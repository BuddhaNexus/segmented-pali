{
  "an4:1.0.1_0": "Aṅguttara Nikāya 4 ",
  "an4:1.0.2_0": "1. Bhaṇḍagāmavagga ",
  "an4:1.0.3_0": "1. Anubuddhasutta ",
  "an4:1.1.1_0": "Evaṁ me sutaṁ—",
  "an4:1.1.2_0": "ekaṁ samayaṁ bhagavā vajjīsu viharati bhaṇḍagāme. ",
  "an4:1.1.3_0": "Tatra kho bhagavā bhikkhū āmantesi: ",
  "an4:1.1.4_0": "“bhikkhavo”ti. ",
  "an4:1.1.5_0": "“Bhadante”ti te bhikkhū bhagavato paccassosuṁ. ",
  "an4:1.1.6_0": "Bhagavā etadavoca: ",
  "an4:1.2.1_0": "“Catunnaṁ,",
  "an4:1.2.1_1": "bhikkhave,",
  "an4:1.2.1_2": "dhammānaṁ ananubodhā appaṭivedhā evamidaṁ dīghamaddhānaṁ sandhāvitaṁ saṁsaritaṁ mamañceva tumhākañca.",
  "an4:1.2.2_0": "Katamesaṁ catunnaṁ? ",
  "an4:1.2.3_0": "Ariyassa,",
  "an4:1.2.3_1": "bhikkhave,",
  "an4:1.2.3_2": "sīlassa ananubodhā appaṭivedhā evamidaṁ dīghamaddhānaṁ sandhāvitaṁ saṁsaritaṁ mamañceva tumhākañca.",
  "an4:1.2.4_0": "Ariyassa,",
  "an4:1.2.4_1": "bhikkhave,",
  "an4:1.2.4_2": "samādhissa ananubodhā appaṭivedhā evamidaṁ dīghamaddhānaṁ sandhāvitaṁ saṁsaritaṁ mamañceva tumhākañca.",
  "an4:1.2.5_0": "Ariyāya,",
  "an4:1.2.5_1": "bhikkhave,",
  "an4:1.2.5_2": "paññāya ananubodhā appaṭivedhā evamidaṁ dīghamaddhānaṁ sandhāvitaṁ saṁsaritaṁ mamañceva tumhākañca.",
  "an4:1.2.6_0": "Ariyāya,",
  "an4:1.2.6_1": "bhikkhave,",
  "an4:1.2.6_2": "vimuttiyā ananubodhā appaṭivedhā evamidaṁ dīghamaddhānaṁ sandhāvitaṁ saṁsaritaṁ mamañceva tumhākañca.",
  "an4:1.2.7_0": "Tayidaṁ,",
  "an4:1.2.7_1": "bhikkhave,",
  "an4:1.2.7_2": "ariyaṁ sīlaṁ anubuddhaṁ paṭividdhaṁ,",
  "an4:1.2.7_3": "ariyo samādhi anubuddho paṭividdho,",
  "an4:1.2.7_4": "ariyā paññā anubuddhā paṭividdhā,",
  "an4:1.2.7_5": "ariyā vimutti anubuddhā paṭividdhā,",
  "an4:1.2.7_6": "ucchinnā bhavataṇhā,",
  "an4:1.2.7_7": "khīṇā bhavanetti,",
  "an4:1.2.7_8": "natthi dāni punabbhavo”ti.",
  "an4:1.3.1_0": "Idamavoca bhagavā. ",
  "an4:1.3.2_0": "Idaṁ vatvāna sugato athāparaṁ etadavoca satthā: ",
  "an4:1.4.1_0": "“Sīlaṁ samādhi paññā ca, ",
  "an4:1.4.2_0": "vimutti ca anuttarā; ",
  "an4:1.4.3_0": "Anubuddhā ime dhammā, ",
  "an4:1.4.4_0": "gotamena yasassinā. ",
  "an4:1.5.1_0": "Iti buddho abhiññāya, ",
  "an4:1.5.2_0": "dhammamakkhāsi bhikkhunaṁ; ",
  "an4:1.5.3_0": "Dukkhassantakaro satthā, ",
  "an4:1.5.4_0": "cakkhumā parinibbuto”ti. ",
  "an4:1.5.5_0": "Paṭhamaṁ. ",
  "an4:2.0.1_0": "Aṅguttara Nikāya 4 ",
  "an4:2.0.2_0": "1. Bhaṇḍagāmavagga ",
  "an4:2.0.3_0": "2. Papatitasutta ",
  "an4:2.1.1_0": "“Catūhi, bhikkhave, dhammehi asamannāgato ‘imasmā dhammavinayā papatito’ti vuccati. ",
  "an4:2.1.2_0": "Katamehi catūhi? ",
  "an4:2.1.3_0": "Ariyena, bhikkhave, sīlena asamannāgato ‘imasmā dhammavinayā papatito’ti vuccati. ",
  "an4:2.1.4_0": "Ariyena, bhikkhave, samādhinā asamannāgato ‘imasmā dhammavinayā papatito’ti vuccati. ",
  "an4:2.1.5_0": "Ariyāya, bhikkhave, paññāya asamannāgato ‘imasmā dhammavinayā papatito’ti vuccati. ",
  "an4:2.1.6_0": "Ariyāya, bhikkhave, vimuttiyā asamannāgato ‘imasmā dhammavinayā papatito’ti vuccati. ",
  "an4:2.1.7_0": "Imehi kho, bhikkhave, catūhi dhammehi asamannāgato ‘imasmā dhammavinayā papatito’ti vuccati. ",
  "an4:2.2.1_0": "Catūhi, bhikkhave, dhammehi samannāgato ‘imasmā dhammavinayā apapatito’ti vuccati. ",
  "an4:2.2.2_0": "Katamehi catūhi? ",
  "an4:2.2.3_0": "Ariyena, bhikkhave, sīlena samannāgato ‘imasmā dhammavinayā apapatito’ti vuccati. ",
  "an4:2.2.4_0": "Ariyena, bhikkhave, samādhinā samannāgato ‘imasmā dhammavinayā apapatito’ti vuccati. ",
  "an4:2.2.5_0": "Ariyāya, bhikkhave, paññāya samannāgato ‘imasmā dhammavinayā apapatito’ti vuccati. ",
  "an4:2.2.6_0": "Ariyāya, bhikkhave, vimuttiyā samannāgato ‘imasmā dhammavinayā apapatito’ti vuccati. ",
  "an4:2.2.7_0": "Imehi kho, bhikkhave, catūhi dhammehi samannāgato ‘imasmā dhammavinayā apapatito’ti vuccatīti. ",
  "an4:2.3.1_0": "Cutā patanti patitā, ",
  "an4:2.3.2_0": "giddhā ca punarāgatā; ",
  "an4:2.3.3_0": "Kataṁ kiccaṁ rataṁ rammaṁ, ",
  "an4:2.3.4_0": "sukhenānvāgataṁ sukhan”ti. ",
  "an4:2.3.5_0": "Dutiyaṁ. ",
  "an4:3.0.1_0": "Aṅguttara Nikāya 4 ",
  "an4:3.0.2_0": "1. Bhaṇḍagāmavagga ",
  "an4:3.0.3_0": "3. Paṭhamakhatasutta ",
  "an4:3.1.1_0": "“Catūhi,",
  "an4:3.1.1_1": "bhikkhave,",
  "an4:3.1.1_2": "dhammehi samannāgato bālo abyatto asappuriso khataṁ upahataṁ attānaṁ pariharati,",
  "an4:3.1.1_3": "sāvajjo ca hoti sānuvajjo ca viññūnaṁ,",
  "an4:3.1.1_4": "bahuñca apuññaṁ pasavati.",
  "an4:3.1.2_0": "Katamehi catūhi? ",
  "an4:3.1.3_0": "Ananuvicca apariyogāhetvā avaṇṇārahassa vaṇṇaṁ bhāsati, ",
  "an4:3.1.4_0": "ananuvicca apariyogāhetvā vaṇṇārahassa avaṇṇaṁ bhāsati, ",
  "an4:3.1.5_0": "ananuvicca apariyogāhetvā appasādanīye ṭhāne pasādaṁ upadaṁseti, ",
  "an4:3.1.6_0": "ananuvicca apariyogāhetvā pasādanīye ṭhāne appasādaṁ upadaṁseti—",
  "an4:3.1.7_0": "imehi kho,",
  "an4:3.1.7_1": "bhikkhave,",
  "an4:3.1.7_2": "catūhi dhammehi samannāgato bālo abyatto asappuriso khataṁ upahataṁ attānaṁ pariharati,",
  "an4:3.1.7_3": "sāvajjo ca hoti sānuvajjo ca viññūnaṁ,",
  "an4:3.1.7_4": "bahuñca apuññaṁ pasavati.",
  "an4:3.2.1_0": "Catūhi,",
  "an4:3.2.1_1": "bhikkhave,",
  "an4:3.2.1_2": "dhammehi samannāgato paṇḍito viyatto sappuriso akkhataṁ anupahataṁ attānaṁ pariharati,",
  "an4:3.2.1_3": "anavajjo ca hoti ananuvajjo ca viññūnaṁ,",
  "an4:3.2.1_4": "bahuñca puññaṁ pasavati.",
  "an4:3.2.2_0": "Katamehi catūhi? ",
  "an4:3.2.3_0": "Anuvicca pariyogāhetvā avaṇṇārahassa avaṇṇaṁ bhāsati, ",
  "an4:3.2.4_0": "anuvicca pariyogāhetvā vaṇṇārahassa vaṇṇaṁ bhāsati, ",
  "an4:3.2.5_0": "anuvicca pariyogāhetvā appasādanīye ṭhāne appasādaṁ upadaṁseti, ",
  "an4:3.2.6_0": "anuvicca pariyogāhetvā pasādanīye ṭhāne pasādaṁ upadaṁseti—",
  "an4:3.2.7_0": "imehi kho,",
  "an4:3.2.7_1": "bhikkhave,",
  "an4:3.2.7_2": "catūhi dhammehi samannāgato paṇḍito viyatto sappuriso akkhataṁ anupahataṁ attānaṁ pariharati,",
  "an4:3.2.7_3": "anavajjo ca hoti ananuvajjo ca viññūnaṁ,",
  "an4:3.2.7_4": "bahuñca puññaṁ pasavatīti.",
  "an4:3.3.1_0": "Yo nindiyaṁ pasaṁsati, ",
  "an4:3.3.2_0": "Taṁ vā nindati yo pasaṁsiyo; ",
  "an4:3.3.3_0": "Vicināti mukhena so kaliṁ, ",
  "an4:3.3.4_0": "Kalinā tena sukhaṁ na vindati. ",
  "an4:3.4.1_0": "Appamatto ayaṁ kali, ",
  "an4:3.4.2_0": "Yo akkhesu dhanaparājayo; ",
  "an4:3.4.3_0": "Sabbassāpi sahāpi attanā, ",
  "an4:3.4.4_0": "Ayameva mahantataro kali; ",
  "an4:3.4.5_0": "Yo sugatesu manaṁ padosaye. ",
  "an4:3.5.1_0": "Sataṁ sahassānaṁ nirabbudānaṁ, ",
  "an4:3.5.2_0": "Chattiṁsatī pañca ca abbudāni; ",
  "an4:3.5.3_0": "Yamariyagarahī nirayaṁ upeti, ",
  "an4:3.5.4_0": "Vācaṁ manañca paṇidhāya pāpakan”ti. ",
  "an4:3.5.5_0": "Tatiyaṁ. ",
  "an4:4.0.1_0": "Aṅguttara Nikāya 4 ",
  "an4:4.0.2_0": "1. Bhaṇḍagāmavagga ",
  "an4:4.0.3_0": "4. Dutiyakhatasutta ",
  "an4:4.1.1_0": "“Catūsu,",
  "an4:4.1.1_1": "bhikkhave,",
  "an4:4.1.1_2": "micchā paṭipajjamāno bālo abyatto asappuriso khataṁ upahataṁ attānaṁ pariharati sāvajjo ca hoti sānuvajjo ca viññūnaṁ,",
  "an4:4.1.1_3": "bahuñca apuññaṁ pasavati.",
  "an4:4.1.2_0": "Katamesu catūsu? ",
  "an4:4.1.3_0": "Mātari,",
  "an4:4.1.3_1": "bhikkhave,",
  "an4:4.1.3_2": "micchā paṭipajjamāno bālo abyatto asappuriso khataṁ upahataṁ attānaṁ pariharati,",
  "an4:4.1.3_3": "sāvajjo ca hoti sānuvajjo ca viññūnaṁ,",
  "an4:4.1.3_4": "bahuñca apuññaṁ pasavati.",
  "an4:4.1.4_0": "Pitari,",
  "an4:4.1.4_1": "bhikkhave,",
  "an4:4.1.4_2": "micchā paṭipajjamāno …pe…",
  "an4:4.1.4_3": "tathāgate,",
  "an4:4.1.4_4": "bhikkhave,",
  "an4:4.1.4_5": "micchā paṭipajjamāno …pe…",
  "an4:4.1.4_6": "tathāgatasāvake,",
  "an4:4.1.4_7": "bhikkhave,",
  "an4:4.1.4_8": "micchā paṭipajjamāno bālo abyatto asappuriso khataṁ upahataṁ attānaṁ pariharati,",
  "an4:4.1.4_9": "sāvajjo ca hoti sānuvajjo ca viññūnaṁ,",
  "an4:4.1.4_10": "bahuñca apuññaṁ pasavati.",
  "an4:4.1.5_0": "Imesu kho,",
  "an4:4.1.5_1": "bhikkhave,",
  "an4:4.1.5_2": "catūsu micchā paṭipajjamāno bālo abyatto asappuriso khataṁ upahataṁ attānaṁ pariharati,",
  "an4:4.1.5_3": "sāvajjo ca hoti sānuvajjo ca viññūnaṁ,",
  "an4:4.1.5_4": "bahuñca apuññaṁ pasavati.",
  "an4:4.2.1_0": "Catūsu,",
  "an4:4.2.1_1": "bhikkhave,",
  "an4:4.2.1_2": "sammā paṭipajjamāno paṇḍito viyatto sappuriso akkhataṁ anupahataṁ attānaṁ pariharati,",
  "an4:4.2.1_3": "anavajjo ca hoti ananuvajjo ca viññūnaṁ,",
  "an4:4.2.1_4": "bahuñca puññaṁ pasavati.",
  "an4:4.2.2_0": "Katamesu catūsu? ",
  "an4:4.2.3_0": "Mātari,",
  "an4:4.2.3_1": "bhikkhave,",
  "an4:4.2.3_2": "sammā paṭipajjamāno paṇḍito viyatto sappuriso akkhataṁ anupahataṁ attānaṁ pariharati,",
  "an4:4.2.3_3": "anavajjo ca hoti ananuvajjo ca viññūnaṁ,",
  "an4:4.2.3_4": "bahuñca puññaṁ pasavati.",
  "an4:4.2.4_0": "Pitari,",
  "an4:4.2.4_1": "bhikkhave,",
  "an4:4.2.4_2": "sammā paṭipajjamāno …pe…",
  "an4:4.2.4_3": "tathāgate,",
  "an4:4.2.4_4": "bhikkhave,",
  "an4:4.2.4_5": "sammā paṭipajjamāno …pe…",
  "an4:4.2.4_6": "tathāgatasāvake,",
  "an4:4.2.4_7": "bhikkhave,",
  "an4:4.2.4_8": "sammā paṭipajjamāno paṇḍito viyatto sappuriso akkhataṁ anupahataṁ attānaṁ pariharati,",
  "an4:4.2.4_9": "anavajjo ca hoti ananuvajjo ca viññūnaṁ,",
  "an4:4.2.4_10": "bahuñca puññaṁ pasavati.",
  "an4:4.2.5_0": "Imesu kho,",
  "an4:4.2.5_1": "bhikkhave,",
  "an4:4.2.5_2": "catūsu sammā paṭipajjamāno paṇḍito viyatto sappuriso akkhataṁ anupahataṁ attānaṁ pariharati,",
  "an4:4.2.5_3": "anavajjo ca hoti ananuvajjo ca viññūnaṁ,",
  "an4:4.2.5_4": "bahuñca puññaṁ pasavatīti.",
  "an4:4.3.1_0": "Mātari pitari cāpi, ",
  "an4:4.3.2_0": "yo micchā paṭipajjati; ",
  "an4:4.3.3_0": "Tathāgate vā sambuddhe, ",
  "an4:4.3.4_0": "atha vā tassa sāvake; ",
  "an4:4.3.5_0": "Bahuñca so pasavati, ",
  "an4:4.3.6_0": "apuññaṁ tādiso naro. ",
  "an4:4.4.1_0": "Tāya naṁ adhammacariyāya, ",
  "an4:4.4.2_0": "Mātāpitūsu paṇḍitā; ",
  "an4:4.4.3_0": "Idheva naṁ garahanti, ",
  "an4:4.4.4_0": "Peccāpāyañca gacchati. ",
  "an4:4.5.1_0": "Mātari pitari cāpi, ",
  "an4:4.5.2_0": "yo sammā paṭipajjati; ",
  "an4:4.5.3_0": "Tathāgate vā sambuddhe, ",
  "an4:4.5.4_0": "atha vā tassa sāvake; ",
  "an4:4.5.5_0": "Bahuñca so pasavati, ",
  "an4:4.5.6_0": "puññaṁ etādiso naro. ",
  "an4:4.6.1_0": "Tāya naṁ dhammacariyāya, ",
  "an4:4.6.2_0": "mātāpitūsu paṇḍitā; ",
  "an4:4.6.3_0": "Idheva naṁ pasaṁsanti, ",
  "an4:4.6.4_0": "pecca sagge pamodatī”ti. ",
  "an4:4.6.5_0": "Catutthaṁ. ",
  "an4:5.0.1_0": "Aṅguttara Nikāya 4 ",
  "an4:5.0.2_0": "1. Bhaṇḍagāmavagga ",
  "an4:5.0.3_0": "5. Anusotasutta ",
  "an4:5.1.1_0": "“Cattārome, bhikkhave, puggalā santo saṁvijjamānā lokasmiṁ. ",
  "an4:5.1.2_0": "Katame cattāro? ",
  "an4:5.1.3_0": "Anusotagāmī puggalo,",
  "an4:5.1.3_1": "paṭisotagāmī puggalo,",
  "an4:5.1.3_2": "ṭhitatto puggalo,",
  "an4:5.1.3_3": "tiṇṇo pāraṅgato thale tiṭṭhati brāhmaṇo.",
  "an4:5.1.4_0": "Katamo ca, bhikkhave, anusotagāmī puggalo? ",
  "an4:5.1.5_0": "Idha, bhikkhave, ekacco puggalo kāme ca paṭisevati, pāpañca kammaṁ karoti. ",
  "an4:5.1.6_0": "Ayaṁ vuccati, bhikkhave, anusotagāmī puggalo. ",
  "an4:5.2.1_0": "Katamo ca, bhikkhave, paṭisotagāmī puggalo? ",
  "an4:5.2.2_0": "Idha,",
  "an4:5.2.2_1": "bhikkhave,",
  "an4:5.2.2_2": "ekacco puggalo kāme ca nappaṭisevati,",
  "an4:5.2.2_3": "pāpañca kammaṁ na karoti,",
  "an4:5.2.2_4": "sahāpi dukkhena sahāpi domanassena assumukhopi rudamāno paripuṇṇaṁ parisuddhaṁ brahmacariyaṁ carati.",
  "an4:5.2.3_0": "Ayaṁ vuccati, bhikkhave, paṭisotagāmī puggalo. ",
  "an4:5.3.1_0": "Katamo ca, bhikkhave, ṭhitatto puggalo? ",
  "an4:5.3.2_0": "Idha,",
  "an4:5.3.2_1": "bhikkhave,",
  "an4:5.3.2_2": "ekacco puggalo pañcannaṁ orambhāgiyānaṁ saṁyojanānaṁ parikkhayā opapātiko hoti,",
  "an4:5.3.2_3": "tattha parinibbāyī,",
  "an4:5.3.2_4": "anāvattidhammo tasmā lokā.",
  "an4:5.3.3_0": "Ayaṁ vuccati, bhikkhave, ṭhitatto puggalo. ",
  "an4:5.4.1_0": "Katamo ca, bhikkhave, puggalo tiṇṇo pāraṅgato thale tiṭṭhati brāhmaṇo? ",
  "an4:5.4.2_0": "Idha,",
  "an4:5.4.2_1": "bhikkhave,",
  "an4:5.4.2_2": "ekacco puggalo āsavānaṁ khayā anāsavaṁ cetovimuttiṁ paññāvimuttiṁ diṭṭheva dhamme sayaṁ abhiññā sacchikatvā upasampajja viharati.",
  "an4:5.4.3_0": "Ayaṁ vuccati, bhikkhave, puggalo tiṇṇo pāraṅgato thale tiṭṭhati brāhmaṇo. ",
  "an4:5.4.4_0": "Ime kho, bhikkhave, cattāro puggalā santo saṁvijjamānā lokasminti. ",
  "an4:5.5.1_0": "Ye keci kāmesu asaññatā janā, ",
  "an4:5.5.2_0": "Avītarāgā idha kāmabhogino; ",
  "an4:5.5.3_0": "Punappunaṁ jātijarūpagāmi te, ",
  "an4:5.5.4_0": "Taṇhādhipannā anusotagāmino. ",
  "an4:5.6.1_0": "Tasmā hi dhīro idhupaṭṭhitassatī, ",
  "an4:5.6.2_0": "Kāme ca pāpe ca asevamāno; ",
  "an4:5.6.3_0": "Sahāpi dukkhena jaheyya kāme, ",
  "an4:5.6.4_0": "Paṭisotagāmīti tamāhu puggalaṁ. ",
  "an4:5.7.1_0": "Yo ve kilesāni pahāya pañca, ",
  "an4:5.7.2_0": "Paripuṇṇasekho aparihānadhammo; ",
  "an4:5.7.3_0": "Cetovasippatto samāhitindriyo, ",
  "an4:5.7.4_0": "Sa ve ṭhitattoti naro pavuccati. ",
  "an4:5.8.1_0": "Paroparā yassa samecca dhammā, ",
  "an4:5.8.2_0": "Vidhūpitā atthagatā na santi; ",
  "an4:5.8.3_0": "Sa ve muni vusitabrahmacariyo, ",
  "an4:5.8.4_0": "Lokantagū pāragatoti vuccatī”ti. ",
  "an4:5.8.5_0": "Pañcamaṁ. ",
  "an4:6.0.1_0": "Aṅguttara Nikāya 4 ",
  "an4:6.0.2_0": "1. Bhaṇḍagāmavagga ",
  "an4:6.0.3_0": "6. Appassutasutta ",
  "an4:6.1.1_0": "“Cattārome, bhikkhave, puggalā santo saṁvijjamānā lokasmiṁ. ",
  "an4:6.1.2_0": "Katame cattāro? ",
  "an4:6.1.3_0": "Appassuto sutena anupapanno, ",
  "an4:6.1.4_0": "appassuto sutena upapanno,",
  "an4:6.1.5_0": "bahussuto sutena anupapanno,",
  "an4:6.1.6_0": "bahussuto sutena upapanno. ",
  "an4:6.1.7_0": "Kathañca, bhikkhave, puggalo appassuto hoti sutena anupapanno? ",
  "an4:6.1.8_0": "Idha, bhikkhave, ekaccassa puggalassa appakaṁ sutaṁ hoti—",
  "an4:6.1.9_0": "suttaṁ geyyaṁ veyyākaraṇaṁ gāthā udānaṁ itivuttakaṁ jātakaṁ abbhutadhammaṁ vedallaṁ. ",
  "an4:6.1.10_0": "So tassa appakassa sutassa na atthamaññāya dhammamaññāya dhammānudhammappaṭipanno hoti. ",
  "an4:6.1.11_0": "Evaṁ kho, bhikkhave, puggalo appassuto hoti sutena anupapanno. ",
  "an4:6.2.1_0": "Kathañca, bhikkhave, puggalo appassuto hoti sutena upapanno? ",
  "an4:6.2.2_0": "Idha, bhikkhave, ekaccassa puggalassa appakaṁ sutaṁ hoti—",
  "an4:6.2.3_0": "suttaṁ geyyaṁ veyyākaraṇaṁ gāthā udānaṁ itivuttakaṁ jātakaṁ abbhutadhammaṁ vedallaṁ. ",
  "an4:6.2.4_0": "So tassa appakassa sutassa atthamaññāya dhammamaññāya dhammānudhammappaṭipanno hoti. ",
  "an4:6.2.5_0": "Evaṁ kho, bhikkhave, puggalo appassuto hoti sutena upapanno. ",
  "an4:6.3.1_0": "Kathañca, bhikkhave, puggalo bahussuto hoti sutena anupapanno? ",
  "an4:6.3.2_0": "Idha, bhikkhave, ekaccassa puggalassa bahukaṁ sutaṁ hoti—",
  "an4:6.3.3_0": "suttaṁ geyyaṁ veyyākaraṇaṁ gāthā udānaṁ itivuttakaṁ jātakaṁ abbhutadhammaṁ vedallaṁ. ",
  "an4:6.3.4_0": "So tassa bahukassa sutassa na atthamaññāya dhammamaññāya dhammānudhammappaṭipanno hoti. ",
  "an4:6.3.5_0": "Evaṁ kho, bhikkhave, puggalo bahussuto hoti sutena anupapanno. ",
  "an4:6.4.1_0": "Kathañca, bhikkhave, puggalo bahussuto hoti sutena upapanno? ",
  "an4:6.4.2_0": "Idha, bhikkhave, ekaccassa puggalassa bahukaṁ sutaṁ hoti—",
  "an4:6.4.3_0": "suttaṁ geyyaṁ veyyākaraṇaṁ gāthā udānaṁ itivuttakaṁ jātakaṁ abbhutadhammaṁ vedallaṁ. ",
  "an4:6.4.4_0": "So tassa bahukassa sutassa atthamaññāya dhammamaññāya dhammānudhammappaṭipanno hoti. ",
  "an4:6.4.5_0": "Evaṁ kho, bhikkhave, puggalo bahussuto hoti sutena upapanno. ",
  "an4:6.4.6_0": "Ime kho, bhikkhave, cattāro puggalā santo saṁvijjamānā lokasminti. ",
  "an4:6.5.1_0": "Appassutopi ce hoti, ",
  "an4:6.5.2_0": "sīlesu asamāhito; ",
  "an4:6.5.3_0": "Ubhayena naṁ garahanti, ",
  "an4:6.5.4_0": "sīlato ca sutena ca. ",
  "an4:6.6.1_0": "Appassutopi ce hoti, ",
  "an4:6.6.2_0": "sīlesu susamāhito; ",
  "an4:6.6.3_0": "Sīlato naṁ pasaṁsanti, ",
  "an4:6.6.4_0": "tassa sampajjate sutaṁ. ",
  "an4:6.7.1_0": "Bahussutopi ce hoti, ",
  "an4:6.7.2_0": "sīlesu asamāhito; ",
  "an4:6.7.3_0": "Sīlato naṁ garahanti, ",
  "an4:6.7.4_0": "nāssa sampajjate sutaṁ. ",
  "an4:6.8.1_0": "Bahussutopi ce hoti, ",
  "an4:6.8.2_0": "sīlesu susamāhito; ",
  "an4:6.8.3_0": "Ubhayena naṁ pasaṁsanti, ",
  "an4:6.8.4_0": "sīlato ca sutena ca. ",
  "an4:6.9.1_0": "Bahussutaṁ dhammadharaṁ, ",
  "an4:6.9.2_0": "sappaññaṁ buddhasāvakaṁ; ",
  "an4:6.9.3_0": "Nekkhaṁ jambonadasseva, ",
  "an4:6.9.4_0": "ko taṁ ninditumarahati; ",
  "an4:6.9.5_0": "Devāpi naṁ pasaṁsanti, ",
  "an4:6.9.6_0": "brahmunāpi pasaṁsito”ti. ",
  "an4:6.9.7_0": "Chaṭṭhaṁ. ",
  "an4:7.0.1_0": "Aṅguttara Nikāya 4 ",
  "an4:7.0.2_0": "1. Bhaṇḍagāmavagga ",
  "an4:7.0.3_0": "7. Sobhanasutta ",
  "an4:7.1.1_0": "“Cattārome,",
  "an4:7.1.1_1": "bhikkhave,",
  "an4:7.1.1_2": "viyattā vinītā visāradā bahussutā dhammadharā dhammānudhammappaṭipannā saṅghaṁ sobhenti.",
  "an4:7.1.2_0": "Katame cattāro? ",
  "an4:7.1.3_0": "Bhikkhu,",
  "an4:7.1.3_1": "bhikkhave,",
  "an4:7.1.3_2": "viyatto vinīto visārado bahussuto dhammadharo dhammānudhammappaṭipanno saṅghaṁ sobheti.",
  "an4:7.1.4_0": "Bhikkhunī,",
  "an4:7.1.4_1": "bhikkhave,",
  "an4:7.1.4_2": "viyattā vinītā visāradā bahussutā dhammadharā dhammānudhammappaṭipannā saṅghaṁ sobheti.",
  "an4:7.1.5_0": "Upāsako,",
  "an4:7.1.5_1": "bhikkhave,",
  "an4:7.1.5_2": "viyatto vinīto visārado bahussuto dhammadharo dhammānudhammappaṭipanno saṅghaṁ sobheti.",
  "an4:7.1.6_0": "Upāsikā,",
  "an4:7.1.6_1": "bhikkhave,",
  "an4:7.1.6_2": "viyattā vinītā visāradā bahussutā dhammadharā dhammānudhammappaṭipannā saṅghaṁ sobheti.",
  "an4:7.1.7_0": "Ime kho,",
  "an4:7.1.7_1": "bhikkhave,",
  "an4:7.1.7_2": "cattāro viyattā vinītā visāradā bahussutā dhammadharā dhammānudhammappaṭipannā saṅghaṁ sobhentīti.",
  "an4:7.2.1_0": "Yo hoti viyatto ca visārado ca, ",
  "an4:7.2.2_0": "Bahussuto dhammadharo ca hoti; ",
  "an4:7.2.3_0": "Dhammassa hoti anudhammacārī, ",
  "an4:7.2.4_0": "Sa tādiso vuccati saṅghasobhano. ",
  "an4:7.3.1_0": "Bhikkhu ca sīlasampanno, ",
  "an4:7.3.2_0": "bhikkhunī ca bahussutā; ",
  "an4:7.3.3_0": "Upāsako ca yo saddho, ",
  "an4:7.3.4_0": "yā ca saddhā upāsikā; ",
  "an4:7.3.5_0": "Ete kho saṅghaṁ sobhenti, ",
  "an4:7.3.6_0": "ete hi saṅghasobhanā”ti. ",
  "an4:7.3.7_0": "Sattamaṁ. ",
  "an4:8.0.1_0": "Aṅguttara Nikāya 4 ",
  "an4:8.0.2_0": "1. Bhaṇḍagāmavagga ",
  "an4:8.0.3_0": "8. Vesārajjasutta ",
  "an4:8.1.1_0": "“Cattārimāni,",
  "an4:8.1.1_1": "bhikkhave,",
  "an4:8.1.1_2": "tathāgatassa vesārajjāni,",
  "an4:8.1.1_3": "yehi vesārajjehi samannāgato tathāgato āsabhaṁ ṭhānaṁ paṭijānāti,",
  "an4:8.1.1_4": "parisāsu sīhanādaṁ nadati,",
  "an4:8.1.1_5": "brahmacakkaṁ pavatteti.",
  "an4:8.1.2_0": "Katamāni cattāri? ",
  "an4:8.1.3_0": "‘“Sammāsambuddhassa te paṭijānato ime dhammā anabhisambuddhā”ti tatra vata maṁ samaṇo vā brāhmaṇo vā",
  "an4:8.1.3_1": "devo vā māro vā brahmā vā koci vā lokasmiṁ sahadhammena paṭicodessatī’ti nimittametaṁ,",
  "an4:8.1.3_2": "bhikkhave,",
  "an4:8.1.3_3": "na samanupassāmi.",
  "an4:8.1.4_0": "Etamahaṁ, bhikkhave, nimittaṁ asamanupassanto khemappatto abhayappatto vesārajjappatto viharāmi. ",
  "an4:8.2.1_0": "‘“Khīṇāsavassa te paṭijānato ime āsavā aparikkhīṇā”ti tatra vata maṁ samaṇo vā brāhmaṇo vā devo vā māro",
  "an4:8.2.1_1": "vā brahmā vā koci vā lokasmiṁ sahadhammena paṭicodessatī’ti nimittametaṁ,",
  "an4:8.2.1_2": "bhikkhave,",
  "an4:8.2.1_3": "na samanupassāmi.",
  "an4:8.2.2_0": "Etamahaṁ, bhikkhave, nimittaṁ asamanupassanto khemappatto abhayappatto vesārajjappatto viharāmi. ",
  "an4:8.3.1_0": "‘“Ye kho pana te antarāyikā dhammā vuttā te paṭisevato nālaṁ antarāyāyā”ti tatra vata maṁ samaṇo vā brāhmaṇo",
  "an4:8.3.1_1": "vā devo vā māro vā brahmā vā koci vā lokasmiṁ sahadhammena paṭicodessatī’ti nimittametaṁ,",
  "an4:8.3.1_2": "bhikkhave,",
  "an4:8.3.1_3": "na samanupassāmi.",
  "an4:8.3.2_0": "Etamahaṁ, bhikkhave, nimittaṁ asamanupassanto khemappatto abhayappatto vesārajjappatto viharāmi. ",
  "an4:8.4.1_0": "‘“Yassa kho pana te atthāya dhammo desito so na niyyāti takkarassa sammā dukkhakkhayāyā”ti tatra vata",
  "an4:8.4.1_1": "maṁ samaṇo vā brāhmaṇo vā devo vā māro vā brahmā vā koci vā lokasmiṁ sahadhammena paṭicodessatī’ti nimittametaṁ,",
  "an4:8.4.1_2": "bhikkhave,",
  "an4:8.4.1_3": "na samanupassāmi.",
  "an4:8.4.2_0": "Etamahaṁ, bhikkhave, nimittaṁ asamanupassanto khemappatto abhayappatto vesārajjappatto viharāmi. ",
  "an4:8.4.3_0": "Imāni kho,",
  "an4:8.4.3_1": "bhikkhave,",
  "an4:8.4.3_2": "cattāri tathāgatassa vesārajjāni,",
  "an4:8.4.3_3": "yehi vesārajjehi samannāgato tathāgato āsabhaṁ ṭhānaṁ paṭijānāti,",
  "an4:8.4.3_4": "parisāsu sīhanādaṁ nadati,",
  "an4:8.4.3_5": "brahmacakkaṁ pavattetīti.",
  "an4:8.5.1_0": "Ye kecime vādapathā puthussitā, ",
  "an4:8.5.2_0": "Yaṁnissitā samaṇabrāhmaṇā ca; ",
  "an4:8.5.3_0": "Tathāgataṁ patvā na te bhavanti, ",
  "an4:8.5.4_0": "Visāradaṁ vādapathātivattaṁ. ",
  "an4:8.6.1_0": "Yo dhammacakkaṁ abhibhuyya kevalī, ",
  "an4:8.6.2_0": "Pavattayī sabbabhūtānukampī; ",
  "an4:8.6.3_0": "Taṁ tādisaṁ devamanussaseṭṭhaṁ, ",
  "an4:8.6.4_0": "Sattā namassanti bhavassa pāragun”ti. ",
  "an4:8.6.5_0": "Aṭṭhamaṁ. ",
  "an4:9.0.1_0": "Aṅguttara Nikāya 4 ",
  "an4:9.0.2_0": "1. Bhaṇḍagāmavagga ",
  "an4:9.0.3_0": "9. Taṇhuppādasutta ",
  "an4:9.1.1_0": "“Cattārome, bhikkhave, taṇhuppādā yattha bhikkhuno taṇhā uppajjamānā uppajjati. ",
  "an4:9.1.2_0": "Katame cattāro? ",
  "an4:9.1.3_0": "Cīvarahetu vā, bhikkhave, bhikkhuno taṇhā uppajjamānā uppajjati; ",
  "an4:9.1.4_0": "piṇḍapātahetu vā, bhikkhave, bhikkhuno taṇhā uppajjamānā uppajjati; ",
  "an4:9.1.5_0": "senāsanahetu vā, bhikkhave, bhikkhuno taṇhā uppajjamānā uppajjati; ",
  "an4:9.1.6_0": "itibhavābhavahetu vā, bhikkhave, bhikkhuno taṇhā uppajjamānā uppajjati. ",
  "an4:9.1.7_0": "Ime kho, bhikkhave, cattāro taṇhuppādā yattha bhikkhuno taṇhā uppajjamānā uppajjatīti. ",
  "an4:9.2.1_0": "Taṇhā dutiyo puriso, ",
  "an4:9.2.2_0": "dīghamaddhāna saṁsaraṁ; ",
  "an4:9.2.3_0": "Itthabhāvaññathābhāvaṁ, ",
  "an4:9.2.4_0": "saṁsāraṁ nātivattati. ",
  "an4:9.3.1_0": "Evamādīnavaṁ ñatvā, ",
  "an4:9.3.2_0": "Taṇhaṁ dukkhassa sambhavaṁ; ",
  "an4:9.3.3_0": "Vītataṇho anādāno, ",
  "an4:9.3.4_0": "Sato bhikkhu paribbaje”ti. ",
  "an4:9.3.5_0": "Navamaṁ. ",
  "an4:10.0.1_0": "Aṅguttara Nikāya 4 ",
  "an4:10.0.2_0": "1. Bhaṇḍagāmavagga ",
  "an4:10.0.3_0": "10. Yogasutta ",
  "an4:10.1.1_0": "“Cattārome, bhikkhave, yogā. ",
  "an4:10.1.2_0": "Katame cattāro? ",
  "an4:10.1.3_0": "Kāmayogo, bhavayogo, diṭṭhiyogo, avijjāyogo. ",
  "an4:10.1.4_0": "Katamo ca, bhikkhave, kāmayogo? ",
  "an4:10.1.5_0": "Idha,",
  "an4:10.1.5_1": "bhikkhave,",
  "an4:10.1.5_2": "ekacco kāmānaṁ samudayañca atthaṅgamañca assādañca ādīnavañca nissaraṇañca yathābhūtaṁ nappajānāti.",
  "an4:10.1.6_0": "Tassa kāmānaṁ samudayañca atthaṅgamañca assādañca ādīnavañca nissaraṇañca yathābhūtaṁ appajānato yo kāmesu",
  "an4:10.1.6_1": "kāmarāgo kāmanandī kāmasneho kāmamucchā kāmapipāsā kāmapariḷāho kāmajjhosānaṁ kāmataṇhā sānuseti.",
  "an4:10.1.7_0": "Ayaṁ vuccati, bhikkhave, kāmayogo. ",
  "an4:10.1.8_0": "Iti kāmayogo. ",
  "an4:10.2.1_0": "Bhavayogo ca kathaṁ hoti? ",
  "an4:10.2.2_0": "Idha,",
  "an4:10.2.2_1": "bhikkhave,",
  "an4:10.2.2_2": "ekacco bhavānaṁ samudayañca atthaṅgamañca assādañca ādīnavañca nissaraṇañca yathābhūtaṁ nappajānāti.",
  "an4:10.2.3_0": "Tassa bhavānaṁ samudayañca atthaṅgamañca assādañca ādīnavañca nissaraṇañca yathābhūtaṁ appajānato yo",
  "an4:10.2.3_1": "bhavesu bhavarāgo bhavanandī bhavasneho bhavamucchā bhavapipāsā bhavapariḷāho bhavajjhosānaṁ bhavataṇhā sānuseti.",
  "an4:10.2.4_0": "Ayaṁ vuccati, bhikkhave, bhavayogo. ",
  "an4:10.2.5_0": "Iti kāmayogo bhavayogo. ",
  "an4:10.3.1_0": "Diṭṭhiyogo ca kathaṁ hoti? ",
  "an4:10.3.2_0": "Idha,",
  "an4:10.3.2_1": "bhikkhave,",
  "an4:10.3.2_2": "ekacco diṭṭhīnaṁ samudayañca atthaṅgamañca assādañca ādīnavañca nissaraṇañca yathābhūtaṁ nappajānāti.",
  "an4:10.3.3_0": "Tassa diṭṭhīnaṁ samudayañca atthaṅgamañca assādañca ādīnavañca nissaraṇañca yathābhūtaṁ appajānato yo",
  "an4:10.3.3_1": "diṭṭhīsu diṭṭhirāgo diṭṭhinandī diṭṭhisneho diṭṭhimucchā diṭṭhipipāsā diṭṭhipariḷāho diṭṭhijjhosānaṁ",
  "an4:10.3.3_2": "diṭṭhitaṇhā sānuseti.",
  "an4:10.3.4_0": "Ayaṁ vuccati, bhikkhave, diṭṭhiyogo. ",
  "an4:10.3.5_0": "Iti kāmayogo bhavayogo diṭṭhiyogo. ",
  "an4:10.4.1_0": "Avijjāyogo ca kathaṁ hoti? ",
  "an4:10.4.2_0": "Idha,",
  "an4:10.4.2_1": "bhikkhave,",
  "an4:10.4.2_2": "ekacco channaṁ phassāyatanānaṁ samudayañca atthaṅgamañca assādañca ādīnavañca nissaraṇañca yathābhūtaṁ nappajānāti.",
  "an4:10.4.3_0": "Tassa channaṁ phassāyatanānaṁ samudayañca atthaṅgamañca assādañca ādīnavañca nissaraṇañca yathābhūtaṁ",
  "an4:10.4.3_1": "appajānato yā chasu phassāyatanesu avijjā aññāṇaṁ sānuseti.",
  "an4:10.4.4_0": "Ayaṁ vuccati, bhikkhave, avijjāyogo. ",
  "an4:10.4.5_0": "Iti kāmayogo bhavayogo diṭṭhiyogo avijjāyogo, ",
  "an4:10.4.6_0": "saṁyutto pāpakehi akusalehi dhammehi saṅkilesikehi ponobhavikehi sadarehi dukkhavipākehi āyatiṁ jātijarāmaraṇikehi.",
  "an4:10.4.6_1": "Tasmā ayogakkhemīti vuccati.",
  "an4:10.4.7_0": "Ime kho, bhikkhave, cattāro yogā. ",
  "an4:10.5.1_0": "Cattārome, bhikkhave, visaṁyogā. ",
  "an4:10.5.2_0": "Katame cattāro? ",
  "an4:10.5.3_0": "Kāmayogavisaṁyogo, bhavayogavisaṁyogo, diṭṭhiyogavisaṁyogo, avijjāyogavisaṁyogo. ",
  "an4:10.5.4_0": "Katamo ca, bhikkhave, kāmayogavisaṁyogo? ",
  "an4:10.5.5_0": "Idha,",
  "an4:10.5.5_1": "bhikkhave,",
  "an4:10.5.5_2": "ekacco kāmānaṁ samudayañca atthaṅgamañca assādañca ādīnavañca nissaraṇañca yathābhūtaṁ pajānāti.",
  "an4:10.5.6_0": "Tassa kāmānaṁ samudayañca atthaṅgamañca assādañca ādīnavañca nissaraṇañca yathābhūtaṁ pajānato yo kāmesu",
  "an4:10.5.6_1": "kāmarāgo kāmanandī kāmasneho kāmamucchā kāmapipāsā kāmapariḷāho kāmajjhosānaṁ kāmataṇhā sā nānuseti.",
  "an4:10.5.7_0": "Ayaṁ vuccati, bhikkhave, kāmayogavisaṁyogo. ",
  "an4:10.5.8_0": "Iti kāmayogavisaṁyogo. ",
  "an4:10.6.1_0": "Bhavayogavisaṁyogo ca kathaṁ hoti? ",
  "an4:10.6.2_0": "Idha,",
  "an4:10.6.2_1": "bhikkhave,",
  "an4:10.6.2_2": "ekacco bhavānaṁ samudayañca atthaṅgamañca assādañca ādīnavañca nissaraṇañca yathābhūtaṁ pajānāti.",
  "an4:10.6.3_0": "Tassa bhavānaṁ samudayañca atthaṅgamañca assādañca ādīnavañca nissaraṇañca yathābhūtaṁ pajānato yo bhavesu",
  "an4:10.6.3_1": "bhavarāgo bhavanandī bhavasneho bhavamucchā bhavapipāsā bhavapariḷāho bhavajjhosānaṁ bhavataṇhā sā nānuseti.",
  "an4:10.6.4_0": "Ayaṁ vuccati, bhikkhave, bhavayogavisaṁyogo. ",
  "an4:10.6.5_0": "Iti kāmayogavisaṁyogo bhavayogavisaṁyogo. ",
  "an4:10.7.1_0": "Diṭṭhiyogavisaṁyogo ca kathaṁ hoti? ",
  "an4:10.7.2_0": "Idha,",
  "an4:10.7.2_1": "bhikkhave,",
  "an4:10.7.2_2": "ekacco diṭṭhīnaṁ samudayañca atthaṅgamañca assādañca ādīnavañca nissaraṇañca yathābhūtaṁ pajānāti.",
  "an4:10.7.3_0": "Tassa diṭṭhīnaṁ samudayañca atthaṅgamañca assādañca ādīnavañca nissaraṇañca yathābhūtaṁ pajānato yo diṭṭhīsu",
  "an4:10.7.3_1": "diṭṭhirāgo diṭṭhinandī diṭṭhisneho diṭṭhimucchā diṭṭhipipāsā diṭṭhipariḷāho diṭṭhijjhosānaṁ diṭṭhitaṇhā",
  "an4:10.7.3_2": "sā nānuseti.",
  "an4:10.7.4_0": "Ayaṁ vuccati, bhikkhave, diṭṭhiyogavisaṁyogo. ",
  "an4:10.7.5_0": "Iti kāmayogavisaṁyogo bhavayogavisaṁyogo diṭṭhiyogavisaṁyogo. ",
  "an4:10.8.1_0": "Avijjāyogavisaṁyogo ca kathaṁ hoti? ",
  "an4:10.8.2_0": "Idha,",
  "an4:10.8.2_1": "bhikkhave,",
  "an4:10.8.2_2": "ekacco channaṁ phassāyatanānaṁ samudayañca atthaṅgamañca assādañca ādīnavañca nissaraṇañca yathābhūtaṁ pajānāti.",
  "an4:10.8.3_0": "Tassa channaṁ phassāyatanānaṁ samudayañca atthaṅgamañca assādañca ādīnavañca nissaraṇañca yathābhūtaṁ",
  "an4:10.8.3_1": "pajānato yā chasu phassāyatanesu avijjā aññāṇaṁ sā nānuseti.",
  "an4:10.8.4_0": "Ayaṁ vuccati, bhikkhave, avijjāyogavisaṁyogo. ",
  "an4:10.8.5_0": "Iti kāmayogavisaṁyogo bhavayogavisaṁyogo diṭṭhiyogavisaṁyogo avijjāyogavisaṁyogo, ",
  "an4:10.8.6_0": "visaṁyutto pāpakehi akusalehi dhammehi saṅkilesikehi ponobhavikehi sadarehi dukkhavipākehi āyatiṁ jātijarāmaraṇikehi.",
  "an4:10.8.6_1": "Tasmā yogakkhemīti vuccati.",
  "an4:10.8.7_0": "Ime kho, bhikkhave, cattāro visaṁyogāti. ",
  "an4:10.9.1_0": "Kāmayogena saṁyuttā, ",
  "an4:10.9.2_0": "bhavayogena cūbhayaṁ; ",
  "an4:10.9.3_0": "Diṭṭhiyogena saṁyuttā, ",
  "an4:10.9.4_0": "avijjāya purakkhatā. ",
  "an4:10.10.1_0": "Sattā gacchanti saṁsāraṁ, ",
  "an4:10.10.2_0": "jātimaraṇagāmino; ",
  "an4:10.10.3_0": "Ye ca kāme pariññāya, ",
  "an4:10.10.4_0": "bhavayogañca sabbaso. ",
  "an4:10.11.1_0": "Diṭṭhiyogaṁ samūhacca, ",
  "an4:10.11.2_0": "avijjañca virājayaṁ; ",
  "an4:10.11.3_0": "Sabbayogavisaṁyuttā, ",
  "an4:10.11.4_0": "te ve yogātigā munī”ti. ",
  "an4:10.11.5_0": "Dasamaṁ. ",
  "an4:10.11.6_0": "Bhaṇḍagāmavaggo paṭhamo. ",
  "an4:10.12.0_0": "Tassuddānaṁ",
  "an4:10.12.1_0": "Anubuddhaṁ papatitaṁ dve, ",
  "an4:10.12.2_0": "Khatā anusotapañcamaṁ; ",
  "an4:10.12.3_0": "Appassuto ca sobhanaṁ, ",
  "an4:10.12.4_0": "Vesārajjaṁ taṇhāyogena te dasāti. ",
  "an4:11.0.1_0": "Aṅguttara Nikāya 4 ",
  "an4:11.0.2_0": "2. Caravagga ",
  "an4:11.0.3_0": "11. Carasutta ",
  "an4:11.1.1_0": "“Carato cepi, bhikkhave, bhikkhuno uppajjati kāmavitakko vā byāpādavitakko vā vihiṁsāvitakko vā. ",
  "an4:11.1.2_0": "Tañce bhikkhu adhivāseti, nappajahati na vinodeti na byantīkaroti na anabhāvaṁ gameti, ",
  "an4:11.1.3_0": "carampi,",
  "an4:11.1.3_1": "bhikkhave,",
  "an4:11.1.3_2": "bhikkhu evaṁbhūto ‘anātāpī anottāpī satataṁ samitaṁ kusīto hīnavīriyo’ti vuccati.",
  "an4:11.2.1_0": "Ṭhitassa cepi, bhikkhave, bhikkhuno uppajjati kāmavitakko vā byāpādavitakko vā vihiṁsāvitakko vā. ",
  "an4:11.2.2_0": "Tañce bhikkhu adhivāseti, nappajahati na vinodeti na byantīkaroti na anabhāvaṁ gameti, ",
  "an4:11.2.3_0": "ṭhitopi,",
  "an4:11.2.3_1": "bhikkhave,",
  "an4:11.2.3_2": "bhikkhu evaṁbhūto ‘anātāpī anottāpī satataṁ samitaṁ kusīto hīnavīriyo’ti vuccati.",
  "an4:11.3.1_0": "Nisinnassa cepi, bhikkhave, bhikkhuno uppajjati kāmavitakko vā byāpādavitakko vā vihiṁsāvitakko vā. ",
  "an4:11.3.2_0": "Tañce bhikkhu adhivāseti, nappajahati na vinodeti na byantīkaroti na anabhāvaṁ gameti, ",
  "an4:11.3.3_0": "nisinnopi,",
  "an4:11.3.3_1": "bhikkhave,",
  "an4:11.3.3_2": "bhikkhu evaṁbhūto ‘anātāpī anottāpī satataṁ samitaṁ kusīto hīnavīriyo’ti vuccati.",
  "an4:11.4.1_0": "Sayānassa cepi,",
  "an4:11.4.1_1": "bhikkhave,",
  "an4:11.4.1_2": "bhikkhuno jāgarassa uppajjati kāmavitakko vā byāpādavitakko vā vihiṁsāvitakko vā.",
  "an4:11.4.2_0": "Tañce bhikkhu adhivāseti, nappajahati na vinodeti na byantīkaroti na anabhāvaṁ gameti, ",
  "an4:11.4.3_0": "sayānopi,",
  "an4:11.4.3_1": "bhikkhave,",
  "an4:11.4.3_2": "bhikkhu jāgaro evaṁbhūto ‘anātāpī anottāpī satataṁ samitaṁ kusīto hīnavīriyo’ti vuccati.",
  "an4:11.5.1_0": "Carato cepi, bhikkhave, bhikkhuno uppajjati kāmavitakko vā byāpādavitakko vā vihiṁsāvitakko vā. ",
  "an4:11.5.2_0": "Tañce bhikkhu nādhivāseti, pajahati vinodeti byantīkaroti anabhāvaṁ gameti; ",
  "an4:11.5.3_0": "carampi,",
  "an4:11.5.3_1": "bhikkhave,",
  "an4:11.5.3_2": "bhikkhu evaṁbhūto ‘ātāpī ottāpī satataṁ samitaṁ āraddhavīriyo pahitatto’ti vuccati.",
  "an4:11.6.1_0": "Ṭhitassa cepi, bhikkhave, bhikkhuno uppajjati kāmavitakko vā byāpādavitakko vā vihiṁsāvitakko vā. ",
  "an4:11.6.2_0": "Tañce bhikkhu nādhivāseti, pajahati vinodeti byantīkaroti anabhāvaṁ gameti; ",
  "an4:11.6.3_0": "ṭhitopi,",
  "an4:11.6.3_1": "bhikkhave,",
  "an4:11.6.3_2": "bhikkhu evaṁbhūto ‘ātāpī ottāpī satataṁ samitaṁ āraddhavīriyo pahitatto’ti vuccati.",
  "an4:11.7.1_0": "Nisinnassa cepi, bhikkhave, bhikkhuno uppajjati kāmavitakko vā byāpādavitakko vā vihiṁsāvitakko vā. ",
  "an4:11.7.2_0": "Tañce bhikkhu nādhivāseti, pajahati vinodeti byantīkaroti anabhāvaṁ gameti; ",
  "an4:11.7.3_0": "nisinnopi,",
  "an4:11.7.3_1": "bhikkhave,",
  "an4:11.7.3_2": "bhikkhu evaṁbhūto ‘ātāpī ottāpī satataṁ samitaṁ āraddhavīriyo pahitatto’ti vuccati.",
  "an4:11.8.1_0": "Sayānassa cepi,",
  "an4:11.8.1_1": "bhikkhave,",
  "an4:11.8.1_2": "bhikkhuno jāgarassa uppajjati kāmavitakko vā byāpādavitakko vā vihiṁsāvitakko vā.",
  "an4:11.8.2_0": "Tañce bhikkhu nādhivāseti, pajahati vinodeti byantīkaroti anabhāvaṁ gameti; ",
  "an4:11.8.3_0": "sayānopi,",
  "an4:11.8.3_1": "bhikkhave,",
  "an4:11.8.3_2": "bhikkhu jāgaro evaṁbhūto ‘ātāpī ottāpī satataṁ samitaṁ āraddhavīriyo pahitatto’ti vuccatīti.",
  "an4:11.9.1_0": "Caraṁ vā yadi vā tiṭṭhaṁ, ",
  "an4:11.9.2_0": "nisinno uda vā sayaṁ; ",
  "an4:11.9.3_0": "Yo vitakkaṁ vitakketi, ",
  "an4:11.9.4_0": "pāpakaṁ gehanissitaṁ. ",
  "an4:11.10.1_0": "Kummaggappaṭipanno so, ",
  "an4:11.10.2_0": "Mohaneyyesu mucchito; ",
  "an4:11.10.3_0": "Abhabbo tādiso bhikkhu, ",
  "an4:11.10.4_0": "Phuṭṭhuṁ sambodhimuttamaṁ. ",
  "an4:11.11.1_0": "Yo ca caraṁ vā tiṭṭhaṁ vā, ",
  "an4:11.11.2_0": "Nisinno uda vā sayaṁ; ",
  "an4:11.11.3_0": "Vitakkaṁ samayitvāna, ",
  "an4:11.11.4_0": "Vitakkūpasame rato; ",
  "an4:11.11.5_0": "Bhabbo so tādiso bhikkhu, ",
  "an4:11.11.6_0": "Phuṭṭhuṁ sambodhimuttaman”ti. ",
  "an4:11.11.7_0": "Paṭhamaṁ. ",
  "an4:12.0.1_0": "Aṅguttara Nikāya 4 ",
  "an4:12.0.2_0": "2. Caravagga ",
  "an4:12.0.3_0": "12. Sīlasutta ",
  "an4:12.1.1_0": "“Sampannasīlā,",
  "an4:12.1.1_1": "bhikkhave,",
  "an4:12.1.1_2": "viharatha sampannapātimokkhā,",
  "an4:12.1.1_3": "pātimokkhasaṁvarasaṁvutā viharatha ācāragocarasampannā,",
  "an4:12.1.1_4": "aṇumattesu vajjesu bhayadassāvino samādāya sikkhatha sikkhāpadesu.",
  "an4:12.1.2_0": "Sampannasīlānaṁ vo,",
  "an4:12.1.2_1": "bhikkhave,",
  "an4:12.1.2_2": "viharataṁ sampannapātimokkhānaṁ pātimokkhasaṁvarasaṁvutānaṁ viharataṁ ācāragocarasampannānaṁ aṇumattesu",
  "an4:12.1.2_3": "vajjesu bhayadassāvīnaṁ samādāya sikkhataṁ sikkhāpadesu,",
  "an4:12.1.2_4": "kimassa uttari karaṇīyaṁ?",
  "an4:12.2.1_0": "Carato cepi,",
  "an4:12.2.1_1": "bhikkhave,",
  "an4:12.2.1_2": "bhikkhuno abhijjhābyāpādo vigato hoti,",
  "an4:12.2.1_3": "thinamiddhaṁ …",
  "an4:12.2.1_4": "uddhaccakukkuccaṁ …",
  "an4:12.2.1_5": "vicikicchā pahīnā hoti,",
  "an4:12.2.1_6": "āraddhaṁ hoti vīriyaṁ asallīnaṁ,",
  "an4:12.2.1_7": "upaṭṭhitā sati asammuṭṭhā,",
  "an4:12.2.1_8": "passaddho kāyo asāraddho,",
  "an4:12.2.1_9": "samāhitaṁ cittaṁ ekaggaṁ, carampi,",
  "an4:12.2.1_10": "bhikkhave,",
  "an4:12.2.1_11": "bhikkhu evaṁbhūto ‘ātāpī ottāpī satataṁ samitaṁ āraddhavīriyo pahitatto’ti vuccati.",
  "an4:12.3.1_0": "Ṭhitassa cepi,",
  "an4:12.3.1_1": "bhikkhave,",
  "an4:12.3.1_2": "bhikkhuno abhijjhābyāpādo vigato hoti,",
  "an4:12.3.1_3": "thinamiddhaṁ …",
  "an4:12.3.1_4": "uddhaccakukkuccaṁ …",
  "an4:12.3.1_5": "vicikicchā pahīnā hoti,",
  "an4:12.3.1_6": "āraddhaṁ hoti vīriyaṁ asallīnaṁ,",
  "an4:12.3.1_7": "upaṭṭhitā sati asammuṭṭhā,",
  "an4:12.3.1_8": "passaddho kāyo asāraddho,",
  "an4:12.3.1_9": "samāhitaṁ cittaṁ ekaggaṁ, ṭhitopi,",
  "an4:12.3.1_10": "bhikkhave,",
  "an4:12.3.1_11": "bhikkhu evaṁbhūto ‘ātāpī ottāpī satataṁ samitaṁ āraddhavīriyo pahitatto’ti vuccati.",
  "an4:12.4.1_0": "Nisinnassa cepi,",
  "an4:12.4.1_1": "bhikkhave,",
  "an4:12.4.1_2": "bhikkhuno abhijjhābyāpādo vigato hoti,",
  "an4:12.4.1_3": "thinamiddhaṁ …",
  "an4:12.4.1_4": "uddhaccakukkuccaṁ …",
  "an4:12.4.1_5": "vicikicchā pahīnā hoti,",
  "an4:12.4.1_6": "āraddhaṁ hoti vīriyaṁ asallīnaṁ,",
  "an4:12.4.1_7": "upaṭṭhitā sati asammuṭṭhā,",
  "an4:12.4.1_8": "passaddho kāyo asāraddho,",
  "an4:12.4.1_9": "samāhitaṁ cittaṁ ekaggaṁ,",
  "an4:12.4.1_10": "nisinnopi,",
  "an4:12.4.1_11": "bhikkhave,",
  "an4:12.4.1_12": "bhikkhu evaṁbhūto ‘ātāpī ottāpī satataṁ samitaṁ āraddhavīriyo pahitatto’ti vuccati.",
  "an4:12.5.1_0": "Sayānassa cepi,",
  "an4:12.5.1_1": "bhikkhave,",
  "an4:12.5.1_2": "bhikkhuno jāgarassa abhijjhābyāpādo vigato hoti,",
  "an4:12.5.1_3": "thinamiddhaṁ …",
  "an4:12.5.1_4": "uddhaccakukkuccaṁ …",
  "an4:12.5.1_5": "vicikicchā pahīnā hoti,",
  "an4:12.5.1_6": "āraddhaṁ hoti vīriyaṁ asallīnaṁ,",
  "an4:12.5.1_7": "upaṭṭhitā sati asammuṭṭhā,",
  "an4:12.5.1_8": "passaddho kāyo asāraddho,",
  "an4:12.5.1_9": "samāhitaṁ cittaṁ ekaggaṁ, sayānopi,",
  "an4:12.5.1_10": "bhikkhave,",
  "an4:12.5.1_11": "bhikkhu jāgaro evaṁbhūto ‘ātāpī ottāpī satataṁ samitaṁ āraddhavīriyo pahitatto’ti vuccatīti.",
  "an4:12.6.1_0": "Yataṁ care yataṁ tiṭṭhe, ",
  "an4:12.6.2_0": "Yataṁ acche yataṁ saye; ",
  "an4:12.6.3_0": "Yataṁ samiñjaye bhikkhu, ",
  "an4:12.6.4_0": "Yatamenaṁ pasāraye. ",
  "an4:12.7.1_0": "Uddhaṁ tiriyaṁ apācīnaṁ, ",
  "an4:12.7.2_0": "yāvatājagatogati; ",
  "an4:12.7.3_0": "Samavekkhitā ca dhammānaṁ, ",
  "an4:12.7.4_0": "khandhānaṁ udayabbayaṁ. ",
  "an4:12.8.1_0": "Cetosamathasāmīciṁ, ",
  "an4:12.8.2_0": "sikkhamānaṁ sadā sataṁ; ",
  "an4:12.8.3_0": "Satataṁ pahitattoti, ",
  "an4:12.8.4_0": "āhu bhikkhuṁ tathāvidhan”ti. ",
  "an4:12.8.5_0": "Dutiyaṁ. ",
  "an4:13.0.1_0": "Aṅguttara Nikāya 4 ",
  "an4:13.0.2_0": "2. Caravagga ",
  "an4:13.0.3_0": "13. Padhānasutta ",
  "an4:13.1.1_0": "“Cattārimāni, bhikkhave, sammappadhānāni. ",
  "an4:13.1.2_0": "Katamāni cattāri? ",
  "an4:13.1.3_0": "Idha,",
  "an4:13.1.3_1": "bhikkhave,",
  "an4:13.1.3_2": "bhikkhu anuppannānaṁ pāpakānaṁ akusalānaṁ dhammānaṁ anuppādāya chandaṁ janeti vāyamati vīriyaṁ ārabhati cittaṁ paggaṇhāti padahati;",
  "an4:13.1.4_0": "uppannānaṁ pāpakānaṁ akusalānaṁ dhammānaṁ pahānāya chandaṁ janeti vāyamati vīriyaṁ ārabhati cittaṁ paggaṇhāti padahati; ",
  "an4:13.1.5_0": "anuppannānaṁ kusalānaṁ dhammānaṁ uppādāya chandaṁ janeti vāyamati vīriyaṁ ārabhati cittaṁ paggaṇhāti padahati; ",
  "an4:13.1.6_0": "uppannānaṁ kusalānaṁ dhammānaṁ ṭhitiyā asammosāya bhiyyobhāvāya vepullāya bhāvanāya pāripūriyā chandaṁ",
  "an4:13.1.6_1": "janeti vāyamati vīriyaṁ ārabhati cittaṁ paggaṇhāti padahati.",
  "an4:13.1.7_0": "Imāni kho, bhikkhave, cattāri sammappadhānānīti. ",
  "an4:13.2.1_0": "Sammappadhānā māradheyyābhibhūtā, ",
  "an4:13.2.2_0": "Te asitā jātimaraṇabhayassa pāragū; ",
  "an4:13.2.3_0": "Te tusitā jetvā māraṁ savāhiniṁ te anejā, ",
  "an4:13.2.4_0": "Sabbaṁ namucibalaṁ upātivattā te sukhitā”ti. ",
  "an4:13.2.5_0": "Tatiyaṁ. ",
  "an4:14.0.1_0": "Aṅguttara Nikāya 4 ",
  "an4:14.0.2_0": "2. Caravagga ",
  "an4:14.0.3_0": "14. Saṁvarasutta ",
  "an4:14.1.1_0": "“Cattārimāni, bhikkhave, padhānāni. ",
  "an4:14.1.2_0": "Katamāni cattāri? ",
  "an4:14.1.3_0": "Saṁvarappadhānaṁ, pahānappadhānaṁ, bhāvanāppadhānaṁ, anurakkhaṇāppadhānaṁ. ",
  "an4:14.1.4_0": "Katamañca, bhikkhave, saṁvarappadhānaṁ? ",
  "an4:14.1.5_0": "Idha, bhikkhave, bhikkhu cakkhunā rūpaṁ disvā na nimittaggāhī hoti nānubyañjanaggāhī. ",
  "an4:14.1.6_0": "Yatvādhikaraṇamenaṁ cakkhundriyaṁ asaṁvutaṁ viharantaṁ abhijjhādomanassā pāpakā akusalā dhammā anvāssaveyyuṁ,",
  "an4:14.1.6_1": "tassa saṁvarāya paṭipajjati,",
  "an4:14.1.6_2": "rakkhati cakkhundriyaṁ,",
  "an4:14.1.6_3": "cakkhundriye saṁvaraṁ āpajjati.",
  "an4:14.1.7_0": "Sotena saddaṁ sutvā … ",
  "an4:14.1.8_0": "ghānena gandhaṁ ghāyitvā … ",
  "an4:14.1.9_0": "jivhāya rasaṁ sāyitvā … ",
  "an4:14.1.10_0": "kāyena phoṭṭhabbaṁ phusitvā … ",
  "an4:14.1.11_0": "manasā dhammaṁ viññāya na nimittaggāhī hoti nānubyañjanaggāhī, ",
  "an4:14.1.12_0": "yatvādhikaraṇamenaṁ manindriyaṁ asaṁvutaṁ viharantaṁ abhijjhādomanassā pāpakā akusalā dhammā anvāssaveyyuṁ,",
  "an4:14.1.12_1": "tassa saṁvarāya paṭipajjati,",
  "an4:14.1.12_2": "rakkhati manindriyaṁ,",
  "an4:14.1.12_3": "manindriye saṁvaraṁ āpajjati.",
  "an4:14.1.13_0": "Idaṁ vuccati, bhikkhave, saṁvarappadhānaṁ. ",
  "an4:14.2.1_0": "Katamañca, bhikkhave, pahānappadhānaṁ? ",
  "an4:14.2.2_0": "Idha,",
  "an4:14.2.2_1": "bhikkhave,",
  "an4:14.2.2_2": "bhikkhu uppannaṁ kāmavitakkaṁ nādhivāseti pajahati vinodeti byantīkaroti anabhāvaṁ gameti;",
  "an4:14.2.3_0": "uppannaṁ byāpādavitakkaṁ …pe… ",
  "an4:14.2.4_0": "uppannaṁ vihiṁsāvitakkaṁ …pe… ",
  "an4:14.2.5_0": "uppannuppanne pāpake akusale dhamme nādhivāseti pajahati vinodeti byantīkaroti anabhāvaṁ gameti. ",
  "an4:14.2.6_0": "Idaṁ vuccati, bhikkhave, pahānappadhānaṁ. ",
  "an4:14.3.1_0": "Katamañca, bhikkhave, bhāvanāppadhānaṁ? ",
  "an4:14.3.2_0": "Idha,",
  "an4:14.3.2_1": "bhikkhave,",
  "an4:14.3.2_2": "bhikkhu satisambojjhaṅgaṁ bhāveti vivekanissitaṁ virāganissitaṁ nirodhanissitaṁ vossaggapariṇāmiṁ,",
  "an4:14.3.3_0": "dhammavicayasambojjhaṅgaṁ bhāveti … ",
  "an4:14.3.4_0": "vīriyasambojjhaṅgaṁ bhāveti … ",
  "an4:14.3.5_0": "pītisambojjhaṅgaṁ bhāveti … ",
  "an4:14.3.6_0": "passaddhisambojjhaṅgaṁ bhāveti … ",
  "an4:14.3.7_0": "samādhisambojjhaṅgaṁ bhāveti … ",
  "an4:14.3.8_0": "upekkhāsambojjhaṅgaṁ bhāveti vivekanissitaṁ virāganissitaṁ nirodhanissitaṁ vossaggapariṇāmiṁ. ",
  "an4:14.3.9_0": "Idaṁ vuccati, bhikkhave, bhāvanāppadhānaṁ. ",
  "an4:14.4.1_0": "Katamañca, bhikkhave, anurakkhaṇāppadhānaṁ? ",
  "an4:14.4.2_0": "Idha,",
  "an4:14.4.2_1": "bhikkhave,",
  "an4:14.4.2_2": "bhikkhu uppannaṁ bhaddakaṁ samādhinimittaṁ anurakkhati aṭṭhikasaññaṁ puḷavakasaññaṁ vinīlakasaññaṁ vicchiddakasaññaṁ uddhumātakasaññaṁ.",
  "an4:14.4.3_0": "Idaṁ vuccati, bhikkhave, anurakkhaṇāppadhānaṁ. ",
  "an4:14.4.4_0": "Imāni kho, bhikkhave, cattāri padhānānīti. ",
  "an4:14.5.1_0": "Saṁvaro ca pahānañca, ",
  "an4:14.5.2_0": "bhāvanā anurakkhaṇā; ",
  "an4:14.5.3_0": "Ete padhānā cattāro, ",
  "an4:14.5.4_0": "desitādiccabandhunā; ",
  "an4:14.5.5_0": "Yehi bhikkhu idhātāpī, ",
  "an4:14.5.6_0": "khayaṁ dukkhassa pāpuṇe”ti. ",
  "an4:14.5.7_0": "Catutthaṁ. ",
  "an4:15.0.1_0": "Aṅguttara Nikāya 4 ",
  "an4:15.0.2_0": "2. Caravagga ",
  "an4:15.0.3_0": "15. Paññattisutta ",
  "an4:15.1.1_0": "“Catasso imā, bhikkhave, aggapaññattiyo. ",
  "an4:15.1.2_0": "Katamā catasso? ",
  "an4:15.1.3_0": "Etadaggaṁ, bhikkhave, attabhāvīnaṁ yadidaṁ—",
  "an4:15.1.4_0": "rāhu asurindo. ",
  "an4:15.1.5_0": "Etadaggaṁ, bhikkhave, kāmabhogīnaṁ yadidaṁ—",
  "an4:15.1.6_0": "rājā mandhātā. ",
  "an4:15.1.7_0": "Etadaggaṁ, bhikkhave, ādhipateyyānaṁ yadidaṁ—",
  "an4:15.1.8_0": "māro pāpimā. ",
  "an4:15.1.9_0": "Sadevake,",
  "an4:15.1.9_1": "bhikkhave,",
  "an4:15.1.9_2": "loke samārake sabrahmake sassamaṇabrāhmaṇiyā pajāya sadevamanussāya tathāgato aggamakkhāyati arahaṁ sammāsambuddho.",
  "an4:15.1.10_0": "Imā kho, bhikkhave, catasso aggapaññattiyoti. ",
  "an4:15.2.1_0": "Rāhuggaṁ attabhāvīnaṁ, ",
  "an4:15.2.2_0": "mandhātā kāmabhoginaṁ; ",
  "an4:15.2.3_0": "Māro ādhipateyyānaṁ, ",
  "an4:15.2.4_0": "iddhiyā yasasā jalaṁ. ",
  "an4:15.3.1_0": "Uddhaṁ tiriyaṁ apācīnaṁ, ",
  "an4:15.3.2_0": "yāvatājagatogati; ",
  "an4:15.3.3_0": "Sadevakassa lokassa, ",
  "an4:15.3.4_0": "buddho aggo pavuccatī”ti. ",
  "an4:15.3.5_0": "Pañcamaṁ. ",
  "an4:16.0.1_0": "Aṅguttara Nikāya 4 ",
  "an4:16.0.2_0": "2. Caravagga ",
  "an4:16.0.3_0": "16. Sokhummasutta ",
  "an4:16.1.1_0": "“Cattārimāni, bhikkhave, sokhummāni. ",
  "an4:16.1.2_0": "Katamāni cattāri? ",
  "an4:16.1.3_0": "Idha, bhikkhave, bhikkhu rūpasokhummena samannāgato hoti paramena; ",
  "an4:16.1.4_0": "tena ca rūpasokhummena aññaṁ rūpasokhummaṁ uttaritaraṁ vā paṇītataraṁ vā na samanupassati; ",
  "an4:16.1.5_0": "tena ca rūpasokhummena aññaṁ rūpasokhummaṁ uttaritaraṁ vā paṇītataraṁ vā na pattheti. ",
  "an4:16.1.6_0": "Vedanāsokhummena samannāgato hoti paramena; ",
  "an4:16.1.7_0": "tena ca vedanāsokhummena aññaṁ vedanāsokhummaṁ uttaritaraṁ vā paṇītataraṁ vā na samanupassati; ",
  "an4:16.1.8_0": "tena ca vedanāsokhummena aññaṁ vedanāsokhummaṁ uttaritaraṁ vā paṇītataraṁ vā na pattheti. ",
  "an4:16.1.9_0": "Saññāsokhummena samannāgato hoti paramena; ",
  "an4:16.1.10_0": "tena ca saññāsokhummena aññaṁ saññāsokhummaṁ uttaritaraṁ vā paṇītataraṁ vā na samanupassati; ",
  "an4:16.1.11_0": "tena ca saññāsokhummena aññaṁ saññāsokhummaṁ uttaritaraṁ vā paṇītataraṁ vā na pattheti. ",
  "an4:16.1.12_0": "Saṅkhārasokhummena samannāgato hoti paramena; ",
  "an4:16.1.13_0": "tena ca saṅkhārasokhummena aññaṁ saṅkhārasokhummaṁ uttaritaraṁ vā paṇītataraṁ vā na samanupassati; ",
  "an4:16.1.14_0": "tena ca saṅkhārasokhummena aññaṁ saṅkhārasokhummaṁ uttaritaraṁ vā paṇītataraṁ vā na pattheti. ",
  "an4:16.1.15_0": "Imāni kho, bhikkhave, cattāri sokhummānīti. ",
  "an4:16.2.1_0": "Rūpasokhummataṁ ñatvā, ",
  "an4:16.2.2_0": "vedanānañca sambhavaṁ; ",
  "an4:16.2.3_0": "Saññā yato samudeti, ",
  "an4:16.2.4_0": "atthaṁ gacchati yattha ca; ",
  "an4:16.2.5_0": "Saṅkhāre parato ñatvā, ",
  "an4:16.2.6_0": "dukkhato no ca attato. ",
  "an4:16.3.1_0": "Sa ve sammaddaso bhikkhu, ",
  "an4:16.3.2_0": "santo santipade rato; ",
  "an4:16.3.3_0": "Dhāreti antimaṁ dehaṁ, ",
  "an4:16.3.4_0": "jetvā māraṁ savāhinin”ti. ",
  "an4:16.3.5_0": "Chaṭṭhaṁ. ",
  "an4:17.0.1_0": "Aṅguttara Nikāya 4 ",
  "an4:17.0.2_0": "2. Caravagga ",
  "an4:17.0.3_0": "17. Paṭhamaagatisutta ",
  "an4:17.1.1_0": "“Cattārimāni, bhikkhave, agatigamanāni. ",
  "an4:17.1.2_0": "Katamāni cattāri? ",
  "an4:17.1.3_0": "Chandāgatiṁ gacchati, dosāgatiṁ gacchati, mohāgatiṁ gacchati, bhayāgatiṁ gacchati—",
  "an4:17.1.4_0": "Imāni kho, bhikkhave, cattāri agatigamanānīti. ",
  "an4:17.2.1_0": "Chandā dosā bhayā mohā, ",
  "an4:17.2.2_0": "yo dhammaṁ ativattati; ",
  "an4:17.2.3_0": "Nihīyati tassa yaso, ",
  "an4:17.2.4_0": "kāḷapakkheva candimā”ti. ",
  "an4:17.2.5_0": "Sattamaṁ. ",
  "an4:18.0.1_0": "Aṅguttara Nikāya 4 ",
  "an4:18.0.2_0": "2. Caravagga ",
  "an4:18.0.3_0": "18. Dutiyaagatisutta ",
  "an4:18.1.1_0": "“Cattārimāni, bhikkhave, nāgatigamanāni. ",
  "an4:18.1.2_0": "Katamāni cattāri? ",
  "an4:18.1.3_0": "Na chandāgatiṁ gacchati, na dosāgatiṁ gacchati, na mohāgatiṁ gacchati, na bhayāgatiṁ gacchati—",
  "an4:18.1.4_0": "Imāni kho, bhikkhave, cattāri nāgatigamanānīti. ",
  "an4:18.2.1_0": "Chandā dosā bhayā mohā, ",
  "an4:18.2.2_0": "yo dhammaṁ nātivattati; ",
  "an4:18.2.3_0": "Āpūrati tassa yaso, ",
  "an4:18.2.4_0": "sukkapakkheva candimā”ti. ",
  "an4:18.2.5_0": "Aṭṭhamaṁ. ",
  "an4:19.0.1_0": "Aṅguttara Nikāya 4 ",
  "an4:19.0.2_0": "2. Caravagga ",
  "an4:19.0.3_0": "19. Tatiyaagatisutta ",
  "an4:19.1.1_0": "“Cattārimāni, bhikkhave, agatigamanāni. ",
  "an4:19.1.2_0": "Katamāni cattāri? ",
  "an4:19.1.3_0": "Chandāgatiṁ gacchati, dosāgatiṁ gacchati, mohāgatiṁ gacchati, bhayāgatiṁ gacchati—",
  "an4:19.1.4_0": "Imāni kho, bhikkhave, cattāri agatigamanāni. ",
  "an4:19.2.1_0": "Cattārimāni, bhikkhave, nāgatigamanāni. ",
  "an4:19.2.2_0": "Katamāni cattāri? ",
  "an4:19.2.3_0": "Na chandāgatiṁ gacchati, na dosāgatiṁ gacchati, na mohāgatiṁ gacchati, na bhayāgatiṁ gacchati—",
  "an4:19.2.4_0": "Imāni kho, bhikkhave, cattāri nāgatigamanānīti. ",
  "an4:19.3.1_0": "Chandā dosā bhayā mohā, ",
  "an4:19.3.2_0": "yo dhammaṁ ativattati; ",
  "an4:19.3.3_0": "Nihīyati tassa yaso, ",
  "an4:19.3.4_0": "kāḷapakkheva candimā. ",
  "an4:19.4.1_0": "Chandā dosā bhayā mohā, ",
  "an4:19.4.2_0": "yo dhammaṁ nātivattati; ",
  "an4:19.4.3_0": "Āpūrati tassa yaso, ",
  "an4:19.4.4_0": "sukkapakkheva candimā”ti. ",
  "an4:19.4.5_0": "Navamaṁ. ",
  "an4:20.0.1_0": "Aṅguttara Nikāya 4 ",
  "an4:20.0.2_0": "2. Caravagga ",
  "an4:20.0.3_0": "20. Bhattuddesakasutta ",
  "an4:20.1.1_0": "“Catūhi, bhikkhave, dhammehi samannāgato bhattuddesako yathābhataṁ nikkhitto evaṁ niraye. ",
  "an4:20.1.2_0": "Katamehi catūhi? ",
  "an4:20.1.3_0": "Chandāgatiṁ gacchati, dosāgatiṁ gacchati, mohāgatiṁ gacchati, bhayāgatiṁ gacchati—",
  "an4:20.1.4_0": "imehi kho, bhikkhave, catūhi dhammehi samannāgato bhattuddesako yathābhataṁ nikkhitto evaṁ niraye. ",
  "an4:20.2.1_0": "Catūhi, bhikkhave, dhammehi samannāgato bhattuddesako yathābhataṁ nikkhitto evaṁ sagge. ",
  "an4:20.2.2_0": "Katamehi catūhi? ",
  "an4:20.2.3_0": "Na chandāgatiṁ gacchati, na dosāgatiṁ gacchati, na mohāgatiṁ gacchati, na bhayāgatiṁ gacchati—",
  "an4:20.2.4_0": "imehi kho, bhikkhave, catūhi dhammehi samannāgato bhattuddesako yathābhataṁ nikkhitto evaṁ saggeti. ",
  "an4:20.3.1_0": "Ye keci kāmesu asaññatā janā, ",
  "an4:20.3.2_0": "Adhammikā honti adhammagāravā; ",
  "an4:20.3.3_0": "Chandā dosā mohā ca bhayā gāmino, ",
  "an4:20.3.4_0": "Parisākasaṭo ca panesa vuccati. ",
  "an4:20.4.1_0": "Evañhi vuttaṁ samaṇena jānatā, ",
  "an4:20.4.2_0": "Tasmā hi te sappurisā pasaṁsiyā; ",
  "an4:20.4.3_0": "Dhamme ṭhitā ye na karonti pāpakaṁ, ",
  "an4:20.4.4_0": "Na chandā na dosā na mohā na bhayā ca gāmino; ",
  "an4:20.4.5_0": "Parisāya maṇḍo ca panesa vuccati, ",
  "an4:20.4.6_0": "Evañhi vuttaṁ samaṇena jānatā”ti. ",
  "an4:20.4.7_0": "Dasamaṁ. ",
  "an4:20.4.8_0": "Caravaggo dutiyo. ",
  "an4:20.5.0_0": "Tassuddānaṁ",
  "an4:20.5.1_0": "Caraṁ sīlaṁ padhānāni, ",
  "an4:20.5.2_0": "saṁvaraṁ paññatti pañcamaṁ; ",
  "an4:20.5.3_0": "Sokhummaṁ tayo agatī, ",
  "an4:20.5.4_0": "bhattuddesena te dasāti. ",
  "an4:21.0.1_0": "Aṅguttara Nikāya 4 ",
  "an4:21.0.2_0": "3. Uruvelavagga ",
  "an4:21.0.3_0": "21. Paṭhamauruvelasutta ",
  "an4:21.1.1_0": "Evaṁ me sutaṁ—",
  "an4:21.1.2_0": "ekaṁ samayaṁ bhagavā sāvatthiyaṁ viharati jetavane anāthapiṇḍikassa ārāme. ",
  "an4:21.1.3_0": "Tatra kho bhagavā bhikkhū āmantesi: ",
  "an4:21.1.4_0": "“bhikkhavo”ti. ",
  "an4:21.1.5_0": "“Bhadante”ti te bhikkhū bhagavato paccassosuṁ. ",
  "an4:21.1.6_0": "Bhagavā etadavoca: ",
  "an4:21.2.1_0": "“Ekamidāhaṁ,",
  "an4:21.2.1_1": "bhikkhave,",
  "an4:21.2.1_2": "samayaṁ uruvelāyaṁ viharāmi najjā nerañjarāya tīre ajapālanigrodhe paṭhamābhisambuddho.",
  "an4:21.2.2_0": "Tassa mayhaṁ, bhikkhave, rahogatassa paṭisallīnassa evaṁ cetaso parivitakko udapādi: ",
  "an4:21.2.3_0": "‘dukkhaṁ kho agāravo viharati appatisso. ",
  "an4:21.2.4_0": "Kiṁ nu kho ahaṁ samaṇaṁ vā brāhmaṇaṁ vā sakkatvā garuṁ katvā upanissāya vihareyyan’ti? ",
  "an4:21.3.1_0": "Tassa mayhaṁ, bhikkhave, etadahosi: ",
  "an4:21.3.2_0": "‘aparipūrassa kho ahaṁ sīlakkhandhassa pāripūriyā aññaṁ samaṇaṁ vā brāhmaṇaṁ vā sakkatvā garuṁ katvā upanissāya vihareyyaṁ. ",
  "an4:21.3.3_0": "Na kho panāhaṁ passāmi sadevake loke samārake sabrahmake sassamaṇabrāhmaṇiyā pajāya sadevamanussāya aññaṁ",
  "an4:21.3.3_1": "samaṇaṁ vā brāhmaṇaṁ vā attanā sīlasampannataraṁ,",
  "an4:21.3.3_2": "yamahaṁ sakkatvā garuṁ katvā upanissāya vihareyyaṁ.",
  "an4:21.4.1_0": "Aparipūrassa kho ahaṁ samādhikkhandhassa pāripūriyā aññaṁ samaṇaṁ vā brāhmaṇaṁ vā sakkatvā garuṁ katvā upanissāya vihareyyaṁ. ",
  "an4:21.4.2_0": "Na kho panāhaṁ passāmi sadevake loke samārake sabrahmake sassamaṇabrāhmaṇiyā pajāya sadevamanussāya aññaṁ",
  "an4:21.4.2_1": "samaṇaṁ vā brāhmaṇaṁ vā attanā samādhisampannataraṁ,",
  "an4:21.4.2_2": "yamahaṁ sakkatvā garuṁ katvā upanissāya vihareyyaṁ.",
  "an4:21.5.1_0": "Aparipūrassa kho ahaṁ paññākkhandhassa pāripūriyā aññaṁ samaṇaṁ vā brāhmaṇaṁ vā sakkatvā garuṁ katvā upanissāya vihareyyaṁ. ",
  "an4:21.5.2_0": "Na kho panāhaṁ passāmi sadevake loke samārake sabrahmake sassamaṇabrāhmaṇiyā pajāya sadevamanussāya aññaṁ",
  "an4:21.5.2_1": "samaṇaṁ vā brāhmaṇaṁ vā attanā paññāsampannataraṁ,",
  "an4:21.5.2_2": "yamahaṁ sakkatvā garuṁ katvā upanissāya vihareyyaṁ.",
  "an4:21.6.1_0": "Aparipūrassa kho ahaṁ vimuttikkhandhassa pāripūriyā aññaṁ samaṇaṁ vā brāhmaṇaṁ vā sakkatvā garuṁ katvā upanissāya vihareyyaṁ. ",
  "an4:21.6.2_0": "Na kho panāhaṁ passāmi sadevake loke samārake sabrahmake sassamaṇabrāhmaṇiyā pajāya sadevamanussāya aññaṁ",
  "an4:21.6.2_1": "samaṇaṁ vā brāhmaṇaṁ vā attanā vimuttisampannataraṁ,",
  "an4:21.6.2_2": "yamahaṁ sakkatvā garuṁ katvā upanissāya vihareyyan’ti.",
  "an4:21.7.1_0": "Tassa mayhaṁ, bhikkhave, etadahosi: ",
  "an4:21.7.2_0": "‘yannūnāhaṁ yvāyaṁ dhammo mayā abhisambuddho tameva dhammaṁ sakkatvā garuṁ katvā upanissāya vihareyyan’ti. ",
  "an4:21.8.1_0": "Atha kho,",
  "an4:21.8.1_1": "bhikkhave,",
  "an4:21.8.1_2": "brahmā sahampati mama cetasā cetoparivitakkamaññāya—seyyathāpi nāma balavā puriso samiñjitaṁ vā bāhaṁ pasāreyya,",
  "an4:21.8.1_3": "pasāritaṁ vā bāhaṁ samiñjeyya;",
  "an4:21.8.1_4": "evamevaṁ—brahmaloke antarahito mama purato pāturahosi.",
  "an4:21.8.2_0": "Atha kho,",
  "an4:21.8.2_1": "bhikkhave,",
  "an4:21.8.2_2": "brahmā sahampati ekaṁsaṁ uttarāsaṅgaṁ karitvā dakkhiṇaṁ jāṇumaṇḍalaṁ pathaviyaṁ nihantvā yenāhaṁ tenañjaliṁ paṇāmetvā maṁ etadavoca:",
  "an4:21.8.3_0": "‘evametaṁ, bhagavā, evametaṁ, sugata. ",
  "an4:21.8.4_0": "Yepi te, bhante,",
  "an4:21.8.4_1": "ahesuṁ atītamaddhānaṁ arahanto sammāsambuddhā tepi bhagavanto dhammaṁyeva sakkatvā garuṁ katvā upanissāya vihariṁsu;",
  "an4:21.8.5_0": "yepi te, bhante,",
  "an4:21.8.5_1": "bhavissanti anāgatamaddhānaṁ arahanto sammāsambuddhā tepi bhagavanto dhammaṁyeva sakkatvā garuṁ katvā upanissāya viharissanti;",
  "an4:21.8.6_0": "bhagavāpi, bhante,",
  "an4:21.8.6_1": "etarahi arahaṁ sammāsambuddho dhammaṁyeva sakkatvā garuṁ katvā upanissāya viharatū’ti.",
  "an4:21.8.7_0": "Idamavoca brahmā sahampati. ",
  "an4:21.8.8_0": "Idaṁ vatvā athāparaṁ etadavoca: ",
  "an4:21.9.1_0": "‘Ye ca atītā sambuddhā, ",
  "an4:21.9.2_0": "ye ca buddhā anāgatā; ",
  "an4:21.9.3_0": "Yo cetarahi sambuddho, ",
  "an4:21.9.4_0": "bahūnaṁ sokanāsano. ",
  "an4:21.10.1_0": "Sabbe saddhammagaruno, ",
  "an4:21.10.2_0": "vihaṁsu viharanti ca; ",
  "an4:21.10.3_0": "Athopi viharissanti, ",
  "an4:21.10.4_0": "esā buddhāna dhammatā. ",
  "an4:21.11.1_0": "Tasmā hi attakāmena, ",
  "an4:21.11.2_0": "mahattamabhikaṅkhatā; ",
  "an4:21.11.3_0": "Saddhammo garukātabbo, ",
  "an4:21.11.4_0": "saraṁ buddhāna sāsanan’ti. ",
  "an4:21.12.1_0": "Idamavoca, bhikkhave, brahmā sahampati. ",
  "an4:21.12.2_0": "Idaṁ vatvā maṁ abhivādetvā padakkhiṇaṁ katvā tatthevantaradhāyi. ",
  "an4:21.12.3_0": "Atha khvāhaṁ,",
  "an4:21.12.3_1": "bhikkhave,",
  "an4:21.12.3_2": "brahmuno ca ajjhesanaṁ viditvā attano ca patirūpaṁ yvāyaṁ dhammo mayā abhisambuddho tameva dhammaṁ sakkatvā garuṁ katvā upanissāya vihāsiṁ.",
  "an4:21.12.4_0": "Yato ca kho, bhikkhave, saṅghopi mahattena samannāgato, atha me saṅghepi gāravo”ti. ",
  "an4:21.12.5_0": "Paṭhamaṁ. ",
  "an4:22.0.1_0": "Aṅguttara Nikāya 4 ",
  "an4:22.0.2_0": "3. Uruvelavagga ",
  "an4:22.0.3_0": "22. Dutiyauruvelasutta ",
  "an4:22.1.1_0": "“Ekamidāhaṁ,",
  "an4:22.1.1_1": "bhikkhave,",
  "an4:22.1.1_2": "samayaṁ uruvelāyaṁ viharāmi najjā nerañjarāya tīre ajapālanigrodhe paṭhamābhisambuddho.",
  "an4:22.1.2_0": "Atha kho,",
  "an4:22.1.2_1": "bhikkhave,",
  "an4:22.1.2_2": "sambahulā brāhmaṇā jiṇṇā vuddhā mahallakā addhagatā vayoanuppattā yenāhaṁ tenupasaṅkamiṁsu;",
  "an4:22.1.2_3": "upasaṅkamitvā mayā saddhiṁ sammodiṁsu.",
  "an4:22.1.3_0": "Sammodanīyaṁ kathaṁ sāraṇīyaṁ vītisāretvā ekamantaṁ nisīdiṁsu.",
  "an4:22.1.3_1": "Ekamantaṁ nisinnā kho,",
  "an4:22.1.3_2": "bhikkhave,",
  "an4:22.1.3_3": "te brāhmaṇā maṁ etadavocuṁ:",
  "an4:22.1.4_0": "‘sutaṁ netaṁ, bho gotama: ",
  "an4:22.1.5_0": "“na samaṇo gotamo brāhmaṇe jiṇṇe vuddhe mahallake addhagate vayoanuppatte abhivādeti vā paccuṭṭheti vā āsanena vā nimantetī”ti. ",
  "an4:22.1.6_0": "Tayidaṁ, bho gotama, tatheva. ",
  "an4:22.1.7_0": "Na hi bhavaṁ gotamo brāhmaṇe jiṇṇe vuddhe mahallake addhagate vayoanuppatte abhivādeti vā paccuṭṭheti vā āsanena vā nimanteti. ",
  "an4:22.1.8_0": "Tayidaṁ, bho gotama, na sampannamevā’ti. ",
  "an4:22.2.1_0": "Tassa mayhaṁ, bhikkhave, etadahosi: ",
  "an4:22.2.2_0": "‘nayime āyasmanto jānanti theraṁ vā therakaraṇe vā dhamme’ti. ",
  "an4:22.2.3_0": "Vuddho cepi, bhikkhave, hoti āsītiko vā nāvutiko vā vassasatiko vā jātiyā. ",
  "an4:22.2.4_0": "So ca hoti akālavādī abhūtavādī anatthavādī adhammavādī avinayavādī,",
  "an4:22.2.4_1": "anidhānavatiṁ vācaṁ bhāsitā akālena anapadesaṁ apariyantavatiṁ anatthasaṁhitaṁ.",
  "an4:22.2.5_0": "Atha kho so ‘bālo thero’tveva saṅkhaṁ gacchati. ",
  "an4:22.3.1_0": "Daharo cepi, bhikkhave, hoti yuvā susukāḷakeso bhadrena yobbanena samannāgato paṭhamena vayasā. ",
  "an4:22.3.2_0": "So ca hoti kālavādī bhūtavādī atthavādī dhammavādī vinayavādī nidhānavatiṁ vācaṁ bhāsitā kālena sāpadesaṁ pariyantavatiṁ atthasaṁhitaṁ. ",
  "an4:22.3.3_0": "Atha kho so ‘paṇḍito thero’tveva saṅkhaṁ gacchati. ",
  "an4:22.4.1_0": "Cattārome, bhikkhave, therakaraṇā dhammā. ",
  "an4:22.4.2_0": "Katame cattāro? ",
  "an4:22.4.3_0": "Idha,",
  "an4:22.4.3_1": "bhikkhave,",
  "an4:22.4.3_2": "bhikkhu sīlavā hoti,",
  "an4:22.4.3_3": "pātimokkhasaṁvarasaṁvuto viharati ācāragocarasampanno aṇumattesu vajjesu bhayadassāvī,",
  "an4:22.4.3_4": "samādāya sikkhati sikkhāpadesu",
  "an4:22.4.4_0": "Bahussuto hoti sutadharo sutasannicayo,",
  "an4:22.4.4_1": "ye te dhammā ādikalyāṇā majjhekalyāṇā pariyosānakalyāṇā sātthaṁ sabyañjanaṁ kevalaparipuṇṇaṁ parisuddhaṁ brahmacariyaṁ abhivadanti,",
  "an4:22.4.4_2": "tathārūpāssa dhammā bahussutā honti dhātā vacasā paricitā manasānupekkhitā,",
  "an4:22.4.4_3": "diṭṭhiyā suppaṭividdhā.",
  "an4:22.4.5_0": "Catunnaṁ jhānānaṁ ābhicetasikānaṁ diṭṭhadhammasukhavihārānaṁ nikāmalābhī hoti akicchalābhī akasiralābhī. ",
  "an4:22.4.6_0": "Āsavānaṁ khayā anāsavaṁ cetovimuttiṁ paññāvimuttiṁ diṭṭheva dhamme sayaṁ abhiññā sacchikatvā upasampajja viharati. ",
  "an4:22.4.7_0": "Ime kho, bhikkhave, cattāro therakaraṇā dhammāti. ",
  "an4:22.5.1_0": "Yo uddhatena cittena, ",
  "an4:22.5.2_0": "samphañca bahu bhāsati; ",
  "an4:22.5.3_0": "Asamāhitasaṅkappo, ",
  "an4:22.5.4_0": "asaddhammarato mago; ",
  "an4:22.5.5_0": "Ārā so thāvareyyamhā, ",
  "an4:22.5.6_0": "pāpadiṭṭhi anādaro. ",
  "an4:22.6.1_0": "Yo ca sīlena sampanno, ",
  "an4:22.6.2_0": "sutavā paṭibhānavā; ",
  "an4:22.6.3_0": "Saññato dhīro dhammesu, ",
  "an4:22.6.4_0": "paññāyatthaṁ vipassati. ",
  "an4:22.7.1_0": "Pāragū sabbadhammānaṁ, ",
  "an4:22.7.2_0": "akhilo paṭibhānavā; ",
  "an4:22.7.3_0": "Pahīnajātimaraṇo, ",
  "an4:22.7.4_0": "brahmacariyassa kevalī. ",
  "an4:22.8.1_0": "Tamahaṁ vadāmi theroti, ",
  "an4:22.8.2_0": "yassa no santi āsavā; ",
  "an4:22.8.3_0": "Āsavānaṁ khayā bhikkhu, ",
  "an4:22.8.4_0": "so theroti pavuccatī”ti. ",
  "an4:22.8.5_0": "Dutiyaṁ. ",
  "an4:23.0.1_0": "Aṅguttara Nikāya 4 ",
  "an4:23.0.2_0": "3. Uruvelavagga ",
  "an4:23.0.3_0": "23. Lokasutta ",
  "an4:23.1.1_0": "“Loko, bhikkhave, tathāgatena abhisambuddho. ",
  "an4:23.1.2_0": "Lokasmā tathāgato visaṁyutto. ",
  "an4:23.1.3_0": "Lokasamudayo, bhikkhave, tathāgatena abhisambuddho. ",
  "an4:23.1.4_0": "Lokasamudayo tathāgatassa pahīno. ",
  "an4:23.1.5_0": "Lokanirodho, bhikkhave, tathāgatena abhisambuddho. ",
  "an4:23.1.6_0": "Lokanirodho tathāgatassa sacchikato. ",
  "an4:23.1.7_0": "Lokanirodhagāminī paṭipadā, bhikkhave, tathāgatena abhisambuddhā. ",
  "an4:23.1.8_0": "Lokanirodhagāminī paṭipadā tathāgatassa bhāvitā. ",
  "an4:23.2.1_0": "Yaṁ,",
  "an4:23.2.1_1": "bhikkhave,",
  "an4:23.2.1_2": "sadevakassa lokassa samārakassa sabrahmakassa sassamaṇabrāhmaṇiyā pajāya sadevamanussāya diṭṭhaṁ sutaṁ",
  "an4:23.2.1_3": "mutaṁ viññātaṁ pattaṁ pariyesitaṁ anuvicaritaṁ manasā,",
  "an4:23.2.1_4": "sabbaṁ taṁ tathāgatena abhisambuddhaṁ.",
  "an4:23.2.2_0": "Tasmā ‘tathāgato’ti vuccati. ",
  "an4:23.3.1_0": "Yañca,",
  "an4:23.3.1_1": "bhikkhave,",
  "an4:23.3.1_2": "rattiṁ tathāgato anuttaraṁ sammāsambodhiṁ abhisambujjhati yañca rattiṁ anupādisesāya nibbānadhātuyā parinibbāyati,",
  "an4:23.3.1_3": "yaṁ etasmiṁ antare bhāsati lapati niddisati sabbaṁ taṁ tatheva hoti,",
  "an4:23.3.1_4": "no aññathā.",
  "an4:23.3.2_0": "Tasmā ‘tathāgato’ti vuccati. ",
  "an4:23.4.1_0": "Yathāvādī, bhikkhave, tathāgato tathākārī, yathākārī tathāvādī. ",
  "an4:23.4.2_0": "Iti yathāvādī tathākārī, yathākārī tathāvādī. ",
  "an4:23.4.3_0": "Tasmā ‘tathāgato’ti vuccati. ",
  "an4:23.5.1_0": "Sadevake,",
  "an4:23.5.1_1": "bhikkhave,",
  "an4:23.5.1_2": "loke samārake sabrahmake sassamaṇabrāhmaṇiyā pajāya sadevamanussāya tathāgato abhibhū anabhibhūto aññadatthu daso vasavattī.",
  "an4:23.5.2_0": "Tasmā ‘tathāgato’ti vuccati. ",
  "an4:23.6.1_0": "Sabbaṁ lokaṁ abhiññāya, ",
  "an4:23.6.2_0": "sabbaṁ loke yathātathaṁ; ",
  "an4:23.6.3_0": "Sabbaṁ lokaṁ visaṁyutto, ",
  "an4:23.6.4_0": "sabbaloke anūpayo. ",
  "an4:23.7.1_0": "Sa ve sabbābhibhū dhīro, ",
  "an4:23.7.2_0": "sabbaganthappamocano; ",
  "an4:23.7.3_0": "Phuṭṭha’ssa paramā santi, ",
  "an4:23.7.4_0": "nibbānaṁ akutobhayaṁ. ",
  "an4:23.8.1_0": "Esa khīṇāsavo buddho, ",
  "an4:23.8.2_0": "anīgho chinnasaṁsayo; ",
  "an4:23.8.3_0": "Sabbakammakkhayaṁ patto, ",
  "an4:23.8.4_0": "vimutto upadhisaṅkhaye. ",
  "an4:23.9.1_0": "Esa so bhagavā buddho, ",
  "an4:23.9.2_0": "esa sīho anuttaro; ",
  "an4:23.9.3_0": "Sadevakassa lokassa, ",
  "an4:23.9.4_0": "brahmacakkaṁ pavattayī. ",
  "an4:23.10.1_0": "Iti devā manussā ca, ",
  "an4:23.10.2_0": "ye buddhaṁ saraṇaṁ gatā; ",
  "an4:23.10.3_0": "Saṅgamma taṁ namassanti, ",
  "an4:23.10.4_0": "mahantaṁ vītasāradaṁ. ",
  "an4:23.11.1_0": "Danto damayataṁ seṭṭho, ",
  "an4:23.11.2_0": "santo samayataṁ isi; ",
  "an4:23.11.3_0": "Mutto mocayataṁ aggo, ",
  "an4:23.11.4_0": "tiṇṇo tārayataṁ varo. ",
  "an4:23.12.1_0": "Iti hetaṁ namassanti, ",
  "an4:23.12.2_0": "mahantaṁ vītasāradaṁ; ",
  "an4:23.12.3_0": "Sadevakasmiṁ lokasmiṁ, ",
  "an4:23.12.4_0": "natthi me paṭipuggalo”ti. ",
  "an4:23.12.5_0": "Tatiyaṁ. ",
  "an4:24.0.1_0": "Aṅguttara Nikāya 4 ",
  "an4:24.0.2_0": "3. Uruvelavagga ",
  "an4:24.0.3_0": "24. Kāḷakārāmasutta ",
  "an4:24.1.1_0": "Ekaṁ samayaṁ bhagavā sākete viharati kāḷakārāme. ",
  "an4:24.1.2_0": "Tatra kho bhagavā bhikkhū āmantesi: ",
  "an4:24.1.3_0": "“bhikkhavo”ti. ",
  "an4:24.1.4_0": "“Bhadante”ti te bhikkhū bhagavato paccassosuṁ. ",
  "an4:24.1.5_0": "Bhagavā etadavoca—",
  "an4:24.2.1_0": "Yaṁ,",
  "an4:24.2.1_1": "bhikkhave,",
  "an4:24.2.1_2": "sadevakassa lokassa samārakassa sabrahmakassa sassamaṇabrāhmaṇiyā pajāya sadevamanussāya diṭṭhaṁ sutaṁ",
  "an4:24.2.1_3": "mutaṁ viññātaṁ pattaṁ pariyesitaṁ anuvicaritaṁ manasā,",
  "an4:24.2.1_4": "tamahaṁ jānāmi.",
  "an4:24.3.1_0": "Yaṁ,",
  "an4:24.3.1_1": "bhikkhave,",
  "an4:24.3.1_2": "sadevakassa lokassa samārakassa sabrahmakassa sassamaṇabrāhmaṇiyā pajāya sadevamanussāya diṭṭhaṁ sutaṁ",
  "an4:24.3.1_3": "mutaṁ viññātaṁ pattaṁ pariyesitaṁ anuvicaritaṁ manasā,",
  "an4:24.3.1_4": "tamahaṁ abbhaññāsiṁ.",
  "an4:24.3.2_0": "Taṁ tathāgatassa viditaṁ, taṁ tathāgato na upaṭṭhāsi. ",
  "an4:24.4.1_0": "Yaṁ,",
  "an4:24.4.1_1": "bhikkhave,",
  "an4:24.4.1_2": "sadevakassa lokassa samārakassa sabrahmakassa sassamaṇabrāhmaṇiyā pajāya sadevamanussāya diṭṭhaṁ sutaṁ",
  "an4:24.4.1_3": "mutaṁ viññātaṁ pattaṁ pariyesitaṁ anuvicaritaṁ manasā,",
  "an4:24.4.1_4": "tamahaṁ na jānāmīti vadeyyaṁ,",
  "an4:24.4.1_5": "taṁ mamassa musā.",
  "an4:24.5.1_0": "Yaṁ, bhikkhave …pe… tamahaṁ jānāmi ca na ca jānāmīti vadeyyaṁ, tampassa tādisameva. ",
  "an4:24.6.1_0": "Yaṁ, bhikkhave …pe… tamahaṁ neva jānāmi na na jānāmīti vadeyyaṁ, taṁ mamassa kali. ",
  "an4:24.7.1_0": "Iti kho,",
  "an4:24.7.1_1": "bhikkhave,",
  "an4:24.7.1_2": "tathāgato daṭṭhā daṭṭhabbaṁ,",
  "an4:24.7.1_3": "diṭṭhaṁ na maññati,",
  "an4:24.7.1_4": "adiṭṭhaṁ na maññati,",
  "an4:24.7.1_5": "daṭṭhabbaṁ na maññati,",
  "an4:24.7.1_6": "daṭṭhāraṁ na maññati;",
  "an4:24.7.2_0": "sutvā sotabbaṁ, sutaṁ na maññati, asutaṁ na maññati, sotabbaṁ na maññati, sotāraṁ na maññati; ",
  "an4:24.7.3_0": "mutvā motabbaṁ, mutaṁ na maññati, amutaṁ na maññati, motabbaṁ na maññati, motāraṁ na maññati; ",
  "an4:24.7.4_0": "viññatvā viññātabbaṁ,",
  "an4:24.7.4_1": "viññātaṁ na maññati,",
  "an4:24.7.4_2": "aviññātaṁ na maññati,",
  "an4:24.7.4_3": "viññātabbaṁ na maññati,",
  "an4:24.7.4_4": "viññātāraṁ na maññati.",
  "an4:24.7.5_0": "Iti kho, bhikkhave, tathāgato diṭṭhasutamutaviññātabbesu dhammesu tādīyeva tādī. ",
  "an4:24.7.6_0": "‘Tamhā ca pana tādimhā añño tādī uttaritaro vā paṇītataro vā natthī’ti vadāmīti. ",
  "an4:24.8.1_0": "Yaṁ kiñci diṭṭhaṁva sutaṁ mutaṁ vā, ",
  "an4:24.8.2_0": "Ajjhositaṁ saccamutaṁ paresaṁ; ",
  "an4:24.8.3_0": "Na tesu tādī sayasaṁvutesu, ",
  "an4:24.8.4_0": "Saccaṁ musā vāpi paraṁ daheyya. ",
  "an4:24.9.1_0": "Etañca sallaṁ paṭikacca disvā, ",
  "an4:24.9.2_0": "Ajjhositā yattha pajā visattā; ",
  "an4:24.9.3_0": "Jānāmi passāmi tatheva etaṁ, ",
  "an4:24.9.4_0": "Ajjhositaṁ natthi tathāgatānan”ti. ",
  "an4:24.9.5_0": "Catutthaṁ. ",
  "an4:25.0.1_0": "Aṅguttara Nikāya 4 ",
  "an4:25.0.2_0": "3. Uruvelavagga ",
  "an4:25.0.3_0": "25. Brahmacariyasutta ",
  "an4:25.1.1_0": "“Nayidaṁ,",
  "an4:25.1.1_1": "bhikkhave,",
  "an4:25.1.1_2": "brahmacariyaṁ vussati janakuhanatthaṁ,",
  "an4:25.1.1_3": "na janalapanatthaṁ,",
  "an4:25.1.1_4": "na lābhasakkārasilokānisaṁsatthaṁ,",
  "an4:25.1.1_5": "na itivādappamokkhānisaṁsatthaṁ,",
  "an4:25.1.1_6": "na ‘iti maṁ jano jānātū’ti.",
  "an4:25.1.2_0": "Atha kho idaṁ,",
  "an4:25.1.2_1": "bhikkhave,",
  "an4:25.1.2_2": "brahmacariyaṁ vussati saṁvaratthaṁ pahānatthaṁ virāgatthaṁ nirodhatthanti.",
  "an4:25.2.1_0": "Saṁvaratthaṁ pahānatthaṁ, ",
  "an4:25.2.2_0": "brahmacariyaṁ anītihaṁ; ",
  "an4:25.2.3_0": "Adesayi so bhagavā, ",
  "an4:25.2.4_0": "nibbānogadhagāminaṁ; ",
  "an4:25.2.5_0": "Esa maggo mahantehi, ",
  "an4:25.2.6_0": "anuyāto mahesibhi. ",
  "an4:25.3.1_0": "Ye ca taṁ paṭipajjanti, ",
  "an4:25.3.2_0": "yathā buddhena desitaṁ; ",
  "an4:25.3.3_0": "Dukkhassantaṁ karissanti, ",
  "an4:25.3.4_0": "satthusāsanakārino”ti. ",
  "an4:25.3.5_0": "Pañcamaṁ. ",
  "an4:26.0.1_0": "Aṅguttara Nikāya 4 ",
  "an4:26.0.2_0": "3. Uruvelavagga ",
  "an4:26.0.3_0": "26. Kuhasutta ",
  "an4:26.1.1_0": "“Ye te,",
  "an4:26.1.1_1": "bhikkhave,",
  "an4:26.1.1_2": "bhikkhū kuhā thaddhā lapā siṅgī unnaḷā asamāhitā, na me te,",
  "an4:26.1.1_3": "bhikkhave,",
  "an4:26.1.1_4": "bhikkhū māmakā.",
  "an4:26.1.2_0": "Apagatā ca te,",
  "an4:26.1.2_1": "bhikkhave,",
  "an4:26.1.2_2": "bhikkhū imasmā dhammavinayā,",
  "an4:26.1.2_3": "na ca te imasmiṁ dhammavinaye vuddhiṁ viruḷhiṁ vepullaṁ āpajjanti.",
  "an4:26.1.3_0": "Ye ca kho te,",
  "an4:26.1.3_1": "bhikkhave,",
  "an4:26.1.3_2": "bhikkhū nikkuhā nillapā dhīrā atthaddhā susamāhitā,",
  "an4:26.1.3_3": "te kho me,",
  "an4:26.1.3_4": "bhikkhave,",
  "an4:26.1.3_5": "bhikkhū māmakā.",
  "an4:26.1.4_0": "Anapagatā ca te,",
  "an4:26.1.4_1": "bhikkhave,",
  "an4:26.1.4_2": "bhikkhū imasmā dhammavinayā.",
  "an4:26.1.4_3": "Te ca imasmiṁ dhammavinaye vuddhiṁ viruḷhiṁ vepullaṁ āpajjantīti.",
  "an4:26.2.1_0": "Kuhā thaddhā lapā siṅgī, ",
  "an4:26.2.2_0": "unnaḷā asamāhitā; ",
  "an4:26.2.3_0": "Na te dhamme virūhanti, ",
  "an4:26.2.4_0": "sammāsambuddhadesite. ",
  "an4:26.3.1_0": "Nikkuhā nillapā dhīrā, ",
  "an4:26.3.2_0": "atthaddhā susamāhitā; ",
  "an4:26.3.3_0": "Te ve dhamme virūhanti, ",
  "an4:26.3.4_0": "sammāsambuddhadesite”ti. ",
  "an4:26.3.5_0": "Chaṭṭhaṁ. ",
  "an4:27.0.1_0": "Aṅguttara Nikāya 4 ",
  "an4:27.0.2_0": "3. Uruvelavagga ",
  "an4:27.0.3_0": "27. Santuṭṭhisutta ",
  "an4:27.1.1_0": "“Cattārimāni, bhikkhave, appāni ca sulabhāni ca, tāni ca anavajjāni. ",
  "an4:27.1.2_0": "Katamāni cattāri? ",
  "an4:27.1.3_0": "Paṁsukūlaṁ, bhikkhave, cīvarānaṁ appañca sulabhañca, tañca anavajjaṁ. ",
  "an4:27.1.4_0": "Piṇḍiyālopo, bhikkhave, bhojanānaṁ appañca sulabhañca, tañca anavajjaṁ. ",
  "an4:27.1.5_0": "Rukkhamūlaṁ, bhikkhave, senāsanānaṁ appañca sulabhañca, tañca anavajjaṁ. ",
  "an4:27.1.6_0": "Pūtimuttaṁ, bhikkhave, bhesajjānaṁ appañca sulabhañca, tañca anavajjaṁ. ",
  "an4:27.1.7_0": "Imāni kho, bhikkhave, cattāri appāni ca sulabhāni ca, tāni ca anavajjāni. ",
  "an4:27.1.8_0": "Yato kho,",
  "an4:27.1.8_1": "bhikkhave,",
  "an4:27.1.8_2": "bhikkhu appena ca tuṭṭho hoti sulabhena ca,",
  "an4:27.1.8_3": "idamassāhaṁ aññataraṁ sāmaññaṅganti vadāmīti.",
  "an4:27.2.1_0": "Anavajjena tuṭṭhassa, ",
  "an4:27.2.2_0": "appena sulabhena ca; ",
  "an4:27.2.3_0": "Na senāsanamārabbha, ",
  "an4:27.2.4_0": "cīvaraṁ pānabhojanaṁ; ",
  "an4:27.2.5_0": "Vighāto hoti cittassa, ",
  "an4:27.2.6_0": "disā nappaṭihaññati. ",
  "an4:27.3.1_0": "Ye cassa dhammā akkhātā, ",
  "an4:27.3.2_0": "sāmaññassānulomikā; ",
  "an4:27.3.3_0": "Adhiggahitā tuṭṭhassa, ",
  "an4:27.3.4_0": "appamattassa sikkhato”ti. ",
  "an4:27.3.5_0": "Sattamaṁ. ",
  "an4:28.0.1_0": "Aṅguttara Nikāya 4 ",
  "an4:28.0.2_0": "3. Uruvelavagga ",
  "an4:28.0.3_0": "28. Ariyavaṁsasutta ",
  "an4:28.1.1_0": "“Cattārome,",
  "an4:28.1.1_1": "bhikkhave,",
  "an4:28.1.1_2": "ariyavaṁsā aggaññā rattaññā vaṁsaññā porāṇā asaṅkiṇṇā asaṅkiṇṇapubbā,",
  "an4:28.1.1_3": "na saṅkīyanti na saṅkīyissanti,",
  "an4:28.1.1_4": "appaṭikuṭṭhā samaṇehi brāhmaṇehi viññūhi.",
  "an4:28.1.2_0": "Katame cattāro? ",
  "an4:28.1.3_0": "Idha,",
  "an4:28.1.3_1": "bhikkhave,",
  "an4:28.1.3_2": "bhikkhu santuṭṭho hoti itarītarena cīvarena,",
  "an4:28.1.3_3": "itarītaracīvarasantuṭṭhiyā ca vaṇṇavādī,",
  "an4:28.1.3_4": "na ca cīvarahetu anesanaṁ appatirūpaṁ āpajjati,",
  "an4:28.1.3_5": "aladdhā ca cīvaraṁ na paritassati,",
  "an4:28.1.3_6": "laddhā ca cīvaraṁ agadhito amucchito anajjhosanno ādīnavadassāvī nissaraṇapañño paribhuñjati;",
  "an4:28.1.4_0": "tāya ca pana itarītaracīvarasantuṭṭhiyā nevattānukkaṁseti, no paraṁ vambheti. ",
  "an4:28.1.5_0": "Yo hi tattha dakkho analaso sampajāno patissato,",
  "an4:28.1.5_1": "ayaṁ vuccati,",
  "an4:28.1.5_2": "bhikkhave,",
  "an4:28.1.5_3": "bhikkhu porāṇe aggaññe ariyavaṁse ṭhito.",
  "an4:28.2.1_0": "Puna caparaṁ,",
  "an4:28.2.1_1": "bhikkhave,",
  "an4:28.2.1_2": "bhikkhu santuṭṭho hoti itarītarena piṇḍapātena,",
  "an4:28.2.1_3": "itarītarapiṇḍapātasantuṭṭhiyā ca vaṇṇavādī,",
  "an4:28.2.1_4": "na ca piṇḍapātahetu anesanaṁ appatirūpaṁ āpajjati,",
  "an4:28.2.1_5": "aladdhā ca piṇḍapātaṁ na paritassati,",
  "an4:28.2.1_6": "laddhā ca piṇḍapātaṁ agadhito amucchito anajjhosanno ādīnavadassāvī nissaraṇapañño paribhuñjati;",
  "an4:28.2.2_0": "tāya ca pana itarītarapiṇḍapātasantuṭṭhiyā nevattānukkaṁseti, no paraṁ vambheti. ",
  "an4:28.2.3_0": "Yo hi tattha dakkho analaso sampajāno patissato,",
  "an4:28.2.3_1": "ayaṁ vuccati,",
  "an4:28.2.3_2": "bhikkhave,",
  "an4:28.2.3_3": "bhikkhu porāṇe aggaññe ariyavaṁse ṭhito.",
  "an4:28.3.1_0": "Puna caparaṁ,",
  "an4:28.3.1_1": "bhikkhave,",
  "an4:28.3.1_2": "bhikkhu santuṭṭho hoti itarītarena senāsanena,",
  "an4:28.3.1_3": "itarītarasenāsanasantuṭṭhiyā ca vaṇṇavādī,",
  "an4:28.3.1_4": "na ca senāsanahetu anesanaṁ appatirūpaṁ āpajjati,",
  "an4:28.3.1_5": "aladdhā ca senāsanaṁ na paritassati,",
  "an4:28.3.1_6": "laddhā ca senāsanaṁ agadhito amucchito anajjhosanno ādīnavadassāvī nissaraṇapañño paribhuñjati;",
  "an4:28.3.2_0": "tāya ca pana itarītarasenāsanasantuṭṭhiyā nevattānukkaṁseti, no paraṁ vambheti. ",
  "an4:28.3.3_0": "Yo hi tattha dakkho analaso sampajāno patissato,",
  "an4:28.3.3_1": "ayaṁ vuccati,",
  "an4:28.3.3_2": "bhikkhave,",
  "an4:28.3.3_3": "bhikkhu porāṇe aggaññe ariyavaṁse ṭhito.",
  "an4:28.4.1_0": "Puna caparaṁ, bhikkhave, bhikkhu bhāvanārāmo hoti bhāvanārato, pahānārāmo hoti pahānarato; ",
  "an4:28.4.2_0": "tāya ca pana bhāvanārāmatāya bhāvanāratiyā pahānārāmatāya pahānaratiyā nevattānukkaṁseti,",
  "an4:28.4.2_1": "no paraṁ vambheti.",
  "an4:28.4.3_0": "Yo hi tattha dakkho analaso sampajāno patissato,",
  "an4:28.4.3_1": "ayaṁ vuccati,",
  "an4:28.4.3_2": "bhikkhave,",
  "an4:28.4.3_3": "bhikkhu porāṇe aggaññe ariyavaṁse ṭhito.",
  "an4:28.4.4_0": "Ime kho,",
  "an4:28.4.4_1": "bhikkhave,",
  "an4:28.4.4_2": "cattāro ariyavaṁsā aggaññā rattaññā vaṁsaññā porāṇā asaṅkiṇṇā asaṅkiṇṇapubbā,",
  "an4:28.4.4_3": "na saṅkīyanti na saṅkīyissanti,",
  "an4:28.4.4_4": "appaṭikuṭṭhā samaṇehi brāhmaṇehi viññūhi.",
  "an4:28.5.1_0": "Imehi ca pana,",
  "an4:28.5.1_1": "bhikkhave,",
  "an4:28.5.1_2": "catūhi ariyavaṁsehi samannāgato bhikkhu puratthimāya cepi disāya viharati sveva aratiṁ sahati,",
  "an4:28.5.1_3": "na taṁ arati sahati;",
  "an4:28.5.2_0": "pacchimāya cepi disāya viharati sveva aratiṁ sahati, na taṁ arati sahati; ",
  "an4:28.5.3_0": "uttarāya cepi disāya viharati sveva aratiṁ sahati, na taṁ arati sahati; ",
  "an4:28.5.4_0": "dakkhiṇāya cepi disāya viharati sveva aratiṁ sahati, na taṁ arati sahati. ",
  "an4:28.5.5_0": "Taṁ kissa hetu? ",
  "an4:28.5.6_0": "Aratiratisaho hi, bhikkhave, dhīroti. ",
  "an4:28.6.1_0": "Nārati sahati dhīraṁ, ",
  "an4:28.6.2_0": "nārati dhīraṁ sahati; ",
  "an4:28.6.3_0": "Dhīrova aratiṁ sahati, ",
  "an4:28.6.4_0": "dhīro hi aratissaho. ",
  "an4:28.7.1_0": "Sabbakammavihāyīnaṁ, ",
  "an4:28.7.2_0": "panuṇṇaṁ ko nivāraye; ",
  "an4:28.7.3_0": "Nekkhaṁ jambonadasseva, ",
  "an4:28.7.4_0": "ko taṁ ninditumarahati; ",
  "an4:28.7.5_0": "Devāpi naṁ pasaṁsanti, ",
  "an4:28.7.6_0": "brahmunāpi pasaṁsito”ti. ",
  "an4:28.7.7_0": "Aṭṭhamaṁ. ",
  "an4:29.0.1_0": "Aṅguttara Nikāya 4 ",
  "an4:29.0.2_0": "3. Uruvelavagga ",
  "an4:29.0.3_0": "29. Dhammapadasutta ",
  "an4:29.1.1_0": "“Cattārimāni,",
  "an4:29.1.1_1": "bhikkhave,",
  "an4:29.1.1_2": "dhammapadāni aggaññāni rattaññāni vaṁsaññāni porāṇāni asaṅkiṇṇāni asaṅkiṇṇapubbāni,",
  "an4:29.1.1_3": "na saṅkīyanti na saṅkīyissanti,",
  "an4:29.1.1_4": "appaṭikuṭṭhāni samaṇehi brāhmaṇehi viññūhi.",
  "an4:29.1.2_0": "Katamāni cattāri? ",
  "an4:29.1.3_0": "Anabhijjhā,",
  "an4:29.1.3_1": "bhikkhave,",
  "an4:29.1.3_2": "dhammapadaṁ aggaññaṁ rattaññaṁ vaṁsaññaṁ porāṇaṁ asaṅkiṇṇaṁ asaṅkiṇṇapubbaṁ,",
  "an4:29.1.3_3": "na saṅkīyati na saṅkīyissati,",
  "an4:29.1.3_4": "appaṭikuṭṭhaṁ samaṇehi brāhmaṇehi viññūhi.",
  "an4:29.2.1_0": "Abyāpādo,",
  "an4:29.2.1_1": "bhikkhave,",
  "an4:29.2.1_2": "dhammapadaṁ aggaññaṁ rattaññaṁ vaṁsaññaṁ porāṇaṁ asaṅkiṇṇaṁ asaṅkiṇṇapubbaṁ,",
  "an4:29.2.1_3": "na saṅkīyati na saṅkīyissati,",
  "an4:29.2.1_4": "appaṭikuṭṭhaṁ samaṇehi brāhmaṇehi viññūhi.",
  "an4:29.3.1_0": "Sammāsati,",
  "an4:29.3.1_1": "bhikkhave,",
  "an4:29.3.1_2": "dhammapadaṁ aggaññaṁ rattaññaṁ vaṁsaññaṁ porāṇaṁ asaṅkiṇṇaṁ asaṅkiṇṇapubbaṁ,",
  "an4:29.3.1_3": "na saṅkīyati na saṅkīyissati,",
  "an4:29.3.1_4": "appaṭikuṭṭhaṁ samaṇehi brāhmaṇehi viññūhi.",
  "an4:29.4.1_0": "Sammāsamādhi,",
  "an4:29.4.1_1": "bhikkhave,",
  "an4:29.4.1_2": "dhammapadaṁ aggaññaṁ rattaññaṁ vaṁsaññaṁ porāṇaṁ asaṅkiṇṇaṁ asaṅkiṇṇapubbaṁ,",
  "an4:29.4.1_3": "na saṅkīyati na saṅkīyissati,",
  "an4:29.4.1_4": "appaṭikuṭṭhaṁ samaṇehi brāhmaṇehi viññūhi.",
  "an4:29.4.2_0": "Imāni kho,",
  "an4:29.4.2_1": "bhikkhave,",
  "an4:29.4.2_2": "cattāri dhammapadāni aggaññāni rattaññāni vaṁsaññāni porāṇāni asaṅkiṇṇāni asaṅkiṇṇapubbāni,",
  "an4:29.4.2_3": "na saṅkīyanti na saṅkīyissanti,",
  "an4:29.4.2_4": "appaṭikuṭṭhāni samaṇehi brāhmaṇehi viññūhīti.",
  "an4:29.5.1_0": "Anabhijjhālu vihareyya, ",
  "an4:29.5.2_0": "abyāpannena cetasā; ",
  "an4:29.5.3_0": "Sato ekaggacittassa, ",
  "an4:29.5.4_0": "ajjhattaṁ susamāhito”ti. ",
  "an4:29.5.5_0": "Navamaṁ. ",
  "an4:30.0.1_0": "Aṅguttara Nikāya 4 ",
  "an4:30.0.2_0": "3. Uruvelavagga ",
  "an4:30.0.3_0": "30. Paribbājakasutta ",
  "an4:30.1.1_0": "Ekaṁ samayaṁ bhagavā rājagahe viharati gijjhakūṭe pabbate. ",
  "an4:30.1.2_0": "Tena kho pana samayena sambahulā abhiññātā abhiññātā paribbājakā sippinikātīre paribbājakārāme paṭivasanti,",
  "an4:30.1.2_1": "seyyathidaṁ annabhāro varadharo sakuludāyī ca paribbājako aññe ca abhiññātā abhiññātā paribbājakā.",
  "an4:30.1.3_0": "Atha kho bhagavā sāyanhasamayaṁ paṭisallānā vuṭṭhito yena sippinikātīraṁ paribbājakārāmo tenupasaṅkami;",
  "an4:30.1.3_1": "upasaṅkamitvā paññatte āsane nisīdi.",
  "an4:30.1.3_2": "Nisajja kho bhagavā te paribbājake etadavoca:",
  "an4:30.2.1_0": "“Cattārimāni,",
  "an4:30.2.1_1": "paribbājakā,",
  "an4:30.2.1_2": "dhammapadāni aggaññāni rattaññāni vaṁsaññāni porāṇāni asaṅkiṇṇāni asaṅkiṇṇapubbāni,",
  "an4:30.2.1_3": "na saṅkīyanti na saṅkīyissanti,",
  "an4:30.2.1_4": "appaṭikuṭṭhāni samaṇehi brāhmaṇehi viññūhi.",
  "an4:30.2.2_0": "Katamāni cattāri? ",
  "an4:30.2.3_0": "Anabhijjhā,",
  "an4:30.2.3_1": "paribbājakā,",
  "an4:30.2.3_2": "dhammapadaṁ aggaññaṁ rattaññaṁ vaṁsaññaṁ porāṇaṁ asaṅkiṇṇaṁ asaṅkiṇṇapubbaṁ,",
  "an4:30.2.3_3": "na saṅkīyati na saṅkīyissati,",
  "an4:30.2.3_4": "appaṭikuṭṭhaṁ samaṇehi brāhmaṇehi viññūhi.",
  "an4:30.2.4_0": "Abyāpādo,",
  "an4:30.2.4_1": "paribbājakā,",
  "an4:30.2.4_2": "dhammapadaṁ …pe…",
  "an4:30.2.4_3": "sammāsati,",
  "an4:30.2.4_4": "paribbājakā,",
  "an4:30.2.4_5": "dhammapadaṁ …pe…",
  "an4:30.2.4_6": "sammāsamādhi,",
  "an4:30.2.4_7": "paribbājakā,",
  "an4:30.2.4_8": "dhammapadaṁ aggaññaṁ rattaññaṁ vaṁsaññaṁ porāṇaṁ asaṅkiṇṇaṁ asaṅkiṇṇapubbaṁ,",
  "an4:30.2.4_9": "na saṅkīyati na saṅkīyissati,",
  "an4:30.2.4_10": "appaṭikuṭṭhaṁ samaṇehi brāhmaṇehi viññūhi.",
  "an4:30.2.5_0": "Imāni kho,",
  "an4:30.2.5_1": "paribbājakā,",
  "an4:30.2.5_2": "cattāri dhammapadāni aggaññāni rattaññāni vaṁsaññāni porāṇāni asaṅkiṇṇāni asaṅkiṇṇapubbāni,",
  "an4:30.2.5_3": "na saṅkīyanti na saṅkīyissanti,",
  "an4:30.2.5_4": "appaṭikuṭṭhāni samaṇehi brāhmaṇehi viññūhi.",
  "an4:30.3.1_0": "Yo kho, paribbājakā, evaṁ vadeyya: ",
  "an4:30.3.2_0": "‘ahametaṁ anabhijjhaṁ dhammapadaṁ paccakkhāya abhijjhāluṁ kāmesu tibbasārāgaṁ samaṇaṁ vā brāhmaṇaṁ vā paññāpessāmī’ti,",
  "an4:30.3.2_1": "tamahaṁ tattha evaṁ vadeyyaṁ:",
  "an4:30.3.3_0": "‘etu vadatu byāharatu passāmissānubhāvan’ti. ",
  "an4:30.3.4_0": "So vata,",
  "an4:30.3.4_1": "paribbājakā,",
  "an4:30.3.4_2": "anabhijjhaṁ dhammapadaṁ paccakkhāya abhijjhāluṁ kāmesu tibbasārāgaṁ samaṇaṁ vā brāhmaṇaṁ vā paññāpessatīti netaṁ ṭhānaṁ vijjati.",
  "an4:30.4.1_0": "Yo kho, paribbājakā, evaṁ vadeyya: ",
  "an4:30.4.2_0": "‘ahametaṁ abyāpādaṁ dhammapadaṁ paccakkhāya byāpannacittaṁ paduṭṭhamanasaṅkappaṁ samaṇaṁ vā brāhmaṇaṁ vā paññāpessāmī’ti,",
  "an4:30.4.2_1": "tamahaṁ tattha evaṁ vadeyyaṁ:",
  "an4:30.4.3_0": "‘etu vadatu byāharatu passāmissānubhāvan’ti. ",
  "an4:30.4.4_0": "So vata,",
  "an4:30.4.4_1": "paribbājakā,",
  "an4:30.4.4_2": "abyāpādaṁ dhammapadaṁ paccakkhāya byāpannacittaṁ paduṭṭhamanasaṅkappaṁ samaṇaṁ vā brāhmaṇaṁ vā paññāpessatīti netaṁ ṭhānaṁ vijjati.",
  "an4:30.5.1_0": "Yo kho, paribbājakā, evaṁ vadeyya: ",
  "an4:30.5.2_0": "‘ahametaṁ sammāsatiṁ dhammapadaṁ paccakkhāya muṭṭhassatiṁ asampajānaṁ samaṇaṁ vā brāhmaṇaṁ vā paññāpessāmī’ti,",
  "an4:30.5.2_1": "tamahaṁ tattha evaṁ vadeyyaṁ:",
  "an4:30.5.3_0": "‘etu vadatu byāharatu passāmissānubhāvan’ti. ",
  "an4:30.5.4_0": "So vata,",
  "an4:30.5.4_1": "paribbājakā,",
  "an4:30.5.4_2": "sammāsatiṁ dhammapadaṁ paccakkhāya muṭṭhassatiṁ asampajānaṁ samaṇaṁ vā brāhmaṇaṁ vā paññāpessatīti netaṁ ṭhānaṁ vijjati.",
  "an4:30.6.1_0": "Yo kho, paribbājakā, evaṁ vadeyya: ",
  "an4:30.6.2_0": "‘ahametaṁ sammāsamādhiṁ dhammapadaṁ paccakkhāya asamāhitaṁ vibbhantacittaṁ samaṇaṁ vā brāhmaṇaṁ vā paññāpessāmī’ti,",
  "an4:30.6.2_1": "tamahaṁ tattha evaṁ vadeyyaṁ:",
  "an4:30.6.3_0": "‘etu vadatu byāharatu passāmissānubhāvan’ti. ",
  "an4:30.6.4_0": "So vata,",
  "an4:30.6.4_1": "paribbājakā,",
  "an4:30.6.4_2": "sammāsamādhiṁ dhammapadaṁ paccakkhāya asamāhitaṁ vibbhantacittaṁ samaṇaṁ vā brāhmaṇaṁ vā paññāpessatīti netaṁ ṭhānaṁ vijjati.",
  "an4:30.7.1_0": "Yo kho,",
  "an4:30.7.1_1": "paribbājakā,",
  "an4:30.7.1_2": "imāni cattāri dhammapadāni garahitabbaṁ paṭikkositabbaṁ maññeyya,",
  "an4:30.7.1_3": "tassa diṭṭheva dhamme cattāro sahadhammikā vādānupātā gārayhā ṭhānā āgacchanti.",
  "an4:30.7.2_0": "Katame cattāro? ",
  "an4:30.7.3_0": "Anabhijjhañce bhavaṁ dhammapadaṁ garahati paṭikkosati,",
  "an4:30.7.3_1": "ye ca hi abhijjhālū kāmesu tibbasārāgā samaṇabrāhmaṇā te bhoto pujjā te bhoto pāsaṁsā.",
  "an4:30.7.4_0": "Abyāpādañce bhavaṁ dhammapadaṁ garahati paṭikkosati,",
  "an4:30.7.4_1": "ye ca hi byāpannacittā paduṭṭhamanasaṅkappā samaṇabrāhmaṇā te bhoto pujjā te bhoto pāsaṁsā.",
  "an4:30.7.5_0": "Sammāsatiñce bhavaṁ dhammapadaṁ garahati paṭikkosati,",
  "an4:30.7.5_1": "ye ca hi muṭṭhassatī asampajānā samaṇabrāhmaṇā te bhoto pujjā te bhoto pāsaṁsā.",
  "an4:30.7.6_0": "Sammāsamādhiñce bhavaṁ dhammapadaṁ garahati paṭikkosati,",
  "an4:30.7.6_1": "ye ca hi asamāhitā vibbhantacittā samaṇabrāhmaṇā te bhoto pujjā te bhoto pāsaṁsā.",
  "an4:30.8.1_0": "Yo kho,",
  "an4:30.8.1_1": "paribbājakā,",
  "an4:30.8.1_2": "imāni cattāri dhammapadāni garahitabbaṁ paṭikkositabbaṁ maññeyya,",
  "an4:30.8.1_3": "tassa diṭṭheva dhamme ime cattāro sahadhammikā vādānupātā gārayhā ṭhānā āgacchanti.",
  "an4:30.8.2_0": "Yepi te paribbājakā ahesuṁ ukkalā vassabhaññā ahetukavādā akiriyavādā natthikavādā,",
  "an4:30.8.2_1": "tepi imāni cattāri dhammapadāni na garahitabbaṁ na paṭikkositabbaṁ amaññiṁsu.",
  "an4:30.8.3_0": "Taṁ kissa hetu? ",
  "an4:30.8.4_0": "Nindābyārosanaupārambhabhayāti. ",
  "an4:30.9.1_0": "Abyāpanno sadā sato, ",
  "an4:30.9.2_0": "ajjhattaṁ susamāhito; ",
  "an4:30.9.3_0": "Abhijjhāvinaye sikkhaṁ, ",
  "an4:30.9.4_0": "appamattoti vuccatī”ti. ",
  "an4:30.9.5_0": "Dasamaṁ. ",
  "an4:30.9.6_0": "Uruvelavaggo tatiyo. ",
  "an4:30.10.0_0": "Tassuddānaṁ",
  "an4:30.10.1_0": "Dve uruvelā loko kāḷako, ",
  "an4:30.10.2_0": "Brahmacariyena pañcamaṁ; ",
  "an4:30.10.3_0": "Kuhaṁ santuṭṭhi vaṁso ca, ",
  "an4:30.10.4_0": "Dhammapadaṁ paribbājakena cāti. ",
  "an4:31.0.1_0": "Aṅguttara Nikāya 4 ",
  "an4:31.0.2_0": "4. Cakkavagga ",
  "an4:31.0.3_0": "31. Cakkasutta ",
  "an4:31.1.1_0": "“Cattārimāni,",
  "an4:31.1.1_1": "bhikkhave, cakkāni,",
  "an4:31.1.1_2": "yehi samannāgatānaṁ devamanussānaṁ catucakkaṁ vattati,",
  "an4:31.1.1_3": "yehi samannāgatā devamanussā nacirasseva mahantattaṁ vepullattaṁ pāpuṇanti bhogesu.",
  "an4:31.1.2_0": "Katamāni cattāri? ",
  "an4:31.1.3_0": "Patirūpadesavāso, sappurisāvassayo, attasammāpaṇidhi, pubbe ca katapuññatā—",
  "an4:31.1.4_0": "Imāni kho,",
  "an4:31.1.4_1": "bhikkhave,",
  "an4:31.1.4_2": "cattāri cakkāni,",
  "an4:31.1.4_3": "yehi samannāgatānaṁ devamanussānaṁ catucakkaṁ vattati,",
  "an4:31.1.4_4": "yehi samannāgatā devamanussā nacirasseva mahantattaṁ vepullattaṁ pāpuṇanti bhogesūti.",
  "an4:31.2.1_0": "Patirūpe vase dese, ",
  "an4:31.2.2_0": "ariyamittakaro siyā; ",
  "an4:31.2.3_0": "Sammāpaṇidhisampanno, ",
  "an4:31.2.4_0": "pubbe puññakato naro; ",
  "an4:31.2.5_0": "Dhaññaṁ dhanaṁ yaso kitti, ",
  "an4:31.2.6_0": "sukhañcetaṁdhivattatī”ti. ",
  "an4:31.2.7_0": "Paṭhamaṁ. ",
  "an4:32.0.1_0": "Aṅguttara Nikāya 4 ",
  "an4:32.0.2_0": "4. Cakkavagga ",
  "an4:32.0.3_0": "32. Saṅgahasutta ",
  "an4:32.1.1_0": "“Cattārimāni, bhikkhave, saṅgahavatthūni. ",
  "an4:32.1.2_0": "Katamāni cattāri? ",
  "an4:32.1.3_0": "Dānaṁ, peyyavajjaṁ, atthacariyā, samānattatā—",
  "an4:32.1.4_0": "Imāni kho, bhikkhave, cattāri saṅgahavatthūnīti. ",
  "an4:32.2.1_0": "Dānañca peyyavajjañca, ",
  "an4:32.2.2_0": "atthacariyā ca yā idha; ",
  "an4:32.2.3_0": "Samānattatā ca dhammesu, ",
  "an4:32.2.4_0": "tattha tattha yathārahaṁ; ",
  "an4:32.2.5_0": "Ete kho saṅgahā loke, ",
  "an4:32.2.6_0": "rathassāṇīva yāyato. ",
  "an4:32.3.1_0": "Ete ca saṅgahā nāssu, ",
  "an4:32.3.2_0": "na mātā puttakāraṇā; ",
  "an4:32.3.3_0": "Labhetha mānaṁ pūjaṁ vā, ",
  "an4:32.3.4_0": "pitā vā puttakāraṇā. ",
  "an4:32.4.1_0": "Yasmā ca saṅgahā ete, ",
  "an4:32.4.2_0": "samavekkhanti paṇḍitā; ",
  "an4:32.4.3_0": "Tasmā mahattaṁ papponti, ",
  "an4:32.4.4_0": "pāsaṁsā ca bhavanti te”ti. ",
  "an4:32.4.5_0": "Dutiyaṁ. ",
  "an4:33.0.1_0": "Aṅguttara Nikāya 4 ",
  "an4:33.0.2_0": "4. Cakkavagga ",
  "an4:33.0.3_0": "33. Sīhasutta ",
  "an4:33.1.1_0": "“Sīho, bhikkhave, migarājā sāyanhasamayaṁ āsayā nikkhamati. ",
  "an4:33.1.2_0": "Āsayā nikkhamitvā vijambhati. ",
  "an4:33.1.3_0": "Vijambhitvā samantā catuddisā anuviloketi. ",
  "an4:33.1.4_0": "Samantā catuddisā anuviloketvā tikkhattuṁ sīhanādaṁ nadati. ",
  "an4:33.1.5_0": "Tikkhattuṁ sīhanādaṁ naditvā gocarāya pakkamati. ",
  "an4:33.1.6_0": "Ye kho pana te,",
  "an4:33.1.6_1": "bhikkhave,",
  "an4:33.1.6_2": "tiracchānagatā pāṇā sīhassa migarañño nadato saddaṁ suṇanti,",
  "an4:33.1.6_3": "te yebhuyyena bhayaṁ saṁvegaṁ santāsaṁ āpajjanti.",
  "an4:33.1.7_0": "Bilaṁ bilāsayā pavisanti,",
  "an4:33.1.7_1": "dakaṁ dakāsayā pavisanti,",
  "an4:33.1.7_2": "vanaṁ vanāsayā pavisanti,",
  "an4:33.1.7_3": "ākāsaṁ pakkhino bhajanti.",
  "an4:33.1.8_0": "Yepi te,",
  "an4:33.1.8_1": "bhikkhave,",
  "an4:33.1.8_2": "rañño nāgā gāmanigamarājadhānīsu daḷhehi varattehi bandhanehi baddhā,",
  "an4:33.1.8_3": "tepi tāni bandhanāni sañchinditvā sampadāletvā bhītā muttakarīsaṁ cajamānā yena vā tena vā palāyanti.",
  "an4:33.1.9_0": "Evaṁ mahiddhiko kho,",
  "an4:33.1.9_1": "bhikkhave,",
  "an4:33.1.9_2": "sīho migarājā tiracchānagatānaṁ pāṇānaṁ,",
  "an4:33.1.9_3": "evaṁ mahesakkho evaṁ mahānubhāvo.",
  "an4:33.2.1_0": "Evamevaṁ kho,",
  "an4:33.2.1_1": "bhikkhave,",
  "an4:33.2.1_2": "yadā tathāgato loke uppajjati arahaṁ sammāsambuddho vijjācaraṇasampanno sugato lokavidū anuttaro purisadammasārathi",
  "an4:33.2.1_3": "satthā devamanussānaṁ buddho bhagavā,",
  "an4:33.2.1_4": "so dhammaṁ deseti:",
  "an4:33.2.2_0": "‘iti sakkāyo, iti sakkāyasamudayo, iti sakkāyanirodho, iti sakkāyanirodhagāminī paṭipadā’ti. ",
  "an4:33.2.3_0": "Yepi te,",
  "an4:33.2.3_1": "bhikkhave,",
  "an4:33.2.3_2": "devā dīghāyukā vaṇṇavanto sukhabahulā uccesu vimānesu ciraṭṭhitikā,",
  "an4:33.2.3_3": "tepi tathāgatassa dhammadesanaṁ sutvā yebhuyyena bhayaṁ saṁvegaṁ santāsaṁ āpajjanti:",
  "an4:33.2.4_0": "‘aniccā vata kira, bho, mayaṁ samānā niccamhāti amaññimha; ",
  "an4:33.2.5_0": "addhuvā vata kira, bho, mayaṁ samānā dhuvamhāti amaññimha; ",
  "an4:33.2.6_0": "asassatā vata kira, bho, mayaṁ samānā sassatamhāti amaññimha. ",
  "an4:33.2.7_0": "Mayaṁ kira, bho, aniccā addhuvā asassatā sakkāyapariyāpannā’ti. ",
  "an4:33.2.8_0": "Evaṁ mahiddhiko kho, bhikkhave, tathāgato sadevakassa lokassa, evaṁ mahesakkho evaṁ mahānubhāvoti. ",
  "an4:33.3.1_0": "Yadā buddho abhiññāya, ",
  "an4:33.3.2_0": "dhammacakkaṁ pavattayī; ",
  "an4:33.3.3_0": "Sadevakassa lokassa, ",
  "an4:33.3.4_0": "satthā appaṭipuggalo. ",
  "an4:33.4.1_0": "Sakkāyañca nirodhañca, ",
  "an4:33.4.2_0": "sakkāyassa ca sambhavaṁ; ",
  "an4:33.4.3_0": "Ariyañcaṭṭhaṅgikaṁ maggaṁ, ",
  "an4:33.4.4_0": "dukkhūpasamagāminaṁ. ",
  "an4:33.5.1_0": "Yepi dīghāyukā devā, ",
  "an4:33.5.2_0": "vaṇṇavanto yasassino; ",
  "an4:33.5.3_0": "Bhītā santāsamāpāduṁ, ",
  "an4:33.5.4_0": "sīhassevitare migā. ",
  "an4:33.6.1_0": "Avītivattā sakkāyaṁ, ",
  "an4:33.6.2_0": "aniccā kira bho mayaṁ; ",
  "an4:33.6.3_0": "Sutvā arahato vākyaṁ, ",
  "an4:33.6.4_0": "vippamuttassa tādino”ti. ",
  "an4:33.6.5_0": "Tatiyaṁ. ",
  "an4:34.0.1_0": "Aṅguttara Nikāya 4 ",
  "an4:34.0.2_0": "4. Cakkavagga ",
  "an4:34.0.3_0": "34. Aggappasādasutta ",
  "an4:34.1.1_0": "“Cattārome, bhikkhave, aggappasādā. ",
  "an4:34.1.2_0": "Katame cattāro? ",
  "an4:34.1.3_0": "Yāvatā,",
  "an4:34.1.3_1": "bhikkhave,",
  "an4:34.1.3_2": "sattā apadā vā dvipadā vā catuppadā vā bahuppadā vā rūpino vā arūpino vā saññino vā asaññino vā nevasaññināsaññino vā,",
  "an4:34.1.3_3": "tathāgato tesaṁ aggamakkhāyati arahaṁ sammāsambuddho.",
  "an4:34.1.4_0": "Ye, bhikkhave, buddhe pasannā, agge te pasannā. ",
  "an4:34.1.5_0": "Agge kho pana pasannānaṁ aggo vipāko hoti. ",
  "an4:34.2.1_0": "Yāvatā, bhikkhave, dhammā saṅkhatā, ariyo aṭṭhaṅgiko maggo tesaṁ aggamakkhāyati. ",
  "an4:34.2.2_0": "Ye, bhikkhave, ariye aṭṭhaṅgike magge pasannā, agge te pasannā. ",
  "an4:34.2.3_0": "Agge kho pana pasannānaṁ aggo vipāko hoti. ",
  "an4:34.3.1_0": "Yāvatā,",
  "an4:34.3.1_1": "bhikkhave,",
  "an4:34.3.1_2": "dhammā saṅkhatā vā asaṅkhatā vā,",
  "an4:34.3.1_3": "virāgo tesaṁ aggamakkhāyati,",
  "an4:34.3.1_4": "yadidaṁ madanimmadano pipāsavinayo ālayasamugghāto vaṭṭupacchedo taṇhākkhayo virāgo nirodho nibbānaṁ.",
  "an4:34.3.2_0": "Ye, bhikkhave, virāge dhamme pasannā, agge te pasannā. ",
  "an4:34.3.3_0": "Agge kho pana pasannānaṁ aggo vipāko hoti. ",
  "an4:34.4.1_0": "Yāvatā,",
  "an4:34.4.1_1": "bhikkhave,",
  "an4:34.4.1_2": "saṅghā vā gaṇā vā,",
  "an4:34.4.1_3": "tathāgatasāvakasaṅgho tesaṁ aggamakkhāyati,",
  "an4:34.4.1_4": "yadidaṁ cattāri purisayugāni aṭṭha purisapuggalā esa bhagavato sāvakasaṅgho āhuneyyo pāhuneyyo dakkhiṇeyyo",
  "an4:34.4.1_5": "añjalikaraṇīyo anuttaraṁ puññakkhettaṁ lokassa.",
  "an4:34.4.2_0": "Ye, bhikkhave, saṅghe pasannā, agge te pasannā. ",
  "an4:34.4.3_0": "Agge kho pana pasannānaṁ aggo vipāko hoti. ",
  "an4:34.4.4_0": "Ime kho, bhikkhave, cattāro aggappasādāti. ",
  "an4:34.5.1_0": "Aggato ve pasannānaṁ, ",
  "an4:34.5.2_0": "aggaṁ dhammaṁ vijānataṁ; ",
  "an4:34.5.3_0": "Agge buddhe pasannānaṁ, ",
  "an4:34.5.4_0": "dakkhiṇeyye anuttare. ",
  "an4:34.6.1_0": "Agge dhamme pasannānaṁ, ",
  "an4:34.6.2_0": "virāgūpasame sukhe; ",
  "an4:34.6.3_0": "Agge saṅghe pasannānaṁ, ",
  "an4:34.6.4_0": "puññakkhette anuttare. ",
  "an4:34.7.1_0": "Aggasmiṁ dānaṁ dadataṁ, ",
  "an4:34.7.2_0": "aggaṁ puññaṁ pavaḍḍhati; ",
  "an4:34.7.3_0": "Aggaṁ āyu ca vaṇṇo ca, ",
  "an4:34.7.4_0": "yaso kitti sukhaṁ balaṁ. ",
  "an4:34.8.1_0": "Aggassa dātā medhāvī, ",
  "an4:34.8.2_0": "aggadhammasamāhito; ",
  "an4:34.8.3_0": "Devabhūto manusso vā, ",
  "an4:34.8.4_0": "aggappatto pamodatī”ti. ",
  "an4:34.8.5_0": "Catutthaṁ. ",
  "an4:35.0.1_0": "Aṅguttara Nikāya 4 ",
  "an4:35.0.2_0": "4. Cakkavagga ",
  "an4:35.0.3_0": "35. Vassakārasutta ",
  "an4:35.1.1_0": "Ekaṁ samayaṁ bhagavā rājagahe viharati veḷuvane kalandakanivāpe. ",
  "an4:35.1.2_0": "Atha kho vassakāro brāhmaṇo magadhamahāmatto yena bhagavā tenupasaṅkami;",
  "an4:35.1.2_1": "upasaṅkamitvā bhagavatā saddhiṁ sammodi.",
  "an4:35.1.3_0": "Sammodanīyaṁ kathaṁ sāraṇīyaṁ vītisāretvā ekamantaṁ nisīdi.",
  "an4:35.1.3_1": "Ekamantaṁ nisinno kho vassakāro brāhmaṇo magadhamahāmatto bhagavantaṁ etadavoca:",
  "an4:35.2.1_0": "“Catūhi kho mayaṁ, bho gotama, dhammehi samannāgataṁ mahāpaññaṁ mahāpurisaṁ paññāpema. ",
  "an4:35.2.2_0": "Katamehi catūhi? ",
  "an4:35.2.3_0": "Idha, bho gotama, bahussuto hoti tassa tasseva sutajātassa ",
  "an4:35.2.4_0": "tassa tasseva kho pana bhāsitassa atthaṁ jānāti:",
  "an4:35.2.4_1": "‘ayaṁ imassa bhāsitassa attho,",
  "an4:35.2.4_2": "ayaṁ imassa bhāsitassa attho’ti.",
  "an4:35.2.5_0": "Satimā kho pana hoti cirakatampi cirabhāsitampi saritā anussaritā ",
  "an4:35.2.6_0": "yāni kho pana tāni gahaṭṭhakāni kiṅkaraṇīyāni,",
  "an4:35.2.6_1": "tattha dakkho hoti analaso,",
  "an4:35.2.6_2": "tatrupāyāya vīmaṁsāya samannāgato alaṁ kātuṁ alaṁ saṁvidhātuṁ.",
  "an4:35.2.7_0": "Imehi kho mayaṁ, bho gotama, catūhi dhammehi samannāgataṁ mahāpaññaṁ mahāpurisaṁ paññāpema. ",
  "an4:35.2.8_0": "Sace me, bho gotama, anumoditabbaṁ anumodatu me bhavaṁ gotamo; ",
  "an4:35.2.9_0": "sace pana me, bho gotama, paṭikkositabbaṁ paṭikkosatu me bhavaṁ gotamo”ti. ",
  "an4:35.3.1_0": "“Neva kho tyāhaṁ, brāhmaṇa, anumodāmi na paṭikkosāmi. ",
  "an4:35.3.2_0": "Catūhi kho ahaṁ, brāhmaṇa, dhammehi samannāgataṁ mahāpaññaṁ mahāpurisaṁ paññāpemi. ",
  "an4:35.3.3_0": "Katamehi catūhi? ",
  "an4:35.3.4_0": "Idha, brāhmaṇa, bahujanahitāya paṭipanno hoti bahujanasukhāya; ",
  "an4:35.3.5_0": "bahu’ssa janatā ariye ñāye patiṭṭhāpitā, yadidaṁ kalyāṇadhammatā kusaladhammatā. ",
  "an4:35.3.6_0": "So yaṁ vitakkaṁ ākaṅkhati vitakketuṁ taṁ vitakkaṁ vitakketi,",
  "an4:35.3.6_1": "yaṁ vitakkaṁ nākaṅkhati vitakketuṁ na taṁ vitakkaṁ vitakketi;",
  "an4:35.3.7_0": "yaṁ saṅkappaṁ ākaṅkhati saṅkappetuṁ taṁ saṅkappaṁ saṅkappeti,",
  "an4:35.3.7_1": "yaṁ saṅkappaṁ nākaṅkhati saṅkappetuṁ na taṁ saṅkappaṁ saṅkappeti.",
  "an4:35.3.8_0": "Iti cetovasippatto hoti vitakkapathe. ",
  "an4:35.3.9_0": "Catunnaṁ jhānānaṁ ābhicetasikānaṁ diṭṭhadhammasukhavihārānaṁ nikāmalābhī hoti akicchalābhī akasiralābhī. ",
  "an4:35.3.10_0": "Āsavānaṁ khayā anāsavaṁ cetovimuttiṁ paññāvimuttiṁ diṭṭheva dhamme sayaṁ abhiññā sacchikatvā upasampajja viharati. ",
  "an4:35.3.11_0": "Neva kho tyāhaṁ, brāhmaṇa, anumodāmi na pana paṭikkosāmi. ",
  "an4:35.3.12_0": "Imehi kho ahaṁ, brāhmaṇa, catūhi dhammehi samannāgataṁ mahāpaññaṁ mahāpurisaṁ paññāpemī”ti. ",
  "an4:35.4.1_0": "“Acchariyaṁ, bho gotama, abbhutaṁ, bho gotama. ",
  "an4:35.4.2_0": "Yāva subhāsitañcidaṁ bhotā gotamena. ",
  "an4:35.4.3_0": "Imehi ca mayaṁ, bho gotama, catūhi dhammehi samannāgataṁ bhavantaṁ gotamaṁ dhārema; ",
  "an4:35.4.4_0": "bhavañhi gotamo bahujanahitāya paṭipanno bahujanasukhāya; ",
  "an4:35.4.5_0": "bahu te janatā ariye ñāye patiṭṭhāpitā, yadidaṁ kalyāṇadhammatā kusaladhammatā. ",
  "an4:35.4.6_0": "Bhavañhi gotamo yaṁ vitakkaṁ ākaṅkhati vitakketuṁ taṁ vitakkaṁ vitakketi,",
  "an4:35.4.6_1": "yaṁ vitakkaṁ nākaṅkhati vitakketuṁ na taṁ vitakkaṁ vitakketi,",
  "an4:35.4.6_2": "yaṁ saṅkappaṁ ākaṅkhati saṅkappetuṁ taṁ saṅkappaṁ saṅkappeti,",
  "an4:35.4.6_3": "yaṁ saṅkappaṁ nākaṅkhati saṅkappetuṁ na taṁ saṅkappaṁ saṅkappeti.",
  "an4:35.4.7_0": "Bhavañhi gotamo cetovasippatto vitakkapathe. ",
  "an4:35.4.8_0": "Bhavañhi gotamo catunnaṁ jhānānaṁ ābhicetasikānaṁ diṭṭhadhammasukhavihārānaṁ nikāmalābhī akicchalābhī akasiralābhī. ",
  "an4:35.4.9_0": "Bhavañhi gotamo āsavānaṁ khayā anāsavaṁ cetovimuttiṁ paññāvimuttiṁ diṭṭheva dhamme sayaṁ abhiññā sacchikatvā upasampajja viharatī”ti. ",
  "an4:35.5.1_0": "“Addhā kho tyāhaṁ, brāhmaṇa, āsajja upanīya vācā bhāsitā. ",
  "an4:35.5.2_0": "Api ca tyāhaṁ byākarissāmi: ",
  "an4:35.5.3_0": "‘ahañhi, brāhmaṇa, bahujanahitāya paṭipanno bahujanasukhāya; ",
  "an4:35.5.4_0": "bahu me janatā ariye ñāye patiṭṭhāpitā, yadidaṁ kalyāṇadhammatā kusaladhammatā. ",
  "an4:35.5.5_0": "Ahañhi, brāhmaṇa,",
  "an4:35.5.5_1": "yaṁ vitakkaṁ ākaṅkhāmi vitakketuṁ taṁ vitakkaṁ vitakkemi,",
  "an4:35.5.5_2": "yaṁ vitakkaṁ nākaṅkhāmi vitakketuṁ na taṁ vitakkaṁ vitakkemi,",
  "an4:35.5.5_3": "yaṁ saṅkappaṁ ākaṅkhāmi saṅkappetuṁ taṁ saṅkappaṁ saṅkappemi,",
  "an4:35.5.5_4": "yaṁ saṅkappaṁ nākaṅkhāmi saṅkappetuṁ na taṁ saṅkappaṁ saṅkappemi.",
  "an4:35.5.6_0": "Ahañhi, brāhmaṇa, cetovasippatto vitakkapathe. ",
  "an4:35.5.7_0": "Ahañhi, brāhmaṇa,",
  "an4:35.5.7_1": "catunnaṁ jhānānaṁ ābhicetasikānaṁ diṭṭhadhammasukhavihārānaṁ nikāmalābhī akicchalābhī akasiralābhī.",
  "an4:35.5.8_0": "Ahañhi, brāhmaṇa,",
  "an4:35.5.8_1": "āsavānaṁ khayā anāsavaṁ cetovimuttiṁ paññāvimuttiṁ diṭṭheva dhamme sayaṁ abhiññā sacchikatvā upasampajja viharāmī’ti.",
  "an4:35.6.1_0": "Yo vedi sabbasattānaṁ, ",
  "an4:35.6.2_0": "maccupāsappamocanaṁ; ",
  "an4:35.6.3_0": "Hitaṁ devamanussānaṁ, ",
  "an4:35.6.4_0": "ñāyaṁ dhammaṁ pakāsayi; ",
  "an4:35.6.5_0": "Yaṁ ve disvā ca sutvā ca, ",
  "an4:35.6.6_0": "pasīdanti bahū janā. ",
  "an4:35.7.1_0": "Maggāmaggassa kusalo, ",
  "an4:35.7.2_0": "Katakicco anāsavo; ",
  "an4:35.7.3_0": "Buddho antimasārīro, ",
  "an4:35.7.4_0": "Mahāpañño mahāpurisoti vuccatī”ti. ",
  "an4:35.7.5_0": "Pañcamaṁ. ",
  "an4:36.0.1_0": "Aṅguttara Nikāya 4 ",
  "an4:36.0.2_0": "4. Cakkavagga ",
  "an4:36.0.3_0": "36. Doṇasutta ",
  "an4:36.1.1_0": "Ekaṁ samayaṁ bhagavā antarā ca ukkaṭṭhaṁ antarā ca setabyaṁ addhānamaggappaṭipanno hoti. ",
  "an4:36.1.2_0": "Doṇopi sudaṁ brāhmaṇo antarā ca ukkaṭṭhaṁ antarā ca setabyaṁ addhānamaggappaṭipanno hoti. ",
  "an4:36.1.3_0": "Addasā kho doṇo brāhmaṇo bhagavato pādesu cakkāni sahassārāni sanemikāni sanābhikāni sabbākāraparipūrāni; ",
  "an4:36.1.4_0": "disvānassa etadahosi: ",
  "an4:36.1.5_0": "“acchariyaṁ vata bho, abbhutaṁ vata bho. ",
  "an4:36.1.6_0": "Na vatimāni manussabhūtassa padāni bhavissantī”ti. ",
  "an4:36.1.7_0": "Atha kho bhagavā maggā okkamma aññatarasmiṁ rukkhamūle nisīdi pallaṅkaṁ ābhujitvā ujuṁ kāyaṁ paṇidhāya parimukhaṁ satiṁ upaṭṭhapetvā. ",
  "an4:36.1.8_0": "Atha kho doṇo brāhmaṇo bhagavato padāni anugacchanto addasa bhagavantaṁ aññatarasmiṁ rukkhamūle nisinnaṁ",
  "an4:36.1.8_1": "pāsādikaṁ pasādanīyaṁ santindriyaṁ santamānasaṁ uttamadamathasamathamanuppattaṁ dantaṁ guttaṁ saṁyatindriyaṁ nāgaṁ.",
  "an4:36.1.9_0": "Disvāna yena bhagavā tenupasaṅkami; upasaṅkamitvā bhagavantaṁ etadavoca: ",
  "an4:36.2.1_0": "“Devo no bhavaṁ bhavissatī”ti? ",
  "an4:36.2.2_0": "“Na kho ahaṁ, brāhmaṇa, devo bhavissāmī”ti. ",
  "an4:36.2.3_0": "“Gandhabbo no bhavaṁ bhavissatī”ti? ",
  "an4:36.2.4_0": "“Na kho ahaṁ, brāhmaṇa, gandhabbo bhavissāmī”ti. ",
  "an4:36.2.5_0": "“Yakkho no bhavaṁ bhavissatī”ti? ",
  "an4:36.2.6_0": "“Na kho ahaṁ, brāhmaṇa, yakkho bhavissāmī”ti. ",
  "an4:36.2.7_0": "“Manusso no bhavaṁ bhavissatī”ti? ",
  "an4:36.2.8_0": "“Na kho ahaṁ, brāhmaṇa, manusso bhavissāmī”ti. ",
  "an4:36.3.1_0": "“‘Devo no bhavaṁ bhavissatī’ti, iti puṭṭho samāno: ",
  "an4:36.3.2_0": "‘na kho ahaṁ, brāhmaṇa, devo bhavissāmī’ti vadesi. ",
  "an4:36.3.3_0": "‘Gandhabbo no bhavaṁ bhavissatī’ti, iti puṭṭho samāno: ",
  "an4:36.3.4_0": "‘na kho ahaṁ, brāhmaṇa, gandhabbo bhavissāmī’ti vadesi. ",
  "an4:36.3.5_0": "‘Yakkho no bhavaṁ bhavissatī’ti, iti puṭṭho samāno: ",
  "an4:36.3.6_0": "‘na kho ahaṁ, brāhmaṇa, yakkho bhavissāmī’ti vadesi. ",
  "an4:36.3.7_0": "‘Manusso no bhavaṁ bhavissatī’ti, iti puṭṭho samāno: ",
  "an4:36.3.8_0": "‘na kho ahaṁ, brāhmaṇa, manusso bhavissāmī’ti vadesi. ",
  "an4:36.3.9_0": "Atha ko carahi bhavaṁ bhavissatī”ti? ",
  "an4:36.4.1_0": "“Yesaṁ kho ahaṁ, brāhmaṇa,",
  "an4:36.4.1_1": "āsavānaṁ appahīnattā devo bhaveyyaṁ,",
  "an4:36.4.1_2": "te me āsavā pahīnā ucchinnamūlā tālāvatthukatā anabhāvaṅkatā āyatiṁ anuppādadhammā.",
  "an4:36.4.2_0": "Yesaṁ kho ahaṁ, brāhmaṇa,",
  "an4:36.4.2_1": "āsavānaṁ appahīnattā gandhabbo bhaveyyaṁ …",
  "an4:36.4.2_2": "yakkho bhaveyyaṁ …",
  "an4:36.4.2_3": "manusso bhaveyyaṁ,",
  "an4:36.4.2_4": "te me āsavā pahīnā ucchinnamūlā tālāvatthukatā anabhāvaṅkatā āyatiṁ anuppādadhammā.",
  "an4:36.4.3_0": "Seyyathāpi, brāhmaṇa,",
  "an4:36.4.3_1": "uppalaṁ vā padumaṁ vā puṇḍarīkaṁ vā udake jātaṁ udake saṁvaḍḍhaṁ udakā accuggamma tiṭṭhati anupalittaṁ udakena;",
  "an4:36.4.4_0": "evamevaṁ kho ahaṁ, brāhmaṇa, loke jāto loke saṁvaḍḍho lokaṁ abhibhuyya viharāmi anupalitto lokena. ",
  "an4:36.4.5_0": "Buddhoti maṁ, brāhmaṇa, dhārehīti. ",
  "an4:36.5.1_0": "Yena devūpapatyassa, ",
  "an4:36.5.2_0": "gandhabbo vā vihaṅgamo; ",
  "an4:36.5.3_0": "Yakkhattaṁ yena gaccheyyaṁ, ",
  "an4:36.5.4_0": "manussattañca abbaje; ",
  "an4:36.5.5_0": "Te mayhaṁ āsavā khīṇā, ",
  "an4:36.5.6_0": "viddhastā vinaḷīkatā. ",
  "an4:36.6.1_0": "Puṇḍarīkaṁ yathā vaggu, ",
  "an4:36.6.2_0": "Toyena nupalippati; ",
  "an4:36.6.3_0": "Nupalippāmi lokena, ",
  "an4:36.6.4_0": "Tasmā buddhosmi brāhmaṇā”ti. ",
  "an4:36.6.5_0": "Chaṭṭhaṁ. ",
  "an4:37.0.1_0": "Aṅguttara Nikāya 4 ",
  "an4:37.0.2_0": "4. Cakkavagga ",
  "an4:37.0.3_0": "37. Aparihāniyasutta ",
  "an4:37.1.1_0": "“Catūhi, bhikkhave, dhammehi samannāgato bhikkhu abhabbo parihānāya nibbānasseva santike. ",
  "an4:37.1.2_0": "Katamehi catūhi? ",
  "an4:37.1.3_0": "Idha,",
  "an4:37.1.3_1": "bhikkhave,",
  "an4:37.1.3_2": "bhikkhu sīlasampanno hoti,",
  "an4:37.1.3_3": "indriyesu guttadvāro hoti,",
  "an4:37.1.3_4": "bhojane mattaññū hoti,",
  "an4:37.1.3_5": "jāgariyaṁ anuyutto hoti.",
  "an4:37.2.1_0": "Kathañca, bhikkhave, bhikkhu sīlasampanno hoti? ",
  "an4:37.2.2_0": "Idha,",
  "an4:37.2.2_1": "bhikkhave,",
  "an4:37.2.2_2": "bhikkhu sīlavā hoti pātimokkhasaṁvarasaṁvuto viharati ācāragocarasampanno aṇumattesu vajjesu bhayadassāvī,",
  "an4:37.2.2_3": "samādāya sikkhati sikkhāpadesu.",
  "an4:37.2.3_0": "Evaṁ kho, bhikkhave, bhikkhu sīlasampanno hoti. ",
  "an4:37.3.1_0": "Kathañca, bhikkhave, bhikkhu indriyesu guttadvāro hoti? ",
  "an4:37.3.2_0": "Idha, bhikkhave, bhikkhu cakkhunā rūpaṁ disvā na nimittaggāhī hoti nānubyañjanaggāhī. ",
  "an4:37.3.3_0": "Yatvādhikaraṇamenaṁ cakkhundriyaṁ asaṁvutaṁ viharantaṁ abhijjhādomanassā pāpakā akusalā dhammā anvāssaveyyuṁ,",
  "an4:37.3.3_1": "tassa saṁvarāya paṭipajjati;",
  "an4:37.3.3_2": "rakkhati cakkhundriyaṁ;",
  "an4:37.3.3_3": "cakkhundriye saṁvaraṁ āpajjati.",
  "an4:37.3.4_0": "Sotena saddaṁ sutvā … ",
  "an4:37.3.5_0": "ghānena gandhaṁ ghāyitvā … ",
  "an4:37.3.6_0": "jivhāya rasaṁ sāyitvā … ",
  "an4:37.3.7_0": "kāyena phoṭṭhabbaṁ phusitvā … ",
  "an4:37.3.8_0": "manasā dhammaṁ viññāya na nimittaggāhī hoti nānubyañjanaggāhī. ",
  "an4:37.3.9_0": "Yatvādhikaraṇamenaṁ manindriyaṁ asaṁvutaṁ viharantaṁ abhijjhādomanassā pāpakā akusalā dhammā anvāssaveyyuṁ,",
  "an4:37.3.9_1": "tassa saṁvarāya paṭipajjati;",
  "an4:37.3.9_2": "rakkhati manindriyaṁ;",
  "an4:37.3.9_3": "manindriye saṁvaraṁ āpajjati.",
  "an4:37.3.10_0": "Evaṁ kho, bhikkhave, bhikkhu indriyesu guttadvāro hoti. ",
  "an4:37.4.1_0": "Kathañca, bhikkhave, bhikkhu bhojane mattaññū hoti? ",
  "an4:37.4.2_0": "Idha, bhikkhave, bhikkhu paṭisaṅkhā yoniso āhāraṁ āhāreti: ",
  "an4:37.4.3_0": "‘neva davāya na madāya na maṇḍanāya na vibhūsanāya;",
  "an4:37.4.3_1": "yāvadeva imassa kāyassa ṭhitiyā yāpanāya vihiṁsūparatiyā brahmacariyānuggahāya.",
  "an4:37.4.3_2": "Iti purāṇañca vedanaṁ paṭihaṅkhāmi,",
  "an4:37.4.3_3": "navañca vedanaṁ na uppādessāmi,",
  "an4:37.4.3_4": "yātrā ca me bhavissati,",
  "an4:37.4.3_5": "anavajjatā ca phāsuvihāro cā’ti.",
  "an4:37.4.4_0": "Evaṁ kho, bhikkhave, bhikkhu bhojane mattaññū hoti. ",
  "an4:37.5.1_0": "Kathañca, bhikkhave, bhikkhu jāgariyaṁ anuyutto hoti? ",
  "an4:37.5.2_0": "Idha, bhikkhave, bhikkhu divasaṁ caṅkamena nisajjāya āvaraṇīyehi dhammehi cittaṁ parisodheti; ",
  "an4:37.5.3_0": "rattiyā paṭhamaṁ yāmaṁ caṅkamena nisajjāya āvaraṇīyehi dhammehi cittaṁ parisodheti; ",
  "an4:37.5.4_0": "rattiyā majjhimaṁ yāmaṁ dakkhiṇena passena sīhaseyyaṁ kappeti,",
  "an4:37.5.4_1": "pāde pādaṁ accādhāya,",
  "an4:37.5.4_2": "sato sampajāno uṭṭhānasaññaṁ manasi karitvā;",
  "an4:37.5.5_0": "rattiyā pacchimaṁ yāmaṁ paccuṭṭhāya caṅkamena nisajjāya āvaraṇīyehi dhammehi cittaṁ parisodheti. ",
  "an4:37.5.6_0": "Evaṁ kho, bhikkhave, bhikkhu jāgariyaṁ anuyutto hoti. ",
  "an4:37.5.7_0": "Imehi kho,",
  "an4:37.5.7_1": "bhikkhave,",
  "an4:37.5.7_2": "catūhi dhammehi samannāgato bhikkhu abhabbo parihānāya,",
  "an4:37.5.7_3": "nibbānasseva santiketi.",
  "an4:37.6.1_0": "Sīle patiṭṭhito bhikkhu, ",
  "an4:37.6.2_0": "indriyesu ca saṁvuto; ",
  "an4:37.6.3_0": "Bhojanamhi ca mattaññū, ",
  "an4:37.6.4_0": "jāgariyaṁ anuyuñjati. ",
  "an4:37.7.1_0": "Evaṁ vihārī ātāpī, ",
  "an4:37.7.2_0": "ahorattamatandito; ",
  "an4:37.7.3_0": "Bhāvayaṁ kusalaṁ dhammaṁ, ",
  "an4:37.7.4_0": "yogakkhemassa pattiyā. ",
  "an4:37.8.1_0": "Appamādarato bhikkhu, ",
  "an4:37.8.2_0": "pamāde bhayadassi vā; ",
  "an4:37.8.3_0": "Abhabbo parihānāya, ",
  "an4:37.8.4_0": "nibbānasseva santike”ti. ",
  "an4:37.8.5_0": "Sattamaṁ. ",
  "an4:38.0.1_0": "Aṅguttara Nikāya 4 ",
  "an4:38.0.2_0": "4. Cakkavagga ",
  "an4:38.0.3_0": "38. Patilīnasutta ",
  "an4:38.1.1_0": "“Panuṇṇapaccekasacco,",
  "an4:38.1.1_1": "bhikkhave,",
  "an4:38.1.1_2": "bhikkhu ‘samavayasaṭṭhesano passaddhakāyasaṅkhāro patilīno’ti vuccati.",
  "an4:38.1.2_0": "Kathañca, bhikkhave, bhikkhu panuṇṇapaccekasacco hoti? ",
  "an4:38.1.3_0": "Idha, bhikkhave, bhikkhuno yāni tāni puthusamaṇabrāhmaṇānaṁ puthupaccekasaccāni, seyyathidaṁ—",
  "an4:38.1.4_0": "sassato lokoti vā,",
  "an4:38.1.4_1": "asassato lokoti vā,",
  "an4:38.1.4_2": "antavā lokoti vā,",
  "an4:38.1.4_3": "anantavā lokoti vā,",
  "an4:38.1.4_4": "taṁ jīvaṁ taṁ sarīranti vā,",
  "an4:38.1.4_5": "aññaṁ jīvaṁ aññaṁ sarīranti vā,",
  "an4:38.1.4_6": "hoti tathāgato paraṁ maraṇāti vā,",
  "an4:38.1.4_7": "na hoti tathāgato paraṁ maraṇāti vā,",
  "an4:38.1.4_8": "hoti ca na ca hoti tathāgato paraṁ maraṇāti vā,",
  "an4:38.1.4_9": "neva hoti na na hoti tathāgato paraṁ maraṇāti vā;",
  "an4:38.1.5_0": "sabbāni tāni nuṇṇāni honti panuṇṇāni cattāni vantāni muttāni pahīnāni paṭinissaṭṭhāni. ",
  "an4:38.1.6_0": "Evaṁ kho, bhikkhave, bhikkhu panuṇṇapaccekasacco hoti. ",
  "an4:38.2.1_0": "Kathañca, bhikkhave, bhikkhu samavayasaṭṭhesano hoti? ",
  "an4:38.2.2_0": "Idha,",
  "an4:38.2.2_1": "bhikkhave,",
  "an4:38.2.2_2": "bhikkhuno kāmesanā pahīnā hoti,",
  "an4:38.2.2_3": "bhavesanā pahīnā hoti,",
  "an4:38.2.2_4": "brahmacariyesanā paṭippassaddhā.",
  "an4:38.2.3_0": "Evaṁ kho, bhikkhave, bhikkhu samavayasaṭṭhesano hoti. ",
  "an4:38.3.1_0": "Kathañca, bhikkhave, bhikkhu passaddhakāyasaṅkhāro hoti? ",
  "an4:38.3.2_0": "Idha,",
  "an4:38.3.2_1": "bhikkhave,",
  "an4:38.3.2_2": "bhikkhu sukhassa ca pahānā dukkhassa ca pahānā pubbeva somanassadomanassānaṁ atthaṅgamā adukkhamasukhaṁ",
  "an4:38.3.2_3": "upekkhāsatipārisuddhiṁ catutthaṁ jhānaṁ upasampajja viharati.",
  "an4:38.3.3_0": "Evaṁ kho, bhikkhave, bhikkhu passaddhakāyasaṅkhāro hoti. ",
  "an4:38.4.1_0": "Kathañca, bhikkhave, bhikkhu patilīno hoti? ",
  "an4:38.4.2_0": "Idha,",
  "an4:38.4.2_1": "bhikkhave,",
  "an4:38.4.2_2": "bhikkhuno asmimāno pahīno hoti ucchinnamūlo tālāvatthukato anabhāvaṅkato āyatiṁ anuppādadhammo.",
  "an4:38.4.3_0": "Evaṁ kho, bhikkhave, bhikkhu patilīno hoti. ",
  "an4:38.4.4_0": "Panuṇṇapaccekasacco,",
  "an4:38.4.4_1": "bhikkhave,",
  "an4:38.4.4_2": "bhikkhu ‘samavayasaṭṭhesano passaddhakāyasaṅkhāro patilīno’ti vuccatīti.",
  "an4:38.5.1_0": "Kāmesanā bhavesanā, ",
  "an4:38.5.2_0": "brahmacariyesanā saha; ",
  "an4:38.5.3_0": "Iti saccaparāmāso, ",
  "an4:38.5.4_0": "diṭṭhiṭṭhānā samussayā. ",
  "an4:38.6.1_0": "Sabbarāgavirattassa, ",
  "an4:38.6.2_0": "taṇhakkhayavimuttino; ",
  "an4:38.6.3_0": "Esanā paṭinissaṭṭhā, ",
  "an4:38.6.4_0": "diṭṭhiṭṭhānā samūhatā. ",
  "an4:38.7.1_0": "Sa ve santo sato bhikkhu, ",
  "an4:38.7.2_0": "passaddho aparājito; ",
  "an4:38.7.3_0": "Mānābhisamayā buddho, ",
  "an4:38.7.4_0": "patilīnoti vuccatī”ti. ",
  "an4:38.7.5_0": "Aṭṭhamaṁ. ",
  "an4:39.0.1_0": "Aṅguttara Nikāya 4 ",
  "an4:39.0.2_0": "4. Cakkavagga ",
  "an4:39.0.3_0": "39. Ujjayasutta ",
  "an4:39.1.1_0": "Atha kho ujjayo brāhmaṇo yena bhagavā tenupasaṅkami; upasaṅkamitvā bhagavatā saddhiṁ sammodi. ",
  "an4:39.1.2_0": "Sammodanīyaṁ kathaṁ sāraṇīyaṁ vītisāretvā ekamantaṁ nisīdi.",
  "an4:39.1.2_1": "Ekamantaṁ nisinno kho ujjayo brāhmaṇo bhagavantaṁ etadavoca:",
  "an4:39.1.3_0": "“bhavampi no gotamo yaññaṁ vaṇṇetī”ti? ",
  "an4:39.1.4_0": "“Na kho ahaṁ, brāhmaṇa, sabbaṁ yaññaṁ vaṇṇemi; ",
  "an4:39.1.5_0": "na panāhaṁ, brāhmaṇa, sabbaṁ yaññaṁ na vaṇṇemi. ",
  "an4:39.1.6_0": "Yathārūpe kho, brāhmaṇa,",
  "an4:39.1.6_1": "yaññe gāvo haññanti,",
  "an4:39.1.6_2": "ajeḷakā haññanti,",
  "an4:39.1.6_3": "kukkuṭasūkarā haññanti,",
  "an4:39.1.6_4": "vividhā pāṇā saṅghātaṁ āpajjanti;",
  "an4:39.1.7_0": "evarūpaṁ kho ahaṁ, brāhmaṇa, sārambhaṁ yaññaṁ na vaṇṇemi. ",
  "an4:39.1.8_0": "Taṁ kissa hetu? ",
  "an4:39.1.9_0": "Evarūpañhi, brāhmaṇa, sārambhaṁ yaññaṁ na upasaṅkamanti arahanto vā arahattamaggaṁ vā samāpannā. ",
  "an4:39.2.1_0": "Yathārūpe ca kho, brāhmaṇa,",
  "an4:39.2.1_1": "yaññe neva gāvo haññanti,",
  "an4:39.2.1_2": "na ajeḷakā haññanti,",
  "an4:39.2.1_3": "na kukkuṭasūkarā haññanti,",
  "an4:39.2.1_4": "na vividhā pāṇā saṅghātaṁ āpajjanti;",
  "an4:39.2.2_0": "evarūpaṁ kho ahaṁ, brāhmaṇa, nirārambhaṁ yaññaṁ vaṇṇemi, yadidaṁ niccadānaṁ anukulayaññaṁ. ",
  "an4:39.2.3_0": "Taṁ kissa hetu? ",
  "an4:39.2.4_0": "Evarūpañhi, brāhmaṇa, nirārambhaṁ yaññaṁ upasaṅkamanti arahanto vā arahattamaggaṁ vā samāpannāti. ",
  "an4:39.3.1_0": "Assamedhaṁ purisamedhaṁ, ",
  "an4:39.3.2_0": "Sammāpāsaṁ vājapeyyaṁ niraggaḷaṁ; ",
  "an4:39.3.3_0": "Mahāyaññā mahārambhā, ",
  "an4:39.3.4_0": "Na te honti mahapphalā. ",
  "an4:39.4.1_0": "Ajeḷakā ca gāvo ca, ",
  "an4:39.4.2_0": "vividhā yattha haññare; ",
  "an4:39.4.3_0": "Na taṁ sammaggatā yaññaṁ, ",
  "an4:39.4.4_0": "upayanti mahesino. ",
  "an4:39.5.1_0": "Ye ca yaññā nirārambhā, ",
  "an4:39.5.2_0": "yajanti anukulaṁ sadā; ",
  "an4:39.5.3_0": "Ajeḷakā ca gāvo ca, ",
  "an4:39.5.4_0": "vividhā nettha haññare; ",
  "an4:39.5.5_0": "Tañca sammaggatā yaññaṁ, ",
  "an4:39.5.6_0": "upayanti mahesino. ",
  "an4:39.6.1_0": "Etaṁ yajetha medhāvī, ",
  "an4:39.6.2_0": "eso yañño mahapphalo; ",
  "an4:39.6.3_0": "Etaṁ hi yajamānassa, ",
  "an4:39.6.4_0": "seyyo hoti na pāpiyo; ",
  "an4:39.6.5_0": "Yañño ca vipulo hoti, ",
  "an4:39.6.6_0": "pasīdanti ca devatā”ti. ",
  "an4:39.6.7_0": "Navamaṁ. ",
  "an4:40.0.1_0": "Aṅguttara Nikāya 4 ",
  "an4:40.0.2_0": "4. Cakkavagga ",
  "an4:40.0.3_0": "40. Udāyīsutta ",
  "an4:40.1.1_0": "Atha kho udāyī brāhmaṇo yena bhagavā tenupasaṅkami;",
  "an4:40.1.1_1": "upasaṅkamitvā bhagavatā …pe…",
  "an4:40.1.1_2": "ekamantaṁ nisinno kho udāyī brāhmaṇo bhagavantaṁ etadavoca:",
  "an4:40.1.2_0": "“bhavampi no gotamo yaññaṁ vaṇṇetī”ti? ",
  "an4:40.1.3_0": "“Na kho ahaṁ, brāhmaṇa, sabbaṁ yaññaṁ vaṇṇemi; ",
  "an4:40.1.4_0": "na panāhaṁ, brāhmaṇa, sabbaṁ yaññaṁ na vaṇṇemi. ",
  "an4:40.1.5_0": "Yathārūpe kho, brāhmaṇa,",
  "an4:40.1.5_1": "yaññe gāvo haññanti,",
  "an4:40.1.5_2": "ajeḷakā haññanti,",
  "an4:40.1.5_3": "kukkuṭasūkarā haññanti,",
  "an4:40.1.5_4": "vividhā pāṇā saṅghātaṁ āpajjanti;",
  "an4:40.1.6_0": "evarūpaṁ kho ahaṁ, brāhmaṇa, sārambhaṁ yaññaṁ na vaṇṇemi. ",
  "an4:40.1.7_0": "Taṁ kissa hetu? ",
  "an4:40.1.8_0": "Evarūpañhi, brāhmaṇa, sārambhaṁ yaññaṁ na upasaṅkamanti arahanto vā arahattamaggaṁ vā samāpannā. ",
  "an4:40.2.1_0": "Yathārūpe ca kho, brāhmaṇa,",
  "an4:40.2.1_1": "yaññe neva gāvo haññanti,",
  "an4:40.2.1_2": "na ajeḷakā haññanti,",
  "an4:40.2.1_3": "na kukkuṭasūkarā haññanti,",
  "an4:40.2.1_4": "na vividhā pāṇā saṅghātaṁ āpajjanti;",
  "an4:40.2.2_0": "evarūpaṁ kho ahaṁ, brāhmaṇa, nirārambhaṁ yaññaṁ vaṇṇemi, yadidaṁ niccadānaṁ anukulayaññaṁ. ",
  "an4:40.2.3_0": "Taṁ kissa hetu? ",
  "an4:40.2.4_0": "Evarūpañhi, brāhmaṇa, nirārambhaṁ yaññaṁ upasaṅkamanti arahanto vā arahattamaggaṁ vā samāpannāti. ",
  "an4:40.3.1_0": "Abhisaṅkhataṁ nirārambhaṁ, ",
  "an4:40.3.2_0": "yaññaṁ kālena kappiyaṁ; ",
  "an4:40.3.3_0": "Tādisaṁ upasaṁyanti, ",
  "an4:40.3.4_0": "saññatā brahmacārayo. ",
  "an4:40.4.1_0": "Vivaṭacchadā ye loke, ",
  "an4:40.4.2_0": "vītivattā kulaṁ gatiṁ; ",
  "an4:40.4.3_0": "Yaññametaṁ pasaṁsanti, ",
  "an4:40.4.4_0": "buddhā yaññassa kovidā. ",
  "an4:40.5.1_0": "Yaññe vā yadi vā saddhe, ",
  "an4:40.5.2_0": "habyaṁ katvā yathārahaṁ; ",
  "an4:40.5.3_0": "Pasannacitto yajati, ",
  "an4:40.5.4_0": "sukhette brahmacārisu. ",
  "an4:40.6.1_0": "Suhutaṁ suyiṭṭhaṁ suppattaṁ, ",
  "an4:40.6.2_0": "Dakkhiṇeyyesu yaṁ kataṁ; ",
  "an4:40.6.3_0": "Yañño ca vipulo hoti, ",
  "an4:40.6.4_0": "Pasīdanti ca devatā. ",
  "an4:40.7.1_0": "Evaṁ yajitvā medhāvī, ",
  "an4:40.7.2_0": "saddho muttena cetasā; ",
  "an4:40.7.3_0": "Abyābajjhaṁ sukhaṁ lokaṁ, ",
  "an4:40.7.4_0": "paṇḍito upapajjatī”ti. ",
  "an4:40.7.5_0": "Dasamaṁ. ",
  "an4:40.7.6_0": "Cakkavaggo catuttho. ",
  "an4:40.8.0_0": "Tassuddānaṁ",
  "an4:40.8.1_0": "Cakko saṅgaho sīho, ",
  "an4:40.8.2_0": "Pasādo vassakārena pañcamaṁ; ",
  "an4:40.8.3_0": "Doṇo aparihāniyo patilīno, ",
  "an4:40.8.4_0": "Ujjayo udāyinā te dasāti. ",
  "an4:41.0.1_0": "Aṅguttara Nikāya 4 ",
  "an4:41.0.2_0": "5. Rohitassavagga ",
  "an4:41.0.3_0": "41. Samādhibhāvanāsutta ",
  "an4:41.1.1_0": "“Catasso imā, bhikkhave, samādhibhāvanā. ",
  "an4:41.1.2_0": "Katamā catasso? ",
  "an4:41.1.3_0": "Atthi, bhikkhave, samādhibhāvanā bhāvitā bahulīkatā diṭṭhadhammasukhavihārāya saṁvattati; ",
  "an4:41.1.4_0": "atthi, bhikkhave, samādhibhāvanā bhāvitā bahulīkatā ñāṇadassanappaṭilābhāya saṁvattati; ",
  "an4:41.1.5_0": "atthi, bhikkhave, samādhibhāvanā bhāvitā bahulīkatā satisampajaññāya saṁvattati; ",
  "an4:41.1.6_0": "atthi, bhikkhave, samādhibhāvanā bhāvitā bahulīkatā āsavānaṁ khayāya saṁvattati. ",
  "an4:41.2.1_0": "Katamā ca, bhikkhave, samādhibhāvanā bhāvitā bahulīkatā diṭṭhadhammasukhavihārāya saṁvattati? ",
  "an4:41.2.2_0": "Idha, bhikkhave, bhikkhu vivicceva kāmehi …pe… catutthaṁ jhānaṁ upasampajja viharati. ",
  "an4:41.2.3_0": "Ayaṁ, bhikkhave, samādhibhāvanā bhāvitā bahulīkatā diṭṭhadhammasukhavihārāya saṁvattati. ",
  "an4:41.3.1_0": "Katamā ca, bhikkhave, samādhibhāvanā bhāvitā bahulīkatā ñāṇadassanappaṭilābhāya saṁvattati? ",
  "an4:41.3.2_0": "Idha, bhikkhave, bhikkhu ālokasaññaṁ manasi karoti, divāsaññaṁ adhiṭṭhāti—",
  "an4:41.3.3_0": "yathā divā tathā rattiṁ, yathā rattiṁ tathā divā. ",
  "an4:41.3.4_0": "Iti vivaṭena cetasā apariyonaddhena sappabhāsaṁ cittaṁ bhāveti. ",
  "an4:41.3.5_0": "Ayaṁ, bhikkhave, samādhibhāvanā bhāvitā bahulīkatā ñāṇadassanappaṭilābhāya saṁvattati. ",
  "an4:41.4.1_0": "Katamā ca, bhikkhave, samādhibhāvanā bhāvitā bahulīkatā satisampajaññāya saṁvattati? ",
  "an4:41.4.2_0": "Idha,",
  "an4:41.4.2_1": "bhikkhave,",
  "an4:41.4.2_2": "bhikkhuno viditā vedanā uppajjanti,",
  "an4:41.4.2_3": "viditā upaṭṭhahanti,",
  "an4:41.4.2_4": "viditā abbhatthaṁ gacchanti;",
  "an4:41.4.3_0": "viditā saññā …pe… viditā vitakkā uppajjanti, viditā upaṭṭhahanti, viditā abbhatthaṁ gacchanti. ",
  "an4:41.4.4_0": "Ayaṁ, bhikkhave, samādhibhāvanā bhāvitā bahulīkatā satisampajaññāya saṁvattati. ",
  "an4:41.5.1_0": "Katamā ca, bhikkhave, samādhibhāvanā bhāvitā bahulīkatā āsavānaṁ khayāya saṁvattati? ",
  "an4:41.5.2_0": "Idha, bhikkhave, bhikkhu pañcasu upādānakkhandhesu udayabbayānupassī viharati: ",
  "an4:41.5.3_0": "‘iti rūpaṁ, iti rūpassa samudayo, iti rūpassa atthaṅgamo; ",
  "an4:41.5.4_0": "iti vedanā, iti vedanāya samudayo, iti vedanāya atthaṅgamo; ",
  "an4:41.5.5_0": "iti saññā, iti saññāya samudayo, iti saññāya atthaṅgamo; ",
  "an4:41.5.6_0": "iti saṅkhārā, iti saṅkhārānaṁ samudayo, iti saṅkhārānaṁ atthaṅgamo; ",
  "an4:41.5.7_0": "iti viññāṇaṁ, iti viññāṇassa samudayo, iti viññāṇassa atthaṅgamo’ti. ",
  "an4:41.5.8_0": "Ayaṁ, bhikkhave, samādhibhāvanā bhāvitā bahulīkatā āsavānaṁ khayāya saṁvattati. ",
  "an4:41.5.9_0": "Imā kho, bhikkhave, catasso samādhibhāvanā. ",
  "an4:41.5.10_0": "Idañca pana metaṁ, bhikkhave, sandhāya bhāsitaṁ pārāyane puṇṇakapañhe: ",
  "an4:41.6.1_0": "‘Saṅkhāya lokasmiṁ paroparāni, ",
  "an4:41.6.2_0": "Yassiñjitaṁ natthi kuhiñci loke; ",
  "an4:41.6.3_0": "Santo vidhūmo anīgho nirāso, ",
  "an4:41.6.4_0": "Atāri so jātijaranti brūmī’”ti. ",
  "an4:41.6.5_0": "Paṭhamaṁ. ",
  "an4:42.0.1_0": "Aṅguttara Nikāya 4 ",
  "an4:42.0.2_0": "5. Rohitassavagga ",
  "an4:42.0.3_0": "42. Pañhabyākaraṇasutta ",
  "an4:42.1.1_0": "“Cattārimāni, bhikkhave, pañhabyākaraṇāni. ",
  "an4:42.1.2_0": "Katamāni cattāri? ",
  "an4:42.1.3_0": "Atthi, bhikkhave, pañho ekaṁsabyākaraṇīyo; ",
  "an4:42.1.4_0": "atthi, bhikkhave, pañho vibhajjabyākaraṇīyo; ",
  "an4:42.1.5_0": "atthi, bhikkhave, pañho paṭipucchābyākaraṇīyo; ",
  "an4:42.1.6_0": "atthi, bhikkhave, pañho ṭhapanīyo. ",
  "an4:42.1.7_0": "Imāni kho, bhikkhave, cattāri pañhabyākaraṇānīti. ",
  "an4:42.2.1_0": "Ekaṁsavacanaṁ ekaṁ, ",
  "an4:42.2.2_0": "vibhajjavacanāparaṁ; ",
  "an4:42.2.3_0": "Tatiyaṁ paṭipuccheyya, ",
  "an4:42.2.4_0": "catutthaṁ pana ṭhāpaye. ",
  "an4:42.3.1_0": "Yo ca tesaṁ tattha tattha, ",
  "an4:42.3.2_0": "jānāti anudhammataṁ; ",
  "an4:42.3.3_0": "Catupañhassa kusalo, ",
  "an4:42.3.4_0": "āhu bhikkhuṁ tathāvidhaṁ. ",
  "an4:42.4.1_0": "Durāsado duppasaho, ",
  "an4:42.4.2_0": "gambhīro duppadhaṁsiyo; ",
  "an4:42.4.3_0": "Atho atthe anatthe ca, ",
  "an4:42.4.4_0": "ubhayassa hoti kovido. ",
  "an4:42.5.1_0": "Anatthaṁ parivajjeti, ",
  "an4:42.5.2_0": "atthaṁ gaṇhāti paṇḍito; ",
  "an4:42.5.3_0": "Atthābhisamayā dhīro, ",
  "an4:42.5.4_0": "paṇḍitoti pavuccatī”ti. ",
  "an4:42.5.5_0": "Dutiyaṁ. ",
  "an4:43.0.1_0": "Aṅguttara Nikāya 4 ",
  "an4:43.0.2_0": "5. Rohitassavagga ",
  "an4:43.0.3_0": "43. Paṭhamakodhagarusutta ",
  "an4:43.1.1_0": "“Cattārome, bhikkhave, puggalā santo saṁvijjamānā lokasmiṁ. ",
  "an4:43.1.2_0": "Katame cattāro? ",
  "an4:43.1.3_0": "Kodhagaru na saddhammagaru,",
  "an4:43.1.3_1": "makkhagaru na saddhammagaru,",
  "an4:43.1.3_2": "lābhagaru na saddhammagaru,",
  "an4:43.1.3_3": "sakkāragaru na saddhammagaru.",
  "an4:43.1.4_0": "Ime kho, bhikkhave, cattāro puggalā santo saṁvijjamānā lokasmiṁ. ",
  "an4:43.2.1_0": "Cattārome, bhikkhave, puggalā santo saṁvijjamānā lokasmiṁ. ",
  "an4:43.2.2_0": "Katame cattāro? ",
  "an4:43.2.3_0": "Saddhammagaru na kodhagaru,",
  "an4:43.2.3_1": "saddhammagaru na makkhagaru,",
  "an4:43.2.3_2": "saddhammagaru na lābhagaru,",
  "an4:43.2.3_3": "saddhammagaru na sakkāragaru.",
  "an4:43.2.4_0": "Ime kho, bhikkhave, cattāro puggalā santo saṁvijjamānā lokasminti. ",
  "an4:43.3.1_0": "Kodhamakkhagarū bhikkhū, ",
  "an4:43.3.2_0": "lābhasakkāragāravā; ",
  "an4:43.3.3_0": "Na te dhamme virūhanti, ",
  "an4:43.3.4_0": "sammāsambuddhadesite. ",
  "an4:43.4.1_0": "Ye ca saddhammagaruno, ",
  "an4:43.4.2_0": "vihaṁsu viharanti ca; ",
  "an4:43.4.3_0": "Te ve dhamme virūhanti, ",
  "an4:43.4.4_0": "sammāsambuddhadesite”ti. ",
  "an4:43.4.5_0": "Tatiyaṁ. ",
  "an4:44.0.1_0": "Aṅguttara Nikāya 4 ",
  "an4:44.0.2_0": "5. Rohitassavagga ",
  "an4:44.0.3_0": "44. Dutiyakodhagarusutta ",
  "an4:44.1.1_0": "“Cattārome, bhikkhave, asaddhammā. ",
  "an4:44.1.2_0": "Katame cattāro? ",
  "an4:44.1.3_0": "Kodhagarutā na saddhammagarutā,",
  "an4:44.1.3_1": "makkhagarutā na saddhammagarutā,",
  "an4:44.1.3_2": "lābhagarutā na saddhammagarutā,",
  "an4:44.1.3_3": "sakkāragarutā na saddhammagarutā.",
  "an4:44.1.4_0": "Ime kho, bhikkhave, cattāro asaddhammā. ",
  "an4:44.2.1_0": "Cattārome, bhikkhave, saddhammā. ",
  "an4:44.2.2_0": "Katame cattāro? ",
  "an4:44.2.3_0": "Saddhammagarutā na kodhagarutā,",
  "an4:44.2.3_1": "saddhammagarutā na makkhagarutā,",
  "an4:44.2.3_2": "saddhammagarutā na lābhagarutā,",
  "an4:44.2.3_3": "saddhammagarutā na sakkāragarutā.",
  "an4:44.2.4_0": "Ime kho, bhikkhave, cattāro saddhammāti. ",
  "an4:44.3.1_0": "Kodhamakkhagaru bhikkhu, ",
  "an4:44.3.2_0": "lābhasakkāragāravo; ",
  "an4:44.3.3_0": "Sukhette pūtibījaṁva, ",
  "an4:44.3.4_0": "saddhamme na virūhati. ",
  "an4:44.4.1_0": "Ye ca saddhammagaruno, ",
  "an4:44.4.2_0": "vihaṁsu viharanti ca; ",
  "an4:44.4.3_0": "Te ve dhamme virūhanti, ",
  "an4:44.4.4_0": "snehānvayamivosadhā”ti. ",
  "an4:44.4.5_0": "Catutthaṁ. ",
  "an4:45.0.1_0": "Aṅguttara Nikāya 4 ",
  "an4:45.0.2_0": "5. Rohitassavagga ",
  "an4:45.0.3_0": "45. Rohitassasutta ",
  "an4:45.1.1_0": "Ekaṁ samayaṁ bhagavā sāvatthiyaṁ viharati jetavane anāthapiṇḍikassa ārāme. ",
  "an4:45.1.2_0": "Atha kho rohitasso devaputto abhikkantāya rattiyā abhikkantavaṇṇo kevalakappaṁ jetavanaṁ obhāsetvā yena bhagavā tenupasaṅkami;",
  "an4:45.1.2_1": "upasaṅkamitvā bhagavantaṁ abhivādetvā ekamantaṁ aṭṭhāsi.",
  "an4:45.1.2_2": "Ekamantaṁ ṭhito kho rohitasso devaputto bhagavantaṁ etadavoca:",
  "an4:45.2.1_0": "“Yattha nu kho, bhante,",
  "an4:45.2.1_1": "na jāyati na jīyati na mīyati na cavati na upapajjati,",
  "an4:45.2.1_2": "sakkā nu kho so, bhante,",
  "an4:45.2.1_3": "gamanena lokassa anto ñātuṁ vā daṭṭhuṁ vā pāpuṇituṁ vā”ti?",
  "an4:45.2.2_0": "“Yattha kho, āvuso,",
  "an4:45.2.2_1": "na jāyati na jīyati na mīyati na cavati na upapajjati,",
  "an4:45.2.2_2": "nāhaṁ taṁ gamanena lokassa antaṁ ñāteyyaṁ daṭṭheyyaṁ patteyyanti vadāmī”ti.",
  "an4:45.3.1_0": "“Acchariyaṁ, bhante, abbhutaṁ, bhante. ",
  "an4:45.3.2_0": "Yāva subhāsitamidaṁ, bhante, bhagavatā: ",
  "an4:45.3.3_0": "‘yattha kho, āvuso,",
  "an4:45.3.3_1": "na jāyati na jīyati na mīyati na cavati na upapajjati,",
  "an4:45.3.3_2": "nāhaṁ taṁ gamanena lokassa antaṁ ñāteyyaṁ daṭṭheyyaṁ patteyyanti vadāmī’”ti.",
  "an4:45.4.1_0": "“Bhūtapubbāhaṁ, bhante, rohitasso nāma isi ahosiṁ bhojaputto iddhimā vehāsaṅgamo. ",
  "an4:45.4.2_0": "Tassa mayhaṁ, bhante,",
  "an4:45.4.2_1": "evarūpo javo ahosi,",
  "an4:45.4.2_2": "seyyathāpi nāma daḷhadhammā dhanuggaho sikkhito katahattho katūpāsano lahukena asanena appakasirena tiriyaṁ tālacchāyaṁ atipāteyya.",
  "an4:45.4.3_0": "Tassa mayhaṁ, bhante,",
  "an4:45.4.3_1": "evarūpo padavītihāro ahosi,",
  "an4:45.4.3_2": "seyyathāpi nāma puratthimā samuddā pacchimo samuddo.",
  "an4:45.4.4_0": "Tassa mayhaṁ, bhante,",
  "an4:45.4.4_1": "evarūpena javena samannāgatassa evarūpena ca padavītihārena evarūpaṁ icchāgataṁ uppajji:",
  "an4:45.4.5_0": "‘ahaṁ gamanena lokassa antaṁ pāpuṇissāmī’ti. ",
  "an4:45.4.6_0": "So kho ahaṁ, bhante,",
  "an4:45.4.6_1": "aññatreva asitapītakhāyitasāyitā aññatra uccārapassāvakammā aññatra niddākilamathapaṭivinodanā vassasatāyuko",
  "an4:45.4.6_2": "vassasatajīvī vassasataṁ gantvā appatvāva lokassa antaṁ antarāyeva kālaṅkato.",
  "an4:45.5.1_0": "Acchariyaṁ, bhante, abbhutaṁ, bhante. ",
  "an4:45.5.2_0": "Yāva subhāsitamidaṁ, bhante, bhagavatā: ",
  "an4:45.5.3_0": "‘yattha kho, āvuso,",
  "an4:45.5.3_1": "na jāyati na jīyati na mīyati na cavati na upapajjati,",
  "an4:45.5.3_2": "nāhaṁ taṁ gamanena lokassa antaṁ ñāteyyaṁ daṭṭheyyaṁ patteyyanti vadāmī’”ti.",
  "an4:45.6.1_0": "“‘Yattha kho, āvuso,",
  "an4:45.6.1_1": "na jāyati na jīyati na mīyati na cavati na upapajjati,",
  "an4:45.6.1_2": "nāhaṁ taṁ gamanena lokassa antaṁ ñāteyyaṁ daṭṭheyyaṁ patteyyan’ti vadāmi.",
  "an4:45.6.2_0": "Na cāhaṁ, āvuso, appatvāva lokassa antaṁ dukkhassa antakiriyaṁ vadāmi. ",
  "an4:45.6.3_0": "Api cāhaṁ, āvuso,",
  "an4:45.6.3_1": "imasmiṁyeva byāmamatte kaḷevare sasaññimhi samanake lokañca paññāpemi lokasamudayañca lokanirodhañca lokanirodhagāminiñca paṭipadanti.",
  "an4:45.7.1_0": "Gamanena na pattabbo, ",
  "an4:45.7.2_0": "lokassanto kudācanaṁ; ",
  "an4:45.7.3_0": "Na ca appatvā lokantaṁ, ",
  "an4:45.7.4_0": "dukkhā atthi pamocanaṁ. ",
  "an4:45.8.1_0": "Tasmā have lokavidū sumedho, ",
  "an4:45.8.2_0": "Lokantagū vusitabrahmacariyo; ",
  "an4:45.8.3_0": "Lokassa antaṁ samitāvi ñatvā, ",
  "an4:45.8.4_0": "Nāsīsatī lokamimaṁ parañcā”ti. ",
  "an4:45.8.5_0": "Pañcamaṁ. ",
  "an4:46.0.1_0": "Aṅguttara Nikāya 4 ",
  "an4:46.0.2_0": "5. Rohitassavagga ",
  "an4:46.0.3_0": "46. Dutiyarohitassasutta ",
  "an4:46.1.1_0": "Atha kho bhagavā tassā rattiyā accayena bhikkhū āmantesi: ",
  "an4:46.1.2_0": "“imaṁ,",
  "an4:46.1.2_1": "bhikkhave,",
  "an4:46.1.2_2": "rattiṁ rohitasso devaputto abhikkantāya rattiyā abhikkantavaṇṇo kevalakappaṁ jetavanaṁ obhāsetvā yenāhaṁ tenupasaṅkami;",
  "an4:46.1.2_3": "upasaṅkamitvā maṁ abhivādetvā ekamantaṁ aṭṭhāsi.",
  "an4:46.1.2_4": "Ekamantaṁ ṭhito kho,",
  "an4:46.1.2_5": "bhikkhave,",
  "an4:46.1.2_6": "rohitasso devaputto maṁ etadavoca:",
  "an4:46.1.3_0": "‘yattha nu kho, bhante,",
  "an4:46.1.3_1": "na jāyati na jīyati na mīyati na cavati na upapajjati,",
  "an4:46.1.3_2": "sakkā nu kho so, bhante,",
  "an4:46.1.3_3": "gamanena lokassa anto ñātuṁ vā daṭṭhuṁ vā pāpuṇituṁ vā’ti?",
  "an4:46.1.4_0": "Evaṁ vutte, ahaṁ, bhikkhave, rohitassaṁ devaputtaṁ etadavocaṁ: ",
  "an4:46.1.5_0": "‘yattha kho, āvuso,",
  "an4:46.1.5_1": "na jāyati na jīyati na mīyati na cavati na upapajjati,",
  "an4:46.1.5_2": "nāhaṁ taṁ gamanena lokassa antaṁ ñāteyyaṁ daṭṭheyyaṁ patteyyanti vadāmī’ti.",
  "an4:46.1.6_0": "Evaṁ vutte, bhikkhave, rohitasso devaputto maṁ etadavoca: ",
  "an4:46.1.7_0": "‘acchariyaṁ, bhante, abbhutaṁ, bhante. ",
  "an4:46.1.8_0": "Yāva subhāsitamidaṁ, bhante, bhagavatā—",
  "an4:46.1.9_0": "yattha kho, āvuso,",
  "an4:46.1.9_1": "na jāyati na jīyati na mīyati na cavati na upapajjati,",
  "an4:46.1.9_2": "nāhaṁ taṁ gamanena lokassa antaṁ ñāteyyaṁ daṭṭheyyaṁ patteyyanti vadāmi’.",
  "an4:46.2.1_0": "Bhūtapubbāhaṁ, bhante, rohitasso nāma isi ahosiṁ bhojaputto iddhimā vehāsaṅgamo. ",
  "an4:46.2.2_0": "Tassa mayhaṁ, bhante,",
  "an4:46.2.2_1": "evarūpo javo ahosi,",
  "an4:46.2.2_2": "seyyathāpi nāma daḷhadhammā dhanuggaho sikkhito katahattho katūpāsano lahukena asanena appakasirena tiriyaṁ tālacchāyaṁ atipāteyya.",
  "an4:46.2.3_0": "Tassa mayhaṁ, bhante,",
  "an4:46.2.3_1": "evarūpo padavītihāro ahosi,",
  "an4:46.2.3_2": "seyyathāpi nāma puratthimā samuddā pacchimo samuddo.",
  "an4:46.2.4_0": "Tassa mayhaṁ, bhante,",
  "an4:46.2.4_1": "evarūpena javena samannāgatassa evarūpena ca padavītihārena evarūpaṁ icchāgataṁ uppajji:",
  "an4:46.2.5_0": "‘ahaṁ gamanena lokassa antaṁ pāpuṇissāmī’ti. ",
  "an4:46.2.6_0": "So kho ahaṁ, bhante,",
  "an4:46.2.6_1": "aññatreva asitapītakhāyitasāyitā aññatra uccārapassāvakammā aññatra niddākilamathapaṭivinodanā vassasatāyuko",
  "an4:46.2.6_2": "vassasatajīvī vassasataṁ gantvā appatvāva lokassa antaṁ antarāyeva kālaṅkato.",
  "an4:46.3.1_0": "Acchariyaṁ, bhante, abbhutaṁ, bhante. ",
  "an4:46.3.2_0": "Yāva subhāsitamidaṁ, bhante, bhagavatā: ",
  "an4:46.3.3_0": "‘yattha kho, āvuso,",
  "an4:46.3.3_1": "na jāyati na jīyati na mīyati na cavati na upapajjati,",
  "an4:46.3.3_2": "nāhaṁ taṁ gamanena lokassa antaṁ ñāteyyaṁ daṭṭheyyaṁ patteyyanti vadāmī’ti.",
  "an4:46.3.4_0": "Evaṁ vutte, ahaṁ, bhikkhave, rohitassaṁ devaputtaṁ etadavocaṁ: ",
  "an4:46.4.1_0": "‘Yattha kho, āvuso,",
  "an4:46.4.1_1": "na jāyati na jīyati na mīyati na cavati na upapajjati, nāhaṁ,",
  "an4:46.4.1_2": "taṁ gamanena lokassa antaṁ ñāteyyaṁ daṭṭheyyaṁ patteyyanti vadāmī’ti.",
  "an4:46.4.2_0": "Na cāhaṁ, āvuso, appatvāva lokassa antaṁ dukkhassantakiriyaṁ vadāmi. ",
  "an4:46.4.3_0": "Api cāhaṁ, āvuso,",
  "an4:46.4.3_1": "imasmiṁyeva byāmamatte kaḷevare sasaññimhi samanake lokañca paññāpemi lokasamudayañca lokanirodhañca lokanirodhagāminiñca paṭipadanti.",
  "an4:46.5.1_0": "Gamanena na pattabbo, ",
  "an4:46.5.2_0": "lokassanto kudācanaṁ; ",
  "an4:46.5.3_0": "Na ca appatvā lokantaṁ, ",
  "an4:46.5.4_0": "dukkhā atthi pamocanaṁ. ",
  "an4:46.6.1_0": "Tasmā have lokavidū sumedho, ",
  "an4:46.6.2_0": "Lokantagū vusitabrahmacariyo; ",
  "an4:46.6.3_0": "Lokassa antaṁ samitāvi ñatvā, ",
  "an4:46.6.4_0": "Nāsīsatī lokamimaṁ parañcā”ti. ",
  "an4:46.6.5_0": "Chaṭṭhaṁ. ",
  "an4:47.0.1_0": "Aṅguttara Nikāya 4 ",
  "an4:47.0.2_0": "5. Rohitassavagga ",
  "an4:47.0.3_0": "47. Suvidūrasutta ",
  "an4:47.1.1_0": "“Cattārimāni, bhikkhave, suvidūravidūrāni. ",
  "an4:47.1.2_0": "Katamāni cattāri? ",
  "an4:47.1.3_0": "Nabhañca, bhikkhave, pathavī ca; ",
  "an4:47.1.4_0": "idaṁ paṭhamaṁ suvidūravidūre. ",
  "an4:47.1.5_0": "Orimañca, bhikkhave, tīraṁ samuddassa pārimañca; ",
  "an4:47.1.6_0": "idaṁ dutiyaṁ suvidūravidūre. ",
  "an4:47.1.7_0": "Yato ca, bhikkhave, verocano abbhudeti yattha ca atthameti; ",
  "an4:47.1.8_0": "idaṁ tatiyaṁ suvidūravidūre. ",
  "an4:47.1.9_0": "Satañca, bhikkhave, dhammo asatañca dhammo; ",
  "an4:47.1.10_0": "idaṁ catutthaṁ suvidūravidūre. ",
  "an4:47.1.11_0": "Imāni kho, bhikkhave, cattāri suvidūravidūrānīti. ",
  "an4:47.2.1_0": "Nabhañca dūre pathavī ca dūre, ",
  "an4:47.2.2_0": "Pāraṁ samuddassa tadāhu dūre; ",
  "an4:47.2.3_0": "Yato ca verocano abbhudeti, ",
  "an4:47.2.4_0": "Pabhaṅkaro yattha ca atthameti; ",
  "an4:47.2.5_0": "Tato have dūrataraṁ vadanti, ",
  "an4:47.2.6_0": "Satañca dhammaṁ asatañca dhammaṁ. ",
  "an4:47.3.1_0": "Abyāyiko hoti sataṁ samāgamo, ",
  "an4:47.3.2_0": "Yāvāpi tiṭṭheyya tatheva hoti; ",
  "an4:47.3.3_0": "Khippañhi veti asataṁ samāgamo, ",
  "an4:47.3.4_0": "Tasmā sataṁ dhammo asabbhi ārakā”ti. ",
  "an4:47.3.5_0": "Sattamaṁ. ",
  "an4:48.0.1_0": "Aṅguttara Nikāya 4 ",
  "an4:48.0.2_0": "5. Rohitassavagga ",
  "an4:48.0.3_0": "48. Visākhasutta ",
  "an4:48.1.1_0": "Ekaṁ samayaṁ bhagavā sāvatthiyaṁ viharati jetavane anāthapiṇḍikassa ārāme. ",
  "an4:48.1.2_0": "Tena kho pana samayena āyasmā visākho pañcālaputto upaṭṭhānasālāyaṁ bhikkhū dhammiyā kathāya sandasseti samādapeti samuttejeti sampahaṁseti,",
  "an4:48.1.2_1": "poriyā vācāya vissaṭṭhāya anelagalāya atthassa viññāpaniyā pariyāpannāya anissitāya.",
  "an4:48.1.3_0": "Atha kho bhagavā sāyanhasamayaṁ paṭisallānā vuṭṭhito yena upaṭṭhānasālā tenupasaṅkami;",
  "an4:48.1.3_1": "upasaṅkamitvā paññatte āsane nisīdi.",
  "an4:48.1.4_0": "Nisajja kho bhagavā bhikkhū āmantesi: ",
  "an4:48.2.1_0": "“Ko nu kho,",
  "an4:48.2.1_1": "bhikkhave,",
  "an4:48.2.1_2": "upaṭṭhānasālāyaṁ bhikkhū dhammiyā kathāya sandasseti samādapeti samuttejeti sampahaṁseti poriyā vācāya",
  "an4:48.2.1_3": "vissaṭṭhāya anelagalāya atthassa viññāpaniyā pariyāpannāya anissitāyā”ti?",
  "an4:48.2.2_0": "“Āyasmā, bhante,",
  "an4:48.2.2_1": "visākho pañcālaputto upaṭṭhānasālāyaṁ bhikkhū dhammiyā kathāya sandasseti samādapeti samuttejeti sampahaṁseti",
  "an4:48.2.2_2": "poriyā vācāya vissaṭṭhāya anelagalāya atthassa viññāpaniyā pariyāpannāya anissitāyā”ti.",
  "an4:48.3.1_0": "Atha kho bhagavā āyasmantaṁ visākhaṁ pañcālaputtaṁ etadavoca: ",
  "an4:48.3.2_0": "“sādhu sādhu, visākha. ",
  "an4:48.3.3_0": "Sādhu kho tvaṁ, visākha,",
  "an4:48.3.3_1": "bhikkhū dhammiyā kathāya sandassesi samādapesi samuttejesi sampahaṁsesi poriyā vācāya vissaṭṭhāya anelagalāya",
  "an4:48.3.3_2": "atthassa viññāpaniyā pariyāpannāya anissitāyāti.",
  "an4:48.4.1_0": "Nābhāsamānaṁ jānanti, ",
  "an4:48.4.2_0": "missaṁ bālehi paṇḍitaṁ; ",
  "an4:48.4.3_0": "Bhāsamānañca jānanti, ",
  "an4:48.4.4_0": "desentaṁ amataṁ padaṁ. ",
  "an4:48.5.1_0": "Bhāsaye jotaye dhammaṁ, ",
  "an4:48.5.2_0": "paggaṇhe isinaṁ dhajaṁ; ",
  "an4:48.5.3_0": "Subhāsitadhajā isayo, ",
  "an4:48.5.4_0": "dhammo hi isinaṁ dhajo”ti. ",
  "an4:48.5.5_0": "Aṭṭhamaṁ. ",
  "an4:49.0.1_0": "Aṅguttara Nikāya 4 ",
  "an4:49.0.2_0": "5. Rohitassavagga ",
  "an4:49.0.3_0": "49. Vipallāsasutta ",
  "an4:49.1.1_0": "“Cattārome, bhikkhave, saññāvipallāsā cittavipallāsā diṭṭhivipallāsā. ",
  "an4:49.1.2_0": "Katame cattāro? ",
  "an4:49.1.3_0": "Anicce, bhikkhave, niccanti saññāvipallāso cittavipallāso diṭṭhivipallāso; ",
  "an4:49.1.4_0": "dukkhe, bhikkhave, sukhanti saññāvipallāso cittavipallāso diṭṭhivipallāso; ",
  "an4:49.1.5_0": "anattani, bhikkhave, attāti saññāvipallāso cittavipallāso diṭṭhivipallāso; ",
  "an4:49.1.6_0": "asubhe, bhikkhave, subhanti saññāvipallāso cittavipallāso diṭṭhivipallāso. ",
  "an4:49.1.7_0": "Ime kho, bhikkhave, cattāro saññāvipallāsā cittavipallāsā diṭṭhivipallāsā. ",
  "an4:49.2.1_0": "Cattārome, bhikkhave, nasaññāvipallāsā nacittavipallāsā nadiṭṭhivipallāsā. ",
  "an4:49.2.2_0": "Katame cattāro? ",
  "an4:49.2.3_0": "Anicce, bhikkhave, aniccanti nasaññāvipallāso nacittavipallāso nadiṭṭhivipallāso; ",
  "an4:49.2.4_0": "dukkhe, bhikkhave, dukkhanti nasaññāvipallāso nacittavipallāso nadiṭṭhivipallāso; ",
  "an4:49.2.5_0": "anattani, bhikkhave, anattāti nasaññāvipallāso nacittavipallāso nadiṭṭhivipallāso; ",
  "an4:49.2.6_0": "asubhe, bhikkhave, asubhanti nasaññāvipallāso nacittavipallāso nadiṭṭhivipallāso. ",
  "an4:49.2.7_0": "Ime kho, bhikkhave, cattāro nasaññāvipallāsā nacittavipallāsā nadiṭṭhivipallāsāti. ",
  "an4:49.3.1_0": "Anicce niccasaññino, ",
  "an4:49.3.2_0": "dukkhe ca sukhasaññino; ",
  "an4:49.3.3_0": "Anattani ca attāti, ",
  "an4:49.3.4_0": "asubhe subhasaññino; ",
  "an4:49.3.5_0": "Micchādiṭṭhihatā sattā, ",
  "an4:49.3.6_0": "khittacittā visaññino. ",
  "an4:49.4.1_0": "Te yogayuttā mārassa, ",
  "an4:49.4.2_0": "ayogakkhemino janā; ",
  "an4:49.4.3_0": "Sattā gacchanti saṁsāraṁ, ",
  "an4:49.4.4_0": "jātimaraṇagāmino. ",
  "an4:49.5.1_0": "Yadā ca buddhā lokasmiṁ, ",
  "an4:49.5.2_0": "Uppajjanti pabhaṅkarā; ",
  "an4:49.5.3_0": "Te imaṁ dhammaṁ pakāsenti, ",
  "an4:49.5.4_0": "Dukkhūpasamagāminaṁ. ",
  "an4:49.6.1_0": "Tesaṁ sutvāna sappaññā, ",
  "an4:49.6.2_0": "sacittaṁ paccaladdhā te; ",
  "an4:49.6.3_0": "Aniccaṁ aniccato dakkhuṁ, ",
  "an4:49.6.4_0": "dukkhamaddakkhu dukkhato. ",
  "an4:49.7.1_0": "Anattani anattāti, ",
  "an4:49.7.2_0": "asubhaṁ asubhataddasuṁ; ",
  "an4:49.7.3_0": "Sammādiṭṭhisamādānā, ",
  "an4:49.7.4_0": "sabbaṁ dukkhaṁ upaccagun”ti. ",
  "an4:49.7.5_0": "Navamaṁ. ",
  "an4:50.0.1_0": "Aṅguttara Nikāya 4 ",
  "an4:50.0.2_0": "5. Rohitassavagga ",
  "an4:50.0.3_0": "50. Upakkilesasutta ",
  "an4:50.1.1_0": "“Cattārome,",
  "an4:50.1.1_1": "bhikkhave,",
  "an4:50.1.1_2": "candimasūriyānaṁ upakkilesā,",
  "an4:50.1.1_3": "yehi upakkilesehi upakkiliṭṭhā candimasūriyā na tapanti na bhāsanti na virocanti.",
  "an4:50.1.2_0": "Katame cattāro? ",
  "an4:50.1.3_0": "Abbhā,",
  "an4:50.1.3_1": "bhikkhave,",
  "an4:50.1.3_2": "candimasūriyānaṁ upakkilesā,",
  "an4:50.1.3_3": "yena upakkilesena upakkiliṭṭhā candimasūriyā na tapanti na bhāsanti na virocanti.",
  "an4:50.2.1_0": "Mahikā,",
  "an4:50.2.1_1": "bhikkhave,",
  "an4:50.2.1_2": "candimasūriyānaṁ upakkilesā,",
  "an4:50.2.1_3": "yena upakkilesena upakkiliṭṭhā candimasūriyā na tapanti na bhāsanti na virocanti.",
  "an4:50.3.1_0": "Dhūmo rajo,",
  "an4:50.3.1_1": "bhikkhave,",
  "an4:50.3.1_2": "candimasūriyānaṁ upakkileso,",
  "an4:50.3.1_3": "yena upakkilesena upakkiliṭṭhā candimasūriyā na tapanti na bhāsanti na virocanti.",
  "an4:50.4.1_0": "Rāhu,",
  "an4:50.4.1_1": "bhikkhave,",
  "an4:50.4.1_2": "asurindo candimasūriyānaṁ upakkileso,",
  "an4:50.4.1_3": "yena upakkilesena upakkiliṭṭhā candimasūriyā na tapanti na bhāsanti na virocanti.",
  "an4:50.4.2_0": "Ime kho,",
  "an4:50.4.2_1": "bhikkhave,",
  "an4:50.4.2_2": "cattāro candimasūriyānaṁ upakkilesā,",
  "an4:50.4.2_3": "yehi upakkilesehi upakkiliṭṭhā candimasūriyā na tapanti na bhāsanti na virocanti.",
  "an4:50.5.1_0": "Evamevaṁ kho,",
  "an4:50.5.1_1": "bhikkhave,",
  "an4:50.5.1_2": "cattārome samaṇabrāhmaṇānaṁ upakkilesā,",
  "an4:50.5.1_3": "yehi upakkilesehi upakkiliṭṭhā eke samaṇabrāhmaṇā na tapanti na bhāsanti na virocanti.",
  "an4:50.5.2_0": "Katame cattāro? ",
  "an4:50.5.3_0": "Santi, bhikkhave, eke samaṇabrāhmaṇā suraṁ pivanti merayaṁ, surāmerayapānā appaṭiviratā. ",
  "an4:50.5.4_0": "Ayaṁ,",
  "an4:50.5.4_1": "bhikkhave,",
  "an4:50.5.4_2": "paṭhamo samaṇabrāhmaṇānaṁ upakkileso,",
  "an4:50.5.4_3": "yena upakkilesena upakkiliṭṭhā eke samaṇabrāhmaṇā na tapanti na bhāsanti na virocanti.",
  "an4:50.6.1_0": "Santi, bhikkhave, eke samaṇabrāhmaṇā methunaṁ dhammaṁ paṭisevanti, methunasmā dhammā appaṭiviratā. ",
  "an4:50.6.2_0": "Ayaṁ,",
  "an4:50.6.2_1": "bhikkhave,",
  "an4:50.6.2_2": "dutiyo samaṇabrāhmaṇānaṁ upakkileso,",
  "an4:50.6.2_3": "yena upakkilesena upakkiliṭṭhā eke samaṇabrāhmaṇā na tapanti na bhāsanti na virocanti.",
  "an4:50.7.1_0": "Santi,",
  "an4:50.7.1_1": "bhikkhave,",
  "an4:50.7.1_2": "eke samaṇabrāhmaṇā jātarūparajataṁ sādiyanti,",
  "an4:50.7.1_3": "jātarūparajatapaṭiggahaṇā appaṭiviratā.",
  "an4:50.7.2_0": "Ayaṁ,",
  "an4:50.7.2_1": "bhikkhave,",
  "an4:50.7.2_2": "tatiyo samaṇabrāhmaṇānaṁ upakkileso,",
  "an4:50.7.2_3": "yena upakkilesena upakkiliṭṭhā eke samaṇabrāhmaṇā na tapanti na bhāsanti na virocanti.",
  "an4:50.8.1_0": "Santi, bhikkhave, eke samaṇabrāhmaṇā micchājīvena jīvanti, micchājīvā appaṭiviratā. ",
  "an4:50.8.2_0": "Ayaṁ,",
  "an4:50.8.2_1": "bhikkhave,",
  "an4:50.8.2_2": "catuttho samaṇabrāhmaṇānaṁ upakkileso,",
  "an4:50.8.2_3": "yena upakkilesena upakkiliṭṭhā eke samaṇabrāhmaṇā na tapanti na bhāsanti na virocanti.",
  "an4:50.8.3_0": "Ime kho,",
  "an4:50.8.3_1": "bhikkhave,",
  "an4:50.8.3_2": "cattāro samaṇabrāhmaṇānaṁ upakkilesā,",
  "an4:50.8.3_3": "yehi upakkilesehi upakkiliṭṭhā eke samaṇabrāhmaṇā na tapanti na bhāsanti na virocantīti.",
  "an4:50.9.1_0": "Rāgadosaparikkiṭṭhā, ",
  "an4:50.9.2_0": "eke samaṇabrāhmaṇā; ",
  "an4:50.9.3_0": "Avijjānivutā posā, ",
  "an4:50.9.4_0": "piyarūpābhinandino. ",
  "an4:50.10.1_0": "Suraṁ pivanti merayaṁ, ",
  "an4:50.10.2_0": "paṭisevanti methunaṁ; ",
  "an4:50.10.3_0": "Rajataṁ jātarūpañca, ",
  "an4:50.10.4_0": "sādiyanti aviddasū; ",
  "an4:50.10.5_0": "Micchājīvena jīvanti, ",
  "an4:50.10.6_0": "eke samaṇabrāhmaṇā. ",
  "an4:50.11.1_0": "Ete upakkilesā vuttā, ",
  "an4:50.11.2_0": "buddhenādiccabandhunā; ",
  "an4:50.11.3_0": "Yehi upakkilesehi, ",
  "an4:50.11.4_0": "eke samaṇabrāhmaṇā; ",
  "an4:50.11.5_0": "Na tapanti na bhāsanti, ",
  "an4:50.11.6_0": "asuddhā sarajā magā. ",
  "an4:50.12.1_0": "Andhakārena onaddhā, ",
  "an4:50.12.2_0": "taṇhādāsā sanettikā; ",
  "an4:50.12.3_0": "Vaḍḍhenti kaṭasiṁ ghoraṁ, ",
  "an4:50.12.4_0": "ādiyanti punabbhavan”ti. ",
  "an4:50.12.5_0": "Dasamaṁ. ",
  "an4:50.12.6_0": "Rohitassavaggo pañcamo. ",
  "an4:50.13.0_0": "Tassuddānaṁ",
  "an4:50.13.1_0": "Samādhipañhā dve kodhā, ",
  "an4:50.13.2_0": "Rohitassāpare duve; ",
  "an4:50.13.3_0": "Suvidūravisākhavipallāsā, ",
  "an4:50.13.4_0": "Upakkilesena te dasāti. ",
  "an4:50.13.5_0": "Paṭhamo paṇṇāsako samatto. ",
  "an4:51.0.1_0": "Aṅguttara Nikāya 4 ",
  "an4:51.0.2_0": "6. Puññābhisandavagga ",
  "an4:51.0.3_0": "51. Paṭhamapuññābhisandasutta ",
  "an4:51.1.1_0": "Sāvatthinidānaṁ. ",
  "an4:51.1.2_0": "“Cattārome,",
  "an4:51.1.2_1": "bhikkhave,",
  "an4:51.1.2_2": "puññābhisandā kusalābhisandā sukhassāhārā sovaggikā sukhavipākā saggasaṁvattanikā iṭṭhāya kantāya manāpāya hitāya sukhāya saṁvattanti.",
  "an4:51.1.3_0": "Katame cattāro? ",
  "an4:51.1.4_0": "Yassa,",
  "an4:51.1.4_1": "bhikkhave,",
  "an4:51.1.4_2": "bhikkhu cīvaraṁ paribhuñjamāno appamāṇaṁ cetosamādhiṁ upasampajja viharati,",
  "an4:51.1.4_3": "appamāṇo tassa puññābhisando kusalābhisando sukhassāhāro sovaggiko sukhavipāko saggasaṁvattaniko iṭṭhāya kantāya manāpāya hitāya sukhāya saṁvattati.",
  "an4:51.2.1_0": "Yassa,",
  "an4:51.2.1_1": "bhikkhave,",
  "an4:51.2.1_2": "bhikkhu piṇḍapātaṁ paribhuñjamāno appamāṇaṁ cetosamādhiṁ upasampajja viharati,",
  "an4:51.2.1_3": "appamāṇo tassa puññābhisando kusalābhisando sukhassāhāro sovaggiko sukhavipāko saggasaṁvattaniko iṭṭhāya kantāya manāpāya hitāya sukhāya saṁvattati.",
  "an4:51.3.1_0": "Yassa,",
  "an4:51.3.1_1": "bhikkhave,",
  "an4:51.3.1_2": "bhikkhu senāsanaṁ paribhuñjamāno appamāṇaṁ cetosamādhiṁ upasampajja viharati,",
  "an4:51.3.1_3": "appamāṇo tassa puññābhisando kusalābhisando sukhassāhāro sovaggiko sukhavipāko saggasaṁvattaniko iṭṭhāya kantāya manāpāya hitāya sukhāya saṁvattati.",
  "an4:51.4.1_0": "Yassa,",
  "an4:51.4.1_1": "bhikkhave,",
  "an4:51.4.1_2": "bhikkhu gilānappaccayabhesajjaparikkhāraṁ paribhuñjamāno appamāṇaṁ cetosamādhiṁ upasampajja viharati,",
  "an4:51.4.1_3": "appamāṇo tassa puññābhisando kusalābhisando sukhassāhāro sovaggiko sukhavipāko saggasaṁvattaniko iṭṭhāya kantāya manāpāya hitāya sukhāya saṁvattati.",
  "an4:51.4.2_0": "Ime kho,",
  "an4:51.4.2_1": "bhikkhave,",
  "an4:51.4.2_2": "cattāro puññābhisandā kusalābhisandā sukhassāhārā sovaggikā sukhavipākā saggasaṁvattanikā iṭṭhāya kantāya manāpāya hitāya sukhāya saṁvattanti.",
  "an4:51.5.1_0": "Imehi ca pana,",
  "an4:51.5.1_1": "bhikkhave,",
  "an4:51.5.1_2": "catūhi puññābhisandehi kusalābhisandehi samannāgatassa ariyasāvakassa na sukaraṁ puññassa pamāṇaṁ gahetuṁ:",
  "an4:51.5.1_3": "‘ettako puññābhisando kusalābhisando sukhassāhāro sovaggiko sukhavipāko saggasaṁvattaniko iṭṭhāya kantāya manāpāya hitāya sukhāya saṁvattatī’ti.",
  "an4:51.5.1_4": "Atha kho asaṅkhyeyyo appameyyo mahāpuññakkhandhotveva saṅkhyaṁ gacchati.",
  "an4:51.6.1_0": "Seyyathāpi,",
  "an4:51.6.1_1": "bhikkhave,",
  "an4:51.6.1_2": "mahāsamudde na sukaraṁ udakassa pamāṇaṁ gahetuṁ:",
  "an4:51.6.1_3": "‘ettakāni udakāḷhakānīti vā,",
  "an4:51.6.1_4": "ettakāni udakāḷhakasatānīti vā,",
  "an4:51.6.1_5": "ettakāni udakāḷhakasahassānīti vā,",
  "an4:51.6.1_6": "ettakāni udakāḷhakasatasahassānīti vā’,",
  "an4:51.6.1_7": "atha kho asaṅkhyeyyo appameyyo mahāudakakkhandhotveva saṅkhyaṁ gacchati;",
  "an4:51.6.2_0": "evamevaṁ kho,",
  "an4:51.6.2_1": "bhikkhave,",
  "an4:51.6.2_2": "imehi catūhi puññābhisandehi kusalābhisandehi samannāgatassa ariyasāvakassa na sukaraṁ puññassa pamāṇaṁ gahetuṁ:",
  "an4:51.6.2_3": "‘ettako puññābhisando kusalābhisando sukhassāhāro sovaggiko sukhavipāko saggasaṁvattaniko iṭṭhāya kantāya manāpāya hitāya sukhāya saṁvattatī’ti.",
  "an4:51.6.2_4": "Atha kho asaṅkhyeyyo appameyyo mahāpuññakkhandhotveva saṅkhyaṁ gacchatīti.",
  "an4:51.7.1_0": "Mahodadhiṁ aparimitaṁ mahāsaraṁ, ",
  "an4:51.7.2_0": "Bahubheravaṁ ratanavarānamālayaṁ; ",
  "an4:51.7.3_0": "Najjo yathā naragaṇasaṅghasevitā, ",
  "an4:51.7.4_0": "Puthū savantī upayanti sāgaraṁ. ",
  "an4:51.8.1_0": "Evaṁ naraṁ annadapānavatthadaṁ, ",
  "an4:51.8.2_0": "Seyyānisajjattharaṇassa dāyakaṁ; ",
  "an4:51.8.3_0": "Puññassa dhārā upayanti paṇḍitaṁ, ",
  "an4:51.8.4_0": "Najjo yathā vārivahāva sāgaran”ti. ",
  "an4:51.8.5_0": "Paṭhamaṁ. ",
  "an4:52.0.1_0": "Aṅguttara Nikāya 4 ",
  "an4:52.0.2_0": "6. Puññābhisandavagga ",
  "an4:52.0.3_0": "52. Dutiyapuññābhisandasutta ",
  "an4:52.1.1_0": "“Cattārome,",
  "an4:52.1.1_1": "bhikkhave,",
  "an4:52.1.1_2": "puññābhisandā kusalābhisandā sukhassāhārā sovaggikā sukhavipākā saggasaṁvattanikā iṭṭhāya kantāya manāpāya hitāya sukhāya saṁvattanti.",
  "an4:52.1.2_0": "Katame cattāro? ",
  "an4:52.1.3_0": "Idha, bhikkhave, ariyasāvako buddhe aveccappasādena samannāgato hoti: ",
  "an4:52.1.4_0": "‘itipi so bhagavā arahaṁ sammāsambuddho vijjācaraṇasampanno sugato lokavidū anuttaro purisadammasārathi satthā devamanussānaṁ buddho bhagavā’ti. ",
  "an4:52.1.5_0": "Ayaṁ,",
  "an4:52.1.5_1": "bhikkhave,",
  "an4:52.1.5_2": "paṭhamo puññābhisando kusalābhisando sukhassāhāro sovaggiko sukhavipāko saggasaṁvattaniko iṭṭhāya kantāya manāpāya hitāya sukhāya saṁvattati.",
  "an4:52.2.1_0": "Puna caparaṁ, bhikkhave, ariyasāvako dhamme aveccappasādena samannāgato hoti: ",
  "an4:52.2.2_0": "‘svākkhāto bhagavatā dhammo sandiṭṭhiko akāliko ehipassiko opaneyyiko paccattaṁ veditabbo viññūhī’ti. ",
  "an4:52.2.3_0": "Ayaṁ,",
  "an4:52.2.3_1": "bhikkhave,",
  "an4:52.2.3_2": "dutiyo puññābhisando kusalābhisando sukhassāhāro sovaggiko sukhavipāko saggasaṁvattaniko iṭṭhāya kantāya manāpāya hitāya sukhāya saṁvattati.",
  "an4:52.3.1_0": "Puna caparaṁ, bhikkhave, ariyasāvako saṅghe aveccappasādena samannāgato hoti: ",
  "an4:52.3.2_0": "‘suppaṭipanno bhagavato sāvakasaṅgho,",
  "an4:52.3.2_1": "ujuppaṭipanno bhagavato sāvakasaṅgho,",
  "an4:52.3.2_2": "ñāyappaṭipanno bhagavato sāvakasaṅgho,",
  "an4:52.3.2_3": "sāmīcippaṭipanno bhagavato sāvakasaṅgho,",
  "an4:52.3.2_4": "yadidaṁ cattāri purisayugāni aṭṭha purisapuggalā,",
  "an4:52.3.2_5": "esa bhagavato sāvakasaṅgho āhuneyyo pāhuneyyo dakkhiṇeyyo añjalikaraṇīyo anuttaraṁ puññakkhettaṁ lokassā’ti.",
  "an4:52.3.3_0": "Ayaṁ,",
  "an4:52.3.3_1": "bhikkhave,",
  "an4:52.3.3_2": "tatiyo puññābhisando kusalābhisando sukhassāhāro sovaggiko sukhavipāko saggasaṁvattaniko iṭṭhāya kantāya manāpāya hitāya sukhāya saṁvattati.",
  "an4:52.4.1_0": "Puna caparaṁ,",
  "an4:52.4.1_1": "bhikkhave,",
  "an4:52.4.1_2": "ariyasāvako ariyakantehi sīlehi samannāgato hoti akhaṇḍehi acchiddehi asabalehi akammāsehi bhujissehi",
  "an4:52.4.1_3": "viññuppasatthehi aparāmaṭṭhehi samādhisaṁvattanikehi.",
  "an4:52.4.2_0": "Ayaṁ,",
  "an4:52.4.2_1": "bhikkhave,",
  "an4:52.4.2_2": "catuttho puññābhisando kusalābhisando sukhassāhāro sovaggiko sukhavipāko saggasaṁvattaniko iṭṭhāya kantāya manāpāya hitāya sukhāya saṁvattati.",
  "an4:52.4.3_0": "Ime kho,",
  "an4:52.4.3_1": "bhikkhave,",
  "an4:52.4.3_2": "cattāro puññābhisandā kusalābhisandā sukhassāhārā sovaggikā sukhavipākā saggasaṁvattanikā iṭṭhāya kantāya manāpāya hitāya sukhāya saṁvattantīti.",
  "an4:52.5.1_0": "Yassa saddhā tathāgate, ",
  "an4:52.5.2_0": "acalā suppatiṭṭhitā; ",
  "an4:52.5.3_0": "Sīlañca yassa kalyāṇaṁ, ",
  "an4:52.5.4_0": "ariyakantaṁ pasaṁsitaṁ. ",
  "an4:52.6.1_0": "Saṅghe pasādo yassatthi, ",
  "an4:52.6.2_0": "ujubhūtañca dassanaṁ; ",
  "an4:52.6.3_0": "Adaliddoti taṁ āhu, ",
  "an4:52.6.4_0": "amoghaṁ tassa jīvitaṁ. ",
  "an4:52.7.1_0": "Tasmā saddhañca sīlañca, ",
  "an4:52.7.2_0": "pasādaṁ dhammadassanaṁ; ",
  "an4:52.7.3_0": "Anuyuñjetha medhāvī, ",
  "an4:52.7.4_0": "saraṁ buddhāna sāsanan”ti. ",
  "an4:52.7.5_0": "Dutiyaṁ. ",
  "an4:53.0.1_0": "Aṅguttara Nikāya 4 ",
  "an4:53.0.2_0": "6. Puññābhisandavagga ",
  "an4:53.0.3_0": "53. Paṭhamasaṁvāsasutta ",
  "an4:53.1.1_0": "Ekaṁ samayaṁ bhagavā antarā ca madhuraṁ antarā ca verañjaṁ addhānamaggappaṭipanno hoti. ",
  "an4:53.1.2_0": "Sambahulāpi kho gahapatī ca gahapatāniyo ca antarā ca madhuraṁ antarā ca verañjaṁ addhānamaggappaṭipannā honti. ",
  "an4:53.1.3_0": "Atha kho bhagavā maggā okkamma aññatarasmiṁ rukkhamūle (…) nisīdi. ",
  "an4:53.1.4_0": "Addasaṁsu kho gahapatī ca gahapatāniyo ca bhagavantaṁ aññatarasmiṁ rukkhamūle nisinnaṁ. ",
  "an4:53.1.5_0": "Disvā yena bhagavā tenupasaṅkamiṁsu;",
  "an4:53.1.5_1": "upasaṅkamitvā bhagavantaṁ abhivādetvā ekamantaṁ nisīdiṁsu.",
  "an4:53.1.5_2": "Ekamantaṁ nisinne kho te gahapatī ca gahapatāniyo ca bhagavā etadavoca:",
  "an4:53.2.1_0": "“Cattārome, gahapatayo, saṁvāsā. ",
  "an4:53.2.2_0": "Katame cattāro? ",
  "an4:53.2.3_0": "Chavo chavāya saddhiṁ saṁvasati, ",
  "an4:53.2.4_0": "chavo deviyā saddhiṁ saṁvasati, ",
  "an4:53.2.5_0": "devo chavāya saddhiṁ saṁvasati, ",
  "an4:53.2.6_0": "devo deviyā saddhiṁ saṁvasati. ",
  "an4:53.3.1_0": "Kathañca, gahapatayo, chavo chavāya saddhiṁ saṁvasati? ",
  "an4:53.3.2_0": "Idha,",
  "an4:53.3.2_1": "gahapatayo,",
  "an4:53.3.2_2": "sāmiko hoti pāṇātipātī adinnādāyī kāmesumicchācārī musāvādī surāmerayamajjapamādaṭṭhāyī dussīlo pāpadhammo",
  "an4:53.3.2_3": "maccheramalapariyuṭṭhitena cetasā agāraṁ ajjhāvasati akkosakaparibhāsako samaṇabrāhmaṇānaṁ;",
  "an4:53.3.3_0": "bhariyāpissa hoti pāṇātipātinī adinnādāyinī kāmesumicchācārinī musāvādinī surāmerayamajjapamādaṭṭhāyinī",
  "an4:53.3.3_1": "dussīlā pāpadhammā maccheramalapariyuṭṭhitena cetasā agāraṁ ajjhāvasati akkosikaparibhāsikā samaṇabrāhmaṇānaṁ.",
  "an4:53.3.4_0": "Evaṁ kho, gahapatayo, chavo chavāya saddhiṁ saṁvasati. ",
  "an4:53.4.1_0": "Kathañca, gahapatayo, chavo deviyā saddhiṁ saṁvasati? ",
  "an4:53.4.2_0": "Idha,",
  "an4:53.4.2_1": "gahapatayo,",
  "an4:53.4.2_2": "sāmiko hoti pāṇātipātī adinnādāyī kāmesumicchācārī musāvādī surāmerayamajjapamādaṭṭhāyī dussīlo pāpadhammo",
  "an4:53.4.2_3": "maccheramalapariyuṭṭhitena cetasā agāraṁ ajjhāvasati akkosakaparibhāsako samaṇabrāhmaṇānaṁ;",
  "an4:53.4.3_0": "bhariyā khvassa hoti pāṇātipātā paṭiviratā adinnādānā paṭiviratā kāmesumicchācārā paṭiviratā musāvādā",
  "an4:53.4.3_1": "paṭiviratā surāmerayamajjapamādaṭṭhānā paṭiviratā sīlavatī kalyāṇadhammā vigatamalamaccherena cetasā",
  "an4:53.4.3_2": "agāraṁ ajjhāvasati anakkosikaparibhāsikā samaṇabrāhmaṇānaṁ.",
  "an4:53.4.4_0": "Evaṁ kho, gahapatayo, chavo deviyā saddhiṁ saṁvasati. ",
  "an4:53.5.1_0": "Kathañca, gahapatayo, devo chavāya saddhiṁ saṁvasati? ",
  "an4:53.5.2_0": "Idha,",
  "an4:53.5.2_1": "gahapatayo,",
  "an4:53.5.2_2": "sāmiko hoti pāṇātipātā paṭivirato adinnādānā paṭivirato kāmesumicchācārā paṭivirato musāvādā paṭivirato",
  "an4:53.5.2_3": "surāmerayamajjapamādaṭṭhānā paṭivirato sīlavā kalyāṇadhammo vigatamalamaccherena cetasā agāraṁ ajjhāvasati",
  "an4:53.5.2_4": "anakkosakaparibhāsako samaṇabrāhmaṇānaṁ;",
  "an4:53.5.3_0": "bhariyā khvassa hoti pāṇātipātinī …pe…",
  "an4:53.5.3_1": "surāmerayamajjapamādaṭṭhāyinī dussīlā pāpadhammā maccheramalapariyuṭṭhitena cetasā agāraṁ ajjhāvasati akkosikaparibhāsikā samaṇabrāhmaṇānaṁ.",
  "an4:53.5.4_0": "Evaṁ kho, gahapatayo, devo chavāya saddhiṁ saṁvasati. ",
  "an4:53.6.1_0": "Kathañca, gahapatayo, devo deviyā saddhiṁ saṁvasati? ",
  "an4:53.6.2_0": "Idha,",
  "an4:53.6.2_1": "gahapatayo,",
  "an4:53.6.2_2": "sāmiko hoti pāṇātipātā paṭivirato …pe…",
  "an4:53.6.2_3": "sīlavā kalyāṇadhammo vigatamalamaccherena cetasā agāraṁ ajjhāvasati anakkosakaparibhāsako samaṇabrāhmaṇānaṁ;",
  "an4:53.6.3_0": "bhariyāpissa hoti pāṇātipātā paṭiviratā …pe…",
  "an4:53.6.3_1": "surāmerayamajjapamādaṭṭhānā paṭiviratā sīlavatī kalyāṇadhammā vigatamalamaccherena cetasā agāraṁ ajjhāvasati anakkosikaparibhāsikā samaṇabrāhmaṇānaṁ.",
  "an4:53.6.4_0": "Evaṁ kho, gahapatayo, devo deviyā saddhiṁ saṁvasati. ",
  "an4:53.6.5_0": "Ime kho, gahapatayo, cattāro saṁvāsāti. ",
  "an4:53.7.1_0": "Ubho ca honti dussīlā, ",
  "an4:53.7.2_0": "kadariyā paribhāsakā; ",
  "an4:53.7.3_0": "Te honti jānipatayo, ",
  "an4:53.7.4_0": "chavā saṁvāsamāgatā. ",
  "an4:53.8.1_0": "Sāmiko hoti dussīlo, ",
  "an4:53.8.2_0": "kadariyo paribhāsako; ",
  "an4:53.8.3_0": "Bhariyā sīlavatī hoti, ",
  "an4:53.8.4_0": "vadaññū vītamaccharā; ",
  "an4:53.8.5_0": "Sāpi devī saṁvasati, ",
  "an4:53.8.6_0": "chavena patinā saha. ",
  "an4:53.9.1_0": "Sāmiko sīlavā hoti, ",
  "an4:53.9.2_0": "vadaññū vītamaccharo; ",
  "an4:53.9.3_0": "Bhariyā hoti dussīlā, ",
  "an4:53.9.4_0": "kadariyā paribhāsikā; ",
  "an4:53.9.5_0": "Sāpi chavā saṁvasati, ",
  "an4:53.9.6_0": "devena patinā saha. ",
  "an4:53.10.1_0": "Ubho saddhā vadaññū ca, ",
  "an4:53.10.2_0": "saññatā dhammajīvino; ",
  "an4:53.10.3_0": "Te honti jānipatayo, ",
  "an4:53.10.4_0": "aññamaññaṁ piyaṁvadā. ",
  "an4:53.11.1_0": "Atthāsaṁ pacurā honti, ",
  "an4:53.11.2_0": "phāsukaṁ upajāyati; ",
  "an4:53.11.3_0": "Amittā dummanā honti, ",
  "an4:53.11.4_0": "ubhinnaṁ samasīlinaṁ. ",
  "an4:53.12.1_0": "Idha dhammaṁ caritvāna, ",
  "an4:53.12.2_0": "samasīlabbatā ubho; ",
  "an4:53.12.3_0": "Nandino devalokasmiṁ, ",
  "an4:53.12.4_0": "modanti kāmakāmino”ti. ",
  "an4:53.12.5_0": "Tatiyaṁ. ",
  "an4:54.0.1_0": "Aṅguttara Nikāya 4 ",
  "an4:54.0.2_0": "6. Puññābhisandavagga ",
  "an4:54.0.3_0": "54. Dutiyasaṁvāsasutta ",
  "an4:54.1.1_0": "“Cattārome, bhikkhave, saṁvāsā. ",
  "an4:54.1.2_0": "Katame cattāro? ",
  "an4:54.1.3_0": "Chavo chavāya saddhiṁ saṁvasati, ",
  "an4:54.1.4_0": "chavo deviyā saddhiṁ saṁvasati,",
  "an4:54.1.5_0": "devo chavāya saddhiṁ saṁvasati, ",
  "an4:54.1.6_0": "devo deviyā saddhiṁ saṁvasati. ",
  "an4:54.2.1_0": "Kathañca, bhikkhave, chavo chavāya saddhiṁ saṁvasati. ",
  "an4:54.2.2_0": "Idha,",
  "an4:54.2.2_1": "bhikkhave,",
  "an4:54.2.2_2": "sāmiko hoti pāṇātipātī adinnādāyī kāmesumicchācārī musāvādī pisuṇavāco pharusavāco samphappalāpī abhijjhālu",
  "an4:54.2.2_3": "byāpannacitto micchādiṭṭhiko dussīlo pāpadhammo maccheramalapariyuṭṭhitena cetasā agāraṁ ajjhāvasati",
  "an4:54.2.2_4": "akkosakaparibhāsako samaṇabrāhmaṇānaṁ;",
  "an4:54.2.3_0": "bhariyāpissa hoti pāṇātipātinī adinnādāyinī kāmesumicchācārinī musāvādinī pisuṇavācā pharusavācā samphappalāpinī",
  "an4:54.2.3_1": "abhijjhālunī byāpannacittā micchādiṭṭhikā dussīlā pāpadhammā maccheramalapariyuṭṭhitena cetasā agāraṁ",
  "an4:54.2.3_2": "ajjhāvasati akkosikaparibhāsikā samaṇabrāhmaṇānaṁ.",
  "an4:54.2.4_0": "Evaṁ kho, bhikkhave, chavo chavāya saddhiṁ saṁvasati. ",
  "an4:54.3.1_0": "Kathañca, bhikkhave, chavo deviyā saddhiṁ saṁvasati? ",
  "an4:54.3.2_0": "Idha,",
  "an4:54.3.2_1": "bhikkhave,",
  "an4:54.3.2_2": "sāmiko hoti pāṇātipātī …pe…",
  "an4:54.3.2_3": "micchādiṭṭhiko dussīlo pāpadhammo maccheramalapariyuṭṭhitena cetasā agāraṁ ajjhāvasati akkosakaparibhāsako samaṇabrāhmaṇānaṁ;",
  "an4:54.3.3_0": "bhariyā khvassa hoti pāṇātipātā paṭiviratā adinnādānā paṭiviratā kāmesumicchācārā paṭiviratā musāvādā",
  "an4:54.3.3_1": "paṭiviratā pisuṇāya vācāya paṭiviratā pharusāya vācāya paṭiviratā samphappalāpā paṭiviratā anabhijjhālunī",
  "an4:54.3.3_2": "abyāpannacittā sammādiṭṭhikā sīlavatī kalyāṇadhammā vigatamalamaccherena cetasā agāraṁ ajjhāvasati anakkosikaparibhāsikā",
  "an4:54.3.3_3": "samaṇabrāhmaṇānaṁ.",
  "an4:54.3.4_0": "Evaṁ kho, bhikkhave, chavo deviyā saddhiṁ saṁvasati. ",
  "an4:54.4.1_0": "Kathañca, bhikkhave, devo chavāya saddhiṁ saṁvasati? ",
  "an4:54.4.2_0": "Idha,",
  "an4:54.4.2_1": "bhikkhave,",
  "an4:54.4.2_2": "sāmiko hoti pāṇātipātā paṭivirato adinnādānā paṭivirato kāmesumicchācārā paṭivirato musāvādā paṭivirato",
  "an4:54.4.2_3": "pisuṇāya vācāya paṭivirato pharusāya vācāya paṭivirato samphappalāpā paṭivirato anabhijjhālu abyāpannacitto",
  "an4:54.4.2_4": "sammādiṭṭhiko sīlavā kalyāṇadhammo vigatamalamaccherena cetasā agāraṁ ajjhāvasati anakkosakaparibhāsako",
  "an4:54.4.2_5": "samaṇabrāhmaṇānaṁ;",
  "an4:54.4.3_0": "bhariyā khvassa hoti pāṇātipātinī …pe…",
  "an4:54.4.3_1": "micchādiṭṭhikā dussīlā pāpadhammā maccheramalapariyuṭṭhitena cetasā agāraṁ ajjhāvasati akkosikaparibhāsikā samaṇabrāhmaṇānaṁ.",
  "an4:54.4.4_0": "Evaṁ kho, bhikkhave, devo chavāya saddhiṁ saṁvasati. ",
  "an4:54.5.1_0": "Kathañca, bhikkhave, devo deviyā saddhiṁ saṁvasati? ",
  "an4:54.5.2_0": "Idha,",
  "an4:54.5.2_1": "bhikkhave,",
  "an4:54.5.2_2": "sāmiko hoti pāṇātipātā paṭivirato …pe…",
  "an4:54.5.2_3": "sammādiṭṭhiko sīlavā kalyāṇadhammo vigatamalamaccherena cetasā agāraṁ ajjhāvasati anakkosakaparibhāsako samaṇabrāhmaṇānaṁ;",
  "an4:54.5.3_0": "bhariyāpissa hoti pāṇātipātā paṭiviratā …pe…",
  "an4:54.5.3_1": "sammādiṭṭhikā sīlavatī kalyāṇadhammā vigatamalamaccherena cetasā agāraṁ ajjhāvasati anakkosikaparibhāsikā samaṇabrāhmaṇānaṁ.",
  "an4:54.5.4_0": "Evaṁ kho, bhikkhave, devo deviyā saddhiṁ saṁvasati. ",
  "an4:54.5.5_0": "Ime kho, bhikkhave, cattāro saṁvāsāti. ",
  "an4:54.6.1_0": "Ubho ca honti dussīlā, ",
  "an4:54.6.2_0": "kadariyā paribhāsakā; ",
  "an4:54.6.3_0": "Te honti jānipatayo, ",
  "an4:54.6.4_0": "chavā saṁvāsamāgatā. ",
  "an4:54.7.1_0": "Sāmiko hoti dussīlo, ",
  "an4:54.7.2_0": "kadariyo paribhāsako; ",
  "an4:54.7.3_0": "Bhariyā sīlavatī hoti, ",
  "an4:54.7.4_0": "vadaññū vītamaccharā; ",
  "an4:54.7.5_0": "Sāpi devī saṁvasati, ",
  "an4:54.7.6_0": "chavena patinā saha. ",
  "an4:54.8.1_0": "Sāmiko sīlavā hoti, ",
  "an4:54.8.2_0": "vadaññū vītamaccharo; ",
  "an4:54.8.3_0": "Bhariyā hoti dussīlā, ",
  "an4:54.8.4_0": "kadariyā paribhāsikā; ",
  "an4:54.8.5_0": "Sāpi chavā saṁvasati, ",
  "an4:54.8.6_0": "devena patinā saha. ",
  "an4:54.9.1_0": "Ubho saddhā vadaññū ca, ",
  "an4:54.9.2_0": "saññatā dhammajīvino; ",
  "an4:54.9.3_0": "Te honti jānipatayo, ",
  "an4:54.9.4_0": "aññamaññaṁ piyaṁvadā. ",
  "an4:54.10.1_0": "Atthāsaṁ pacurā honti, ",
  "an4:54.10.2_0": "phāsukaṁ upajāyati; ",
  "an4:54.10.3_0": "Amittā dummanā honti, ",
  "an4:54.10.4_0": "ubhinnaṁ samasīlinaṁ. ",
  "an4:54.11.1_0": "Idha dhammaṁ caritvāna, ",
  "an4:54.11.2_0": "samasīlabbatā ubho; ",
  "an4:54.11.3_0": "Nandino devalokasmiṁ, ",
  "an4:54.11.4_0": "modanti kāmakāmino”ti. ",
  "an4:54.11.5_0": "Catutthaṁ. ",
  "an4:55.0.1_0": "Aṅguttara Nikāya 4 ",
  "an4:55.0.2_0": "6. Puññābhisandavagga ",
  "an4:55.0.3_0": "55. Paṭhamasamajīvīsutta ",
  "an4:55.1.1_0": "Evaṁ me sutaṁ—",
  "an4:55.1.2_0": "ekaṁ samayaṁ bhagavā bhaggesu viharati susumāragire bhesakaḷāvane migadāye. ",
  "an4:55.1.3_0": "Atha kho bhagavā pubbaṇhasamayaṁ nivāsetvā pattacīvaramādāya yena nakulapituno gahapatissa nivesanaṁ tenupasaṅkami;",
  "an4:55.1.3_1": "upasaṅkamitvā paññatte āsane nisīdi.",
  "an4:55.1.4_0": "Atha kho nakulapitā ca gahapati nakulamātā ca gahapatānī yena bhagavā tenupasaṅkamiṁsu;",
  "an4:55.1.4_1": "upasaṅkamitvā bhagavantaṁ abhivādetvā ekamantaṁ nisīdiṁsu.",
  "an4:55.1.4_2": "Ekamantaṁ nisinno kho nakulapitā gahapati bhagavantaṁ etadavoca:",
  "an4:55.2.1_0": "“Yato me, bhante,",
  "an4:55.2.1_1": "nakulamātā gahapatānī daharasseva daharā ānītā,",
  "an4:55.2.1_2": "nābhijānāmi nakulamātaraṁ gahapatāniṁ manasāpi aticaritā,",
  "an4:55.2.1_3": "kuto pana kāyena.",
  "an4:55.2.2_0": "Iccheyyāma mayaṁ, bhante,",
  "an4:55.2.2_1": "diṭṭhe ceva dhamme aññamaññaṁ passituṁ abhisamparāyañca aññamaññaṁ passitun”ti.",
  "an4:55.2.3_0": "Nakulamātāpi kho gahapatānī bhagavantaṁ etadavoca: ",
  "an4:55.2.4_0": "“yatohaṁ, bhante,",
  "an4:55.2.4_1": "nakulapituno gahapatissa daharasseva daharā ānītā,",
  "an4:55.2.4_2": "nābhijānāmi nakulapitaraṁ gahapatiṁ manasāpi aticaritā,",
  "an4:55.2.4_3": "kuto pana kāyena.",
  "an4:55.2.5_0": "Iccheyyāma mayaṁ, bhante,",
  "an4:55.2.5_1": "diṭṭhe ceva dhamme aññamaññaṁ passituṁ abhisamparāyañca aññamaññaṁ passitun”ti.",
  "an4:55.3.1_0": "“Ākaṅkheyyuñce,",
  "an4:55.3.1_1": "gahapatayo,",
  "an4:55.3.1_2": "ubho jānipatayo diṭṭhe ceva dhamme aññamaññaṁ passituṁ abhisamparāyañca aññamaññaṁ passituṁ ubhova assu samasaddhā samasīlā samacāgā samapaññā,",
  "an4:55.3.1_3": "te diṭṭhe ceva dhamme aññamaññaṁ passanti abhisamparāyañca aññamaññaṁ passantīti.",
  "an4:55.4.1_0": "Ubho saddhā vadaññū ca, ",
  "an4:55.4.2_0": "saññatā dhammajīvino; ",
  "an4:55.4.3_0": "Te honti jānipatayo, ",
  "an4:55.4.4_0": "aññamaññaṁ piyaṁvadā. ",
  "an4:55.5.1_0": "Atthāsaṁ pacurā honti, ",
  "an4:55.5.2_0": "phāsukaṁ upajāyati; ",
  "an4:55.5.3_0": "Amittā dummanā honti, ",
  "an4:55.5.4_0": "ubhinnaṁ samasīlinaṁ. ",
  "an4:55.6.1_0": "Idha dhammaṁ caritvāna, ",
  "an4:55.6.2_0": "samasīlabbatā ubho; ",
  "an4:55.6.3_0": "Nandino devalokasmiṁ, ",
  "an4:55.6.4_0": "modanti kāmakāmino”ti. ",
  "an4:55.6.5_0": "Pañcamaṁ. ",
  "an4:56.0.1_0": "Aṅguttara Nikāya 4 ",
  "an4:56.0.2_0": "6. Puññābhisandavagga ",
  "an4:56.0.3_0": "56. Dutiyasamajīvīsutta ",
  "an4:56.1.1_0": "“Ākaṅkheyyuñce,",
  "an4:56.1.1_1": "bhikkhave,",
  "an4:56.1.1_2": "ubho jānipatayo diṭṭhe ceva dhamme aññamaññaṁ passituṁ abhisamparāyañca aññamaññaṁ passituṁ ubhova assu samasaddhā samasīlā samacāgā samapaññā,",
  "an4:56.1.1_3": "te diṭṭhe ceva dhamme aññamaññaṁ passanti abhisamparāyañca aññamaññaṁ passantīti.",
  "an4:56.2.1_0": "Ubho saddhā vadaññū ca, ",
  "an4:56.2.2_0": "saññatā dhammajīvino; ",
  "an4:56.2.3_0": "Te honti jānipatayo, ",
  "an4:56.2.4_0": "aññamaññaṁ piyaṁvadā. ",
  "an4:56.3.1_0": "Atthāsaṁ pacurā honti, ",
  "an4:56.3.2_0": "phāsukaṁ upajāyati; ",
  "an4:56.3.3_0": "Amittā dummanā honti, ",
  "an4:56.3.4_0": "ubhinnaṁ samasīlinaṁ. ",
  "an4:56.4.1_0": "Idha dhammaṁ caritvāna, ",
  "an4:56.4.2_0": "samasīlabbatā ubho; ",
  "an4:56.4.3_0": "Nandino devalokasmiṁ, ",
  "an4:56.4.4_0": "modanti kāmakāmino”ti. ",
  "an4:56.4.5_0": "Chaṭṭhaṁ. ",
  "an4:57.0.1_0": "Aṅguttara Nikāya 4 ",
  "an4:57.0.2_0": "6. Puññābhisandavagga ",
  "an4:57.0.3_0": "57. Suppavāsāsutta ",
  "an4:57.1.1_0": "Ekaṁ samayaṁ bhagavā koliyesu viharati pajjanikaṁ nāma koliyānaṁ nigamo. ",
  "an4:57.1.2_0": "Atha kho bhagavā pubbaṇhasamayaṁ nivāsetvā pattacīvaramādāya yena suppavāsāya koliyadhītuyā nivesanaṁ tenupasaṅkami;",
  "an4:57.1.2_1": "upasaṅkamitvā paññatte āsane nisīdi.",
  "an4:57.1.3_0": "Atha kho suppavāsā koliyadhītā bhagavantaṁ paṇītena khādanīyena bhojanīyena sahatthā santappesi sampavāresi. ",
  "an4:57.1.4_0": "Atha kho suppavāsā koliyadhītā bhagavantaṁ bhuttāviṁ onītapattapāṇiṁ ekamantaṁ nisīdi. ",
  "an4:57.1.5_0": "Ekamantaṁ nisinnaṁ kho suppavāsaṁ koliyadhītaraṁ bhagavā etadavoca: ",
  "an4:57.2.1_0": "“Bhojanaṁ, suppavāse, dentī ariyasāvikā paṭiggāhakānaṁ cattāri ṭhānāni deti. ",
  "an4:57.2.2_0": "Katamāni cattāri? ",
  "an4:57.2.3_0": "Āyuṁ deti, vaṇṇaṁ deti, sukhaṁ deti, balaṁ deti. ",
  "an4:57.2.4_0": "Āyuṁ kho pana datvā āyussa bhāginī hoti dibbassa vā mānusassa vā. ",
  "an4:57.2.5_0": "Vaṇṇaṁ datvā vaṇṇassa bhāginī hoti dibbassa vā mānusassa vā. ",
  "an4:57.2.6_0": "Sukhaṁ datvā sukhassa bhāginī hoti dibbassa vā mānusassa vā. ",
  "an4:57.2.7_0": "Balaṁ datvā balassa bhāginī hoti dibbassa vā mānusassa vā. ",
  "an4:57.2.8_0": "Bhojanaṁ, suppavāse, dentī ariyasāvikā paṭiggāhakānaṁ imāni cattāri ṭhānāni detīti. ",
  "an4:57.3.1_0": "Susaṅkhataṁ bhojanaṁ yā dadāti, ",
  "an4:57.3.2_0": "Suciṁ paṇītaṁ rasasā upetaṁ; ",
  "an4:57.3.3_0": "Sā dakkhiṇā ujjugatesu dinnā, ",
  "an4:57.3.4_0": "Caraṇūpapannesu mahaggatesu; ",
  "an4:57.3.5_0": "Puññena puññaṁ saṁsandamānā, ",
  "an4:57.3.6_0": "Mahapphalā lokavidūna vaṇṇitā. ",
  "an4:57.4.1_0": "Etādisaṁ yaññamanussarantā, ",
  "an4:57.4.2_0": "Ye vedajātā vicaranti loke; ",
  "an4:57.4.3_0": "Vineyya maccheramalaṁ samūlaṁ, ",
  "an4:57.4.4_0": "Aninditā saggamupenti ṭhānan”ti. ",
  "an4:57.4.5_0": "Sattamaṁ. ",
  "an4:58.0.1_0": "Aṅguttara Nikāya 4 ",
  "an4:58.0.2_0": "6. Puññābhisandavagga ",
  "an4:58.0.3_0": "58. Sudattasutta ",
  "an4:58.1.1_0": "Atha kho anāthapiṇḍiko gahapati yena bhagavā tenupasaṅkami;",
  "an4:58.1.1_1": "upasaṅkamitvā bhagavantaṁ abhivādetvā ekamantaṁ nisīdi.",
  "an4:58.1.1_2": "Ekamantaṁ nisinnaṁ kho anāthapiṇḍikaṁ gahapatiṁ bhagavā etadavoca:",
  "an4:58.2.1_0": "“Bhojanaṁ, gahapati, dadamāno ariyasāvako paṭiggāhakānaṁ cattāri ṭhānāni deti. ",
  "an4:58.2.2_0": "Katamāni cattāri? ",
  "an4:58.2.3_0": "Āyuṁ deti, vaṇṇaṁ deti, sukhaṁ deti, balaṁ deti. ",
  "an4:58.2.4_0": "Āyuṁ kho pana datvā āyussa bhāgī hoti dibbassa vā mānusassa vā. ",
  "an4:58.2.5_0": "Vaṇṇaṁ datvā … sukhaṁ datvā … balaṁ datvā balassa bhāgī hoti dibbassa vā mānusassa vā. ",
  "an4:58.2.6_0": "Bhojanaṁ, gahapati, dadamāno ariyasāvako paṭiggāhakānaṁ imāni cattāri ṭhānāni detīti. ",
  "an4:58.3.1_0": "Yo saññatānaṁ paradattabhojinaṁ, ",
  "an4:58.3.2_0": "Kālena sakkacca dadāti bhojanaṁ; ",
  "an4:58.3.3_0": "Cattāri ṭhānāni anuppavecchati, ",
  "an4:58.3.4_0": "Āyuñca vaṇṇañca sukhaṁ balañca. ",
  "an4:58.4.1_0": "So āyudāyī vaṇṇadāyī, ",
  "an4:58.4.2_0": "sukhaṁ balaṁ dado naro; ",
  "an4:58.4.3_0": "Dīghāyu yasavā hoti, ",
  "an4:58.4.4_0": "yattha yatthūpapajjatī”ti. ",
  "an4:58.4.5_0": "Aṭṭhamaṁ. ",
  "an4:59.0.1_0": "Aṅguttara Nikāya 4 ",
  "an4:59.0.2_0": "6. Puññābhisandavagga ",
  "an4:59.0.3_0": "59. Bhojanasutta ",
  "an4:59.1.1_0": "“Bhojanaṁ, bhikkhave, dadamāno dāyako paṭiggāhakānaṁ cattāri ṭhānāni deti. ",
  "an4:59.1.2_0": "Katamāni cattāri? ",
  "an4:59.1.3_0": "Āyuṁ deti, vaṇṇaṁ deti, sukhaṁ deti, balaṁ deti. ",
  "an4:59.1.4_0": "Āyuṁ kho pana datvā āyussa bhāgī hoti dibbassa vā mānusassa vā. ",
  "an4:59.1.5_0": "Vaṇṇaṁ datvā … sukhaṁ datvā … balaṁ datvā balassa bhāgī hoti dibbassa vā mānusassa vā. ",
  "an4:59.1.6_0": "Bhojanaṁ, bhikkhave, dadamāno dāyako paṭiggāhakānaṁ imāni cattāri ṭhānāni detīti. ",
  "an4:59.2.1_0": "Yo saññatānaṁ paradattabhojinaṁ, ",
  "an4:59.2.2_0": "Kālena sakkacca dadāti bhojanaṁ; ",
  "an4:59.2.3_0": "Cattāri ṭhānāni anuppavecchati, ",
  "an4:59.2.4_0": "Āyuñca vaṇṇañca sukhaṁ balañca. ",
  "an4:59.3.1_0": "So āyudāyī vaṇṇadāyī, ",
  "an4:59.3.2_0": "sukhaṁ balaṁ dado naro; ",
  "an4:59.3.3_0": "Dīghāyu yasavā hoti, ",
  "an4:59.3.4_0": "yattha yatthūpapajjatī”ti. ",
  "an4:59.3.5_0": "Navamaṁ. ",
  "an4:60.0.1_0": "Aṅguttara Nikāya 4 ",
  "an4:60.0.2_0": "6. Puññābhisandavagga ",
  "an4:60.0.3_0": "60. Gihisāmīcisutta ",
  "an4:60.1.1_0": "Atha kho anāthapiṇḍiko gahapati yena bhagavā tenupasaṅkami;",
  "an4:60.1.1_1": "upasaṅkamitvā bhagavantaṁ abhivādetvā ekamantaṁ nisīdi.",
  "an4:60.1.1_2": "Ekamantaṁ nisinnaṁ kho anāthapiṇḍikaṁ gahapatiṁ bhagavā etadavoca:",
  "an4:60.2.1_0": "“Catūhi kho, gahapati,",
  "an4:60.2.1_1": "dhammehi samannāgato ariyasāvako gihisāmīcipaṭipadaṁ paṭipanno hoti yasopaṭilābhiniṁ saggasaṁvattanikaṁ.",
  "an4:60.2.2_0": "Katamehi catūhi? ",
  "an4:60.2.3_0": "Idha, gahapati,",
  "an4:60.2.3_1": "ariyasāvako bhikkhusaṅghaṁ paccupaṭṭhito hoti cīvarena,",
  "an4:60.2.3_2": "bhikkhusaṅghaṁ paccupaṭṭhito hoti piṇḍapātena,",
  "an4:60.2.3_3": "bhikkhusaṅghaṁ paccupaṭṭhito hoti senāsanena,",
  "an4:60.2.3_4": "bhikkhusaṅghaṁ paccupaṭṭhito hoti gilānappaccayabhesajjaparikkhārena.",
  "an4:60.2.4_0": "Imehi kho, gahapati,",
  "an4:60.2.4_1": "catūhi dhammehi samannāgato ariyasāvako gihisāmīcipaṭipadaṁ paṭipanno hoti yasopaṭilābhiniṁ saggasaṁvattanikanti.",
  "an4:60.3.1_0": "Gihisāmīcipaṭipadaṁ, ",
  "an4:60.3.2_0": "paṭipajjanti paṇḍitā; ",
  "an4:60.3.3_0": "Sammaggate sīlavante, ",
  "an4:60.3.4_0": "cīvarena upaṭṭhitā. ",
  "an4:60.4.1_0": "Piṇḍapātasayanena, ",
  "an4:60.4.2_0": "Gilānappaccayena ca; ",
  "an4:60.4.3_0": "Tesaṁ divā ca ratto ca, ",
  "an4:60.4.4_0": "Sadā puññaṁ pavaḍḍhati; ",
  "an4:60.4.5_0": "Saggañca kamatiṭṭhānaṁ, ",
  "an4:60.4.6_0": "Kammaṁ katvāna bhaddakan”ti. ",
  "an4:60.4.7_0": "Dasamaṁ. ",
  "an4:60.4.8_0": "Puññābhisandavaggo paṭhamo. ",
  "an4:60.5.0_0": "Tassuddānaṁ",
  "an4:60.5.1_0": "Dve puññābhisandā dve ca, ",
  "an4:60.5.2_0": "saṁvāsā samajīvino; ",
  "an4:60.5.3_0": "Suppavāsā sudatto ca, ",
  "an4:60.5.4_0": "bhojanaṁ gihisāmicīti. ",
  "an4:61.0.1_0": "Aṅguttara Nikāya 4 ",
  "an4:61.0.2_0": "7. Pattakammavagga ",
  "an4:61.0.3_0": "61. Pattakammasutta ",
  "an4:61.1.1_0": "Atha kho anāthapiṇḍiko gahapati yena bhagavā tenupasaṅkami;",
  "an4:61.1.1_1": "upasaṅkamitvā bhagavantaṁ abhivādetvā ekamantaṁ nisīdi.",
  "an4:61.1.1_2": "Ekamantaṁ nisinnaṁ kho anāthapiṇḍikaṁ gahapatiṁ bhagavā etadavoca:",
  "an4:61.2.1_0": "“Cattārome, gahapati, dhammā iṭṭhā kantā manāpā dullabhā lokasmiṁ. ",
  "an4:61.2.2_0": "Katame cattāro? ",
  "an4:61.2.3_0": "Bhogā me uppajjantu sahadhammenāti, ayaṁ paṭhamo dhammo iṭṭho kanto manāpo dullabho lokasmiṁ. ",
  "an4:61.3.1_0": "Bhoge laddhā sahadhammena yaso me āgacchatu saha ñātīhi saha upajjhāyehīti,",
  "an4:61.3.1_1": "ayaṁ dutiyo dhammo iṭṭho kanto manāpo dullabho lokasmiṁ.",
  "an4:61.4.1_0": "Bhoge laddhā sahadhammena yasaṁ laddhā saha ñātīhi saha upajjhāyehi ciraṁ jīvāmi dīghamāyuṁ pālemīti,",
  "an4:61.4.1_1": "ayaṁ tatiyo dhammo iṭṭho kanto manāpo dullabho lokasmiṁ.",
  "an4:61.5.1_0": "Bhoge laddhā sahadhammena yasaṁ laddhā saha ñātīhi saha upajjhāyehi ciraṁ jīvitvā dīghamāyuṁ pāletvā",
  "an4:61.5.1_1": "kāyassa bhedā paraṁ maraṇā sugatiṁ saggaṁ lokaṁ upapajjāmīti,",
  "an4:61.5.1_2": "ayaṁ catuttho dhammo iṭṭho kanto manāpo dullabho lokasmiṁ.",
  "an4:61.5.2_0": "Ime kho, gahapati, cattāro dhammā iṭṭhā kantā manāpā dullabhā lokasmiṁ. ",
  "an4:61.6.1_0": "Imesaṁ kho, gahapati,",
  "an4:61.6.1_1": "catunnaṁ dhammānaṁ iṭṭhānaṁ kantānaṁ manāpānaṁ dullabhānaṁ lokasmiṁ cattāro dhammā paṭilābhāya saṁvattanti.",
  "an4:61.6.2_0": "Katame cattāro? ",
  "an4:61.6.3_0": "Saddhāsampadā, sīlasampadā, cāgasampadā, paññāsampadā. ",
  "an4:61.7.1_0": "Katamā ca, gahapati, saddhāsampadā? ",
  "an4:61.7.2_0": "Idha, gahapati, ariyasāvako saddho hoti, saddahati tathāgatassa bodhiṁ: ",
  "an4:61.7.3_0": "‘itipi so bhagavā arahaṁ sammāsambuddho vijjācaraṇasampanno sugato lokavidū anuttaro purisadammasārathi,",
  "an4:61.7.3_1": "satthā devamanussānaṁ buddho bhagavā’ti.",
  "an4:61.7.4_0": "Ayaṁ vuccati, gahapati, saddhāsampadā. ",
  "an4:61.8.1_0": "Katamā ca, gahapati, sīlasampadā? ",
  "an4:61.8.2_0": "Idha, gahapati,",
  "an4:61.8.2_1": "ariyasāvako pāṇātipātā paṭivirato hoti …pe…",
  "an4:61.8.2_2": "surāmerayamajjapamādaṭṭhānā paṭivirato hoti.",
  "an4:61.8.3_0": "Ayaṁ vuccati, gahapati, sīlasampadā. ",
  "an4:61.9.1_0": "Katamā ca, gahapati, cāgasampadā? ",
  "an4:61.9.2_0": "Idha, gahapati,",
  "an4:61.9.2_1": "ariyasāvako vigatamalamaccherena cetasā agāraṁ ajjhāvasati muttacāgo payatapāṇi vosaggarato yācayogo dānasaṁvibhāgarato.",
  "an4:61.9.3_0": "Ayaṁ vuccati, gahapati, cāgasampadā. ",
  "an4:61.10.1_0": "Katamā ca, gahapati, paññāsampadā? ",
  "an4:61.10.2_0": "Abhijjhāvisamalobhābhibhūtena, gahapati, cetasā viharanto akiccaṁ karoti, kiccaṁ aparādheti. ",
  "an4:61.10.3_0": "Akiccaṁ karonto kiccaṁ aparādhento yasā ca sukhā ca dhaṁsati. ",
  "an4:61.10.4_0": "Byāpādābhibhūtena, gahapati, cetasā viharanto akiccaṁ karoti, kiccaṁ aparādheti. ",
  "an4:61.10.5_0": "Akiccaṁ karonto kiccaṁ aparādhento yasā ca sukhā ca dhaṁsati. ",
  "an4:61.10.6_0": "Thinamiddhābhibhūtena, gahapati, cetasā viharanto akiccaṁ karoti kiccaṁ aparādheti. ",
  "an4:61.10.7_0": "Akiccaṁ karonto kiccaṁ aparādhento yasā ca sukhā ca dhaṁsati. ",
  "an4:61.10.8_0": "Uddhaccakukkuccābhibhūtena, gahapati, cetasā viharanto akiccaṁ karoti, kiccaṁ aparādheti. ",
  "an4:61.10.9_0": "Akiccaṁ karonto kiccaṁ aparādhento yasā ca sukhā ca dhaṁsati. ",
  "an4:61.10.10_0": "Vicikicchābhibhūtena, gahapati, cetasā viharanto akiccaṁ karoti, kiccaṁ aparādheti. ",
  "an4:61.10.11_0": "Akiccaṁ karonto kiccaṁ aparādhento yasā ca sukhā ca dhaṁsati. ",
  "an4:61.11.1_0": "Sa kho so, gahapati,",
  "an4:61.11.1_1": "ariyasāvako abhijjhāvisamalobho cittassa upakkilesoti,",
  "an4:61.11.1_2": "iti viditvā abhijjhāvisamalobhaṁ cittassa upakkilesaṁ pajahati.",
  "an4:61.11.2_0": "Byāpādo cittassa upakkilesoti, iti viditvā byāpādaṁ cittassa upakkilesaṁ pajahati. ",
  "an4:61.11.3_0": "Thinamiddhaṁ cittassa upakkilesoti, iti viditvā thinamiddhaṁ cittassa upakkilesaṁ pajahati. ",
  "an4:61.11.4_0": "Uddhaccakukkuccaṁ cittassa upakkilesoti,",
  "an4:61.11.4_1": "iti viditvā uddhaccakukkuccaṁ cittassa upakkilesaṁ pajahati.",
  "an4:61.11.5_0": "Vicikicchā cittassa upakkilesoti, iti viditvā vicikicchaṁ cittassa upakkilesaṁ pajahati. ",
  "an4:61.12.1_0": "Yato ca kho, gahapati,",
  "an4:61.12.1_1": "ariyasāvakassa abhijjhāvisamalobho cittassa upakkilesoti,",
  "an4:61.12.1_2": "iti viditvā abhijjhāvisamalobho cittassa upakkileso pahīno hoti.",
  "an4:61.12.2_0": "Byāpādo cittassa upakkilesoti, iti viditvā byāpādo cittassa upakkileso pahīno hoti. ",
  "an4:61.12.3_0": "Thinamiddhaṁ cittassa upakkilesoti, iti viditvā thinamiddhaṁ cittassa upakkileso pahīno hoti. ",
  "an4:61.12.4_0": "Uddhaccakukkuccaṁ cittassa upakkilesoti,",
  "an4:61.12.4_1": "iti viditvā uddhaccakukkuccaṁ cittassa upakkileso pahīno hoti.",
  "an4:61.12.5_0": "Vicikicchā cittassa upakkilesoti, iti viditvā vicikicchā cittassa upakkileso pahīno hoti. ",
  "an4:61.12.6_0": "Ayaṁ vuccati, gahapati, ariyasāvako mahāpañño puthupañño āpātadaso paññāsampanno. ",
  "an4:61.12.7_0": "Ayaṁ vuccati, gahapati, paññāsampadā. ",
  "an4:61.12.8_0": "Imesaṁ kho, gahapati,",
  "an4:61.12.8_1": "catunnaṁ dhammānaṁ iṭṭhānaṁ kantānaṁ manāpānaṁ dullabhānaṁ lokasmiṁ ime cattāro dhammā paṭilābhāya saṁvattanti.",
  "an4:61.13.1_0": "Sa kho so, gahapati,",
  "an4:61.13.1_1": "ariyasāvako uṭṭhānavīriyādhigatehi bhogehi bāhābalaparicitehi sedāvakkhittehi dhammikehi dhammaladdhehi cattāri pattakammāni kattā hoti.",
  "an4:61.13.2_0": "Katamāni cattāri? ",
  "an4:61.13.3_0": "Idha, gahapati,",
  "an4:61.13.3_1": "ariyasāvako uṭṭhānavīriyādhigatehi bhogehi bāhābalaparicitehi sedāvakkhittehi dhammikehi dhammaladdhehi",
  "an4:61.13.3_2": "attānaṁ sukheti pīṇeti sammā sukhaṁ pariharati.",
  "an4:61.13.4_0": "Mātāpitaro sukheti pīṇeti sammā sukhaṁ pariharati. ",
  "an4:61.13.5_0": "Puttadāradāsakammakaraporise sukheti pīṇeti sammā sukhaṁ pariharati. ",
  "an4:61.13.6_0": "Mittāmacce sukheti pīṇeti sammā sukhaṁ pariharati. ",
  "an4:61.13.7_0": "Idamassa paṭhamaṁ ṭhānagataṁ hoti pattagataṁ āyatanaso paribhuttaṁ. ",
  "an4:61.14.1_0": "Puna caparaṁ, gahapati,",
  "an4:61.14.1_1": "ariyasāvako uṭṭhānavīriyādhigatehi bhogehi bāhābalaparicitehi sedāvakkhittehi dhammikehi dhammaladdhehi",
  "an4:61.14.1_2": "yā tā honti āpadā aggito vā udakato vā rājato vā corato vā appiyato vā dāyādato,",
  "an4:61.14.1_3": "tathārūpāsu āpadāsu pariyodhāya saṁvattati.",
  "an4:61.14.2_0": "Sotthiṁ attānaṁ karoti. ",
  "an4:61.14.3_0": "Idamassa dutiyaṁ ṭhānagataṁ hoti pattagataṁ āyatanaso paribhuttaṁ. ",
  "an4:61.15.1_0": "Puna caparaṁ, gahapati,",
  "an4:61.15.1_1": "ariyasāvako uṭṭhānavīriyādhigatehi bhogehi bāhābalaparicitehi sedāvakkhittehi dhammikehi dhammaladdhehi pañcabaliṁ kattā hoti—",
  "an4:61.15.2_0": "ñātibaliṁ, atithibaliṁ, pubbapetabaliṁ, rājabaliṁ, devatābaliṁ. ",
  "an4:61.15.3_0": "Idamassa tatiyaṁ ṭhānagataṁ hoti pattagataṁ āyatanaso paribhuttaṁ. ",
  "an4:61.16.1_0": "Puna caparaṁ, gahapati,",
  "an4:61.16.1_1": "ariyasāvako uṭṭhānavīriyādhigatehi bhogehi bāhābalaparicitehi sedāvakkhittehi dhammikehi dhammaladdhehi",
  "an4:61.16.1_2": "ye te samaṇabrāhmaṇā madappamādā paṭiviratā khantisoracce niviṭṭhā ekamattānaṁ damenti,",
  "an4:61.16.1_3": "ekamattānaṁ samenti,",
  "an4:61.16.1_4": "ekamattānaṁ parinibbāpenti,",
  "an4:61.16.1_5": "tathārūpesu samaṇabrāhmaṇesu uddhaggikaṁ dakkhiṇaṁ patiṭṭhāpeti sovaggikaṁ sukhavipākaṁ saggasaṁvattanikaṁ.",
  "an4:61.16.2_0": "Idamassa catutthaṁ ṭhānagataṁ hoti pattagataṁ āyatanaso paribhuttaṁ. ",
  "an4:61.17.1_0": "Sa kho so, gahapati,",
  "an4:61.17.1_1": "ariyasāvako uṭṭhānavīriyādhigatehi bhogehi bāhābalaparicitehi sedāvakkhittehi dhammikehi dhammaladdhehi imāni cattāri pattakammāni kattā hoti.",
  "an4:61.17.2_0": "Yassa kassaci, gahapati,",
  "an4:61.17.2_1": "aññatra imehi catūhi pattakammehi bhogā parikkhayaṁ gacchanti,",
  "an4:61.17.2_2": "ime vuccanti, gahapati,",
  "an4:61.17.2_3": "bhogā aṭṭhānagatā apattagatā anāyatanaso paribhuttā.",
  "an4:61.17.3_0": "Yassa kassaci, gahapati,",
  "an4:61.17.3_1": "imehi catūhi pattakammehi bhogā parikkhayaṁ gacchanti,",
  "an4:61.17.3_2": "ime vuccanti, gahapati,",
  "an4:61.17.3_3": "bhogā ṭhānagatā pattagatā āyatanaso paribhuttāti.",
  "an4:61.18.1_0": "Bhuttā bhogā bhatā bhaccā, ",
  "an4:61.18.2_0": "Vitiṇṇā āpadāsu me; ",
  "an4:61.18.3_0": "Uddhaggā dakkhiṇā dinnā, ",
  "an4:61.18.4_0": "Atho pañcabalī katā; ",
  "an4:61.18.5_0": "Upaṭṭhitā sīlavanto, ",
  "an4:61.18.6_0": "Saññatā brahmacārayo. ",
  "an4:61.19.1_0": "Yadatthaṁ bhogaṁ iccheyya, ",
  "an4:61.19.2_0": "paṇḍito gharamāvasaṁ; ",
  "an4:61.19.3_0": "So me attho anuppatto, ",
  "an4:61.19.4_0": "kataṁ ananutāpiyaṁ. ",
  "an4:61.20.1_0": "Etaṁ anussaraṁ macco, ",
  "an4:61.20.2_0": "ariyadhamme ṭhito naro; ",
  "an4:61.20.3_0": "Idheva naṁ pasaṁsanti, ",
  "an4:61.20.4_0": "pecca sagge pamodatī”ti. ",
  "an4:61.20.5_0": "Paṭhamaṁ. ",
  "an4:62.0.1_0": "Aṅguttara Nikāya 4 ",
  "an4:62.0.2_0": "7. Pattakammavagga ",
  "an4:62.0.3_0": "62. Ānaṇyasutta ",
  "an4:62.1.1_0": "Atha kho anāthapiṇḍiko gahapati yena bhagavā tenupasaṅkami;",
  "an4:62.1.1_1": "upasaṅkamitvā bhagavantaṁ abhivādetvā ekamantaṁ nisīdi.",
  "an4:62.1.1_2": "Ekamantaṁ nisinnaṁ kho anāthapiṇḍikaṁ gahapatiṁ bhagavā etadavoca:",
  "an4:62.2.1_0": "“Cattārimāni, gahapati,",
  "an4:62.2.1_1": "sukhāni adhigamanīyāni gihinā kāmabhoginā kālena kālaṁ samayena samayaṁ upādāya.",
  "an4:62.2.2_0": "Katamāni cattāri? ",
  "an4:62.2.3_0": "Atthisukhaṁ, bhogasukhaṁ, ānaṇyasukhaṁ, anavajjasukhaṁ. ",
  "an4:62.3.1_0": "Katamañca, gahapati, atthisukhaṁ? ",
  "an4:62.3.2_0": "Idha, gahapati,",
  "an4:62.3.2_1": "kulaputtassa bhogā honti uṭṭhānavīriyādhigatā bāhābalaparicitā sedāvakkhittā dhammikā dhammaladdhā.",
  "an4:62.3.3_0": "So ‘bhogā me atthi uṭṭhānavīriyādhigatā bāhābalaparicitā sedāvakkhittā dhammikā dhammaladdhā’ti adhigacchati sukhaṁ,",
  "an4:62.3.3_1": "adhigacchati somanassaṁ.",
  "an4:62.3.4_0": "Idaṁ vuccati, gahapati, atthisukhaṁ. ",
  "an4:62.4.1_0": "Katamañca, gahapati, bhogasukhaṁ? ",
  "an4:62.4.2_0": "Idha, gahapati,",
  "an4:62.4.2_1": "kulaputto uṭṭhānavīriyādhigatehi bhogehi bāhābalaparicitehi sedāvakkhittehi dhammikehi dhammaladdhehi paribhuñjati puññāni ca karoti.",
  "an4:62.4.3_0": "So ‘uṭṭhānavīriyādhigatehi bhogehi bāhābalaparicitehi sedāvakkhittehi dhammikehi dhammaladdhehi paribhuñjāmi",
  "an4:62.4.3_1": "puññāni ca karomī’ti adhigacchati sukhaṁ,",
  "an4:62.4.3_2": "adhigacchati somanassaṁ.",
  "an4:62.4.4_0": "Idaṁ vuccati, gahapati, bhogasukhaṁ. ",
  "an4:62.5.1_0": "Katamañca, gahapati, ānaṇyasukhaṁ? ",
  "an4:62.5.2_0": "Idha, gahapati, kulaputto na kassaci kiñci dhāreti appaṁ vā bahuṁ vā. ",
  "an4:62.5.3_0": "So ‘na kassaci kiñci dhāremi appaṁ vā bahuṁ vā’ti adhigacchati sukhaṁ, adhigacchati somanassaṁ. ",
  "an4:62.5.4_0": "Idaṁ vuccati, gahapati, ānaṇyasukhaṁ. ",
  "an4:62.6.1_0": "Katamañca, gahapati, anavajjasukhaṁ? ",
  "an4:62.6.2_0": "Idha, gahapati,",
  "an4:62.6.2_1": "ariyasāvako anavajjena kāyakammena samannāgato hoti,",
  "an4:62.6.2_2": "anavajjena vacīkammena samannāgato hoti,",
  "an4:62.6.2_3": "anavajjena manokammena samannāgato hoti.",
  "an4:62.6.3_0": "So ‘anavajjenamhi kāyakammena samannāgato,",
  "an4:62.6.3_1": "anavajjena vacīkammena samannāgato,",
  "an4:62.6.3_2": "anavajjena manokammena samannāgato’ti adhigacchati sukhaṁ,",
  "an4:62.6.3_3": "adhigacchati somanassaṁ.",
  "an4:62.6.4_0": "Idaṁ vuccati, gahapati, anavajjasukhaṁ. ",
  "an4:62.6.5_0": "Imāni kho, gahapati,",
  "an4:62.6.5_1": "cattāri sukhāni adhigamanīyāni gihinā kāmabhoginā kālena kālaṁ samayena samayaṁ upādāyāti.",
  "an4:62.7.1_0": "Ānaṇyasukhaṁ ñatvāna, ",
  "an4:62.7.2_0": "Atho atthisukhaṁ paraṁ; ",
  "an4:62.7.3_0": "Bhuñjaṁ bhogasukhaṁ macco, ",
  "an4:62.7.4_0": "Tato paññā vipassati. ",
  "an4:62.8.1_0": "Vipassamāno jānāti, ",
  "an4:62.8.2_0": "ubho bhoge sumedhaso; ",
  "an4:62.8.3_0": "Anavajjasukhassetaṁ, ",
  "an4:62.8.4_0": "kalaṁ nāgghati soḷasin”ti. ",
  "an4:62.8.5_0": "Dutiyaṁ. ",
  "an4:63.0.1_0": "Aṅguttara Nikāya 4 ",
  "an4:63.0.2_0": "7. Pattakammavagga ",
  "an4:63.0.3_0": "63. Brahmasutta ",
  "an4:63.1.1_0": "“Sabrahmakāni, bhikkhave, tāni kulāni yesaṁ puttānaṁ mātāpitaro ajjhāgāre pūjitā honti. ",
  "an4:63.1.2_0": "Sapubbācariyakāni, bhikkhave, tāni kulāni, yesaṁ puttānaṁ mātāpitaro ajjhāgāre pūjitā honti. ",
  "an4:63.1.3_0": "Sapubbadevatāni, bhikkhave, tāni kulāni yesaṁ puttānaṁ mātāpitaro ajjhāgāre pūjitā honti. ",
  "an4:63.1.4_0": "Sāhuneyyakāni, bhikkhave, tāni kulāni yesaṁ puttānaṁ mātāpitaro ajjhāgāre pūjitā honti. ",
  "an4:63.2.1_0": "Brahmāti, bhikkhave, mātāpitūnaṁ etaṁ adhivacanaṁ. ",
  "an4:63.2.2_0": "Pubbācariyāti, bhikkhave, mātāpitūnaṁ etaṁ adhivacanaṁ. ",
  "an4:63.2.3_0": "Pubbadevatāti, bhikkhave, mātāpitūnaṁ etaṁ adhivacanaṁ. ",
  "an4:63.2.4_0": "Āhuneyyāti, bhikkhave, mātāpitūnaṁ etaṁ adhivacanaṁ. ",
  "an4:63.2.5_0": "Taṁ kissa hetu? ",
  "an4:63.2.6_0": "Bahukārā, bhikkhave, mātāpitaro, puttānaṁ āpādakā posakā imassa lokassa dassetāroti. ",
  "an4:63.3.1_0": "Brahmāti mātāpitaro, ",
  "an4:63.3.2_0": "pubbācariyāti vuccare; ",
  "an4:63.3.3_0": "Āhuneyyā ca puttānaṁ, ",
  "an4:63.3.4_0": "pajāya anukampakā. ",
  "an4:63.4.1_0": "Tasmā hi ne namasseyya, ",
  "an4:63.4.2_0": "sakkareyya ca paṇḍito; ",
  "an4:63.4.3_0": "Annena atha pānena, ",
  "an4:63.4.4_0": "vatthena sayanena ca; ",
  "an4:63.4.5_0": "Ucchādanena nhāpanena, ",
  "an4:63.4.6_0": "pādānaṁ dhovanena ca. ",
  "an4:63.5.1_0": "Tāya naṁ pāricariyāya, ",
  "an4:63.5.2_0": "mātāpitūsu paṇḍitā; ",
  "an4:63.5.3_0": "Idheva naṁ pasaṁsanti, ",
  "an4:63.5.4_0": "pecca sagge pamodatī”ti. ",
  "an4:63.5.5_0": "Tatiyaṁ. ",
  "an4:64.0.1_0": "Aṅguttara Nikāya 4 ",
  "an4:64.0.2_0": "7. Pattakammavagga ",
  "an4:64.0.3_0": "64. Nirayasutta ",
  "an4:64.1.1_0": "“Catūhi, bhikkhave, dhammehi samannāgato yathābhataṁ nikkhitto evaṁ niraye. ",
  "an4:64.1.2_0": "Katamehi catūhi? ",
  "an4:64.1.3_0": "Pāṇātipātī hoti, adinnādāyī hoti, kāmesumicchācārī hoti, musāvādī hoti—",
  "an4:64.1.4_0": "imehi kho, bhikkhave, catūhi dhammehi samannāgato yathābhataṁ nikkhitto evaṁ nirayeti. ",
  "an4:64.2.1_0": "Pāṇātipāto adinnādānaṁ, ",
  "an4:64.2.2_0": "Musāvādo ca vuccati; ",
  "an4:64.2.3_0": "Paradāragamanañcāpi, ",
  "an4:64.2.4_0": "Nappasaṁsanti paṇḍitā”ti. ",
  "an4:64.2.5_0": "Catutthaṁ. ",
  "an4:65.0.1_0": "Aṅguttara Nikāya 4 ",
  "an4:65.0.2_0": "7. Pattakammavagga ",
  "an4:65.0.3_0": "65. Rūpasutta ",
  "an4:65.1.1_0": "“Cattārome, bhikkhave, puggalā santo saṁvijjamānā lokasmiṁ. ",
  "an4:65.1.2_0": "Katame cattāro? ",
  "an4:65.1.3_0": "Rūpappamāṇo rūpappasanno,",
  "an4:65.1.3_1": "ghosappamāṇo ghosappasanno,",
  "an4:65.1.3_2": "lūkhappamāṇo lūkhappasanno,",
  "an4:65.1.3_3": "dhammappamāṇo dhammappasanno—",
  "an4:65.1.4_0": "Ime kho, bhikkhave, cattāro puggalā santo saṁvijjamānā lokasminti. ",
  "an4:65.2.1_0": "Ye ca rūpe pamāṇiṁsu, ",
  "an4:65.2.2_0": "ye ca ghosena anvagū; ",
  "an4:65.2.3_0": "Chandarāgavasūpetā, ",
  "an4:65.2.4_0": "nābhijānanti te janā. ",
  "an4:65.3.1_0": "Ajjhattañca na jānāti, ",
  "an4:65.3.2_0": "bahiddhā ca na passati; ",
  "an4:65.3.3_0": "Samantāvaraṇo bālo, ",
  "an4:65.3.4_0": "sa ve ghosena vuyhati. ",
  "an4:65.4.1_0": "Ajjhattañca na jānāti, ",
  "an4:65.4.2_0": "bahiddhā ca vipassati; ",
  "an4:65.4.3_0": "Bahiddhā phaladassāvī, ",
  "an4:65.4.4_0": "sopi ghosena vuyhati. ",
  "an4:65.5.1_0": "Ajjhattañca pajānāti, ",
  "an4:65.5.2_0": "bahiddhā ca vipassati; ",
  "an4:65.5.3_0": "Vinīvaraṇadassāvī, ",
  "an4:65.5.4_0": "na so ghosena vuyhatī”ti. ",
  "an4:65.5.5_0": "Pañcamaṁ. ",
  "an4:66.0.1_0": "Aṅguttara Nikāya 4 ",
  "an4:66.0.2_0": "7. Pattakammavagga ",
  "an4:66.0.3_0": "66. Sarāgasutta ",
  "an4:66.1.1_0": "“Cattārome, bhikkhave, puggalā santo saṁvijjamānā lokasmiṁ. ",
  "an4:66.1.2_0": "Katame cattāro? ",
  "an4:66.1.3_0": "Sarāgo, sadoso, samoho, samāno—",
  "an4:66.1.4_0": "Ime kho, bhikkhave, cattāro puggalā santo saṁvijjamānā lokasminti. ",
  "an4:66.2.1_0": "Sārattā rajanīyesu, ",
  "an4:66.2.2_0": "Piyarūpābhinandino; ",
  "an4:66.2.3_0": "Mohena āvutā sattā, ",
  "an4:66.2.4_0": "Baddhā vaḍḍhenti bandhanaṁ. ",
  "an4:66.3.1_0": "Rāgajaṁ dosajañcāpi, ",
  "an4:66.3.2_0": "mohajaṁ cāpaviddasū; ",
  "an4:66.3.3_0": "Karontākusalaṁ kammaṁ, ",
  "an4:66.3.4_0": "savighātaṁ dukhudrayaṁ. ",
  "an4:66.4.1_0": "Avijjānivutā posā, ",
  "an4:66.4.2_0": "andhabhūtā acakkhukā; ",
  "an4:66.4.3_0": "Yathā dhammā tathā santā, ",
  "an4:66.4.4_0": "na tassevanti maññare”ti. ",
  "an4:66.4.5_0": "Chaṭṭhaṁ. ",
  "an4:67.0.1_0": "Aṅguttara Nikāya 4 ",
  "an4:67.0.2_0": "7. Pattakammavagga ",
  "an4:67.0.3_0": "67. Ahirājasutta ",
  "an4:67.1.1_0": "Ekaṁ samayaṁ bhagavā sāvatthiyaṁ viharati jetavane anāthapiṇḍikassa ārāme. ",
  "an4:67.1.2_0": "Tena kho pana samayena sāvatthiyaṁ aññataro bhikkhu ahinā daṭṭho kālaṅkato hoti. ",
  "an4:67.1.3_0": "Atha kho sambahulā bhikkhū yena bhagavā tenupasaṅkamiṁsu;",
  "an4:67.1.3_1": "upasaṅkamitvā bhagavantaṁ abhivādetvā ekamantaṁ nisīdiṁsu.",
  "an4:67.1.3_2": "Ekamantaṁ nisinnā kho te bhikkhū bhagavantaṁ etadavocuṁ:",
  "an4:67.1.4_0": "“idha, bhante, sāvatthiyaṁ aññataro bhikkhu ahinā daṭṭho kālaṅkato”ti. ",
  "an4:67.2.1_0": "“Na hi nūna so, bhikkhave, bhikkhu cattāri ahirājakulāni mettena cittena phari. ",
  "an4:67.2.2_0": "Sace hi so,",
  "an4:67.2.2_1": "bhikkhave,",
  "an4:67.2.2_2": "bhikkhu cattāri ahirājakulāni mettena cittena phareyya, na hi so,",
  "an4:67.2.2_3": "bhikkhave,",
  "an4:67.2.2_4": "bhikkhu ahinā daṭṭho kālaṁ kareyya.",
  "an4:67.3.1_0": "Katamāni cattāri? ",
  "an4:67.3.2_0": "Virūpakkhaṁ ahirājakulaṁ,",
  "an4:67.3.2_1": "erāpathaṁ ahirājakulaṁ,",
  "an4:67.3.2_2": "chabyāputtaṁ ahirājakulaṁ,",
  "an4:67.3.2_3": "kaṇhāgotamakaṁ ahirājakulaṁ.",
  "an4:67.3.3_0": "Na hi nūna so, bhikkhave, bhikkhu imāni cattāri ahirājakulāni mettena cittena phari. ",
  "an4:67.3.4_0": "Sace hi so,",
  "an4:67.3.4_1": "bhikkhave,",
  "an4:67.3.4_2": "bhikkhu imāni cattāri ahirājakulāni mettena cittena phareyya, na hi so,",
  "an4:67.3.4_3": "bhikkhave,",
  "an4:67.3.4_4": "bhikkhu ahinā daṭṭho kālaṁ kareyya.",
  "an4:67.4.1_0": "Anujānāmi,",
  "an4:67.4.1_1": "bhikkhave,",
  "an4:67.4.1_2": "imāni cattāri ahirājakulāni mettena cittena pharituṁ attaguttiyā attarakkhāya attaparittāyāti.",
  "an4:67.5.1_0": "Virūpakkhehi me mettaṁ, ",
  "an4:67.5.2_0": "Mettaṁ erāpathehi me; ",
  "an4:67.5.3_0": "Chabyāputtehi me mettaṁ, ",
  "an4:67.5.4_0": "Mettaṁ kaṇhāgotamakehi ca. ",
  "an4:67.6.1_0": "Apādakehi me mettaṁ, ",
  "an4:67.6.2_0": "mettaṁ dvipādakehi me; ",
  "an4:67.6.3_0": "Catuppadehi me mettaṁ, ",
  "an4:67.6.4_0": "mettaṁ bahuppadehi me. ",
  "an4:67.7.1_0": "Mā maṁ apādako hiṁsi, ",
  "an4:67.7.2_0": "mā maṁ hiṁsi dvipādako; ",
  "an4:67.7.3_0": "Mā maṁ catuppado hiṁsi, ",
  "an4:67.7.4_0": "mā maṁ hiṁsi bahuppado. ",
  "an4:67.8.1_0": "Sabbe sattā sabbe pāṇā, ",
  "an4:67.8.2_0": "sabbe bhūtā ca kevalā; ",
  "an4:67.8.3_0": "Sabbe bhadrāni passantu, ",
  "an4:67.8.4_0": "mā kañci pāpamāgamā. ",
  "an4:67.9.1_0": "Appamāṇo buddho, ",
  "an4:67.9.2_0": "Appamāṇo dhammo; ",
  "an4:67.9.3_0": "Appamāṇo saṅgho, ",
  "an4:67.9.4_0": "Pamāṇavantāni sarīsapāni. ",
  "an4:67.10.1_0": "Ahivicchikā satapadī, ",
  "an4:67.10.2_0": "Uṇṇanābhī sarabū mūsikā; ",
  "an4:67.10.3_0": "Katā me rakkhā katā me parittā, ",
  "an4:67.10.4_0": "Paṭikkamantu bhūtāni; ",
  "an4:67.10.5_0": "Sohaṁ namo bhagavato, ",
  "an4:67.10.6_0": "Namo sattannaṁ sammāsambuddhānan”ti. ",
  "an4:67.10.7_0": "Sattamaṁ. ",
  "an4:68.0.1_0": "Aṅguttara Nikāya 4 ",
  "an4:68.0.2_0": "7. Pattakammavagga ",
  "an4:68.0.3_0": "68. Devadattasutta ",
  "an4:68.1.1_0": "Ekaṁ samayaṁ bhagavā rājagahe viharati gijjhakūṭe pabbate acirapakkante devadatte. ",
  "an4:68.1.2_0": "Tatra kho bhagavā devadattaṁ ārabbha bhikkhū āmantesi: ",
  "an4:68.1.3_0": "“attavadhāya, bhikkhave, devadattassa lābhasakkārasiloko udapādi. ",
  "an4:68.1.4_0": "Parābhavāya, bhikkhave, devadattassa lābhasakkārasiloko udapādi. ",
  "an4:68.2.1_0": "Seyyathāpi, bhikkhave, kadalī attavadhāya phalaṁ deti, parābhavāya phalaṁ deti; ",
  "an4:68.2.2_0": "evamevaṁ kho,",
  "an4:68.2.2_1": "bhikkhave,",
  "an4:68.2.2_2": "attavadhāya devadattassa lābhasakkārasiloko udapādi,",
  "an4:68.2.2_3": "parābhavāya devadattassa lābhasakkārasiloko udapādi.",
  "an4:68.3.1_0": "Seyyathāpi, bhikkhave, veḷu attavadhāya phalaṁ deti, parābhavāya phalaṁ deti; ",
  "an4:68.3.2_0": "evamevaṁ kho,",
  "an4:68.3.2_1": "bhikkhave,",
  "an4:68.3.2_2": "attavadhāya devadattassa lābhasakkārasiloko udapādi,",
  "an4:68.3.2_3": "parābhavāya devadattassa lābhasakkārasiloko udapādi.",
  "an4:68.4.1_0": "Seyyathāpi, bhikkhave, naḷo attavadhāya phalaṁ deti, parābhavāya phalaṁ deti; ",
  "an4:68.4.2_0": "evamevaṁ kho,",
  "an4:68.4.2_1": "bhikkhave,",
  "an4:68.4.2_2": "attavadhāya devadattassa lābhasakkārasiloko udapādi,",
  "an4:68.4.2_3": "parābhavāya devadattassa lābhasakkārasiloko udapādi.",
  "an4:68.5.1_0": "Seyyathāpi, bhikkhave, assatarī attavadhāya gabbhaṁ gaṇhāti, parābhavāya gabbhaṁ gaṇhāti; ",
  "an4:68.5.2_0": "evamevaṁ kho,",
  "an4:68.5.2_1": "bhikkhave,",
  "an4:68.5.2_2": "attavadhāya devadattassa lābhasakkārasiloko udapādi,",
  "an4:68.5.2_3": "parābhavāya devadattassa lābhasakkārasiloko udapādīti.",
  "an4:68.6.1_0": "Phalaṁ ve kadaliṁ hanti, ",
  "an4:68.6.2_0": "phalaṁ veḷuṁ phalaṁ naḷaṁ; ",
  "an4:68.6.3_0": "Sakkāro kāpurisaṁ hanti, ",
  "an4:68.6.4_0": "gabbho assatariṁ yathā”ti. ",
  "an4:68.6.5_0": "Aṭṭhamaṁ. ",
  "an4:69.0.1_0": "Aṅguttara Nikāya 4 ",
  "an4:69.0.2_0": "7. Pattakammavagga ",
  "an4:69.0.3_0": "69. Padhānasutta ",
  "an4:69.1.1_0": "“Cattārimāni, bhikkhave, padhānāni. ",
  "an4:69.1.2_0": "Katamāni cattāri? ",
  "an4:69.1.3_0": "Saṁvarappadhānaṁ, pahānappadhānaṁ, bhāvanāppadhānaṁ, anurakkhaṇāppadhānaṁ. ",
  "an4:69.1.4_0": "Katamañca, bhikkhave, saṁvarappadhānaṁ? ",
  "an4:69.1.5_0": "Idha,",
  "an4:69.1.5_1": "bhikkhave,",
  "an4:69.1.5_2": "bhikkhu anuppannānaṁ pāpakānaṁ akusalānaṁ dhammānaṁ anuppādāya chandaṁ janeti vāyamati vīriyaṁ ārabhati cittaṁ paggaṇhāti padahati.",
  "an4:69.1.6_0": "Idaṁ vuccati, bhikkhave, saṁvarappadhānaṁ. ",
  "an4:69.2.1_0": "Katamañca, bhikkhave, pahānappadhānaṁ? ",
  "an4:69.2.2_0": "Idha,",
  "an4:69.2.2_1": "bhikkhave,",
  "an4:69.2.2_2": "bhikkhu uppannānaṁ pāpakānaṁ akusalānaṁ dhammānaṁ pahānāya chandaṁ janeti vāyamati vīriyaṁ ārabhati cittaṁ paggaṇhāti padahati.",
  "an4:69.2.3_0": "Idaṁ vuccati, bhikkhave, pahānappadhānaṁ. ",
  "an4:69.3.1_0": "Katamañca, bhikkhave, bhāvanāppadhānaṁ? ",
  "an4:69.3.2_0": "Idha,",
  "an4:69.3.2_1": "bhikkhave,",
  "an4:69.3.2_2": "bhikkhu anuppannānaṁ kusalānaṁ dhammānaṁ uppādāya chandaṁ janeti vāyamati vīriyaṁ ārabhati cittaṁ paggaṇhāti padahati.",
  "an4:69.3.3_0": "Idaṁ vuccati, bhikkhave, bhāvanāppadhānaṁ. ",
  "an4:69.4.1_0": "Katamañca, bhikkhave, anurakkhaṇāppadhānaṁ? ",
  "an4:69.4.2_0": "Idha,",
  "an4:69.4.2_1": "bhikkhave,",
  "an4:69.4.2_2": "bhikkhu uppannānaṁ kusalānaṁ dhammānaṁ ṭhitiyā asammosāya bhiyyobhāvāya vepullāya bhāvanāya pāripūriyā",
  "an4:69.4.2_3": "chandaṁ janeti vāyamati vīriyaṁ ārabhati cittaṁ paggaṇhāti padahati.",
  "an4:69.4.3_0": "Idaṁ vuccati, bhikkhave, anurakkhaṇāppadhānaṁ. ",
  "an4:69.4.4_0": "Imāni kho, bhikkhave, cattāri padhānānīti. ",
  "an4:69.5.1_0": "Saṁvaro ca pahānañca, ",
  "an4:69.5.2_0": "bhāvanā anurakkhaṇā; ",
  "an4:69.5.3_0": "Ete padhānā cattāro, ",
  "an4:69.5.4_0": "desitādiccabandhunā; ",
  "an4:69.5.5_0": "Yo hi bhikkhu idhātāpī, ",
  "an4:69.5.6_0": "khayaṁ dukkhassa pāpuṇe”ti. ",
  "an4:69.5.7_0": "Navamaṁ. ",
  "an4:70.0.1_0": "Aṅguttara Nikāya 4 ",
  "an4:70.0.2_0": "7. Pattakammavagga ",
  "an4:70.0.3_0": "70. Adhammikasutta ",
  "an4:70.1.1_0": "“Yasmiṁ, bhikkhave, samaye rājāno adhammikā honti, rājāyuttāpi tasmiṁ samaye adhammikā honti. ",
  "an4:70.1.2_0": "Rājāyuttesu adhammikesu brāhmaṇagahapatikāpi tasmiṁ samaye adhammikā honti. ",
  "an4:70.1.3_0": "Brāhmaṇagahapatikesu adhammikesu negamajānapadāpi tasmiṁ samaye adhammikā honti. ",
  "an4:70.1.4_0": "Negamajānapadesu adhammikesu visamaṁ candimasūriyā parivattanti. ",
  "an4:70.1.5_0": "Visamaṁ candimasūriyesu parivattantesu visamaṁ nakkhattāni tārakarūpāni parivattanti. ",
  "an4:70.1.6_0": "Visamaṁ nakkhattesu tārakarūpesu parivattantesu visamaṁ rattindivā parivattanti. ",
  "an4:70.1.7_0": "Visamaṁ rattindivesu parivattantesu visamaṁ māsaddhamāsā parivattanti. ",
  "an4:70.1.8_0": "Visamaṁ māsaddhamāsesu parivattantesu visamaṁ utusaṁvaccharā parivattanti. ",
  "an4:70.1.9_0": "Visamaṁ utusaṁvaccharesu parivattantesu visamaṁ vātā vāyanti visamā apañjasā. ",
  "an4:70.1.10_0": "Visamaṁ vātesu vāyantesu visamesu apañjasesu devatā parikupitā bhavanti. ",
  "an4:70.1.11_0": "Devatāsu parikupitāsu devo na sammā dhāraṁ anuppavecchati. ",
  "an4:70.1.12_0": "Deve na sammā dhāraṁ anuppavecchante visamapākāni sassāni bhavanti. ",
  "an4:70.1.13_0": "Visamapākāni, bhikkhave, sassāni manussā paribhuñjantā appāyukā honti dubbaṇṇā ca bavhābādhā ca. ",
  "an4:70.2.1_0": "Yasmiṁ, bhikkhave, samaye rājāno dhammikā honti, rājāyuttāpi tasmiṁ samaye dhammikā honti. ",
  "an4:70.2.2_0": "Rājāyuttesu dhammikesu brāhmaṇagahapatikāpi tasmiṁ samaye dhammikā honti. ",
  "an4:70.2.3_0": "Brāhmaṇagahapatikesu dhammikesu negamajānapadāpi tasmiṁ samaye dhammikā honti. ",
  "an4:70.2.4_0": "Negamajānapadesu dhammikesu samaṁ candimasūriyā parivattanti. ",
  "an4:70.2.5_0": "Samaṁ candimasūriyesu parivattantesu samaṁ nakkhattāni tārakarūpāni parivattanti. ",
  "an4:70.2.6_0": "Samaṁ nakkhattesu tārakarūpesu parivattantesu samaṁ rattindivā parivattanti. ",
  "an4:70.2.7_0": "Samaṁ rattindivesu parivattantesu samaṁ māsaddhamāsā parivattanti. ",
  "an4:70.2.8_0": "Samaṁ māsaddhamāsesu parivattantesu samaṁ utusaṁvaccharā parivattanti. ",
  "an4:70.2.9_0": "Samaṁ utusaṁvaccharesu parivattantesu samaṁ vātā vāyanti samā pañjasā. ",
  "an4:70.2.10_0": "Samaṁ vātesu vāyantesu samesu pañjasesu devatā aparikupitā bhavanti. ",
  "an4:70.2.11_0": "Devatāsu aparikupitāsu devo sammā dhāraṁ anuppavecchati. ",
  "an4:70.2.12_0": "Deve sammā dhāraṁ anuppavecchante samapākāni sassāni bhavanti. ",
  "an4:70.2.13_0": "Samapākāni,",
  "an4:70.2.13_1": "bhikkhave,",
  "an4:70.2.13_2": "sassāni manussā paribhuñjantā dīghāyukā ca honti vaṇṇavanto ca balavanto ca appābādhā cāti.",
  "an4:70.3.1_0": "Gunnañce taramānānaṁ, ",
  "an4:70.3.2_0": "jimhaṁ gacchati puṅgavo; ",
  "an4:70.3.3_0": "Sabbā tā jimhaṁ gacchanti, ",
  "an4:70.3.4_0": "nette jimhaṁ gate sati. ",
  "an4:70.4.1_0": "Evamevaṁ manussesu, ",
  "an4:70.4.2_0": "yo hoti seṭṭhasammato; ",
  "an4:70.4.3_0": "So ce adhammaṁ carati, ",
  "an4:70.4.4_0": "pageva itarā pajā; ",
  "an4:70.4.5_0": "Sabbaṁ raṭṭhaṁ dukkhaṁ seti, ",
  "an4:70.4.6_0": "rājā ce hoti adhammiko. ",
  "an4:70.5.1_0": "Gunnañce taramānānaṁ, ",
  "an4:70.5.2_0": "ujuṁ gacchati puṅgavo; ",
  "an4:70.5.3_0": "Sabbā tā ujuṁ gacchanti, ",
  "an4:70.5.4_0": "nette ujuṁ gate sati. ",
  "an4:70.6.1_0": "Evamevaṁ manussesu, ",
  "an4:70.6.2_0": "yo hoti seṭṭhasammato; ",
  "an4:70.6.3_0": "So sace dhammaṁ carati, ",
  "an4:70.6.4_0": "pageva itarā pajā; ",
  "an4:70.6.5_0": "Sabbaṁ raṭṭhaṁ sukhaṁ seti, ",
  "an4:70.6.6_0": "rājā ce hoti dhammiko”ti. ",
  "an4:70.6.7_0": "Dasamaṁ. ",
  "an4:70.6.8_0": "Pattakammavaggo dutiyo. ",
  "an4:70.7.0_0": "Tassuddānaṁ",
  "an4:70.7.1_0": "Pattakammaṁ ānaṇyako, ",
  "an4:70.7.2_0": "Sabrahmanirayā rūpena pañcamaṁ; ",
  "an4:70.7.3_0": "Sarāgaahirājā devadatto, ",
  "an4:70.7.4_0": "Padhānaṁ adhammikena cāti. ",
  "an4:71.0.1_0": "Aṅguttara Nikāya 4 ",
  "an4:71.0.2_0": "8. Apaṇṇakavagga ",
  "an4:71.0.3_0": "71. Padhānasutta ",
  "an4:71.1.1_0": "“Catūhi,",
  "an4:71.1.1_1": "bhikkhave,",
  "an4:71.1.1_2": "dhammehi samannāgato bhikkhu apaṇṇakappaṭipadaṁ paṭipanno hoti,",
  "an4:71.1.1_3": "yoni cassa āraddhā hoti āsavānaṁ khayāya.",
  "an4:71.1.2_0": "Katamehi catūhi? ",
  "an4:71.1.3_0": "Idha, bhikkhave, bhikkhu sīlavā hoti, bahussuto hoti, āraddhavīriyo hoti, paññavā hoti. ",
  "an4:71.1.4_0": "Imehi kho,",
  "an4:71.1.4_1": "bhikkhave,",
  "an4:71.1.4_2": "catūhi dhammehi samannāgato bhikkhu apaṇṇakappaṭipadaṁ paṭipanno hoti,",
  "an4:71.1.4_3": "yoni cassa āraddhā hoti āsavānaṁ khayāyā”ti.",
  "an4:71.1.5_0": "Paṭhamaṁ. ",
  "an4:72.0.1_0": "Aṅguttara Nikāya 4 ",
  "an4:72.0.2_0": "8. Apaṇṇakavagga ",
  "an4:72.0.3_0": "72. Sammādiṭṭhisutta ",
  "an4:72.1.1_0": "“Catūhi,",
  "an4:72.1.1_1": "bhikkhave,",
  "an4:72.1.1_2": "dhammehi samannāgato bhikkhu apaṇṇakappaṭipadaṁ paṭipanno hoti,",
  "an4:72.1.1_3": "yoni cassa āraddhā hoti āsavānaṁ khayāya.",
  "an4:72.1.2_0": "Katamehi catūhi? ",
  "an4:72.1.3_0": "Nekkhammavitakkena, abyāpādavitakkena, avihiṁsāvitakkena, sammādiṭṭhiyā—",
  "an4:72.1.4_0": "imehi kho,",
  "an4:72.1.4_1": "bhikkhave,",
  "an4:72.1.4_2": "catūhi dhammehi samannāgato bhikkhu apaṇṇakappaṭipadaṁ paṭipanno hoti,",
  "an4:72.1.4_3": "yoni cassa āraddhā hoti āsavānaṁ khayāyā”ti.",
  "an4:72.1.5_0": "Dutiyaṁ. ",
  "an4:73.0.1_0": "Aṅguttara Nikāya 4 ",
  "an4:73.0.2_0": "8. Apaṇṇakavagga ",
  "an4:73.0.3_0": "73. Sappurisasutta ",
  "an4:73.1.1_0": "“Catūhi, bhikkhave, dhammehi samannāgato asappuriso veditabbo. ",
  "an4:73.1.2_0": "Katamehi catūhi? ",
  "an4:73.1.3_0": "Idha,",
  "an4:73.1.3_1": "bhikkhave,",
  "an4:73.1.3_2": "asappuriso yo hoti parassa avaṇṇo taṁ apuṭṭhopi pātu karoti,",
  "an4:73.1.3_3": "ko pana vādo puṭṭhassa.",
  "an4:73.1.4_0": "Puṭṭho kho pana pañhābhinīto ahāpetvā alambitvā paripūraṁ vitthārena parassa avaṇṇaṁ bhāsitā hoti. ",
  "an4:73.1.5_0": "Veditabbametaṁ, bhikkhave, asappuriso ayaṁ bhavanti. ",
  "an4:73.2.1_0": "Puna caparaṁ,",
  "an4:73.2.1_1": "bhikkhave,",
  "an4:73.2.1_2": "asappuriso yo hoti parassa vaṇṇo taṁ puṭṭhopi na pātu karoti,",
  "an4:73.2.1_3": "ko pana vādo apuṭṭhassa.",
  "an4:73.2.2_0": "Puṭṭho kho pana pañhābhinīto hāpetvā lambitvā aparipūraṁ avitthārena parassa vaṇṇaṁ bhāsitā hoti. ",
  "an4:73.2.3_0": "Veditabbametaṁ, bhikkhave, asappuriso ayaṁ bhavanti. ",
  "an4:73.3.1_0": "Puna caparaṁ,",
  "an4:73.3.1_1": "bhikkhave,",
  "an4:73.3.1_2": "asappuriso yo hoti attano avaṇṇo taṁ puṭṭhopi na pātu karoti,",
  "an4:73.3.1_3": "ko pana vādo apuṭṭhassa.",
  "an4:73.3.2_0": "Puṭṭho kho pana pañhābhinīto hāpetvā lambitvā aparipūraṁ avitthārena attano avaṇṇaṁ bhāsitā hoti. ",
  "an4:73.3.3_0": "Veditabbametaṁ, bhikkhave, asappuriso ayaṁ bhavanti. ",
  "an4:73.4.1_0": "Puna caparaṁ,",
  "an4:73.4.1_1": "bhikkhave,",
  "an4:73.4.1_2": "asappuriso yo hoti attano vaṇṇo taṁ apuṭṭhopi pātu karoti,",
  "an4:73.4.1_3": "ko pana vādo puṭṭhassa.",
  "an4:73.4.2_0": "Puṭṭho kho pana pañhābhinīto ahāpetvā alambitvā paripūraṁ vitthārena attano vaṇṇaṁ bhāsitā hoti. ",
  "an4:73.4.3_0": "Veditabbametaṁ, bhikkhave, asappuriso ayaṁ bhavanti. ",
  "an4:73.4.4_0": "Imehi kho, bhikkhave, catūhi dhammehi samannāgato asappuriso veditabbo. ",
  "an4:73.5.1_0": "Catūhi, bhikkhave, dhammehi samannāgato sappuriso veditabbo. ",
  "an4:73.5.2_0": "Katamehi catūhi? ",
  "an4:73.5.3_0": "Idha,",
  "an4:73.5.3_1": "bhikkhave,",
  "an4:73.5.3_2": "sappuriso yo hoti parassa avaṇṇo taṁ puṭṭhopi na pātu karoti,",
  "an4:73.5.3_3": "ko pana vādo apuṭṭhassa.",
  "an4:73.5.4_0": "Puṭṭho kho pana pañhābhinīto hāpetvā lambitvā aparipūraṁ avitthārena parassa avaṇṇaṁ bhāsitā hoti. ",
  "an4:73.5.5_0": "Veditabbametaṁ, bhikkhave, sappuriso ayaṁ bhavanti. ",
  "an4:73.6.1_0": "Puna caparaṁ,",
  "an4:73.6.1_1": "bhikkhave,",
  "an4:73.6.1_2": "sappuriso yo hoti parassa vaṇṇo taṁ apuṭṭhopi pātu karoti,",
  "an4:73.6.1_3": "ko pana vādo puṭṭhassa.",
  "an4:73.6.2_0": "Puṭṭho kho pana pañhābhinīto ahāpetvā alambitvā paripūraṁ vitthārena parassa vaṇṇaṁ bhāsitā hoti. ",
  "an4:73.6.3_0": "Veditabbametaṁ, bhikkhave, sappuriso ayaṁ bhavanti. ",
  "an4:73.7.1_0": "Puna caparaṁ,",
  "an4:73.7.1_1": "bhikkhave,",
  "an4:73.7.1_2": "sappuriso yo hoti attano avaṇṇo taṁ apuṭṭhopi pātu karoti,",
  "an4:73.7.1_3": "ko pana vādo puṭṭhassa.",
  "an4:73.7.2_0": "Puṭṭho kho pana pañhābhinīto ahāpetvā alambitvā paripūraṁ vitthārena attano avaṇṇaṁ bhāsitā hoti. ",
  "an4:73.7.3_0": "Veditabbametaṁ, bhikkhave, sappuriso ayaṁ bhavanti. ",
  "an4:73.8.1_0": "Puna caparaṁ,",
  "an4:73.8.1_1": "bhikkhave,",
  "an4:73.8.1_2": "sappuriso yo hoti attano vaṇṇo taṁ puṭṭhopi na pātu karoti,",
  "an4:73.8.1_3": "ko pana vādo apuṭṭhassa.",
  "an4:73.8.2_0": "Puṭṭho kho pana pañhābhinīto hāpetvā lambitvā aparipūraṁ avitthārena attano vaṇṇaṁ bhāsitā hoti. ",
  "an4:73.8.3_0": "Veditabbametaṁ, bhikkhave, sappuriso ayaṁ bhavanti. ",
  "an4:73.8.4_0": "Imehi kho, bhikkhave, catūhi dhammehi samannāgato sappuriso veditabbo. ",
  "an4:73.9.1_0": "Seyyathāpi,",
  "an4:73.9.1_1": "bhikkhave,",
  "an4:73.9.1_2": "vadhukā yaññadeva rattiṁ vā divaṁ vā ānītā hoti,",
  "an4:73.9.1_3": "tāvadevassā tibbaṁ hirottappaṁ paccupaṭṭhitaṁ hoti sassuyāpi sasurepi sāmikepi antamaso dāsakammakaraporisesu.",
  "an4:73.9.2_0": "Sā aparena samayena saṁvāsamanvāya vissāsamanvāya sassumpi sasurampi sāmikampi evamāha: ",
  "an4:73.9.3_0": "‘apetha, kiṁ pana tumhe jānāthā’ti. ",
  "an4:73.9.4_0": "Evamevaṁ kho,",
  "an4:73.9.4_1": "bhikkhave,",
  "an4:73.9.4_2": "idhekacco bhikkhu yaññadeva rattiṁ vā divaṁ vā agārasmā anagāriyaṁ pabbajito hoti,",
  "an4:73.9.4_3": "tāvadevassa tibbaṁ hirottappaṁ paccupaṭṭhitaṁ hoti bhikkhūsu bhikkhunīsu upāsakesu upāsikāsu antamaso ārāmikasamaṇuddesesu.",
  "an4:73.9.5_0": "So aparena samayena saṁvāsamanvāya vissāsamanvāya ācariyampi upajjhāyampi evamāha: ",
  "an4:73.9.6_0": "‘apetha, kiṁ pana tumhe jānāthā’ti. ",
  "an4:73.9.7_0": "Tasmātiha, bhikkhave, evaṁ sikkhitabbaṁ: ",
  "an4:73.9.8_0": "‘adhunāgatavadhukāsamena cetasā viharissāmā’ti. ",
  "an4:73.9.9_0": "Evañhi vo, bhikkhave, sikkhitabban”ti. ",
  "an4:73.9.10_0": "Tatiyaṁ. ",
  "an4:74.0.1_0": "Aṅguttara Nikāya 4 ",
  "an4:74.0.2_0": "8. Apaṇṇakavagga ",
  "an4:74.0.3_0": "74. Paṭhamaaggasutta ",
  "an4:74.1.1_0": "“Cattārimāni, bhikkhave, aggāni. ",
  "an4:74.1.2_0": "Katamāni cattāri? ",
  "an4:74.1.3_0": "Sīlaggaṁ, samādhiggaṁ, paññāggaṁ, vimuttaggaṁ—",
  "an4:74.1.4_0": "Imāni kho, bhikkhave, cattāri aggānī”ti. ",
  "an4:74.1.5_0": "Catutthaṁ. ",
  "an4:75.0.1_0": "Aṅguttara Nikāya 4 ",
  "an4:75.0.2_0": "8. Apaṇṇakavagga ",
  "an4:75.0.3_0": "75. Dutiyaaggasutta ",
  "an4:75.1.1_0": "“Cattārimāni, bhikkhave, aggāni. ",
  "an4:75.1.2_0": "Katamāni cattāri? ",
  "an4:75.1.3_0": "Rūpaggaṁ, vedanāggaṁ, saññāggaṁ, bhavaggaṁ—",
  "an4:75.1.4_0": "Imāni kho, bhikkhave, cattāri aggānī”ti. ",
  "an4:75.1.5_0": "Pañcamaṁ. ",
  "an4:76.0.1_0": "Aṅguttara Nikāya 4 ",
  "an4:76.0.2_0": "8. Apaṇṇakavagga ",
  "an4:76.0.3_0": "76. Kusinārasutta ",
  "an4:76.1.1_0": "Ekaṁ samayaṁ bhagavā kusinārāyaṁ viharati upavattane mallānaṁ sālavane antarena yamakasālānaṁ parinibbānasamaye. ",
  "an4:76.1.2_0": "Tatra kho bhagavā bhikkhū āmantesi: ",
  "an4:76.1.3_0": "“bhikkhavo”ti. ",
  "an4:76.1.4_0": "“Bhadante”ti te bhikkhū bhagavato paccassosuṁ. ",
  "an4:76.1.5_0": "Bhagavā etadavoca: ",
  "an4:76.2.1_0": "“Siyā kho pana,",
  "an4:76.2.1_1": "bhikkhave,",
  "an4:76.2.1_2": "ekabhikkhussapi kaṅkhā vā vimati vā buddhe vā dhamme vā saṅghe vā magge vā paṭipadāya vā,",
  "an4:76.2.1_3": "pucchatha,",
  "an4:76.2.1_4": "bhikkhave,",
  "an4:76.2.1_5": "mā pacchā vippaṭisārino ahuvattha:",
  "an4:76.2.2_0": "‘sammukhībhūto no satthā ahosi, nāsakkhimha bhagavantaṁ sammukhā paṭipucchitun’”ti. ",
  "an4:76.2.3_0": "Evaṁ vutte, te bhikkhū tuṇhī ahesuṁ. ",
  "an4:76.3.1_0": "Dutiyampi kho bhagavā bhikkhū āmantesi: ",
  "an4:76.3.2_0": "“siyā kho pana,",
  "an4:76.3.2_1": "bhikkhave,",
  "an4:76.3.2_2": "ekabhikkhussapi kaṅkhā vā vimati vā buddhe vā dhamme vā saṅghe vā magge vā paṭipadāya vā,",
  "an4:76.3.2_3": "pucchatha,",
  "an4:76.3.2_4": "bhikkhave,",
  "an4:76.3.2_5": "mā pacchā vippaṭisārino ahuvattha:",
  "an4:76.3.3_0": "‘sammukhībhūto no satthā ahosi, nāsakkhimha bhagavantaṁ sammukhā paṭipucchitun’”ti. ",
  "an4:76.3.4_0": "Dutiyampi kho te bhikkhū tuṇhī ahesuṁ. ",
  "an4:76.4.1_0": "Tatiyampi kho bhagavā bhikkhū āmantesi: ",
  "an4:76.4.2_0": "“siyā kho pana,",
  "an4:76.4.2_1": "bhikkhave,",
  "an4:76.4.2_2": "ekabhikkhussapi kaṅkhā vā vimati vā buddhe vā dhamme vā saṅghe vā magge vā paṭipadāya vā,",
  "an4:76.4.2_3": "pucchatha,",
  "an4:76.4.2_4": "bhikkhave,",
  "an4:76.4.2_5": "mā pacchā vippaṭisārino ahuvattha:",
  "an4:76.4.3_0": "‘sammukhībhūto no satthā ahosi, nāsakkhimha bhagavantaṁ sammukhā paṭipucchitun’”ti. ",
  "an4:76.4.4_0": "Tatiyampi kho te bhikkhū tuṇhī ahesuṁ. ",
  "an4:76.5.1_0": "Atha kho bhagavā bhikkhū āmantesi: ",
  "an4:76.5.2_0": "“siyā kho pana,",
  "an4:76.5.2_1": "bhikkhave,",
  "an4:76.5.2_2": "satthugāravenapi na puccheyyātha,",
  "an4:76.5.2_3": "sahāyakopi,",
  "an4:76.5.2_4": "bhikkhave,",
  "an4:76.5.2_5": "sahāyakassa ārocetū”ti.",
  "an4:76.5.3_0": "Evaṁ vutte, te bhikkhū tuṇhī ahesuṁ. ",
  "an4:76.5.4_0": "Atha kho āyasmā ānando bhagavantaṁ etadavoca: ",
  "an4:76.5.5_0": "“acchariyaṁ, bhante, abbhutaṁ, bhante. ",
  "an4:76.5.6_0": "Evaṁ pasanno ahaṁ, bhante.",
  "an4:76.5.6_1": "Natthi imasmiṁ bhikkhusaṅghe ekabhikkhussapi kaṅkhā vā vimati vā buddhe vā dhamme vā saṅghe vā magge vā paṭipadāya vā”ti.",
  "an4:76.6.1_0": "“Pasādā kho tvaṁ, ānanda, vadesi.",
  "an4:76.6.1_1": "Ñāṇameva hettha, ānanda,",
  "an4:76.6.1_2": "tathāgatassa:",
  "an4:76.6.1_3": "‘natthi imasmiṁ bhikkhusaṅghe ekabhikkhussapi kaṅkhā vā vimati vā buddhe vā dhamme vā saṅghe vā magge vā paṭipadāya vā’.",
  "an4:76.6.2_0": "Imesañhi, ānanda,",
  "an4:76.6.2_1": "pañcannaṁ bhikkhusatānaṁ yo pacchimako bhikkhu so sotāpanno avinipātadhammo niyato sambodhiparāyaṇo”ti.",
  "an4:76.6.3_0": "Chaṭṭhaṁ. ",
  "an4:77.0.1_0": "Aṅguttara Nikāya 4 ",
  "an4:77.0.2_0": "8. Apaṇṇakavagga ",
  "an4:77.0.3_0": "77. Acinteyyasutta ",
  "an4:77.1.1_0": "“Cattārimāni,",
  "an4:77.1.1_1": "bhikkhave,",
  "an4:77.1.1_2": "acinteyyāni,",
  "an4:77.1.1_3": "na cintetabbāni;",
  "an4:77.1.1_4": "yāni cintento ummādassa vighātassa bhāgī assa.",
  "an4:77.1.2_0": "Katamāni cattāri? ",
  "an4:77.1.3_0": "Buddhānaṁ, bhikkhave, buddhavisayo acinteyyo, na cintetabbo; ",
  "an4:77.1.4_0": "yaṁ cintento ummādassa vighātassa bhāgī assa. ",
  "an4:77.1.5_0": "Jhāyissa, bhikkhave, jhānavisayo acinteyyo, na cintetabbo; ",
  "an4:77.1.6_0": "yaṁ cintento ummādassa vighātassa bhāgī assa. ",
  "an4:77.1.7_0": "Kammavipāko, bhikkhave, acinteyyo, na cintetabbo; ",
  "an4:77.1.8_0": "yaṁ cintento ummādassa vighātassa bhāgī assa. ",
  "an4:77.1.9_0": "Lokacintā, bhikkhave, acinteyyā, na cintetabbā; ",
  "an4:77.1.10_0": "yaṁ cintento ummādassa vighātassa bhāgī assa. ",
  "an4:77.1.11_0": "Imāni kho,",
  "an4:77.1.11_1": "bhikkhave,",
  "an4:77.1.11_2": "cattāri acinteyyāni,",
  "an4:77.1.11_3": "na cintetabbāni;",
  "an4:77.1.11_4": "yāni cintento ummādassa vighātassa bhāgī assā”ti.",
  "an4:77.1.12_0": "Sattamaṁ. ",
  "an4:78.0.1_0": "Aṅguttara Nikāya 4 ",
  "an4:78.0.2_0": "8. Apaṇṇakavagga ",
  "an4:78.0.3_0": "78. Dakkhiṇasutta ",
  "an4:78.1.1_0": "“Catasso imā, bhikkhave, dakkhiṇā visuddhiyo. ",
  "an4:78.1.2_0": "Katamā catasso? ",
  "an4:78.1.3_0": "Atthi, bhikkhave, dakkhiṇā dāyakato visujjhati, no paṭiggāhakato; ",
  "an4:78.1.4_0": "atthi, bhikkhave, dakkhiṇā paṭiggāhakato visujjhati, no dāyakato; ",
  "an4:78.1.5_0": "atthi, bhikkhave, dakkhiṇā neva dāyakato visujjhati, no paṭiggāhakato; ",
  "an4:78.1.6_0": "atthi, bhikkhave, dakkhiṇā dāyakato ceva visujjhati paṭiggāhakato ca. ",
  "an4:78.2.1_0": "Kathañca, bhikkhave, dakkhiṇā dāyakato visujjhati, no paṭiggāhakato? ",
  "an4:78.2.2_0": "Idha, bhikkhave, dāyako hoti sīlavā kalyāṇadhammo; paṭiggāhakā honti dussīlā pāpadhammā. ",
  "an4:78.2.3_0": "Evaṁ kho, bhikkhave, dakkhiṇā dāyakato visujjhati, no paṭiggāhakato. ",
  "an4:78.3.1_0": "Kathañca, bhikkhave, dakkhiṇā paṭiggāhakato visujjhati, no dāyakato? ",
  "an4:78.3.2_0": "Idha, bhikkhave, dāyako hoti dussīlo pāpadhammo; paṭiggāhakā honti sīlavanto kalyāṇadhammā. ",
  "an4:78.3.3_0": "Evaṁ kho, bhikkhave, dakkhiṇā paṭiggāhakato visujjhati, no dāyakato. ",
  "an4:78.4.1_0": "Kathañca, bhikkhave, dakkhiṇā neva dāyakato visujjhati, no paṭiggāhakato? ",
  "an4:78.4.2_0": "Idha, bhikkhave, dāyako hoti dussīlo pāpadhammo; paṭiggāhakāpi honti dussīlā pāpadhammā. ",
  "an4:78.4.3_0": "Evaṁ kho, bhikkhave, dakkhiṇā neva dāyakato visujjhati, no paṭiggāhakato. ",
  "an4:78.5.1_0": "Kathañca, bhikkhave, dakkhiṇā dāyakato ceva visujjhati paṭiggāhakato ca? ",
  "an4:78.5.2_0": "Idha, bhikkhave, dāyako hoti sīlavā kalyāṇadhammo; paṭiggāhakāpi honti sīlavanto kalyāṇadhammā. ",
  "an4:78.5.3_0": "Evaṁ kho, bhikkhave, dakkhiṇā dāyakato ceva visujjhati paṭiggāhakato ca. ",
  "an4:78.5.4_0": "Imā kho, bhikkhave, catasso dakkhiṇā visuddhiyo”ti. ",
  "an4:78.5.5_0": "Aṭṭhamaṁ. ",
  "an4:79.0.1_0": "Aṅguttara Nikāya 4 ",
  "an4:79.0.2_0": "8. Apaṇṇakavagga ",
  "an4:79.0.3_0": "79. Vaṇijjasutta ",
  "an4:79.1.1_0": "Atha kho āyasmā sāriputto yena bhagavā tenupasaṅkami;",
  "an4:79.1.1_1": "upasaṅkamitvā bhagavantaṁ abhivādetvā ekamantaṁ nisīdi.",
  "an4:79.1.1_2": "Ekamantaṁ nisinno kho āyasmā sāriputto bhagavantaṁ etadavoca:",
  "an4:79.1.2_0": "“ko nu kho, bhante, hetu ko paccayo, yena midhekaccassa tādisāva vaṇijjā payuttā chedagāminī hoti? ",
  "an4:79.1.3_0": "Ko pana, bhante,",
  "an4:79.1.3_1": "hetu ko paccayo,",
  "an4:79.1.3_2": "yena midhekaccassa tādisāva vaṇijjā payuttā na yathādhippāyā hoti?",
  "an4:79.1.4_0": "Ko nu kho, bhante, hetu ko paccayo, yena midhekaccassa tādisāva vaṇijjā payuttā yathādhippāyā hoti? ",
  "an4:79.1.5_0": "Ko pana, bhante, hetu ko paccayo, yena midhekaccassa tādisāva vaṇijjā payuttā parādhippāyā hotī”ti? ",
  "an4:79.2.1_0": "“Idha,",
  "an4:79.2.1_1": "sāriputta,",
  "an4:79.2.1_2": "ekacco samaṇaṁ vā brāhmaṇaṁ vā upasaṅkamitvā pavāreti: ‘vadatu, bhante,",
  "an4:79.2.1_3": "paccayenā’ti.",
  "an4:79.2.1_4": "So yena pavāreti taṁ na deti.",
  "an4:79.2.2_0": "So ce tato cuto itthattaṁ āgacchati, so yaññadeva vaṇijjaṁ payojeti, sāssa hoti chedagāminī. ",
  "an4:79.3.1_0": "Idha pana,",
  "an4:79.3.1_1": "sāriputta,",
  "an4:79.3.1_2": "ekacco samaṇaṁ vā brāhmaṇaṁ vā upasaṅkamitvā pavāreti: ‘vadatu, bhante,",
  "an4:79.3.1_3": "paccayenā’ti.",
  "an4:79.3.1_4": "So yena pavāreti taṁ na yathādhippāyaṁ deti.",
  "an4:79.3.2_0": "So ce tato cuto itthattaṁ āgacchati, so yaññadeva vaṇijjaṁ payojeti, sāssa na hoti yathādhippāyā. ",
  "an4:79.4.1_0": "Idha pana,",
  "an4:79.4.1_1": "sāriputta,",
  "an4:79.4.1_2": "ekacco samaṇaṁ vā brāhmaṇaṁ vā upasaṅkamitvā pavāreti: ‘vadatu, bhante,",
  "an4:79.4.1_3": "paccayenā’ti.",
  "an4:79.4.1_4": "So yena pavāreti taṁ yathādhippāyaṁ deti.",
  "an4:79.4.2_0": "So ce tato cuto itthattaṁ āgacchati, so yaññadeva vaṇijjaṁ payojeti, sāssa hoti yathādhippāyā. ",
  "an4:79.5.1_0": "Idha,",
  "an4:79.5.1_1": "sāriputta,",
  "an4:79.5.1_2": "ekacco samaṇaṁ vā brāhmaṇaṁ vā upasaṅkamitvā pavāreti: ‘vadatu, bhante,",
  "an4:79.5.1_3": "paccayenā’ti.",
  "an4:79.5.1_4": "So yena pavāreti taṁ parādhippāyaṁ deti.",
  "an4:79.5.2_0": "So ce tato cuto itthattaṁ āgacchati, so yaññadeva vaṇijjaṁ payojeti, sāssa hoti parādhippāyā. ",
  "an4:79.6.1_0": "Ayaṁ kho,",
  "an4:79.6.1_1": "sāriputta,",
  "an4:79.6.1_2": "hetu ayaṁ paccayo,",
  "an4:79.6.1_3": "yena midhekaccassa tādisāva vaṇijjā payuttā chedagāminī hoti.",
  "an4:79.6.2_0": "Ayaṁ pana,",
  "an4:79.6.2_1": "sāriputta,",
  "an4:79.6.2_2": "hetu ayaṁ paccayo,",
  "an4:79.6.2_3": "yena midhekaccassa tādisāva vaṇijjā payuttā na yathādhippāyā hoti.",
  "an4:79.6.3_0": "Ayaṁ kho pana,",
  "an4:79.6.3_1": "sāriputta,",
  "an4:79.6.3_2": "hetu ayaṁ paccayo,",
  "an4:79.6.3_3": "yena midhekaccassa tādisāva vaṇijjā payuttā yathādhippāyā hoti.",
  "an4:79.6.4_0": "Ayaṁ pana,",
  "an4:79.6.4_1": "sāriputta,",
  "an4:79.6.4_2": "hetu ayaṁ paccayo,",
  "an4:79.6.4_3": "yena midhekaccassa tādisāva vaṇijjā payuttā parādhippāyā hotī”ti.",
  "an4:79.6.5_0": "Navamaṁ. ",
  "an4:80.0.1_0": "Aṅguttara Nikāya 4 ",
  "an4:80.0.2_0": "8. Apaṇṇakavagga ",
  "an4:80.0.3_0": "80. Kambojasutta ",
  "an4:80.1.1_0": "Ekaṁ samayaṁ bhagavā kosambiyaṁ viharati ghositārāme. ",
  "an4:80.1.2_0": "Atha kho āyasmā ānando yena bhagavā tenupasaṅkami;",
  "an4:80.1.2_1": "upasaṅkamitvā bhagavantaṁ abhivādetvā ekamantaṁ nisīdi.",
  "an4:80.1.2_2": "Ekamantaṁ nisinno kho āyasmā ānando bhagavantaṁ etadavoca:",
  "an4:80.2.1_0": "“Ko nu kho, bhante,",
  "an4:80.2.1_1": "hetu ko paccayo,",
  "an4:80.2.1_2": "yena mātugāmo neva sabhāyaṁ nisīdati,",
  "an4:80.2.1_3": "na kammantaṁ payojeti,",
  "an4:80.2.1_4": "na kambojaṁ gacchatī”ti?",
  "an4:80.2.2_0": "“Kodhano, ānanda, mātugāmo; ",
  "an4:80.2.3_0": "issukī, ānanda, mātugāmo; ",
  "an4:80.2.4_0": "maccharī, ānanda, mātugāmo; ",
  "an4:80.2.5_0": "duppañño, ānanda, mātugāmo—",
  "an4:80.2.6_0": "ayaṁ kho, ānanda,",
  "an4:80.2.6_1": "hetu ayaṁ paccayo,",
  "an4:80.2.6_2": "yena mātugāmo neva sabhāyaṁ nisīdati,",
  "an4:80.2.6_3": "na kammantaṁ payojeti,",
  "an4:80.2.6_4": "na kambojaṁ gacchatī”ti.",
  "an4:80.2.7_0": "Dasamaṁ. ",
  "an4:80.2.8_0": "Apaṇṇakavaggo tatiyo. ",
  "an4:80.3.0_0": "Tassuddānaṁ",
  "an4:80.3.1_0": "Padhānaṁ diṭṭhisappurisa, ",
  "an4:80.3.2_0": "Vadhukā dve ca honti aggāni; ",
  "an4:80.3.3_0": "Kusināraacinteyyā, ",
  "an4:80.3.4_0": "Dakkhiṇā ca vaṇijjā kambojanti. ",
  "an4:81.0.1_0": "Aṅguttara Nikāya 4 ",
  "an4:81.0.2_0": "9. Macalavagga ",
  "an4:81.0.3_0": "81. Pāṇātipātasutta ",
  "an4:81.1.1_0": "“Catūhi, bhikkhave, dhammehi samannāgato yathābhataṁ nikkhitto evaṁ niraye. ",
  "an4:81.1.2_0": "Katamehi catūhi? ",
  "an4:81.1.3_0": "Pāṇātipātī hoti, adinnādāyī hoti, kāmesumicchācārī hoti, musāvādī hoti—",
  "an4:81.1.4_0": "imehi kho, bhikkhave, catūhi dhammehi samannāgato yathābhataṁ nikkhitto evaṁ niraye. ",
  "an4:81.2.1_0": "Catūhi, bhikkhave, dhammehi samannāgato yathābhataṁ nikkhitto evaṁ sagge. ",
  "an4:81.2.2_0": "Katamehi catūhi? ",
  "an4:81.2.3_0": "Pāṇātipātā paṭivirato hoti,",
  "an4:81.2.3_1": "adinnādānā paṭivirato hoti,",
  "an4:81.2.3_2": "kāmesumicchācārā paṭivirato hoti,",
  "an4:81.2.3_3": "musāvādā paṭivirato hoti—",
  "an4:81.2.4_0": "imehi kho, bhikkhave, catūhi dhammehi samannāgato yathābhataṁ nikkhitto evaṁ sagge”ti. ",
  "an4:81.2.5_0": "Paṭhamaṁ. ",
  "an4:82.0.1_0": "Aṅguttara Nikāya 4 ",
  "an4:82.0.2_0": "9. Macalavagga ",
  "an4:82.0.3_0": "82. Musāvādasutta ",
  "an4:82.1.1_0": "“Catūhi, bhikkhave, dhammehi samannāgato yathābhataṁ nikkhitto evaṁ niraye. ",
  "an4:82.1.2_0": "Katamehi catūhi? ",
  "an4:82.1.3_0": "Musāvādī hoti, pisuṇavāco hoti, pharusavāco hoti, samphappalāpī hoti—",
  "an4:82.1.4_0": "imehi kho, bhikkhave, catūhi dhammehi samannāgato yathābhataṁ nikkhitto evaṁ niraye. ",
  "an4:82.2.1_0": "Catūhi, bhikkhave, dhammehi samannāgato yathābhataṁ nikkhitto evaṁ sagge. ",
  "an4:82.2.2_0": "Katamehi catūhi? ",
  "an4:82.2.3_0": "Musāvādā paṭivirato hoti,",
  "an4:82.2.3_1": "pisuṇāya vācāya paṭivirato hoti,",
  "an4:82.2.3_2": "pharusāya vācāya paṭivirato hoti,",
  "an4:82.2.3_3": "samphappalāpā paṭivirato hoti—",
  "an4:82.2.4_0": "imehi kho, bhikkhave, catūhi dhammehi samannāgato yathābhataṁ nikkhitto evaṁ sagge”ti. ",
  "an4:82.2.5_0": "Dutiyaṁ. ",
  "an4:83.0.1_0": "Aṅguttara Nikāya 4 ",
  "an4:83.0.2_0": "9. Macalavagga ",
  "an4:83.0.3_0": "83. Avaṇṇārahasutta ",
  "an4:83.1.1_0": "“Catūhi, bhikkhave, dhammehi samannāgato yathābhataṁ nikkhitto evaṁ niraye. ",
  "an4:83.1.2_0": "Katamehi catūhi? ",
  "an4:83.1.3_0": "Ananuvicca apariyogāhetvā avaṇṇārahassa vaṇṇaṁ bhāsati, ",
  "an4:83.1.4_0": "ananuvicca apariyogāhetvā vaṇṇārahassa avaṇṇaṁ bhāsati, ",
  "an4:83.1.5_0": "ananuvicca apariyogāhetvā appasādanīye ṭhāne pasādaṁ upadaṁseti,",
  "an4:83.1.5_1": "ananuvicca apariyogāhetvā pasādanīye ṭhāne appasādaṁ upadaṁseti—",
  "an4:83.1.6_0": "imehi kho, bhikkhave, catūhi dhammehi samannāgato yathābhataṁ nikkhitto evaṁ niraye. ",
  "an4:83.2.1_0": "Catūhi, bhikkhave, dhammehi samannāgato yathābhataṁ nikkhitto evaṁ sagge. ",
  "an4:83.2.2_0": "Katamehi catūhi? ",
  "an4:83.2.3_0": "Anuvicca pariyogāhetvā avaṇṇārahassa avaṇṇaṁ bhāsati, ",
  "an4:83.2.4_0": "anuvicca pariyogāhetvā vaṇṇārahassa vaṇṇaṁ bhāsati, ",
  "an4:83.2.5_0": "anuvicca pariyogāhetvā appasādanīye ṭhāne appasādaṁ upadaṁseti ",
  "an4:83.2.6_0": "anuvicca pariyogāhetvā pasādanīye ṭhāne pasādaṁ upadaṁseti—",
  "an4:83.2.7_0": "imehi kho, bhikkhave, catūhi dhammehi samannāgato yathābhataṁ nikkhitto evaṁ sagge”ti. ",
  "an4:83.2.8_0": "Tatiyaṁ. ",
  "an4:84.0.1_0": "Aṅguttara Nikāya 4 ",
  "an4:84.0.2_0": "9. Macalavagga ",
  "an4:84.0.3_0": "84. Kodhagarusutta ",
  "an4:84.1.1_0": "“Catūhi, bhikkhave, dhammehi samannāgato yathābhataṁ nikkhitto evaṁ niraye. ",
  "an4:84.1.2_0": "Katamehi catūhi? ",
  "an4:84.1.3_0": "Kodhagaru hoti na saddhammagaru,",
  "an4:84.1.3_1": "makkhagaru hoti na saddhammagaru,",
  "an4:84.1.3_2": "lābhagaru hoti na saddhammagaru,",
  "an4:84.1.3_3": "sakkāragaru hoti na saddhammagaru—",
  "an4:84.1.4_0": "imehi kho, bhikkhave, catūhi dhammehi samannāgato yathābhataṁ nikkhitto evaṁ niraye. ",
  "an4:84.2.1_0": "Catūhi, bhikkhave, dhammehi samannāgato yathābhataṁ nikkhitto evaṁ sagge. ",
  "an4:84.2.2_0": "Katamehi catūhi? ",
  "an4:84.2.3_0": "Saddhammagaru hoti na kodhagaru,",
  "an4:84.2.3_1": "saddhammagaru hoti na makkhagaru,",
  "an4:84.2.3_2": "saddhammagaru hoti na lābhagaru,",
  "an4:84.2.3_3": "saddhammagaru hoti na sakkāragaru—",
  "an4:84.2.4_0": "imehi kho, bhikkhave, catūhi dhammehi samannāgato yathābhataṁ nikkhitto evaṁ sagge”ti. ",
  "an4:84.2.5_0": "Catutthaṁ. ",
  "an4:85.0.1_0": "Aṅguttara Nikāya 4 ",
  "an4:85.0.2_0": "9. Macalavagga ",
  "an4:85.0.3_0": "85. Tamotamasutta ",
  "an4:85.1.1_0": "“Cattārome, bhikkhave, puggalā santo saṁvijjamānā lokasmiṁ. ",
  "an4:85.1.2_0": "Katame cattāro? ",
  "an4:85.1.3_0": "Tamo tamaparāyaṇo, ",
  "an4:85.1.4_0": "tamo jotiparāyaṇo,",
  "an4:85.1.5_0": "joti tamaparāyaṇo,",
  "an4:85.1.6_0": "joti jotiparāyaṇo. ",
  "an4:85.2.1_0": "Kathañca, bhikkhave, puggalo tamo hoti tamaparāyaṇo? ",
  "an4:85.2.2_0": "Idha,",
  "an4:85.2.2_1": "bhikkhave,",
  "an4:85.2.2_2": "ekacco puggalo nīce kule paccājāto hoti—caṇḍālakule vā venakule vā nesādakule vā rathakārakule vā pukkusakule",
  "an4:85.2.2_3": "vā dalidde appannapānabhojane kasiravuttike,",
  "an4:85.2.2_4": "yattha kasirena ghāsacchādo labbhati.",
  "an4:85.2.3_0": "So ca hoti dubbaṇṇo duddasiko okoṭimako bavhābādho kāṇo vā kuṇī vā khañjo vā pakkhahato vā,",
  "an4:85.2.3_1": "na lābhī annassa pānassa vatthassa yānassa mālāgandhavilepanassa seyyāvasathapadīpeyyassa.",
  "an4:85.2.4_0": "So kāyena duccaritaṁ carati, vācāya duccaritaṁ carati, manasā duccaritaṁ carati. ",
  "an4:85.2.5_0": "So kāyena duccaritaṁ caritvā,",
  "an4:85.2.5_1": "vācāya duccaritaṁ caritvā,",
  "an4:85.2.5_2": "manasā duccaritaṁ caritvā kāyassa bhedā paraṁ maraṇā apāyaṁ duggatiṁ vinipātaṁ nirayaṁ upapajjati.",
  "an4:85.2.6_0": "Evaṁ kho, bhikkhave, puggalo tamo hoti tamaparāyaṇo. ",
  "an4:85.3.1_0": "Kathañca, bhikkhave, puggalo tamo hoti jotiparāyaṇo? ",
  "an4:85.3.2_0": "Idha,",
  "an4:85.3.2_1": "bhikkhave,",
  "an4:85.3.2_2": "ekacco puggalo nīce kule paccājāto hoti—caṇḍālakule vā venakule vā nesādakule vā rathakārakule vā pukkusakule",
  "an4:85.3.2_3": "vā dalidde appannapānabhojane kasiravuttike,",
  "an4:85.3.2_4": "yattha kasirena ghāsacchādo labbhati;",
  "an4:85.3.3_0": "so ca hoti dubbaṇṇo duddasiko okoṭimako bavhābādho kāṇo vā kuṇī vā khañjo vā pakkhahato vā na lābhī annassa",
  "an4:85.3.3_1": "pānassa vatthassa yānassa mālāgandhavilepanassa seyyāvasathapadīpeyyassa.",
  "an4:85.3.4_0": "So kāyena sucaritaṁ carati, vācāya sucaritaṁ carati, manasā sucaritaṁ carati. ",
  "an4:85.3.5_0": "So kāyena sucaritaṁ caritvā,",
  "an4:85.3.5_1": "vācāya sucaritaṁ caritvā,",
  "an4:85.3.5_2": "manasā sucaritaṁ caritvā kāyassa bhedā paraṁ maraṇā sugatiṁ saggaṁ lokaṁ upapajjati.",
  "an4:85.3.6_0": "Evaṁ kho, bhikkhave, puggalo tamo hoti jotiparāyaṇo. ",
  "an4:85.4.1_0": "Kathañca, bhikkhave, puggalo joti hoti tamaparāyaṇo? ",
  "an4:85.4.2_0": "Idha,",
  "an4:85.4.2_1": "bhikkhave,",
  "an4:85.4.2_2": "ekacco puggalo ucce kule paccājāto hoti—khattiyamahāsālakule vā brāhmaṇamahāsālakule vā gahapatimahāsālakule",
  "an4:85.4.2_3": "vā aḍḍhe mahaddhane mahābhoge pahūtajātarūparajate pahūtavittūpakaraṇe pahūtadhanadhaññe;",
  "an4:85.4.3_0": "so ca hoti abhirūpo dassanīyo pāsādiko paramāya vaṇṇapokkharatāya samannāgato,",
  "an4:85.4.3_1": "lābhī annassa pānassa vatthassa yānassa mālāgandhavilepanassa seyyāvasathapadīpeyyassa.",
  "an4:85.4.4_0": "So kāyena duccaritaṁ carati, vācāya duccaritaṁ carati, manasā duccaritaṁ carati. ",
  "an4:85.4.5_0": "So kāyena duccaritaṁ caritvā,",
  "an4:85.4.5_1": "vācāya duccaritaṁ caritvā,",
  "an4:85.4.5_2": "manasā duccaritaṁ caritvā kāyassa bhedā paraṁ maraṇā apāyaṁ duggatiṁ vinipātaṁ nirayaṁ upapajjati.",
  "an4:85.4.6_0": "Evaṁ kho, bhikkhave, puggalo joti hoti tamaparāyaṇo. ",
  "an4:85.5.1_0": "Kathañca, bhikkhave, puggalo joti hoti jotiparāyaṇo? ",
  "an4:85.5.2_0": "Idha,",
  "an4:85.5.2_1": "bhikkhave,",
  "an4:85.5.2_2": "ekacco puggalo ucce kule paccājāto hoti—khattiyamahāsālakule vā brāhmaṇamahāsālakule vā gahapatimahāsālakule",
  "an4:85.5.2_3": "vā aḍḍhe mahaddhane mahābhoge pahūtajātarūparajate pahūtavittūpakaraṇe pahūtadhanadhaññe;",
  "an4:85.5.3_0": "so ca hoti abhirūpo dassanīyo pāsādiko paramāya vaṇṇapokkharatāya samannāgato,",
  "an4:85.5.3_1": "lābhī annassa pānassa vatthassa yānassa mālāgandhavilepanassa seyyāvasathapadīpeyyassa.",
  "an4:85.5.4_0": "So kāyena sucaritaṁ carati, vācāya sucaritaṁ carati, manasā sucaritaṁ carati. ",
  "an4:85.5.5_0": "So kāyena sucaritaṁ caritvā,",
  "an4:85.5.5_1": "vācāya sucaritaṁ caritvā,",
  "an4:85.5.5_2": "manasā sucaritaṁ caritvā kāyassa bhedā paraṁ maraṇā sugatiṁ saggaṁ lokaṁ upapajjati.",
  "an4:85.5.6_0": "Evaṁ kho, bhikkhave, puggalo joti hoti jotiparāyaṇo. ",
  "an4:85.5.7_0": "Ime kho, bhikkhave, cattāro puggalā santo saṁvijjamānā lokasmin”ti. ",
  "an4:85.5.8_0": "Pañcamaṁ. ",
  "an4:86.0.1_0": "Aṅguttara Nikāya 4 ",
  "an4:86.0.2_0": "9. Macalavagga ",
  "an4:86.0.3_0": "86. Oṇatoṇatasutta ",
  "an4:86.1.1_0": "“Cattārome, bhikkhave, puggalā santo saṁvijjamānā lokasmiṁ. ",
  "an4:86.1.2_0": "Katame cattāro? ",
  "an4:86.1.3_0": "Oṇatoṇato, ",
  "an4:86.1.4_0": "oṇatuṇṇato, ",
  "an4:86.1.5_0": "uṇṇatoṇato,",
  "an4:86.1.6_0": "uṇṇatuṇṇato. ",
  "an4:86.1.7_0": "… Ime kho, bhikkhave, cattāro puggalā santo saṁvijjamānā lokasmin”ti. ",
  "an4:86.1.8_0": "Chaṭṭhaṁ. ",
  "an4:87.0.1_0": "Aṅguttara Nikāya 4 ",
  "an4:87.0.2_0": "9. Macalavagga ",
  "an4:87.0.3_0": "87. Puttasutta ",
  "an4:87.1.1_0": "“Cattārome, bhikkhave, puggalā santo saṁvijjamānā lokasmiṁ. ",
  "an4:87.1.2_0": "Katame cattāro? ",
  "an4:87.1.3_0": "Samaṇamacalo, samaṇapuṇḍarīko, samaṇapadumo, samaṇesu samaṇasukhumālo. ",
  "an4:87.2.1_0": "Kathañca, bhikkhave, puggalo samaṇamacalo hoti? ",
  "an4:87.2.2_0": "Idha, bhikkhave, bhikkhu sekho hoti pāṭipado; ",
  "an4:87.2.3_0": "anuttaraṁ yogakkhemaṁ patthayamāno viharati. ",
  "an4:87.2.4_0": "Seyyathāpi,",
  "an4:87.2.4_1": "bhikkhave,",
  "an4:87.2.4_2": "rañño khattiyassa muddhāvasittassa jeṭṭho putto ābhiseko anabhisitto macalappatto;",
  "an4:87.2.5_0": "evamevaṁ kho, bhikkhave, bhikkhu sekho hoti pāṭipado, anuttaraṁ yogakkhemaṁ patthayamāno viharati. ",
  "an4:87.2.6_0": "Evaṁ kho, bhikkhave, puggalo samaṇamacalo hoti. ",
  "an4:87.3.1_0": "Kathañca, bhikkhave, puggalo samaṇapuṇḍarīko hoti? ",
  "an4:87.3.2_0": "Idha,",
  "an4:87.3.2_1": "bhikkhave,",
  "an4:87.3.2_2": "bhikkhu āsavānaṁ khayā anāsavaṁ cetovimuttiṁ paññāvimuttiṁ diṭṭheva dhamme sayaṁ abhiññā sacchikatvā upasampajja viharati,",
  "an4:87.3.2_3": "no ca kho aṭṭha vimokkhe kāyena phusitvā viharati.",
  "an4:87.3.3_0": "Evaṁ kho, bhikkhave, puggalo samaṇapuṇḍarīko hoti. ",
  "an4:87.4.1_0": "Kathañca, bhikkhave, puggalo samaṇapadumo hoti? ",
  "an4:87.4.2_0": "Idha,",
  "an4:87.4.2_1": "bhikkhave,",
  "an4:87.4.2_2": "bhikkhu āsavānaṁ khayā anāsavaṁ cetovimuttiṁ paññāvimuttiṁ diṭṭheva dhamme sayaṁ abhiññā sacchikatvā upasampajja viharati,",
  "an4:87.4.2_3": "aṭṭha ca vimokkhe kāyena phusitvā viharati.",
  "an4:87.4.3_0": "Evaṁ kho, bhikkhave, puggalo samaṇapadumo hoti. ",
  "an4:87.5.1_0": "Kathañca, bhikkhave, puggalo samaṇesu samaṇasukhumālo hoti? ",
  "an4:87.5.2_0": "Idha,",
  "an4:87.5.2_1": "bhikkhave,",
  "an4:87.5.2_2": "bhikkhu yācitova bahulaṁ cīvaraṁ paribhuñjati,",
  "an4:87.5.2_3": "appaṁ ayācito;",
  "an4:87.5.2_4": "yācitova bahulaṁ piṇḍapātaṁ paribhuñjati,",
  "an4:87.5.2_5": "appaṁ ayācito;",
  "an4:87.5.2_6": "yācitova bahulaṁ senāsanaṁ paribhuñjati,",
  "an4:87.5.2_7": "appaṁ ayācito;",
  "an4:87.5.2_8": "yācitova bahulaṁ gilānappaccayabhesajjaparikkhāraṁ paribhuñjati,",
  "an4:87.5.2_9": "appaṁ ayācito.",
  "an4:87.5.3_0": "Yehi kho pana sabrahmacārīhi saddhiṁ viharati,",
  "an4:87.5.3_1": "tyassa manāpeneva bahulaṁ kāyakammena samudācaranti,",
  "an4:87.5.3_2": "appaṁ amanāpena;",
  "an4:87.5.3_3": "manāpeneva bahulaṁ vacīkammena samudācaranti,",
  "an4:87.5.3_4": "appaṁ amanāpena;",
  "an4:87.5.3_5": "manāpeneva bahulaṁ manokammena samudācaranti,",
  "an4:87.5.3_6": "appaṁ amanāpena;",
  "an4:87.5.4_0": "manāpaṁyeva bahulaṁ upahāraṁ upaharanti, appaṁ amanāpaṁ. ",
  "an4:87.5.5_0": "Yāni kho pana tāni vedayitāni pittasamuṭṭhānāni vā semhasamuṭṭhānāni vā vātasamuṭṭhānāni vā sannipātikāni",
  "an4:87.5.5_1": "vā utupariṇāmajāni vā visamaparihārajāni vā opakkamikāni vā kammavipākajāni vā,",
  "an4:87.5.5_2": "tāni panassa na bahudeva uppajjanti.",
  "an4:87.5.5_3": "Appābādho hoti.",
  "an4:87.5.6_0": "Catunnaṁ jhānānaṁ ābhicetasikānaṁ diṭṭhadhammasukhavihārānaṁ nikāmalābhī hoti akicchalābhī akasiralābhī, ",
  "an4:87.5.7_0": "āsavānaṁ khayā anāsavaṁ cetovimuttiṁ paññāvimuttiṁ diṭṭheva dhamme sayaṁ abhiññā sacchikatvā upasampajja viharati. ",
  "an4:87.5.8_0": "Evaṁ kho, bhikkhave, puggalo samaṇesu samaṇasukhumālo hoti. ",
  "an4:87.6.1_0": "Yañhi taṁ,",
  "an4:87.6.1_1": "bhikkhave,",
  "an4:87.6.1_2": "sammā vadamāno vadeyya samaṇesu samaṇasukhumāloti,",
  "an4:87.6.1_3": "mameva taṁ,",
  "an4:87.6.1_4": "bhikkhave,",
  "an4:87.6.1_5": "sammā vadamāno vadeyya samaṇesu samaṇasukhumāloti.",
  "an4:87.6.2_0": "Ahañhi,",
  "an4:87.6.2_1": "bhikkhave,",
  "an4:87.6.2_2": "yācitova bahulaṁ cīvaraṁ paribhuñjāmi,",
  "an4:87.6.2_3": "appaṁ ayācito;",
  "an4:87.6.2_4": "yācitova bahulaṁ piṇḍapātaṁ paribhuñjāmi,",
  "an4:87.6.2_5": "appaṁ ayācito;",
  "an4:87.6.2_6": "yācitova bahulaṁ senāsanaṁ paribhuñjāmi,",
  "an4:87.6.2_7": "appaṁ ayācito;",
  "an4:87.6.2_8": "yācitova bahulaṁ gilānappaccayabhesajjaparikkhāraṁ paribhuñjāmi,",
  "an4:87.6.2_9": "appaṁ ayācito.",
  "an4:87.6.3_0": "Yehi kho pana bhikkhūhi saddhiṁ viharāmi te me manāpeneva bahulaṁ kāyakammena samudācaranti,",
  "an4:87.6.3_1": "appaṁ amanāpena;",
  "an4:87.6.3_2": "manāpeneva bahulaṁ vacīkammena samudācaranti,",
  "an4:87.6.3_3": "appaṁ amanāpena;",
  "an4:87.6.3_4": "manāpeneva bahulaṁ manokammena samudācaranti,",
  "an4:87.6.3_5": "appaṁ amanāpena;",
  "an4:87.6.3_6": "manāpaṁyeva bahulaṁ upahāraṁ upaharanti,",
  "an4:87.6.3_7": "appaṁ amanāpaṁ.",
  "an4:87.6.4_0": "Yāni kho pana tāni vedayitāni pittasamuṭṭhānāni vā semhasamuṭṭhānāni vā vātasamuṭṭhānāni vā sannipātikāni",
  "an4:87.6.4_1": "vā utupariṇāmajāni vā visamaparihārajāni vā opakkamikāni vā kammavipākajāni vā,",
  "an4:87.6.4_2": "tāni me na bahudeva uppajjanti.",
  "an4:87.6.4_3": "Appābādhohamasmi.",
  "an4:87.6.5_0": "Catunnaṁ kho panasmi jhānānaṁ ābhicetasikānaṁ diṭṭhadhammasukhavihārānaṁ nikāmalābhī akicchalābhī akasiralābhī, ",
  "an4:87.6.6_0": "āsavānaṁ khayā anāsavaṁ cetovimuttiṁ paññāvimuttiṁ diṭṭheva dhamme sayaṁ abhiññā sacchikatvā upasampajja viharāmi. ",
  "an4:87.7.1_0": "Yañhi taṁ,",
  "an4:87.7.1_1": "bhikkhave,",
  "an4:87.7.1_2": "sammā vadamāno vadeyya samaṇesu samaṇasukhumāloti,",
  "an4:87.7.1_3": "mameva taṁ,",
  "an4:87.7.1_4": "bhikkhave,",
  "an4:87.7.1_5": "sammā vadamāno vadeyya samaṇesu samaṇasukhumāloti.",
  "an4:87.7.2_0": "Ime kho, bhikkhave, cattāro puggalā santo saṁvijjamānā lokasmin”ti. ",
  "an4:87.7.3_0": "Sattamaṁ. ",
  "an4:88.0.1_0": "Aṅguttara Nikāya 4 ",
  "an4:88.0.2_0": "9. Macalavagga ",
  "an4:88.0.3_0": "88. Saṁyojanasutta ",
  "an4:88.1.1_0": "“Cattārome, bhikkhave, puggalā santo saṁvijjamānā lokasmiṁ. ",
  "an4:88.1.2_0": "Katame cattāro? ",
  "an4:88.1.3_0": "Samaṇamacalo, samaṇapuṇḍarīko, samaṇapadumo, samaṇesu samaṇasukhumālo. ",
  "an4:88.2.1_0": "Kathañca, bhikkhave, puggalo samaṇamacalo hoti? ",
  "an4:88.2.2_0": "Idha,",
  "an4:88.2.2_1": "bhikkhave,",
  "an4:88.2.2_2": "bhikkhu tiṇṇaṁ saṁyojanānaṁ parikkhayā sotāpanno hoti avinipātadhammo niyato sambodhiparāyaṇo.",
  "an4:88.2.3_0": "Evaṁ kho, bhikkhave, puggalo samaṇamacalo hoti. ",
  "an4:88.3.1_0": "Kathañca, bhikkhave, puggalo samaṇapuṇḍarīko hoti? ",
  "an4:88.3.2_0": "Idha,",
  "an4:88.3.2_1": "bhikkhave,",
  "an4:88.3.2_2": "bhikkhu tiṇṇaṁ saṁyojanānaṁ parikkhayā,",
  "an4:88.3.2_3": "rāgadosamohānaṁ tanuttā sakadāgāmī hoti,",
  "an4:88.3.2_4": "sakideva imaṁ lokaṁ āgantvā dukkhassantaṁ karoti.",
  "an4:88.3.3_0": "Evaṁ kho, bhikkhave, puggalo samaṇapuṇḍarīko hoti. ",
  "an4:88.4.1_0": "Kathañca, bhikkhave, puggalo samaṇapadumo hoti? ",
  "an4:88.4.2_0": "Idha,",
  "an4:88.4.2_1": "bhikkhave,",
  "an4:88.4.2_2": "bhikkhu pañcannaṁ orambhāgiyānaṁ saṁyojanānaṁ parikkhayā opapātiko hoti tattha parinibbāyī anāvattidhammo tasmā lokā.",
  "an4:88.4.3_0": "Evaṁ kho, bhikkhave, puggalo samaṇapadumo hoti. ",
  "an4:88.5.1_0": "Kathañca, bhikkhave, puggalo samaṇesu samaṇasukhumālo hoti? ",
  "an4:88.5.2_0": "Idha,",
  "an4:88.5.2_1": "bhikkhave,",
  "an4:88.5.2_2": "bhikkhu āsavānaṁ khayā anāsavaṁ cetovimuttiṁ paññāvimuttiṁ diṭṭheva dhamme sayaṁ abhiññā sacchikatvā upasampajja viharati.",
  "an4:88.5.3_0": "Evaṁ kho, bhikkhave, puggalo samaṇesu samaṇasukhumālo hoti. ",
  "an4:88.5.4_0": "Ime kho, bhikkhave, cattāro puggalā santo saṁvijjamānā lokasmin”ti. ",
  "an4:88.5.5_0": "Aṭṭhamaṁ. ",
  "an4:89.0.1_0": "Aṅguttara Nikāya 4 ",
  "an4:89.0.2_0": "9. Macalavagga ",
  "an4:89.0.3_0": "89. Sammādiṭṭhisutta ",
  "an4:89.1.1_0": "“Cattārome, bhikkhave, puggalā santo saṁvijjamānā lokasmiṁ. ",
  "an4:89.1.2_0": "Katame cattāro? ",
  "an4:89.1.3_0": "Samaṇamacalo, samaṇapuṇḍarīko, samaṇapadumo, samaṇesu samaṇasukhumālo. ",
  "an4:89.2.1_0": "Kathañca, bhikkhave, puggalo samaṇamacalo hoti? ",
  "an4:89.2.2_0": "Idha,",
  "an4:89.2.2_1": "bhikkhave,",
  "an4:89.2.2_2": "bhikkhu sammādiṭṭhiko hoti,",
  "an4:89.2.2_3": "sammāsaṅkappo hoti,",
  "an4:89.2.2_4": "sammāvāco hoti,",
  "an4:89.2.2_5": "sammākammanto hoti,",
  "an4:89.2.2_6": "sammāājīvo hoti,",
  "an4:89.2.2_7": "sammāvāyāmo hoti,",
  "an4:89.2.2_8": "sammāsati hoti,",
  "an4:89.2.2_9": "sammāsamādhi hoti.",
  "an4:89.2.3_0": "Evaṁ kho, bhikkhave, puggalo samaṇamacalo hoti. ",
  "an4:89.3.1_0": "Kathañca, bhikkhave, puggalo samaṇapuṇḍarīko hoti? ",
  "an4:89.3.2_0": "Idha,",
  "an4:89.3.2_1": "bhikkhave,",
  "an4:89.3.2_2": "bhikkhu sammādiṭṭhiko hoti,",
  "an4:89.3.2_3": "sammāsaṅkappo hoti,",
  "an4:89.3.2_4": "sammāvāco hoti,",
  "an4:89.3.2_5": "sammākammanto hoti,",
  "an4:89.3.2_6": "sammāājīvo hoti,",
  "an4:89.3.2_7": "sammāvāyāmo hoti,",
  "an4:89.3.2_8": "sammāsati hoti,",
  "an4:89.3.2_9": "sammāsamādhi hoti,",
  "an4:89.3.2_10": "sammāñāṇī hoti,",
  "an4:89.3.2_11": "sammāvimutti hoti,",
  "an4:89.3.2_12": "no ca kho aṭṭha vimokkhe kāyena phusitvā viharati.",
  "an4:89.3.3_0": "Evaṁ kho, bhikkhave, puggalo samaṇapuṇḍarīko hoti. ",
  "an4:89.4.1_0": "Kathañca, bhikkhave, puggalo samaṇapadumo hoti? ",
  "an4:89.4.2_0": "Idha,",
  "an4:89.4.2_1": "bhikkhave,",
  "an4:89.4.2_2": "bhikkhu sammādiṭṭhiko hoti …pe…",
  "an4:89.4.2_3": "sammāvimutti hoti,",
  "an4:89.4.2_4": "aṭṭha ca vimokkhe kāyena phusitvā viharati.",
  "an4:89.4.3_0": "Evaṁ kho, bhikkhave, puggalo samaṇapadumo hoti. ",
  "an4:89.5.1_0": "Kathañca, bhikkhave, puggalo samaṇesu samaṇasukhumālo hoti? ",
  "an4:89.5.2_0": "Idha,",
  "an4:89.5.2_1": "bhikkhave,",
  "an4:89.5.2_2": "bhikkhu yācitova bahulaṁ cīvaraṁ paribhuñjati,",
  "an4:89.5.2_3": "appaṁ ayācito …pe…",
  "an4:89.5.2_4": "yañhi taṁ,",
  "an4:89.5.2_5": "bhikkhave,",
  "an4:89.5.2_6": "sammā vadamāno vadeyya samaṇesu samaṇasukhumāloti,",
  "an4:89.5.2_7": "mameva taṁ,",
  "an4:89.5.2_8": "bhikkhave,",
  "an4:89.5.2_9": "sammā vadamāno vadeyya samaṇesu samaṇasukhumāloti.",
  "an4:89.5.3_0": "Ime kho, bhikkhave, cattāro puggalā santo saṁvijjamānā lokasmin”ti. ",
  "an4:89.5.4_0": "Navamaṁ. ",
  "an4:90.0.1_0": "Aṅguttara Nikāya 4 ",
  "an4:90.0.2_0": "9. Macalavagga ",
  "an4:90.0.3_0": "90. Khandhasutta ",
  "an4:90.1.1_0": "“Cattārome, bhikkhave, puggalā santo saṁvijjamānā lokasmiṁ. ",
  "an4:90.1.2_0": "Katame cattāro? ",
  "an4:90.1.3_0": "Samaṇamacalo, samaṇapuṇḍarīko, samaṇapadumo, samaṇesu samaṇasukhumālo. ",
  "an4:90.2.1_0": "Kathañca, bhikkhave, puggalo samaṇamacalo hoti? ",
  "an4:90.2.2_0": "Idha, bhikkhave, bhikkhu sekho hoti appattamānaso, anuttaraṁ yogakkhemaṁ patthayamāno viharati. ",
  "an4:90.2.3_0": "Evaṁ kho, bhikkhave, puggalo samaṇamacalo hoti. ",
  "an4:90.3.1_0": "Kathañca, bhikkhave, puggalo samaṇapuṇḍarīko hoti? ",
  "an4:90.3.2_0": "Idha, bhikkhave, bhikkhu pañcasu upādānakkhandhesu udayabbayānupassī viharati: ",
  "an4:90.3.3_0": "‘iti rūpaṁ, iti rūpassa samudayo, iti rūpassa atthaṅgamo; ",
  "an4:90.3.4_0": "iti vedanā …pe… ",
  "an4:90.3.5_0": "iti saññā …pe… ",
  "an4:90.3.6_0": "iti saṅkhārā …pe… ",
  "an4:90.3.7_0": "iti viññāṇaṁ, iti viññāṇassa samudayo, iti viññāṇassa atthaṅgamo’ti; ",
  "an4:90.3.8_0": "no ca kho aṭṭha vimokkhe kāyena phusitvā viharati. ",
  "an4:90.3.9_0": "Evaṁ kho, bhikkhave, puggalo samaṇapuṇḍarīko hoti. ",
  "an4:90.4.1_0": "Kathañca, bhikkhave, puggalo samaṇapadumo hoti? ",
  "an4:90.4.2_0": "Idha, bhikkhave, bhikkhu pañcasu upādānakkhandhesu udayabbayānupassī viharati: ",
  "an4:90.4.3_0": "‘iti rūpaṁ, iti rūpassa samudayo, iti rūpassa atthaṅgamo; ",
  "an4:90.4.4_0": "iti vedanā …pe… ",
  "an4:90.4.5_0": "iti saññā …pe… ",
  "an4:90.4.6_0": "iti saṅkhārā …pe… ",
  "an4:90.4.7_0": "iti viññāṇaṁ, iti viññāṇassa samudayo, iti viññāṇassa atthaṅgamo’ti; ",
  "an4:90.4.8_0": "aṭṭha ca vimokkhe kāyena phusitvā viharati. ",
  "an4:90.4.9_0": "Evaṁ kho, bhikkhave, puggalo samaṇapadumo hoti. ",
  "an4:90.5.1_0": "Kathañca, bhikkhave, puggalo samaṇesu samaṇasukhumālo hoti? ",
  "an4:90.5.2_0": "Idha,",
  "an4:90.5.2_1": "bhikkhave,",
  "an4:90.5.2_2": "bhikkhu yācitova bahulaṁ cīvaraṁ paribhuñjati,",
  "an4:90.5.2_3": "appaṁ ayācito …pe…",
  "an4:90.5.2_4": "mameva taṁ,",
  "an4:90.5.2_5": "bhikkhave,",
  "an4:90.5.2_6": "sammā vadamāno vadeyya samaṇesu samaṇasukhumāloti.",
  "an4:90.5.3_0": "Ime kho, bhikkhave, cattāro puggalā santo saṁvijjamānā lokasmin”ti. ",
  "an4:90.5.4_0": "Dasamaṁ. ",
  "an4:90.5.5_0": "Macalavaggo catuttho. ",
  "an4:90.6.0_0": "Tassuddānaṁ",
  "an4:90.6.1_0": "Pāṇātipāto ca musā, ",
  "an4:90.6.2_0": "avaṇṇakodhatamoṇatā; ",
  "an4:90.6.3_0": "Putto saṁyojanañceva, ",
  "an4:90.6.4_0": "diṭṭhi khandhena te dasāti. ",
  "an4:91.0.1_0": "Aṅguttara Nikāya 4 ",
  "an4:91.0.2_0": "10. Asuravagga ",
  "an4:91.0.3_0": "91. Asurasutta ",
  "an4:91.1.1_0": "“Cattārome, bhikkhave, puggalā santo saṁvijjamānā lokasmiṁ. ",
  "an4:91.1.2_0": "Katame cattāro? ",
  "an4:91.1.3_0": "Asuro asuraparivāro, ",
  "an4:91.1.4_0": "asuro devaparivāro, ",
  "an4:91.1.5_0": "devo asuraparivāro, ",
  "an4:91.1.6_0": "devo devaparivāro. ",
  "an4:91.2.1_0": "Kathañca, bhikkhave, puggalo asuro hoti asuraparivāro? ",
  "an4:91.2.2_0": "Idha, bhikkhave, ekacco puggalo dussīlo hoti pāpadhammo, parisāpissa hoti dussīlā pāpadhammā. ",
  "an4:91.2.3_0": "Evaṁ kho, bhikkhave, puggalo asuro hoti asuraparivāro. ",
  "an4:91.3.1_0": "Kathañca, bhikkhave, puggalo asuro hoti devaparivāro? ",
  "an4:91.3.2_0": "Idha,",
  "an4:91.3.2_1": "bhikkhave,",
  "an4:91.3.2_2": "ekacco puggalo dussīlo hoti pāpadhammo,",
  "an4:91.3.2_3": "parisā ca khvassa hoti sīlavatī kalyāṇadhammā.",
  "an4:91.3.3_0": "Evaṁ kho, bhikkhave, puggalo asuro hoti devaparivāro. ",
  "an4:91.4.1_0": "Kathañca, bhikkhave, puggalo devo hoti asuraparivāro? ",
  "an4:91.4.2_0": "Idha,",
  "an4:91.4.2_1": "bhikkhave,",
  "an4:91.4.2_2": "ekacco puggalo sīlavā hoti kalyāṇadhammo,",
  "an4:91.4.2_3": "parisā ca khvassa hoti dussīlā pāpadhammā.",
  "an4:91.4.3_0": "Evaṁ kho, bhikkhave, puggalo devo hoti asuraparivāro. ",
  "an4:91.5.1_0": "Kathañca, bhikkhave, puggalo devo hoti devaparivāro? ",
  "an4:91.5.2_0": "Idha, bhikkhave, ekacco puggalo sīlavā hoti kalyāṇadhammo, parisāpissa hoti sīlavatī kalyāṇadhammā. ",
  "an4:91.5.3_0": "Evaṁ kho, bhikkhave, puggalo devo hoti, devaparivāro. ",
  "an4:91.5.4_0": "Ime kho, bhikkhave, cattāro puggalā santo saṁvijjamānā lokasmin”ti. ",
  "an4:91.5.5_0": "Paṭhamaṁ. ",
  "an4:92.0.1_0": "Aṅguttara Nikāya 4 ",
  "an4:92.0.2_0": "10. Asuravagga ",
  "an4:92.0.3_0": "92. Paṭhamasamādhisutta ",
  "an4:92.1.1_0": "“Cattārome, bhikkhave, puggalā santo saṁvijjamānā lokasmiṁ. ",
  "an4:92.1.2_0": "Katame cattāro? ",
  "an4:92.1.3_0": "Idha,",
  "an4:92.1.3_1": "bhikkhave,",
  "an4:92.1.3_2": "ekacco puggalo lābhī hoti ajjhattaṁ cetosamathassa,",
  "an4:92.1.3_3": "na lābhī adhipaññādhammavipassanāya.",
  "an4:92.1.4_0": "Idha pana,",
  "an4:92.1.4_1": "bhikkhave,",
  "an4:92.1.4_2": "ekacco puggalo lābhī hoti adhipaññādhammavipassanāya,",
  "an4:92.1.4_3": "na lābhī ajjhattaṁ cetosamathassa.",
  "an4:92.1.5_0": "Idha pana,",
  "an4:92.1.5_1": "bhikkhave,",
  "an4:92.1.5_2": "ekacco puggalo na ceva lābhī hoti ajjhattaṁ cetosamathassa na ca lābhī adhipaññādhammavipassanāya.",
  "an4:92.1.6_0": "Idha pana,",
  "an4:92.1.6_1": "bhikkhave,",
  "an4:92.1.6_2": "ekacco puggalo lābhī ceva hoti ajjhattaṁ cetosamathassa lābhī ca adhipaññādhammavipassanāya.",
  "an4:92.1.7_0": "Ime kho, bhikkhave, cattāro puggalā santo saṁvijjamānā lokasmin”ti. ",
  "an4:92.1.8_0": "Dutiyaṁ. ",
  "an4:93.0.1_0": "Aṅguttara Nikāya 4 ",
  "an4:93.0.2_0": "10. Asuravagga ",
  "an4:93.0.3_0": "93. Dutiyasamādhisutta ",
  "an4:93.1.1_0": "“Cattārome, bhikkhave, puggalā santo saṁvijjamānā lokasmiṁ. ",
  "an4:93.1.2_0": "Katame cattāro? ",
  "an4:93.1.3_0": "Idha,",
  "an4:93.1.3_1": "bhikkhave,",
  "an4:93.1.3_2": "ekacco puggalo lābhī hoti ajjhattaṁ cetosamathassa,",
  "an4:93.1.3_3": "na lābhī adhipaññādhammavipassanāya.",
  "an4:93.1.4_0": "Idha pana,",
  "an4:93.1.4_1": "bhikkhave,",
  "an4:93.1.4_2": "ekacco puggalo lābhī hoti adhipaññādhammavipassanāya,",
  "an4:93.1.4_3": "na lābhī ajjhattaṁ cetosamathassa.",
  "an4:93.1.5_0": "Idha pana,",
  "an4:93.1.5_1": "bhikkhave,",
  "an4:93.1.5_2": "ekacco puggalo na ceva lābhī hoti ajjhattaṁ cetosamathassa na ca lābhī adhipaññādhammavipassanāya.",
  "an4:93.1.6_0": "Idha pana,",
  "an4:93.1.6_1": "bhikkhave,",
  "an4:93.1.6_2": "ekacco puggalo lābhī ceva hoti ajjhattaṁ cetosamathassa lābhī ca adhipaññādhammavipassanāya.",
  "an4:93.2.1_0": "Tatra,",
  "an4:93.2.1_1": "bhikkhave,",
  "an4:93.2.1_2": "yvāyaṁ puggalo lābhī hoti ajjhattaṁ cetosamathassa na lābhī adhipaññādhammavipassanāya, tena,",
  "an4:93.2.1_3": "bhikkhave,",
  "an4:93.2.1_4": "puggalena ajjhattaṁ cetosamathe patiṭṭhāya adhipaññādhammavipassanāya yogo karaṇīyo.",
  "an4:93.2.2_0": "So aparena samayena lābhī ceva hoti ajjhattaṁ cetosamathassa lābhī ca adhipaññādhammavipassanāya. ",
  "an4:93.3.1_0": "Tatra,",
  "an4:93.3.1_1": "bhikkhave,",
  "an4:93.3.1_2": "yvāyaṁ puggalo lābhī adhipaññādhammavipassanāya na lābhī ajjhattaṁ cetosamathassa, tena,",
  "an4:93.3.1_3": "bhikkhave,",
  "an4:93.3.1_4": "puggalena adhipaññādhammavipassanāya patiṭṭhāya ajjhattaṁ cetosamathe yogo karaṇīyo.",
  "an4:93.3.2_0": "So aparena samayena lābhī ceva hoti adhipaññādhammavipassanāya lābhī ca ajjhattaṁ cetosamathassa. ",
  "an4:93.4.1_0": "Tatra,",
  "an4:93.4.1_1": "bhikkhave,",
  "an4:93.4.1_2": "yvāyaṁ puggalo na ceva lābhī ajjhattaṁ cetosamathassa na ca lābhī adhipaññādhammavipassanāya, tena,",
  "an4:93.4.1_3": "bhikkhave,",
  "an4:93.4.1_4": "puggalena tesaṁyeva kusalānaṁ dhammānaṁ paṭilābhāya adhimatto chando ca vāyāmo ca ussāho ca ussoḷhī ca appaṭivānī ca sati ca sampajaññañca karaṇīyaṁ.",
  "an4:93.4.2_0": "Seyyathāpi,",
  "an4:93.4.2_1": "bhikkhave,",
  "an4:93.4.2_2": "ādittacelo vā ādittasīso vā tasseva celassa vā sīsassa vā nibbāpanāya adhimattaṁ chandañca vāyāmañca",
  "an4:93.4.2_3": "ussāhañca ussoḷhiñca appaṭivāniñca satiñca sampajaññañca kareyya;",
  "an4:93.4.3_0": "evamevaṁ kho,",
  "an4:93.4.3_1": "bhikkhave,",
  "an4:93.4.3_2": "tena puggalena tesaṁyeva kusalānaṁ dhammānaṁ paṭilābhāya adhimatto chando ca vāyāmo ca ussāho ca ussoḷhī",
  "an4:93.4.3_3": "ca appaṭivānī ca sati ca sampajaññañca karaṇīyaṁ.",
  "an4:93.4.4_0": "So aparena samayena lābhī ceva hoti ajjhattaṁ cetosamathassa lābhī ca adhipaññādhammavipassanāya. ",
  "an4:93.5.1_0": "Tatra,",
  "an4:93.5.1_1": "bhikkhave,",
  "an4:93.5.1_2": "yvāyaṁ puggalo lābhī ceva hoti ajjhattaṁ cetosamathassa lābhī ca adhipaññādhammavipassanāya, tena,",
  "an4:93.5.1_3": "bhikkhave,",
  "an4:93.5.1_4": "puggalena tesuyeva kusalesu dhammesu patiṭṭhāya uttari āsavānaṁ khayāya yogo karaṇīyo.",
  "an4:93.5.2_0": "Ime kho, bhikkhave, cattāro puggalā santo saṁvijjamānā lokasmin”ti. ",
  "an4:93.5.3_0": "Tatiyaṁ. ",
  "an4:94.0.1_0": "Aṅguttara Nikāya 4 ",
  "an4:94.0.2_0": "10. Asuravagga ",
  "an4:94.0.3_0": "94. Tatiyasamādhisutta ",
  "an4:94.1.1_0": "“Cattārome, bhikkhave, puggalā santo saṁvijjamānā lokasmiṁ. ",
  "an4:94.1.2_0": "Katame cattāro? ",
  "an4:94.1.3_0": "Idha,",
  "an4:94.1.3_1": "bhikkhave,",
  "an4:94.1.3_2": "ekacco puggalo lābhī hoti ajjhattaṁ cetosamathassa,",
  "an4:94.1.3_3": "na lābhī adhipaññādhammavipassanāya.",
  "an4:94.1.4_0": "Idha pana,",
  "an4:94.1.4_1": "bhikkhave,",
  "an4:94.1.4_2": "ekacco puggalo lābhī hoti adhipaññādhammavipassanāya,",
  "an4:94.1.4_3": "na lābhī ajjhattaṁ cetosamathassa.",
  "an4:94.1.5_0": "Idha pana,",
  "an4:94.1.5_1": "bhikkhave,",
  "an4:94.1.5_2": "ekacco puggalo na ceva lābhī hoti ajjhattaṁ cetosamathassa na ca lābhī adhipaññādhammavipassanāya.",
  "an4:94.1.6_0": "Idha pana,",
  "an4:94.1.6_1": "bhikkhave,",
  "an4:94.1.6_2": "ekacco puggalo lābhī ceva hoti ajjhattaṁ cetosamathassa lābhī ca adhipaññādhammavipassanāya.",
  "an4:94.2.1_0": "Tatra,",
  "an4:94.2.1_1": "bhikkhave,",
  "an4:94.2.1_2": "yvāyaṁ puggalo lābhī ajjhattaṁ cetosamathassa na lābhī adhipaññādhammavipassanāya, tena,",
  "an4:94.2.1_3": "bhikkhave,",
  "an4:94.2.1_4": "puggalena yvāyaṁ puggalo lābhī adhipaññādhammavipassanāya so upasaṅkamitvā evamassa vacanīyo:",
  "an4:94.2.2_0": "‘kathaṁ nu kho, āvuso, saṅkhārā daṭṭhabbā? ",
  "an4:94.2.3_0": "Kathaṁ saṅkhārā sammasitabbā? ",
  "an4:94.2.4_0": "Kathaṁ saṅkhārā vipassitabbā’ti? ",
  "an4:94.2.5_0": "Tassa so yathādiṭṭhaṁ yathāviditaṁ byākaroti: ",
  "an4:94.2.6_0": "‘evaṁ kho, āvuso, saṅkhārā daṭṭhabbā, evaṁ saṅkhārā sammasitabbā, evaṁ saṅkhārā vipassitabbā’ti. ",
  "an4:94.2.7_0": "So aparena samayena lābhī ceva hoti ajjhattaṁ cetosamathassa lābhī ca adhipaññādhammavipassanāya. ",
  "an4:94.3.1_0": "Tatra,",
  "an4:94.3.1_1": "bhikkhave,",
  "an4:94.3.1_2": "yvāyaṁ puggalo lābhī adhipaññādhammavipassanāya na lābhī ajjhattaṁ cetosamathassa, tena,",
  "an4:94.3.1_3": "bhikkhave,",
  "an4:94.3.1_4": "puggalena yvāyaṁ puggalo lābhī ajjhattaṁ cetosamathassa so upasaṅkamitvā evamassa vacanīyo:",
  "an4:94.3.2_0": "‘kathaṁ nu kho, āvuso, cittaṁ saṇṭhapetabbaṁ? ",
  "an4:94.3.3_0": "Kathaṁ cittaṁ sannisādetabbaṁ? ",
  "an4:94.3.4_0": "Kathaṁ cittaṁ ekodi kātabbaṁ? ",
  "an4:94.3.5_0": "Kathaṁ cittaṁ samādahātabban’ti? ",
  "an4:94.3.6_0": "Tassa so yathādiṭṭhaṁ yathāviditaṁ byākaroti: ",
  "an4:94.3.7_0": "‘evaṁ kho, āvuso,",
  "an4:94.3.7_1": "cittaṁ saṇṭhapetabbaṁ,",
  "an4:94.3.7_2": "evaṁ cittaṁ sannisādetabbaṁ,",
  "an4:94.3.7_3": "evaṁ cittaṁ ekodi kātabbaṁ,",
  "an4:94.3.7_4": "evaṁ cittaṁ samādahātabban’ti.",
  "an4:94.3.8_0": "So aparena samaye lābhī ceva hoti adhipaññādhammavipassanāya lābhī ca ajjhattaṁ cetosamathassa. ",
  "an4:94.4.1_0": "Tatra,",
  "an4:94.4.1_1": "bhikkhave,",
  "an4:94.4.1_2": "yvāyaṁ puggalo na ceva lābhī ajjhattaṁ cetosamathassa na ca lābhī adhipaññādhammavipassanāya, tena,",
  "an4:94.4.1_3": "bhikkhave,",
  "an4:94.4.1_4": "puggalena yvāyaṁ puggalo lābhī ceva ajjhattaṁ cetosamathassa lābhī ca adhipaññādhammavipassanāya so upasaṅkamitvā evamassa vacanīyo:",
  "an4:94.4.2_0": "‘kathaṁ nu kho, āvuso, cittaṁ saṇṭhapetabbaṁ? ",
  "an4:94.4.3_0": "Kathaṁ cittaṁ sannisādetabbaṁ? ",
  "an4:94.4.4_0": "Kathaṁ cittaṁ ekodi kātabbaṁ? ",
  "an4:94.4.5_0": "Kathaṁ cittaṁ samādahātabbaṁ? ",
  "an4:94.4.6_0": "Kathaṁ saṅkhārā daṭṭhabbā? ",
  "an4:94.4.7_0": "Kathaṁ saṅkhārā sammasitabbā? ",
  "an4:94.4.8_0": "Kathaṁ saṅkhārā vipassitabbā’ti? ",
  "an4:94.4.9_0": "Tassa so yathādiṭṭhaṁ yathāviditaṁ byākaroti: ",
  "an4:94.4.10_0": "‘evaṁ kho, āvuso,",
  "an4:94.4.10_1": "cittaṁ saṇṭhapetabbaṁ,",
  "an4:94.4.10_2": "evaṁ cittaṁ sannisādetabbaṁ,",
  "an4:94.4.10_3": "evaṁ cittaṁ ekodi kātabbaṁ,",
  "an4:94.4.10_4": "evaṁ cittaṁ samādahātabbaṁ,",
  "an4:94.4.10_5": "evaṁ saṅkhārā daṭṭhabbā,",
  "an4:94.4.10_6": "evaṁ saṅkhārā sammasitabbā,",
  "an4:94.4.10_7": "evaṁ saṅkhārā vipassitabbā’ti.",
  "an4:94.4.11_0": "So aparena samayena lābhī ceva hoti ajjhattaṁ cetosamathassa lābhī ca adhipaññādhammavipassanāya. ",
  "an4:94.5.1_0": "Tatra,",
  "an4:94.5.1_1": "bhikkhave,",
  "an4:94.5.1_2": "yvāyaṁ puggalo lābhī ceva hoti ajjhattaṁ cetosamathassa lābhī ca adhipaññādhammavipassanāya, tena,",
  "an4:94.5.1_3": "bhikkhave,",
  "an4:94.5.1_4": "puggalena tesu ceva kusalesu dhammesu patiṭṭhāya uttari āsavānaṁ khayāya yogo karaṇīyo.",
  "an4:94.5.2_0": "Ime kho, bhikkhave, cattāro puggalā santo saṁvijjamānā lokasmin”ti. ",
  "an4:94.5.3_0": "Catutthaṁ. ",
  "an4:95.0.1_0": "Aṅguttara Nikāya 4 ",
  "an4:95.0.2_0": "10. Asuravagga ",
  "an4:95.0.3_0": "95. Chavālātasutta ",
  "an4:95.1.1_0": "“Cattārome, bhikkhave, puggalā santo saṁvijjamānā lokasmiṁ. ",
  "an4:95.1.2_0": "Katame cattāro? ",
  "an4:95.1.3_0": "Nevattahitāya paṭipanno no parahitāya,",
  "an4:95.1.4_0": "parahitāya paṭipanno no attahitāya, ",
  "an4:95.1.5_0": "attahitāya paṭipanno no parahitāya, ",
  "an4:95.1.6_0": "attahitāya ceva paṭipanno parahitāya ca. ",
  "an4:95.2.1_0": "Seyyathāpi,",
  "an4:95.2.1_1": "bhikkhave,",
  "an4:95.2.1_2": "chavālātaṁ ubhato padittaṁ,",
  "an4:95.2.1_3": "majjhe gūthagataṁ,",
  "an4:95.2.1_4": "neva gāme kaṭṭhatthaṁ pharati na araññe (…);",
  "an4:95.2.2_0": "tathūpamāhaṁ, bhikkhave, imaṁ puggalaṁ vadāmi yvāyaṁ puggalo nevattahitāya paṭipanno no parahitāya. ",
  "an4:95.3.1_0": "Tatra,",
  "an4:95.3.1_1": "bhikkhave,",
  "an4:95.3.1_2": "yvāyaṁ puggalo parahitāya paṭipanno no attahitāya,",
  "an4:95.3.1_3": "ayaṁ imesaṁ dvinnaṁ puggalānaṁ abhikkantataro ca paṇītataro ca.",
  "an4:95.3.2_0": "Tatra,",
  "an4:95.3.2_1": "bhikkhave,",
  "an4:95.3.2_2": "yvāyaṁ puggalo attahitāya paṭipanno no parahitāya,",
  "an4:95.3.2_3": "ayaṁ imesaṁ tiṇṇaṁ puggalānaṁ abhikkantataro ca paṇītataro ca.",
  "an4:95.3.3_0": "Tatra,",
  "an4:95.3.3_1": "bhikkhave,",
  "an4:95.3.3_2": "yvāyaṁ puggalo attahitāya ceva paṭipanno parahitāya ca,",
  "an4:95.3.3_3": "ayaṁ imesaṁ catunnaṁ puggalānaṁ aggo ca seṭṭho ca pāmokkho ca uttamo ca pavaro ca.",
  "an4:95.4.1_0": "Seyyathāpi,",
  "an4:95.4.1_1": "bhikkhave,",
  "an4:95.4.1_2": "gavā khīraṁ,",
  "an4:95.4.1_3": "khīramhā dadhi,",
  "an4:95.4.1_4": "dadhimhā navanītaṁ,",
  "an4:95.4.1_5": "navanītamhā sappi,",
  "an4:95.4.1_6": "sappimhā sappimaṇḍo,",
  "an4:95.4.1_7": "sappimaṇḍo tattha aggamakkhāyati;",
  "an4:95.4.2_0": "evamevaṁ kho,",
  "an4:95.4.2_1": "bhikkhave,",
  "an4:95.4.2_2": "yvāyaṁ puggalo attahitāya ceva paṭipanno parahitāya ca,",
  "an4:95.4.2_3": "ayaṁ imesaṁ catunnaṁ puggalānaṁ aggo ca seṭṭho ca pāmokkho ca uttamo ca pavaro ca.",
  "an4:95.4.3_0": "Ime kho, bhikkhave, cattāro puggalā santo saṁvijjamānā lokasmin”ti. ",
  "an4:95.4.4_0": "Pañcamaṁ. ",
  "an4:96.0.1_0": "Aṅguttara Nikāya 4 ",
  "an4:96.0.2_0": "10. Asuravagga ",
  "an4:96.0.3_0": "96. Rāgavinayasutta ",
  "an4:96.1.1_0": "“Cattārome, bhikkhave, puggalā santo saṁvijjamānā lokasmiṁ. ",
  "an4:96.1.2_0": "Katame cattāro? ",
  "an4:96.1.3_0": "Attahitāya paṭipanno no parahitāya,",
  "an4:96.1.4_0": "parahitāya paṭipanno no attahitāya, ",
  "an4:96.1.5_0": "nevattahitāya paṭipanno no parahitāya, ",
  "an4:96.1.6_0": "attahitāya ceva paṭipanno parahitāya ca. ",
  "an4:96.2.1_0": "Kathañca, bhikkhave, puggalo attahitāya paṭipanno hoti no parahitāya? ",
  "an4:96.2.2_0": "Idha,",
  "an4:96.2.2_1": "bhikkhave,",
  "an4:96.2.2_2": "ekacco puggalo attanā rāgavinayāya paṭipanno hoti,",
  "an4:96.2.2_3": "no paraṁ rāgavinayāya samādapeti;",
  "an4:96.2.3_0": "attanā dosavinayāya paṭipanno hoti, no paraṁ dosavinayāya samādapeti; ",
  "an4:96.2.4_0": "attanā mohavinayāya paṭipanno hoti, no paraṁ mohavinayāya samādapeti. ",
  "an4:96.2.5_0": "Evaṁ kho, bhikkhave, puggalo attahitāya paṭipanno hoti, no parahitāya. ",
  "an4:96.3.1_0": "Kathañca, bhikkhave, puggalo parahitāya paṭipanno hoti, no attahitāya? ",
  "an4:96.3.2_0": "Idha,",
  "an4:96.3.2_1": "bhikkhave,",
  "an4:96.3.2_2": "ekacco puggalo attanā na rāgavinayāya paṭipanno hoti,",
  "an4:96.3.2_3": "paraṁ rāgavinayāya samādapeti;",
  "an4:96.3.3_0": "attanā na dosavinayāya paṭipanno hoti, paraṁ dosavinayāya samādapeti; ",
  "an4:96.3.4_0": "attanā na mohavinayāya paṭipanno hoti, paraṁ mohavinayāya samādapeti. ",
  "an4:96.3.5_0": "Evaṁ kho, bhikkhave, puggalo parahitāya paṭipanno hoti, no attahitāya. ",
  "an4:96.4.1_0": "Kathañca, bhikkhave, puggalo nevattahitāya paṭipanno hoti, no parahitāya? ",
  "an4:96.4.2_0": "Idha,",
  "an4:96.4.2_1": "bhikkhave,",
  "an4:96.4.2_2": "ekacco puggalo attanā na rāgavinayāya paṭipanno hoti,",
  "an4:96.4.2_3": "no paraṁ rāgavinayāya samādapeti;",
  "an4:96.4.3_0": "attanā na dosavinayāya paṭipanno hoti, no paraṁ dosavinayāya samādapeti; ",
  "an4:96.4.4_0": "attanā na mohavinayāya paṭipanno hoti, no paraṁ mohavinayāya samādapeti. ",
  "an4:96.4.5_0": "Evaṁ kho, bhikkhave, puggalo nevattahitāya paṭipanno hoti, no parahitāya. ",
  "an4:96.5.1_0": "Kathañca, bhikkhave, puggalo attahitāya ceva paṭipanno hoti parahitāya ca? ",
  "an4:96.5.2_0": "Idha,",
  "an4:96.5.2_1": "bhikkhave,",
  "an4:96.5.2_2": "ekacco puggalo attanā ca rāgavinayāya paṭipanno hoti,",
  "an4:96.5.2_3": "parañca rāgavinayāya samādapeti;",
  "an4:96.5.3_0": "attanā ca dosavinayāya paṭipanno hoti, parañca dosavinayāya samādapeti; ",
  "an4:96.5.4_0": "attanā ca mohavinayāya paṭipanno hoti, parañca mohavinayāya samādapeti. ",
  "an4:96.5.5_0": "Evaṁ kho, bhikkhave, puggalo attahitāya ceva paṭipanno hoti parahitāya ca. ",
  "an4:96.5.6_0": "Ime kho, bhikkhave, cattāro puggalā santo saṁvijjamānā lokasmin”ti. ",
  "an4:96.5.7_0": "Chaṭṭhaṁ. ",
  "an4:97.0.1_0": "Aṅguttara Nikāya 4 ",
  "an4:97.0.2_0": "10. Asuravagga ",
  "an4:97.0.3_0": "97. Khippanisantisutta ",
  "an4:97.1.1_0": "“Cattārome, bhikkhave, puggalā santo saṁvijjamānā lokasmiṁ. ",
  "an4:97.1.2_0": "Katame cattāro? ",
  "an4:97.1.3_0": "attahitāya paṭipanno no parahitāya, ",
  "an4:97.1.4_0": "parahitāya paṭipanno no attahitāya,",
  "an4:97.1.5_0": "nevattahitāya paṭipanno no parahitāya, ",
  "an4:97.1.6_0": "attahitāya ceva paṭipanno parahitāya ca. ",
  "an4:97.2.1_0": "Kathañca, bhikkhave, puggalo attahitāya paṭipanno hoti, no parahitāya? ",
  "an4:97.2.2_0": "Idha,",
  "an4:97.2.2_1": "bhikkhave,",
  "an4:97.2.2_2": "ekacco puggalo khippanisantī ca hoti kusalesu dhammesu,",
  "an4:97.2.2_3": "sutānañca dhammānaṁ dhārakajātiko hoti,",
  "an4:97.2.2_4": "dhātānañca dhammānaṁ atthūpaparikkhī hoti atthamaññāya dhammamaññāya,",
  "an4:97.2.2_5": "dhammānudhammappaṭipanno hoti;",
  "an4:97.2.3_0": "no ca kalyāṇavāco hoti kalyāṇavākkaraṇo poriyā vācāya samannāgato vissaṭṭhāya anelagalāya atthassa viññāpaniyā,",
  "an4:97.2.3_1": "no ca sandassako hoti samādapako samuttejako sampahaṁsako sabrahmacārīnaṁ.",
  "an4:97.2.4_0": "Evaṁ kho, bhikkhave, puggalo attahitāya paṭipanno hoti, no parahitāya. ",
  "an4:97.3.1_0": "Kathañca, bhikkhave, puggalo parahitāya paṭipanno hoti, no attahitāya? ",
  "an4:97.3.2_0": "Idha,",
  "an4:97.3.2_1": "bhikkhave,",
  "an4:97.3.2_2": "ekacco puggalo na heva kho khippanisantī hoti kusalesu dhammesu,",
  "an4:97.3.2_3": "no ca sutānaṁ dhammānaṁ dhārakajātiko hoti,",
  "an4:97.3.2_4": "no ca dhātānaṁ dhammānaṁ atthūpaparikkhī hoti,",
  "an4:97.3.2_5": "no ca atthamaññāya dhammamaññāya dhammānudhammappaṭipanno hoti;",
  "an4:97.3.3_0": "kalyāṇavāco ca hoti kalyāṇavākkaraṇo poriyā vācāya samannāgato vissaṭṭhāya anelagalāya atthassa viññāpaniyā,",
  "an4:97.3.3_1": "sandassako ca hoti samādapako samuttejako sampahaṁsako sabrahmacārīnaṁ.",
  "an4:97.3.4_0": "Evaṁ kho, bhikkhave, puggalo parahitāya paṭipanno hoti, no attahitāya. ",
  "an4:97.4.1_0": "Kathañca, bhikkhave, puggalo nevattahitāya paṭipanno hoti, no parahitāya? ",
  "an4:97.4.2_0": "Idha,",
  "an4:97.4.2_1": "bhikkhave,",
  "an4:97.4.2_2": "ekacco puggalo na heva kho khippanisantī hoti kusalesu dhammesu,",
  "an4:97.4.2_3": "no ca sutānaṁ dhammānaṁ dhārakajātiko hoti,",
  "an4:97.4.2_4": "no ca dhātānaṁ dhammānaṁ atthūpaparikkhī hoti,",
  "an4:97.4.2_5": "no ca atthamaññāya dhammamaññāya dhammānudhammappaṭipanno hoti;",
  "an4:97.4.3_0": "no ca kalyāṇavāco hoti kalyāṇavākkaraṇo poriyā vācāya samannāgato vissaṭṭhāya anelagalāya atthassa viññāpaniyā,",
  "an4:97.4.3_1": "no ca sandassako hoti samādapako samuttejako sampahaṁsako sabrahmacārīnaṁ.",
  "an4:97.4.4_0": "Evaṁ kho, bhikkhave, puggalo nevattahitāya paṭipanno hoti, no parahitāya. ",
  "an4:97.5.1_0": "Kathañca, bhikkhave, puggalo attahitāya ceva paṭipanno hoti parahitāya ca? ",
  "an4:97.5.2_0": "Idha,",
  "an4:97.5.2_1": "bhikkhave,",
  "an4:97.5.2_2": "ekacco puggalo khippanisantī ca hoti kusalesu dhammesu,",
  "an4:97.5.2_3": "sutānañca dhammānaṁ dhārakajātiko hoti,",
  "an4:97.5.2_4": "dhātānañca dhammānaṁ atthūpaparikkhī hoti atthamaññāya dhammamaññāya,",
  "an4:97.5.2_5": "dhammānudhammappaṭipanno hoti;",
  "an4:97.5.3_0": "kalyāṇavāco ca hoti kalyāṇavākkaraṇo poriyā vācāya samannāgato vissaṭṭhāya anelagalāya atthassa viññāpaniyā,",
  "an4:97.5.3_1": "sandassako ca hoti samādapako samuttejako sampahaṁsako sabrahmacārīnaṁ.",
  "an4:97.5.4_0": "Evaṁ kho, bhikkhave, puggalo attahitāya ceva paṭipanno hoti parahitāya ca. ",
  "an4:97.5.5_0": "Ime kho, bhikkhave, cattāro puggalā santo saṁvijjamānā lokasmin”ti. ",
  "an4:97.5.6_0": "Sattamaṁ. ",
  "an4:98.0.1_0": "Aṅguttara Nikāya 4 ",
  "an4:98.0.2_0": "10. Asuravagga ",
  "an4:98.0.3_0": "98. Attahitasutta ",
  "an4:98.1.1_0": "“Cattārome, bhikkhave, puggalā santo saṁvijjamānā lokasmiṁ. ",
  "an4:98.1.2_0": "Katame cattāro? ",
  "an4:98.1.3_0": "Attahitāya paṭipanno no parahitāya, ",
  "an4:98.1.4_0": "parahitāya paṭipanno no attahitāya, ",
  "an4:98.1.5_0": "nevattahitāya paṭipanno no parahitāya, ",
  "an4:98.1.6_0": "attahitāya ceva paṭipanno parahitāya ca. ",
  "an4:98.1.7_0": "Ime kho, bhikkhave, cattāro puggalā santo saṁvijjamānā lokasmin”ti. ",
  "an4:98.1.8_0": "Aṭṭhamaṁ. ",
  "an4:99.0.1_0": "Aṅguttara Nikāya 4 ",
  "an4:99.0.2_0": "10. Asuravagga ",
  "an4:99.0.3_0": "99. Sikkhāpadasutta ",
  "an4:99.1.1_0": "“Cattārome, bhikkhave, puggalā santo saṁvijjamānā lokasmiṁ. ",
  "an4:99.1.2_0": "Katame cattāro? ",
  "an4:99.1.3_0": "attahitāya paṭipanno no parahitāya, ",
  "an4:99.1.4_0": "parahitāya paṭipanno no attahitāya, ",
  "an4:99.1.5_0": "nevattahitāya paṭipanno no parahitāya, ",
  "an4:99.1.6_0": "attahitāya ceva paṭipanno parahitāya ca. ",
  "an4:99.2.1_0": "Kathañca, bhikkhave, puggalo attahitāya paṭipanno hoti, no parahitāya? ",
  "an4:99.2.2_0": "Idha,",
  "an4:99.2.2_1": "bhikkhave,",
  "an4:99.2.2_2": "ekacco puggalo attanā pāṇātipātā paṭivirato hoti,",
  "an4:99.2.2_3": "no paraṁ pāṇātipātā veramaṇiyā samādapeti;",
  "an4:99.2.3_0": "attanā adinnādānā paṭivirato hoti, no paraṁ adinnādānā veramaṇiyā samādapeti; ",
  "an4:99.2.4_0": "attanā kāmesumicchācārā paṭivirato hoti, no paraṁ kāmesumicchācārā veramaṇiyā samādapeti; ",
  "an4:99.2.5_0": "attanā musāvādā paṭivirato hoti, no paraṁ musāvādā veramaṇiyā samādapeti; ",
  "an4:99.2.6_0": "attanā surāmerayamajjapamādaṭṭhānā paṭivirato hoti,",
  "an4:99.2.6_1": "no paraṁ surāmerayamajjapamādaṭṭhānā veramaṇiyā samādapeti.",
  "an4:99.2.7_0": "Evaṁ kho, bhikkhave, puggalo attahitāya paṭipanno hoti, no parahitāya. ",
  "an4:99.3.1_0": "Kathañca, bhikkhave, puggalo parahitāya paṭipanno hoti, no attahitāya? ",
  "an4:99.3.2_0": "Idha,",
  "an4:99.3.2_1": "bhikkhave,",
  "an4:99.3.2_2": "ekacco puggalo attanā pāṇātipātā appaṭivirato hoti,",
  "an4:99.3.2_3": "paraṁ pāṇātipātā veramaṇiyā samādapeti;",
  "an4:99.3.3_0": "attanā adinnādānā appaṭivirato hoti, paraṁ adinnādānā veramaṇiyā samādapeti; ",
  "an4:99.3.4_0": "attanā kāmesumicchācārā appaṭivirato hoti, paraṁ kāmesumicchācārā veramaṇiyā samādapeti; ",
  "an4:99.3.5_0": "attanā musāvādā appaṭivirato hoti, paraṁ musāvādā veramaṇiyā samādapeti; ",
  "an4:99.3.6_0": "attanā surāmerayamajjapamādaṭṭhānā appaṭivirato hoti,",
  "an4:99.3.6_1": "paraṁ surāmerayamajjapamādaṭṭhānā veramaṇiyā samādapeti.",
  "an4:99.3.7_0": "Evaṁ kho, bhikkhave, puggalo parahitāya paṭipanno hoti, no attahitāya. ",
  "an4:99.4.1_0": "Kathañca, bhikkhave, puggalo nevattahitāya paṭipanno hoti no parahitāya? ",
  "an4:99.4.2_0": "Idha,",
  "an4:99.4.2_1": "bhikkhave,",
  "an4:99.4.2_2": "ekacco puggalo attanā pāṇātipātā appaṭivirato hoti,",
  "an4:99.4.2_3": "no paraṁ pāṇātipātā veramaṇiyā samādapeti …pe…",
  "an4:99.4.2_4": "attanā surāmerayamajjapamādaṭṭhānā appaṭivirato hoti,",
  "an4:99.4.2_5": "no paraṁ surāmerayamajjapamādaṭṭhānā veramaṇiyā samādapeti.",
  "an4:99.4.3_0": "Evaṁ kho, bhikkhave, puggalo nevattahitāya paṭipanno hoti, no parahitāya. ",
  "an4:99.5.1_0": "Kathañca, bhikkhave, puggalo attahitāya ceva paṭipanno hoti parahitāya ca? ",
  "an4:99.5.2_0": "Idha,",
  "an4:99.5.2_1": "bhikkhave,",
  "an4:99.5.2_2": "ekacco puggalo attanā ca pāṇātipātā paṭivirato hoti,",
  "an4:99.5.2_3": "parañca pāṇātipātā veramaṇiyā samādapeti …pe…",
  "an4:99.5.2_4": "attanā ca surāmerayamajjapamādaṭṭhānā paṭivirato hoti,",
  "an4:99.5.2_5": "parañca surāmerayamajjapamādaṭṭhānā veramaṇiyā samādapeti.",
  "an4:99.5.3_0": "Evaṁ kho, bhikkhave, puggalo attahitāya ceva paṭipanno hoti parahitāya ca. ",
  "an4:99.5.4_0": "Ime kho, bhikkhave, cattāro puggalā santo saṁvijjamānā lokasmin”ti. ",
  "an4:99.5.5_0": "Navamaṁ. ",
  "an4:100.0.1_0": "Aṅguttara Nikāya 4 ",
  "an4:100.0.2_0": "10. Asuravagga ",
  "an4:100.0.3_0": "100. Potaliyasutta ",
  "an4:100.1.1_0": "Atha kho potaliyo paribbājako yena bhagavā tenupasaṅkami; upasaṅkamitvā bhagavatā saddhiṁ sammodi. ",
  "an4:100.1.2_0": "Sammodanīyaṁ kathaṁ sāraṇīyaṁ vītisāretvā ekamantaṁ nisīdi.",
  "an4:100.1.2_1": "Ekamantaṁ nisinnaṁ kho potaliyaṁ paribbājakaṁ bhagavā etadavoca:",
  "an4:100.2.1_0": "“Cattārome, potaliya, puggalā santo saṁvijjamānā lokasmiṁ. ",
  "an4:100.2.2_0": "Katame cattāro? ",
  "an4:100.2.3_0": "Idha, potaliya,",
  "an4:100.2.3_1": "ekacco puggalo avaṇṇārahassa avaṇṇaṁ bhāsitā hoti bhūtaṁ tacchaṁ kālena,",
  "an4:100.2.3_2": "no ca kho vaṇṇārahassa vaṇṇaṁ bhāsitā hoti bhūtaṁ tacchaṁ kālena.",
  "an4:100.2.4_0": "Idha pana, potaliya,",
  "an4:100.2.4_1": "ekacco puggalo vaṇṇārahassa vaṇṇaṁ bhāsitā hoti bhūtaṁ tacchaṁ kālena,",
  "an4:100.2.4_2": "no ca kho avaṇṇārahassa avaṇṇaṁ bhāsitā hoti bhūtaṁ tacchaṁ kālena.",
  "an4:100.2.5_0": "Idha pana, potaliya,",
  "an4:100.2.5_1": "ekacco puggalo neva avaṇṇārahassa avaṇṇaṁ bhāsitā hoti bhūtaṁ tacchaṁ kālena,",
  "an4:100.2.5_2": "no ca vaṇṇārahassa vaṇṇaṁ bhāsitā hoti bhūtaṁ tacchaṁ kālena.",
  "an4:100.2.6_0": "Idha pana, potaliya,",
  "an4:100.2.6_1": "ekacco puggalo avaṇṇārahassa ca avaṇṇaṁ bhāsitā hoti bhūtaṁ tacchaṁ kālena,",
  "an4:100.2.6_2": "vaṇṇārahassa ca vaṇṇaṁ bhāsitā hoti bhūtaṁ tacchaṁ kālena.",
  "an4:100.2.7_0": "Ime kho, potaliya, cattāro puggalā santo saṁvijjamānā lokasmiṁ. ",
  "an4:100.2.8_0": "Imesaṁ kho, potaliya,",
  "an4:100.2.8_1": "catunnaṁ puggalānaṁ katamo te puggalo khamati abhikkantataro ca paṇītataro cā”ti?",
  "an4:100.3.1_0": "“Cattārome, bho gotama, puggalā santo saṁvijjamānā lokasmiṁ. ",
  "an4:100.3.2_0": "Katame cattāro? ",
  "an4:100.3.3_0": "Idha,",
  "an4:100.3.3_1": "bho gotama,",
  "an4:100.3.3_2": "ekacco puggalo avaṇṇārahassa avaṇṇaṁ bhāsitā hoti bhūtaṁ tacchaṁ kālena,",
  "an4:100.3.3_3": "no ca kho vaṇṇārahassa vaṇṇaṁ bhāsitā hoti bhūtaṁ tacchaṁ kālena.",
  "an4:100.3.4_0": "Idha pana,",
  "an4:100.3.4_1": "bho gotama,",
  "an4:100.3.4_2": "ekacco puggalo vaṇṇārahassa vaṇṇaṁ bhāsitā hoti bhūtaṁ tacchaṁ kālena,",
  "an4:100.3.4_3": "no ca kho avaṇṇārahassa avaṇṇaṁ bhāsitā hoti bhūtaṁ tacchaṁ kālena.",
  "an4:100.3.5_0": "Idha pana,",
  "an4:100.3.5_1": "bho gotama,",
  "an4:100.3.5_2": "ekacco puggalo neva avaṇṇārahassa avaṇṇaṁ bhāsitā hoti bhūtaṁ tacchaṁ kālena,",
  "an4:100.3.5_3": "no ca vaṇṇārahassa vaṇṇaṁ bhāsitā hoti bhūtaṁ tacchaṁ kālena.",
  "an4:100.3.6_0": "Idha pana,",
  "an4:100.3.6_1": "bho gotama,",
  "an4:100.3.6_2": "ekacco puggalo avaṇṇārahassa ca avaṇṇaṁ bhāsitā hoti bhūtaṁ tacchaṁ kālena,",
  "an4:100.3.6_3": "vaṇṇārahassa ca vaṇṇaṁ bhāsitā hoti bhūtaṁ tacchaṁ kālena.",
  "an4:100.3.7_0": "Ime kho, bho gotama, cattāro puggalā santo saṁvijjamānā lokasmiṁ. ",
  "an4:100.3.8_0": "Imesaṁ,",
  "an4:100.3.8_1": "bho gotama,",
  "an4:100.3.8_2": "catunnaṁ puggalānaṁ yvāyaṁ puggalo neva avaṇṇārahassa avaṇṇaṁ bhāsitā hoti bhūtaṁ tacchaṁ kālena,",
  "an4:100.3.8_3": "no ca vaṇṇārahassa vaṇṇaṁ bhāsitā hoti bhūtaṁ tacchaṁ kālena;",
  "an4:100.3.9_0": "ayaṁ me puggalo khamati imesaṁ catunnaṁ puggalānaṁ abhikkantataro ca paṇītataro ca. ",
  "an4:100.3.10_0": "Taṁ kissa hetu? ",
  "an4:100.3.11_0": "Abhikkantā hesā, bho gotama, yadidaṁ upekkhā”ti. ",
  "an4:100.4.1_0": "“Cattārome, potaliya, puggalā santo saṁvijjamānā lokasmiṁ. ",
  "an4:100.4.2_0": "Katame cattāro …pe… ime kho, potaliya, cattāro puggalā santo saṁvijjamānā lokasmiṁ. ",
  "an4:100.4.3_0": "Imesaṁ kho, potaliya,",
  "an4:100.4.3_1": "catunnaṁ puggalānaṁ yvāyaṁ puggalo avaṇṇārahassa ca avaṇṇaṁ bhāsitā hoti bhūtaṁ tacchaṁ kālena,",
  "an4:100.4.3_2": "vaṇṇārahassa ca vaṇṇaṁ bhāsitā hoti bhūtaṁ tacchaṁ kālena;",
  "an4:100.4.4_0": "ayaṁ imesaṁ catunnaṁ puggalānaṁ abhikkantataro ca paṇītataro ca. ",
  "an4:100.4.5_0": "Taṁ kissa hetu? ",
  "an4:100.4.6_0": "Abhikkantā hesā, potaliya, yadidaṁ tattha tattha kālaññutā”ti. ",
  "an4:100.5.1_0": "“Cattārome, bho gotama, puggalā santo saṁvijjamānā lokasmiṁ. ",
  "an4:100.5.2_0": "Katame cattāro …pe… ime kho, bho gotama, cattāro puggalā santo saṁvijjamānā lokasmiṁ. ",
  "an4:100.5.3_0": "Imesaṁ,",
  "an4:100.5.3_1": "bho gotama,",
  "an4:100.5.3_2": "catunnaṁ puggalānaṁ yvāyaṁ puggalo avaṇṇārahassa ca avaṇṇaṁ bhāsitā bhūtaṁ tacchaṁ kālena,",
  "an4:100.5.3_3": "vaṇṇārahassa ca vaṇṇaṁ bhāsitā bhūtaṁ tacchaṁ kālena;",
  "an4:100.5.4_0": "ayaṁ me puggalo khamati imesaṁ catunnaṁ puggalānaṁ abhikkantataro ca paṇītataro ca. ",
  "an4:100.5.5_0": "Taṁ kissa hetu? ",
  "an4:100.5.6_0": "Abhikkantā hesā, bho gotama, yadidaṁ tattha tattha kālaññutā. ",
  "an4:100.6.1_0": "Abhikkantaṁ, bho gotama, abhikkantaṁ, bho gotama. ",
  "an4:100.6.2_0": "Seyyathāpi,",
  "an4:100.6.2_1": "bho gotama,",
  "an4:100.6.2_2": "nikkujjitaṁ vā ukkujjeyya,",
  "an4:100.6.2_3": "paṭicchannaṁ vā vivareyya,",
  "an4:100.6.2_4": "mūḷhassa vā maggaṁ ācikkheyya,",
  "an4:100.6.2_5": "andhakāre vā telapajjotaṁ dhāreyya:",
  "an4:100.6.2_6": "‘cakkhumanto rūpāni dakkhantī’ti;",
  "an4:100.6.2_7": "evamevaṁ bhotā gotamena anekapariyāyena dhammo pakāsito.",
  "an4:100.6.3_0": "Esāhaṁ bhavantaṁ gotamaṁ saraṇaṁ gacchāmi dhammañca bhikkhusaṅghañca. ",
  "an4:100.6.4_0": "Upāsakaṁ maṁ bhavaṁ gotamo dhāretu ajjatagge pāṇupetaṁ saraṇaṁ gatan”ti. ",
  "an4:100.6.5_0": "Dasamaṁ. ",
  "an4:100.6.6_0": "Asuravaggo pañcamo. ",
  "an4:100.7.0_0": "Tassuddānaṁ",
  "an4:100.7.1_0": "Asuro tayo samādhī, ",
  "an4:100.7.2_0": "chavālātena pañcamaṁ; ",
  "an4:100.7.3_0": "Rāgo nisanti attahitaṁ, ",
  "an4:100.7.4_0": "sikkhā potaliyena cāti. ",
  "an4:100.7.5_0": "Dutiyo paṇṇāsako samatto. ",
  "an4:101.0.1_0": "Aṅguttara Nikāya 4 ",
  "an4:101.0.2_0": "11. Valāhakavagga ",
  "an4:101.0.3_0": "101. Paṭhamavalāhakasutta ",
  "an4:101.1.1_0": "Evaṁ me sutaṁ—",
  "an4:101.1.2_0": "ekaṁ samayaṁ bhagavā sāvatthiyaṁ viharati jetavane anāthapiṇḍikassa ārāme. ",
  "an4:101.1.3_0": "Tatra kho bhagavā bhikkhū āmantesi: ",
  "an4:101.1.4_0": "“bhikkhavo”ti. ",
  "an4:101.1.5_0": "“Bhadante”ti te bhikkhū bhagavato paccassosuṁ. ",
  "an4:101.1.6_0": "Bhagavā etadavoca: ",
  "an4:101.2.1_0": "“Cattārome, bhikkhave, valāhakā. ",
  "an4:101.2.2_0": "Katame cattāro? ",
  "an4:101.2.3_0": "Gajjitā no vassitā, ",
  "an4:101.2.4_0": "vassitā no gajjitā, ",
  "an4:101.2.5_0": "neva gajjitā no vassitā, ",
  "an4:101.2.6_0": "gajjitā ca vassitā ca. ",
  "an4:101.2.7_0": "Ime kho, bhikkhave, cattāro valāhakā. ",
  "an4:101.2.8_0": "Evamevaṁ kho, bhikkhave, cattāro valāhakūpamā puggalā santo saṁvijjamānā lokasmiṁ. ",
  "an4:101.2.9_0": "Katame cattāro? ",
  "an4:101.2.10_0": "Gajjitā no vassitā, ",
  "an4:101.2.11_0": "vassitā no gajjitā, ",
  "an4:101.2.12_0": "neva gajjitā no vassitā, ",
  "an4:101.2.13_0": "gajjitā ca vassitā ca. ",
  "an4:101.3.1_0": "Kathañca, bhikkhave, puggalo gajjitā hoti no vassitā? ",
  "an4:101.3.2_0": "Idha, bhikkhave, ekacco puggalo bhāsitā hoti, no kattā. ",
  "an4:101.3.3_0": "Evaṁ kho, bhikkhave, puggalo gajjitā hoti, no vassitā. ",
  "an4:101.3.4_0": "Seyyathāpi so, bhikkhave, valāhako gajjitā, no vassitā; ",
  "an4:101.3.5_0": "tathūpamāhaṁ, bhikkhave, imaṁ puggalaṁ vadāmi. ",
  "an4:101.4.1_0": "Kathañca, bhikkhave, puggalo vassitā hoti, no gajjitā? ",
  "an4:101.4.2_0": "Idha, bhikkhave, ekacco puggalo kattā hoti, no bhāsitā. ",
  "an4:101.4.3_0": "Evaṁ kho, bhikkhave, puggalo vassitā hoti, no gajjitā. ",
  "an4:101.4.4_0": "Seyyathāpi so, bhikkhave, valāhako vassitā, no gajjitā; ",
  "an4:101.4.5_0": "tathūpamāhaṁ, bhikkhave, imaṁ puggalaṁ vadāmi. ",
  "an4:101.5.1_0": "Kathañca, bhikkhave, puggalo neva gajjitā hoti, no vassitā? ",
  "an4:101.5.2_0": "Idha, bhikkhave, ekacco puggalo neva bhāsitā hoti, no kattā. ",
  "an4:101.5.3_0": "Evaṁ kho, bhikkhave, puggalo neva gajjitā hoti, no vassitā. ",
  "an4:101.5.4_0": "Seyyathāpi so, bhikkhave, valāhako neva gajjitā, no vassitā; ",
  "an4:101.5.5_0": "tathūpamāhaṁ, bhikkhave, imaṁ puggalaṁ vadāmi. ",
  "an4:101.6.1_0": "Kathañca, bhikkhave, puggalo gajjitā ca hoti vassitā ca? ",
  "an4:101.6.2_0": "Idha, bhikkhave, ekacco puggalo bhāsitā ca hoti kattā ca. ",
  "an4:101.6.3_0": "Evaṁ kho, bhikkhave, puggalo gajjitā ca hoti vassitā ca. ",
  "an4:101.6.4_0": "Seyyathāpi so, bhikkhave, valāhako gajjitā ca vassitā ca; ",
  "an4:101.6.5_0": "tathūpamāhaṁ, bhikkhave, imaṁ puggalaṁ vadāmi. ",
  "an4:101.6.6_0": "Ime kho, bhikkhave, cattāro valāhakūpamā puggalā santo saṁvijjamānā lokasmin”ti. ",
  "an4:101.6.7_0": "Paṭhamaṁ. ",
  "an4:102.0.1_0": "Aṅguttara Nikāya 4 ",
  "an4:102.0.2_0": "11. Valāhakavagga ",
  "an4:102.0.3_0": "102. Dutiyavalāhakasutta ",
  "an4:102.1.1_0": "“Cattārome, bhikkhave, valāhakā. ",
  "an4:102.1.2_0": "Katame cattāro? ",
  "an4:102.1.3_0": "Gajjitā no vassitā, ",
  "an4:102.1.4_0": "vassitā no gajjitā, ",
  "an4:102.1.5_0": "neva gajjitā no vassitā, ",
  "an4:102.1.6_0": "gajjitā ca vassitā ca. ",
  "an4:102.1.7_0": "Ime kho, bhikkhave, cattāro valāhakā. ",
  "an4:102.1.8_0": "Evamevaṁ kho, bhikkhave, cattāro valāhakūpamā puggalā santo saṁvijjamānā lokasmiṁ. ",
  "an4:102.1.9_0": "Katame cattāro? ",
  "an4:102.1.10_0": "Gajjitā no vassitā, ",
  "an4:102.1.11_0": "vassitā no gajjitā, ",
  "an4:102.1.12_0": "neva gajjitā no vassitā, ",
  "an4:102.1.13_0": "gajjitā ca vassitā ca. ",
  "an4:102.2.1_0": "Kathañca, bhikkhave, puggalo gajjitā hoti, no vassitā? ",
  "an4:102.2.2_0": "Idha, bhikkhave, ekacco puggalo dhammaṁ pariyāpuṇāti—",
  "an4:102.2.3_0": "suttaṁ, geyyaṁ, veyyākaraṇaṁ, gāthaṁ, udānaṁ, itivuttakaṁ, jātakaṁ, abbhutadhammaṁ, vedallaṁ. ",
  "an4:102.2.4_0": "So ‘idaṁ dukkhan’ti yathābhūtaṁ nappajānāti,",
  "an4:102.2.4_1": "‘ayaṁ dukkhasamudayo’ti yathābhūtaṁ nappajānāti,",
  "an4:102.2.4_2": "‘ayaṁ dukkhanirodho’ti yathābhūtaṁ nappajānāti,",
  "an4:102.2.4_3": "‘ayaṁ dukkhanirodhagāminī paṭipadā’ti yathābhūtaṁ nappajānāti.",
  "an4:102.2.5_0": "Evaṁ kho, bhikkhave, puggalo gajjitā hoti, no vassitā. ",
  "an4:102.2.6_0": "Seyyathāpi so, bhikkhave, valāhako gajjitā, no vassitā; ",
  "an4:102.2.7_0": "tathūpamāhaṁ, bhikkhave, imaṁ puggalaṁ vadāmi. ",
  "an4:102.3.1_0": "Kathañca, bhikkhave, puggalo vassitā hoti, no gajjitā? ",
  "an4:102.3.2_0": "Idha, bhikkhave, ekacco puggalo dhammaṁ na pariyāpuṇāti—",
  "an4:102.3.3_0": "suttaṁ, geyyaṁ, veyyākaraṇaṁ, gāthaṁ, udānaṁ, itivuttakaṁ, jātakaṁ, abbhutadhammaṁ, vedallaṁ. ",
  "an4:102.3.4_0": "So ‘idaṁ dukkhan’ti yathābhūtaṁ pajānāti …pe…",
  "an4:102.3.4_1": "‘ayaṁ dukkhanirodhagāminī paṭipadā’ti yathābhūtaṁ pajānāti.",
  "an4:102.3.5_0": "Evaṁ kho, bhikkhave, puggalo vassitā hoti, no gajjitā. ",
  "an4:102.3.6_0": "Seyyathāpi so, bhikkhave, valāhako vassitā, no gajjitā; ",
  "an4:102.3.7_0": "tathūpamāhaṁ, bhikkhave, imaṁ puggalaṁ vadāmi. ",
  "an4:102.4.1_0": "Kathañca, bhikkhave, puggalo neva gajjitā hoti, no vassitā? ",
  "an4:102.4.2_0": "Idha, bhikkhave, ekacco puggalo neva dhammaṁ pariyāpuṇāti—",
  "an4:102.4.3_0": "suttaṁ, geyyaṁ, veyyākaraṇaṁ, gāthaṁ, udānaṁ, itivuttakaṁ, jātakaṁ, abbhutadhammaṁ, vedallaṁ. ",
  "an4:102.4.4_0": "So ‘idaṁ dukkhan’ti yathābhūtaṁ nappajānāti …pe…",
  "an4:102.4.4_1": "‘ayaṁ dukkhanirodhagāminī paṭipadā’ti yathābhūtaṁ nappajānāti.",
  "an4:102.4.5_0": "Evaṁ kho, bhikkhave, puggalo neva gajjitā hoti, no vassitā. ",
  "an4:102.4.6_0": "Seyyathāpi so, bhikkhave, valāhako neva gajjitā, no vassitā; ",
  "an4:102.4.7_0": "tathūpamāhaṁ, bhikkhave, imaṁ puggalaṁ vadāmi. ",
  "an4:102.5.1_0": "Kathañca, bhikkhave, puggalo gajjitā ca hoti vassitā ca? ",
  "an4:102.5.2_0": "Idha, bhikkhave, ekacco puggalo dhammaṁ pariyāpuṇāti—",
  "an4:102.5.3_0": "suttaṁ, geyyaṁ, veyyākaraṇaṁ, gāthaṁ, udānaṁ, itivuttakaṁ, jātakaṁ, abbhutadhammaṁ, vedallaṁ. ",
  "an4:102.5.4_0": "So ‘idaṁ dukkhan’ti yathābhūtaṁ pajānāti …pe…",
  "an4:102.5.4_1": "‘ayaṁ dukkhanirodhagāminī paṭipadā’ti yathābhūtaṁ pajānāti.",
  "an4:102.5.5_0": "Evaṁ kho, bhikkhave, puggalo gajjitā ca hoti vassitā ca. ",
  "an4:102.5.6_0": "Seyyathāpi so, bhikkhave, valāhako gajjitā ca vassitā ca; ",
  "an4:102.5.7_0": "tathūpamāhaṁ, bhikkhave, imaṁ puggalaṁ vadāmi. ",
  "an4:102.5.8_0": "Ime kho, bhikkhave, cattāro valāhakūpamā puggalā santo saṁvijjamānā lokasmin”ti. ",
  "an4:102.5.9_0": "Dutiyaṁ. ",
  "an4:103.0.1_0": "Aṅguttara Nikāya 4 ",
  "an4:103.0.2_0": "11. Valāhakavagga ",
  "an4:103.0.3_0": "103. Kumbhasutta ",
  "an4:103.1.1_0": "“Cattārome, bhikkhave, kumbhā. ",
  "an4:103.1.2_0": "Katame cattāro? ",
  "an4:103.1.3_0": "Tuccho pihito,",
  "an4:103.1.4_0": "pūro vivaṭo,",
  "an4:103.1.5_0": "tuccho vivaṭo, ",
  "an4:103.1.6_0": "pūro pihito—",
  "an4:103.1.7_0": "Ime kho, bhikkhave, cattāro kumbhā. ",
  "an4:103.1.8_0": "Evamevaṁ kho, bhikkhave, cattāro kumbhūpamā puggalā santo saṁvijjamānā lokasmiṁ. ",
  "an4:103.1.9_0": "Katame cattāro? ",
  "an4:103.1.10_0": "Tuccho pihito, ",
  "an4:103.1.11_0": "pūro vivaṭo,",
  "an4:103.1.12_0": "tuccho vivaṭo, ",
  "an4:103.1.13_0": "pūro pihito. ",
  "an4:103.2.1_0": "Kathañca, bhikkhave, puggalo tuccho hoti pihito? ",
  "an4:103.2.2_0": "Idha,",
  "an4:103.2.2_1": "bhikkhave,",
  "an4:103.2.2_2": "ekaccassa puggalassa pāsādikaṁ hoti abhikkantaṁ paṭikkantaṁ ālokitaṁ vilokitaṁ samiñjitaṁ pasāritaṁ saṅghāṭipattacīvaradhāraṇaṁ.",
  "an4:103.2.3_0": "So ‘idaṁ dukkhan’ti yathābhūtaṁ nappajānāti …pe…",
  "an4:103.2.3_1": "‘ayaṁ dukkhanirodhagāminī paṭipadā’ti yathābhūtaṁ nappajānāti.",
  "an4:103.2.4_0": "Evaṁ kho, bhikkhave, puggalo tuccho hoti pihito. ",
  "an4:103.2.5_0": "Seyyathāpi so, bhikkhave, kumbho tuccho pihito; ",
  "an4:103.2.6_0": "tathūpamāhaṁ, bhikkhave, imaṁ puggalaṁ vadāmi. ",
  "an4:103.3.1_0": "Kathañca, bhikkhave, puggalo pūro hoti vivaṭo? ",
  "an4:103.3.2_0": "Idha,",
  "an4:103.3.2_1": "bhikkhave,",
  "an4:103.3.2_2": "ekaccassa puggalassa na pāsādikaṁ hoti abhikkantaṁ paṭikkantaṁ ālokitaṁ vilokitaṁ samiñjitaṁ pasāritaṁ saṅghāṭipattacīvaradhāraṇaṁ.",
  "an4:103.3.3_0": "So ‘idaṁ dukkhan’ti yathābhūtaṁ pajānāti …pe…",
  "an4:103.3.3_1": "‘ayaṁ dukkhanirodhagāminī paṭipadā’ti yathābhūtaṁ pajānāti.",
  "an4:103.3.4_0": "Evaṁ kho, bhikkhave, puggalo pūro hoti vivaṭo. ",
  "an4:103.3.5_0": "Seyyathāpi so, bhikkhave, kumbho pūro vivaṭo; ",
  "an4:103.3.6_0": "tathūpamāhaṁ, bhikkhave, imaṁ puggalaṁ vadāmi. ",
  "an4:103.4.1_0": "Kathañca, bhikkhave, puggalo tuccho hoti vivaṭo? ",
  "an4:103.4.2_0": "Idha,",
  "an4:103.4.2_1": "bhikkhave,",
  "an4:103.4.2_2": "ekaccassa puggalassa na pāsādikaṁ hoti abhikkantaṁ paṭikkantaṁ ālokitaṁ vilokitaṁ samiñjitaṁ pasāritaṁ saṅghāṭipattacīvaradhāraṇaṁ.",
  "an4:103.4.3_0": "So ‘idaṁ dukkhan’ti yathābhūtaṁ nappajānāti …pe…",
  "an4:103.4.3_1": "‘ayaṁ dukkhanirodhagāminī paṭipadā’ti yathābhūtaṁ nappajānāti.",
  "an4:103.4.4_0": "Evaṁ kho, bhikkhave, puggalo tuccho hoti vivaṭo. ",
  "an4:103.4.5_0": "Seyyathāpi so, bhikkhave, kumbho tuccho vivaṭo; ",
  "an4:103.4.6_0": "tathūpamāhaṁ, bhikkhave, imaṁ puggalaṁ vadāmi. ",
  "an4:103.5.1_0": "Kathañca, bhikkhave, puggalo pūro hoti pihito? ",
  "an4:103.5.2_0": "Idha,",
  "an4:103.5.2_1": "bhikkhave,",
  "an4:103.5.2_2": "ekaccassa puggalassa pāsādikaṁ hoti abhikkantaṁ paṭikkantaṁ ālokitaṁ vilokitaṁ samiñjitaṁ pasāritaṁ saṅghāṭipattacīvaradhāraṇaṁ.",
  "an4:103.5.3_0": "So ‘idaṁ dukkhan’ti yathābhūtaṁ pajānāti …pe…",
  "an4:103.5.3_1": "‘ayaṁ dukkhanirodhagāminī paṭipadā’ti yathābhūtaṁ pajānāti.",
  "an4:103.5.4_0": "Evaṁ kho, bhikkhave, puggalo pūro hoti pihito. ",
  "an4:103.5.5_0": "Seyyathāpi so, bhikkhave, kumbho pūro pihito; ",
  "an4:103.5.6_0": "tathūpamāhaṁ, bhikkhave, imaṁ puggalaṁ vadāmi. ",
  "an4:103.5.7_0": "Ime kho, bhikkhave, cattāro kumbhūpamā puggalā santo saṁvijjamānā lokasmin”ti. ",
  "an4:103.5.8_0": "Tatiyaṁ. ",
  "an4:104.0.1_0": "Aṅguttara Nikāya 4 ",
  "an4:104.0.2_0": "11. Valāhakavagga ",
  "an4:104.0.3_0": "104. Udakarahadasutta ",
  "an4:104.1.1_0": "“Cattārome, bhikkhave, udakarahadā. ",
  "an4:104.1.2_0": "Katame cattāro? ",
  "an4:104.1.3_0": "Uttāno gambhīrobhāso, ",
  "an4:104.1.4_0": "gambhīro uttānobhāso, ",
  "an4:104.1.5_0": "uttāno uttānobhāso, ",
  "an4:104.1.6_0": "gambhīro gambhīrobhāso—",
  "an4:104.1.7_0": "Ime kho, bhikkhave, cattāro udakarahadā. ",
  "an4:104.1.8_0": "Evamevaṁ kho, bhikkhave, cattāro udakarahadūpamā puggalā santo saṁvijjamānā lokasmiṁ. ",
  "an4:104.1.9_0": "Katame cattāro? ",
  "an4:104.1.10_0": "Uttāno gambhīrobhāso, ",
  "an4:104.1.11_0": "gambhīro uttānobhāso, ",
  "an4:104.1.12_0": "uttāno uttānobhāso, ",
  "an4:104.1.13_0": "gambhīro gambhīrobhāso. ",
  "an4:104.2.1_0": "Kathañca, bhikkhave, puggalo uttāno hoti gambhīrobhāso? ",
  "an4:104.2.2_0": "Idha,",
  "an4:104.2.2_1": "bhikkhave,",
  "an4:104.2.2_2": "ekaccassa puggalassa pāsādikaṁ hoti abhikkantaṁ paṭikkantaṁ ālokitaṁ vilokitaṁ samiñjitaṁ pasāritaṁ saṅghāṭipattacīvaradhāraṇaṁ.",
  "an4:104.2.3_0": "So ‘idaṁ dukkhan’ti yathābhūtaṁ nappajānāti …pe…",
  "an4:104.2.3_1": "‘ayaṁ dukkhanirodhagāminī paṭipadā’ti yathābhūtaṁ nappajānāti.",
  "an4:104.2.4_0": "Evaṁ kho, bhikkhave, puggalo uttāno hoti gambhīrobhāso. ",
  "an4:104.2.5_0": "Seyyathāpi so, bhikkhave, udakarahado uttāno gambhīrobhāso; ",
  "an4:104.2.6_0": "tathūpamāhaṁ, bhikkhave, imaṁ puggalaṁ vadāmi. ",
  "an4:104.3.1_0": "Kathañca, bhikkhave, puggalo gambhīro hoti uttānobhāso? ",
  "an4:104.3.2_0": "Idha,",
  "an4:104.3.2_1": "bhikkhave,",
  "an4:104.3.2_2": "ekaccassa puggalassa na pāsādikaṁ hoti abhikkantaṁ paṭikkantaṁ ālokitaṁ vilokitaṁ samiñjitaṁ pasāritaṁ saṅghāṭipattacīvaradhāraṇaṁ.",
  "an4:104.3.3_0": "So ‘idaṁ dukkhan’ti yathābhūtaṁ pajānāti …pe…",
  "an4:104.3.3_1": "‘ayaṁ dukkhanirodhagāminī paṭipadā’ti yathābhūtaṁ pajānāti.",
  "an4:104.3.4_0": "Evaṁ kho, bhikkhave, puggalo gambhīro hoti uttānobhāso. ",
  "an4:104.3.5_0": "Seyyathāpi so, bhikkhave, udakarahado gambhīro uttānobhāso; ",
  "an4:104.3.6_0": "tathūpamāhaṁ, bhikkhave, imaṁ puggalaṁ vadāmi. ",
  "an4:104.4.1_0": "Kathañca, bhikkhave, puggalo uttāno hoti uttānobhāso? ",
  "an4:104.4.2_0": "Idha,",
  "an4:104.4.2_1": "bhikkhave,",
  "an4:104.4.2_2": "ekaccassa puggalassa na pāsādikaṁ hoti abhikkantaṁ paṭikkantaṁ ālokitaṁ vilokitaṁ samiñjitaṁ pasāritaṁ saṅghāṭipattacīvaradhāraṇaṁ.",
  "an4:104.4.3_0": "So ‘idaṁ dukkhan’ti yathābhūtaṁ nappajānāti …pe…",
  "an4:104.4.3_1": "‘ayaṁ dukkhanirodhagāminī paṭipadā’ti yathābhūtaṁ nappajānāti.",
  "an4:104.4.4_0": "Evaṁ kho, bhikkhave, puggalo uttāno hoti uttānobhāso. ",
  "an4:104.4.5_0": "Seyyathāpi so, bhikkhave, udakarahado uttāno uttānobhāso; ",
  "an4:104.4.6_0": "tathūpamāhaṁ, bhikkhave, imaṁ puggalaṁ vadāmi. ",
  "an4:104.5.1_0": "Kathañca, bhikkhave, puggalo gambhīro hoti gambhīrobhāso? ",
  "an4:104.5.2_0": "Idha,",
  "an4:104.5.2_1": "bhikkhave,",
  "an4:104.5.2_2": "ekaccassa puggalassa pāsādikaṁ hoti abhikkantaṁ paṭikkantaṁ ālokitaṁ vilokitaṁ samiñjitaṁ pasāritaṁ saṅghāṭipattacīvaradhāraṇaṁ.",
  "an4:104.5.3_0": "So ‘idaṁ dukkhan’ti yathābhūtaṁ pajānāti …pe…",
  "an4:104.5.3_1": "‘ayaṁ dukkhanirodhagāminī paṭipadā’ti yathābhūtaṁ pajānāti.",
  "an4:104.5.4_0": "Evaṁ kho, bhikkhave, puggalo gambhīro hoti gambhīrobhāso. ",
  "an4:104.5.5_0": "Seyyathāpi so, bhikkhave, udakarahado gambhīro gambhīrobhāso; ",
  "an4:104.5.6_0": "tathūpamāhaṁ, bhikkhave, imaṁ puggalaṁ vadāmi. ",
  "an4:104.5.7_0": "Ime kho, bhikkhave, cattāro udakarahadūpamā puggalā santo saṁvijjamānā lokasmin”ti. ",
  "an4:104.5.8_0": "Catutthaṁ. ",
  "an4:105.0.1_0": "Aṅguttara Nikāya 4 ",
  "an4:105.0.2_0": "11. Valāhakavagga ",
  "an4:105.0.3_0": "105. Ambasutta ",
  "an4:105.1.1_0": "“Cattārimāni, bhikkhave, ambāni. ",
  "an4:105.1.2_0": "Katamāni cattāri? ",
  "an4:105.1.3_0": "Āmaṁ pakkavaṇṇi, ",
  "an4:105.1.4_0": "pakkaṁ āmavaṇṇi, ",
  "an4:105.1.5_0": "āmaṁ āmavaṇṇi, ",
  "an4:105.1.6_0": "pakkaṁ pakkavaṇṇi—",
  "an4:105.1.7_0": "Imāni kho, bhikkhave, cattāri ambāni. ",
  "an4:105.1.8_0": "Evamevaṁ kho, bhikkhave, cattāro ambūpamā puggalā santo saṁvijjamānā lokasmiṁ. ",
  "an4:105.1.9_0": "Katame cattāro? ",
  "an4:105.1.10_0": "Āmo pakkavaṇṇī, ",
  "an4:105.1.11_0": "pakko āmavaṇṇī, ",
  "an4:105.1.12_0": "āmo āmavaṇṇī,",
  "an4:105.1.13_0": "pakko pakkavaṇṇī. ",
  "an4:105.2.1_0": "Kathañca, bhikkhave, puggalo āmo hoti pakkavaṇṇī? ",
  "an4:105.2.2_0": "Idha,",
  "an4:105.2.2_1": "bhikkhave,",
  "an4:105.2.2_2": "ekaccassa puggalassa pāsādikaṁ hoti abhikkantaṁ paṭikkantaṁ ālokitaṁ vilokitaṁ samiñjitaṁ pasāritaṁ saṅghāṭipattacīvaradhāraṇaṁ.",
  "an4:105.2.3_0": "So ‘idaṁ dukkhan’ti yathābhūtaṁ nappajānāti …pe…",
  "an4:105.2.3_1": "‘ayaṁ dukkhanirodhagāminī paṭipadā’ti yathābhūtaṁ nappajānāti.",
  "an4:105.2.4_0": "Evaṁ kho, bhikkhave, puggalo āmo hoti pakkavaṇṇī. ",
  "an4:105.2.5_0": "Seyyathāpi taṁ, bhikkhave, ambaṁ āmaṁ pakkavaṇṇi; ",
  "an4:105.2.6_0": "tathūpamāhaṁ, bhikkhave, imaṁ puggalaṁ vadāmi. ",
  "an4:105.3.1_0": "Kathañca, bhikkhave, puggalo pakko hoti āmavaṇṇī? ",
  "an4:105.3.2_0": "Idha,",
  "an4:105.3.2_1": "bhikkhave,",
  "an4:105.3.2_2": "ekaccassa puggalassa na pāsādikaṁ hoti abhikkantaṁ paṭikkantaṁ ālokitaṁ vilokitaṁ samiñjitaṁ pasāritaṁ saṅghāṭipattacīvaradhāraṇaṁ.",
  "an4:105.3.3_0": "So ‘idaṁ dukkhan’ti yathābhūtaṁ pajānāti …pe…",
  "an4:105.3.3_1": "‘ayaṁ dukkhanirodhagāminī paṭipadā’ti yathābhūtaṁ pajānāti.",
  "an4:105.3.4_0": "Evaṁ kho, bhikkhave, puggalo pakko hoti āmavaṇṇī. ",
  "an4:105.3.5_0": "Seyyathāpi taṁ, bhikkhave, ambaṁ pakkaṁ āmavaṇṇi; ",
  "an4:105.3.6_0": "tathūpamāhaṁ, bhikkhave, imaṁ puggalaṁ vadāmi. ",
  "an4:105.4.1_0": "Kathañca, bhikkhave, puggalo āmo hoti āmavaṇṇī? ",
  "an4:105.4.2_0": "Idha,",
  "an4:105.4.2_1": "bhikkhave,",
  "an4:105.4.2_2": "ekaccassa puggalassa na pāsādikaṁ hoti abhikkantaṁ paṭikkantaṁ ālokitaṁ vilokitaṁ samiñjitaṁ pasāritaṁ saṅghāṭipattacīvaradhāraṇaṁ.",
  "an4:105.4.3_0": "So ‘idaṁ dukkhan’ti yathābhūtaṁ nappajānāti …pe…",
  "an4:105.4.3_1": "‘ayaṁ dukkhanirodhagāminī paṭipadā’ti yathābhūtaṁ nappajānāti.",
  "an4:105.4.4_0": "Evaṁ kho, bhikkhave, puggalo āmo hoti āmavaṇṇī. ",
  "an4:105.4.5_0": "Seyyathāpi taṁ, bhikkhave, ambaṁ āmaṁ āmavaṇṇi; ",
  "an4:105.4.6_0": "tathūpamāhaṁ, bhikkhave, imaṁ puggalaṁ vadāmi. ",
  "an4:105.5.1_0": "Kathañca, bhikkhave, puggalo pakko hoti pakkavaṇṇī? ",
  "an4:105.5.2_0": "Idha,",
  "an4:105.5.2_1": "bhikkhave,",
  "an4:105.5.2_2": "ekaccassa puggalassa pāsādikaṁ hoti abhikkantaṁ paṭikkantaṁ ālokitaṁ vilokitaṁ samiñjitaṁ pasāritaṁ saṅghāṭipattacīvaradhāraṇaṁ.",
  "an4:105.5.3_0": "So ‘idaṁ dukkhan’ti yathābhūtaṁ pajānāti …pe…",
  "an4:105.5.3_1": "‘ayaṁ dukkhanirodhagāminī paṭipadā’ti yathābhūtaṁ pajānāti.",
  "an4:105.5.4_0": "Evaṁ kho, bhikkhave, puggalo pakko hoti pakkavaṇṇī. ",
  "an4:105.5.5_0": "Seyyathāpi taṁ, bhikkhave, ambaṁ pakkaṁ pakkavaṇṇi; ",
  "an4:105.5.6_0": "tathūpamāhaṁ, bhikkhave, imaṁ puggalaṁ vadāmi. ",
  "an4:105.5.7_0": "Ime kho, bhikkhave, cattāro ambūpamā puggalā santo saṁvijjamānā lokasmin”ti. ",
  "an4:105.5.8_0": "Pañcamaṁ. ",
  "an4:106.0.1_0": "Aṅguttara Nikāya 4 ",
  "an4:106.0.2_0": "11. Valāhakavagga ",
  "an4:106.0.3_0": "106. [Dutiyaambasutta] ",
  "an4:106.1.1_0": "() ",
  "an4:107.0.1_0": "Aṅguttara Nikāya 4 ",
  "an4:107.0.2_0": "11. Valāhakavagga ",
  "an4:107.0.3_0": "107. Mūsikasutta ",
  "an4:107.1.1_0": "“Catasso imā, bhikkhave, mūsikā. ",
  "an4:107.1.2_0": "Katamā catasso? ",
  "an4:107.1.3_0": "Gādhaṁ kattā no vasitā, ",
  "an4:107.1.4_0": "vasitā no gādhaṁ kattā, ",
  "an4:107.1.5_0": "neva gādhaṁ kattā no vasitā, ",
  "an4:107.1.6_0": "gādhaṁ kattā ca vasitā ca—",
  "an4:107.1.7_0": "imā kho, bhikkhave, catasso mūsikā. ",
  "an4:107.1.8_0": "Evamevaṁ kho, bhikkhave, cattāro mūsikūpamā puggalā santo saṁvijjamānā lokasmiṁ. ",
  "an4:107.1.9_0": "Katame cattāro? ",
  "an4:107.1.10_0": "Gādhaṁ kattā no vasitā, ",
  "an4:107.1.11_0": "vasitā no gādhaṁ kattā, ",
  "an4:107.1.12_0": "neva gādhaṁ kattā no vasitā, ",
  "an4:107.1.13_0": "gādhaṁ kattā ca vasitā ca. ",
  "an4:107.2.1_0": "Kathañca, bhikkhave, puggalo gādhaṁ kattā hoti no vasitā? ",
  "an4:107.2.2_0": "Idha, bhikkhave, ekacco puggalo dhammaṁ pariyāpuṇāti—",
  "an4:107.2.3_0": "suttaṁ, geyyaṁ, veyyākaraṇaṁ, gāthaṁ, udānaṁ, itivuttakaṁ, jātakaṁ, abbhutadhammaṁ, vedallaṁ. ",
  "an4:107.2.4_0": "So ‘idaṁ dukkhan’ti yathābhūtaṁ nappajānāti …pe…",
  "an4:107.2.4_1": "‘ayaṁ dukkhanirodhagāminī paṭipadā’ti yathābhūtaṁ nappajānāti.",
  "an4:107.2.5_0": "Evaṁ kho, bhikkhave, puggalo gādhaṁ kattā hoti, no vasitā. ",
  "an4:107.2.6_0": "Seyyathāpi sā, bhikkhave, mūsikā gādhaṁ kattā, no vasitā; ",
  "an4:107.2.7_0": "tathūpamāhaṁ, bhikkhave, imaṁ puggalaṁ vadāmi. ",
  "an4:107.3.1_0": "Kathañca, bhikkhave, puggalo vasitā hoti, no gādhaṁ kattā? ",
  "an4:107.3.2_0": "Idha, bhikkhave, ekacco puggalo dhammaṁ na pariyāpuṇāti—",
  "an4:107.3.3_0": "suttaṁ, geyyaṁ, veyyākaraṇaṁ, gāthaṁ, udānaṁ, itivuttakaṁ, jātakaṁ, abbhutadhammaṁ, vedallaṁ. ",
  "an4:107.3.4_0": "So ‘idaṁ dukkhan’ti yathābhūtaṁ pajānāti …pe…",
  "an4:107.3.4_1": "‘ayaṁ dukkhanirodhagāminī paṭipadā’ti yathābhūtaṁ pajānāti.",
  "an4:107.3.5_0": "Evaṁ kho, bhikkhave, puggalo vasitā hoti, no gādhaṁ kattā. ",
  "an4:107.3.6_0": "Seyyathāpi sā, bhikkhave, mūsikā vasitā hoti, no gādhaṁ kattā; ",
  "an4:107.3.7_0": "tathūpamāhaṁ, bhikkhave, imaṁ, puggalaṁ vadāmi. ",
  "an4:107.4.1_0": "Kathañca, bhikkhave, puggalo neva gādhaṁ kattā hoti no vasitā? ",
  "an4:107.4.2_0": "Idha, bhikkhave, ekacco puggalo dhammaṁ na pariyāpuṇāti—",
  "an4:107.4.3_0": "suttaṁ, geyyaṁ, veyyākaraṇaṁ, gāthaṁ, udānaṁ, itivuttakaṁ, jātakaṁ, abbhutadhammaṁ, vedallaṁ. ",
  "an4:107.4.4_0": "So ‘idaṁ dukkhan’ti yathābhūtaṁ nappajānāti …pe…",
  "an4:107.4.4_1": "‘ayaṁ dukkhanirodhagāminī paṭipadā’ti yathābhūtaṁ nappajānāti.",
  "an4:107.4.5_0": "Evaṁ kho, bhikkhave, puggalo neva gādhaṁ kattā hoti, no vasitā. ",
  "an4:107.4.6_0": "Seyyathāpi sā, bhikkhave, mūsikā neva gādhaṁ kattā hoti, no vasitā; ",
  "an4:107.4.7_0": "tathūpamāhaṁ, bhikkhave, imaṁ puggalaṁ vadāmi. ",
  "an4:107.5.1_0": "Kathañca, bhikkhave, puggalo gādhaṁ kattā ca hoti vasitā ca? ",
  "an4:107.5.2_0": "Idha, bhikkhave, ekacco puggalo dhammaṁ pariyāpuṇāti—",
  "an4:107.5.3_0": "suttaṁ, geyyaṁ, veyyākaraṇaṁ, gāthaṁ, udānaṁ, itivuttakaṁ, jātakaṁ, abbhutadhammaṁ, vedallaṁ. ",
  "an4:107.5.4_0": "So ‘idaṁ dukkhan’ti yathābhūtaṁ pajānāti …pe…",
  "an4:107.5.4_1": "‘ayaṁ dukkhanirodhagāminī paṭipadā’ti yathābhūtaṁ pajānāti.",
  "an4:107.5.5_0": "Evaṁ kho, bhikkhave, puggalo gādhaṁ kattā ca hoti vasitā ca. ",
  "an4:107.5.6_0": "Seyyathāpi sā, bhikkhave, mūsikā gādhaṁ kattā ca hoti vasitā ca; ",
  "an4:107.5.7_0": "tathūpamāhaṁ, bhikkhave, imaṁ puggalaṁ vadāmi. ",
  "an4:107.5.8_0": "Ime kho, bhikkhave, cattāro mūsikūpamā puggalā santo saṁvijjamānā lokasmin”ti. ",
  "an4:107.5.9_0": "Sattamaṁ. ",
  "an4:108.0.1_0": "Aṅguttara Nikāya 4 ",
  "an4:108.0.2_0": "11. Valāhakavagga ",
  "an4:108.0.3_0": "108. Balībaddasutta ",
  "an4:108.1.1_0": "“Cattārome, bhikkhave, balībaddā. ",
  "an4:108.1.2_0": "Katame cattāro? ",
  "an4:108.1.3_0": "Sagavacaṇḍo no paragavacaṇḍo, ",
  "an4:108.1.4_0": "paragavacaṇḍo no sagavacaṇḍo,",
  "an4:108.1.5_0": "sagavacaṇḍo ca paragavacaṇḍo ca, ",
  "an4:108.1.6_0": "neva sagavacaṇḍo no paragavacaṇḍo—",
  "an4:108.1.7_0": "Ime kho, bhikkhave, cattāro balībaddā. ",
  "an4:108.1.8_0": "Evamevaṁ kho, bhikkhave, cattāro balībaddūpamā puggalā santo saṁvijjamānā lokasmiṁ. ",
  "an4:108.1.9_0": "Katame cattāro? ",
  "an4:108.1.10_0": "Sagavacaṇḍo no paragavacaṇḍo, ",
  "an4:108.1.11_0": "paragavacaṇḍo no sagavacaṇḍo, ",
  "an4:108.1.12_0": "sagavacaṇḍo ca paragavacaṇḍo ca, ",
  "an4:108.1.13_0": "neva sagavacaṇḍo no paragavacaṇḍo. ",
  "an4:108.2.1_0": "Kathañca, bhikkhave, puggalo sagavacaṇḍo hoti, no paragavacaṇḍo? ",
  "an4:108.2.2_0": "Idha, bhikkhave, ekacco puggalo sakaparisaṁ ubbejetā hoti, no paraparisaṁ. ",
  "an4:108.2.3_0": "Evaṁ kho, bhikkhave, puggalo sagavacaṇḍo hoti, no paragavacaṇḍo. ",
  "an4:108.2.4_0": "Seyyathāpi so, bhikkhave, balībaddo sagavacaṇḍo, no paragavacaṇḍo; ",
  "an4:108.2.5_0": "tathūpamāhaṁ, bhikkhave, imaṁ puggalaṁ vadāmi. ",
  "an4:108.3.1_0": "Kathañca, bhikkhave, puggalo paragavacaṇḍo hoti, no sagavacaṇḍo? ",
  "an4:108.3.2_0": "Idha, bhikkhave, ekacco puggalo paraparisaṁ ubbejetā hoti, no sakaparisaṁ. ",
  "an4:108.3.3_0": "Evaṁ kho, bhikkhave, puggalo paragavacaṇḍo hoti, no sagavacaṇḍo. ",
  "an4:108.3.4_0": "Seyyathāpi so, bhikkhave, balībaddo paragavacaṇḍo, no sagavacaṇḍo; ",
  "an4:108.3.5_0": "tathūpamāhaṁ, bhikkhave, imaṁ puggalaṁ vadāmi. ",
  "an4:108.4.1_0": "Kathañca, bhikkhave, puggalo sagavacaṇḍo ca hoti paragavacaṇḍo ca? ",
  "an4:108.4.2_0": "Idha, bhikkhave, ekacco puggalo sakaparisaṁ ubbejetā hoti paraparisañca. ",
  "an4:108.4.3_0": "Evaṁ kho, bhikkhave, puggalo sagavacaṇḍo ca hoti paragavacaṇḍo ca. ",
  "an4:108.4.4_0": "Seyyathāpi so, bhikkhave, balībaddo sagavacaṇḍo ca paragavacaṇḍo ca; ",
  "an4:108.4.5_0": "tathūpamāhaṁ, bhikkhave, imaṁ puggalaṁ vadāmi. ",
  "an4:108.5.1_0": "Kathañca, bhikkhave, puggalo neva sagavacaṇḍo hoti no paragavacaṇḍo? ",
  "an4:108.5.2_0": "Idha, bhikkhave, ekacco puggalo neva sakaparisaṁ ubbejetā hoti, no paraparisañca. ",
  "an4:108.5.3_0": "Evaṁ kho, bhikkhave, puggalo neva sagavacaṇḍo hoti, no paragavacaṇḍo. ",
  "an4:108.5.4_0": "Seyyathāpi so, bhikkhave, balībaddo neva sagavacaṇḍo, no paragavacaṇḍo; ",
  "an4:108.5.5_0": "tathūpamāhaṁ, bhikkhave, imaṁ puggalaṁ vadāmi. ",
  "an4:108.5.6_0": "Ime kho, bhikkhave, cattāro balībaddūpamā puggalā santo saṁvijjamānā lokasmin”ti. ",
  "an4:108.5.7_0": "Aṭṭhamaṁ. ",
  "an4:109.0.1_0": "Aṅguttara Nikāya 4 ",
  "an4:109.0.2_0": "11. Valāhakavagga ",
  "an4:109.0.3_0": "109. Rukkhasutta ",
  "an4:109.1.1_0": "“Cattārome, bhikkhave, rukkhā. ",
  "an4:109.1.2_0": "Katame cattāro? ",
  "an4:109.1.3_0": "Pheggu phegguparivāro, ",
  "an4:109.1.4_0": "pheggu sāraparivāro, ",
  "an4:109.1.5_0": "sāro phegguparivāro, ",
  "an4:109.1.6_0": "sāro sāraparivāro—",
  "an4:109.1.7_0": "Ime kho, bhikkhave, cattāro rukkhā. ",
  "an4:109.1.8_0": "Evamevaṁ kho, bhikkhave, cattāro rukkhūpamā puggalā santo saṁvijjamānā lokasmiṁ. ",
  "an4:109.1.9_0": "Katame cattāro? ",
  "an4:109.1.10_0": "Pheggu phegguparivāro,",
  "an4:109.1.11_0": "pheggu sāraparivāro, ",
  "an4:109.1.12_0": "sāro phegguparivāro, ",
  "an4:109.1.13_0": "sāro sāraparivāro. ",
  "an4:109.2.1_0": "Kathañca, bhikkhave, puggalo pheggu hoti phegguparivāro? ",
  "an4:109.2.2_0": "Idha, bhikkhave, ekacco puggalo dussīlo hoti pāpadhammo; ",
  "an4:109.2.3_0": "parisāpissa hoti dussīlā pāpadhammā. ",
  "an4:109.2.4_0": "Evaṁ kho, bhikkhave, puggalo pheggu hoti phegguparivāro. ",
  "an4:109.2.5_0": "Seyyathāpi so, bhikkhave, rukkho pheggu phegguparivāro; ",
  "an4:109.2.6_0": "tathūpamāhaṁ, bhikkhave, imaṁ puggalaṁ vadāmi. ",
  "an4:109.3.1_0": "Kathañca, bhikkhave, puggalo pheggu hoti sāraparivāro? ",
  "an4:109.3.2_0": "Idha, bhikkhave, ekacco puggalo dussīlo hoti pāpadhammo; ",
  "an4:109.3.3_0": "parisā ca khvassa hoti sīlavatī kalyāṇadhammā. ",
  "an4:109.3.4_0": "Evaṁ kho, bhikkhave, puggalo pheggu hoti sāraparivāro. ",
  "an4:109.3.5_0": "Seyyathāpi so, bhikkhave, rukkho pheggu sāraparivāro; ",
  "an4:109.3.6_0": "tathūpamāhaṁ, bhikkhave, imaṁ puggalaṁ vadāmi. ",
  "an4:109.4.1_0": "Kathañca, bhikkhave, puggalo sāro hoti phegguparivāro? ",
  "an4:109.4.2_0": "Idha, bhikkhave, ekacco puggalo sīlavā hoti kalyāṇadhammo; ",
  "an4:109.4.3_0": "parisā ca khvassa hoti dussīlā pāpadhammā. ",
  "an4:109.4.4_0": "Evaṁ kho, bhikkhave, puggalo sāro hoti phegguparivāro. ",
  "an4:109.4.5_0": "Seyyathāpi so, bhikkhave, rukkho sāro phegguparivāro; ",
  "an4:109.4.6_0": "tathūpamāhaṁ, bhikkhave, imaṁ puggalaṁ vadāmi. ",
  "an4:109.5.1_0": "Kathañca, bhikkhave, puggalo sāro hoti sāraparivāro? ",
  "an4:109.5.2_0": "Idha, bhikkhave, ekacco puggalo sīlavā hoti kalyāṇadhammo; ",
  "an4:109.5.3_0": "parisāpissa hoti sīlavatī kalyāṇadhammā. ",
  "an4:109.5.4_0": "Evaṁ kho, bhikkhave, puggalo sāro hoti sāraparivāro. ",
  "an4:109.5.5_0": "Seyyathāpi so, bhikkhave, rukkho sāro sāraparivāro; ",
  "an4:109.5.6_0": "tathūpamāhaṁ, bhikkhave, imaṁ puggalaṁ vadāmi. ",
  "an4:109.5.7_0": "Ime kho, bhikkhave, cattāro rukkhūpamā puggalā santo saṁvijjamānā lokasmin”ti. ",
  "an4:109.5.8_0": "Navamaṁ. ",
  "an4:110.0.1_0": "Aṅguttara Nikāya 4 ",
  "an4:110.0.2_0": "11. Valāhakavagga ",
  "an4:110.0.3_0": "110. Āsīvisasutta ",
  "an4:110.1.1_0": "“Cattārome, bhikkhave, āsīvisā. ",
  "an4:110.1.2_0": "Katame cattāro? ",
  "an4:110.1.3_0": "Āgataviso na ghoraviso,",
  "an4:110.1.4_0": "ghoraviso na āgataviso, ",
  "an4:110.1.5_0": "āgataviso ca ghoraviso ca, ",
  "an4:110.1.6_0": "nevāgataviso na ghoraviso—",
  "an4:110.1.7_0": "Ime kho, bhikkhave, cattāro āsīvisā. ",
  "an4:110.1.8_0": "Evamevaṁ kho, bhikkhave, cattāro āsīvisūpamā puggalā santo saṁvijjamānā lokasmiṁ. ",
  "an4:110.1.9_0": "Katame cattāro? ",
  "an4:110.1.10_0": "Āgataviso na ghoraviso, ",
  "an4:110.1.11_0": "ghoraviso na āgataviso, ",
  "an4:110.1.12_0": "āgataviso ca ghoraviso ca, ",
  "an4:110.1.13_0": "nevāgataviso na ghoraviso. ",
  "an4:110.2.1_0": "Kathañca, bhikkhave, puggalo āgataviso hoti, na ghoraviso? ",
  "an4:110.2.2_0": "Idha, bhikkhave, ekacco puggalo abhiṇhaṁ kujjhati. ",
  "an4:110.2.3_0": "So ca khvassa kodho na dīgharattaṁ anuseti. ",
  "an4:110.2.4_0": "Evaṁ kho, bhikkhave, puggalo āgataviso hoti, na ghoraviso. ",
  "an4:110.2.5_0": "Seyyathāpi so, bhikkhave, āsīviso āgataviso, na ghoraviso; ",
  "an4:110.2.6_0": "tathūpamāhaṁ, bhikkhave, imaṁ puggalaṁ vadāmi. ",
  "an4:110.3.1_0": "Kathañca, bhikkhave, puggalo ghoraviso hoti, na āgataviso? ",
  "an4:110.3.2_0": "Idha, bhikkhave, ekacco puggalo na heva kho abhiṇhaṁ kujjhati. ",
  "an4:110.3.3_0": "So ca khvassa kodho dīgharattaṁ anuseti. ",
  "an4:110.3.4_0": "Evaṁ kho, bhikkhave, puggalo ghoraviso hoti, na āgataviso. ",
  "an4:110.3.5_0": "Seyyathāpi so, bhikkhave, āsīviso ghoraviso, na āgataviso; ",
  "an4:110.3.6_0": "tathūpamāhaṁ, bhikkhave, imaṁ puggalaṁ vadāmi. ",
  "an4:110.4.1_0": "Kathañca, bhikkhave, puggalo āgataviso ca hoti ghoraviso ca? ",
  "an4:110.4.2_0": "Idha, bhikkhave, ekacco puggalo abhiṇhaṁ kujjhati. ",
  "an4:110.4.3_0": "So ca khvassa kodho dīgharattaṁ anuseti. ",
  "an4:110.4.4_0": "Evaṁ kho, bhikkhave, puggalo āgataviso ca hoti ghoraviso ca. ",
  "an4:110.4.5_0": "Seyyathāpi so, bhikkhave, āsīviso āgataviso ca ghoraviso ca; ",
  "an4:110.4.6_0": "tathūpamāhaṁ, bhikkhave, imaṁ puggalaṁ vadāmi. ",
  "an4:110.5.1_0": "Kathañca, bhikkhave, puggalo nevāgataviso hoti na ghoraviso? ",
  "an4:110.5.2_0": "Idha, bhikkhave, ekacco puggalo na heva kho abhiṇhaṁ kujjhati. ",
  "an4:110.5.3_0": "So ca khvassa kodho na dīgharattaṁ anuseti. ",
  "an4:110.5.4_0": "Evaṁ kho, bhikkhave, puggalo nevāgataviso hoti, na ghoraviso. ",
  "an4:110.5.5_0": "Seyyathāpi so, bhikkhave, āsīviso nevāgataviso na ghoraviso; ",
  "an4:110.5.6_0": "tathūpamāhaṁ, bhikkhave, imaṁ puggalaṁ vadāmi. ",
  "an4:110.5.7_0": "Ime kho, bhikkhave, cattāro āsīvisūpamā puggalā santo saṁvijjamānā lokasmin”ti. ",
  "an4:110.5.8_0": "Dasamaṁ. ",
  "an4:110.5.9_0": "Valāhakavaggo paṭhamo. ",
  "an4:110.6.0_0": "Tassuddānaṁ",
  "an4:110.6.1_0": "Dve valāhā kumbha udaka, ",
  "an4:110.6.2_0": "rahadā dve honti ambāni; ",
  "an4:110.6.3_0": "Mūsikā balībaddā rukkhā, ",
  "an4:110.6.4_0": "āsīvisena te dasāti. ",
  "an4:111.0.1_0": "Aṅguttara Nikāya 4 ",
  "an4:111.0.2_0": "12. Kesivagga ",
  "an4:111.0.3_0": "111. Kesisutta ",
  "an4:111.1.1_0": "Atha kho kesi assadammasārathi yena bhagavā tenupasaṅkami;",
  "an4:111.1.1_1": "upasaṅkamitvā bhagavantaṁ abhivādetvā ekamantaṁ nisīdi.",
  "an4:111.1.1_2": "Ekamantaṁ nisinnaṁ kho kesiṁ assadammasārathiṁ bhagavā etadavoca:",
  "an4:111.1.2_0": "“tvaṁ khosi, kesi, paññāto assadammasārathīti. ",
  "an4:111.1.3_0": "Kathaṁ pana tvaṁ, kesi, assadammaṁ vinesī”ti? ",
  "an4:111.1.4_0": "“Ahaṁ kho, bhante, assadammaṁ saṇhenapi vinemi, pharusenapi vinemi, saṇhapharusenapi vinemī”ti. ",
  "an4:111.1.5_0": "“Sace te, kesi,",
  "an4:111.1.5_1": "assadammo saṇhena vinayaṁ na upeti,",
  "an4:111.1.5_2": "pharusena vinayaṁ na upeti,",
  "an4:111.1.5_3": "saṇhapharusena vinayaṁ na upeti,",
  "an4:111.1.5_4": "kinti naṁ karosī”ti?",
  "an4:111.1.6_0": "“Sace me, bhante,",
  "an4:111.1.6_1": "assadammo saṇhena vinayaṁ na upeti,",
  "an4:111.1.6_2": "pharusena vinayaṁ na upeti,",
  "an4:111.1.6_3": "saṇhapharusena vinayaṁ na upeti;",
  "an4:111.1.7_0": "hanāmi naṁ, bhante. ",
  "an4:111.1.8_0": "Taṁ kissa hetu? ",
  "an4:111.1.9_0": "‘Mā me ācariyakulassa avaṇṇo ahosī’ti. ",
  "an4:111.2.1_0": "Bhagavā pana, bhante, anuttaro purisadammasārathi. ",
  "an4:111.2.2_0": "Kathaṁ pana, bhante, bhagavā purisadammaṁ vinetī”ti? ",
  "an4:111.2.3_0": "“Ahaṁ kho, kesi, purisadammaṁ saṇhenapi vinemi, pharusenapi vinemi, saṇhapharusenapi vinemi. ",
  "an4:111.2.4_0": "Tatridaṁ, kesi, saṇhasmiṁ—",
  "an4:111.2.5_0": "iti kāyasucaritaṁ iti kāyasucaritassa vipāko,",
  "an4:111.2.5_1": "iti vacīsucaritaṁ iti vacīsucaritassa vipāko,",
  "an4:111.2.5_2": "iti manosucaritaṁ iti manosucaritassa vipāko, iti devā,",
  "an4:111.2.5_3": "iti manussāti.",
  "an4:111.2.6_0": "Tatridaṁ, kesi, pharusasmiṁ—",
  "an4:111.2.7_0": "iti kāyaduccaritaṁ iti kāyaduccaritassa vipāko,",
  "an4:111.2.7_1": "iti vacīduccaritaṁ iti vacīduccaritassa vipāko,",
  "an4:111.2.7_2": "iti manoduccaritaṁ iti manoduccaritassa vipāko,",
  "an4:111.2.7_3": "iti nirayo,",
  "an4:111.2.7_4": "iti tiracchānayoni,",
  "an4:111.2.7_5": "iti pettivisayoti.",
  "an4:111.3.1_0": "Tatridaṁ, kesi, saṇhapharusasmiṁ—",
  "an4:111.3.2_0": "iti kāyasucaritaṁ iti kāyasucaritassa vipāko,",
  "an4:111.3.2_1": "iti kāyaduccaritaṁ iti kāyaduccaritassa vipāko,",
  "an4:111.3.2_2": "iti vacīsucaritaṁ iti vacīsucaritassa vipāko,",
  "an4:111.3.2_3": "iti vacīduccaritaṁ iti vacīduccaritassa vipāko,",
  "an4:111.3.2_4": "iti manosucaritaṁ iti manosucaritassa vipāko,",
  "an4:111.3.2_5": "iti manoduccaritaṁ iti manoduccaritassa vipāko, iti devā,",
  "an4:111.3.2_6": "iti manussā,",
  "an4:111.3.2_7": "iti nirayo,",
  "an4:111.3.2_8": "iti tiracchānayoni,",
  "an4:111.3.2_9": "iti pettivisayo”ti.",
  "an4:111.4.1_0": "“Sace te, bhante,",
  "an4:111.4.1_1": "purisadammo saṇhena vinayaṁ na upeti,",
  "an4:111.4.1_2": "pharusena vinayaṁ na upeti,",
  "an4:111.4.1_3": "saṇhapharusena vinayaṁ na upeti,",
  "an4:111.4.1_4": "kinti naṁ bhagavā karotī”ti?",
  "an4:111.4.2_0": "“Sace me, kesi,",
  "an4:111.4.2_1": "purisadammo saṇhena vinayaṁ na upeti,",
  "an4:111.4.2_2": "pharusena vinayaṁ na upeti,",
  "an4:111.4.2_3": "saṇhapharusena vinayaṁ na upeti,",
  "an4:111.4.2_4": "hanāmi naṁ, kesī”ti.",
  "an4:111.4.3_0": "“Na kho, bhante, bhagavato pāṇātipāto kappati. ",
  "an4:111.4.4_0": "Atha ca pana bhagavā evamāha: ",
  "an4:111.4.5_0": "‘hanāmi naṁ, kesī’”ti. ",
  "an4:111.4.6_0": "“Saccaṁ, kesi. ",
  "an4:111.4.7_0": "Na tathāgatassa pāṇātipāto kappati. ",
  "an4:111.4.8_0": "Api ca yo purisadammo saṇhena vinayaṁ na upeti,",
  "an4:111.4.8_1": "pharusena vinayaṁ na upeti,",
  "an4:111.4.8_2": "saṇhapharusena vinayaṁ na upeti,",
  "an4:111.4.8_3": "na taṁ tathāgato vattabbaṁ anusāsitabbaṁ maññati,",
  "an4:111.4.8_4": "nāpi viññū sabrahmacārī vattabbaṁ anusāsitabbaṁ maññanti.",
  "an4:111.4.9_0": "Vadho heso, kesi, ariyassa vinaye—",
  "an4:111.4.10_0": "yaṁ na tathāgato vattabbaṁ anusāsitabbaṁ maññati,",
  "an4:111.4.10_1": "nāpi viññū sabrahmacārī vattabbaṁ anusāsitabbaṁ maññantī”ti.",
  "an4:111.5.1_0": "“So hi nūna, bhante, suhato hoti—",
  "an4:111.5.2_0": "yaṁ na tathāgato vattabbaṁ anusāsitabbaṁ maññati,",
  "an4:111.5.2_1": "nāpi viññū sabrahmacārī vattabbaṁ anusāsitabbaṁ maññantīti.",
  "an4:111.5.3_0": "Abhikkantaṁ, bhante,",
  "an4:111.5.3_1": "abhikkantaṁ,",
  "an4:111.5.3_2": "bhante …pe…",
  "an4:111.5.3_3": "upāsakaṁ maṁ, bhante,",
  "an4:111.5.3_4": "bhagavā dhāretu ajjatagge pāṇupetaṁ saraṇaṁ gatan”ti.",
  "an4:111.5.4_0": "Paṭhamaṁ. ",
  "an4:112.0.1_0": "Aṅguttara Nikāya 4 ",
  "an4:112.0.2_0": "12. Kesivagga ",
  "an4:112.0.3_0": "112. Javasutta ",
  "an4:112.1.1_0": "“Catūhi,",
  "an4:112.1.1_1": "bhikkhave,",
  "an4:112.1.1_2": "aṅgehi samannāgato rañño bhadro assājānīyo rājāraho hoti rājabhoggo,",
  "an4:112.1.1_3": "rañño aṅganteva saṅkhaṁ gacchati.",
  "an4:112.1.2_0": "Katamehi catūhi? ",
  "an4:112.1.3_0": "Ajjavena, javena, khantiyā, soraccena—",
  "an4:112.1.4_0": "imehi kho,",
  "an4:112.1.4_1": "bhikkhave,",
  "an4:112.1.4_2": "catūhi aṅgehi samannāgato rañño bhadro assājānīyo rājāraho hoti,",
  "an4:112.1.4_3": "rājabhoggo,",
  "an4:112.1.4_4": "rañño aṅganteva saṅkhaṁ gacchati.",
  "an4:112.2.1_0": "Evamevaṁ kho,",
  "an4:112.2.1_1": "bhikkhave,",
  "an4:112.2.1_2": "catūhi dhammehi samannāgato bhikkhu āhuneyyo hoti …pe…",
  "an4:112.2.1_3": "anuttaraṁ puññakkhettaṁ lokassa.",
  "an4:112.2.2_0": "Katamehi catūhi? ",
  "an4:112.2.3_0": "Ajjavena, javena, khantiyā, soraccena—",
  "an4:112.2.4_0": "imehi kho,",
  "an4:112.2.4_1": "bhikkhave,",
  "an4:112.2.4_2": "catūhi dhammehi samannāgato bhikkhu āhuneyyo hoti …pe…",
  "an4:112.2.4_3": "anuttaraṁ puññakkhettaṁ lokassā”ti.",
  "an4:112.2.5_0": "Dutiyaṁ. ",
  "an4:113.0.1_0": "Aṅguttara Nikāya 4 ",
  "an4:113.0.2_0": "12. Kesivagga ",
  "an4:113.0.3_0": "113. Patodasutta ",
  "an4:113.1.1_0": "“Cattārome, bhikkhave, bhadrā assājānīyā santo saṁvijjamānā lokasmiṁ. ",
  "an4:113.1.2_0": "Katame cattāro? ",
  "an4:113.1.3_0": "Idha, bhikkhave, ekacco bhadro assājānīyo patodacchāyaṁ disvā saṁvijjati saṁvegaṁ āpajjati: ",
  "an4:113.1.4_0": "‘kiṁ nu kho maṁ ajja assadammasārathi kāraṇaṁ kāressati, kimassāhaṁ paṭikaromī’ti. ",
  "an4:113.1.5_0": "Evarūpopi, bhikkhave, idhekacco bhadro assājānīyo hoti. ",
  "an4:113.1.6_0": "Ayaṁ, bhikkhave, paṭhamo bhadro assājānīyo santo saṁvijjamāno lokasmiṁ. ",
  "an4:113.2.1_0": "Puna caparaṁ,",
  "an4:113.2.1_1": "bhikkhave,",
  "an4:113.2.1_2": "idhekacco bhadro assājānīyo na heva kho patodacchāyaṁ disvā saṁvijjati saṁvegaṁ āpajjati,",
  "an4:113.2.1_3": "api ca kho lomavedhaviddho saṁvijjati saṁvegaṁ āpajjati:",
  "an4:113.2.2_0": "‘kiṁ nu kho maṁ ajja assadammasārathi kāraṇaṁ kāressati, kimassāhaṁ paṭikaromī’ti. ",
  "an4:113.2.3_0": "Evarūpopi, bhikkhave, idhekacco bhadro assājānīyo hoti. ",
  "an4:113.2.4_0": "Ayaṁ, bhikkhave, dutiyo bhadro assājānīyo santo saṁvijjamāno lokasmiṁ. ",
  "an4:113.3.1_0": "Puna caparaṁ,",
  "an4:113.3.1_1": "bhikkhave,",
  "an4:113.3.1_2": "idhekacco bhadro assājānīyo na heva kho patodacchāyaṁ disvā saṁvijjati saṁvegaṁ āpajjati nāpi lomavedhaviddho saṁvijjati saṁvegaṁ āpajjati,",
  "an4:113.3.1_3": "api ca kho cammavedhaviddho saṁvijjati saṁvegaṁ āpajjati:",
  "an4:113.3.2_0": "‘kiṁ nu kho maṁ ajja assadammasārathi kāraṇaṁ kāressati, kimassāhaṁ paṭikaromī’ti. ",
  "an4:113.3.3_0": "Evarūpopi, bhikkhave, idhekacco bhadro assājānīyo hoti. ",
  "an4:113.3.4_0": "Ayaṁ, bhikkhave, tatiyo bhadro assājānīyo santo saṁvijjamāno lokasmiṁ. ",
  "an4:113.4.1_0": "Puna caparaṁ,",
  "an4:113.4.1_1": "bhikkhave,",
  "an4:113.4.1_2": "idhekacco bhadro assājānīyo na heva kho patodacchāyaṁ disvā saṁvijjati saṁvegaṁ āpajjati nāpi lomavedhaviddho",
  "an4:113.4.1_3": "saṁvijjati saṁvegaṁ āpajjati nāpi cammavedhaviddho saṁvijjati saṁvegaṁ āpajjati,",
  "an4:113.4.1_4": "api ca kho aṭṭhivedhaviddho saṁvijjati saṁvegaṁ āpajjati:",
  "an4:113.4.2_0": "‘kiṁ nu kho maṁ ajja assadammasārathi kāraṇaṁ kāressati, kimassāhaṁ paṭikaromī’ti. ",
  "an4:113.4.3_0": "Evarūpopi, bhikkhave, idhekacco bhadro assājānīyo hoti. ",
  "an4:113.4.4_0": "Ayaṁ, bhikkhave, catuttho bhadro assājānīyo santo saṁvijjamāno lokasmiṁ. ",
  "an4:113.4.5_0": "Ime kho, bhikkhave, cattāro bhadrā assājānīyā santo saṁvijjamānā lokasmiṁ. ",
  "an4:113.5.1_0": "Evamevaṁ kho, bhikkhave, cattārome bhadrā purisājānīyā santo saṁvijjamānā lokasmiṁ. ",
  "an4:113.5.2_0": "Katame cattāro? ",
  "an4:113.5.3_0": "Idha, bhikkhave, ekacco bhadro purisājānīyo suṇāti: ",
  "an4:113.5.4_0": "‘amukasmiṁ nāma gāme vā nigame vā itthī vā puriso vā dukkhito vā kālaṅkato vā’ti. ",
  "an4:113.5.5_0": "So tena saṁvijjati, saṁvegaṁ āpajjati. ",
  "an4:113.5.6_0": "Saṁviggo yoniso padahati. ",
  "an4:113.5.7_0": "Pahitatto kāyena ceva paramasaccaṁ sacchikaroti, paññāya ca ativijjha passati. ",
  "an4:113.5.8_0": "Seyyathāpi so, bhikkhave, bhadro assājānīyo patodacchāyaṁ disvā saṁvijjati saṁvegaṁ āpajjati; ",
  "an4:113.5.9_0": "tathūpamāhaṁ, bhikkhave, imaṁ bhadraṁ purisājānīyaṁ vadāmi. ",
  "an4:113.5.10_0": "Evarūpopi, bhikkhave, idhekacco bhadro purisājānīyo hoti. ",
  "an4:113.5.11_0": "Ayaṁ, bhikkhave, paṭhamo bhadro purisājānīyo santo saṁvijjamāno lokasmiṁ. ",
  "an4:113.6.1_0": "Puna caparaṁ, bhikkhave, idhekacco bhadro purisājānīyo na heva kho suṇāti: ",
  "an4:113.6.2_0": "‘amukasmiṁ nāma gāme vā nigame vā itthī vā puriso vā dukkhito vā kālaṅkato vā’ti,",
  "an4:113.6.2_1": "api ca kho sāmaṁ passati itthiṁ vā purisaṁ vā dukkhitaṁ vā kālaṅkataṁ vā.",
  "an4:113.6.3_0": "So tena saṁvijjati, saṁvegaṁ āpajjati. ",
  "an4:113.6.4_0": "Saṁviggo yoniso padahati. ",
  "an4:113.6.5_0": "Pahitatto kāyena ceva paramasaccaṁ sacchikaroti, paññāya ca ativijjha passati. ",
  "an4:113.6.6_0": "Seyyathāpi so, bhikkhave, bhadro assājānīyo lomavedhaviddho saṁvijjati saṁvegaṁ āpajjati; ",
  "an4:113.6.7_0": "tathūpamāhaṁ, bhikkhave, imaṁ bhadraṁ purisājānīyaṁ vadāmi. ",
  "an4:113.6.8_0": "Evarūpopi, bhikkhave, idhekacco bhadro purisājānīyo hoti. ",
  "an4:113.6.9_0": "Ayaṁ, bhikkhave, dutiyo bhadro purisājānīyo santo saṁvijjamāno lokasmiṁ. ",
  "an4:113.7.1_0": "Puna caparaṁ, bhikkhave, idhekacco bhadro purisājānīyo na heva kho suṇāti: ",
  "an4:113.7.2_0": "‘amukasmiṁ nāma gāme vā nigame vā itthī vā puriso vā dukkhito vā kālaṅkato vā’ti,",
  "an4:113.7.2_1": "nāpi sāmaṁ passati itthiṁ vā purisaṁ vā dukkhitaṁ vā kālaṅkataṁ vā,",
  "an4:113.7.2_2": "api ca khvassa ñāti vā sālohito vā dukkhito vā hoti kālaṅkato vā.",
  "an4:113.7.3_0": "So tena saṁvijjati, saṁvegaṁ āpajjati. ",
  "an4:113.7.4_0": "Saṁviggo yoniso padahati. ",
  "an4:113.7.5_0": "Pahitatto kāyena ceva paramasaccaṁ sacchikaroti, paññāya ca ativijjha passati. ",
  "an4:113.7.6_0": "Seyyathāpi so, bhikkhave, bhadro assājānīyo cammavedhaviddho saṁvijjati saṁvegaṁ āpajjati; ",
  "an4:113.7.7_0": "tathūpamāhaṁ, bhikkhave, imaṁ bhadraṁ purisājānīyaṁ vadāmi. ",
  "an4:113.7.8_0": "Evarūpopi, bhikkhave, idhekacco bhadro purisājānīyo hoti. ",
  "an4:113.7.9_0": "Ayaṁ, bhikkhave, tatiyo bhadro purisājānīyo santo saṁvijjamāno lokasmiṁ. ",
  "an4:113.8.1_0": "Puna caparaṁ, bhikkhave, idhekacco bhadro purisājānīyo na heva kho suṇāti: ",
  "an4:113.8.2_0": "‘amukasmiṁ nāma gāme vā nigame vā itthī vā puriso vā dukkhito vā kālaṅkato vā’ti,",
  "an4:113.8.2_1": "nāpi sāmaṁ passati itthiṁ vā purisaṁ vā dukkhitaṁ vā kālaṅkataṁ vā,",
  "an4:113.8.2_2": "nāpissa ñāti vā sālohito vā dukkhito vā hoti kālaṅkato vā,",
  "an4:113.8.2_3": "api ca kho sāmaññeva phuṭṭho hoti sārīrikāhi vedanāhi dukkhāhi tibbāhi kharāhi kaṭukāhi asātāhi amanāpāhi pāṇaharāhi.",
  "an4:113.8.3_0": "So tena saṁvijjati, saṁvegaṁ āpajjati. ",
  "an4:113.8.4_0": "Saṁviggo yoniso padahati. ",
  "an4:113.8.5_0": "Pahitatto kāyena ceva paramasaccaṁ sacchikaroti, paññāya ca ativijjha passati. ",
  "an4:113.8.6_0": "Seyyathāpi so, bhikkhave, bhadro assājānīyo aṭṭhivedhaviddho saṁvijjati saṁvegaṁ āpajjati; ",
  "an4:113.8.7_0": "tathūpamāhaṁ, bhikkhave, imaṁ bhadraṁ purisājānīyaṁ vadāmi. ",
  "an4:113.8.8_0": "Evarūpopi, bhikkhave, idhekacco bhadro purisājānīyo hoti. ",
  "an4:113.8.9_0": "Ayaṁ, bhikkhave, catuttho bhadro purisājānīyo santo saṁvijjamāno lokasmiṁ. ",
  "an4:113.8.10_0": "Ime kho, bhikkhave, cattāro bhadrā purisājānīyā santo saṁvijjamānā lokasmin”ti. ",
  "an4:113.8.11_0": "Tatiyaṁ. ",
  "an4:114.0.1_0": "Aṅguttara Nikāya 4 ",
  "an4:114.0.2_0": "12. Kesivagga ",
  "an4:114.0.3_0": "114. Nāgasutta ",
  "an4:114.1.1_0": "“Catūhi,",
  "an4:114.1.1_1": "bhikkhave,",
  "an4:114.1.1_2": "aṅgehi samannāgato rañño nāgo rājāraho hoti rājabhoggo,",
  "an4:114.1.1_3": "rañño aṅganteva saṅkhaṁ gacchati.",
  "an4:114.1.2_0": "Katamehi catūhi? ",
  "an4:114.1.3_0": "Idha, bhikkhave, rañño nāgo sotā ca hoti, hantā ca, khantā ca, gantā ca. ",
  "an4:114.2.1_0": "Kathañca, bhikkhave, rañño nāgo sotā hoti? ",
  "an4:114.2.2_0": "Idha, bhikkhave, rañño nāgo yamenaṁ hatthidammasārathi kāraṇaṁ kāreti—",
  "an4:114.2.3_0": "yadi vā katapubbaṁ yadi vā akatapubbaṁ—",
  "an4:114.2.4_0": "taṁ aṭṭhiṁ katvā manasi katvā sabbacetasā samannāharitvā ohitasoto suṇāti. ",
  "an4:114.2.5_0": "Evaṁ kho, bhikkhave, rañño nāgo sotā hoti. ",
  "an4:114.3.1_0": "Kathañca, bhikkhave, rañño nāgo hantā hoti? ",
  "an4:114.3.2_0": "Idha,",
  "an4:114.3.2_1": "bhikkhave,",
  "an4:114.3.2_2": "rañño nāgo saṅgāmagato hatthimpi hanati,",
  "an4:114.3.2_3": "hatthāruhampi hanati,",
  "an4:114.3.2_4": "assampi hanati,",
  "an4:114.3.2_5": "assāruhampi hanati,",
  "an4:114.3.2_6": "rathampi hanati,",
  "an4:114.3.2_7": "rathikampi hanati,",
  "an4:114.3.2_8": "pattikampi hanati.",
  "an4:114.3.3_0": "Evaṁ kho, bhikkhave, rañño nāgo hantā hoti. ",
  "an4:114.4.1_0": "Kathañca, bhikkhave, rañño nāgo khantā hoti? ",
  "an4:114.4.2_0": "Idha bhikkhave,",
  "an4:114.4.2_1": "rañño nāgo saṅgāmagato khamo hoti sattippahārānaṁ asippahārānaṁ usuppahārānaṁ pharasuppahārānaṁ bheripaṇavasaṅkhatiṇavaninnādasaddānaṁ.",
  "an4:114.4.3_0": "Evaṁ kho, bhikkhave, rañño nāgo khantā hoti. ",
  "an4:114.5.1_0": "Kathañca, bhikkhave, rañño nāgo gantā hoti? ",
  "an4:114.5.2_0": "Idha, bhikkhave, rañño nāgo yamenaṁ hatthidammasārathi disaṁ peseti—",
  "an4:114.5.3_0": "yadi vā gatapubbaṁ yadi vā agatapubbaṁ—",
  "an4:114.5.4_0": "taṁ khippameva gantā hoti. ",
  "an4:114.5.5_0": "Evaṁ kho, bhikkhave, rañño nāgo gantā hoti. ",
  "an4:114.5.6_0": "Imehi kho,",
  "an4:114.5.6_1": "bhikkhave,",
  "an4:114.5.6_2": "catūhi aṅgehi samannāgato rañño nāgo rājāraho hoti rājabhoggo,",
  "an4:114.5.6_3": "rañño aṅganteva saṅkhaṁ gacchati.",
  "an4:114.6.1_0": "Evamevaṁ kho,",
  "an4:114.6.1_1": "bhikkhave,",
  "an4:114.6.1_2": "catūhi dhammehi samannāgato bhikkhu āhuneyyo hoti …pe…",
  "an4:114.6.1_3": "anuttaraṁ puññakkhettaṁ lokassa.",
  "an4:114.6.2_0": "Katamehi catūhi? ",
  "an4:114.6.3_0": "Idha, bhikkhave, bhikkhu sotā ca hoti, hantā ca, khantā ca, gantā ca. ",
  "an4:114.7.1_0": "Kathañca, bhikkhave, bhikkhu sotā hoti? ",
  "an4:114.7.2_0": "Idha,",
  "an4:114.7.2_1": "bhikkhave,",
  "an4:114.7.2_2": "bhikkhu tathāgatappavedite dhammavinaye desiyamāne aṭṭhiṁ katvā manasi katvā sabbacetasā samannāharitvā ohitasoto dhammaṁ suṇāti.",
  "an4:114.7.3_0": "Evaṁ kho, bhikkhave, bhikkhu sotā hoti. ",
  "an4:114.8.1_0": "Kathañca, bhikkhave, bhikkhu hantā hoti? ",
  "an4:114.8.2_0": "Idha,",
  "an4:114.8.2_1": "bhikkhave,",
  "an4:114.8.2_2": "bhikkhu uppannaṁ kāmavitakkaṁ nādhivāseti pajahati vinodeti hanati byantīkaroti anabhāvaṁ gameti,",
  "an4:114.8.2_3": "uppannaṁ byāpādavitakkaṁ …pe…",
  "an4:114.8.2_4": "uppannaṁ vihiṁsāvitakkaṁ …pe…",
  "an4:114.8.2_5": "uppannuppanne pāpake akusale dhamme nādhivāseti pajahati vinodeti hanati byantīkaroti anabhāvaṁ gameti.",
  "an4:114.8.3_0": "Evaṁ kho, bhikkhave, bhikkhu hantā hoti. ",
  "an4:114.9.1_0": "Kathañca, bhikkhave, bhikkhu khantā hoti? ",
  "an4:114.9.2_0": "Idha,",
  "an4:114.9.2_1": "bhikkhave,",
  "an4:114.9.2_2": "bhikkhu khamo hoti sītassa uṇhassa jighacchāya pipāsāya,",
  "an4:114.9.2_3": "ḍaṁsamakasavātātapasarīsapasamphassānaṁ duruttānaṁ durāgatānaṁ vacanapathānaṁ uppannānaṁ sārīrikānaṁ",
  "an4:114.9.2_4": "vedanānaṁ dukkhānaṁ tibbānaṁ kharānaṁ kaṭukānaṁ asātānaṁ amanāpānaṁ pāṇaharānaṁ adhivāsakajātiko hoti.",
  "an4:114.9.3_0": "Evaṁ kho, bhikkhave, bhikkhu khantā hoti. ",
  "an4:114.10.1_0": "Kathañca, bhikkhave, bhikkhu gantā hoti? ",
  "an4:114.10.2_0": "Idha,",
  "an4:114.10.2_1": "bhikkhave,",
  "an4:114.10.2_2": "bhikkhu yāyaṁ disā agatapubbā iminā dīghena addhunā yadidaṁ sabbasaṅkhārasamatho sabbūpadhipaṭinissaggo taṇhākkhayo virāgo nirodho nibbānaṁ,",
  "an4:114.10.2_3": "taṁ khippaññeva gantā hoti.",
  "an4:114.10.3_0": "Evaṁ kho, bhikkhave, bhikkhu gantā hoti. ",
  "an4:114.10.4_0": "Imehi kho,",
  "an4:114.10.4_1": "bhikkhave,",
  "an4:114.10.4_2": "catūhi dhammehi samannāgato bhikkhu āhuneyyo hoti …pe…",
  "an4:114.10.4_3": "anuttaraṁ puññakkhettaṁ lokassā”ti.",
  "an4:114.10.5_0": "Catutthaṁ. ",
  "an4:115.0.1_0": "Aṅguttara Nikāya 4 ",
  "an4:115.0.2_0": "12. Kesivagga ",
  "an4:115.0.3_0": "115. Ṭhānasutta ",
  "an4:115.1.1_0": "“Cattārimāni, bhikkhave, ṭhānāni. ",
  "an4:115.1.2_0": "Katamāni cattāri? ",
  "an4:115.1.3_0": "Atthi, bhikkhave, ṭhānaṁ amanāpaṁ kātuṁ; ",
  "an4:115.1.4_0": "tañca kayiramānaṁ anatthāya saṁvattati. ",
  "an4:115.1.5_0": "Atthi, bhikkhave, ṭhānaṁ amanāpaṁ kātuṁ; ",
  "an4:115.1.6_0": "tañca kayiramānaṁ atthāya saṁvattati. ",
  "an4:115.1.7_0": "Atthi, bhikkhave, ṭhānaṁ manāpaṁ kātuṁ; ",
  "an4:115.1.8_0": "tañca kayiramānaṁ anatthāya saṁvattati. ",
  "an4:115.1.9_0": "Atthi, bhikkhave, ṭhānaṁ manāpaṁ kātuṁ; ",
  "an4:115.1.10_0": "tañca kayiramānaṁ atthāya saṁvattati. ",
  "an4:115.2.1_0": "Tatra, bhikkhave, yamidaṁ ṭhānaṁ amanāpaṁ kātuṁ; ",
  "an4:115.2.2_0": "tañca kayiramānaṁ anatthāya saṁvattati—",
  "an4:115.2.3_0": "idaṁ, bhikkhave, ṭhānaṁ ubhayeneva na kattabbaṁ maññati. ",
  "an4:115.2.4_0": "Yampidaṁ ṭhānaṁ amanāpaṁ kātuṁ; ",
  "an4:115.2.5_0": "imināpi naṁ na kattabbaṁ maññati. ",
  "an4:115.2.6_0": "Yampidaṁ ṭhānaṁ kayiramānaṁ anatthāya saṁvattati; ",
  "an4:115.2.7_0": "imināpi naṁ na kattabbaṁ maññati. ",
  "an4:115.2.8_0": "Idaṁ, bhikkhave, ṭhānaṁ ubhayeneva na kattabbaṁ maññati. ",
  "an4:115.3.1_0": "Tatra, bhikkhave, yamidaṁ ṭhānaṁ amanāpaṁ kātuṁ; ",
  "an4:115.3.2_0": "tañca kayiramānaṁ atthāya saṁvattati—",
  "an4:115.3.3_0": "imasmiṁ, bhikkhave, ṭhāne bālo ca paṇḍito ca veditabbo purisathāme purisavīriye purisaparakkame. ",
  "an4:115.3.4_0": "Na, bhikkhave, bālo iti paṭisañcikkhati: ",
  "an4:115.3.5_0": "‘kiñcāpi kho idaṁ ṭhānaṁ amanāpaṁ kātuṁ; ",
  "an4:115.3.6_0": "atha carahidaṁ ṭhānaṁ kayiramānaṁ atthāya saṁvattatī’ti. ",
  "an4:115.3.7_0": "So taṁ ṭhānaṁ na karoti. ",
  "an4:115.3.8_0": "Tassa taṁ ṭhānaṁ akayiramānaṁ anatthāya saṁvattati. ",
  "an4:115.3.9_0": "Paṇḍito ca kho, bhikkhave, iti paṭisañcikkhati: ",
  "an4:115.3.10_0": "‘kiñcāpi kho idaṁ ṭhānaṁ amanāpaṁ kātuṁ; ",
  "an4:115.3.11_0": "atha carahidaṁ ṭhānaṁ kayiramānaṁ atthāya saṁvattatī’ti. ",
  "an4:115.3.12_0": "So taṁ ṭhānaṁ karoti. ",
  "an4:115.3.13_0": "Tassa taṁ ṭhānaṁ kayiramānaṁ atthāya saṁvattati. ",
  "an4:115.4.1_0": "Tatra, bhikkhave, yamidaṁ ṭhānaṁ manāpaṁ kātuṁ; ",
  "an4:115.4.2_0": "tañca kayiramānaṁ anatthāya saṁvattati—",
  "an4:115.4.3_0": "imasmimpi, bhikkhave, ṭhāne bālo ca paṇḍito ca veditabbo purisathāme purisavīriye purisaparakkame. ",
  "an4:115.4.4_0": "Na, bhikkhave, bālo iti paṭisañcikkhati: ",
  "an4:115.4.5_0": "‘kiñcāpi kho idaṁ ṭhānaṁ manāpaṁ kātuṁ; ",
  "an4:115.4.6_0": "atha carahidaṁ ṭhānaṁ kayiramānaṁ anatthāya saṁvattatī’ti. ",
  "an4:115.4.7_0": "So taṁ ṭhānaṁ karoti. ",
  "an4:115.4.8_0": "Tassa taṁ ṭhānaṁ kayiramānaṁ anatthāya saṁvattati. ",
  "an4:115.4.9_0": "Paṇḍito ca kho, bhikkhave, iti paṭisañcikkhati: ",
  "an4:115.4.10_0": "‘kiñcāpi kho idaṁ ṭhānaṁ manāpaṁ kātuṁ; ",
  "an4:115.4.11_0": "atha carahidaṁ ṭhānaṁ kayiramānaṁ anatthāya saṁvattatī’ti. ",
  "an4:115.4.12_0": "So taṁ ṭhānaṁ na karoti. ",
  "an4:115.4.13_0": "Tassa taṁ ṭhānaṁ akayiramānaṁ atthāya saṁvattati. ",
  "an4:115.5.1_0": "Tatra, bhikkhave, yamidaṁ ṭhānaṁ manāpaṁ kātuṁ, tañca kayiramānaṁ atthāya saṁvattati—",
  "an4:115.5.2_0": "idaṁ, bhikkhave, ṭhānaṁ ubhayeneva kattabbaṁ maññati. ",
  "an4:115.5.3_0": "Yampidaṁ ṭhānaṁ manāpaṁ kātuṁ, imināpi naṁ kattabbaṁ maññati; ",
  "an4:115.5.4_0": "yampidaṁ ṭhānaṁ kayiramānaṁ atthāya saṁvattati, imināpi naṁ kattabbaṁ maññati. ",
  "an4:115.5.5_0": "Idaṁ, bhikkhave, ṭhānaṁ ubhayeneva kattabbaṁ maññati. ",
  "an4:115.5.6_0": "Imāni kho, bhikkhave, cattāri ṭhānānī”ti. ",
  "an4:115.5.7_0": "Pañcamaṁ. ",
  "an4:116.0.1_0": "Aṅguttara Nikāya 4 ",
  "an4:116.0.2_0": "12. Kesivagga ",
  "an4:116.0.3_0": "116. Appamādasutta ",
  "an4:116.1.1_0": "“Catūhi, bhikkhave, ṭhānehi appamādo karaṇīyo. ",
  "an4:116.1.2_0": "Katamehi catūhi? ",
  "an4:116.1.3_0": "Kāyaduccaritaṁ, bhikkhave, pajahatha, kāyasucaritaṁ bhāvetha; ",
  "an4:116.1.4_0": "tattha ca mā pamādattha. ",
  "an4:116.1.5_0": "Vacīduccaritaṁ, bhikkhave, pajahatha, vacīsucaritaṁ bhāvetha; ",
  "an4:116.1.6_0": "tattha ca mā pamādattha. ",
  "an4:116.1.7_0": "Manoduccaritaṁ, bhikkhave, pajahatha, manosucaritaṁ bhāvetha; ",
  "an4:116.1.8_0": "tattha ca mā pamādattha. ",
  "an4:116.1.9_0": "Micchādiṭṭhiṁ, bhikkhave, pajahatha, sammādiṭṭhiṁ bhāvetha; ",
  "an4:116.1.10_0": "tattha ca mā pamādattha. ",
  "an4:116.2.1_0": "Yato kho,",
  "an4:116.2.1_1": "bhikkhave,",
  "an4:116.2.1_2": "bhikkhuno kāyaduccaritaṁ pahīnaṁ hoti kāyasucaritaṁ bhāvitaṁ,",
  "an4:116.2.1_3": "vacīduccaritaṁ pahīnaṁ hoti vacīsucaritaṁ bhāvitaṁ,",
  "an4:116.2.1_4": "manoduccaritaṁ pahīnaṁ hoti manosucaritaṁ bhāvitaṁ,",
  "an4:116.2.1_5": "micchādiṭṭhi pahīnā hoti sammādiṭṭhi bhāvitā,",
  "an4:116.2.1_6": "so na bhāyati samparāyikassa maraṇassā”ti.",
  "an4:116.2.2_0": "Chaṭṭhaṁ. ",
  "an4:117.0.1_0": "Aṅguttara Nikāya 4 ",
  "an4:117.0.2_0": "12. Kesivagga ",
  "an4:117.0.3_0": "117. Ārakkhasutta ",
  "an4:117.1.1_0": "“Catūsu, bhikkhave, ṭhānesu attarūpena appamādo sati cetaso ārakkho karaṇīyo. ",
  "an4:117.1.2_0": "Katamesu catūsu? ",
  "an4:117.1.3_0": "‘Mā me rajanīyesu dhammesu cittaṁ rajjī’ti attarūpena appamādo sati cetaso ārakkho karaṇīyo; ",
  "an4:117.1.4_0": "‘mā me dosanīyesu dhammesu cittaṁ dussī’ti attarūpena appamādo sati cetaso ārakkho karaṇīyo; ",
  "an4:117.1.5_0": "‘mā me mohanīyesu dhammesu cittaṁ muyhī’ti attarūpena appamādo sati cetaso ārakkho karaṇīyo; ",
  "an4:117.1.6_0": "‘mā me madanīyesu dhammesu cittaṁ majjī’ti attarūpena appamādo sati cetaso ārakkho karaṇīyo. ",
  "an4:117.2.1_0": "Yato kho,",
  "an4:117.2.1_1": "bhikkhave,",
  "an4:117.2.1_2": "bhikkhuno rajanīyesu dhammesu cittaṁ na rajjati vītarāgattā,",
  "an4:117.2.1_3": "dosanīyesu dhammesu cittaṁ na dussati vītadosattā,",
  "an4:117.2.1_4": "mohanīyesu dhammesu cittaṁ na muyhati vītamohattā,",
  "an4:117.2.1_5": "madanīyesu dhammesu cittaṁ na majjati vītamadattā,",
  "an4:117.2.1_6": "so na chambhati na kampati na vedhati na santāsaṁ āpajjati,",
  "an4:117.2.1_7": "na ca pana samaṇavacanahetupi gacchatī”ti.",
  "an4:117.2.2_0": "Sattamaṁ. ",
  "an4:118.0.1_0": "Aṅguttara Nikāya 4 ",
  "an4:118.0.2_0": "12. Kesivagga ",
  "an4:118.0.3_0": "118. Saṁvejanīyasutta ",
  "an4:118.1.1_0": "“Cattārimāni, bhikkhave, saddhassa kulaputtassa dassanīyāni saṁvejanīyāni ṭhānāni. ",
  "an4:118.1.2_0": "Katamāni cattāri? ",
  "an4:118.1.3_0": "‘Idha tathāgato jāto’ti, bhikkhave, saddhassa kulaputtassa dassanīyaṁ saṁvejanīyaṁ ṭhānaṁ. ",
  "an4:118.1.4_0": "‘Idha tathāgato anuttaraṁ sammāsambodhiṁ abhisambuddho’ti,",
  "an4:118.1.4_1": "bhikkhave,",
  "an4:118.1.4_2": "saddhassa kulaputtassa dassanīyaṁ saṁvejanīyaṁ ṭhānaṁ.",
  "an4:118.1.5_0": "‘Idha tathāgato anuttaraṁ dhammacakkaṁ pavattesī’ti,",
  "an4:118.1.5_1": "bhikkhave,",
  "an4:118.1.5_2": "saddhassa kulaputtassa dassanīyaṁ saṁvejanīyaṁ ṭhānaṁ.",
  "an4:118.1.6_0": "‘Idha tathāgato anupādisesāya nibbānadhātuyā parinibbuto’ti,",
  "an4:118.1.6_1": "bhikkhave,",
  "an4:118.1.6_2": "saddhassa kulaputtassa dassanīyaṁ saṁvejanīyaṁ ṭhānaṁ.",
  "an4:118.1.7_0": "Imāni kho, bhikkhave, cattāri saddhassa kulaputtassa dassanīyāni saṁvejanīyāni ṭhānānī”ti. ",
  "an4:118.1.8_0": "Aṭṭhamaṁ. ",
  "an4:119.0.1_0": "Aṅguttara Nikāya 4 ",
  "an4:119.0.2_0": "12. Kesivagga ",
  "an4:119.0.3_0": "119. Paṭhamabhayasutta ",
  "an4:119.1.1_0": "“Cattārimāni, bhikkhave, bhayāni. ",
  "an4:119.1.2_0": "Katamāni cattāri? ",
  "an4:119.1.3_0": "Jātibhayaṁ, jarābhayaṁ, byādhibhayaṁ, maraṇabhayaṁ—",
  "an4:119.1.4_0": "Imāni kho, bhikkhave, cattāri bhayānī”ti. ",
  "an4:119.1.5_0": "Navamaṁ. ",
  "an4:120.0.1_0": "Aṅguttara Nikāya 4 ",
  "an4:120.0.2_0": "12. Kesivagga ",
  "an4:120.0.3_0": "120. Dutiyabhayasutta ",
  "an4:120.1.1_0": "“Cattārimāni, bhikkhave, bhayāni. ",
  "an4:120.1.2_0": "Katamāni cattāri? ",
  "an4:120.1.3_0": "Aggibhayaṁ, udakabhayaṁ, rājabhayaṁ, corabhayaṁ—",
  "an4:120.1.4_0": "Imāni kho, bhikkhave, cattāri bhayānī”ti. ",
  "an4:120.1.5_0": "Dasamaṁ. ",
  "an4:120.1.6_0": "Kesivaggo dutiyo. ",
  "an4:120.2.0_0": "Tassuddānaṁ",
  "an4:120.2.1_0": "Kesi javo patodo ca, ",
  "an4:120.2.2_0": "Nāgo ṭhānena pañcamaṁ; ",
  "an4:120.2.3_0": "Appamādo ca ārakkho, ",
  "an4:120.2.4_0": "Saṁvejanīyañca dve bhayāti. ",
  "an4:121.0.1_0": "Aṅguttara Nikāya 4 ",
  "an4:121.0.2_0": "13. Bhayavagga ",
  "an4:121.0.3_0": "121. Attānuvādasutta ",
  "an4:121.1.1_0": "“Cattārimāni, bhikkhave, bhayāni. ",
  "an4:121.1.2_0": "Katamāni cattāri? ",
  "an4:121.1.3_0": "Attānuvādabhayaṁ, parānuvādabhayaṁ, daṇḍabhayaṁ, duggatibhayaṁ. ",
  "an4:121.2.1_0": "Katamañca, bhikkhave, attānuvādabhayaṁ? ",
  "an4:121.2.2_0": "Idha, bhikkhave, ekacco iti paṭisañcikkhati: ",
  "an4:121.2.3_0": "‘ahañceva kho pana kāyena duccaritaṁ careyyaṁ,",
  "an4:121.2.3_1": "vācāya duccaritaṁ careyyaṁ,",
  "an4:121.2.3_2": "manasā duccaritaṁ careyyaṁ,",
  "an4:121.2.3_3": "kiñca taṁ yaṁ maṁ attā sīlato na upavadeyyā’ti.",
  "an4:121.2.4_0": "So attānuvādabhayassa bhīto kāyaduccaritaṁ pahāya kāyasucaritaṁ bhāveti,",
  "an4:121.2.4_1": "vacīduccaritaṁ pahāya vacīsucaritaṁ bhāveti,",
  "an4:121.2.4_2": "manoduccaritaṁ pahāya manosucaritaṁ bhāveti,",
  "an4:121.2.4_3": "suddhaṁ attānaṁ pariharati.",
  "an4:121.2.5_0": "Idaṁ vuccati, bhikkhave, attānuvādabhayaṁ. ",
  "an4:121.3.1_0": "Katamañca, bhikkhave, parānuvādabhayaṁ? ",
  "an4:121.3.2_0": "Idha, bhikkhave, ekacco iti paṭisañcikkhati: ",
  "an4:121.3.3_0": "‘ahañceva kho pana kāyena duccaritaṁ careyyaṁ,",
  "an4:121.3.3_1": "vācāya duccaritaṁ careyyaṁ,",
  "an4:121.3.3_2": "manasā duccaritaṁ careyyaṁ,",
  "an4:121.3.3_3": "kiñca taṁ yaṁ maṁ pare sīlato na upavadeyyun’ti.",
  "an4:121.3.4_0": "So parānuvādabhayassa bhīto kāyaduccaritaṁ pahāya kāyasucaritaṁ bhāveti,",
  "an4:121.3.4_1": "vacīduccaritaṁ pahāya vacīsucaritaṁ bhāveti,",
  "an4:121.3.4_2": "manoduccaritaṁ pahāya manosucaritaṁ bhāveti,",
  "an4:121.3.4_3": "suddhaṁ attānaṁ pariharati.",
  "an4:121.3.5_0": "Idaṁ vuccati, bhikkhave, parānuvādabhayaṁ. ",
  "an4:121.4.1_0": "Katamañca, bhikkhave, daṇḍabhayaṁ? ",
  "an4:121.4.2_0": "Idha, bhikkhave, ekacco passati coraṁ āgucāriṁ, rājāno gahetvā vividhā kammakāraṇā kārente, ",
  "an4:121.4.3_0": "kasāhipi tāḷente,",
  "an4:121.4.3_1": "vettehipi tāḷente,",
  "an4:121.4.3_2": "addhadaṇḍakehipi tāḷente,",
  "an4:121.4.3_3": "hatthampi chindante,",
  "an4:121.4.3_4": "pādampi chindante,",
  "an4:121.4.3_5": "hatthapādampi chindante,",
  "an4:121.4.3_6": "kaṇṇampi chindante,",
  "an4:121.4.3_7": "nāsampi chindante,",
  "an4:121.4.3_8": "kaṇṇanāsampi chindante,",
  "an4:121.4.3_9": "bilaṅgathālikampi karonte,",
  "an4:121.4.3_10": "saṅkhamuṇḍikampi karonte,",
  "an4:121.4.3_11": "rāhumukhampi karonte,",
  "an4:121.4.3_12": "jotimālikampi karonte,",
  "an4:121.4.3_13": "hatthapajjotikampi karonte,",
  "an4:121.4.3_14": "erakavattikampi karonte,",
  "an4:121.4.3_15": "cīrakavāsikampi karonte,",
  "an4:121.4.3_16": "eṇeyyakampi karonte,",
  "an4:121.4.3_17": "balisamaṁsikampi karonte,",
  "an4:121.4.3_18": "kahāpaṇakampi karonte,",
  "an4:121.4.3_19": "khārāpatacchikampi karonte,",
  "an4:121.4.3_20": "palighaparivattikampi karonte,",
  "an4:121.4.3_21": "palālapīṭhakampi karonte,",
  "an4:121.4.3_22": "tattenapi telena osiñcante,",
  "an4:121.4.3_23": "sunakhehipi khādāpente,",
  "an4:121.4.3_24": "jīvantampi sūle uttāsente,",
  "an4:121.4.3_25": "asināpi sīsaṁ chindante.",
  "an4:121.5.1_0": "Tassa evaṁ hoti: ",
  "an4:121.5.2_0": "‘yathārūpānaṁ kho pāpakānaṁ kammānaṁ hetu coraṁ āgucāriṁ rājāno gahetvā vividhā kammakāraṇā kārenti,",
  "an4:121.5.2_1": "kasāhipi tāḷenti …pe…",
  "an4:121.5.2_2": "asināpi sīsaṁ chindanti,",
  "an4:121.5.2_3": "ahañceva kho pana evarūpaṁ pāpakammaṁ kareyyaṁ,",
  "an4:121.5.2_4": "mampi rājāno gahetvā evarūpā vividhā kammakāraṇā kāreyyuṁ,",
  "an4:121.5.2_5": "kasāhipi tāḷeyyuṁ,",
  "an4:121.5.2_6": "vettehipi tāḷeyyuṁ,",
  "an4:121.5.2_7": "addhadaṇḍakehipi tāḷeyyuṁ,",
  "an4:121.5.2_8": "hatthampi chindeyyuṁ,",
  "an4:121.5.2_9": "pādampi chindeyyuṁ,",
  "an4:121.5.2_10": "hatthapādampi chindeyyuṁ,",
  "an4:121.5.2_11": "kaṇṇampi chindeyyuṁ,",
  "an4:121.5.2_12": "nāsampi chindeyyuṁ,",
  "an4:121.5.2_13": "kaṇṇanāsampi chindeyyuṁ,",
  "an4:121.5.2_14": "bilaṅgathālikampi kareyyuṁ,",
  "an4:121.5.2_15": "saṅkhamuṇḍikampi kareyyuṁ;",
  "an4:121.5.3_0": "rāhumukhampi kareyyuṁ,",
  "an4:121.5.3_1": "jotimālikampi kareyyuṁ,",
  "an4:121.5.3_2": "hatthapajjotikampi kareyyuṁ,",
  "an4:121.5.3_3": "erakavattikampi kareyyuṁ,",
  "an4:121.5.3_4": "cīrakavāsikampi kareyyuṁ,",
  "an4:121.5.3_5": "eṇeyyakampi kareyyuṁ,",
  "an4:121.5.3_6": "balisamaṁsikampi kareyyuṁ,",
  "an4:121.5.3_7": "kahāpaṇakampi kareyyuṁ,",
  "an4:121.5.3_8": "khārāpatacchikampi kareyyuṁ,",
  "an4:121.5.3_9": "palighaparivattikampi kareyyuṁ,",
  "an4:121.5.3_10": "palālapīṭhakampi kareyyuṁ,",
  "an4:121.5.3_11": "tattenapi telena osiñceyyuṁ,",
  "an4:121.5.3_12": "sunakhehipi khādāpeyyuṁ,",
  "an4:121.5.3_13": "jīvantampi sūle uttāseyyuṁ,",
  "an4:121.5.3_14": "asināpi sīsaṁ chindeyyun’ti.",
  "an4:121.5.4_0": "So daṇḍabhayassa bhīto na paresaṁ pābhataṁ vilumpanto carati. ",
  "an4:121.5.5_0": "Kāyaduccaritaṁ pahāya …pe… suddhaṁ attānaṁ pariharati. ",
  "an4:121.5.6_0": "Idaṁ vuccati, bhikkhave, daṇḍabhayaṁ. ",
  "an4:121.6.1_0": "Katamañca, bhikkhave, duggatibhayaṁ? ",
  "an4:121.6.2_0": "Idha, bhikkhave, ekacco iti paṭisañcikkhati: ",
  "an4:121.6.3_0": "‘kāyaduccaritassa kho pāpako vipāko abhisamparāyaṁ,",
  "an4:121.6.3_1": "vacīduccaritassa pāpako vipāko abhisamparāyaṁ,",
  "an4:121.6.3_2": "manoduccaritassa pāpako vipāko abhisamparāyaṁ.",
  "an4:121.6.4_0": "Ahañceva kho pana kāyena duccaritaṁ careyyaṁ,",
  "an4:121.6.4_1": "vācāya duccaritaṁ careyyaṁ,",
  "an4:121.6.4_2": "manasā duccaritaṁ careyyaṁ,",
  "an4:121.6.4_3": "kiñca taṁ yāhaṁ na kāyassa bhedā paraṁ maraṇā apāyaṁ duggatiṁ vinipātaṁ nirayaṁ upapajjeyyan’ti.",
  "an4:121.6.5_0": "So duggatibhayassa bhīto kāyaduccaritaṁ pahāya kāyasucaritaṁ bhāveti,",
  "an4:121.6.5_1": "vacīduccaritaṁ pahāya vacīsucaritaṁ bhāveti,",
  "an4:121.6.5_2": "manoduccaritaṁ pahāya manosucaritaṁ bhāveti,",
  "an4:121.6.5_3": "suddhaṁ attānaṁ pariharati.",
  "an4:121.6.6_0": "Idaṁ vuccati, bhikkhave, duggatibhayaṁ. ",
  "an4:121.6.7_0": "Imāni kho, bhikkhave, cattāri bhayānī”ti. ",
  "an4:121.6.8_0": "Paṭhamaṁ. ",
  "an4:122.0.1_0": "Aṅguttara Nikāya 4 ",
  "an4:122.0.2_0": "13. Bhayavagga ",
  "an4:122.0.3_0": "122. Ūmibhayasutta ",
  "an4:122.1.1_0": "“Cattārimāni, bhikkhave, bhayāni udakorohantassa pāṭikaṅkhitabbāni. ",
  "an4:122.1.2_0": "Katamāni cattāri? ",
  "an4:122.1.3_0": "Ūmibhayaṁ, kumbhīlabhayaṁ, āvaṭṭabhayaṁ, susukābhayaṁ—",
  "an4:122.1.4_0": "Imāni kho, bhikkhave, cattāri bhayāni udakorohantassa pāṭikaṅkhitabbāni. ",
  "an4:122.1.5_0": "Evamevaṁ kho,",
  "an4:122.1.5_1": "bhikkhave,",
  "an4:122.1.5_2": "cattāri bhayāni idhekaccassa kulaputtassa imasmiṁ dhammavinaye agārasmā anagāriyaṁ pabbajitassa pāṭikaṅkhitabbāni.",
  "an4:122.1.6_0": "Katamāni cattāri? ",
  "an4:122.1.7_0": "Ūmibhayaṁ, kumbhīlabhayaṁ, āvaṭṭabhayaṁ, susukābhayaṁ. ",
  "an4:122.2.1_0": "Katamañca, bhikkhave, ūmibhayaṁ? ",
  "an4:122.2.2_0": "Idha, bhikkhave, ekacco kulaputto saddhā agārasmā anagāriyaṁ pabbajito hoti: ",
  "an4:122.2.3_0": "‘otiṇṇomhi jātiyā jarāya maraṇena sokehi paridevehi dukkhehi domanassehi upāyāsehi,",
  "an4:122.2.3_1": "dukkhotiṇṇo dukkhapareto;",
  "an4:122.2.4_0": "appeva nāma imassa kevalassa dukkhakkhandhassa antakiriyā paññāyethā’ti. ",
  "an4:122.2.5_0": "Tamenaṁ tathā pabbajitaṁ samānaṁ sabrahmacārino ovadanti anusāsanti: ",
  "an4:122.2.6_0": "‘evaṁ te abhikkamitabbaṁ,",
  "an4:122.2.6_1": "evaṁ te paṭikkamitabbaṁ,",
  "an4:122.2.6_2": "evaṁ te āloketabbaṁ,",
  "an4:122.2.6_3": "evaṁ te viloketabbaṁ,",
  "an4:122.2.6_4": "evaṁ te samiñjitabbaṁ,",
  "an4:122.2.6_5": "evaṁ te pasāritabbaṁ,",
  "an4:122.2.6_6": "evaṁ te saṅghāṭipattacīvaraṁ dhāretabban’ti.",
  "an4:122.2.7_0": "Tassa evaṁ hoti: ",
  "an4:122.2.8_0": "‘mayaṁ kho pubbe agāriyabhūtā samānā aññe ovadāmapi anusāsāmapi. ",
  "an4:122.2.9_0": "Ime panamhākaṁ puttamattā maññe nattamattā maññe ovaditabbaṁ anusāsitabbaṁ maññantī’ti. ",
  "an4:122.2.10_0": "So kupito anattamano sikkhaṁ paccakkhāya hīnāyāvattati. ",
  "an4:122.2.11_0": "Ayaṁ vuccati, bhikkhave, bhikkhu ūmibhayassa bhīto sikkhaṁ paccakkhāya hīnāyāvatto. ",
  "an4:122.2.12_0": "Ūmibhayanti kho, bhikkhave, kodhūpāyāsassetaṁ adhivacanaṁ. ",
  "an4:122.2.13_0": "Idaṁ vuccati, bhikkhave, ūmibhayaṁ. ",
  "an4:122.3.1_0": "Katamañca, bhikkhave, kumbhīlabhayaṁ? ",
  "an4:122.3.2_0": "Idha, bhikkhave, ekacco kulaputto saddhā agārasmā anagāriyaṁ pabbajito hoti: ",
  "an4:122.3.3_0": "‘otiṇṇomhi jātiyā jarāya maraṇena sokehi paridevehi dukkhehi domanassehi upāyāsehi,",
  "an4:122.3.3_1": "dukkhotiṇṇo dukkhapareto;",
  "an4:122.3.4_0": "appeva nāma imassa kevalassa dukkhakkhandhassa antakiriyā paññāyethā’ti. ",
  "an4:122.3.5_0": "Tamenaṁ tathā pabbajitaṁ samānaṁ sabrahmacārino ovadanti anusāsanti: ",
  "an4:122.3.6_0": "‘idaṁ te khāditabbaṁ,",
  "an4:122.3.6_1": "idaṁ te na khāditabbaṁ,",
  "an4:122.3.6_2": "idaṁ te bhuñjitabbaṁ,",
  "an4:122.3.6_3": "idaṁ te na bhuñjitabbaṁ,",
  "an4:122.3.6_4": "idaṁ te sāyitabbaṁ,",
  "an4:122.3.6_5": "idaṁ te na sāyitabbaṁ,",
  "an4:122.3.6_6": "idaṁ te pātabbaṁ,",
  "an4:122.3.6_7": "idaṁ te na pātabbaṁ,",
  "an4:122.3.6_8": "kappiyaṁ te khāditabbaṁ,",
  "an4:122.3.6_9": "akappiyaṁ te na khāditabbaṁ,",
  "an4:122.3.6_10": "kappiyaṁ te bhuñjitabbaṁ,",
  "an4:122.3.6_11": "akappiyaṁ te na bhuñjitabbaṁ,",
  "an4:122.3.6_12": "kappiyaṁ te sāyitabbaṁ,",
  "an4:122.3.6_13": "akappiyaṁ te na sāyitabbaṁ,",
  "an4:122.3.6_14": "kappiyaṁ te pātabbaṁ,",
  "an4:122.3.6_15": "akappiyaṁ te na pātabbaṁ,",
  "an4:122.3.6_16": "kāle te khāditabbaṁ,",
  "an4:122.3.6_17": "vikāle te na khāditabbaṁ,",
  "an4:122.3.6_18": "kāle te bhuñjitabbaṁ,",
  "an4:122.3.6_19": "vikāle te na bhuñjitabbaṁ,",
  "an4:122.3.6_20": "kāle te sāyitabbaṁ,",
  "an4:122.3.6_21": "vikāle te na sāyitabbaṁ,",
  "an4:122.3.6_22": "kāle te pātabbaṁ,",
  "an4:122.3.6_23": "vikāle te na pātabban’ti.",
  "an4:122.3.7_0": "Tassa evaṁ hoti: ",
  "an4:122.3.8_0": "‘mayaṁ kho pubbe agāriyabhūtā samānā yaṁ icchāma taṁ khādāma, yaṁ na icchāma na taṁ khādāma; ",
  "an4:122.3.9_0": "yaṁ icchāma taṁ bhuñjāma, yaṁ na icchāma na taṁ bhuñjāma; ",
  "an4:122.3.10_0": "yaṁ icchāma taṁ sāyāma, yaṁ na icchāma na taṁ sāyāma; ",
  "an4:122.3.11_0": "yaṁ icchāma taṁ pivāma, yaṁ na icchāma na taṁ pivāma; ",
  "an4:122.3.12_0": "kappiyampi khādāma akappiyampi khādāma kappiyampi bhuñjāma akappiyampi bhuñjāma kappiyampi sāyāma akappiyampi",
  "an4:122.3.12_1": "sāyāma kappiyampi pivāma akappiyampi pivāma,",
  "an4:122.3.12_2": "kālepi khādāma vikālepi khādāma kālepi bhuñjāma vikālepi bhuñjāma kālepi sāyāma vikālepi sāyāma kālepi pivāma vikālepi pivāma;",
  "an4:122.3.13_0": "yampi no saddhā gahapatikā divā vikāle paṇītaṁ khādanīyaṁ vā bhojanīyaṁ vā denti,",
  "an4:122.3.13_1": "tatrapime mukhāvaraṇaṁ maññe karontī’ti.",
  "an4:122.3.14_0": "So kupito anattamano sikkhaṁ paccakkhāya hīnāyāvattati. ",
  "an4:122.3.15_0": "Ayaṁ vuccati, bhikkhave, bhikkhu kumbhīlabhayassa bhīto sikkhaṁ paccakkhāya hīnāyāvatto. ",
  "an4:122.3.16_0": "Kumbhīlabhayanti kho, bhikkhave, odarikattassetaṁ adhivacanaṁ. ",
  "an4:122.3.17_0": "Idaṁ vuccati, bhikkhave, kumbhīlabhayaṁ. ",
  "an4:122.4.1_0": "Katamañca, bhikkhave, āvaṭṭabhayaṁ? ",
  "an4:122.4.2_0": "Idha, bhikkhave, ekacco kulaputto saddhā agārasmā anagāriyaṁ pabbajito hoti: ",
  "an4:122.4.3_0": "‘otiṇṇomhi jātiyā jarāya maraṇena sokehi paridevehi,",
  "an4:122.4.3_1": "dukkhehi domanassehi upāyāsehi dukkhotiṇṇo dukkhapareto;",
  "an4:122.4.4_0": "appeva nāma imassa kevalassa dukkhakkhandhassa antakiriyā paññāyethā’ti. ",
  "an4:122.4.5_0": "So evaṁ pabbajito samāno pubbaṇhasamayaṁ nivāsetvā pattacīvaramādāya gāmaṁ vā nigamaṁ vā piṇḍāya pavisati",
  "an4:122.4.5_1": "arakkhiteneva kāyena arakkhitāya vācāya arakkhitena cittena anupaṭṭhitāya satiyā asaṁvutehi indriyehi.",
  "an4:122.4.6_0": "So tattha passati gahapatiṁ vā gahapatiputtaṁ vā pañcahi kāmaguṇehi samappitaṁ samaṅgībhūtaṁ paricārayamānaṁ. ",
  "an4:122.4.7_0": "Tassa evaṁ hoti: ",
  "an4:122.4.8_0": "‘mayaṁ kho pubbe agāriyabhūtā samānā pañcahi kāmaguṇehi samappitā samaṅgībhūtā paricārimhā; ",
  "an4:122.4.9_0": "saṁvijjanti kho pana me kule bhogā. ",
  "an4:122.4.10_0": "Sakkā bhoge ca bhuñjituṁ puññāni ca kātuṁ. ",
  "an4:122.4.11_0": "Yannūnāhaṁ sikkhaṁ paccakkhāya hīnāyāvattitvā bhoge ca bhuñjeyyaṁ puññāni ca kareyyan’ti. ",
  "an4:122.4.12_0": "So sikkhaṁ paccakkhāya hīnāyāvattati. ",
  "an4:122.4.13_0": "Ayaṁ vuccati, bhikkhave, bhikkhu āvaṭṭabhayassa bhīto sikkhaṁ paccakkhāya hīnāyāvatto. ",
  "an4:122.4.14_0": "Āvaṭṭabhayanti kho, bhikkhave, pañcannetaṁ kāmaguṇānaṁ adhivacanaṁ. ",
  "an4:122.4.15_0": "Idaṁ vuccati, bhikkhave, āvaṭṭabhayaṁ. ",
  "an4:122.5.1_0": "Katamañca, bhikkhave, susukābhayaṁ? ",
  "an4:122.5.2_0": "Idha, bhikkhave, ekacco kulaputto saddhā agārasmā anagāriyaṁ pabbajito hoti: ",
  "an4:122.5.3_0": "‘otiṇṇomhi jātiyā jarāya maraṇena sokehi paridevehi dukkhehi domanassehi upāyāsehi,",
  "an4:122.5.3_1": "dukkhotiṇṇo dukkhapareto;",
  "an4:122.5.4_0": "appeva nāma imassa kevalassa dukkhakkhandhassa antakiriyā paññāyethā’ti. ",
  "an4:122.5.5_0": "So evaṁ pabbajito samāno pubbaṇhasamayaṁ nivāsetvā pattacīvaramādāya gāmaṁ vā nigamaṁ vā piṇḍāya pavisati",
  "an4:122.5.5_1": "arakkhiteneva kāyena arakkhitāya vācāya arakkhitena cittena anupaṭṭhitāya satiyā asaṁvutehi indriyehi.",
  "an4:122.5.6_0": "So tattha passati mātugāmaṁ dunnivatthaṁ vā duppārutaṁ vā. ",
  "an4:122.5.7_0": "Tassa mātugāmaṁ disvā dunnivatthaṁ vā duppārutaṁ vā rāgo cittaṁ anuddhaṁseti. ",
  "an4:122.5.8_0": "So rāgānuddhaṁsitena cittena sikkhaṁ paccakkhāya hīnāyāvattati. ",
  "an4:122.5.9_0": "Ayaṁ vuccati, bhikkhave, bhikkhu susukābhayassa bhīto sikkhaṁ paccakkhāya hīnāyāvatto. ",
  "an4:122.5.10_0": "Susukābhayanti kho, bhikkhave, mātugāmassetaṁ adhivacanaṁ. ",
  "an4:122.5.11_0": "Idaṁ vuccati, bhikkhave, susukābhayaṁ. ",
  "an4:122.5.12_0": "Imāni kho,",
  "an4:122.5.12_1": "bhikkhave,",
  "an4:122.5.12_2": "cattāri bhayāni idhekaccassa kulaputtassa imasmiṁ dhammavinaye agārasmā anagāriyaṁ pabbajitassa pāṭikaṅkhitabbānī”ti.",
  "an4:122.5.13_0": "Dutiyaṁ. ",
  "an4:123.0.1_0": "Aṅguttara Nikāya 4 ",
  "an4:123.0.2_0": "13. Bhayavagga ",
  "an4:123.0.3_0": "123. Paṭhamanānākaraṇasutta ",
  "an4:123.1.1_0": "“Cattārome, bhikkhave, puggalā santo saṁvijjamānā lokasmiṁ. ",
  "an4:123.1.2_0": "Katame cattāro? ",
  "an4:123.1.3_0": "Idha,",
  "an4:123.1.3_1": "bhikkhave,",
  "an4:123.1.3_2": "ekacco puggalo vivicceva kāmehi vivicca akusalehi dhammehi savitakkaṁ savicāraṁ vivekajaṁ pītisukhaṁ paṭhamaṁ jhānaṁ upasampajja viharati.",
  "an4:123.1.4_0": "So tadassādeti, taṁ nikāmeti, tena ca vittiṁ āpajjati. ",
  "an4:123.1.5_0": "Tattha ṭhito tadadhimutto tabbahulavihārī aparihīno kālaṁ kurumāno brahmakāyikānaṁ devānaṁ sahabyataṁ upapajjati. ",
  "an4:123.1.6_0": "Brahmakāyikānaṁ, bhikkhave, devānaṁ kappo āyuppamāṇaṁ. ",
  "an4:123.1.7_0": "Tattha puthujjano yāvatāyukaṁ ṭhatvā yāvatakaṁ tesaṁ devānaṁ āyuppamāṇaṁ taṁ sabbaṁ khepetvā nirayampi",
  "an4:123.1.7_1": "gacchati tiracchānayonimpi gacchati pettivisayampi gacchati.",
  "an4:123.1.8_0": "Bhagavato pana sāvako tattha yāvatāyukaṁ ṭhatvā yāvatakaṁ tesaṁ devānaṁ āyuppamāṇaṁ taṁ sabbaṁ khepetvā tasmiṁyeva bhave parinibbāyati. ",
  "an4:123.1.9_0": "Ayaṁ kho,",
  "an4:123.1.9_1": "bhikkhave,",
  "an4:123.1.9_2": "viseso ayaṁ adhippayāso idaṁ nānākaraṇaṁ sutavato ariyasāvakassa assutavatā puthujjanena,",
  "an4:123.1.9_3": "yadidaṁ gatiyā upapattiyā sati.",
  "an4:123.2.1_0": "Puna caparaṁ,",
  "an4:123.2.1_1": "bhikkhave,",
  "an4:123.2.1_2": "idhekacco puggalo vitakkavicārānaṁ vūpasamā ajjhattaṁ sampasādanaṁ cetaso ekodibhāvaṁ avitakkaṁ avicāraṁ",
  "an4:123.2.1_3": "samādhijaṁ pītisukhaṁ dutiyaṁ jhānaṁ upasampajja viharati.",
  "an4:123.2.2_0": "So tadassādeti, taṁ nikāmeti, tena ca vittiṁ āpajjati. ",
  "an4:123.2.3_0": "Tattha ṭhito tadadhimutto tabbahulavihārī aparihīno kālaṁ kurumāno ābhassarānaṁ devānaṁ sahabyataṁ upapajjati. ",
  "an4:123.2.4_0": "Ābhassarānaṁ, bhikkhave, devānaṁ dve kappā āyuppamāṇaṁ. ",
  "an4:123.2.5_0": "Tattha puthujjano yāvatāyukaṁ ṭhatvā yāvatakaṁ tesaṁ devānaṁ āyuppamāṇaṁ taṁ sabbaṁ khepetvā nirayampi",
  "an4:123.2.5_1": "gacchati tiracchānayonimpi gacchati pettivisayampi gacchati.",
  "an4:123.2.6_0": "Bhagavato pana sāvako tattha yāvatāyukaṁ ṭhatvā yāvatakaṁ tesaṁ devānaṁ āyuppamāṇaṁ taṁ sabbaṁ khepetvā tasmiṁyeva bhave parinibbāyati. ",
  "an4:123.2.7_0": "Ayaṁ kho,",
  "an4:123.2.7_1": "bhikkhave,",
  "an4:123.2.7_2": "viseso ayaṁ adhippayāso idaṁ nānākaraṇaṁ sutavato ariyasāvakassa assutavatā puthujjanena,",
  "an4:123.2.7_3": "yadidaṁ gatiyā upapattiyā sati.",
  "an4:123.3.1_0": "Puna caparaṁ,",
  "an4:123.3.1_1": "bhikkhave,",
  "an4:123.3.1_2": "idhekacco puggalo pītiyā ca virāgā upekkhako ca viharati sato ca sampajāno sukhañca kāyena paṭisaṁvedeti yaṁ taṁ ariyā ācikkhanti:",
  "an4:123.3.1_3": "‘upekkhako satimā sukhavihārī’ti tatiyaṁ jhānaṁ upasampajja viharati.",
  "an4:123.3.2_0": "So tadassādeti, taṁ nikāmeti, tena ca vittiṁ āpajjati. ",
  "an4:123.3.3_0": "Tattha ṭhito tadadhimutto tabbahulavihārī aparihīno,",
  "an4:123.3.3_1": "kālaṁ kurumāno subhakiṇhānaṁ devānaṁ sahabyataṁ upapajjati.",
  "an4:123.3.4_0": "Subhakiṇhānaṁ, bhikkhave, devānaṁ cattāro kappā āyuppamāṇaṁ. ",
  "an4:123.3.5_0": "Tattha puthujjano yāvatāyukaṁ ṭhatvā yāvatakaṁ tesaṁ devānaṁ āyuppamāṇaṁ taṁ sabbaṁ khepetvā nirayampi",
  "an4:123.3.5_1": "gacchati tiracchānayonimpi gacchati pettivisayampi gacchati.",
  "an4:123.3.6_0": "Bhagavato pana sāvako tattha yāvatāyukaṁ ṭhatvā yāvatakaṁ tesaṁ devānaṁ āyuppamāṇaṁ taṁ sabbaṁ khepetvā tasmiṁyeva bhave parinibbāyati. ",
  "an4:123.3.7_0": "Ayaṁ kho,",
  "an4:123.3.7_1": "bhikkhave,",
  "an4:123.3.7_2": "viseso ayaṁ adhippayāso idaṁ nānākaraṇaṁ sutavato ariyasāvakassa assutavatā puthujjanena,",
  "an4:123.3.7_3": "yadidaṁ gatiyā upapattiyā sati.",
  "an4:123.4.1_0": "Puna caparaṁ,",
  "an4:123.4.1_1": "bhikkhave,",
  "an4:123.4.1_2": "idhekacco puggalo sukhassa ca pahānā dukkhassa ca pahānā pubbeva somanassadomanassānaṁ atthaṅgamā adukkhamasukhaṁ",
  "an4:123.4.1_3": "upekkhāsatipārisuddhiṁ catutthaṁ jhānaṁ upasampajja viharati.",
  "an4:123.4.2_0": "So tadassādeti, taṁ nikāmeti, tena ca vittiṁ āpajjati. ",
  "an4:123.4.3_0": "Tattha ṭhito tadadhimutto tabbahulavihārī aparihīno kālaṁ kurumāno vehapphalānaṁ devānaṁ sahabyataṁ upapajjati. ",
  "an4:123.4.4_0": "Vehapphalānaṁ, bhikkhave, devānaṁ pañca kappasatāni āyuppamāṇaṁ. ",
  "an4:123.4.5_0": "Tattha puthujjano yāvatāyukaṁ ṭhatvā yāvatakaṁ tesaṁ devānaṁ āyuppamāṇaṁ taṁ sabbaṁ khepetvā nirayampi",
  "an4:123.4.5_1": "gacchati tiracchānayonimpi gacchati pettivisayampi gacchati.",
  "an4:123.4.6_0": "Bhagavato pana sāvako tattha yāvatāyukaṁ ṭhatvā yāvatakaṁ tesaṁ devānaṁ āyuppamāṇaṁ taṁ sabbaṁ khepetvā tasmiṁyeva bhave parinibbāyati. ",
  "an4:123.4.7_0": "Ayaṁ kho,",
  "an4:123.4.7_1": "bhikkhave,",
  "an4:123.4.7_2": "viseso ayaṁ adhippayāso idaṁ nānākaraṇaṁ sutavato ariyasāvakassa assutavatā puthujjanena,",
  "an4:123.4.7_3": "yadidaṁ gatiyā upapattiyā sati.",
  "an4:123.4.8_0": "Ime kho, bhikkhave, cattāro puggalā santo saṁvijjamānā lokasmin”ti. ",
  "an4:123.4.9_0": "Tatiyaṁ. ",
  "an4:124.0.1_0": "Aṅguttara Nikāya 4 ",
  "an4:124.0.2_0": "13. Bhayavagga ",
  "an4:124.0.3_0": "124. Dutiyanānākaraṇasutta ",
  "an4:124.1.1_0": "“Cattārome, bhikkhave, puggalā santo saṁvijjamānā lokasmiṁ. ",
  "an4:124.1.2_0": "Katame cattāro? ",
  "an4:124.1.3_0": "Idha, bhikkhave, ekacco puggalo vivicceva kāmehi …pe… paṭhamaṁ jhānaṁ upasampajja viharati. ",
  "an4:124.1.4_0": "So yadeva tattha hoti rūpagataṁ vedanāgataṁ saññāgataṁ saṅkhāragataṁ viññāṇagataṁ,",
  "an4:124.1.4_1": "te dhamme aniccato dukkhato rogato gaṇḍato sallato aghato ābādhato parato palokato suññato anattato samanupassati.",
  "an4:124.1.5_0": "So kāyassa bhedā paraṁ maraṇā suddhāvāsānaṁ devānaṁ sahabyataṁ upapajjati. ",
  "an4:124.1.6_0": "Ayaṁ, bhikkhave, upapatti asādhāraṇā puthujjanehi. ",
  "an4:124.2.1_0": "Puna caparaṁ,",
  "an4:124.2.1_1": "bhikkhave,",
  "an4:124.2.1_2": "idhekacco puggalo vitakkavicārānaṁ vūpasamā …pe…",
  "an4:124.2.1_3": "dutiyaṁ jhānaṁ …pe…",
  "an4:124.2.1_4": "tatiyaṁ jhānaṁ …pe…",
  "an4:124.2.1_5": "catutthaṁ jhānaṁ upasampajja viharati.",
  "an4:124.2.2_0": "So yadeva tattha hoti rūpagataṁ vedanāgataṁ saññāgataṁ saṅkhāragataṁ viññāṇagataṁ,",
  "an4:124.2.2_1": "te dhamme aniccato dukkhato rogato gaṇḍato sallato aghato ābādhato parato palokato suññato anattato samanupassati.",
  "an4:124.2.3_0": "So kāyassa bhedā paraṁ maraṇā suddhāvāsānaṁ devānaṁ sahabyataṁ upapajjati. ",
  "an4:124.2.4_0": "Ayaṁ, bhikkhave, upapatti asādhāraṇā puthujjanehi. ",
  "an4:124.2.5_0": "Ime kho, bhikkhave, cattāro puggalā santo saṁvijjamānā lokasmin”ti. ",
  "an4:124.2.6_0": "Catutthaṁ. ",
  "an4:125.0.1_0": "Aṅguttara Nikāya 4 ",
  "an4:125.0.2_0": "13. Bhayavagga ",
  "an4:125.0.3_0": "125. Paṭhamamettāsutta ",
  "an4:125.1.1_0": "“Cattārome, bhikkhave, puggalā santo saṁvijjamānā lokasmiṁ. ",
  "an4:125.1.2_0": "Katame cattāro? ",
  "an4:125.1.3_0": "Idha,",
  "an4:125.1.3_1": "bhikkhave,",
  "an4:125.1.3_2": "ekacco puggalo mettāsahagatena cetasā ekaṁ disaṁ pharitvā viharati,",
  "an4:125.1.3_3": "tathā dutiyaṁ tathā tatiyaṁ tathā catutthaṁ.",
  "an4:125.1.3_4": "Iti uddhamadho tiriyaṁ sabbadhi sabbattatāya sabbāvantaṁ lokaṁ mettāsahagatena cetasā vipulena mahaggatena",
  "an4:125.1.3_5": "appamāṇena averena abyāpajjena pharitvā viharati.",
  "an4:125.1.4_0": "So tadassādeti, taṁ nikāmeti, tena ca vittiṁ āpajjati. ",
  "an4:125.1.5_0": "Tattha ṭhito tadadhimutto tabbahulavihārī aparihīno kālaṁ kurumāno brahmakāyikānaṁ devānaṁ sahabyataṁ upapajjati. ",
  "an4:125.1.6_0": "Brahmakāyikānaṁ, bhikkhave, devānaṁ kappo āyuppamāṇaṁ. ",
  "an4:125.1.7_0": "Tattha puthujjano yāvatāyukaṁ ṭhatvā yāvatakaṁ tesaṁ devānaṁ āyuppamāṇaṁ taṁ sabbaṁ khepetvā nirayampi",
  "an4:125.1.7_1": "gacchati tiracchānayonimpi gacchati pettivisayampi gacchati.",
  "an4:125.1.8_0": "Bhagavato pana sāvako tattha yāvatāyukaṁ ṭhatvā yāvatakaṁ tesaṁ devānaṁ āyuppamāṇaṁ taṁ sabbaṁ khepetvā tasmiṁyeva bhave parinibbāyati. ",
  "an4:125.1.9_0": "Ayaṁ kho,",
  "an4:125.1.9_1": "bhikkhave,",
  "an4:125.1.9_2": "viseso ayaṁ adhippayāso idaṁ nānākaraṇaṁ sutavato ariyasāvakassa assutavatā puthujjanena,",
  "an4:125.1.9_3": "yadidaṁ gatiyā upapattiyā sati.",
  "an4:125.2.1_0": "Puna caparaṁ, bhikkhave, idhekacco puggalo karuṇāsahagatena cetasā …pe… ",
  "an4:125.2.2_0": "muditāsahagatena cetasā …pe… ",
  "an4:125.2.3_0": "upekkhāsahagatena cetasā ekaṁ disaṁ pharitvā viharati,",
  "an4:125.2.3_1": "tathā dutiyaṁ tathā tatiyaṁ tathā catutthaṁ.",
  "an4:125.2.3_2": "Iti uddhamadho tiriyaṁ sabbadhi sabbattatāya sabbāvantaṁ lokaṁ upekkhāsahagatena cetasā vipulena mahaggatena",
  "an4:125.2.3_3": "appamāṇena averena abyāpajjena pharitvā viharati.",
  "an4:125.2.4_0": "So tadassādeti, taṁ nikāmeti, tena ca vittiṁ āpajjati. ",
  "an4:125.2.5_0": "Tattha ṭhito tadadhimutto tabbahulavihārī aparihīno kālaṁ kurumāno ābhassarānaṁ devānaṁ sahabyataṁ upapajjati. ",
  "an4:125.2.6_0": "Ābhassarānaṁ,",
  "an4:125.2.6_1": "bhikkhave,",
  "an4:125.2.6_2": "devānaṁ dve kappā āyuppamāṇaṁ …pe…",
  "an4:125.2.6_3": "subhakiṇhānaṁ devānaṁ sahabyataṁ upapajjati.",
  "an4:125.2.7_0": "Subhakiṇhānaṁ,",
  "an4:125.2.7_1": "bhikkhave,",
  "an4:125.2.7_2": "devānaṁ cattāro kappā āyuppamāṇaṁ …pe…",
  "an4:125.2.7_3": "vehapphalānaṁ devānaṁ sahabyataṁ upapajjati.",
  "an4:125.2.8_0": "Vehapphalānaṁ, bhikkhave, devānaṁ pañca kappasatāni āyuppamāṇaṁ. ",
  "an4:125.2.9_0": "Tattha puthujjano yāvatāyukaṁ ṭhatvā yāvatakaṁ tesaṁ devānaṁ āyuppamāṇaṁ taṁ sabbaṁ khepetvā nirayampi",
  "an4:125.2.9_1": "gacchati tiracchānayonimpi gacchati pettivisayampi gacchati.",
  "an4:125.2.10_0": "Bhagavato pana sāvako tattha yāvatāyukaṁ ṭhatvā yāvatakaṁ tesaṁ devānaṁ āyuppamāṇaṁ taṁ sabbaṁ khepetvā tasmiṁyeva bhave parinibbāyati. ",
  "an4:125.2.11_0": "Ayaṁ kho,",
  "an4:125.2.11_1": "bhikkhave,",
  "an4:125.2.11_2": "viseso ayaṁ adhippayāso idaṁ nānākaraṇaṁ sutavato ariyasāvakassa assutavatā puthujjanena,",
  "an4:125.2.11_3": "yadidaṁ gatiyā upapattiyā sati.",
  "an4:125.2.12_0": "Ime kho, bhikkhave, cattāro puggalā santo saṁvijjamānā lokasmin”ti. ",
  "an4:125.2.13_0": "Pañcamaṁ. ",
  "an4:126.0.1_0": "Aṅguttara Nikāya 4 ",
  "an4:126.0.2_0": "13. Bhayavagga ",
  "an4:126.0.3_0": "126. Dutiyamettāsutta ",
  "an4:126.1.1_0": "“Cattārome, bhikkhave, puggalā santo saṁvijjamānā lokasmiṁ. ",
  "an4:126.1.2_0": "Katame cattāro? ",
  "an4:126.1.3_0": "Idha,",
  "an4:126.1.3_1": "bhikkhave,",
  "an4:126.1.3_2": "ekacco puggalo mettāsahagatena cetasā ekaṁ disaṁ pharitvā viharati,",
  "an4:126.1.3_3": "tathā dutiyaṁ tathā tatiyaṁ tathā catutthaṁ.",
  "an4:126.1.3_4": "Iti uddhamadho tiriyaṁ sabbadhi sabbattatāya sabbāvantaṁ lokaṁ mettāsahagatena cetasā vipulena mahaggatena",
  "an4:126.1.3_5": "appamāṇena averena abyāpajjena pharitvā viharati.",
  "an4:126.1.4_0": "So yadeva tattha hoti rūpagataṁ vedanāgataṁ saññāgataṁ saṅkhāragataṁ viññāṇagataṁ te dhamme aniccato",
  "an4:126.1.4_1": "dukkhato rogato gaṇḍato sallato aghato ābādhato parato palokato suññato anattato samanupassati.",
  "an4:126.1.5_0": "So kāyassa bhedā paraṁ maraṇā suddhāvāsānaṁ devānaṁ sahabyataṁ upapajjati. ",
  "an4:126.1.6_0": "Ayaṁ, bhikkhave, upapatti asādhāraṇā puthujjanehi. ",
  "an4:126.2.1_0": "Puna caparaṁ, bhikkhave, idhekacco puggalo karuṇā …pe… ",
  "an4:126.2.2_0": "muditā …pe… ",
  "an4:126.2.3_0": "upekkhāsahagatena cetasā ekaṁ disaṁ pharitvā viharati,",
  "an4:126.2.3_1": "tathā dutiyaṁ tathā tatiyaṁ tathā catutthaṁ.",
  "an4:126.2.3_2": "Iti uddhamadho tiriyaṁ sabbadhi sabbattatāya sabbāvantaṁ lokaṁ upekkhāsahagatena cetasā vipulena mahaggatena",
  "an4:126.2.3_3": "appamāṇena averena abyāpajjena pharitvā viharati.",
  "an4:126.2.4_0": "So yadeva tattha hoti rūpagataṁ vedanāgataṁ saññāgataṁ saṅkhāragataṁ viññāṇagataṁ te dhamme aniccato",
  "an4:126.2.4_1": "dukkhato rogato gaṇḍato sallato aghato ābādhato parato palokato suññato anattato samanupassati.",
  "an4:126.2.5_0": "So kāyassa bhedā paraṁ maraṇā suddhāvāsānaṁ devānaṁ sahabyataṁ upapajjati. ",
  "an4:126.2.6_0": "Ayaṁ, bhikkhave, upapatti asādhāraṇā puthujjanehi. ",
  "an4:126.2.7_0": "Ime kho, bhikkhave, cattāro puggalā santo saṁvijjamānā lokasminti. ",
  "an4:126.2.8_0": "Chaṭṭhaṁ. ",
  "an4:127.0.1_0": "Aṅguttara Nikāya 4 ",
  "an4:127.0.2_0": "13. Bhayavagga ",
  "an4:127.0.3_0": "127. Paṭhamatathāgataacchariyasutta ",
  "an4:127.1.1_0": "“Tathāgatassa,",
  "an4:127.1.1_1": "bhikkhave,",
  "an4:127.1.1_2": "arahato sammāsambuddhassa pātubhāvā cattāro acchariyā abbhutā dhammā pātubhavanti.",
  "an4:127.1.2_0": "Katame cattāro? ",
  "an4:127.1.3_0": "Yadā,",
  "an4:127.1.3_1": "bhikkhave,",
  "an4:127.1.3_2": "bodhisatto tusitā kāyā cavitvā sato sampajāno mātukucchiṁ okkamati,",
  "an4:127.1.3_3": "atha sadevake loke samārake sabrahmake sassamaṇabrāhmaṇiyā pajāya sadevamanussāya appamāṇo uḷāro obhāso pātubhavati atikkammeva devānaṁ devānubhāvaṁ.",
  "an4:127.1.4_0": "Yāpi tā lokantarikā aghā asaṁvutā andhakārā andhakāratimisā yatthapimesaṁ candimasūriyānaṁ evaṁmahiddhikānaṁ evaṁmahānubhāvānaṁ ābhā nānubhonti,",
  "an4:127.1.4_1": "tatthapi appamāṇo uḷāro obhāso pātubhavati atikkammeva devānaṁ devānubhāvaṁ.",
  "an4:127.1.5_0": "Yepi tattha sattā upapannā tepi tenobhāsena aññamaññaṁ sañjānanti: ",
  "an4:127.1.6_0": "‘aññepi kira, bho, santi sattā idhūpapannā’ti. ",
  "an4:127.1.7_0": "Tathāgatassa,",
  "an4:127.1.7_1": "bhikkhave,",
  "an4:127.1.7_2": "arahato sammāsambuddhassa pātubhāvā ayaṁ paṭhamo acchariyo abbhuto dhammo pātubhavati.",
  "an4:127.2.1_0": "Puna caparaṁ,",
  "an4:127.2.1_1": "bhikkhave,",
  "an4:127.2.1_2": "yadā bodhisatto sato sampajāno mātukucchimhā nikkhamati,",
  "an4:127.2.1_3": "atha sadevake loke samārake sabrahmake sassamaṇabrāhmaṇiyā pajāya sadevamanussāya appamāṇo uḷāro obhāso pātubhavati atikkammeva devānaṁ devānubhāvaṁ.",
  "an4:127.2.2_0": "Yāpi tā lokantarikā aghā asaṁvutā andhakārā andhakāratimisā yatthapimesaṁ candimasūriyānaṁ evaṁmahiddhikānaṁ evaṁmahānubhāvānaṁ ābhā nānubhonti,",
  "an4:127.2.2_1": "tatthapi appamāṇo uḷāro obhāso pātubhavati atikkammeva devānaṁ devānubhāvaṁ.",
  "an4:127.2.3_0": "Yepi tattha sattā upapannā tepi tenobhāsena aññamaññaṁ sañjānanti: ",
  "an4:127.2.4_0": "‘aññepi kira, bho, santi sattā idhūpapannā’ti. ",
  "an4:127.2.5_0": "Tathāgatassa,",
  "an4:127.2.5_1": "bhikkhave,",
  "an4:127.2.5_2": "arahato sammāsambuddhassa pātubhāvā ayaṁ dutiyo acchariyo abbhuto dhammo pātubhavati.",
  "an4:127.3.1_0": "Puna caparaṁ,",
  "an4:127.3.1_1": "bhikkhave,",
  "an4:127.3.1_2": "yadā tathāgato anuttaraṁ sammāsambodhiṁ abhisambujjhati,",
  "an4:127.3.1_3": "atha sadevake loke samārake sabrahmake sassamaṇabrāhmaṇiyā pajāya sadevamanussāya appamāṇo uḷāro obhāso pātubhavati atikkammeva devānaṁ devānubhāvaṁ.",
  "an4:127.3.2_0": "Yāpi tā lokantarikā aghā asaṁvutā andhakārā andhakāratimisā yatthapimesaṁ candimasūriyānaṁ evaṁmahiddhikānaṁ evaṁmahānubhāvānaṁ ābhā nānubhonti,",
  "an4:127.3.2_1": "tatthapi appamāṇo uḷāro obhāso pātubhavati atikkammeva devānaṁ devānubhāvaṁ.",
  "an4:127.3.3_0": "Yepi tattha sattā upapannā tepi tenobhāsena aññamaññaṁ sañjānanti: ",
  "an4:127.3.4_0": "‘aññepi kira, bho, santi sattā idhūpapannā’ti. ",
  "an4:127.3.5_0": "Tathāgatassa,",
  "an4:127.3.5_1": "bhikkhave,",
  "an4:127.3.5_2": "arahato sammāsambuddhassa pātubhāvā ayaṁ tatiyo acchariyo abbhuto dhammo pātubhavati.",
  "an4:127.4.1_0": "Puna caparaṁ,",
  "an4:127.4.1_1": "bhikkhave,",
  "an4:127.4.1_2": "yadā tathāgato anuttaraṁ dhammacakkaṁ pavatteti,",
  "an4:127.4.1_3": "atha sadevake loke samārake sabrahmake sassamaṇabrāhmaṇiyā pajāya sadevamanussāya appamāṇo uḷāro obhāso pātubhavati atikkammeva devānaṁ devānubhāvaṁ.",
  "an4:127.4.2_0": "Yāpi tā lokantarikā aghā asaṁvutā andhakārā andhakāratimisā yatthapimesaṁ candimasūriyānaṁ evaṁmahiddhikānaṁ evaṁmahānubhāvānaṁ ābhā nānubhonti,",
  "an4:127.4.2_1": "tatthapi appamāṇo uḷāro obhāso pātubhavati atikkammeva devānaṁ devānubhāvaṁ.",
  "an4:127.4.3_0": "Yepi tattha sattā upapannā tepi tenobhāsena aññamaññaṁ sañjānanti: ",
  "an4:127.4.4_0": "‘aññepi kira, bho, santi sattā idhūpapannā’ti. ",
  "an4:127.4.5_0": "Tathāgatassa,",
  "an4:127.4.5_1": "bhikkhave,",
  "an4:127.4.5_2": "arahato sammāsambuddhassa pātubhāvā ayaṁ catuttho acchariyo abbhuto dhammo pātubhavati.",
  "an4:127.4.6_0": "Tathāgatassa,",
  "an4:127.4.6_1": "bhikkhave,",
  "an4:127.4.6_2": "arahato sammāsambuddhassa pātubhāvā ime cattāro acchariyā abbhutā dhammā pātubhavantī”ti.",
  "an4:127.4.7_0": "Sattamaṁ. ",
  "an4:128.0.1_0": "Aṅguttara Nikāya 4 ",
  "an4:128.0.2_0": "13. Bhayavagga ",
  "an4:128.0.3_0": "128. Dutiyatathāgataacchariyasutta ",
  "an4:128.1.1_0": "“Tathāgatassa,",
  "an4:128.1.1_1": "bhikkhave,",
  "an4:128.1.1_2": "arahato sammāsambuddhassa pātubhāvā cattāro acchariyā abbhutā dhammā pātubhavanti.",
  "an4:128.1.2_0": "Katame cattāro? ",
  "an4:128.1.3_0": "Ālayārāmā, bhikkhave, pajā ālayaratā ālayasammuditā; ",
  "an4:128.1.4_0": "sā tathāgatena anālaye dhamme desiyamāne sussūsati sotaṁ odahati aññā cittaṁ upaṭṭhapeti. ",
  "an4:128.1.5_0": "Tathāgatassa,",
  "an4:128.1.5_1": "bhikkhave,",
  "an4:128.1.5_2": "arahato sammāsambuddhassa pātubhāvā ayaṁ paṭhamo acchariyo abbhuto dhammo pātubhavati.",
  "an4:128.2.1_0": "Mānārāmā, bhikkhave, pajā mānaratā mānasammuditā. ",
  "an4:128.2.2_0": "Sā tathāgatena mānavinaye dhamme desiyamāne sussūsati sotaṁ odahati aññā cittaṁ upaṭṭhapeti. ",
  "an4:128.2.3_0": "Tathāgatassa,",
  "an4:128.2.3_1": "bhikkhave,",
  "an4:128.2.3_2": "arahato sammāsambuddhassa pātubhāvā ayaṁ dutiyo acchariyo abbhuto dhammo pātubhavati.",
  "an4:128.3.1_0": "Anupasamārāmā, bhikkhave, pajā anupasamaratā anupasamasammuditā. ",
  "an4:128.3.2_0": "Sā tathāgatena opasamike dhamme desiyamāne sussūsati sotaṁ odahati aññā cittaṁ upaṭṭhapeti. ",
  "an4:128.3.3_0": "Tathāgatassa,",
  "an4:128.3.3_1": "bhikkhave,",
  "an4:128.3.3_2": "arahato sammāsambuddhassa pātubhāvā ayaṁ tatiyo acchariyo abbhuto dhammo pātubhavati.",
  "an4:128.4.1_0": "Avijjāgatā, bhikkhave, pajā aṇḍabhūtā pariyonaddhā. ",
  "an4:128.4.2_0": "Sā tathāgatena avijjāvinaye dhamme desiyamāne sussūsati sotaṁ odahati aññā cittaṁ upaṭṭhapeti. ",
  "an4:128.4.3_0": "Tathāgatassa,",
  "an4:128.4.3_1": "bhikkhave,",
  "an4:128.4.3_2": "arahato sammāsambuddhassa pātubhāvā ayaṁ catuttho acchariyo abbhuto dhammo pātubhavati.",
  "an4:128.4.4_0": "Tathāgatassa,",
  "an4:128.4.4_1": "bhikkhave,",
  "an4:128.4.4_2": "arahato sammāsambuddhassa pātubhāvā ime cattāro acchariyā abbhutā dhammā pātubhavantī”ti.",
  "an4:128.4.5_0": "Aṭṭhamaṁ. ",
  "an4:129.0.1_0": "Aṅguttara Nikāya 4 ",
  "an4:129.0.2_0": "13. Bhayavagga ",
  "an4:129.0.3_0": "129. Ānandaacchariyasutta ",
  "an4:129.1.1_0": "“Cattārome, bhikkhave, acchariyā abbhutā dhammā ānande. ",
  "an4:129.1.2_0": "Katame cattāro? ",
  "an4:129.1.3_0": "Sace, bhikkhave, bhikkhuparisā ānandaṁ dassanāya upasaṅkamati, dassanenapi sā attamanā hoti. ",
  "an4:129.1.4_0": "Tatra ce ānando dhammaṁ bhāsati, bhāsitenapi sā attamanā hoti. ",
  "an4:129.1.5_0": "Atittāva, bhikkhave, bhikkhuparisā hoti, atha ānando tuṇhī bhavati. ",
  "an4:129.2.1_0": "Sace, bhikkhave, bhikkhuniparisā ānandaṁ dassanāya upasaṅkamati, dassanenapi sā attamanā hoti. ",
  "an4:129.2.2_0": "Tattha ce ānando dhammaṁ bhāsati, bhāsitenapi sā attamanā hoti. ",
  "an4:129.2.3_0": "Atittāva, bhikkhave, bhikkhuniparisā hoti, atha ānando tuṇhī bhavati. ",
  "an4:129.3.1_0": "Sace, bhikkhave, upāsakaparisā ānandaṁ dassanāya upasaṅkamati, dassanenapi sā attamanā hoti. ",
  "an4:129.3.2_0": "Tatra ce ānando dhammaṁ bhāsati, bhāsitenapi sā attamanā hoti. ",
  "an4:129.3.3_0": "Atittāva, bhikkhave, upāsakaparisā hoti, atha ānando tuṇhī bhavati. ",
  "an4:129.4.1_0": "Sace, bhikkhave, upāsikāparisā ānandaṁ dassanāya upasaṅkamati, dassanenapi sā attamanā hoti. ",
  "an4:129.4.2_0": "Tatra ce ānando dhammaṁ bhāsati, bhāsitenapi sā attamanā hoti. ",
  "an4:129.4.3_0": "Atittāva, bhikkhave, upāsikāparisā hoti, atha ānando tuṇhī bhavati. ",
  "an4:129.4.4_0": "Ime kho, bhikkhave, cattāro acchariyā abbhutā dhammā ānande”ti. ",
  "an4:129.4.5_0": "Navamaṁ. ",
  "an4:130.0.1_0": "Aṅguttara Nikāya 4 ",
  "an4:130.0.2_0": "13. Bhayavagga ",
  "an4:130.0.3_0": "130. Cakkavattiacchariyasutta ",
  "an4:130.1.1_0": "“Cattārome, bhikkhave, acchariyā abbhutā dhammā raññe cakkavattimhi. ",
  "an4:130.1.2_0": "Katame cattāro? ",
  "an4:130.1.3_0": "Sace,",
  "an4:130.1.3_1": "bhikkhave,",
  "an4:130.1.3_2": "khattiyaparisā rājānaṁ cakkavattiṁ dassanāya upasaṅkamati,",
  "an4:130.1.3_3": "dassanenapi sā attamanā hoti.",
  "an4:130.1.4_0": "Tatra ce rājā cakkavattī bhāsati, bhāsitenapi sā attamanā hoti. ",
  "an4:130.1.5_0": "Atittāva, bhikkhave, khattiyaparisā hoti, atha rājā cakkavattī tuṇhī bhavati. ",
  "an4:130.2.1_0": "Sace,",
  "an4:130.2.1_1": "bhikkhave,",
  "an4:130.2.1_2": "brāhmaṇaparisā rājānaṁ cakkavattiṁ dassanāya upasaṅkamati,",
  "an4:130.2.1_3": "dassanenapi sā attamanā hoti.",
  "an4:130.2.2_0": "Tatra ce rājā cakkavattī bhāsati, bhāsitenapi sā attamanā hoti. ",
  "an4:130.2.3_0": "Atittāva, bhikkhave, brāhmaṇaparisā hoti, atha rājā cakkavattī tuṇhī bhavati. ",
  "an4:130.3.1_0": "Sace,",
  "an4:130.3.1_1": "bhikkhave,",
  "an4:130.3.1_2": "gahapatiparisā rājānaṁ cakkavattiṁ dassanāya upasaṅkamati,",
  "an4:130.3.1_3": "dassanenapi sā attamanā hoti.",
  "an4:130.3.2_0": "Tatra ce rājā cakkavattī bhāsati, bhāsitenapi sā attamanā hoti. ",
  "an4:130.3.3_0": "Atittāva, bhikkhave, gahapatiparisā hoti, atha rājā cakkavattī tuṇhī bhavati. ",
  "an4:130.4.1_0": "Sace,",
  "an4:130.4.1_1": "bhikkhave,",
  "an4:130.4.1_2": "samaṇaparisā rājānaṁ cakkavattiṁ dassanāya upasaṅkamati,",
  "an4:130.4.1_3": "dassanenapi sā attamanā hoti.",
  "an4:130.4.2_0": "Tatra ce rājā cakkavattī bhāsati, bhāsitenapi sā attamanā hoti. ",
  "an4:130.4.3_0": "Atittāva, bhikkhave, samaṇaparisā hoti, atha rājā cakkavattī tuṇhī bhavati. ",
  "an4:130.4.4_0": "Ime kho, bhikkhave, cattāro acchariyā abbhutā dhammā raññe cakkavattimhi. ",
  "an4:130.5.1_0": "Evamevaṁ kho, bhikkhave, cattāro acchariyā abbhutā dhammā ānande. ",
  "an4:130.5.2_0": "Katame cattāro? ",
  "an4:130.5.3_0": "Sace, bhikkhave, bhikkhuparisā ānandaṁ dassanāya upasaṅkamati, dassanenapi sā attamanā hoti. ",
  "an4:130.5.4_0": "Tatra ce ānando dhammaṁ bhāsati, bhāsitenapi sā attamanā hoti. ",
  "an4:130.5.5_0": "Atittāva, bhikkhave, bhikkhuparisā hoti, atha ānando tuṇhī bhavati. ",
  "an4:130.6.1_0": "Sace,",
  "an4:130.6.1_1": "bhikkhave,",
  "an4:130.6.1_2": "bhikkhuniparisā …pe… sace,",
  "an4:130.6.1_3": "bhikkhave,",
  "an4:130.6.1_4": "upāsakaparisā …pe… sace,",
  "an4:130.6.1_5": "bhikkhave,",
  "an4:130.6.1_6": "upāsikāparisā ānandaṁ dassanāya upasaṅkamati,",
  "an4:130.6.1_7": "dassanenapi sā attamanā hoti.",
  "an4:130.6.2_0": "Tatra ce ānando dhammaṁ bhāsati, bhāsitenapi sā attamanā hoti. ",
  "an4:130.6.3_0": "Atittāva, bhikkhave, upāsikāparisā hoti, atha ānando tuṇhī bhavati. ",
  "an4:130.6.4_0": "Ime kho, bhikkhave, cattāro acchariyā abbhutā dhammā ānande”ti. ",
  "an4:130.6.5_0": "Dasamaṁ. ",
  "an4:130.6.6_0": "Bhayavaggo tatiyo. ",
  "an4:130.7.0_0": "Tassuddānaṁ",
  "an4:130.7.1_0": "Attānuvādaūmi ca, ",
  "an4:130.7.2_0": "dve ca nānā dve ca honti; ",
  "an4:130.7.3_0": "Mettā dve ca acchariyā, ",
  "an4:130.7.4_0": "aparā ca tathā duveti. ",
  "an4:131.0.1_0": "Aṅguttara Nikāya 4 ",
  "an4:131.0.2_0": "14. Puggalavagga ",
  "an4:131.0.3_0": "131. Saṁyojanasutta ",
  "an4:131.1.1_0": "“Cattārome, bhikkhave, puggalā santo saṁvijjamānā lokasmiṁ. ",
  "an4:131.1.2_0": "Katame cattāro? ",
  "an4:131.1.3_0": "Idha,",
  "an4:131.1.3_1": "bhikkhave,",
  "an4:131.1.3_2": "ekaccassa puggalassa orambhāgiyāni saṁyojanāni appahīnāni honti,",
  "an4:131.1.3_3": "upapattipaṭilābhiyāni saṁyojanāni appahīnāni honti,",
  "an4:131.1.3_4": "bhavapaṭilābhiyāni saṁyojanāni appahīnāni honti.",
  "an4:131.2.1_0": "Idha pana,",
  "an4:131.2.1_1": "bhikkhave,",
  "an4:131.2.1_2": "ekaccassa puggalassa orambhāgiyāni saṁyojanāni pahīnāni honti,",
  "an4:131.2.1_3": "upapattipaṭilābhiyāni saṁyojanāni appahīnāni honti,",
  "an4:131.2.1_4": "bhavapaṭilābhiyāni saṁyojanāni appahīnāni honti.",
  "an4:131.3.1_0": "Idha pana,",
  "an4:131.3.1_1": "bhikkhave,",
  "an4:131.3.1_2": "ekaccassa puggalassa orambhāgiyāni saṁyojanāni pahīnāni honti,",
  "an4:131.3.1_3": "upapattipaṭilābhiyāni saṁyojanāni pahīnāni honti,",
  "an4:131.3.1_4": "bhavapaṭilābhiyāni saṁyojanāni appahīnāni honti.",
  "an4:131.4.1_0": "Idha pana,",
  "an4:131.4.1_1": "bhikkhave,",
  "an4:131.4.1_2": "ekaccassa puggalassa orambhāgiyāni saṁyojanāni pahīnāni honti,",
  "an4:131.4.1_3": "upapattipaṭilābhiyāni saṁyojanāni pahīnāni honti,",
  "an4:131.4.1_4": "bhavapaṭilābhiyāni saṁyojanāni pahīnāni honti.",
  "an4:131.5.1_0": "Katamassa,",
  "an4:131.5.1_1": "bhikkhave,",
  "an4:131.5.1_2": "puggalassa orambhāgiyāni saṁyojanāni appahīnāni,",
  "an4:131.5.1_3": "upapattipaṭilābhiyāni saṁyojanāni appahīnāni,",
  "an4:131.5.1_4": "bhavapaṭilābhiyāni saṁyojanāni appahīnāni?",
  "an4:131.5.2_0": "Sakadāgāmissa. ",
  "an4:131.5.3_0": "Imassa kho,",
  "an4:131.5.3_1": "bhikkhave,",
  "an4:131.5.3_2": "puggalassa orambhāgiyāni saṁyojanāni appahīnāni,",
  "an4:131.5.3_3": "upapattipaṭilābhiyāni saṁyojanāni appahīnāni,",
  "an4:131.5.3_4": "bhavapaṭilābhiyāni saṁyojanāni appahīnāni.",
  "an4:131.6.1_0": "Katamassa,",
  "an4:131.6.1_1": "bhikkhave,",
  "an4:131.6.1_2": "puggalassa orambhāgiyāni saṁyojanāni pahīnāni,",
  "an4:131.6.1_3": "upapattipaṭilābhiyāni saṁyojanāni appahīnāni,",
  "an4:131.6.1_4": "bhavapaṭilābhiyāni saṁyojanāni appahīnāni?",
  "an4:131.6.2_0": "Uddhaṁsotassa akaniṭṭhagāmino. ",
  "an4:131.6.3_0": "Imassa kho,",
  "an4:131.6.3_1": "bhikkhave,",
  "an4:131.6.3_2": "puggalassa orambhāgiyāni saṁyojanāni pahīnāni,",
  "an4:131.6.3_3": "upapattipaṭilābhiyāni saṁyojanāni appahīnāni,",
  "an4:131.6.3_4": "bhavapaṭilābhiyāni saṁyojanāni appahīnāni.",
  "an4:131.7.1_0": "Katamassa,",
  "an4:131.7.1_1": "bhikkhave,",
  "an4:131.7.1_2": "puggalassa orambhāgiyāni saṁyojanāni pahīnāni,",
  "an4:131.7.1_3": "upapattipaṭilābhiyāni saṁyojanāni pahīnāni,",
  "an4:131.7.1_4": "bhavapaṭilābhiyāni saṁyojanāni appahīnāni?",
  "an4:131.7.2_0": "Antarāparinibbāyissa. ",
  "an4:131.7.3_0": "Imassa kho,",
  "an4:131.7.3_1": "bhikkhave,",
  "an4:131.7.3_2": "puggalassa orambhāgiyāni saṁyojanāni pahīnāni,",
  "an4:131.7.3_3": "upapattipaṭilābhiyāni saṁyojanāni pahīnāni,",
  "an4:131.7.3_4": "bhavapaṭilābhiyāni saṁyojanāni appahīnāni.",
  "an4:131.8.1_0": "Katamassa,",
  "an4:131.8.1_1": "bhikkhave,",
  "an4:131.8.1_2": "puggalassa orambhāgiyāni saṁyojanāni pahīnāni,",
  "an4:131.8.1_3": "upapattipaṭilābhiyāni saṁyojanāni pahīnāni,",
  "an4:131.8.1_4": "bhavapaṭilābhiyāni saṁyojanāni pahīnāni?",
  "an4:131.8.2_0": "Arahato. ",
  "an4:131.8.3_0": "Imassa kho,",
  "an4:131.8.3_1": "bhikkhave,",
  "an4:131.8.3_2": "puggalassa orambhāgiyāni saṁyojanāni pahīnāni,",
  "an4:131.8.3_3": "upapattipaṭilābhiyāni saṁyojanāni pahīnāni,",
  "an4:131.8.3_4": "bhavapaṭilābhiyāni saṁyojanāni pahīnāni.",
  "an4:131.8.4_0": "Ime kho, bhikkhave, cattāro puggalā santo saṁvijjamānā lokasmin”ti. ",
  "an4:131.8.5_0": "Paṭhamaṁ. ",
  "an4:132.0.1_0": "Aṅguttara Nikāya 4 ",
  "an4:132.0.2_0": "14. Puggalavagga ",
  "an4:132.0.3_0": "132. Paṭibhānasutta ",
  "an4:132.1.1_0": "“Cattārome, bhikkhave, puggalā santo saṁvijjamānā lokasmiṁ. ",
  "an4:132.1.2_0": "Katame cattāro? ",
  "an4:132.1.3_0": "Yuttappaṭibhāno, no muttappaṭibhāno; ",
  "an4:132.1.4_0": "muttappaṭibhāno, no yuttappaṭibhāno; ",
  "an4:132.1.5_0": "yuttappaṭibhāno ca muttappaṭibhāno ca; ",
  "an4:132.1.6_0": "neva yuttappaṭibhāno na muttappaṭibhāno—",
  "an4:132.1.7_0": "ime kho, bhikkhave, cattāro puggalā santo saṁvijjamānā lokasmin”ti. ",
  "an4:132.1.8_0": "Dutiyaṁ. ",
  "an4:133.0.1_0": "Aṅguttara Nikāya 4 ",
  "an4:133.0.2_0": "14. Puggalavagga ",
  "an4:133.0.3_0": "133. Ugghaṭitaññūsutta ",
  "an4:133.1.1_0": "“Cattārome, bhikkhave, puggalā santo saṁvijjamānā lokasmiṁ. ",
  "an4:133.1.2_0": "Katame cattāro? ",
  "an4:133.1.3_0": "Ugghaṭitaññū, vipañcitaññū, neyyo, padaparamo—",
  "an4:133.1.4_0": "Ime kho, bhikkhave, cattāro puggalā santo saṁvijjamānā lokasmin”ti. ",
  "an4:133.1.5_0": "Tatiyaṁ. ",
  "an4:134.0.1_0": "Aṅguttara Nikāya 4 ",
  "an4:134.0.2_0": "14. Puggalavagga ",
  "an4:134.0.3_0": "134. Uṭṭhānaphalasutta ",
  "an4:134.1.1_0": "“Cattārome, bhikkhave, puggalā santo saṁvijjamānā lokasmiṁ. ",
  "an4:134.1.2_0": "Katame cattāro? ",
  "an4:134.1.3_0": "Uṭṭhānaphalūpajīvī na kammaphalūpajīvī, ",
  "an4:134.1.4_0": "kammaphalūpajīvī na uṭṭhānaphalūpajīvī, ",
  "an4:134.1.5_0": "uṭṭhānaphalūpajīvī ceva kammaphalūpajīvī ca, ",
  "an4:134.1.6_0": "neva uṭṭhānaphalūpajīvī na kammaphalūpajīvī—",
  "an4:134.1.7_0": "Ime kho, bhikkhave, cattāro puggalā santo saṁvijjamānā lokasmin”ti. ",
  "an4:134.1.8_0": "Catutthaṁ. ",
  "an4:135.0.1_0": "Aṅguttara Nikāya 4 ",
  "an4:135.0.2_0": "14. Puggalavagga ",
  "an4:135.0.3_0": "135. Sāvajjasutta ",
  "an4:135.1.1_0": "“Cattārome, bhikkhave, puggalā santo saṁvijjamānā lokasmiṁ. ",
  "an4:135.1.2_0": "Katame cattāro? ",
  "an4:135.1.3_0": "Sāvajjo, vajjabahulo, appavajjo, anavajjo. ",
  "an4:135.2.1_0": "Kathañca, bhikkhave, puggalo sāvajjo hoti? ",
  "an4:135.2.2_0": "Idha,",
  "an4:135.2.2_1": "bhikkhave,",
  "an4:135.2.2_2": "ekacco puggalo sāvajjena kāyakammena samannāgato hoti,",
  "an4:135.2.2_3": "sāvajjena vacīkammena samannāgato hoti,",
  "an4:135.2.2_4": "sāvajjena manokammena samannāgato hoti.",
  "an4:135.2.3_0": "Evaṁ kho, bhikkhave, puggalo sāvajjo hoti. ",
  "an4:135.3.1_0": "Kathañca, bhikkhave, puggalo vajjabahulo hoti? ",
  "an4:135.3.2_0": "Idha, bhikkhave, ekacco puggalo sāvajjena bahulaṁ kāyakammena samannāgato hoti, appaṁ anavajjena; ",
  "an4:135.3.3_0": "sāvajjena bahulaṁ vacīkammena samannāgato hoti, appaṁ anavajjena; ",
  "an4:135.3.4_0": "sāvajjena bahulaṁ manokammena samannāgato hoti, appaṁ anavajjena. ",
  "an4:135.3.5_0": "Evaṁ kho, bhikkhave, puggalo vajjabahulo hoti. ",
  "an4:135.4.1_0": "Kathañca, bhikkhave, puggalo appavajjo hoti? ",
  "an4:135.4.2_0": "Idha, bhikkhave, ekacco puggalo anavajjena bahulaṁ kāyakammena samannāgato hoti, appaṁ sāvajjena; ",
  "an4:135.4.3_0": "anavajjena bahulaṁ vacīkammena samannāgato hoti, appaṁ sāvajjena; ",
  "an4:135.4.4_0": "anavajjena bahulaṁ manokammena samannāgato hoti, appaṁ sāvajjena. ",
  "an4:135.4.5_0": "Evaṁ kho, bhikkhave, puggalo appavajjo hoti. ",
  "an4:135.5.1_0": "Kathañca, bhikkhave, puggalo anavajjo hoti? ",
  "an4:135.5.2_0": "Idha,",
  "an4:135.5.2_1": "bhikkhave,",
  "an4:135.5.2_2": "ekacco puggalo anavajjena kāyakammena samannāgato hoti,",
  "an4:135.5.2_3": "anavajjena vacīkammena samannāgato hoti,",
  "an4:135.5.2_4": "anavajjena manokammena samannāgato hoti.",
  "an4:135.5.3_0": "Evaṁ kho, bhikkhave, puggalo anavajjo hoti. ",
  "an4:135.5.4_0": "Ime kho, bhikkhave, cattāro puggalā santo saṁvijjamānā lokasmin”ti. ",
  "an4:135.5.5_0": "Pañcamaṁ. ",
  "an4:136.0.1_0": "Aṅguttara Nikāya 4 ",
  "an4:136.0.2_0": "14. Puggalavagga ",
  "an4:136.0.3_0": "136. Paṭhamasīlasutta ",
  "an4:136.1.1_0": "“Cattārome, bhikkhave, puggalā santo saṁvijjamānā lokasmiṁ. ",
  "an4:136.1.2_0": "Katame cattāro? ",
  "an4:136.1.3_0": "Idha,",
  "an4:136.1.3_1": "bhikkhave,",
  "an4:136.1.3_2": "ekacco puggalo sīlesu na paripūrakārī hoti,",
  "an4:136.1.3_3": "samādhismiṁ na paripūrakārī,",
  "an4:136.1.3_4": "paññāya na paripūrakārī.",
  "an4:136.2.1_0": "Idha pana,",
  "an4:136.2.1_1": "bhikkhave,",
  "an4:136.2.1_2": "ekacco puggalo sīlesu paripūrakārī hoti,",
  "an4:136.2.1_3": "samādhismiṁ na paripūrakārī,",
  "an4:136.2.1_4": "paññāya na paripūrakārī.",
  "an4:136.3.1_0": "Idha pana,",
  "an4:136.3.1_1": "bhikkhave,",
  "an4:136.3.1_2": "ekacco puggalo sīlesu paripūrakārī hoti,",
  "an4:136.3.1_3": "samādhismiṁ paripūrakārī,",
  "an4:136.3.1_4": "paññāya na paripūrakārī.",
  "an4:136.4.1_0": "Idha pana,",
  "an4:136.4.1_1": "bhikkhave,",
  "an4:136.4.1_2": "ekacco puggalo sīlesu paripūrakārī hoti,",
  "an4:136.4.1_3": "samādhismiṁ paripūrakārī,",
  "an4:136.4.1_4": "paññāya paripūrakārī.",
  "an4:136.4.2_0": "Ime kho, bhikkhave, cattāro puggalā santo saṁvijjamānā lokasmin”ti. ",
  "an4:136.4.3_0": "Chaṭṭhaṁ. ",
  "an4:137.0.1_0": "Aṅguttara Nikāya 4 ",
  "an4:137.0.2_0": "14. Puggalavagga ",
  "an4:137.0.3_0": "137. Dutiyasīlasutta ",
  "an4:137.1.1_0": "“Cattārome, bhikkhave, puggalā santo saṁvijjamānā lokasmiṁ. ",
  "an4:137.1.2_0": "Katame cattāro? ",
  "an4:137.1.3_0": "Idha,",
  "an4:137.1.3_1": "bhikkhave,",
  "an4:137.1.3_2": "ekacco puggalo na sīlagaru hoti na sīlādhipateyyo,",
  "an4:137.1.3_3": "na samādhigaru hoti na samādhādhipateyyo,",
  "an4:137.1.3_4": "na paññāgaru hoti na paññādhipateyyo.",
  "an4:137.2.1_0": "Idha pana,",
  "an4:137.2.1_1": "bhikkhave,",
  "an4:137.2.1_2": "ekacco puggalo sīlagaru hoti sīlādhipateyyo,",
  "an4:137.2.1_3": "na samādhigaru hoti na samādhādhipateyyo,",
  "an4:137.2.1_4": "na paññāgaru hoti na paññādhipateyyo.",
  "an4:137.3.1_0": "Idha pana,",
  "an4:137.3.1_1": "bhikkhave,",
  "an4:137.3.1_2": "ekacco puggalo sīlagaru hoti sīlādhipateyyo,",
  "an4:137.3.1_3": "samādhigaru hoti samādhādhipateyyo,",
  "an4:137.3.1_4": "na paññāgaru hoti na paññādhipateyyo.",
  "an4:137.4.1_0": "Idha pana,",
  "an4:137.4.1_1": "bhikkhave,",
  "an4:137.4.1_2": "ekacco puggalo sīlagaru hoti sīlādhipateyyo,",
  "an4:137.4.1_3": "samādhigaru hoti samādhādhipateyyo,",
  "an4:137.4.1_4": "paññāgaru hoti paññādhipateyyo.",
  "an4:137.4.2_0": "Ime kho, bhikkhave, cattāro puggalā santo saṁvijjamānā lokasmin”ti. ",
  "an4:137.4.3_0": "Sattamaṁ. ",
  "an4:138.0.1_0": "Aṅguttara Nikāya 4 ",
  "an4:138.0.2_0": "14. Puggalavagga ",
  "an4:138.0.3_0": "138. Nikaṭṭhasutta ",
  "an4:138.1.1_0": "“Cattārome, bhikkhave, puggalā santo saṁvijjamānā lokasmiṁ. ",
  "an4:138.1.2_0": "Katame cattāro? ",
  "an4:138.1.3_0": "Nikaṭṭhakāyo anikaṭṭhacitto,",
  "an4:138.1.4_0": "anikaṭṭhakāyo nikaṭṭhacitto, ",
  "an4:138.1.5_0": "anikaṭṭhakāyo ca anikaṭṭhacitto ca, ",
  "an4:138.1.6_0": "nikaṭṭhakāyo ca nikaṭṭhacitto ca. ",
  "an4:138.2.1_0": "Kathañca, bhikkhave, puggalo nikaṭṭhakāyo hoti anikaṭṭhacitto? ",
  "an4:138.2.2_0": "Idha, bhikkhave, ekacco puggalo araññavanapatthāni pantāni senāsanāni paṭisevati. ",
  "an4:138.2.3_0": "So tattha kāmavitakkampi vitakketi byāpādavitakkampi vitakketi vihiṁsāvitakkampi vitakketi. ",
  "an4:138.2.4_0": "Evaṁ kho, bhikkhave, puggalo nikaṭṭhakāyo hoti anikaṭṭhacitto. ",
  "an4:138.3.1_0": "Kathañca, bhikkhave, puggalo anikaṭṭhakāyo hoti nikaṭṭhacitto? ",
  "an4:138.3.2_0": "Idha, bhikkhave, ekacco puggalo naheva kho araññavanapatthāni pantāni senāsanāni paṭisevati. ",
  "an4:138.3.3_0": "So tattha nekkhammavitakkampi vitakketi abyāpādavitakkampi vitakketi avihiṁsāvitakkampi vitakketi. ",
  "an4:138.3.4_0": "Evaṁ kho, bhikkhave, puggalo anikaṭṭhakāyo hoti nikaṭṭhacitto. ",
  "an4:138.4.1_0": "Kathañca, bhikkhave, puggalo anikaṭṭhakāyo ca hoti anikaṭṭhacitto ca? ",
  "an4:138.4.2_0": "Idha, bhikkhave, ekacco puggalo naheva kho araññavanapatthāni pantāni senāsanāni paṭisevati. ",
  "an4:138.4.3_0": "So tattha kāmavitakkampi vitakketi byāpādavitakkampi vitakketi vihiṁsāvitakkampi vitakketi. ",
  "an4:138.4.4_0": "Evaṁ kho, bhikkhave, puggalo anikaṭṭhakāyo ca hoti anikaṭṭhacitto ca. ",
  "an4:138.5.1_0": "Kathañca, bhikkhave, puggalo nikaṭṭhakāyo ca hoti nikaṭṭhacitto ca? ",
  "an4:138.5.2_0": "Idha, bhikkhave, ekacco puggalo araññavanapatthāni pantāni senāsanāni paṭisevati. ",
  "an4:138.5.3_0": "So tattha nekkhammavitakkampi vitakketi abyāpādavitakkampi vitakketi avihiṁsāvitakkampi vitakketi. ",
  "an4:138.5.4_0": "Evaṁ kho, bhikkhave, puggalo nikaṭṭhakāyo ca hoti nikaṭṭhacitto ca. ",
  "an4:138.5.5_0": "Ime kho, bhikkhave, cattāro puggalā santo saṁvijjamānā lokasmin”ti. ",
  "an4:138.5.6_0": "Aṭṭhamaṁ. ",
  "an4:139.0.1_0": "Aṅguttara Nikāya 4 ",
  "an4:139.0.2_0": "14. Puggalavagga ",
  "an4:139.0.3_0": "139. Dhammakathikasutta ",
  "an4:139.1.1_0": "“Cattārome, bhikkhave, dhammakathikā. ",
  "an4:139.1.2_0": "Katame cattāro? ",
  "an4:139.1.3_0": "Idha, bhikkhave, ekacco dhammakathiko appañca bhāsati asahitañca; ",
  "an4:139.1.4_0": "parisā cassa na kusalā hoti sahitāsahitassa. ",
  "an4:139.1.5_0": "Evarūpo, bhikkhave, dhammakathiko evarūpāya parisāya dhammakathikotveva saṅkhaṁ gacchati. ",
  "an4:139.2.1_0": "Idha pana, bhikkhave, ekacco dhammakathiko appañca bhāsati sahitañca; ",
  "an4:139.2.2_0": "parisā cassa kusalā hoti sahitāsahitassa. ",
  "an4:139.2.3_0": "Evarūpo, bhikkhave, dhammakathiko evarūpāya parisāya dhammakathikotveva saṅkhaṁ gacchati. ",
  "an4:139.3.1_0": "Idha pana, bhikkhave, ekacco dhammakathiko bahuñca bhāsati asahitañca; ",
  "an4:139.3.2_0": "parisā cassa na kusalā hoti sahitāsahitassa. ",
  "an4:139.3.3_0": "Evarūpo, bhikkhave, dhammakathiko evarūpāya parisāya dhammakathikotveva saṅkhaṁ gacchati. ",
  "an4:139.4.1_0": "Idha pana, bhikkhave, ekacco dhammakathiko bahuñca bhāsati sahitañca; ",
  "an4:139.4.2_0": "parisā cassa kusalā hoti sahitāsahitassa. ",
  "an4:139.4.3_0": "Evarūpo, bhikkhave, dhammakathiko evarūpāya parisāya dhammakathikotveva saṅkhaṁ gacchati. ",
  "an4:139.4.4_0": "Ime kho, bhikkhave, cattāro dhammakathikā”ti. ",
  "an4:139.4.5_0": "Navamaṁ. ",
  "an4:140.0.1_0": "Aṅguttara Nikāya 4 ",
  "an4:140.0.2_0": "14. Puggalavagga ",
  "an4:140.0.3_0": "140. Vādīsutta ",
  "an4:140.1.1_0": "“Cattārome, bhikkhave, vādī. ",
  "an4:140.1.2_0": "Katame cattāro? ",
  "an4:140.1.3_0": "Atthi, bhikkhave, vādī atthato pariyādānaṁ gacchati, no byañjanato; ",
  "an4:140.1.4_0": "atthi, bhikkhave, vādī byañjanato pariyādānaṁ gacchati, no atthato; ",
  "an4:140.1.5_0": "atthi, bhikkhave, vādī atthato ca byañjanato ca pariyādānaṁ gacchati; ",
  "an4:140.1.6_0": "atthi, bhikkhave, vādī nevatthato no byañjanato pariyādānaṁ gacchati. ",
  "an4:140.1.7_0": "Ime kho, bhikkhave, cattāro vādī. ",
  "an4:140.1.8_0": "Aṭṭhānametaṁ,",
  "an4:140.1.8_1": "bhikkhave,",
  "an4:140.1.8_2": "anavakāso yaṁ catūhi paṭisambhidāhi samannāgato atthato vā byañjanato vā pariyādānaṁ gaccheyyā”ti.",
  "an4:140.1.9_0": "Dasamaṁ. ",
  "an4:140.1.10_0": "Puggalavaggo catuttho. ",
  "an4:140.2.0_0": "Tassuddānaṁ",
  "an4:140.2.1_0": "Saṁyojanaṁ paṭibhāno, ",
  "an4:140.2.2_0": "ugghaṭitaññu uṭṭhānaṁ; ",
  "an4:140.2.3_0": "Sāvajjo dve ca sīlāni, ",
  "an4:140.2.4_0": "nikaṭṭha dhamma vādī cāti. ",
  "an4:141.0.1_0": "Aṅguttara Nikāya 4 ",
  "an4:141.0.2_0": "15. Ābhāvagga ",
  "an4:141.0.3_0": "141. Ābhāsutta ",
  "an4:141.1.1_0": "“Catasso imā, bhikkhave, ābhā. ",
  "an4:141.1.2_0": "Katamā catasso? ",
  "an4:141.1.3_0": "Candābhā, sūriyābhā, aggābhā, paññābhā—",
  "an4:141.1.4_0": "imā kho, bhikkhave, catasso ābhā. ",
  "an4:141.1.5_0": "Etadaggaṁ, bhikkhave, imāsaṁ catunnaṁ ābhānaṁ yadidaṁ paññābhā”ti. ",
  "an4:141.1.6_0": "Paṭhamaṁ. ",
  "an4:142.0.1_0": "Aṅguttara Nikāya 4 ",
  "an4:142.0.2_0": "15. Ābhāvagga ",
  "an4:142.0.3_0": "142. Pabhāsutta ",
  "an4:142.1.1_0": "“Catasso imā, bhikkhave, pabhā. ",
  "an4:142.1.2_0": "Katamā catasso? ",
  "an4:142.1.3_0": "Candappabhā, sūriyappabhā, aggippabhā, paññāpabhā—",
  "an4:142.1.4_0": "imā kho, bhikkhave, catasso pabhā. ",
  "an4:142.1.5_0": "Etadaggaṁ, bhikkhave, imāsaṁ catunnaṁ pabhānaṁ yadidaṁ paññāpabhā”ti. ",
  "an4:142.1.6_0": "Dutiyaṁ. ",
  "an4:143.0.1_0": "Aṅguttara Nikāya 4 ",
  "an4:143.0.2_0": "15. Ābhāvagga ",
  "an4:143.0.3_0": "143. Ālokasutta ",
  "an4:143.1.1_0": "“Cattārome, bhikkhave, ālokā. ",
  "an4:143.1.2_0": "Katame cattāro? ",
  "an4:143.1.3_0": "Candāloko, sūriyāloko, aggāloko, paññāloko—",
  "an4:143.1.4_0": "Ime kho, bhikkhave, cattāro ālokā. ",
  "an4:143.1.5_0": "Etadaggaṁ, bhikkhave, imesaṁ catunnaṁ ālokānaṁ yadidaṁ paññāloko”ti. ",
  "an4:143.1.6_0": "Tatiyaṁ. ",
  "an4:144.0.1_0": "Aṅguttara Nikāya 4 ",
  "an4:144.0.2_0": "15. Ābhāvagga ",
  "an4:144.0.3_0": "144. Obhāsasutta ",
  "an4:144.1.1_0": "“Cattārome, bhikkhave, obhāsā. ",
  "an4:144.1.2_0": "Katame cattāro? ",
  "an4:144.1.3_0": "Candobhāso, sūriyobhāso, aggobhāso, paññobhāso—",
  "an4:144.1.4_0": "Ime kho, bhikkhave, cattāro obhāsā. ",
  "an4:144.1.5_0": "Etadaggaṁ, bhikkhave, imesaṁ catunnaṁ obhāsānaṁ yadidaṁ paññobhāso”ti. ",
  "an4:144.1.6_0": "Catutthaṁ. ",
  "an4:145.0.1_0": "Aṅguttara Nikāya 4 ",
  "an4:145.0.2_0": "15. Ābhāvagga ",
  "an4:145.0.3_0": "145. Pajjotasutta ",
  "an4:145.1.1_0": "“Cattārome, bhikkhave, pajjotā. ",
  "an4:145.1.2_0": "Katame cattāro? ",
  "an4:145.1.3_0": "Candapajjoto, sūriyapajjoto, aggipajjoto, paññāpajjoto—",
  "an4:145.1.4_0": "Ime kho, bhikkhave, cattāro pajjotā. ",
  "an4:145.1.5_0": "Etadaggaṁ, bhikkhave, imesaṁ catunnaṁ pajjotānaṁ yadidaṁ paññāpajjoto”ti. ",
  "an4:145.1.6_0": "Pañcamaṁ. ",
  "an4:146.0.1_0": "Aṅguttara Nikāya 4 ",
  "an4:146.0.2_0": "15. Ābhāvagga ",
  "an4:146.0.3_0": "146. Paṭhamakālasutta ",
  "an4:146.1.1_0": "“Cattārome, bhikkhave, kālā. ",
  "an4:146.1.2_0": "Katame cattāro? ",
  "an4:146.1.3_0": "Kālena dhammassavanaṁ, kālena dhammasākacchā, kālena sammasanā, kālena vipassanā—",
  "an4:146.1.4_0": "Ime kho, bhikkhave, cattāro kālā”ti. ",
  "an4:146.1.5_0": "Chaṭṭhaṁ. ",
  "an4:147.0.1_0": "Aṅguttara Nikāya 4 ",
  "an4:147.0.2_0": "15. Ābhāvagga ",
  "an4:147.0.3_0": "147. Dutiyakālasutta ",
  "an4:147.1.1_0": "“Cattārome,",
  "an4:147.1.1_1": "bhikkhave,",
  "an4:147.1.1_2": "kālā sammā bhāviyamānā sammā anuparivattiyamānā anupubbena āsavānaṁ khayaṁ pāpenti.",
  "an4:147.1.2_0": "Katame cattāro? ",
  "an4:147.1.3_0": "Kālena dhammassavanaṁ, kālena dhammasākacchā, kālena sammasanā, kālena vipassanā—",
  "an4:147.1.4_0": "Ime kho,",
  "an4:147.1.4_1": "bhikkhave,",
  "an4:147.1.4_2": "cattāro kālā sammā bhāviyamānā sammā anuparivattiyamānā anupubbena āsavānaṁ khayaṁ pāpenti.",
  "an4:147.2.1_0": "Seyyathāpi,",
  "an4:147.2.1_1": "bhikkhave,",
  "an4:147.2.1_2": "uparipabbate thullaphusitake deve vassante taṁ udakaṁ yathāninnaṁ pavattamānaṁ pabbatakandarapadarasākhā paripūreti;",
  "an4:147.2.1_3": "pabbatakandarapadarasākhā paripūrā kusobbhe paripūrenti;",
  "an4:147.2.1_4": "kusobbhā paripūrā mahāsobbhe paripūrenti;",
  "an4:147.2.1_5": "mahāsobbhā paripūrā kunnadiyo paripūrenti;",
  "an4:147.2.1_6": "kunnadiyo paripūrā mahānadiyo paripūrenti;",
  "an4:147.2.1_7": "mahānadiyo paripūrā samuddaṁ paripūrenti.",
  "an4:147.2.2_0": "Evamevaṁ kho,",
  "an4:147.2.2_1": "bhikkhave,",
  "an4:147.2.2_2": "ime cattāro kālā sammā bhāviyamānā sammā anuparivattiyamānā anupubbena āsavānaṁ khayaṁ pāpentī”ti.",
  "an4:147.2.3_0": "Sattamaṁ. ",
  "an4:148.0.1_0": "Aṅguttara Nikāya 4 ",
  "an4:148.0.2_0": "15. Ābhāvagga ",
  "an4:148.0.3_0": "148. Duccaritasutta ",
  "an4:148.1.1_0": "“Cattārimāni, bhikkhave, vacīduccaritāni. ",
  "an4:148.1.2_0": "Katamāni cattāri? ",
  "an4:148.1.3_0": "Musāvādo, pisuṇā vācā, pharusā vācā, samphappalāpo—",
  "an4:148.1.4_0": "Imāni kho, bhikkhave, cattāri vacīduccaritānī”ti. ",
  "an4:148.1.5_0": "Aṭṭhamaṁ. ",
  "an4:149.0.1_0": "Aṅguttara Nikāya 4 ",
  "an4:149.0.2_0": "15. Ābhāvagga ",
  "an4:149.0.3_0": "149. Sucaritasutta ",
  "an4:149.1.1_0": "“Cattārimāni, bhikkhave, vacīsucaritāni. ",
  "an4:149.1.2_0": "Katamāni cattāri? ",
  "an4:149.1.3_0": "Saccavācā, apisuṇā vācā, saṇhā vācā, mantabhāsā—",
  "an4:149.1.4_0": "Imāni kho, bhikkhave, cattāri vacīsucaritānī”ti. ",
  "an4:149.1.5_0": "Navamaṁ. ",
  "an4:150.0.1_0": "Aṅguttara Nikāya 4 ",
  "an4:150.0.2_0": "15. Ābhāvagga ",
  "an4:150.0.3_0": "150. Sārasutta ",
  "an4:150.1.1_0": "“Cattārome, bhikkhave, sārā. ",
  "an4:150.1.2_0": "Katame cattāro? ",
  "an4:150.1.3_0": "Sīlasāro, samādhisāro, paññāsāro, vimuttisāro—",
  "an4:150.1.4_0": "Ime kho, bhikkhave, cattāro sārā”ti. ",
  "an4:150.1.5_0": "Dasamaṁ. ",
  "an4:150.1.6_0": "Ābhāvaggo pañcamo. ",
  "an4:150.2.0_0": "Tassuddānaṁ",
  "an4:150.2.1_0": "Ābhā pabhā ca ālokā, ",
  "an4:150.2.2_0": "obhāsā ceva pajjotā; ",
  "an4:150.2.3_0": "Dve kālā caritā dve ca, ",
  "an4:150.2.4_0": "honti sārena te dasāti. ",
  "an4:150.2.5_0": "Tatiyo paṇṇāsako samatto. ",
  "an4:151.0.1_0": "Aṅguttara Nikāya 4 ",
  "an4:151.0.2_0": "16. Indriyavagga ",
  "an4:151.0.3_0": "151. Indriyasutta ",
  "an4:151.1.1_0": "“Cattārimāni, bhikkhave, indriyāni. ",
  "an4:151.1.2_0": "Katamāni cattāri? ",
  "an4:151.1.3_0": "Saddhindriyaṁ, vīriyindriyaṁ, satindriyaṁ, samādhindriyaṁ—",
  "an4:151.1.4_0": "Imāni kho, bhikkhave, cattāri indriyānī”ti. ",
  "an4:151.1.5_0": "Paṭhamaṁ. ",
  "an4:152.0.1_0": "Aṅguttara Nikāya 4 ",
  "an4:152.0.2_0": "16. Indriyavagga ",
  "an4:152.0.3_0": "152. Saddhābalasutta ",
  "an4:152.1.1_0": "“Cattārimāni, bhikkhave, balāni. ",
  "an4:152.1.2_0": "Katamāni cattāri? ",
  "an4:152.1.3_0": "Saddhābalaṁ, vīriyabalaṁ, satibalaṁ, samādhibalaṁ—",
  "an4:152.1.4_0": "Imāni kho, bhikkhave, cattāri balānī”ti. ",
  "an4:152.1.5_0": "Dutiyaṁ. ",
  "an4:153.0.1_0": "Aṅguttara Nikāya 4 ",
  "an4:153.0.2_0": "16. Indriyavagga ",
  "an4:153.0.3_0": "153. Paññābalasutta ",
  "an4:153.1.1_0": "“Cattārimāni, bhikkhave, balāni. ",
  "an4:153.1.2_0": "Katamāni cattāri? ",
  "an4:153.1.3_0": "Paññābalaṁ, vīriyabalaṁ, anavajjabalaṁ, saṅgahabalaṁ—",
  "an4:153.1.4_0": "Imāni kho, bhikkhave, cattāri balānī”ti. ",
  "an4:153.1.5_0": "Tatiyaṁ. ",
  "an4:154.0.1_0": "Aṅguttara Nikāya 4 ",
  "an4:154.0.2_0": "16. Indriyavagga ",
  "an4:154.0.3_0": "154. Satibalasutta ",
  "an4:154.1.1_0": "“Cattārimāni, bhikkhave, balāni. ",
  "an4:154.1.2_0": "Katamāni cattāri? ",
  "an4:154.1.3_0": "Satibalaṁ, samādhibalaṁ, anavajjabalaṁ, saṅgahabalaṁ—",
  "an4:154.1.4_0": "Imāni kho, bhikkhave, cattāri balānī”ti. ",
  "an4:154.1.5_0": "Catutthaṁ. ",
  "an4:155.0.1_0": "Aṅguttara Nikāya 4 ",
  "an4:155.0.2_0": "16. Indriyavagga ",
  "an4:155.0.3_0": "155. Paṭisaṅkhānabalasutta ",
  "an4:155.1.1_0": "“Cattārimāni, bhikkhave, balāni. ",
  "an4:155.1.2_0": "Katamāni cattāri? ",
  "an4:155.1.3_0": "Paṭisaṅkhānabalaṁ, bhāvanābalaṁ, anavajjabalaṁ, saṅgahabalaṁ—",
  "an4:155.1.4_0": "Imāni kho, bhikkhave, cattāri balānī”ti. ",
  "an4:155.1.5_0": "Pañcamaṁ. ",
  "an4:156.0.1_0": "Aṅguttara Nikāya 4 ",
  "an4:156.0.2_0": "16. Indriyavagga ",
  "an4:156.0.3_0": "156. Kappasutta ",
  "an4:156.1.1_0": "“Cattārimāni, bhikkhave, kappassa asaṅkhyeyyāni. ",
  "an4:156.1.2_0": "Katamāni cattāri? ",
  "an4:156.1.3_0": "Yadā, bhikkhave, kappo saṁvaṭṭati, taṁ na sukaraṁ saṅkhātuṁ—",
  "an4:156.1.4_0": "ettakāni vassānīti vā,",
  "an4:156.1.4_1": "ettakāni vassasatānīti vā,",
  "an4:156.1.4_2": "ettakāni vassasahassānīti vā,",
  "an4:156.1.4_3": "ettakāni vassasatasahassānīti vā.",
  "an4:156.2.1_0": "Yadā, bhikkhave, kappo saṁvaṭṭo tiṭṭhati, taṁ na sukaraṁ saṅkhātuṁ—",
  "an4:156.2.2_0": "ettakāni vassānīti vā,",
  "an4:156.2.2_1": "ettakāni vassasatānīti vā,",
  "an4:156.2.2_2": "ettakāni vassasahassānīti vā,",
  "an4:156.2.2_3": "ettakāni vassasatasahassānīti vā.",
  "an4:156.3.1_0": "Yadā, bhikkhave, kappo vivaṭṭati, taṁ na sukaraṁ saṅkhātuṁ—",
  "an4:156.3.2_0": "ettakāni vassānīti vā,",
  "an4:156.3.2_1": "ettakāni vassasatānīti vā,",
  "an4:156.3.2_2": "ettakāni vassasahassānīti vā,",
  "an4:156.3.2_3": "ettakāni vassasatasahassānīti vā.",
  "an4:156.4.1_0": "Yadā, bhikkhave, kappo vivaṭṭo tiṭṭhati, taṁ na sukaraṁ saṅkhātuṁ—",
  "an4:156.4.2_0": "ettakāni vassānīti vā,",
  "an4:156.4.2_1": "ettakāni vassasatānīti vā,",
  "an4:156.4.2_2": "ettakāni vassasahassānīti vā,",
  "an4:156.4.2_3": "ettakāni vassasatasahassānīti vā.",
  "an4:156.4.3_0": "Imāni kho, bhikkhave, cattāri kappassa asaṅkhyeyyānī”ti. ",
  "an4:156.4.4_0": "Chaṭṭhaṁ. ",
  "an4:157.0.1_0": "Aṅguttara Nikāya 4 ",
  "an4:157.0.2_0": "16. Indriyavagga ",
  "an4:157.0.3_0": "157. Rogasutta ",
  "an4:157.1.1_0": "“Dveme, bhikkhave, rogā. ",
  "an4:157.1.2_0": "Katame dve? ",
  "an4:157.1.3_0": "Kāyiko ca rogo cetasiko ca rogo. ",
  "an4:157.1.4_0": "Dissanti,",
  "an4:157.1.4_1": "bhikkhave,",
  "an4:157.1.4_2": "sattā kāyikena rogena ekampi vassaṁ ārogyaṁ paṭijānamānā,",
  "an4:157.1.4_3": "dvepi vassāni ārogyaṁ paṭijānamānā,",
  "an4:157.1.4_4": "tīṇipi vassāni ārogyaṁ paṭijānamānā,",
  "an4:157.1.4_5": "cattāripi vassāni ārogyaṁ paṭijānamānā,",
  "an4:157.1.4_6": "pañcapi vassāni ārogyaṁ paṭijānamānā,",
  "an4:157.1.4_7": "dasapi vassāni ārogyaṁ paṭijānamānā,",
  "an4:157.1.4_8": "vīsatipi vassāni ārogyaṁ paṭijānamānā,",
  "an4:157.1.4_9": "tiṁsampi vassāni ārogyaṁ paṭijānamānā,",
  "an4:157.1.4_10": "cattārīsampi vassāni ārogyaṁ paṭijānamānā,",
  "an4:157.1.4_11": "paññāsampi vassāni ārogyaṁ paṭijānamānā,",
  "an4:157.1.4_12": "vassasatampi,",
  "an4:157.1.4_13": "bhiyyopi ārogyaṁ paṭijānamānā.",
  "an4:157.1.5_0": "Te,",
  "an4:157.1.5_1": "bhikkhave,",
  "an4:157.1.5_2": "sattā sudullabhā lokasmiṁ ye cetasikena rogena muhuttampi ārogyaṁ paṭijānanti,",
  "an4:157.1.5_3": "aññatra khīṇāsavehi.",
  "an4:157.2.1_0": "Cattārome, bhikkhave, pabbajitassa rogā. ",
  "an4:157.2.2_0": "Katame cattāro? ",
  "an4:157.2.3_0": "Idha,",
  "an4:157.2.3_1": "bhikkhave,",
  "an4:157.2.3_2": "bhikkhu mahiccho hoti vighātavā asantuṭṭho itarītaracīvarapiṇḍapātasenāsanagilānappaccayabhesajjaparikkhārena.",
  "an4:157.2.4_0": "So mahiccho samāno vighātavā asantuṭṭho itarītaracīvarapiṇḍapātasenāsanagilānappaccayabhesajjaparikkhārena",
  "an4:157.2.4_1": "pāpikaṁ icchaṁ paṇidahati anavaññappaṭilābhāya lābhasakkārasilokappaṭilābhāya.",
  "an4:157.2.5_0": "So uṭṭhahati ghaṭati vāyamati anavaññappaṭilābhāya lābhasakkārasilokappaṭilābhāya. ",
  "an4:157.2.6_0": "So saṅkhāya kulāni upasaṅkamati,",
  "an4:157.2.6_1": "saṅkhāya nisīdati,",
  "an4:157.2.6_2": "saṅkhāya dhammaṁ bhāsati,",
  "an4:157.2.6_3": "saṅkhāya uccārapassāvaṁ sandhāreti.",
  "an4:157.2.7_0": "Ime kho, bhikkhave, cattāro pabbajitassa rogā. ",
  "an4:157.3.1_0": "Tasmātiha, bhikkhave, evaṁ sikkhitabbaṁ: ",
  "an4:157.3.2_0": "‘na mahicchā bhavissāma vighātavanto asantuṭṭhā itarītaracīvarapiṇḍapātasenāsanagilānappaccayabhesajjaparikkhārena,",
  "an4:157.3.2_1": "na pāpikaṁ icchaṁ paṇidahissāma anavaññappaṭilābhāya lābhasakkārasilokappaṭilābhāya,",
  "an4:157.3.2_2": "na uṭṭhahissāma na ghaṭessāma na vāyamissāma anavaññappaṭilābhāya lābhasakkārasilokappaṭilābhāya,",
  "an4:157.3.2_3": "khamā bhavissāma sītassa uṇhassa jighacchāya pipāsāya ḍaṁsamakasavātātapasarīsapasamphassānaṁ duruttānaṁ durāgatānaṁ vacanapathānaṁ,",
  "an4:157.3.2_4": "uppannānaṁ sārīrikānaṁ vedanānaṁ dukkhānaṁ tibbānaṁ kharānaṁ kaṭukānaṁ asātānaṁ amanāpānaṁ pāṇaharānaṁ adhivāsakajātikā bhavissāmā’ti.",
  "an4:157.3.3_0": "Evañhi vo, bhikkhave, sikkhitabban”ti. ",
  "an4:157.3.4_0": "Sattamaṁ. ",
  "an4:158.0.1_0": "Aṅguttara Nikāya 4 ",
  "an4:158.0.2_0": "16. Indriyavagga ",
  "an4:158.0.3_0": "158. Parihānisutta ",
  "an4:158.1.1_0": "Tatra kho āyasmā sāriputto bhikkhū āmantesi: ",
  "an4:158.1.2_0": "“āvuso bhikkhave”ti. ",
  "an4:158.1.3_0": "“Āvuso”ti kho te bhikkhū āyasmato sāriputtassa paccassosuṁ. ",
  "an4:158.1.4_0": "Āyasmā sāriputto etadavoca: ",
  "an4:158.2.1_0": "“Yo hi koci, āvuso,",
  "an4:158.2.1_1": "bhikkhu vā bhikkhunī vā cattāro dhamme attani samanupassati,",
  "an4:158.2.1_2": "niṭṭhamettha gantabbaṁ:",
  "an4:158.2.2_0": "‘parihāyāmi kusalehi dhammehi’. ",
  "an4:158.2.3_0": "Parihānametaṁ vuttaṁ bhagavatā. ",
  "an4:158.2.4_0": "Katame cattāro? ",
  "an4:158.2.5_0": "Rāgavepullattaṁ,",
  "an4:158.2.5_1": "dosavepullattaṁ,",
  "an4:158.2.5_2": "mohavepullattaṁ,",
  "an4:158.2.5_3": "gambhīresu kho panassa ṭhānāṭhānesu paññācakkhu na kamati.",
  "an4:158.2.6_0": "Yo hi koci, āvuso,",
  "an4:158.2.6_1": "bhikkhu vā bhikkhunī vā ime cattāro dhamme attani samanupassati,",
  "an4:158.2.6_2": "niṭṭhamettha gantabbaṁ:",
  "an4:158.2.7_0": "‘parihāyāmi kusalehi dhammehi’. ",
  "an4:158.2.8_0": "Parihānametaṁ vuttaṁ bhagavatā. ",
  "an4:158.3.1_0": "Yo hi koci, āvuso,",
  "an4:158.3.1_1": "bhikkhu vā bhikkhunī vā cattāro dhamme attani samanupassati,",
  "an4:158.3.1_2": "niṭṭhamettha gantabbaṁ:",
  "an4:158.3.2_0": "‘na parihāyāmi kusalehi dhammehi’. ",
  "an4:158.3.3_0": "Aparihānametaṁ vuttaṁ bhagavatā. ",
  "an4:158.3.4_0": "Katame cattāro? ",
  "an4:158.3.5_0": "Rāgatanuttaṁ, dosatanuttaṁ, mohatanuttaṁ, gambhīresu kho panassa ṭhānāṭhānesu paññācakkhu kamati. ",
  "an4:158.3.6_0": "Yo hi koci, āvuso,",
  "an4:158.3.6_1": "bhikkhu vā bhikkhunī vā ime cattāro dhamme attani samanupassati,",
  "an4:158.3.6_2": "niṭṭhamettha gantabbaṁ:",
  "an4:158.3.7_0": "‘na parihāyāmi kusalehi dhammehi’. ",
  "an4:158.3.8_0": "Aparihānametaṁ vuttaṁ bhagavatā”ti. ",
  "an4:158.3.9_0": "Aṭṭhamaṁ. ",
  "an4:159.0.1_0": "Aṅguttara Nikāya 4 ",
  "an4:159.0.2_0": "16. Indriyavagga ",
  "an4:159.0.3_0": "159. Bhikkhunīsutta ",
  "an4:159.1.1_0": "Evaṁ me sutaṁ—",
  "an4:159.1.2_0": "ekaṁ samayaṁ āyasmā ānando kosambiyaṁ viharati ghositārāme. ",
  "an4:159.1.3_0": "Atha kho aññatarā bhikkhunī aññataraṁ purisaṁ āmantesi: ",
  "an4:159.1.4_0": "“ehi tvaṁ,",
  "an4:159.1.4_1": "ambho purisa,",
  "an4:159.1.4_2": "yenayyo ānando tenupasaṅkama;",
  "an4:159.1.4_3": "upasaṅkamitvā mama vacanena ayyassa ānandassa pāde sirasā vanda:",
  "an4:159.1.5_0": "‘itthannāmā, bhante, bhikkhunī ābādhikinī dukkhitā bāḷhagilānā. ",
  "an4:159.1.6_0": "Sā ayyassa ānandassa pāde sirasā vandatī’ti. Evañca vadehi: ",
  "an4:159.1.7_0": "‘sādhu kira, bhante,",
  "an4:159.1.7_1": "ayyo ānando yena bhikkhunupassayo yena sā bhikkhunī tenupasaṅkamatu anukampaṁ upādāyā’”ti.",
  "an4:159.1.8_0": "“Evaṁ,",
  "an4:159.1.8_1": "ayye”ti kho so puriso tassā bhikkhuniyā paṭissutvā yenāyasmā ānando tenupasaṅkami;",
  "an4:159.1.8_2": "upasaṅkamitvā āyasmantaṁ ānandaṁ abhivādetvā ekamantaṁ nisīdi.",
  "an4:159.1.8_3": "Ekamantaṁ nisinno kho so puriso āyasmantaṁ ānandaṁ etadavoca:",
  "an4:159.2.1_0": "“Itthannāmā, bhante, bhikkhunī ābādhikinī dukkhitā bāḷhagilānā. ",
  "an4:159.2.2_0": "Sā āyasmato ānandassa pāde sirasā vandati, evañca vadeti: ",
  "an4:159.2.3_0": "‘sādhu kira, bhante,",
  "an4:159.2.3_1": "āyasmā ānando yena bhikkhunupassayo yena sā bhikkhunī tenupasaṅkamatu anukampaṁ upādāyā’”ti.",
  "an4:159.2.4_0": "Adhivāsesi kho āyasmā ānando tuṇhībhāvena. ",
  "an4:159.3.1_0": "Atha kho āyasmā ānando nivāsetvā pattacīvaramādāya yena bhikkhunupassayo yena sā bhikkhunī tenupasaṅkami. ",
  "an4:159.3.2_0": "Addasā kho sā bhikkhunī āyasmantaṁ ānandaṁ dūratova āgacchantaṁ. ",
  "an4:159.3.3_0": "Disvā sasīsaṁ pārupitvā mañcake nipajji. ",
  "an4:159.3.4_0": "Atha kho āyasmā ānando yena sā bhikkhunī tenupasaṅkami;",
  "an4:159.3.4_1": "upasaṅkamitvā paññatte āsane nisīdi.",
  "an4:159.3.4_2": "Nisajja kho āyasmā ānando taṁ bhikkhuniṁ etadavoca:",
  "an4:159.4.1_0": "“Āhārasambhūto ayaṁ, bhagini, kāyo āhāraṁ nissāya. ",
  "an4:159.4.2_0": "Āhāro pahātabbo. ",
  "an4:159.4.3_0": "Taṇhāsambhūto ayaṁ, bhagini, kāyo taṇhaṁ nissāya. ",
  "an4:159.4.4_0": "Taṇhā pahātabbā. ",
  "an4:159.4.5_0": "Mānasambhūto ayaṁ, bhagini, kāyo mānaṁ nissāya. ",
  "an4:159.4.6_0": "Māno pahātabbo. ",
  "an4:159.4.7_0": "Methunasambhūto ayaṁ, bhagini, kāyo. ",
  "an4:159.4.8_0": "Methune ca setughāto vutto bhagavatā. ",
  "an4:159.5.1_0": "‘Āhārasambhūto ayaṁ, bhagini, kāyo āhāraṁ nissāya. ",
  "an4:159.5.2_0": "Āhāro pahātabbo’ti, iti kho panetaṁ vuttaṁ. ",
  "an4:159.5.3_0": "Kiñcetaṁ paṭicca vuttaṁ? ",
  "an4:159.5.4_0": "Idha, bhagini, bhikkhu paṭisaṅkhā yoniso āhāraṁ āhāreti: ",
  "an4:159.5.5_0": "‘neva davāya na madāya na maṇḍanāya na vibhūsanāya,",
  "an4:159.5.5_1": "yāvadeva imassa kāyassa ṭhitiyā yāpanāya vihiṁsūparatiyā brahmacariyānuggahāya.",
  "an4:159.5.5_2": "Iti purāṇañca vedanaṁ paṭihaṅkhāmi,",
  "an4:159.5.5_3": "navañca vedanaṁ na uppādessāmi.",
  "an4:159.5.5_4": "Yātrā ca me bhavissati anavajjatā ca phāsuvihāro cā’ti.",
  "an4:159.5.6_0": "So aparena samayena āhāraṁ nissāya āhāraṁ pajahati. ",
  "an4:159.5.7_0": "‘Āhārasambhūto ayaṁ, bhagini, kāyo āhāraṁ nissāya āhāro pahātabbo’ti, ",
  "an4:159.5.8_0": "iti yaṁ taṁ vuttaṁ idametaṁ paṭicca vuttaṁ. ",
  "an4:159.6.1_0": "‘Taṇhāsambhūto ayaṁ, bhagini, kāyo taṇhaṁ nissāya. ",
  "an4:159.6.2_0": "Taṇhā pahātabbā’ti, iti kho panetaṁ vuttaṁ. ",
  "an4:159.6.3_0": "Kiñcetaṁ paṭicca vuttaṁ? ",
  "an4:159.6.4_0": "Idha, bhagini, bhikkhu suṇāti: ",
  "an4:159.6.5_0": "‘itthannāmo kira bhikkhu āsavānaṁ khayā anāsavaṁ cetovimuttiṁ paññāvimuttiṁ diṭṭheva dhamme sayaṁ abhiññā sacchikatvā upasampajja viharatī’ti. ",
  "an4:159.6.6_0": "Tassa evaṁ hoti: ",
  "an4:159.6.7_0": "‘kudāssu nāma ahampi āsavānaṁ khayā anāsavaṁ cetovimuttiṁ paññāvimuttiṁ diṭṭheva dhamme sayaṁ abhiññā sacchikatvā upasampajja viharissāmī’ti. ",
  "an4:159.6.8_0": "So aparena samayena taṇhaṁ nissāya taṇhaṁ pajahati. ",
  "an4:159.6.9_0": "‘Taṇhāsambhūto ayaṁ, bhagini, kāyo taṇhaṁ nissāya taṇhā pahātabbā’ti, ",
  "an4:159.6.10_0": "iti yaṁ taṁ vuttaṁ idametaṁ paṭicca vuttaṁ. ",
  "an4:159.7.1_0": "‘Mānasambhūto ayaṁ, bhagini, kāyo mānaṁ nissāya. ",
  "an4:159.7.2_0": "Māno pahātabbo’ti, iti kho panetaṁ vuttaṁ. ",
  "an4:159.7.3_0": "Kiñcetaṁ paṭicca vuttaṁ? ",
  "an4:159.7.4_0": "Idha, bhagini, bhikkhu suṇāti: ",
  "an4:159.7.5_0": "‘itthannāmo kira bhikkhu āsavānaṁ khayā anāsavaṁ cetovimuttiṁ paññāvimuttiṁ diṭṭheva dhamme sayaṁ abhiññā sacchikatvā upasampajja viharatī’ti. ",
  "an4:159.7.6_0": "Tassa evaṁ hoti: ",
  "an4:159.7.7_0": "‘so hi nāma āyasmā āsavānaṁ khayā anāsavaṁ cetovimuttiṁ paññāvimuttiṁ diṭṭheva dhamme sayaṁ abhiññā sacchikatvā upasampajja viharissati; ",
  "an4:159.7.8_0": "kimaṅgaṁ panāhan’ti. ",
  "an4:159.7.9_0": "So aparena samayena mānaṁ nissāya mānaṁ pajahati. ",
  "an4:159.7.10_0": "‘Mānasambhūto ayaṁ, bhagini, kāyo, mānaṁ nissāya māno pahātabbo’ti, ",
  "an4:159.7.11_0": "iti yaṁ taṁ vuttaṁ idametaṁ paṭicca vuttaṁ. ",
  "an4:159.8.1_0": "Methunasambhūto ayaṁ, bhagini, kāyo. ",
  "an4:159.8.2_0": "Methune ca setughāto vutto bhagavatā”ti. ",
  "an4:159.9.1_0": "Atha kho sā bhikkhunī mañcakā vuṭṭhahitvā ekaṁsaṁ uttarāsaṅgaṁ karitvā āyasmato ānandassa pādesu sirasā nipatitvā āyasmantaṁ ānandaṁ etadavoca: ",
  "an4:159.9.2_0": "“accayo maṁ, bhante, accagamā, yathābālaṁ yathāmūḷhaṁ yathāakusalaṁ, yāhaṁ evamakāsiṁ. ",
  "an4:159.9.3_0": "Tassā me, bhante, ayyo ānando accayaṁ accayato paṭiggaṇhātu, āyatiṁ saṁvarāyā”ti. ",
  "an4:159.9.4_0": "“Taggha taṁ, bhagini, accayo accagamā, yathābālaṁ yathāmūḷhaṁ yathāakusalaṁ, yā tvaṁ evamakāsi. ",
  "an4:159.9.5_0": "Yato ca kho tvaṁ, bhagini,",
  "an4:159.9.5_1": "accayaṁ accayato disvā yathādhammaṁ paṭikarosi,",
  "an4:159.9.5_2": "taṁ te mayaṁ paṭiggaṇhāma.",
  "an4:159.9.6_0": "Vuddhi hesā, bhagini,",
  "an4:159.9.6_1": "ariyassa vinaye yo accayaṁ accayato disvā yathādhammaṁ paṭikaroti āyatiṁ saṁvaraṁ āpajjatī”ti.",
  "an4:159.9.7_0": "Navamaṁ. ",
  "an4:160.0.1_0": "Aṅguttara Nikāya 4 ",
  "an4:160.0.2_0": "16. Indriyavagga ",
  "an4:160.0.3_0": "160. Sugatavinayasutta ",
  "an4:160.1.1_0": "“Sugato vā,",
  "an4:160.1.1_1": "bhikkhave,",
  "an4:160.1.1_2": "loke tiṭṭhamāno sugatavinayo vā tadassa bahujanahitāya bahujanasukhāya lokānukampāya atthāya hitāya sukhāya devamanussānaṁ.",
  "an4:160.2.1_0": "Katamo ca, bhikkhave, sugato? ",
  "an4:160.2.2_0": "Idha,",
  "an4:160.2.2_1": "bhikkhave,",
  "an4:160.2.2_2": "tathāgato loke uppajjati arahaṁ sammāsambuddho vijjācaraṇasampanno sugato lokavidū anuttaro purisadammasārathi satthā devamanussānaṁ buddho bhagavā.",
  "an4:160.2.3_0": "Ayaṁ, bhikkhave, sugato. ",
  "an4:160.3.1_0": "Katamo ca, bhikkhave, sugatavinayo? ",
  "an4:160.3.2_0": "So dhammaṁ deseti ādikalyāṇaṁ majjhekalyāṇaṁ pariyosānakalyāṇaṁ sātthaṁ sabyañjanaṁ,",
  "an4:160.3.2_1": "kevalaparipuṇṇaṁ parisuddhaṁ brahmacariyaṁ pakāseti.",
  "an4:160.3.3_0": "Ayaṁ, bhikkhave, sugatavinayo. ",
  "an4:160.3.4_0": "Evaṁ sugato vā,",
  "an4:160.3.4_1": "bhikkhave,",
  "an4:160.3.4_2": "loke tiṭṭhamāno sugatavinayo vā tadassa bahujanahitāya bahujanasukhāya lokānukampāya atthāya hitāya sukhāya devamanussānanti.",
  "an4:160.4.1_0": "Cattārome, bhikkhave, dhammā saddhammassa sammosāya antaradhānāya saṁvattanti. ",
  "an4:160.4.2_0": "Katame cattāro? ",
  "an4:160.4.3_0": "Idha, bhikkhave, bhikkhū duggahitaṁ suttantaṁ pariyāpuṇanti dunnikkhittehi padabyañjanehi. ",
  "an4:160.4.4_0": "Dunnikkhittassa, bhikkhave, padabyañjanassa atthopi dunnayo hoti. ",
  "an4:160.4.5_0": "Ayaṁ, bhikkhave, paṭhamo dhammo saddhammassa sammosāya antaradhānāya saṁvattati. ",
  "an4:160.5.1_0": "Puna caparaṁ,",
  "an4:160.5.1_1": "bhikkhave,",
  "an4:160.5.1_2": "bhikkhū dubbacā honti dovacassakaraṇehi dhammehi samannāgatā akkhamā appadakkhiṇaggāhino anusāsaniṁ.",
  "an4:160.5.2_0": "Ayaṁ, bhikkhave, dutiyo dhammo saddhammassa sammosāya antaradhānāya saṁvattati. ",
  "an4:160.6.1_0": "Puna caparaṁ,",
  "an4:160.6.1_1": "bhikkhave,",
  "an4:160.6.1_2": "ye te bhikkhū bahussutā āgatāgamā dhammadharā vinayadharā mātikādharā,",
  "an4:160.6.1_3": "te na sakkaccaṁ suttantaṁ paraṁ vācenti.",
  "an4:160.6.2_0": "Tesaṁ accayena chinnamūlako suttanto hoti appaṭisaraṇo. ",
  "an4:160.6.3_0": "Ayaṁ, bhikkhave, tatiyo dhammo saddhammassa sammosāya antaradhānāya saṁvattati. ",
  "an4:160.7.1_0": "Puna caparaṁ,",
  "an4:160.7.1_1": "bhikkhave,",
  "an4:160.7.1_2": "therā bhikkhū bāhulikā honti sāthalikā,",
  "an4:160.7.1_3": "okkamane pubbaṅgamā,",
  "an4:160.7.1_4": "paviveke nikkhittadhurā,",
  "an4:160.7.1_5": "na vīriyaṁ ārabhanti appattassa pattiyā anadhigatassa adhigamāya asacchikatassa sacchikiriyāya.",
  "an4:160.7.2_0": "Tesaṁ pacchimā janatā diṭṭhānugatiṁ āpajjati. ",
  "an4:160.7.3_0": "Sāpi hoti bāhulikā sāthalikā,",
  "an4:160.7.3_1": "okkamane pubbaṅgamā,",
  "an4:160.7.3_2": "paviveke nikkhittadhurā,",
  "an4:160.7.3_3": "na vīriyaṁ ārabhati appattassa pattiyā anadhigatassa adhigamāya asacchikatassa sacchikiriyāya.",
  "an4:160.7.4_0": "Ayaṁ, bhikkhave, catuttho dhammo saddhammassa sammosāya antaradhānāya saṁvattati. ",
  "an4:160.7.5_0": "Ime kho, bhikkhave, cattāro dhammā saddhammassa sammosāya antaradhānāya saṁvattantīti. ",
  "an4:160.8.1_0": "Cattārome, bhikkhave, dhammā saddhammassa ṭhitiyā asammosāya anantaradhānāya saṁvattanti. ",
  "an4:160.8.2_0": "Katame cattāro? ",
  "an4:160.8.3_0": "Idha, bhikkhave, bhikkhū suggahitaṁ suttantaṁ pariyāpuṇanti sunikkhittehi padabyañjanehi. ",
  "an4:160.8.4_0": "Sunikkhittassa, bhikkhave, padabyañjanassa atthopi sunayo hoti. ",
  "an4:160.8.5_0": "Ayaṁ, bhikkhave, paṭhamo dhammo saddhammassa ṭhitiyā asammosāya anantaradhānāya saṁvattati. ",
  "an4:160.9.1_0": "Puna caparaṁ,",
  "an4:160.9.1_1": "bhikkhave,",
  "an4:160.9.1_2": "bhikkhū suvacā honti sovacassakaraṇehi dhammehi samannāgatā khamā padakkhiṇaggāhino anusāsaniṁ.",
  "an4:160.9.2_0": "Ayaṁ, bhikkhave, dutiyo dhammo saddhammassa ṭhitiyā asammosāya anantaradhānāya saṁvattati. ",
  "an4:160.10.1_0": "Puna caparaṁ,",
  "an4:160.10.1_1": "bhikkhave,",
  "an4:160.10.1_2": "ye te bhikkhū bahussutā āgatāgamā dhammadharā vinayadharā mātikādharā,",
  "an4:160.10.1_3": "te sakkaccaṁ suttantaṁ paraṁ vācenti.",
  "an4:160.10.2_0": "Tesaṁ accayena nacchinnamūlako suttanto hoti sappaṭisaraṇo. ",
  "an4:160.10.3_0": "Ayaṁ, bhikkhave, tatiyo dhammo saddhammassa ṭhitiyā asammosāya anantaradhānāya saṁvattati. ",
  "an4:160.11.1_0": "Puna caparaṁ,",
  "an4:160.11.1_1": "bhikkhave,",
  "an4:160.11.1_2": "therā bhikkhū na bāhulikā honti na sāthalikā,",
  "an4:160.11.1_3": "okkamane nikkhittadhurā,",
  "an4:160.11.1_4": "paviveke pubbaṅgamā,",
  "an4:160.11.1_5": "vīriyaṁ ārabhanti appattassa pattiyā anadhigatassa adhigamāya asacchikatassa sacchikiriyāya.",
  "an4:160.11.2_0": "Tesaṁ pacchimā janatā diṭṭhānugatiṁ āpajjati. ",
  "an4:160.11.3_0": "Sāpi hoti na bāhulikā na sāthalikā,",
  "an4:160.11.3_1": "okkamane nikkhittadhurā,",
  "an4:160.11.3_2": "paviveke pubbaṅgamā,",
  "an4:160.11.3_3": "vīriyaṁ ārabhati appattassa pattiyā anadhigatassa adhigamāya asacchikatassa sacchikiriyāya.",
  "an4:160.11.4_0": "Ayaṁ, bhikkhave, catuttho dhammo saddhammassa ṭhitiyā asammosāya anantaradhānāya saṁvattati. ",
  "an4:160.11.5_0": "Ime kho, bhikkhave, cattāro dhammā saddhammassa ṭhitiyā asammosāya anantaradhānāya saṁvattantī”ti. ",
  "an4:160.11.6_0": "Dasamaṁ. ",
  "an4:160.11.7_0": "Indriyavaggo paṭhamo. ",
  "an4:160.12.0_0": "Tassuddānaṁ",
  "an4:160.12.1_0": "Indriyāni saddhā paññā, ",
  "an4:160.12.2_0": "sati saṅkhānapañcamaṁ; ",
  "an4:160.12.3_0": "Kappo rogo parihāni, ",
  "an4:160.12.4_0": "bhikkhunī sugatena cāti. ",
  "an4:161.0.1_0": "Aṅguttara Nikāya 4 ",
  "an4:161.0.2_0": "17. Paṭipadāvagga ",
  "an4:161.0.3_0": "161. Saṅkhittasutta ",
  "an4:161.1.1_0": "“Catasso imā, bhikkhave, paṭipadā. ",
  "an4:161.1.2_0": "Katamā catasso? ",
  "an4:161.1.3_0": "Dukkhā paṭipadā dandhābhiññā,",
  "an4:161.1.4_0": "dukkhā paṭipadā khippābhiññā, ",
  "an4:161.1.5_0": "sukhā paṭipadā dandhābhiññā,",
  "an4:161.1.6_0": "sukhā paṭipadā khippābhiññā—",
  "an4:161.1.7_0": "imā kho, bhikkhave, catasso paṭipadā”ti. ",
  "an4:161.1.8_0": "Paṭhamaṁ. ",
  "an4:162.0.1_0": "Aṅguttara Nikāya 4 ",
  "an4:162.0.2_0": "17. Paṭipadāvagga ",
  "an4:162.0.3_0": "162. Vitthārasutta ",
  "an4:162.1.1_0": "“Catasso imā, bhikkhave, paṭipadā. ",
  "an4:162.1.2_0": "Katamā catasso? ",
  "an4:162.1.3_0": "Dukkhā paṭipadā dandhābhiññā, ",
  "an4:162.1.4_0": "dukkhā paṭipadā khippābhiññā, ",
  "an4:162.1.5_0": "sukhā paṭipadā dandhābhiññā,",
  "an4:162.1.6_0": "sukhā paṭipadā khippābhiññā. ",
  "an4:162.2.1_0": "Katamā ca, bhikkhave, dukkhā paṭipadā dandhābhiññā? ",
  "an4:162.2.2_0": "Idha,",
  "an4:162.2.2_1": "bhikkhave,",
  "an4:162.2.2_2": "ekacco pakatiyāpi tibbarāgajātiko hoti,",
  "an4:162.2.2_3": "abhikkhaṇaṁ rāgajaṁ dukkhaṁ domanassaṁ paṭisaṁvedeti.",
  "an4:162.2.3_0": "Pakatiyāpi tibbadosajātiko hoti, abhikkhaṇaṁ dosajaṁ dukkhaṁ domanassaṁ paṭisaṁvedeti. ",
  "an4:162.2.4_0": "Pakatiyāpi tibbamohajātiko hoti, abhikkhaṇaṁ mohajaṁ dukkhaṁ domanassaṁ paṭisaṁvedeti. ",
  "an4:162.2.5_0": "Tassimāni pañcindriyāni mudūni pātubhavanti—",
  "an4:162.2.6_0": "saddhindriyaṁ, vīriyindriyaṁ, satindriyaṁ, samādhindriyaṁ, paññindriyaṁ. ",
  "an4:162.2.7_0": "So imesaṁ pañcannaṁ indriyānaṁ muduttā dandhaṁ ānantariyaṁ pāpuṇāti āsavānaṁ khayāya. ",
  "an4:162.2.8_0": "Ayaṁ vuccati, bhikkhave, dukkhā paṭipadā dandhābhiññā. ",
  "an4:162.3.1_0": "Katamā ca, bhikkhave, dukkhā paṭipadā khippābhiññā? ",
  "an4:162.3.2_0": "Idha,",
  "an4:162.3.2_1": "bhikkhave,",
  "an4:162.3.2_2": "ekacco pakatiyāpi tibbarāgajātiko hoti,",
  "an4:162.3.2_3": "abhikkhaṇaṁ rāgajaṁ dukkhaṁ domanassaṁ paṭisaṁvedeti.",
  "an4:162.3.3_0": "Pakatiyāpi tibbadosajātiko hoti, abhikkhaṇaṁ dosajaṁ dukkhaṁ domanassaṁ paṭisaṁvedeti. ",
  "an4:162.3.4_0": "Pakatiyāpi tibbamohajātiko hoti, abhikkhaṇaṁ mohajaṁ dukkhaṁ domanassaṁ paṭisaṁvedeti. ",
  "an4:162.3.5_0": "Tassimāni pañcindriyāni adhimattāni pātubhavanti—",
  "an4:162.3.6_0": "saddhindriyaṁ, vīriyindriyaṁ, satindriyaṁ, samādhindriyaṁ, paññindriyaṁ. ",
  "an4:162.3.7_0": "So imesaṁ pañcannaṁ indriyānaṁ adhimattattā khippaṁ ānantariyaṁ pāpuṇāti āsavānaṁ khayāya. ",
  "an4:162.3.8_0": "Ayaṁ vuccati, bhikkhave, dukkhā paṭipadā khippābhiññā. ",
  "an4:162.4.1_0": "Katamā ca, bhikkhave, sukhā paṭipadā dandhābhiññā? ",
  "an4:162.4.2_0": "Idha,",
  "an4:162.4.2_1": "bhikkhave,",
  "an4:162.4.2_2": "ekacco pakatiyāpi na tibbarāgajātiko hoti,",
  "an4:162.4.2_3": "nābhikkhaṇaṁ rāgajaṁ dukkhaṁ domanassaṁ paṭisaṁvedeti.",
  "an4:162.4.3_0": "Pakatiyāpi na tibbadosajātiko hoti, nābhikkhaṇaṁ dosajaṁ dukkhaṁ domanassaṁ paṭisaṁvedeti. ",
  "an4:162.4.4_0": "Pakatiyāpi na tibbamohajātiko hoti, nābhikkhaṇaṁ mohajaṁ dukkhaṁ domanassaṁ paṭisaṁvedeti. ",
  "an4:162.4.5_0": "Tassimāni pañcindriyāni mudūni pātubhavanti—",
  "an4:162.4.6_0": "saddhindriyaṁ …pe… paññindriyaṁ. ",
  "an4:162.4.7_0": "So imesaṁ pañcannaṁ indriyānaṁ muduttā dandhaṁ ānantariyaṁ pāpuṇāti āsavānaṁ khayāya. ",
  "an4:162.4.8_0": "Ayaṁ vuccati, bhikkhave, sukhā paṭipadā dandhābhiññā. ",
  "an4:162.5.1_0": "Katamā ca, bhikkhave, sukhā paṭipadā khippābhiññā? ",
  "an4:162.5.2_0": "Idha,",
  "an4:162.5.2_1": "bhikkhave,",
  "an4:162.5.2_2": "ekacco pakatiyāpi na tibbarāgajātiko hoti,",
  "an4:162.5.2_3": "nābhikkhaṇaṁ rāgajaṁ dukkhaṁ domanassaṁ paṭisaṁvedeti.",
  "an4:162.5.3_0": "Pakatiyāpi na tibbadosajātiko hoti, nābhikkhaṇaṁ dosajaṁ dukkhaṁ domanassaṁ paṭisaṁvedeti. ",
  "an4:162.5.4_0": "Pakatiyāpi na tibbamohajātiko hoti, nābhikkhaṇaṁ mohajaṁ dukkhaṁ domanassaṁ paṭisaṁvedeti. ",
  "an4:162.5.5_0": "Tassimāni pañcindriyāni adhimattāni pātubhavanti—",
  "an4:162.5.6_0": "saddhindriyaṁ, vīriyindriyaṁ, satindriyaṁ, samādhindriyaṁ, paññindriyaṁ. ",
  "an4:162.5.7_0": "So imesaṁ pañcannaṁ indriyānaṁ adhimattattā khippaṁ ānantariyaṁ pāpuṇāti āsavānaṁ khayāya. ",
  "an4:162.5.8_0": "Ayaṁ vuccati, bhikkhave, sukhā paṭipadā khippābhiññā. ",
  "an4:162.5.9_0": "Imā kho, bhikkhave, catasso paṭipadā”ti. ",
  "an4:162.5.10_0": "Dutiyaṁ. ",
  "an4:163.0.1_0": "Aṅguttara Nikāya 4 ",
  "an4:163.0.2_0": "17. Paṭipadāvagga ",
  "an4:163.0.3_0": "163. Asubhasutta ",
  "an4:163.1.1_0": "“Catasso imā, bhikkhave, paṭipadā. ",
  "an4:163.1.2_0": "Katamā catasso? ",
  "an4:163.1.3_0": "Dukkhā paṭipadā dandhābhiññā, ",
  "an4:163.1.4_0": "dukkhā paṭipadā khippābhiññā, ",
  "an4:163.1.5_0": "sukhā paṭipadā dandhābhiññā, ",
  "an4:163.1.6_0": "sukhā paṭipadā khippābhiññā. ",
  "an4:163.2.1_0": "Katamā ca, bhikkhave, dukkhā paṭipadā dandhābhiññā? ",
  "an4:163.2.2_0": "Idha,",
  "an4:163.2.2_1": "bhikkhave,",
  "an4:163.2.2_2": "bhikkhu asubhānupassī kāye viharati,",
  "an4:163.2.2_3": "āhāre paṭikūlasaññī,",
  "an4:163.2.2_4": "sabbaloke anabhiratisaññī,",
  "an4:163.2.2_5": "sabbasaṅkhāresu aniccānupassī;",
  "an4:163.2.3_0": "maraṇasaññā kho panassa ajjhattaṁ sūpaṭṭhitā hoti. ",
  "an4:163.2.4_0": "So imāni pañca sekhabalāni upanissāya viharati—",
  "an4:163.2.5_0": "saddhābalaṁ, hiribalaṁ, ottappabalaṁ, vīriyabalaṁ, paññābalaṁ. ",
  "an4:163.2.6_0": "Tassimāni pañcindriyāni mudūni pātubhavanti—",
  "an4:163.2.7_0": "saddhindriyaṁ, vīriyindriyaṁ, satindriyaṁ, samādhindriyaṁ, paññindriyaṁ. ",
  "an4:163.2.8_0": "So imesaṁ pañcannaṁ indriyānaṁ muduttā dandhaṁ ānantariyaṁ pāpuṇāti āsavānaṁ khayāya. ",
  "an4:163.2.9_0": "Ayaṁ vuccati, bhikkhave, dukkhā paṭipadā dandhābhiññā. ",
  "an4:163.3.1_0": "Katamā ca, bhikkhave, dukkhā paṭipadā khippābhiññā? ",
  "an4:163.3.2_0": "Idha,",
  "an4:163.3.2_1": "bhikkhave,",
  "an4:163.3.2_2": "bhikkhu asubhānupassī kāye viharati,",
  "an4:163.3.2_3": "āhāre paṭikūlasaññī,",
  "an4:163.3.2_4": "sabbaloke anabhiratisaññī,",
  "an4:163.3.2_5": "sabbasaṅkhāresu aniccānupassī;",
  "an4:163.3.3_0": "maraṇasaññā kho panassa ajjhattaṁ sūpaṭṭhitā hoti. ",
  "an4:163.3.4_0": "So imāni pañca sekhabalāni upanissāya viharati—",
  "an4:163.3.5_0": "saddhābalaṁ …pe… paññābalaṁ. ",
  "an4:163.3.6_0": "Tassimāni pañcindriyāni adhimattāni pātubhavanti—",
  "an4:163.3.7_0": "saddhindriyaṁ …pe… paññindriyaṁ. ",
  "an4:163.3.8_0": "So imesaṁ pañcannaṁ indriyānaṁ adhimattattā khippaṁ ānantariyaṁ pāpuṇāti āsavānaṁ khayāya. ",
  "an4:163.3.9_0": "Ayaṁ vuccati, bhikkhave, dukkhā paṭipadā khippābhiññā. ",
  "an4:163.4.1_0": "Katamā ca, bhikkhave, sukhā paṭipadā dandhābhiññā? ",
  "an4:163.4.2_0": "Idha bhikkhave,",
  "an4:163.4.2_1": "bhikkhu vivicceva kāmehi vivicca akusalehi dhammehi savitakkaṁ savicāraṁ vivekajaṁ pītisukhaṁ paṭhamaṁ jhānaṁ upasampajja viharati;",
  "an4:163.4.3_0": "vitakkavicārānaṁ vūpasamā ajjhattaṁ sampasādanaṁ cetaso ekodibhāvaṁ avitakkaṁ avicāraṁ samādhijaṁ pītisukhaṁ dutiyaṁ jhānaṁ upasampajja viharati; ",
  "an4:163.4.4_0": "pītiyā ca virāgā upekkhako ca viharati sato ca sampajāno sukhañca kāyena paṭisaṁvedeti yaṁ taṁ ariyā ācikkhanti:",
  "an4:163.4.4_1": "‘upekkhako satimā sukhavihārī’ti tatiyaṁ jhānaṁ upasampajja viharati;",
  "an4:163.4.5_0": "sukhassa ca pahānā dukkhassa ca pahānā pubbeva somanassadomanassānaṁ atthaṅgamā adukkhamasukhaṁ upekkhāsatipārisuddhiṁ",
  "an4:163.4.5_1": "catutthaṁ jhānaṁ upasampajja viharati.",
  "an4:163.4.6_0": "So imāni pañca sekhabalāni upanissāya viharati—",
  "an4:163.4.7_0": "saddhābalaṁ …pe… paññābalaṁ. ",
  "an4:163.4.8_0": "Tassimāni pañcindriyāni mudūni pātubhavanti—",
  "an4:163.4.9_0": "saddhindriyaṁ …pe… paññindriyaṁ. ",
  "an4:163.4.10_0": "So imesaṁ pañcannaṁ indriyānaṁ muduttā dandhaṁ ānantariyaṁ pāpuṇāti āsavānaṁ khayāya. ",
  "an4:163.4.11_0": "Ayaṁ vuccati, bhikkhave, sukhā paṭipadā dandhābhiññā. ",
  "an4:163.5.1_0": "Katamā ca, bhikkhave, sukhā paṭipadā khippābhiññā? ",
  "an4:163.5.2_0": "Idha,",
  "an4:163.5.2_1": "bhikkhave,",
  "an4:163.5.2_2": "bhikkhu vivicceva kāmehi vivicca akusalehi dhammehi savitakkaṁ savicāraṁ vivekajaṁ pītisukhaṁ paṭhamaṁ jhānaṁ upasampajja viharati …pe…",
  "an4:163.5.2_3": "dutiyaṁ jhānaṁ …pe…",
  "an4:163.5.2_4": "tatiyaṁ jhānaṁ …pe…",
  "an4:163.5.2_5": "catutthaṁ jhānaṁ upasampajja viharati.",
  "an4:163.5.3_0": "So imāni pañca sekhabalāni upanissāya viharati—",
  "an4:163.5.4_0": "saddhābalaṁ, hiribalaṁ, ottappabalaṁ, vīriyabalaṁ, paññābalaṁ. ",
  "an4:163.5.5_0": "Tassimāni pañcindriyāni adhimattāni pātubhavanti—",
  "an4:163.5.6_0": "saddhindriyaṁ, vīriyindriyaṁ, satindriyaṁ, samādhindriyaṁ, paññindriyaṁ. ",
  "an4:163.5.7_0": "So imesaṁ pañcannaṁ indriyānaṁ adhimattattā khippaṁ ānantariyaṁ pāpuṇāti āsavānaṁ khayāya. ",
  "an4:163.5.8_0": "Ayaṁ vuccati, bhikkhave, sukhā paṭipadā khippābhiññā. ",
  "an4:163.5.9_0": "Imā kho, bhikkhave, catasso paṭipadā”ti. ",
  "an4:163.5.10_0": "Tatiyaṁ. ",
  "an4:164.0.1_0": "Aṅguttara Nikāya 4 ",
  "an4:164.0.2_0": "17. Paṭipadāvagga ",
  "an4:164.0.3_0": "164. Paṭhamakhamasutta ",
  "an4:164.1.1_0": "“Catasso imā, bhikkhave, paṭipadā. ",
  "an4:164.1.2_0": "Katamā catasso? ",
  "an4:164.1.3_0": "Akkhamā paṭipadā, khamā paṭipadā, damā paṭipadā, samā paṭipadā. ",
  "an4:164.1.4_0": "Katamā ca, bhikkhave, akkhamā paṭipadā? ",
  "an4:164.1.5_0": "Idha, bhikkhave, ekacco akkosantaṁ paccakkosati, rosantaṁ paṭirosati, bhaṇḍantaṁ paṭibhaṇḍati. ",
  "an4:164.1.6_0": "Ayaṁ vuccati, bhikkhave, akkhamā paṭipadā. ",
  "an4:164.2.1_0": "Katamā ca, bhikkhave, khamā paṭipadā? ",
  "an4:164.2.2_0": "Idha,",
  "an4:164.2.2_1": "bhikkhave,",
  "an4:164.2.2_2": "ekacco akkosantaṁ na paccakkosati,",
  "an4:164.2.2_3": "rosantaṁ na paṭirosati,",
  "an4:164.2.2_4": "bhaṇḍantaṁ na paṭibhaṇḍati.",
  "an4:164.2.3_0": "Ayaṁ vuccati, bhikkhave, khamā paṭipadā. ",
  "an4:164.3.1_0": "Katamā ca, bhikkhave, damā paṭipadā? ",
  "an4:164.3.2_0": "Idha, bhikkhave, bhikkhu cakkhunā rūpaṁ disvā na nimittaggāhī hoti nānubyañjanaggāhī; ",
  "an4:164.3.3_0": "yatvādhikaraṇamenaṁ cakkhundriyaṁ asaṁvutaṁ viharantaṁ abhijjhādomanassā pāpakā akusalā dhammā anvāssaveyyuṁ,",
  "an4:164.3.3_1": "tassa saṁvarāya paṭipajjati;",
  "an4:164.3.3_2": "rakkhati cakkhundriyaṁ;",
  "an4:164.3.3_3": "cakkhundriye saṁvaraṁ āpajjati.",
  "an4:164.3.4_0": "Sotena saddaṁ sutvā … ",
  "an4:164.3.5_0": "ghānena gandhaṁ ghāyitvā … ",
  "an4:164.3.6_0": "jivhāya rasaṁ sāyitvā … ",
  "an4:164.3.7_0": "kāyena phoṭṭhabbaṁ phusitvā … ",
  "an4:164.3.8_0": "manasā dhammaṁ viññāya na nimittaggāhī hoti nānubyañjanaggāhī; ",
  "an4:164.3.9_0": "yatvādhikaraṇamenaṁ manindriyaṁ asaṁvutaṁ viharantaṁ abhijjhādomanassā pāpakā akusalā dhammā anvāssaveyyuṁ,",
  "an4:164.3.9_1": "tassa saṁvarāya paṭipajjati;",
  "an4:164.3.9_2": "rakkhati manindriyaṁ;",
  "an4:164.3.9_3": "manindriye saṁvaraṁ āpajjati.",
  "an4:164.3.10_0": "Ayaṁ vuccati, bhikkhave, damā paṭipadā. ",
  "an4:164.4.1_0": "Katamā ca, bhikkhave, samā paṭipadā? ",
  "an4:164.4.2_0": "Idha,",
  "an4:164.4.2_1": "bhikkhave,",
  "an4:164.4.2_2": "bhikkhu uppannaṁ kāmavitakkaṁ nādhivāseti pajahati vinodeti sameti byantīkaroti anabhāvaṁ gameti;",
  "an4:164.4.2_3": "uppannaṁ byāpādavitakkaṁ …pe…",
  "an4:164.4.2_4": "uppannaṁ vihiṁsāvitakkaṁ …",
  "an4:164.4.2_5": "uppannuppanne pāpake akusale dhamme nādhivāseti pajahati vinodeti sameti byantīkaroti anabhāvaṁ gameti.",
  "an4:164.4.3_0": "Ayaṁ vuccati, bhikkhave, samā paṭipadā. ",
  "an4:164.4.4_0": "Imā kho, bhikkhave, catasso paṭipadā”ti. ",
  "an4:164.4.5_0": "Catutthaṁ. ",
  "an4:165.0.1_0": "Aṅguttara Nikāya 4 ",
  "an4:165.0.2_0": "17. Paṭipadāvagga ",
  "an4:165.0.3_0": "165. Dutiyakhamasutta ",
  "an4:165.1.1_0": "“Catasso imā, bhikkhave, paṭipadā. ",
  "an4:165.1.2_0": "Katamā catasso? ",
  "an4:165.1.3_0": "Akkhamā paṭipadā, khamā paṭipadā, damā paṭipadā, samā paṭipadā. ",
  "an4:165.2.1_0": "Katamā ca, bhikkhave, akkhamā paṭipadā? ",
  "an4:165.2.2_0": "Idha,",
  "an4:165.2.2_1": "bhikkhave,",
  "an4:165.2.2_2": "ekacco akkhamo hoti sītassa uṇhassa jighacchāya pipāsāya,",
  "an4:165.2.2_3": "ḍaṁsamakasavātātapasarīsapasamphassānaṁ duruttānaṁ durāgatānaṁ vacanapathānaṁ uppannānaṁ sārīrikānaṁ",
  "an4:165.2.2_4": "vedanānaṁ dukkhānaṁ tibbānaṁ kharānaṁ kaṭukānaṁ asātānaṁ amanāpānaṁ pāṇaharānaṁ anadhivāsakajātiko hoti.",
  "an4:165.2.3_0": "Ayaṁ vuccati, bhikkhave, akkhamā paṭipadā. ",
  "an4:165.3.1_0": "Katamā ca, bhikkhave, khamā paṭipadā? ",
  "an4:165.3.2_0": "Idha,",
  "an4:165.3.2_1": "bhikkhave,",
  "an4:165.3.2_2": "ekacco khamo hoti sītassa uṇhassa jighacchāya pipāsāya,",
  "an4:165.3.2_3": "ḍaṁsamakasavātātapasarīsapasamphassānaṁ duruttānaṁ durāgatānaṁ vacanapathānaṁ uppannānaṁ sārīrikānaṁ",
  "an4:165.3.2_4": "vedanānaṁ dukkhānaṁ tibbānaṁ kharānaṁ kaṭukānaṁ asātānaṁ amanāpānaṁ pāṇaharānaṁ adhivāsakajātiko hoti.",
  "an4:165.3.3_0": "Ayaṁ vuccati, bhikkhave, khamā paṭipadā. ",
  "an4:165.4.1_0": "Katamā ca, bhikkhave, damā paṭipadā? ",
  "an4:165.4.2_0": "Idha, bhikkhave, bhikkhu cakkhunā rūpaṁ disvā na nimittaggāhī hoti …pe… ",
  "an4:165.4.3_0": "sotena saddaṁ sutvā … ",
  "an4:165.4.4_0": "ghānena gandhaṁ ghāyitvā … ",
  "an4:165.4.5_0": "jivhāya rasaṁ sāyitvā … ",
  "an4:165.4.6_0": "kāyena phoṭṭhabbaṁ phusitvā … ",
  "an4:165.4.7_0": "manasā dhammaṁ viññāya na nimittaggāhī hoti nānubyañjanaggāhī; ",
  "an4:165.4.8_0": "yatvādhikaraṇamenaṁ manindriyaṁ asaṁvutaṁ viharantaṁ abhijjhādomanassā pāpakā akusalā dhammā anvāssaveyyuṁ,",
  "an4:165.4.8_1": "tassa saṁvarāya paṭipajjati;",
  "an4:165.4.8_2": "rakkhati manindriyaṁ;",
  "an4:165.4.8_3": "manindriye saṁvaraṁ āpajjati.",
  "an4:165.4.9_0": "Ayaṁ vuccati, bhikkhave, damā paṭipadā. ",
  "an4:165.5.1_0": "Katamā ca, bhikkhave, samā paṭipadā? ",
  "an4:165.5.2_0": "Idha,",
  "an4:165.5.2_1": "bhikkhave,",
  "an4:165.5.2_2": "bhikkhu uppannaṁ kāmavitakkaṁ nādhivāseti pajahati vinodeti sameti byantīkaroti anabhāvaṁ gameti,",
  "an4:165.5.2_3": "uppannaṁ byāpādavitakkaṁ …pe…",
  "an4:165.5.2_4": "uppannaṁ vihiṁsāvitakkaṁ …",
  "an4:165.5.2_5": "uppannuppanne pāpake akusale dhamme nādhivāseti pajahati vinodeti sameti byantīkaroti anabhāvaṁ gameti.",
  "an4:165.5.3_0": "Ayaṁ vuccati, bhikkhave, samā paṭipadā. ",
  "an4:165.5.4_0": "Imā kho, bhikkhave, catasso paṭipadā”ti. ",
  "an4:165.5.5_0": "Pañcamaṁ. ",
  "an4:166.0.1_0": "Aṅguttara Nikāya 4 ",
  "an4:166.0.2_0": "17. Paṭipadāvagga ",
  "an4:166.0.3_0": "166. Ubhayasutta ",
  "an4:166.1.1_0": "“Catasso imā, bhikkhave, paṭipadā. ",
  "an4:166.1.2_0": "Katamā catasso? ",
  "an4:166.1.3_0": "Dukkhā paṭipadā dandhābhiññā, ",
  "an4:166.1.4_0": "dukkhā paṭipadā khippābhiññā,",
  "an4:166.1.5_0": "sukhā paṭipadā dandhābhiññā, ",
  "an4:166.1.6_0": "sukhā paṭipadā khippābhiññā. ",
  "an4:166.2.1_0": "Tatra,",
  "an4:166.2.1_1": "bhikkhave,",
  "an4:166.2.1_2": "yāyaṁ paṭipadā dukkhā dandhābhiññā, ayaṁ,",
  "an4:166.2.1_3": "bhikkhave,",
  "an4:166.2.1_4": "paṭipadā ubhayeneva hīnā akkhāyati.",
  "an4:166.2.1_5": "Yampāyaṁ paṭipadā dukkhā,",
  "an4:166.2.1_6": "imināpāyaṁ hīnā akkhāyati;",
  "an4:166.2.1_7": "yampāyaṁ paṭipadā dandhā,",
  "an4:166.2.1_8": "imināpāyaṁ hīnā akkhāyati.",
  "an4:166.2.2_0": "Ayaṁ, bhikkhave, paṭipadā ubhayeneva hīnā akkhāyati. ",
  "an4:166.3.1_0": "Tatra,",
  "an4:166.3.1_1": "bhikkhave,",
  "an4:166.3.1_2": "yāyaṁ paṭipadā dukkhā khippābhiññā, ayaṁ,",
  "an4:166.3.1_3": "bhikkhave,",
  "an4:166.3.1_4": "paṭipadā dukkhattā hīnā akkhāyati.",
  "an4:166.4.1_0": "Tatra,",
  "an4:166.4.1_1": "bhikkhave,",
  "an4:166.4.1_2": "yāyaṁ paṭipadā sukhā dandhābhiññā, ayaṁ,",
  "an4:166.4.1_3": "bhikkhave,",
  "an4:166.4.1_4": "paṭipadā dandhattā hīnā akkhāyati.",
  "an4:166.5.1_0": "Tatra,",
  "an4:166.5.1_1": "bhikkhave,",
  "an4:166.5.1_2": "yāyaṁ paṭipadā sukhā khippābhiññā, ayaṁ,",
  "an4:166.5.1_3": "bhikkhave,",
  "an4:166.5.1_4": "paṭipadā ubhayeneva paṇītā akkhāyati.",
  "an4:166.5.1_5": "Yampāyaṁ paṭipadā sukhā,",
  "an4:166.5.1_6": "imināpāyaṁ paṇītā akkhāyati;",
  "an4:166.5.1_7": "yampāyaṁ paṭipadā khippā,",
  "an4:166.5.1_8": "imināpāyaṁ paṇītā akkhāyati.",
  "an4:166.5.2_0": "Ayaṁ, bhikkhave, paṭipadā ubhayeneva paṇītā akkhāyati. ",
  "an4:166.5.3_0": "Imā kho, bhikkhave, catasso paṭipadā”ti. ",
  "an4:166.5.4_0": "Chaṭṭhaṁ. ",
  "an4:167.0.1_0": "Aṅguttara Nikāya 4 ",
  "an4:167.0.2_0": "17. Paṭipadāvagga ",
  "an4:167.0.3_0": "167. Mahāmoggallānasutta ",
  "an4:167.1.1_0": "Atha kho āyasmā sāriputto yenāyasmā mahāmoggallāno tenupasaṅkami;",
  "an4:167.1.1_1": "upasaṅkamitvā āyasmatā mahāmoggallānena saddhiṁ sammodi.",
  "an4:167.1.2_0": "Sammodanīyaṁ kathaṁ sāraṇīyaṁ vītisāretvā ekamantaṁ nisīdi.",
  "an4:167.1.2_1": "Ekamantaṁ nisinno kho āyasmā sāriputto āyasmantaṁ mahāmoggallānaṁ etadavoca:",
  "an4:167.2.1_0": "“Catasso imā, āvuso moggallāna, paṭipadā. ",
  "an4:167.2.2_0": "Katamā catasso? ",
  "an4:167.2.3_0": "Dukkhā paṭipadā dandhābhiññā, ",
  "an4:167.2.4_0": "dukkhā paṭipadā khippābhiññā,",
  "an4:167.2.5_0": "sukhā paṭipadā dandhābhiññā, ",
  "an4:167.2.6_0": "sukhā paṭipadā khippābhiññā. ",
  "an4:167.2.7_0": "Imā kho, āvuso, catasso paṭipadā. ",
  "an4:167.2.8_0": "Imāsaṁ, āvuso,",
  "an4:167.2.8_1": "catunnaṁ paṭipadānaṁ katamaṁ te paṭipadaṁ āgamma anupādāya āsavehi cittaṁ vimuttan”ti?",
  "an4:167.3.1_0": "“Catasso imā, āvuso sāriputta, paṭipadā. ",
  "an4:167.3.2_0": "Katamā catasso? ",
  "an4:167.3.3_0": "Dukkhā paṭipadā dandhābhiññā,",
  "an4:167.3.3_1": "dukkhā paṭipadā khippābhiññā,",
  "an4:167.3.3_2": "sukhā paṭipadā dandhābhiññā,",
  "an4:167.3.3_3": "sukhā paṭipadā khippābhiññā.",
  "an4:167.3.4_0": "Imā kho, āvuso, catasso paṭipadā. ",
  "an4:167.3.5_0": "Imāsaṁ, āvuso,",
  "an4:167.3.5_1": "catunnaṁ paṭipadānaṁ yāyaṁ paṭipadā dukkhā khippābhiññā,",
  "an4:167.3.5_2": "imaṁ me paṭipadaṁ āgamma anupādāya āsavehi cittaṁ vimuttan”ti.",
  "an4:167.3.6_0": "Sattamaṁ. ",
  "an4:168.0.1_0": "Aṅguttara Nikāya 4 ",
  "an4:168.0.2_0": "17. Paṭipadāvagga ",
  "an4:168.0.3_0": "168. Sāriputtasutta ",
  "an4:168.1.1_0": "Atha kho āyasmā mahāmoggallāno yenāyasmā sāriputto tenupasaṅkami;",
  "an4:168.1.1_1": "upasaṅkamitvā āyasmatā sāriputtena saddhiṁ sammodi.",
  "an4:168.1.2_0": "Sammodanīyaṁ kathaṁ sāraṇīyaṁ vītisāretvā ekamantaṁ nisīdi.",
  "an4:168.1.2_1": "Ekamantaṁ nisinno kho āyasmā mahāmoggallāno āyasmantaṁ sāriputtaṁ etadavoca:",
  "an4:168.2.1_0": "“Catasso imā, āvuso sāriputta, paṭipadā. ",
  "an4:168.2.2_0": "Katamā catasso? ",
  "an4:168.2.3_0": "Dukkhā paṭipadā dandhābhiññā, ",
  "an4:168.2.4_0": "dukkhā paṭipadā khippābhiññā, ",
  "an4:168.2.5_0": "sukhā paṭipadā dandhābhiññā, ",
  "an4:168.2.6_0": "sukhā paṭipadā khippābhiññā. ",
  "an4:168.2.7_0": "Imā kho, āvuso, catasso paṭipadā. ",
  "an4:168.2.8_0": "Imāsaṁ, āvuso,",
  "an4:168.2.8_1": "catunnaṁ paṭipadānaṁ katamaṁ te paṭipadaṁ āgamma anupādāya āsavehi cittaṁ vimuttan”ti?",
  "an4:168.3.1_0": "“Catasso imā, āvuso moggallāna, paṭipadā. ",
  "an4:168.3.2_0": "Katamā catasso? ",
  "an4:168.3.3_0": "Dukkhā paṭipadā dandhābhiññā,",
  "an4:168.3.3_1": "dukkhā paṭipadā khippābhiññā,",
  "an4:168.3.3_2": "sukhā paṭipadā dandhābhiññā,",
  "an4:168.3.3_3": "sukhā paṭipadā khippābhiññā.",
  "an4:168.3.4_0": "Imā kho, āvuso, catasso paṭipadā. ",
  "an4:168.3.5_0": "Imāsaṁ, āvuso,",
  "an4:168.3.5_1": "catunnaṁ paṭipadānaṁ yāyaṁ paṭipadā sukhā khippābhiññā,",
  "an4:168.3.5_2": "imaṁ me paṭipadaṁ āgamma anupādāya āsavehi cittaṁ vimuttan”ti.",
  "an4:168.3.6_0": "Aṭṭhamaṁ. ",
  "an4:169.0.1_0": "Aṅguttara Nikāya 4 ",
  "an4:169.0.2_0": "17. Paṭipadāvagga ",
  "an4:169.0.3_0": "169. Sasaṅkhārasutta ",
  "an4:169.1.1_0": "“Cattārome, bhikkhave, puggalā santo saṁvijjamānā lokasmiṁ. ",
  "an4:169.1.2_0": "Katame cattāro? ",
  "an4:169.1.3_0": "Idha, bhikkhave, ekacco puggalo diṭṭheva dhamme sasaṅkhāraparinibbāyī hoti. ",
  "an4:169.1.4_0": "Idha pana, bhikkhave, ekacco puggalo kāyassa bhedā sasaṅkhāraparinibbāyī hoti. ",
  "an4:169.1.5_0": "Idha pana, bhikkhave, ekacco puggalo diṭṭheva dhamme asaṅkhāraparinibbāyī hoti. ",
  "an4:169.1.6_0": "Idha pana, bhikkhave, ekacco puggalo kāyassa bhedā asaṅkhāraparinibbāyī hoti. ",
  "an4:169.2.1_0": "Kathañca, bhikkhave, puggalo diṭṭheva dhamme sasaṅkhāraparinibbāyī hoti? ",
  "an4:169.2.2_0": "Idha,",
  "an4:169.2.2_1": "bhikkhave,",
  "an4:169.2.2_2": "bhikkhu asubhānupassī kāye viharati,",
  "an4:169.2.2_3": "āhāre paṭikūlasaññī,",
  "an4:169.2.2_4": "sabbaloke anabhiratisaññī,",
  "an4:169.2.2_5": "sabbasaṅkhāresu aniccānupassī.",
  "an4:169.2.3_0": "Maraṇasaññā kho panassa ajjhattaṁ sūpaṭṭhitā hoti. ",
  "an4:169.2.4_0": "So imāni pañca sekhabalāni upanissāya viharati—",
  "an4:169.2.5_0": "saddhābalaṁ, hiribalaṁ, ottappabalaṁ, vīriyabalaṁ, paññābalaṁ. ",
  "an4:169.2.6_0": "Tassimāni pañcindriyāni adhimattāni pātubhavanti—",
  "an4:169.2.7_0": "saddhindriyaṁ, vīriyindriyaṁ, satindriyaṁ, samādhindriyaṁ, paññindriyaṁ. ",
  "an4:169.2.8_0": "So imesaṁ pañcannaṁ indriyānaṁ adhimattattā diṭṭheva dhamme sasaṅkhāraparinibbāyī hoti. ",
  "an4:169.2.9_0": "Evaṁ kho, bhikkhave, puggalo diṭṭheva dhamme sasaṅkhāraparinibbāyī hoti. ",
  "an4:169.3.1_0": "Kathañca, bhikkhave, puggalo kāyassa bhedā sasaṅkhāraparinibbāyī hoti? ",
  "an4:169.3.2_0": "Idha,",
  "an4:169.3.2_1": "bhikkhave,",
  "an4:169.3.2_2": "bhikkhu asubhānupassī kāye viharati,",
  "an4:169.3.2_3": "āhāre paṭikūlasaññī,",
  "an4:169.3.2_4": "sabbaloke anabhiratisaññī,",
  "an4:169.3.2_5": "sabbasaṅkhāresu aniccānupassī.",
  "an4:169.3.3_0": "Maraṇasaññā kho panassa ajjhattaṁ sūpaṭṭhitā hoti. ",
  "an4:169.3.4_0": "So imāni pañca sekhabalāni upanissāya viharati—",
  "an4:169.3.5_0": "saddhābalaṁ, hiribalaṁ, ottappabalaṁ, vīriyabalaṁ, paññābalaṁ. ",
  "an4:169.3.6_0": "Tassimāni pañcindriyāni mudūni pātubhavanti—",
  "an4:169.3.7_0": "saddhindriyaṁ, vīriyindriyaṁ, satindriyaṁ, samādhindriyaṁ, paññindriyaṁ. ",
  "an4:169.3.8_0": "So imesaṁ pañcannaṁ indriyānaṁ muduttā kāyassa bhedā sasaṅkhāraparinibbāyī hoti. ",
  "an4:169.3.9_0": "Evaṁ kho, bhikkhave, puggalo kāyassa bhedā sasaṅkhāraparinibbāyī hoti. ",
  "an4:169.4.1_0": "Kathañca, bhikkhave, puggalo diṭṭheva dhamme asaṅkhāraparinibbāyī hoti? ",
  "an4:169.4.2_0": "Idha,",
  "an4:169.4.2_1": "bhikkhave,",
  "an4:169.4.2_2": "bhikkhu vivicceva kāmehi …pe…",
  "an4:169.4.2_3": "paṭhamaṁ jhānaṁ …pe…",
  "an4:169.4.2_4": "dutiyaṁ jhānaṁ …pe…",
  "an4:169.4.2_5": "tatiyaṁ jhānaṁ …pe…",
  "an4:169.4.2_6": "catutthaṁ jhānaṁ upasampajja viharati.",
  "an4:169.4.3_0": "So imāni pañca sekhabalāni upanissāya viharati—",
  "an4:169.4.4_0": "saddhābalaṁ …pe… paññābalaṁ. ",
  "an4:169.4.5_0": "Tassimāni pañcindriyāni adhimattāni pātubhavanti—",
  "an4:169.4.6_0": "saddhindriyaṁ …pe… paññindriyaṁ. ",
  "an4:169.4.7_0": "So imesaṁ pañcannaṁ indriyānaṁ adhimattattā diṭṭheva dhamme asaṅkhāraparinibbāyī hoti. ",
  "an4:169.4.8_0": "Evaṁ kho, bhikkhave, puggalo diṭṭheva dhamme asaṅkhāraparinibbāyī hoti. ",
  "an4:169.5.1_0": "Kathañca, bhikkhave, puggalo kāyassa bhedā asaṅkhāraparinibbāyī hoti? ",
  "an4:169.5.2_0": "Idha,",
  "an4:169.5.2_1": "bhikkhave,",
  "an4:169.5.2_2": "bhikkhu vivicceva kāmehi …pe…",
  "an4:169.5.2_3": "paṭhamaṁ jhānaṁ …pe…",
  "an4:169.5.2_4": "dutiyaṁ jhānaṁ …pe…",
  "an4:169.5.2_5": "tatiyaṁ jhānaṁ …pe…",
  "an4:169.5.2_6": "catutthaṁ jhānaṁ upasampajja viharati.",
  "an4:169.5.3_0": "So imāni pañca sekhabalāni upanissāya viharati—",
  "an4:169.5.4_0": "saddhābalaṁ, hiribalaṁ, ottappabalaṁ, vīriyabalaṁ, paññābalaṁ. ",
  "an4:169.5.5_0": "Tassimāni pañcindriyāni …pe… paññindriyaṁ. ",
  "an4:169.5.6_0": "So imesaṁ pañcannaṁ indriyānaṁ muduttā kāyassa bhedā asaṅkhāraparinibbāyī hoti. ",
  "an4:169.5.7_0": "Evaṁ kho, bhikkhave, puggalo kāyassa bhedā asaṅkhāraparinibbāyī hoti. ",
  "an4:169.5.8_0": "Ime kho, bhikkhave, cattāro puggalā santo saṁvijjamānā lokasmin”ti. ",
  "an4:169.5.9_0": "Navamaṁ. ",
  "an4:170.0.1_0": "Aṅguttara Nikāya 4 ",
  "an4:170.0.2_0": "17. Paṭipadāvagga ",
  "an4:170.0.3_0": "170. Yuganaddhasutta ",
  "an4:170.1.1_0": "Evaṁ me sutaṁ—",
  "an4:170.1.2_0": "ekaṁ samayaṁ āyasmā ānando kosambiyaṁ viharati ghositārāme. ",
  "an4:170.1.3_0": "Tatra kho āyasmā ānando bhikkhū āmantesi: ",
  "an4:170.1.4_0": "“āvuso bhikkhave”ti. ",
  "an4:170.1.5_0": "“Āvuso”ti kho te bhikkhū āyasmato ānandassa paccassosuṁ. ",
  "an4:170.1.6_0": "Āyasmā ānando etadavoca: ",
  "an4:170.2.1_0": "“Yo hi koci, āvuso,",
  "an4:170.2.1_1": "bhikkhu vā bhikkhunī vā mama santike arahattappattiṁ byākaroti,",
  "an4:170.2.1_2": "sabbo so catūhi maggehi,",
  "an4:170.2.1_3": "etesaṁ vā aññatarena.",
  "an4:170.3.1_0": "Katamehi catūhi? ",
  "an4:170.3.2_0": "Idha, āvuso, bhikkhu samathapubbaṅgamaṁ vipassanaṁ bhāveti. ",
  "an4:170.3.3_0": "Tassa samathapubbaṅgamaṁ vipassanaṁ bhāvayato maggo sañjāyati. ",
  "an4:170.3.4_0": "So taṁ maggaṁ āsevati bhāveti bahulīkaroti. ",
  "an4:170.3.5_0": "Tassa taṁ maggaṁ āsevato bhāvayato bahulīkaroto saṁyojanāni pahīyanti, anusayā byantīhonti. ",
  "an4:170.4.1_0": "Puna caparaṁ, āvuso, bhikkhu vipassanāpubbaṅgamaṁ samathaṁ bhāveti. ",
  "an4:170.4.2_0": "Tassa vipassanāpubbaṅgamaṁ samathaṁ bhāvayato maggo sañjāyati. ",
  "an4:170.4.3_0": "So taṁ maggaṁ āsevati bhāveti bahulīkaroti. ",
  "an4:170.4.4_0": "Tassa taṁ maggaṁ āsevato bhāvayato bahulīkaroto saṁyojanāni pahīyanti, anusayā byantīhonti. ",
  "an4:170.5.1_0": "Puna caparaṁ, āvuso, bhikkhu samathavipassanaṁ yuganaddhaṁ bhāveti. ",
  "an4:170.5.2_0": "Tassa samathavipassanaṁ yuganaddhaṁ bhāvayato maggo sañjāyati. ",
  "an4:170.5.3_0": "So taṁ maggaṁ āsevati bhāveti bahulīkaroti. ",
  "an4:170.5.4_0": "Tassa taṁ maggaṁ āsevato bhāvayato bahulīkaroto saṁyojanāni pahīyanti, anusayā byantīhonti. ",
  "an4:170.6.1_0": "Puna caparaṁ, āvuso, bhikkhuno dhammuddhaccaviggahitaṁ mānasaṁ hoti. ",
  "an4:170.6.2_0": "Hoti so, āvuso, samayo yaṁ taṁ cittaṁ ajjhattameva santiṭṭhati sannisīdati ekodi hoti samādhiyati. ",
  "an4:170.6.3_0": "Tassa maggo sañjāyati. ",
  "an4:170.6.4_0": "So taṁ maggaṁ āsevati bhāveti bahulīkaroti. ",
  "an4:170.6.5_0": "Tassa taṁ maggaṁ āsevato bhāvayato bahulīkaroto saṁyojanāni pahīyanti, anusayā byantīhonti. ",
  "an4:170.7.1_0": "Yo hi koci, āvuso,",
  "an4:170.7.1_1": "bhikkhu vā bhikkhunī vā mama santike arahattappattiṁ byākaroti,",
  "an4:170.7.1_2": "sabbo so imehi catūhi maggehi,",
  "an4:170.7.1_3": "etesaṁ vā aññatarenā”ti.",
  "an4:170.7.2_0": "Dasamaṁ. ",
  "an4:170.7.3_0": "Paṭipadāvaggo dutiyo. ",
  "an4:170.8.0_0": "Tassuddānaṁ",
  "an4:170.8.1_0": "Saṅkhittaṁ vitthārāsubhaṁ, ",
  "an4:170.8.2_0": "Dve khamā ubhayena ca; ",
  "an4:170.8.3_0": "Moggallāno sāriputto, ",
  "an4:170.8.4_0": "Sasaṅkhāraṁ yuganaddhena cāti. ",
  "an4:171.0.1_0": "Aṅguttara Nikāya 4 ",
  "an4:171.0.2_0": "18. Sañcetaniyavagga ",
  "an4:171.0.3_0": "171. Cetanāsutta ",
  "an4:171.1.1_0": "“Kāye vā, bhikkhave, sati kāyasañcetanāhetu uppajjati ajjhattaṁ sukhadukkhaṁ. ",
  "an4:171.1.2_0": "Vācāya vā, bhikkhave, sati vacīsañcetanāhetu uppajjati ajjhattaṁ sukhadukkhaṁ. ",
  "an4:171.1.3_0": "Mane vā, bhikkhave, sati manosañcetanāhetu uppajjati ajjhattaṁ sukhadukkhaṁ avijjāpaccayāva. ",
  "an4:171.2.1_0": "Sāmaṁ vā taṁ,",
  "an4:171.2.1_1": "bhikkhave,",
  "an4:171.2.1_2": "kāyasaṅkhāraṁ abhisaṅkharoti,",
  "an4:171.2.1_3": "yaṁpaccayāssa taṁ uppajjati ajjhattaṁ sukhadukkhaṁ.",
  "an4:171.2.2_0": "Pare vāssa taṁ,",
  "an4:171.2.2_1": "bhikkhave,",
  "an4:171.2.2_2": "kāyasaṅkhāraṁ abhisaṅkharonti,",
  "an4:171.2.2_3": "yaṁpaccayāssa taṁ uppajjati ajjhattaṁ sukhadukkhaṁ.",
  "an4:171.2.3_0": "Sampajāno vā taṁ,",
  "an4:171.2.3_1": "bhikkhave,",
  "an4:171.2.3_2": "kāyasaṅkhāraṁ abhisaṅkharoti,",
  "an4:171.2.3_3": "yaṁpaccayāssa taṁ uppajjati ajjhattaṁ sukhadukkhaṁ.",
  "an4:171.2.4_0": "Asampajāno vā taṁ,",
  "an4:171.2.4_1": "bhikkhave,",
  "an4:171.2.4_2": "kāyasaṅkhāraṁ abhisaṅkharoti,",
  "an4:171.2.4_3": "yaṁpaccayāssa taṁ uppajjati ajjhattaṁ sukhadukkhaṁ.",
  "an4:171.3.1_0": "Sāmaṁ vā taṁ,",
  "an4:171.3.1_1": "bhikkhave,",
  "an4:171.3.1_2": "vacīsaṅkhāraṁ abhisaṅkharoti,",
  "an4:171.3.1_3": "yaṁpaccayāssa taṁ uppajjati ajjhattaṁ sukhadukkhaṁ;",
  "an4:171.3.2_0": "pare vāssa taṁ, bhikkhave, vacīsaṅkhāraṁ abhisaṅkharonti; ",
  "an4:171.3.3_0": "yaṁpaccayāssa taṁ uppajjati ajjhattaṁ sukhadukkhaṁ; ",
  "an4:171.3.4_0": "sampajāno vā taṁ,",
  "an4:171.3.4_1": "bhikkhave,",
  "an4:171.3.4_2": "vacīsaṅkhāraṁ abhisaṅkharoti,",
  "an4:171.3.4_3": "yaṁpaccayāssa taṁ uppajjati ajjhattaṁ sukhadukkhaṁ;",
  "an4:171.3.5_0": "asampajāno vā taṁ,",
  "an4:171.3.5_1": "bhikkhave,",
  "an4:171.3.5_2": "vacīsaṅkhāraṁ abhisaṅkharoti,",
  "an4:171.3.5_3": "yaṁpaccayāssa taṁ uppajjati ajjhattaṁ sukhadukkhaṁ.",
  "an4:171.4.1_0": "Sāmaṁ vā taṁ,",
  "an4:171.4.1_1": "bhikkhave,",
  "an4:171.4.1_2": "manosaṅkhāraṁ abhisaṅkharoti,",
  "an4:171.4.1_3": "yaṁpaccayāssa taṁ uppajjati ajjhattaṁ sukhadukkhaṁ;",
  "an4:171.4.2_0": "pare vāssa taṁ,",
  "an4:171.4.2_1": "bhikkhave,",
  "an4:171.4.2_2": "manosaṅkhāraṁ abhisaṅkharonti,",
  "an4:171.4.2_3": "yaṁpaccayāssa taṁ uppajjati ajjhattaṁ sukhadukkhaṁ;",
  "an4:171.4.3_0": "sampajāno vā taṁ,",
  "an4:171.4.3_1": "bhikkhave,",
  "an4:171.4.3_2": "manosaṅkhāraṁ abhisaṅkharoti,",
  "an4:171.4.3_3": "yaṁpaccayāssa taṁ uppajjati ajjhattaṁ sukhadukkhaṁ;",
  "an4:171.4.4_0": "asampajāno vā taṁ,",
  "an4:171.4.4_1": "bhikkhave,",
  "an4:171.4.4_2": "manosaṅkhāraṁ abhisaṅkharoti,",
  "an4:171.4.4_3": "yaṁpaccayāssa taṁ uppajjati ajjhattaṁ sukhadukkhaṁ.",
  "an4:171.5.1_0": "Imesu, bhikkhave, dhammesu avijjā anupatitā, ",
  "an4:171.5.2_0": "avijjāya tveva asesavirāganirodhā so kāyo na hoti yaṁpaccayāssa taṁ uppajjati ajjhattaṁ sukhadukkhaṁ,",
  "an4:171.5.2_1": "sā vācā na hoti yaṁpaccayāssa taṁ uppajjati ajjhattaṁ sukhadukkhaṁ,",
  "an4:171.5.2_2": "so mano na hoti yaṁpaccayāssa taṁ uppajjati ajjhattaṁ sukhadukkhaṁ,",
  "an4:171.5.3_0": "khettaṁ taṁ na hoti …pe…",
  "an4:171.5.3_1": "vatthu taṁ na hoti …pe…",
  "an4:171.5.3_2": "āyatanaṁ taṁ na hoti …pe…",
  "an4:171.5.3_3": "adhikaraṇaṁ taṁ na hoti yaṁpaccayāssa taṁ uppajjati ajjhattaṁ sukhadukkhanti.",
  "an4:171.6.1_0": "Cattārome, bhikkhave, attabhāvapaṭilābhā. ",
  "an4:171.6.2_0": "Katame cattāro? ",
  "an4:171.6.3_0": "Atthi,",
  "an4:171.6.3_1": "bhikkhave,",
  "an4:171.6.3_2": "attabhāvapaṭilābho,",
  "an4:171.6.3_3": "yasmiṁ attabhāvapaṭilābhe attasañcetanā kamati,",
  "an4:171.6.3_4": "no parasañcetanā.",
  "an4:171.6.4_0": "Atthi,",
  "an4:171.6.4_1": "bhikkhave,",
  "an4:171.6.4_2": "attabhāvapaṭilābho,",
  "an4:171.6.4_3": "yasmiṁ attabhāvapaṭilābhe parasañcetanā kamati,",
  "an4:171.6.4_4": "no attasañcetanā.",
  "an4:171.6.5_0": "Atthi,",
  "an4:171.6.5_1": "bhikkhave,",
  "an4:171.6.5_2": "attabhāvapaṭilābho,",
  "an4:171.6.5_3": "yasmiṁ attabhāvapaṭilābhe attasañcetanā ca kamati parasañcetanā ca.",
  "an4:171.6.6_0": "Atthi,",
  "an4:171.6.6_1": "bhikkhave,",
  "an4:171.6.6_2": "attabhāvapaṭilābho,",
  "an4:171.6.6_3": "yasmiṁ attabhāvapaṭilābhe nevattasañcetanā kamati,",
  "an4:171.6.6_4": "no parasañcetanā.",
  "an4:171.6.7_0": "Ime kho, bhikkhave, cattāro attabhāvapaṭilābhā”ti. ",
  "an4:171.7.1_0": "Evaṁ vutte, āyasmā sāriputto bhagavantaṁ etadavoca: ",
  "an4:171.7.2_0": "“imassa kho ahaṁ, bhante, bhagavatā saṅkhittena bhāsitassa evaṁ vitthārena atthaṁ ājānāmi: ",
  "an4:171.7.3_0": "‘tatra, bhante,",
  "an4:171.7.3_1": "yāyaṁ attabhāvapaṭilābho yasmiṁ attabhāvapaṭilābhe attasañcetanā kamati no parasañcetanā,",
  "an4:171.7.3_2": "attasañcetanāhetu tesaṁ sattānaṁ tamhā kāyā cuti hoti.",
  "an4:171.7.4_0": "Tatra, bhante,",
  "an4:171.7.4_1": "yāyaṁ attabhāvapaṭilābho yasmiṁ attabhāvapaṭilābhe parasañcetanā kamati no attasañcetanā,",
  "an4:171.7.4_2": "parasañcetanāhetu tesaṁ sattānaṁ tamhā kāyā cuti hoti.",
  "an4:171.7.5_0": "Tatra, bhante,",
  "an4:171.7.5_1": "yāyaṁ attabhāvapaṭilābho yasmiṁ attabhāvapaṭilābhe attasañcetanā ca kamati parasañcetanā ca,",
  "an4:171.7.5_2": "attasañcetanā ca parasañcetanā ca hetu tesaṁ sattānaṁ tamhā kāyā cuti hoti.",
  "an4:171.7.6_0": "Tatra, bhante,",
  "an4:171.7.6_1": "yāyaṁ attabhāvapaṭilābho yasmiṁ attabhāvapaṭilābhe neva attasañcetanā kamati no parasañcetanā,",
  "an4:171.7.6_2": "katame tena devā daṭṭhabbā’”ti?",
  "an4:171.7.7_0": "“Nevasaññānāsaññāyatanūpagā, sāriputta, devā tena daṭṭhabbā”ti. ",
  "an4:171.8.1_0": "“Ko nu kho, bhante,",
  "an4:171.8.1_1": "hetu ko paccayo,",
  "an4:171.8.1_2": "yena m’idhekacce sattā tamhā kāyā cutā āgāmino honti āgantāro itthattaṁ?",
  "an4:171.8.2_0": "Ko pana, bhante,",
  "an4:171.8.2_1": "hetu ko paccayo,",
  "an4:171.8.2_2": "yena m’idhekacce sattā tamhā kāyā cutā anāgāmino honti anāgantāro itthattan”ti?",
  "an4:171.8.3_0": "“Idha,",
  "an4:171.8.3_1": "sāriputta,",
  "an4:171.8.3_2": "ekaccassa puggalassa orambhāgiyāni saṁyojanāni appahīnāni honti,",
  "an4:171.8.3_3": "so diṭṭheva dhamme nevasaññānāsaññāyatanaṁ upasampajja viharati.",
  "an4:171.8.4_0": "So tadassādeti, taṁ nikāmeti, tena ca vittiṁ āpajjati; ",
  "an4:171.8.5_0": "tattha ṭhito tadadhimutto tabbahulavihārī aparihīno kālaṁ kurumāno nevasaññānāsaññāyatanūpagānaṁ devānaṁ sahabyataṁ upapajjati. ",
  "an4:171.8.6_0": "So tato cuto āgāmī hoti āgantā itthattaṁ. ",
  "an4:171.9.1_0": "Idha pana,",
  "an4:171.9.1_1": "sāriputta,",
  "an4:171.9.1_2": "ekaccassa puggalassa orambhāgiyāni saṁyojanāni pahīnāni honti,",
  "an4:171.9.1_3": "so diṭṭheva dhamme nevasaññānāsaññāyatanaṁ upasampajja viharati.",
  "an4:171.9.2_0": "So tadassādeti, taṁ nikāmeti, tena ca vittiṁ āpajjati; ",
  "an4:171.9.3_0": "tattha ṭhito tadadhimutto tabbahulavihārī aparihīno kālaṁ kurumāno nevasaññānāsaññāyatanūpagānaṁ devānaṁ sahabyataṁ upapajjati. ",
  "an4:171.9.4_0": "So tato cuto anāgāmī hoti anāgantā itthattaṁ. ",
  "an4:171.10.1_0": "Ayaṁ kho,",
  "an4:171.10.1_1": "sāriputta,",
  "an4:171.10.1_2": "hetu ayaṁ paccayo,",
  "an4:171.10.1_3": "yena m’idhekacce sattā tamhā kāyā cutā āgāmino honti āgantāro itthattaṁ.",
  "an4:171.10.2_0": "Ayaṁ pana,",
  "an4:171.10.2_1": "sāriputta,",
  "an4:171.10.2_2": "hetu ayaṁ paccayo,",
  "an4:171.10.2_3": "yena m’idhekacce sattā tamhā kāyā cutā anāgāmino honti anāgantāro itthattan”ti.",
  "an4:171.10.3_0": "Paṭhamaṁ. ",
  "an4:172.0.1_0": "Aṅguttara Nikāya 4 ",
  "an4:172.0.2_0": "18. Sañcetaniyavagga ",
  "an4:172.0.3_0": "172. Vibhattisutta ",
  "an4:172.1.1_0": "Tatra kho āyasmā sāriputto bhikkhū āmantesi: ",
  "an4:172.1.2_0": "“āvuso bhikkhave”ti. ",
  "an4:172.1.3_0": "“Āvuso”ti kho te bhikkhū āyasmato sāriputtassa paccassosuṁ. ",
  "an4:172.1.4_0": "Āyasmā sāriputto etadavoca: ",
  "an4:172.2.1_0": "“Addhamāsūpasampannena me, āvuso, atthapaṭisambhidā sacchikatā odhiso byañjanaso. ",
  "an4:172.2.2_0": "Tamahaṁ anekapariyāyena ācikkhāmi desemi paññāpemi paṭṭhapemi vivarāmi vibhajāmi uttānīkaromi. ",
  "an4:172.2.3_0": "Yassa kho panassa kaṅkhā vā vimati vā, so maṁ pañhena. ",
  "an4:172.2.4_0": "Ahaṁ veyyākaraṇena sammukhībhūto no satthā yo no dhammānaṁ sukusalo. ",
  "an4:172.3.1_0": "Addhamāsūpasampannena me, āvuso, dhammapaṭisambhidā sacchikatā odhiso byañjanaso. ",
  "an4:172.3.2_0": "Tamahaṁ anekapariyāyena ācikkhāmi desemi paññāpemi paṭṭhapemi vivarāmi vibhajāmi uttānīkaromi. ",
  "an4:172.3.3_0": "Yassa kho panassa kaṅkhā vā vimati vā, so maṁ pañhena. ",
  "an4:172.3.4_0": "Ahaṁ veyyākaraṇena sammukhībhūto no satthā yo no dhammānaṁ sukusalo. ",
  "an4:172.4.1_0": "Addhamāsūpasampannena me, āvuso, niruttipaṭisambhidā sacchikatā odhiso byañjanaso. ",
  "an4:172.4.2_0": "Tamahaṁ anekapariyāyena ācikkhāmi desemi paññāpemi paṭṭhapemi vivarāmi vibhajāmi uttānīkaromi. ",
  "an4:172.4.3_0": "Yassa kho panassa kaṅkhā vā vimati vā, so maṁ pañhena. ",
  "an4:172.4.4_0": "Ahaṁ veyyākaraṇena sammukhībhūto no satthā yo no dhammānaṁ sukusalo. ",
  "an4:172.5.1_0": "Addhamāsūpasampannena me, āvuso, paṭibhānapaṭisambhidā sacchikatā odhiso byañjanaso. ",
  "an4:172.5.2_0": "Tamahaṁ anekapariyāyena ācikkhāmi desemi paññāpemi paṭṭhapemi vivarāmi vibhajāmi uttānīkaromi. ",
  "an4:172.5.3_0": "Yassa kho panassa kaṅkhā vā vimati vā, so maṁ pañhena. ",
  "an4:172.5.4_0": "Ahaṁ veyyākaraṇena sammukhībhūto no satthā yo no dhammānaṁ sukusalo”ti. ",
  "an4:172.5.5_0": "Dutiyaṁ. ",
  "an4:173.0.1_0": "Aṅguttara Nikāya 4 ",
  "an4:173.0.2_0": "18. Sañcetaniyavagga ",
  "an4:173.0.3_0": "173. Mahākoṭṭhikasutta ",
  "an4:173.1.1_0": "Atha kho āyasmā mahākoṭṭhiko yenāyasmā sāriputto tenupasaṅkami;",
  "an4:173.1.1_1": "upasaṅkamitvā āyasmatā sāriputtena saddhiṁ sammodi.",
  "an4:173.1.2_0": "Sammodanīyaṁ kathaṁ sāraṇīyaṁ vītisāretvā ekamantaṁ nisīdi.",
  "an4:173.1.2_1": "Ekamantaṁ nisinno kho āyasmā mahākoṭṭhiko āyasmantaṁ sāriputtaṁ etadavoca:",
  "an4:173.2.1_0": "“Channaṁ, āvuso, phassāyatanānaṁ asesavirāganirodhā atthaññaṁ kiñcī”ti? ",
  "an4:173.3.1_0": "“Mā hevaṁ, āvuso”. ",
  "an4:173.4.1_0": "“Channaṁ, āvuso, phassāyatanānaṁ asesavirāganirodhā natthaññaṁ kiñcī”ti? ",
  "an4:173.5.1_0": "“Mā hevaṁ, āvuso”. ",
  "an4:173.6.1_0": "“Channaṁ, āvuso, phassāyatanānaṁ asesavirāganirodhā atthi ca natthi ca aññaṁ kiñcī”ti? ",
  "an4:173.7.1_0": "“Mā hevaṁ, āvuso”. ",
  "an4:173.8.1_0": "“Channaṁ, āvuso, phassāyatanānaṁ asesavirāganirodhā nevatthi no natthaññaṁ kiñcī”ti? ",
  "an4:173.9.1_0": "“Mā hevaṁ, āvuso”. ",
  "an4:173.10.1_0": "“‘Channaṁ, āvuso,",
  "an4:173.10.1_1": "phassāyatanānaṁ asesavirāganirodhā atthaññaṁ kiñcī’ti,",
  "an4:173.10.1_2": "iti puṭṭho samāno ‘mā hevaṁ,",
  "an4:173.10.1_3": "āvuso’ti vadesi.",
  "an4:173.10.2_0": "‘Channaṁ, āvuso, phassāyatanānaṁ asesavirāganirodhā natthaññaṁ kiñcī’ti, iti puṭṭho samāno: ",
  "an4:173.10.3_0": "‘mā hevaṁ, āvuso’ti vadesi. ",
  "an4:173.10.4_0": "‘Channaṁ, āvuso,",
  "an4:173.10.4_1": "phassāyatanānaṁ asesavirāganirodhā atthi ca natthi ca aññaṁ kiñcī’ti,",
  "an4:173.10.4_2": "iti puṭṭho samāno:",
  "an4:173.10.5_0": "‘mā hevaṁ, āvuso’ti vadesi. ",
  "an4:173.10.6_0": "‘Channaṁ, āvuso,",
  "an4:173.10.6_1": "phassāyatanānaṁ asesavirāganirodhā nevatthi no natthaññaṁ kiñcī’ti,",
  "an4:173.10.6_2": "iti puṭṭho samāno:",
  "an4:173.10.7_0": "‘mā hevaṁ, āvuso’ti vadesi. ",
  "an4:173.10.8_0": "Yathā kathaṁ pana, āvuso, imassa bhāsitassa attho daṭṭhabbo”ti? ",
  "an4:173.11.1_0": "“‘Channaṁ, āvuso,",
  "an4:173.11.1_1": "phassāyatanānaṁ asesavirāganirodhā atthaññaṁ kiñcī’ti,",
  "an4:173.11.1_2": "iti vadaṁ appapañcaṁ papañceti.",
  "an4:173.11.2_0": "‘Channaṁ, āvuso,",
  "an4:173.11.2_1": "phassāyatanānaṁ asesavirāganirodhā natthaññaṁ kiñcī’ti,",
  "an4:173.11.2_2": "iti vadaṁ appapañcaṁ papañceti.",
  "an4:173.11.3_0": "‘Channaṁ, āvuso,",
  "an4:173.11.3_1": "phassāyatanānaṁ asesavirāganirodhā atthi ca natthi ca aññaṁ kiñcī’ti,",
  "an4:173.11.3_2": "iti vadaṁ appapañcaṁ papañceti.",
  "an4:173.11.4_0": "‘Channaṁ, āvuso,",
  "an4:173.11.4_1": "phassāyatanānaṁ asesavirāganirodhā nevatthi no natthaññaṁ kiñcī’ti,",
  "an4:173.11.4_2": "iti vadaṁ appapañcaṁ papañceti.",
  "an4:173.11.5_0": "Yāvatā, āvuso, channaṁ phassāyatanānaṁ gati tāvatā papañcassa gati; ",
  "an4:173.11.6_0": "yāvatā papañcassa gati tāvatā channaṁ phassāyatanānaṁ gati. ",
  "an4:173.11.7_0": "Channaṁ, āvuso, phassāyatanānaṁ asesavirāganirodhā papañcanirodho papañcavūpasamo”ti. ",
  "an4:173.11.8_0": "Tatiyaṁ. ",
  "an4:174.0.1_0": "Aṅguttara Nikāya 4 ",
  "an4:174.0.2_0": "18. Sañcetaniyavagga ",
  "an4:174.0.3_0": "174. Ānandasutta ",
  "an4:174.1.1_0": "Atha kho āyasmā ānando yenāyasmā mahākoṭṭhiko tenupasaṅkami;",
  "an4:174.1.1_1": "upasaṅkamitvā āyasmatā mahākoṭṭhikena saddhiṁ sammodi.",
  "an4:174.1.2_0": "Sammodanīyaṁ kathaṁ sāraṇīyaṁ vītisāretvā ekamantaṁ nisīdi.",
  "an4:174.1.2_1": "Ekamantaṁ nisinno kho āyasmā ānando āyasmantaṁ mahākoṭṭhikaṁ etadavoca:",
  "an4:174.2.1_0": "“Channaṁ, āvuso, phassāyatanānaṁ asesavirāganirodhā atthaññaṁ kiñcī”ti? ",
  "an4:174.3.1_0": "“Mā hevaṁ, āvuso”. ",
  "an4:174.4.1_0": "“Channaṁ, āvuso, phassāyatanānaṁ asesavirāganirodhā natthaññaṁ kiñcī”ti? ",
  "an4:174.5.1_0": "“Mā hevaṁ, āvuso”. ",
  "an4:174.6.1_0": "“Channaṁ, āvuso, phassāyatanānaṁ asesavirāganirodhā atthi ca natthi ca aññaṁ kiñcī”ti? ",
  "an4:174.7.1_0": "“Mā hevaṁ, āvuso”. ",
  "an4:174.8.1_0": "“Channaṁ, āvuso, phassāyatanānaṁ asesavirāganirodhā nevatthi no natthaññaṁ kiñcī”ti? ",
  "an4:174.9.1_0": "“Mā hevaṁ, āvuso”. ",
  "an4:174.10.1_0": "“‘Channaṁ, āvuso, phassāyatanānaṁ asesavirāganirodhā atthaññaṁ kiñcī’ti, iti puṭṭho samāno: ",
  "an4:174.10.2_0": "‘mā hevaṁ, āvuso’ti vadesi. ",
  "an4:174.10.3_0": "‘Channaṁ, āvuso, phassāyatanānaṁ asesavirāganirodhā natthaññaṁ kiñcī’ti, iti puṭṭho samāno: ",
  "an4:174.10.4_0": "‘mā hevaṁ, āvuso’ti vadesi. ",
  "an4:174.10.5_0": "‘Channaṁ, āvuso,",
  "an4:174.10.5_1": "phassāyatanānaṁ asesavirāganirodhā atthi ca natthi ca aññaṁ kiñcī’ti,",
  "an4:174.10.5_2": "iti puṭṭho samāno:",
  "an4:174.10.6_0": "‘mā hevaṁ, āvuso’ti vadesi. ",
  "an4:174.10.7_0": "‘Channaṁ, āvuso,",
  "an4:174.10.7_1": "phassāyatanānaṁ asesavirāganirodhā nevatthi no natthaññaṁ kiñcī’ti,",
  "an4:174.10.7_2": "iti puṭṭho samāno:",
  "an4:174.10.8_0": "‘mā hevaṁ, āvuso’ti vadesi. ",
  "an4:174.10.9_0": "Yathā kathaṁ panāvuso, imassa bhāsitassa attho daṭṭhabbo”ti? ",
  "an4:174.11.1_0": "“‘Channaṁ, āvuso,",
  "an4:174.11.1_1": "phassāyatanānaṁ asesavirāganirodhā atthaññaṁ kiñcī’ti,",
  "an4:174.11.1_2": "iti vadaṁ appapañcaṁ papañceti.",
  "an4:174.11.2_0": "‘Channaṁ, āvuso,",
  "an4:174.11.2_1": "phassāyatanānaṁ asesavirāganirodhā natthaññaṁ kiñcī’ti,",
  "an4:174.11.2_2": "iti vadaṁ appapañcaṁ papañceti.",
  "an4:174.11.3_0": "‘Channaṁ, āvuso,",
  "an4:174.11.3_1": "phassāyatanānaṁ asesavirāganirodhā atthi ca natthi ca aññaṁ kiñcī’ti,",
  "an4:174.11.3_2": "iti vadaṁ appapañcaṁ papañceti.",
  "an4:174.11.4_0": "‘Channaṁ, āvuso,",
  "an4:174.11.4_1": "phassāyatanānaṁ asesavirāganirodhā nevatthi no natthaññaṁ kiñcī’ti,",
  "an4:174.11.4_2": "iti vadaṁ appapañcaṁ papañceti.",
  "an4:174.11.5_0": "Yāvatā, āvuso, channaṁ phassāyatanānaṁ gati tāvatā papañcassa gati. ",
  "an4:174.11.6_0": "Yāvatā papañcassa gati tāvatā channaṁ phassāyatanānaṁ gati. ",
  "an4:174.11.7_0": "Channaṁ, āvuso, phassāyatanānaṁ asesavirāganirodhā papañcanirodho papañcavūpasamo”ti. ",
  "an4:174.11.8_0": "Catutthaṁ. ",
  "an4:175.0.1_0": "Aṅguttara Nikāya 4 ",
  "an4:175.0.2_0": "18. Sañcetaniyavagga ",
  "an4:175.0.3_0": "175. Upavāṇasutta ",
  "an4:175.1.1_0": "Atha kho āyasmā upavāṇo yenāyasmā sāriputto tenupasaṅkami;",
  "an4:175.1.1_1": "upasaṅkamitvā āyasmatā sāriputtena saddhiṁ sammodi.",
  "an4:175.1.2_0": "Sammodanīyaṁ kathaṁ sāraṇīyaṁ vītisāretvā ekamantaṁ nisīdi.",
  "an4:175.1.2_1": "Ekamantaṁ nisinno kho āyasmā upavāṇo āyasmantaṁ sāriputtaṁ etadavoca:",
  "an4:175.2.1_0": "“Kiṁ nu kho, āvuso sāriputta, vijjāyantakaro hotī”ti? ",
  "an4:175.3.1_0": "“No hidaṁ, āvuso”. ",
  "an4:175.4.1_0": "“Kiṁ panāvuso sāriputta, caraṇenantakaro hotī”ti? ",
  "an4:175.5.1_0": "“No hidaṁ, āvuso”. ",
  "an4:175.6.1_0": "“Kiṁ panāvuso sāriputta, vijjācaraṇenantakaro hotī”ti? ",
  "an4:175.7.1_0": "“No hidaṁ, āvuso”. ",
  "an4:175.8.1_0": "“Kiṁ panāvuso sāriputta, aññatra vijjācaraṇenantakaro hotī”ti? ",
  "an4:175.9.1_0": "“No hidaṁ, āvuso”. ",
  "an4:175.10.1_0": "“‘Kiṁ nu kho, āvuso sāriputta, vijjāyantakaro hotī’ti, iti puṭṭho samāno: ",
  "an4:175.10.2_0": "‘no hidaṁ, āvuso’ti vadesi. ",
  "an4:175.10.3_0": "‘Kiṁ panāvuso sāriputta, caraṇenantakaro hotī’ti, iti puṭṭho samāno: ",
  "an4:175.10.4_0": "‘no hidaṁ, āvuso’ti vadesi. ",
  "an4:175.10.5_0": "‘Kiṁ panāvuso sāriputta, vijjācaraṇenantakaro hotī’ti, iti puṭṭho samāno: ",
  "an4:175.10.6_0": "‘no hidaṁ, āvuso’ti vadesi. ",
  "an4:175.10.7_0": "‘Kiṁ panāvuso sāriputta, aññatra vijjācaraṇenantakaro hotī’ti, iti puṭṭho samāno: ",
  "an4:175.10.8_0": "‘no hidaṁ, āvuso’ti vadesi. ",
  "an4:175.10.9_0": "Yathā kathaṁ panāvuso, antakaro hotī”ti? ",
  "an4:175.11.1_0": "“Vijjāya ce, āvuso, antakaro abhavissa, saupādānova samāno antakaro abhavissa. ",
  "an4:175.11.2_0": "Caraṇena ce, āvuso, antakaro abhavissa, saupādānova samāno antakaro abhavissa. ",
  "an4:175.11.3_0": "Vijjācaraṇena ce, āvuso, antakaro abhavissa, saupādānova samāno antakaro abhavissa. ",
  "an4:175.11.4_0": "Aññatra vijjācaraṇena ce, āvuso, antakaro abhavissa, puthujjano antakaro abhavissa. ",
  "an4:175.11.5_0": "Puthujjano hi, āvuso, aññatra vijjācaraṇena. ",
  "an4:175.11.6_0": "Caraṇavipanno kho, āvuso, yathābhūtaṁ na jānāti na passati. ",
  "an4:175.11.7_0": "Caraṇasampanno yathābhūtaṁ jānāti passati. ",
  "an4:175.11.8_0": "Yathābhūtaṁ jānaṁ passaṁ antakaro hotī”ti. ",
  "an4:175.11.9_0": "Pañcamaṁ. ",
  "an4:176.0.1_0": "Aṅguttara Nikāya 4 ",
  "an4:176.0.2_0": "18. Sañcetaniyavagga ",
  "an4:176.0.3_0": "176. Āyācanasutta ",
  "an4:176.1.1_0": "“Saddho, bhikkhave, bhikkhu evaṁ sammā āyācamāno āyāceyya: ",
  "an4:176.1.2_0": "‘tādiso homi yādisā sāriputtamoggallānā’ti. ",
  "an4:176.1.3_0": "Esā, bhikkhave, tulā etaṁ pamāṇaṁ mama sāvakānaṁ bhikkhūnaṁ, yadidaṁ sāriputtamoggallānā. ",
  "an4:176.2.1_0": "Saddhā, bhikkhave, bhikkhunī evaṁ sammā āyācamānā āyāceyya: ",
  "an4:176.2.2_0": "‘tādisā homi yādisā khemā ca bhikkhunī uppalavaṇṇā cā’ti. ",
  "an4:176.2.3_0": "Esā,",
  "an4:176.2.3_1": "bhikkhave,",
  "an4:176.2.3_2": "tulā etaṁ pamāṇaṁ mama sāvikānaṁ bhikkhunīnaṁ,",
  "an4:176.2.3_3": "yadidaṁ khemā ca bhikkhunī uppalavaṇṇā ca.",
  "an4:176.3.1_0": "Saddho, bhikkhave, upāsako evaṁ sammā āyācamāno āyāceyya: ",
  "an4:176.3.2_0": "‘tādiso homi yādiso citto ca gahapati hatthako ca āḷavako’ti. ",
  "an4:176.3.3_0": "Esā,",
  "an4:176.3.3_1": "bhikkhave,",
  "an4:176.3.3_2": "tulā etaṁ pamāṇaṁ mama sāvakānaṁ upāsakānaṁ,",
  "an4:176.3.3_3": "yadidaṁ citto ca gahapati hatthako ca āḷavako.",
  "an4:176.4.1_0": "Saddhā, bhikkhave, upāsikā evaṁ sammā āyācamānā āyāceyya: ",
  "an4:176.4.2_0": "‘tādisā homi yādisā khujjuttarā ca upāsikā veḷukaṇḍakiyā ca nandamātā’ti. ",
  "an4:176.4.3_0": "Esā,",
  "an4:176.4.3_1": "bhikkhave,",
  "an4:176.4.3_2": "tulā etaṁ pamāṇaṁ mama sāvikānaṁ upāsikānaṁ,",
  "an4:176.4.3_3": "yadidaṁ khujjuttarā ca upāsikā veḷukaṇḍakiyā ca nandamātā”ti.",
  "an4:176.4.4_0": "Chaṭṭhaṁ. ",
  "an4:177.0.1_0": "Aṅguttara Nikāya 4 ",
  "an4:177.0.2_0": "18. Sañcetaniyavagga ",
  "an4:177.0.3_0": "177. Rāhulasutta ",
  "an4:177.1.1_0": "Atha kho āyasmā rāhulo yena bhagavā tenupasaṅkami;",
  "an4:177.1.1_1": "upasaṅkamitvā bhagavantaṁ abhivādetvā ekamantaṁ nisīdi.",
  "an4:177.1.1_2": "Ekamantaṁ nisinnaṁ kho āyasmantaṁ rāhulaṁ bhagavā etadavoca:",
  "an4:177.2.1_0": "“Yā ca, rāhula, ajjhattikā pathavīdhātu yā ca bāhirā pathavīdhātu, pathavīdhāturevesā. ",
  "an4:177.2.2_0": "‘Taṁ netaṁ mama, nesohamasmi, na meso attā’ti, evametaṁ yathābhūtaṁ sammappaññāya daṭṭhabbaṁ. ",
  "an4:177.2.3_0": "Evametaṁ yathābhūtaṁ sammappaññāya disvā pathavīdhātuyā nibbindati, pathavīdhātuyā cittaṁ virājeti. ",
  "an4:177.3.1_0": "Yā ca, rāhula, ajjhattikā āpodhātu yā ca bāhirā āpodhātu, āpodhāturevesā. ",
  "an4:177.3.2_0": "‘Taṁ netaṁ mama, nesohamasmi, na meso attā’ti, evametaṁ yathābhūtaṁ sammappaññāya daṭṭhabbaṁ. ",
  "an4:177.3.3_0": "Evametaṁ yathābhūtaṁ sammappaññāya disvā āpodhātuyā nibbindati, āpodhātuyā cittaṁ virājeti. ",
  "an4:177.4.1_0": "Yā ca, rāhula, ajjhattikā tejodhātu yā ca bāhirā tejodhātu, tejodhāturevesā. ",
  "an4:177.4.2_0": "‘Taṁ netaṁ mama, nesohamasmi, na meso attā’ti, evametaṁ yathābhūtaṁ sammappaññāya daṭṭhabbaṁ. ",
  "an4:177.4.3_0": "Evametaṁ yathābhūtaṁ sammappaññāya disvā tejodhātuyā nibbindati, tejodhātuyā cittaṁ virājeti. ",
  "an4:177.5.1_0": "Yā ca, rāhula, ajjhattikā vāyodhātu yā ca bāhirā vāyodhātu, vāyodhāturevesā. ",
  "an4:177.5.2_0": "‘Taṁ netaṁ mama, nesohamasmi, na meso attā’ti, evametaṁ yathābhūtaṁ sammappaññāya daṭṭhabbaṁ. ",
  "an4:177.5.3_0": "Evametaṁ yathābhūtaṁ sammappaññāya disvā vāyodhātuyā nibbindati, vāyodhātuyā cittaṁ virājeti. ",
  "an4:177.6.1_0": "Yato kho, rāhula,",
  "an4:177.6.1_1": "bhikkhu imāsu catūsu dhātūsu nevattānaṁ na attaniyaṁ samanupassati,",
  "an4:177.6.1_2": "ayaṁ vuccati, rāhula,",
  "an4:177.6.1_3": "bhikkhu acchecchi taṇhaṁ,",
  "an4:177.6.1_4": "vivattayi saṁyojanaṁ,",
  "an4:177.6.1_5": "sammā mānābhisamayā antamakāsi dukkhassā”ti.",
  "an4:177.6.2_0": "Sattamaṁ. ",
  "an4:178.0.1_0": "Aṅguttara Nikāya 4 ",
  "an4:178.0.2_0": "18. Sañcetaniyavagga ",
  "an4:178.0.3_0": "178. Jambālīsutta ",
  "an4:178.1.1_0": "“Cattārome, bhikkhave, puggalā santo saṁvijjamānā lokasmiṁ. ",
  "an4:178.1.2_0": "Katame cattāro? ",
  "an4:178.1.3_0": "Idha, bhikkhave, bhikkhu aññataraṁ santaṁ cetovimuttiṁ upasampajja viharati. ",
  "an4:178.1.4_0": "So sakkāyanirodhaṁ manasi karoti. ",
  "an4:178.1.5_0": "Tassa sakkāyanirodhaṁ manasi karoto sakkāyanirodhe cittaṁ na pakkhandati nappasīdati na santiṭṭhati nādhimuccati. ",
  "an4:178.1.6_0": "Tassa kho evaṁ, bhikkhave, bhikkhuno na sakkāyanirodho pāṭikaṅkho. ",
  "an4:178.1.7_0": "Seyyathāpi,",
  "an4:178.1.7_1": "bhikkhave,",
  "an4:178.1.7_2": "puriso lepagatena hatthena sākhaṁ gaṇheyya,",
  "an4:178.1.7_3": "tassa so hattho sajjeyyapi gaṇheyyapi bajjheyyapi;",
  "an4:178.1.8_0": "evamevaṁ kho, bhikkhave, bhikkhu aññataraṁ santaṁ cetovimuttiṁ upasampajja viharati. ",
  "an4:178.1.9_0": "So sakkāyanirodhaṁ manasi karoti. ",
  "an4:178.1.10_0": "Tassa sakkāyanirodhaṁ manasi karoto sakkāyanirodhe cittaṁ na pakkhandati nappasīdati na santiṭṭhati nādhimuccati. ",
  "an4:178.1.11_0": "Tassa kho evaṁ, bhikkhave, bhikkhuno na sakkāyanirodho pāṭikaṅkho. ",
  "an4:178.2.1_0": "Idha pana, bhikkhave, bhikkhu aññataraṁ santaṁ cetovimuttiṁ upasampajja viharati. ",
  "an4:178.2.2_0": "So sakkāyanirodhaṁ manasi karoti. ",
  "an4:178.2.3_0": "Tassa sakkāyanirodhaṁ manasi karoto sakkāyanirodhe cittaṁ pakkhandati pasīdati santiṭṭhati adhimuccati. ",
  "an4:178.2.4_0": "Tassa kho evaṁ, bhikkhave, bhikkhuno sakkāyanirodho pāṭikaṅkho. ",
  "an4:178.2.5_0": "Seyyathāpi,",
  "an4:178.2.5_1": "bhikkhave,",
  "an4:178.2.5_2": "puriso suddhena hatthena sākhaṁ gaṇheyya,",
  "an4:178.2.5_3": "tassa so hattho neva sajjeyya na gaṇheyya na bajjheyya;",
  "an4:178.2.6_0": "evamevaṁ kho, bhikkhave, bhikkhu aññataraṁ santaṁ cetovimuttiṁ upasampajja viharati. ",
  "an4:178.2.7_0": "So sakkāyanirodhaṁ manasi karoti. ",
  "an4:178.2.8_0": "Tassa sakkāyanirodhaṁ manasi karoto sakkāyanirodhe cittaṁ pakkhandati pasīdati santiṭṭhati adhimuccati. ",
  "an4:178.2.9_0": "Tassa kho evaṁ, bhikkhave, bhikkhuno sakkāyanirodho pāṭikaṅkho. ",
  "an4:178.3.1_0": "Idha pana, bhikkhave, bhikkhu aññataraṁ santaṁ cetovimuttiṁ upasampajja viharati. ",
  "an4:178.3.2_0": "So avijjāppabhedaṁ manasi karoti. ",
  "an4:178.3.3_0": "Tassa avijjāppabhedaṁ manasi karoto avijjāppabhede cittaṁ na pakkhandati nappasīdati na santiṭṭhati nādhimuccati. ",
  "an4:178.3.4_0": "Tassa kho evaṁ, bhikkhave, bhikkhuno na avijjāppabhedo pāṭikaṅkho. ",
  "an4:178.3.5_0": "Seyyathāpi, bhikkhave, jambālī anekavassagaṇikā. ",
  "an4:178.3.6_0": "Tassā puriso yāni ceva āyamukhāni tāni pidaheyya,",
  "an4:178.3.6_1": "yāni ca apāyamukhāni tāni vivareyya,",
  "an4:178.3.6_2": "devo ca na sammā dhāraṁ anuppaveccheyya.",
  "an4:178.3.7_0": "Evañhi tassā, bhikkhave, jambāliyā na āḷippabhedo pāṭikaṅkho. ",
  "an4:178.3.8_0": "Evamevaṁ kho, bhikkhave, bhikkhu aññataraṁ santaṁ cetovimuttiṁ upasampajja viharati. ",
  "an4:178.3.9_0": "So avijjāppabhedaṁ manasi karoti. ",
  "an4:178.3.10_0": "Tassa avijjāppabhedaṁ manasi karoto avijjāppabhede cittaṁ na pakkhandati nappasīdati na santiṭṭhati nādhimuccati. ",
  "an4:178.3.11_0": "Tassa kho evaṁ, bhikkhave, bhikkhuno na avijjāppabhedo pāṭikaṅkho. ",
  "an4:178.4.1_0": "Idha pana, bhikkhave, bhikkhu aññataraṁ santaṁ cetovimuttiṁ upasampajja viharati. ",
  "an4:178.4.2_0": "So avijjāppabhedaṁ manasi karoti. ",
  "an4:178.4.3_0": "Tassa avijjāppabhedaṁ manasi karoto avijjāppabhede cittaṁ pakkhandati pasīdati santiṭṭhati adhimuccati. ",
  "an4:178.4.4_0": "Tassa kho evaṁ, bhikkhave, bhikkhuno avijjāppabhedo pāṭikaṅkho. ",
  "an4:178.4.5_0": "Seyyathāpi, bhikkhave, jambālī anekavassagaṇikā. ",
  "an4:178.4.6_0": "Tassā puriso yāni ceva āyamukhāni tāni vivareyya,",
  "an4:178.4.6_1": "yāni ca apāyamukhāni tāni pidaheyya,",
  "an4:178.4.6_2": "devo ca sammā dhāraṁ anuppaveccheyya.",
  "an4:178.4.7_0": "Evañhi tassā, bhikkhave, jambāliyā āḷippabhedo pāṭikaṅkho. ",
  "an4:178.4.8_0": "Evamevaṁ kho, bhikkhave, bhikkhu aññataraṁ santaṁ cetovimuttiṁ upasampajja viharati. ",
  "an4:178.4.9_0": "So avijjāppabhedaṁ manasi karoti. ",
  "an4:178.4.10_0": "Tassa avijjāppabhedaṁ manasi karoto avijjāppabhede cittaṁ pakkhandati pasīdati santiṭṭhati adhimuccati. ",
  "an4:178.4.11_0": "Tassa kho evaṁ, bhikkhave, bhikkhuno avijjāppabhedo pāṭikaṅkho. ",
  "an4:178.4.12_0": "Ime kho, bhikkhave, cattāro puggalā santo saṁvijjamānā lokasmin”ti. ",
  "an4:178.4.13_0": "Aṭṭhamaṁ. ",
  "an4:179.0.1_0": "Aṅguttara Nikāya 4 ",
  "an4:179.0.2_0": "18. Sañcetaniyavagga ",
  "an4:179.0.3_0": "179. Nibbānasutta ",
  "an4:179.1.1_0": "Atha kho āyasmā ānando yenāyasmā sāriputto tenupasaṅkami;",
  "an4:179.1.1_1": "upasaṅkamitvā āyasmatā sāriputtena saddhiṁ sammodi.",
  "an4:179.1.2_0": "Sammodanīyaṁ kathaṁ sāraṇīyaṁ vītisāretvā ekamantaṁ nisīdi.",
  "an4:179.1.2_1": "Ekamantaṁ nisinno kho āyasmā ānando āyasmantaṁ sāriputtaṁ etadavoca:",
  "an4:179.1.3_0": "“ko nu kho,",
  "an4:179.1.3_1": "āvuso sāriputta,",
  "an4:179.1.3_2": "hetu ko paccayo,",
  "an4:179.1.3_3": "yena m’idhekacce sattā diṭṭheva dhamme na parinibbāyantī”ti?",
  "an4:179.2.1_0": "“Idhāvuso ānanda,",
  "an4:179.2.1_1": "sattā imā hānabhāgiyā saññāti yathābhūtaṁ nappajānanti,",
  "an4:179.2.1_2": "imā ṭhitibhāgiyā saññāti yathābhūtaṁ nappajānanti,",
  "an4:179.2.1_3": "imā visesabhāgiyā saññāti yathābhūtaṁ nappajānanti,",
  "an4:179.2.1_4": "imā nibbedhabhāgiyā saññāti yathābhūtaṁ nappajānanti.",
  "an4:179.2.2_0": "Ayaṁ kho,",
  "an4:179.2.2_1": "āvuso ānanda,",
  "an4:179.2.2_2": "hetu ayaṁ paccayo,",
  "an4:179.2.2_3": "yena m’idhekacce sattā diṭṭheva dhamme na parinibbāyantī”ti.",
  "an4:179.3.1_0": "“Ko panāvuso sāriputta, hetu ko paccayo, yena m’idhekacce sattā diṭṭheva dhamme parinibbāyantī”ti? ",
  "an4:179.3.2_0": "“Idhāvuso ānanda,",
  "an4:179.3.2_1": "sattā imā hānabhāgiyā saññāti yathābhūtaṁ pajānanti,",
  "an4:179.3.2_2": "imā ṭhitibhāgiyā saññāti yathābhūtaṁ pajānanti,",
  "an4:179.3.2_3": "imā visesabhāgiyā saññāti yathābhūtaṁ pajānanti,",
  "an4:179.3.2_4": "imā nibbedhabhāgiyā saññāti yathābhūtaṁ pajānanti.",
  "an4:179.3.3_0": "Ayaṁ kho,",
  "an4:179.3.3_1": "āvuso ānanda,",
  "an4:179.3.3_2": "hetu ayaṁ paccayo,",
  "an4:179.3.3_3": "yena m’idhekacce sattā diṭṭheva dhamme parinibbāyantī”ti.",
  "an4:179.3.4_0": "Navamaṁ. ",
  "an4:180.0.1_0": "Aṅguttara Nikāya 4 ",
  "an4:180.0.2_0": "18. Sañcetaniyavagga ",
  "an4:180.0.3_0": "180. Mahāpadesasutta ",
  "an4:180.1.1_0": "Ekaṁ samayaṁ bhagavā bhoganagare viharati ānandacetiye. ",
  "an4:180.1.2_0": "Tatra kho bhagavā bhikkhū āmantesi: ",
  "an4:180.1.3_0": "“bhikkhavo”ti. ",
  "an4:180.1.4_0": "“Bhadante”ti te bhikkhū bhagavato paccassosuṁ. ",
  "an4:180.1.5_0": "Bhagavā etadavoca: ",
  "an4:180.1.6_0": "“cattārome, bhikkhave, mahāpadese desessāmi, ",
  "an4:180.1.7_0": "taṁ suṇātha, sādhukaṁ manasi karotha, bhāsissāmī”ti. ",
  "an4:180.1.8_0": "“Evaṁ, bhante”ti kho te bhikkhū bhagavato paccassosuṁ. ",
  "an4:180.1.9_0": "Bhagavā etadavoca: ",
  "an4:180.2.1_0": "“Katame, bhikkhave, cattāro mahāpadesā? ",
  "an4:180.2.2_0": "Idha, bhikkhave, bhikkhu evaṁ vadeyya: ",
  "an4:180.2.3_0": "‘sammukhā metaṁ, āvuso, bhagavato sutaṁ sammukhā paṭiggahitaṁ—",
  "an4:180.2.4_0": "ayaṁ dhammo, ayaṁ vinayo, idaṁ satthusāsanan’ti. ",
  "an4:180.2.5_0": "Tassa, bhikkhave, bhikkhuno bhāsitaṁ neva abhinanditabbaṁ nappaṭikkositabbaṁ. ",
  "an4:180.2.6_0": "Anabhinanditvā appaṭikkositvā tāni padabyañjanāni sādhukaṁ uggahetvā sutte otāretabbāni,",
  "an4:180.2.6_1": "vinaye sandassetabbāni.",
  "an4:180.2.7_0": "Tāni ce sutte otāriyamānāni vinaye sandassiyamānāni na ceva sutte otaranti na vinaye sandissanti,",
  "an4:180.2.7_1": "niṭṭhamettha gantabbaṁ:",
  "an4:180.2.8_0": "‘addhā idaṁ na ceva tassa bhagavato vacanaṁ arahato sammāsambuddhassa; ",
  "an4:180.2.9_0": "imassa ca bhikkhuno duggahitan’ti. ",
  "an4:180.2.10_0": "Iti hetaṁ, bhikkhave, chaḍḍeyyātha. ",
  "an4:180.3.1_0": "Idha pana, bhikkhave, bhikkhu evaṁ vadeyya: ",
  "an4:180.3.2_0": "‘sammukhā metaṁ, āvuso, bhagavato sutaṁ sammukhā paṭiggahitaṁ—",
  "an4:180.3.3_0": "ayaṁ dhammo, ayaṁ vinayo, idaṁ satthusāsanan’ti. ",
  "an4:180.3.4_0": "Tassa, bhikkhave, bhikkhuno bhāsitaṁ neva abhinanditabbaṁ nappaṭikkositabbaṁ. ",
  "an4:180.3.5_0": "Anabhinanditvā appaṭikkositvā tāni padabyañjanāni sādhukaṁ uggahetvā sutte otāretabbāni,",
  "an4:180.3.5_1": "vinaye sandassetabbāni.",
  "an4:180.3.6_0": "Tāni ce sutte otāriyamānāni vinaye sandassiyamānāni sutte ceva otaranti vinaye ca sandissanti,",
  "an4:180.3.6_1": "niṭṭhamettha gantabbaṁ:",
  "an4:180.3.7_0": "‘addhā idaṁ tassa bhagavato vacanaṁ arahato sammāsambuddhassa; ",
  "an4:180.3.8_0": "imassa ca bhikkhuno suggahitan’ti. ",
  "an4:180.3.9_0": "Idaṁ, bhikkhave, paṭhamaṁ mahāpadesaṁ dhāreyyātha. ",
  "an4:180.4.1_0": "Idha pana, bhikkhave, bhikkhu evaṁ vadeyya: ",
  "an4:180.4.2_0": "‘asukasmiṁ nāma āvāse saṅgho viharati sathero sapāmokkho. ",
  "an4:180.4.3_0": "Tassa me saṅghassa sammukhā sutaṁ sammukhā paṭiggahitaṁ—",
  "an4:180.4.4_0": "ayaṁ dhammo, ayaṁ vinayo, idaṁ satthusāsanan’ti. ",
  "an4:180.4.5_0": "Tassa, bhikkhave, bhikkhuno bhāsitaṁ neva abhinanditabbaṁ nappaṭikkositabbaṁ. ",
  "an4:180.4.6_0": "Anabhinanditvā appaṭikkositvā tāni padabyañjanāni sādhukaṁ uggahetvā sutte otāretabbāni,",
  "an4:180.4.6_1": "vinaye sandassetabbāni.",
  "an4:180.4.7_0": "Tāni ce sutte otāriyamānāni vinaye sandassiyamānāni na ceva sutte otaranti na vinaye sandissanti,",
  "an4:180.4.7_1": "niṭṭhamettha gantabbaṁ:",
  "an4:180.4.8_0": "‘addhā idaṁ na ceva tassa bhagavato vacanaṁ arahato sammāsambuddhassa; ",
  "an4:180.4.9_0": "tassa ca saṅghassa duggahitan’ti. ",
  "an4:180.4.10_0": "Iti hetaṁ, bhikkhave, chaḍḍeyyātha. ",
  "an4:180.5.1_0": "Idha pana, bhikkhave, bhikkhu evaṁ vadeyya: ",
  "an4:180.5.2_0": "‘asukasmiṁ nāma āvāse saṅgho viharati sathero sapāmokkho. ",
  "an4:180.5.3_0": "Tassa me saṅghassa sammukhā sutaṁ sammukhā paṭiggahitaṁ—",
  "an4:180.5.4_0": "ayaṁ dhammo, ayaṁ vinayo, idaṁ satthusāsanan’ti. ",
  "an4:180.5.5_0": "Tassa, bhikkhave, bhikkhuno bhāsitaṁ neva abhinanditabbaṁ nappaṭikkositabbaṁ. ",
  "an4:180.5.6_0": "Anabhinanditvā appaṭikkositvā tāni padabyañjanāni sādhukaṁ uggahetvā sutte otāretabbāni,",
  "an4:180.5.6_1": "vinaye sandassetabbāni.",
  "an4:180.5.7_0": "Tāni ce sutte otāriyamānāni,",
  "an4:180.5.7_1": "vinaye sandassiyamānāni sutte ceva otaranti vinaye ca sandissanti,",
  "an4:180.5.7_2": "niṭṭhamettha gantabbaṁ:",
  "an4:180.5.8_0": "‘addhā idaṁ tassa bhagavato vacanaṁ arahato sammāsambuddhassa; ",
  "an4:180.5.9_0": "tassa ca saṅghassa suggahitan’ti. ",
  "an4:180.5.10_0": "Idaṁ, bhikkhave, dutiyaṁ mahāpadesaṁ dhāreyyātha. ",
  "an4:180.6.1_0": "Idha pana, bhikkhave, bhikkhu evaṁ vadeyya: ",
  "an4:180.6.2_0": "‘asukasmiṁ nāma āvāse sambahulā therā bhikkhū viharanti bahussutā āgatāgamā dhammadharā vinayadharā mātikādharā. ",
  "an4:180.6.3_0": "Tesaṁ me therānaṁ sammukhā sutaṁ sammukhā paṭiggahitaṁ—",
  "an4:180.6.4_0": "ayaṁ dhammo, ayaṁ vinayo, idaṁ satthusāsanan’ti. ",
  "an4:180.6.5_0": "Tassa, bhikkhave, bhikkhuno bhāsitaṁ neva abhinanditabbaṁ nappaṭikkositabbaṁ. ",
  "an4:180.6.6_0": "Anabhinanditvā appaṭikkositvā tāni padabyañjanāni sādhukaṁ uggahetvā sutte otāretabbāni,",
  "an4:180.6.6_1": "vinaye sandassetabbāni.",
  "an4:180.6.7_0": "Tāni ce sutte otāriyamānāni vinaye sandassiyamānāni na ceva sutte otaranti na vinaye sandissanti,",
  "an4:180.6.7_1": "niṭṭhamettha gantabbaṁ:",
  "an4:180.6.8_0": "‘addhā idaṁ na ceva tassa bhagavato vacanaṁ arahato sammāsambuddhassa; ",
  "an4:180.6.9_0": "tesañca therānaṁ duggahitan’ti. ",
  "an4:180.6.10_0": "Iti hetaṁ, bhikkhave, chaḍḍeyyātha. ",
  "an4:180.7.1_0": "Idha pana, bhikkhave, bhikkhu evaṁ vadeyya: ",
  "an4:180.7.2_0": "‘asukasmiṁ nāma āvāse sambahulā therā bhikkhū viharanti bahussutā āgatāgamā dhammadharā vinayadharā mātikādharā. ",
  "an4:180.7.3_0": "Tesaṁ me therānaṁ sammukhā sutaṁ sammukhā paṭiggahitaṁ—",
  "an4:180.7.4_0": "ayaṁ dhammo, ayaṁ vinayo, idaṁ satthusāsanan’ti. ",
  "an4:180.7.5_0": "Tassa, bhikkhave, bhikkhuno bhāsitaṁ neva abhinanditabbaṁ nappaṭikkositabbaṁ. ",
  "an4:180.7.6_0": "Anabhinanditvā appaṭikkositvā tāni padabyañjanāni sādhukaṁ uggahetvā sutte otāretabbāni,",
  "an4:180.7.6_1": "vinaye sandassetabbāni.",
  "an4:180.7.7_0": "Tāni ce sutte otāriyamānāni vinaye sandassiyamānāni sutte ceva otaranti vinaye ca sandissanti,",
  "an4:180.7.7_1": "niṭṭhamettha gantabbaṁ:",
  "an4:180.7.8_0": "‘addhā idaṁ tassa bhagavato vacanaṁ arahato sammāsambuddhassa; ",
  "an4:180.7.9_0": "tesañca therānaṁ suggahitan’ti. ",
  "an4:180.7.10_0": "Idaṁ, bhikkhave, tatiyaṁ mahāpadesaṁ dhāreyyātha. ",
  "an4:180.8.1_0": "Idha pana, bhikkhave, bhikkhu evaṁ vadeyya: ",
  "an4:180.8.2_0": "‘asukasmiṁ nāma āvāse eko thero bhikkhu viharati bahussuto āgatāgamo dhammadharo vinayadharo mātikādharo. ",
  "an4:180.8.3_0": "Tassa me therassa sammukhā sutaṁ sammukhā paṭiggahitaṁ—",
  "an4:180.8.4_0": "ayaṁ dhammo, ayaṁ vinayo, idaṁ satthusāsanan’ti. ",
  "an4:180.8.5_0": "Tassa, bhikkhave, bhikkhuno bhāsitaṁ neva abhinanditabbaṁ nappaṭikkositabbaṁ. ",
  "an4:180.8.6_0": "Anabhinanditvā appaṭikkositvā tāni padabyañjanāni sādhukaṁ uggahetvā sutte otāretabbāni,",
  "an4:180.8.6_1": "vinaye sandassetabbāni.",
  "an4:180.8.7_0": "Tāni ce sutte otāriyamānāni vinaye sandassiyamānāni na ceva sutte otaranti na vinaye sandissanti,",
  "an4:180.8.7_1": "niṭṭhamettha gantabbaṁ:",
  "an4:180.8.8_0": "‘addhā idaṁ na ceva tassa bhagavato vacanaṁ arahato sammāsambuddhassa; ",
  "an4:180.8.9_0": "tassa ca therassa duggahitan’ti. ",
  "an4:180.8.10_0": "Iti hetaṁ, bhikkhave, chaḍḍeyyātha. ",
  "an4:180.9.1_0": "Idha pana, bhikkhave, bhikkhu evaṁ vadeyya: ",
  "an4:180.9.2_0": "‘asukasmiṁ nāma āvāse eko thero bhikkhu viharati bahussuto āgatāgamo dhammadharo vinayadharo mātikādharo. ",
  "an4:180.9.3_0": "Tassa me therassa sammukhā sutaṁ sammukhā paṭiggahitaṁ—",
  "an4:180.9.4_0": "ayaṁ dhammo, ayaṁ vinayo, idaṁ satthusāsanan’ti. ",
  "an4:180.9.5_0": "Tassa, bhikkhave, bhikkhuno bhāsitaṁ neva abhinanditabbaṁ nappaṭikkositabbaṁ. ",
  "an4:180.9.6_0": "Anabhinanditvā appaṭikkositvā tāni padabyañjanāni sādhukaṁ uggahetvā sutte otāretabbāni,",
  "an4:180.9.6_1": "vinaye sandassetabbāni.",
  "an4:180.9.7_0": "Tāni ce sutte otāriyamānāni vinaye sandassiyamānāni sutte ceva otaranti vinaye ca sandissanti,",
  "an4:180.9.7_1": "niṭṭhamettha gantabbaṁ:",
  "an4:180.9.8_0": "‘addhā idaṁ tassa bhagavato vacanaṁ arahato sammāsambuddhassa; ",
  "an4:180.9.9_0": "tassa ca therassa suggahitan’ti. ",
  "an4:180.9.10_0": "Idaṁ, bhikkhave, catutthaṁ mahāpadesaṁ dhāreyyātha. ",
  "an4:180.9.11_0": "Ime kho, bhikkhave, cattāro mahāpadesā”ti. ",
  "an4:180.9.12_0": "Dasamaṁ. ",
  "an4:180.9.13_0": "Sañcetaniyavaggo tatiyo. ",
  "an4:180.10.0_0": "Tassuddānaṁ",
  "an4:180.10.1_0": "Cetanā vibhatti koṭṭhiko, ",
  "an4:180.10.2_0": "Ānando upavāṇapañcamaṁ; ",
  "an4:180.10.3_0": "Āyācana rāhula jambālī, ",
  "an4:180.10.4_0": "Nibbānaṁ mahāpadesenāti. ",
  "an4:181.0.1_0": "Aṅguttara Nikāya 4 ",
  "an4:181.0.2_0": "19. Brāhmaṇavagga ",
  "an4:181.0.3_0": "181. Yodhājīvasutta ",
  "an4:181.1.1_0": "“Catūhi,",
  "an4:181.1.1_1": "bhikkhave,",
  "an4:181.1.1_2": "aṅgehi samannāgato yodhājīvo rājāraho hoti rājabhoggo,",
  "an4:181.1.1_3": "rañño aṅganteva saṅkhaṁ gacchati.",
  "an4:181.1.2_0": "Katamehi catūhi? ",
  "an4:181.1.3_0": "Idha,",
  "an4:181.1.3_1": "bhikkhave,",
  "an4:181.1.3_2": "yodhājīvo ṭhānakusalo ca hoti,",
  "an4:181.1.3_3": "dūrepātī ca,",
  "an4:181.1.3_4": "akkhaṇavedhī ca,",
  "an4:181.1.3_5": "mahato ca kāyassa padāletā.",
  "an4:181.1.4_0": "Imehi kho,",
  "an4:181.1.4_1": "bhikkhave,",
  "an4:181.1.4_2": "catūhi aṅgehi samannāgato yodhājīvo rājāraho hoti rājabhoggo,",
  "an4:181.1.4_3": "rañño aṅganteva saṅkhaṁ gacchati.",
  "an4:181.1.5_0": "Evamevaṁ kho,",
  "an4:181.1.5_1": "bhikkhave,",
  "an4:181.1.5_2": "catūhi dhammehi samannāgato bhikkhu āhuneyyo hoti pāhuneyyo dakkhiṇeyyo añjalikaraṇīyo anuttaraṁ puññakkhettaṁ lokassa.",
  "an4:181.1.6_0": "Katamehi catūhi? ",
  "an4:181.1.7_0": "Idha,",
  "an4:181.1.7_1": "bhikkhave,",
  "an4:181.1.7_2": "bhikkhu ṭhānakusalo ca hoti,",
  "an4:181.1.7_3": "dūrepātī ca,",
  "an4:181.1.7_4": "akkhaṇavedhī ca,",
  "an4:181.1.7_5": "mahato ca kāyassa padāletā.",
  "an4:181.2.1_0": "Kathañca, bhikkhave, bhikkhu ṭhānakusalo hoti? ",
  "an4:181.2.2_0": "Idha, bhikkhave, bhikkhu sīlavā hoti …pe… samādāya sikkhati sikkhāpadesu. ",
  "an4:181.2.3_0": "Evaṁ kho, bhikkhave, bhikkhu ṭhānakusalo hoti. ",
  "an4:181.3.1_0": "Kathañca, bhikkhave, bhikkhu dūrepātī hoti? ",
  "an4:181.3.2_0": "Idha,",
  "an4:181.3.2_1": "bhikkhave,",
  "an4:181.3.2_2": "bhikkhu yaṁ kiñci rūpaṁ atītānāgatapaccuppannaṁ ajjhattaṁ vā bahiddhā vā oḷārikaṁ vā sukhumaṁ vā hīnaṁ vā paṇītaṁ vā yaṁ dūre santike vā,",
  "an4:181.3.2_3": "sabbaṁ rūpaṁ ‘netaṁ mama,",
  "an4:181.3.2_4": "nesohamasmi,",
  "an4:181.3.2_5": "na meso attā’ti evametaṁ yathābhūtaṁ sammappaññāya passati.",
  "an4:181.3.3_0": "Yā kāci vedanā … ",
  "an4:181.3.4_0": "yā kāci saññā … ",
  "an4:181.3.5_0": "ye keci saṅkhārā … ",
  "an4:181.3.6_0": "yaṁ kiñci viññāṇaṁ atītānāgatapaccuppannaṁ ajjhattaṁ vā bahiddhā vā oḷārikaṁ vā sukhumaṁ vā hīnaṁ vā paṇītaṁ vā yaṁ dūre santike vā,",
  "an4:181.3.6_1": "sabbaṁ viññāṇaṁ ‘netaṁ mama,",
  "an4:181.3.6_2": "nesohamasmi,",
  "an4:181.3.6_3": "na meso attā’ti evametaṁ yathābhūtaṁ sammappaññāya passati.",
  "an4:181.3.7_0": "Evaṁ kho, bhikkhave, bhikkhu dūrepātī hoti. ",
  "an4:181.4.1_0": "Kathañca, bhikkhave, bhikkhu akkhaṇavedhī hoti? ",
  "an4:181.4.2_0": "Idha,",
  "an4:181.4.2_1": "bhikkhave,",
  "an4:181.4.2_2": "bhikkhu ‘idaṁ dukkhan’ti yathābhūtaṁ pajānāti …pe…",
  "an4:181.4.2_3": "‘ayaṁ dukkhanirodhagāminī paṭipadā’ti yathābhūtaṁ pajānāti.",
  "an4:181.4.3_0": "Evaṁ kho, bhikkhave, bhikkhu akkhaṇavedhī hoti. ",
  "an4:181.5.1_0": "Kathañca, bhikkhave, bhikkhu mahato kāyassa padāletā hoti? ",
  "an4:181.5.2_0": "Idha, bhikkhave, bhikkhu mahantaṁ avijjākkhandhaṁ padāletā. ",
  "an4:181.5.3_0": "Evaṁ kho, bhikkhave, bhikkhu mahato kāyassa padāletā hoti. ",
  "an4:181.5.4_0": "Imehi kho,",
  "an4:181.5.4_1": "bhikkhave,",
  "an4:181.5.4_2": "catūhi dhammehi samannāgato bhikkhu āhuneyyo hoti …pe…",
  "an4:181.5.4_3": "anuttaraṁ puññakkhettaṁ lokassā”ti.",
  "an4:181.5.5_0": "Paṭhamaṁ. ",
  "an4:182.0.1_0": "Aṅguttara Nikāya 4 ",
  "an4:182.0.2_0": "19. Brāhmaṇavagga ",
  "an4:182.0.3_0": "182. Pāṭibhogasutta ",
  "an4:182.1.1_0": "“Catunnaṁ, bhikkhave, dhammānaṁ natthi koci pāṭibhogo—",
  "an4:182.1.2_0": "samaṇo vā brāhmaṇo vā devo vā māro vā brahmā vā koci vā lokasmiṁ. ",
  "an4:182.2.1_0": "Katamesaṁ catunnaṁ? ",
  "an4:182.2.2_0": "‘Jarādhammaṁ mā jīrī’ti natthi koci pāṭibhogo—",
  "an4:182.2.3_0": "samaṇo vā brāhmaṇo vā devo vā māro vā brahmā vā koci vā lokasmiṁ; ",
  "an4:182.2.4_0": "‘byādhidhammaṁ mā byādhiyī’ti natthi koci pāṭibhogo—",
  "an4:182.2.5_0": "samaṇo vā brāhmaṇo vā devo vā māro vā brahmā vā koci vā lokasmiṁ; ",
  "an4:182.2.6_0": "‘maraṇadhammaṁ mā mīyī’ti natthi koci pāṭibhogo—",
  "an4:182.2.7_0": "samaṇo vā brāhmaṇo vā devo vā māro vā brahmā vā koci vā lokasmiṁ; ",
  "an4:182.2.8_0": "‘yāni kho pana tāni pubbe attanā katāni pāpakāni kammāni saṅkilesikāni ponobhavikāni sadarāni dukkhavipākāni āyatiṁ jātijarāmaraṇikāni,",
  "an4:182.2.8_1": "tesaṁ vipāko mā nibbattī’ti natthi koci pāṭibhogo—",
  "an4:182.2.9_0": "samaṇo vā brāhmaṇo vā devo vā māro vā brahmā vā koci vā lokasmiṁ. ",
  "an4:182.3.1_0": "Imesaṁ kho, bhikkhave, catunnaṁ dhammānaṁ natthi koci pāṭibhogo—",
  "an4:182.3.2_0": "samaṇo vā brāhmaṇo vā devo vā māro vā brahmā vā koci vā lokasmin”ti. ",
  "an4:182.3.3_0": "Dutiyaṁ. ",
  "an4:183.0.1_0": "Aṅguttara Nikāya 4 ",
  "an4:183.0.2_0": "19. Brāhmaṇavagga ",
  "an4:183.0.3_0": "183. Sutasutta ",
  "an4:183.1.1_0": "Ekaṁ samayaṁ bhagavā rājagahe viharati veḷuvane kalandakanivāpe. ",
  "an4:183.1.2_0": "Atha kho vassakāro brāhmaṇo magadhamahāmatto yena bhagavā tenupasaṅkami;",
  "an4:183.1.2_1": "upasaṅkamitvā bhagavatā saddhiṁ sammodi.",
  "an4:183.1.3_0": "Sammodanīyaṁ kathaṁ sāraṇīyaṁ vītisāretvā ekamantaṁ nisīdi.",
  "an4:183.1.3_1": "Ekamantaṁ nisinno kho vassakāro brāhmaṇo magadhamahāmatto bhagavantaṁ etadavoca:",
  "an4:183.2.1_0": "“Ahañhi, bho gotama, evaṁvādī evaṁdiṭṭhi: ",
  "an4:183.2.2_0": "‘yo koci diṭṭhaṁ bhāsati—",
  "an4:183.2.3_0": "evaṁ me diṭṭhanti, natthi tato doso; ",
  "an4:183.2.4_0": "yo koci sutaṁ bhāsati—",
  "an4:183.2.5_0": "evaṁ me sutanti, natthi tato doso; ",
  "an4:183.2.6_0": "yo koci mutaṁ bhāsati—",
  "an4:183.2.7_0": "evaṁ me mutanti, natthi tato doso; ",
  "an4:183.2.8_0": "yo koci viññātaṁ bhāsati—",
  "an4:183.2.9_0": "evaṁ me viññātanti, natthi tato doso’”ti. ",
  "an4:183.3.1_0": "“Nāhaṁ, brāhmaṇa, sabbaṁ diṭṭhaṁ bhāsitabbanti vadāmi; ",
  "an4:183.3.2_0": "na panāhaṁ, brāhmaṇa, sabbaṁ diṭṭhaṁ na bhāsitabbanti vadāmi; ",
  "an4:183.3.3_0": "nāhaṁ, brāhmaṇa, sabbaṁ sutaṁ bhāsitabbanti vadāmi; ",
  "an4:183.3.4_0": "na panāhaṁ, brāhmaṇa, sabbaṁ sutaṁ na bhāsitabbanti vadāmi; ",
  "an4:183.3.5_0": "nāhaṁ, brāhmaṇa, sabbaṁ mutaṁ bhāsitabbanti vadāmi; ",
  "an4:183.3.6_0": "na panāhaṁ, brāhmaṇa, sabbaṁ mutaṁ na bhāsitabbanti vadāmi; ",
  "an4:183.3.7_0": "nāhaṁ, brāhmaṇa, sabbaṁ viññātaṁ bhāsitabbanti vadāmi; ",
  "an4:183.3.8_0": "na panāhaṁ, brāhmaṇa, sabbaṁ viññātaṁ na bhāsitabbanti vadāmi. ",
  "an4:183.4.1_0": "Yañhi, brāhmaṇa,",
  "an4:183.4.1_1": "diṭṭhaṁ bhāsato akusalā dhammā abhivaḍḍhanti,",
  "an4:183.4.1_2": "kusalā dhammā parihāyanti,",
  "an4:183.4.1_3": "evarūpaṁ diṭṭhaṁ na bhāsitabbanti vadāmi.",
  "an4:183.4.2_0": "Yañca khvassa, brāhmaṇa,",
  "an4:183.4.2_1": "diṭṭhaṁ abhāsato kusalā dhammā parihāyanti,",
  "an4:183.4.2_2": "akusalā dhammā abhivaḍḍhanti,",
  "an4:183.4.2_3": "evarūpaṁ diṭṭhaṁ bhāsitabbanti vadāmi.",
  "an4:183.5.1_0": "Yañhi, brāhmaṇa,",
  "an4:183.5.1_1": "sutaṁ bhāsato akusalā dhammā abhivaḍḍhanti,",
  "an4:183.5.1_2": "kusalā dhammā parihāyanti,",
  "an4:183.5.1_3": "evarūpaṁ sutaṁ na bhāsitabbanti vadāmi.",
  "an4:183.5.2_0": "Yañca khvassa, brāhmaṇa,",
  "an4:183.5.2_1": "sutaṁ abhāsato kusalā dhammā parihāyanti,",
  "an4:183.5.2_2": "akusalā dhammā abhivaḍḍhanti,",
  "an4:183.5.2_3": "evarūpaṁ sutaṁ bhāsitabbanti vadāmi.",
  "an4:183.6.1_0": "Yañhi, brāhmaṇa,",
  "an4:183.6.1_1": "mutaṁ bhāsato akusalā dhammā abhivaḍḍhanti,",
  "an4:183.6.1_2": "kusalā dhammā parihāyanti,",
  "an4:183.6.1_3": "evarūpaṁ mutaṁ na bhāsitabbanti vadāmi.",
  "an4:183.6.2_0": "Yañca khvassa, brāhmaṇa,",
  "an4:183.6.2_1": "mutaṁ abhāsato kusalā dhammā parihāyanti,",
  "an4:183.6.2_2": "akusalā dhammā abhivaḍḍhanti,",
  "an4:183.6.2_3": "evarūpaṁ mutaṁ bhāsitabbanti vadāmi.",
  "an4:183.7.1_0": "Yañhi, brāhmaṇa,",
  "an4:183.7.1_1": "viññātaṁ bhāsato akusalā dhammā abhivaḍḍhanti,",
  "an4:183.7.1_2": "kusalā dhammā parihāyanti,",
  "an4:183.7.1_3": "evarūpaṁ viññātaṁ na bhāsitabbanti vadāmi.",
  "an4:183.7.2_0": "Yañca khvassa, brāhmaṇa,",
  "an4:183.7.2_1": "viññātaṁ abhāsato kusalā dhammā parihāyanti,",
  "an4:183.7.2_2": "akusalā dhammā abhivaḍḍhanti,",
  "an4:183.7.2_3": "evarūpaṁ viññātaṁ bhāsitabbanti vadāmī”ti.",
  "an4:183.8.1_0": "Atha kho vassakāro brāhmaṇo magadhamahāmatto bhagavato bhāsitaṁ abhinanditvā anumoditvā uṭṭhāyāsanā pakkāmīti. ",
  "an4:183.8.2_0": "Tatiyaṁ. ",
  "an4:184.0.1_0": "Aṅguttara Nikāya 4 ",
  "an4:184.0.2_0": "19. Brāhmaṇavagga ",
  "an4:184.0.3_0": "184. Abhayasutta ",
  "an4:184.1.1_0": "Atha kho jāṇussoṇi brāhmaṇo yena bhagavā tenupasaṅkami; upasaṅkamitvā bhagavatā saddhiṁ sammodi. ",
  "an4:184.1.2_0": "Sammodanīyaṁ kathaṁ sāraṇīyaṁ vītisāretvā ekamantaṁ nisīdi.",
  "an4:184.1.2_1": "Ekamantaṁ nisinno kho jāṇussoṇi brāhmaṇo bhagavantaṁ etadavoca:",
  "an4:184.2.1_0": "“Ahañhi, bho gotama, evaṁvādī evaṁdiṭṭhi: ",
  "an4:184.2.2_0": "‘natthi yo maraṇadhammo samāno na bhāyati, na santāsaṁ āpajjati maraṇassā’”ti. ",
  "an4:184.2.3_0": "“Atthi, brāhmaṇa, maraṇadhammo samāno bhāyati, santāsaṁ āpajjati maraṇassa; ",
  "an4:184.2.4_0": "atthi pana, brāhmaṇa, maraṇadhammo samāno na bhāyati, na santāsaṁ āpajjati maraṇassa. ",
  "an4:184.3.1_0": "Katamo ca, brāhmaṇa, maraṇadhammo samāno bhāyati, santāsaṁ āpajjati maraṇassa? ",
  "an4:184.3.2_0": "Idha, brāhmaṇa,",
  "an4:184.3.2_1": "ekacco kāmesu avītarāgo hoti avigatacchando avigatapemo avigatapipāso avigatapariḷāho avigatataṇho.",
  "an4:184.3.3_0": "Tamenaṁ aññataro gāḷho rogātaṅko phusati. ",
  "an4:184.3.4_0": "Tassa aññatarena gāḷhena rogātaṅkena phuṭṭhassa evaṁ hoti: ",
  "an4:184.3.5_0": "‘piyā vata maṁ kāmā jahissanti, piye cāhaṁ kāme jahissāmī’ti. ",
  "an4:184.3.6_0": "So socati kilamati paridevati, urattāḷiṁ kandati, sammohaṁ āpajjati. ",
  "an4:184.3.7_0": "Ayaṁ kho, brāhmaṇa, maraṇadhammo samāno bhāyati, santāsaṁ āpajjati maraṇassa. ",
  "an4:184.4.1_0": "Puna caparaṁ, brāhmaṇa,",
  "an4:184.4.1_1": "idhekacco kāye avītarāgo hoti avigatacchando avigatapemo avigatapipāso avigatapariḷāho avigatataṇho.",
  "an4:184.4.2_0": "Tamenaṁ aññataro gāḷho rogātaṅko phusati. ",
  "an4:184.4.3_0": "Tassa aññatarena gāḷhena rogātaṅkena phuṭṭhassa evaṁ hoti: ",
  "an4:184.4.4_0": "‘piyo vata maṁ kāyo jahissati, piyañcāhaṁ kāyaṁ jahissāmī’ti. ",
  "an4:184.4.5_0": "So socati kilamati paridevati, urattāḷiṁ kandati, sammohaṁ āpajjati. ",
  "an4:184.4.6_0": "Ayampi kho, brāhmaṇa, maraṇadhammo samāno bhāyati, santāsaṁ āpajjati maraṇassa. ",
  "an4:184.5.1_0": "Puna caparaṁ, brāhmaṇa,",
  "an4:184.5.1_1": "idhekacco akatakalyāṇo hoti akatakusalo akatabhīruttāṇo katapāpo kataluddo katakibbiso.",
  "an4:184.5.2_0": "Tamenaṁ aññataro gāḷho rogātaṅko phusati. ",
  "an4:184.5.3_0": "Tassa aññatarena gāḷhena rogātaṅkena phuṭṭhassa evaṁ hoti: ",
  "an4:184.5.4_0": "‘akataṁ vata me kalyāṇaṁ, akataṁ kusalaṁ, akataṁ bhīruttāṇaṁ; ",
  "an4:184.5.5_0": "kataṁ pāpaṁ, kataṁ luddaṁ, kataṁ kibbisaṁ. ",
  "an4:184.5.6_0": "Yāvatā, bho,",
  "an4:184.5.6_1": "akatakalyāṇānaṁ akatakusalānaṁ akatabhīruttāṇānaṁ katapāpānaṁ kataluddānaṁ katakibbisānaṁ gati taṁ gatiṁ pecca gacchāmī’ti.",
  "an4:184.5.7_0": "So socati kilamati paridevati, urattāḷiṁ kandati, sammohaṁ āpajjati. ",
  "an4:184.5.8_0": "Ayampi kho, brāhmaṇa, maraṇadhammo samāno bhāyati, santāsaṁ āpajjati maraṇassa. ",
  "an4:184.6.1_0": "Puna caparaṁ, brāhmaṇa, idhekacco kaṅkhī hoti vicikicchī aniṭṭhaṅgato saddhamme. ",
  "an4:184.6.2_0": "Tamenaṁ aññataro gāḷho rogātaṅko phusati. ",
  "an4:184.6.3_0": "Tassa aññatarena gāḷhena rogātaṅkena phuṭṭhassa evaṁ hoti: ",
  "an4:184.6.4_0": "‘kaṅkhī vatamhi vicikicchī aniṭṭhaṅgato saddhamme’ti. ",
  "an4:184.6.5_0": "So socati kilamati paridevati, urattāḷiṁ kandati, sammohaṁ āpajjati. ",
  "an4:184.6.6_0": "Ayampi kho, brāhmaṇa, maraṇadhammo samāno bhāyati, santāsaṁ āpajjati maraṇassa. ",
  "an4:184.6.7_0": "Ime kho, brāhmaṇa, cattāro maraṇadhammā samānā bhāyanti, santāsaṁ āpajjanti maraṇassa. ",
  "an4:184.7.1_0": "Katamo ca, brāhmaṇa, maraṇadhammo samāno na bhāyati, na santāsaṁ āpajjati maraṇassa? ",
  "an4:184.7.2_0": "Idha, brāhmaṇa,",
  "an4:184.7.2_1": "ekacco kāmesu vītarāgo hoti vigatacchando vigatapemo vigatapipāso vigatapariḷāho vigatataṇho.",
  "an4:184.7.3_0": "Tamenaṁ aññataro gāḷho rogātaṅko phusati. ",
  "an4:184.7.4_0": "Tassa aññatarena gāḷhena rogātaṅkena phuṭṭhassa na evaṁ hoti: ",
  "an4:184.7.5_0": "‘piyā vata maṁ kāmā jahissanti, piye cāhaṁ kāme jahissāmī’ti. ",
  "an4:184.7.6_0": "So na socati na kilamati na paridevati, na urattāḷiṁ kandati, na sammohaṁ āpajjati. ",
  "an4:184.7.7_0": "Ayaṁ kho, brāhmaṇa, maraṇadhammo samāno na bhāyati, na santāsaṁ āpajjati maraṇassa. ",
  "an4:184.8.1_0": "Puna caparaṁ, brāhmaṇa,",
  "an4:184.8.1_1": "idhekacco kāye vītarāgo hoti vigatacchando vigatapemo vigatapipāso vigatapariḷāho vigatataṇho.",
  "an4:184.8.2_0": "Tamenaṁ aññataro gāḷho rogātaṅko phusati. ",
  "an4:184.8.3_0": "Tassa aññatarena gāḷhena rogātaṅkena phuṭṭhassa na evaṁ hoti: ",
  "an4:184.8.4_0": "‘piyo vata maṁ kāyo jahissati, piyañcāhaṁ kāyaṁ jahissāmī’ti. ",
  "an4:184.8.5_0": "So na socati na kilamati na paridevati, na urattāḷiṁ kandati, na sammohaṁ āpajjati. ",
  "an4:184.8.6_0": "Ayampi kho, brāhmaṇa, maraṇadhammo samāno na bhāyati, na santāsaṁ āpajjati maraṇassa. ",
  "an4:184.9.1_0": "Puna caparaṁ, brāhmaṇa,",
  "an4:184.9.1_1": "idhekacco akatapāpo hoti akataluddo akatakibbiso katakalyāṇo katakusalo katabhīruttāṇo.",
  "an4:184.9.2_0": "Tamenaṁ aññataro gāḷho rogātaṅko phusati. ",
  "an4:184.9.3_0": "Tassa aññatarena gāḷhena rogātaṅkena phuṭṭhassa evaṁ hoti: ",
  "an4:184.9.4_0": "‘akataṁ vata me pāpaṁ, akataṁ luddaṁ, akataṁ kibbisaṁ; ",
  "an4:184.9.5_0": "kataṁ kalyāṇaṁ, kataṁ kusalaṁ, kataṁ bhīruttāṇaṁ. ",
  "an4:184.9.6_0": "Yāvatā, bho,",
  "an4:184.9.6_1": "akatapāpānaṁ akataluddānaṁ akatakibbisānaṁ katakalyāṇānaṁ katakusalānaṁ katabhīruttāṇānaṁ gati taṁ gatiṁ pecca gacchāmī’ti.",
  "an4:184.9.7_0": "So na socati na kilamati na paridevati, na urattāḷiṁ kandati, na sammohaṁ āpajjati. ",
  "an4:184.9.8_0": "Ayampi kho, brāhmaṇa, maraṇadhammo samāno na bhāyati, na santāsaṁ āpajjati maraṇassa. ",
  "an4:184.10.1_0": "Puna caparaṁ, brāhmaṇa, idhekacco akaṅkhī hoti avicikicchī niṭṭhaṅgato saddhamme. ",
  "an4:184.10.2_0": "Tamenaṁ aññataro gāḷho rogātaṅko phusati. ",
  "an4:184.10.3_0": "Tassa aññatarena gāḷhena rogātaṅkena phuṭṭhassa evaṁ hoti: ",
  "an4:184.10.4_0": "‘akaṅkhī vatamhi avicikicchī niṭṭhaṅgato saddhamme’ti. ",
  "an4:184.10.5_0": "So na socati na kilamati na paridevati, na urattāḷiṁ kandati, na sammohaṁ āpajjati. ",
  "an4:184.10.6_0": "Ayampi kho, brāhmaṇa, maraṇadhammo samāno na bhāyati, na santāsaṁ āpajjati maraṇassa. ",
  "an4:184.10.7_0": "Ime kho, brāhmaṇa, cattāro maraṇadhammā samānā na bhāyanti, na santāsaṁ āpajjanti maraṇassā”ti. ",
  "an4:184.11.1_0": "“Abhikkantaṁ,",
  "an4:184.11.1_1": "bho gotama,",
  "an4:184.11.1_2": "abhikkantaṁ,",
  "an4:184.11.1_3": "bho gotama …pe…",
  "an4:184.11.1_4": "upāsakaṁ maṁ bhavaṁ gotamo dhāretu ajjatagge pāṇupetaṁ saraṇaṁ gatan”ti.",
  "an4:184.11.2_0": "Catutthaṁ. ",
  "an4:185.0.1_0": "Aṅguttara Nikāya 4 ",
  "an4:185.0.2_0": "19. Brāhmaṇavagga ",
  "an4:185.0.3_0": "185. Brāhmaṇasaccasutta ",
  "an4:185.1.1_0": "Ekaṁ samayaṁ bhagavā rājagahe viharati gijjhakūṭe pabbate. ",
  "an4:185.1.2_0": "Tena kho pana samayena sambahulā abhiññātā abhiññātā paribbājakā sippinikātīre paribbājakārāme paṭivasanti,",
  "an4:185.1.2_1": "seyyathidaṁ annabhāro varadharo sakuludāyī ca paribbājako aññe ca abhiññātā abhiññātā paribbājakā.",
  "an4:185.1.3_0": "Atha kho bhagavā sāyanhasamayaṁ paṭisallānā vuṭṭhito yena sippinikātīre paribbājakārāmo tenupasaṅkami. ",
  "an4:185.2.1_0": "Tena kho pana samayena tesaṁ aññatitthiyānaṁ paribbājakānaṁ sannisinnānaṁ sannipatitānaṁ ayamantarā kathā udapādi: ",
  "an4:185.2.2_0": "“itipi brāhmaṇasaccāni, itipi brāhmaṇasaccānī”ti. ",
  "an4:185.2.3_0": "Atha kho bhagavā yena te paribbājakā tenupasaṅkami;",
  "an4:185.2.3_1": "upasaṅkamitvā paññatte āsane nisīdi.",
  "an4:185.2.3_2": "Nisajja kho bhagavā te paribbājake etadavoca:",
  "an4:185.3.1_0": "“Kāya nuttha, paribbājakā, etarahi kathāya sannisinnā, kā ca pana vo antarākathā vippakatā”ti? ",
  "an4:185.3.2_0": "“Idha, bho gotama, amhākaṁ sannisinnānaṁ sannipatitānaṁ ayamantarākathā udapādi: ",
  "an4:185.3.3_0": "‘itipi brāhmaṇasaccāni, itipi brāhmaṇasaccānī’”ti. ",
  "an4:185.4.1_0": "“Cattārimāni, paribbājakā, brāhmaṇasaccāni mayā sayaṁ abhiññā sacchikatvā paveditāni. ",
  "an4:185.4.2_0": "Katamāni cattāri? ",
  "an4:185.4.3_0": "Idha, paribbājakā, brāhmaṇo evamāha: ",
  "an4:185.4.4_0": "‘sabbe pāṇā avajjhā’ti. ",
  "an4:185.4.5_0": "Iti vadaṁ brāhmaṇo saccaṁ āha, no musā. ",
  "an4:185.4.6_0": "So tena na samaṇoti maññati,",
  "an4:185.4.6_1": "na brāhmaṇoti maññati,",
  "an4:185.4.6_2": "na seyyohamasmīti maññati,",
  "an4:185.4.6_3": "na sadisohamasmīti maññati,",
  "an4:185.4.6_4": "na hīnohamasmīti maññati.",
  "an4:185.4.7_0": "Api ca yadeva tattha saccaṁ tadabhiññāya pāṇānaṁyeva anuddayāya anukampāya paṭipanno hoti. ",
  "an4:185.5.1_0": "Puna caparaṁ, paribbājakā, brāhmaṇo evamāha: ",
  "an4:185.5.2_0": "‘sabbe kāmā aniccā dukkhā vipariṇāmadhammā’ti. ",
  "an4:185.5.3_0": "Iti vadaṁ brāhmaṇo saccamāha, no musā. ",
  "an4:185.5.4_0": "So tena na samaṇoti maññati,",
  "an4:185.5.4_1": "na brāhmaṇoti maññati,",
  "an4:185.5.4_2": "na seyyohamasmīti maññati,",
  "an4:185.5.4_3": "na sadisohamasmīti maññati,",
  "an4:185.5.4_4": "na hīnohamasmīti maññati.",
  "an4:185.5.5_0": "Api ca yadeva tattha saccaṁ tadabhiññāya kāmānaṁyeva nibbidāya virāgāya nirodhāya paṭipanno hoti. ",
  "an4:185.6.1_0": "Puna caparaṁ, paribbājakā, brāhmaṇo evamāha: ",
  "an4:185.6.2_0": "‘sabbe bhavā aniccā …pe… tadabhiññāya bhavānaṁyeva nibbidāya virāgāya nirodhāya paṭipanno hoti. ",
  "an4:185.7.1_0": "Puna caparaṁ, paribbājakā, brāhmaṇo evamāha: ",
  "an4:185.7.2_0": "‘nāhaṁ kvacani kassaci kiñcanatasmiṁ na ca mama kvacani katthaci kiñcanatatthī’ti. ",
  "an4:185.7.3_0": "Iti vadaṁ brāhmaṇo saccaṁ āha, no musā. ",
  "an4:185.7.4_0": "So tena na samaṇoti maññati,",
  "an4:185.7.4_1": "na brāhmaṇoti maññati,",
  "an4:185.7.4_2": "na seyyohamasmīti maññati,",
  "an4:185.7.4_3": "na sadisohamasmīti maññati,",
  "an4:185.7.4_4": "na hīnohamasmīti maññati.",
  "an4:185.7.5_0": "Api ca yadeva tattha saccaṁ tadabhiññāya ākiñcaññaṁyeva paṭipadaṁ paṭipanno hoti. ",
  "an4:185.7.6_0": "Imāni kho, paribbājakā, cattāri brāhmaṇasaccāni mayā sayaṁ abhiññā sacchikatvā paveditānī”ti. ",
  "an4:185.7.7_0": "Pañcamaṁ. ",
  "an4:186.0.1_0": "Aṅguttara Nikāya 4 ",
  "an4:186.0.2_0": "19. Brāhmaṇavagga ",
  "an4:186.0.3_0": "186. Ummaggasutta ",
  "an4:186.1.1_0": "Atha kho aññataro bhikkhu yena bhagavā tenupasaṅkami;",
  "an4:186.1.1_1": "upasaṅkamitvā bhagavantaṁ abhivādetvā ekamantaṁ nisīdi.",
  "an4:186.1.1_2": "Ekamantaṁ nisinno kho so bhikkhu bhagavantaṁ etadavoca:",
  "an4:186.1.2_0": "“kena nu kho, bhante, loko nīyati, kena loko parikassati, kassa ca uppannassa vasaṁ gacchatī”ti? ",
  "an4:186.2.1_0": "“Sādhu sādhu, bhikkhu. ",
  "an4:186.2.2_0": "Bhaddako kho te, bhikkhu, ummaggo, bhaddakaṁ paṭibhānaṁ, kalyāṇī paripucchā. ",
  "an4:186.2.3_0": "Evañhi tvaṁ, bhikkhu, pucchasi: ",
  "an4:186.2.4_0": "‘kena nu kho, bhante, loko nīyati, kena loko parikassati, kassa ca uppannassa vasaṁ gacchatī’”ti? ",
  "an4:186.2.5_0": "“Evaṁ, bhante”. ",
  "an4:186.2.6_0": "“Cittena kho, bhikkhu, loko nīyati, cittena parikassati, cittassa uppannassa vasaṁ gacchatī”ti. ",
  "an4:186.3.1_0": "“Sādhu,",
  "an4:186.3.1_1": "bhante”ti kho so bhikkhu bhagavato bhāsitaṁ abhinanditvā anumoditvā bhagavantaṁ uttari pañhaṁ apucchi:",
  "an4:186.3.2_0": "“‘bahussuto dhammadharo, bahussuto dhammadharo’ti, bhante, vuccati. ",
  "an4:186.3.3_0": "Kittāvatā nu kho, bhante, bahussuto dhammadharo hotī”ti? ",
  "an4:186.4.1_0": "“Sādhu sādhu, bhikkhu. ",
  "an4:186.4.2_0": "Bhaddako kho te, bhikkhu ummaggo, bhaddakaṁ paṭibhānaṁ, kalyāṇī paripucchā. ",
  "an4:186.4.3_0": "Evañhi tvaṁ, bhikkhu, pucchasi: ",
  "an4:186.4.4_0": "‘bahussuto dhammadharo, bahussuto dhammadharoti, bhante, vuccati. ",
  "an4:186.4.5_0": "Kittāvatā nu kho, bhante, bahussuto dhammadharo hotī’”ti? ",
  "an4:186.4.6_0": "“Evaṁ, bhante”. ",
  "an4:186.4.7_0": "“Bahū kho, bhikkhu, mayā dhammā desitā—",
  "an4:186.4.8_0": "suttaṁ, geyyaṁ, veyyākaraṇaṁ, gāthā, udānaṁ, itivuttakaṁ, jātakaṁ, abbhutadhammaṁ, vedallaṁ. ",
  "an4:186.4.9_0": "Catuppadāya cepi, bhikkhu,",
  "an4:186.4.9_1": "gāthāya atthamaññāya dhammamaññāya dhammānudhammappaṭipanno hoti bahussuto dhammadharoti alaṁvacanāyā”ti.",
  "an4:186.5.1_0": "“Sādhu,",
  "an4:186.5.1_1": "bhante”ti kho so bhikkhu bhagavato bhāsitaṁ abhinanditvā anumoditvā bhagavantaṁ uttari pañhaṁ apucchi:",
  "an4:186.5.2_0": "“‘sutavā nibbedhikapañño, sutavā nibbedhikapañño’ti, bhante, vuccati. ",
  "an4:186.5.3_0": "Kittāvatā nu kho, bhante, sutavā nibbedhikapañño hotī”ti? ",
  "an4:186.6.1_0": "“Sādhu sādhu, bhikkhu. ",
  "an4:186.6.2_0": "Bhaddako kho te, bhikkhu, ummaggo, bhaddakaṁ paṭibhānaṁ, kalyāṇī paripucchā. ",
  "an4:186.6.3_0": "Evañhi tvaṁ, bhikkhu, pucchasi: ",
  "an4:186.6.4_0": "‘sutavā nibbedhikapañño, sutavā nibbedhikapaññoti, bhante, vuccati. ",
  "an4:186.6.5_0": "Kittāvatā nu kho, bhante, sutavā nibbedhikapañño hotī’”ti? ",
  "an4:186.6.6_0": "“Evaṁ, bhante”. ",
  "an4:186.6.7_0": "“Idha, bhikkhu, bhikkhuno ‘idaṁ dukkhan’ti sutaṁ hoti, paññāya cassa atthaṁ ativijjha passati; ",
  "an4:186.6.8_0": "‘ayaṁ dukkhasamudayo’ti sutaṁ hoti, paññāya cassa atthaṁ ativijjha passati; ",
  "an4:186.6.9_0": "‘ayaṁ dukkhanirodho’ti sutaṁ hoti, paññāya cassa atthaṁ ativijjha passati; ",
  "an4:186.6.10_0": "‘ayaṁ dukkhanirodhagāminī paṭipadā’ti sutaṁ hoti, paññāya cassa atthaṁ ativijjha passati. ",
  "an4:186.6.11_0": "Evaṁ kho, bhikkhu, sutavā nibbedhikapañño hotī”ti. ",
  "an4:186.7.1_0": "“Sādhu,",
  "an4:186.7.1_1": "bhante”ti kho so bhikkhu bhagavato bhāsitaṁ abhinanditvā anumoditvā bhagavantaṁ uttari pañhaṁ apucchi:",
  "an4:186.7.2_0": "“‘paṇḍito mahāpañño, paṇḍito mahāpañño’ti, bhante, vuccati. ",
  "an4:186.7.3_0": "Kittāvatā nu kho, bhante, paṇḍito mahāpañño hotī”ti? ",
  "an4:186.8.1_0": "“Sādhu sādhu, bhikkhu. ",
  "an4:186.8.2_0": "Bhaddako kho te, bhikkhu, ummaggo, bhaddakaṁ paṭibhānaṁ, kalyāṇī paripucchā. ",
  "an4:186.8.3_0": "Evañhi tvaṁ bhikkhu pucchasi: ",
  "an4:186.8.4_0": "‘paṇḍito mahāpañño, paṇḍito mahāpaññoti, bhante, vuccati. ",
  "an4:186.8.5_0": "Kittāvatā nu kho, bhante, paṇḍito mahāpañño hotī’”ti? ",
  "an4:186.8.6_0": "“Evaṁ, bhante”. ",
  "an4:186.8.7_0": "“Idha, bhikkhu,",
  "an4:186.8.7_1": "paṇḍito mahāpañño nevattabyābādhāya ceteti na parabyābādhāya ceteti na ubhayabyābādhāya ceteti attahitaparahitaubhayahitasabbalokahitameva",
  "an4:186.8.7_2": "cintayamāno cinteti.",
  "an4:186.8.8_0": "Evaṁ kho, bhikkhu, paṇḍito mahāpañño hotī”ti. ",
  "an4:186.8.9_0": "Chaṭṭhaṁ. ",
  "an4:187.0.1_0": "Aṅguttara Nikāya 4 ",
  "an4:187.0.2_0": "19. Brāhmaṇavagga ",
  "an4:187.0.3_0": "187. Vassakārasutta ",
  "an4:187.1.1_0": "Ekaṁ samayaṁ bhagavā rājagahe viharati veḷuvane kalandakanivāpe. ",
  "an4:187.1.2_0": "Atha kho vassakāro brāhmaṇo magadhamahāmatto yena bhagavā tenupasaṅkami;",
  "an4:187.1.2_1": "upasaṅkamitvā bhagavatā saddhiṁ sammodi.",
  "an4:187.1.3_0": "Sammodanīyaṁ kathaṁ sāraṇīyaṁ vītisāretvā ekamantaṁ nisīdi.",
  "an4:187.1.3_1": "Ekamantaṁ nisinno kho vassakāro brāhmaṇo magadhamahāmatto bhagavantaṁ etadavoca:",
  "an4:187.2.1_0": "“Jāneyya nu kho, bho gotama, asappuriso asappurisaṁ: ",
  "an4:187.2.2_0": "‘asappuriso ayaṁ bhavan’”ti? ",
  "an4:187.2.3_0": "“Aṭṭhānaṁ kho etaṁ, brāhmaṇa, anavakāso yaṁ asappuriso asappurisaṁ jāneyya: ",
  "an4:187.2.4_0": "‘asappuriso ayaṁ bhavan’”ti. ",
  "an4:187.2.5_0": "“Jāneyya pana, bho gotama, asappuriso sappurisaṁ: ",
  "an4:187.2.6_0": "‘sappuriso ayaṁ bhavan’”ti? ",
  "an4:187.2.7_0": "“Etampi kho, brāhmaṇa, aṭṭhānaṁ anavakāso yaṁ asappuriso sappurisaṁ jāneyya: ",
  "an4:187.2.8_0": "‘sappuriso ayaṁ bhavan’”ti. ",
  "an4:187.2.9_0": "“Jāneyya nu kho, bho gotama, sappuriso sappurisaṁ: ",
  "an4:187.2.10_0": "‘sappuriso ayaṁ bhavan’”ti? ",
  "an4:187.2.11_0": "“Ṭhānaṁ kho etaṁ, brāhmaṇa, vijjati yaṁ sappuriso sappurisaṁ jāneyya: ",
  "an4:187.2.12_0": "‘sappuriso ayaṁ bhavan’”ti. ",
  "an4:187.2.13_0": "“Jāneyya pana, bho gotama, sappuriso asappurisaṁ: ",
  "an4:187.2.14_0": "‘asappuriso ayaṁ bhavan’”ti? ",
  "an4:187.2.15_0": "“Etampi kho, brāhmaṇa, ṭhānaṁ vijjati yaṁ sappuriso asappurisaṁ jāneyya: ",
  "an4:187.2.16_0": "‘asappuriso ayaṁ bhavan’”ti. ",
  "an4:187.3.1_0": "“Acchariyaṁ, bho gotama, abbhutaṁ, bho gotama. ",
  "an4:187.3.2_0": "Yāva subhāsitañcidaṁ bhotā gotamena: ",
  "an4:187.3.3_0": "‘aṭṭhānaṁ kho etaṁ, brāhmaṇa, anavakāso yaṁ asappuriso asappurisaṁ jāneyya—",
  "an4:187.3.4_0": "asappuriso ayaṁ bhavanti. ",
  "an4:187.3.5_0": "Etampi kho, brāhmaṇa, aṭṭhānaṁ anavakāso yaṁ asappuriso sappurisaṁ jāneyya—",
  "an4:187.3.6_0": "sappuriso ayaṁ bhavanti. ",
  "an4:187.3.7_0": "Ṭhānaṁ kho etaṁ, brāhmaṇa, vijjati yaṁ sappuriso sappurisaṁ jāneyya—",
  "an4:187.3.8_0": "sappuriso ayaṁ bhavanti. ",
  "an4:187.3.9_0": "Etampi kho, brāhmaṇa, ṭhānaṁ vijjati yaṁ sappuriso asappurisaṁ jāneyya—",
  "an4:187.3.10_0": "asappuriso ayaṁ bhavan’ti. ",
  "an4:187.4.1_0": "Ekamidaṁ, bho gotama, samayaṁ todeyyassa brāhmaṇassa parisati parūpārambhaṁ vattenti: ",
  "an4:187.4.2_0": "‘bālo ayaṁ rājā eḷeyyo samaṇe rāmaputte abhippasanno,",
  "an4:187.4.2_1": "samaṇe ca pana rāmaputte evarūpaṁ paramanipaccakāraṁ karoti,",
  "an4:187.4.2_2": "yadidaṁ abhivādanaṁ paccuṭṭhānaṁ añjalikammaṁ sāmīcikammanti.",
  "an4:187.4.3_0": "Imepi rañño eḷeyyassa parihārakā bālā—",
  "an4:187.4.4_0": "yamako moggallo uggo nāvindakī gandhabbo aggivesso,",
  "an4:187.4.4_1": "ye samaṇe rāmaputte abhippasannā,",
  "an4:187.4.4_2": "samaṇe ca pana rāmaputte evarūpaṁ paramanipaccakāraṁ karonti,",
  "an4:187.4.4_3": "yadidaṁ abhivādanaṁ paccuṭṭhānaṁ añjalikammaṁ sāmīcikamman’ti.",
  "an4:187.4.5_0": "Tyāssudaṁ todeyyo brāhmaṇo iminā nayena neti. ",
  "an4:187.4.6_0": "‘Taṁ kiṁ maññanti, bhonto, ",
  "an4:187.4.7_0": "paṇḍito rājā eḷeyyo karaṇīyādhikaraṇīyesu vacanīyādhivacanīyesu alamatthadasatarehi alamatthadasataro’ti? ",
  "an4:187.4.8_0": "‘Evaṁ, bho,",
  "an4:187.4.8_1": "paṇḍito rājā eḷeyyo karaṇīyādhikaraṇīyesu vacanīyādhivacanīyesu alamatthadasatarehi alamatthadasataroti.",
  "an4:187.5.1_0": "Yasmā ca kho, bho,",
  "an4:187.5.1_1": "samaṇo rāmaputto raññā eḷeyyena paṇḍitena paṇḍitataro karaṇīyādhikaraṇīyesu vacanīyādhivacanīyesu alamatthadasatarena alamatthadasataro,",
  "an4:187.5.1_2": "tasmā rājā eḷeyyo samaṇe rāmaputte abhippasanno,",
  "an4:187.5.1_3": "samaṇe ca pana rāmaputte evarūpaṁ paramanipaccakāraṁ karoti,",
  "an4:187.5.1_4": "yadidaṁ abhivādanaṁ paccuṭṭhānaṁ añjalikammaṁ sāmīcikammaṁ’.",
  "an4:187.6.1_0": "‘Taṁ kiṁ maññanti, bhonto, ",
  "an4:187.6.2_0": "paṇḍitā rañño eḷeyyassa parihārakā—",
  "an4:187.6.3_0": "yamako moggallo uggo nāvindakī gandhabbo aggivesso,",
  "an4:187.6.3_1": "karaṇīyādhikaraṇīyesu vacanīyādhivacanīyesu alamatthadasatarehi alamatthadasatarā’ti?",
  "an4:187.6.4_0": "‘Evaṁ, bho, paṇḍitā rañño eḷeyyassa parihārakā—",
  "an4:187.6.5_0": "yamako moggallo uggo nāvindakī gandhabbo aggivesso,",
  "an4:187.6.5_1": "karaṇīyādhikaraṇīyesu vacanīyādhivacanīyesu alamatthadasatarehi alamatthadasatarāti.",
  "an4:187.7.1_0": "Yasmā ca kho, bho,",
  "an4:187.7.1_1": "samaṇo rāmaputto rañño eḷeyyassa parihārakehi paṇḍitehi paṇḍitataro karaṇīyādhikaraṇīyesu vacanīyādhivacanīyesu",
  "an4:187.7.1_2": "alamatthadasatarehi alamatthadasataro,",
  "an4:187.7.1_3": "tasmā rañño eḷeyyassa parihārakā samaṇe rāmaputte abhippasannā;",
  "an4:187.7.2_0": "samaṇe ca pana rāmaputte evarūpaṁ paramanipaccakāraṁ karonti,",
  "an4:187.7.2_1": "yadidaṁ abhivādanaṁ paccuṭṭhānaṁ añjalikammaṁ sāmīcikamman’ti.",
  "an4:187.8.1_0": "Acchariyaṁ, bho gotama, abbhutaṁ, bho gotama. ",
  "an4:187.8.2_0": "Yāva subhāsitañcidaṁ bhotā gotamena: ",
  "an4:187.8.3_0": "‘aṭṭhānaṁ kho etaṁ, brāhmaṇa, anavakāso yaṁ asappuriso asappurisaṁ jāneyya—",
  "an4:187.8.4_0": "asappuriso ayaṁ bhavanti. ",
  "an4:187.8.5_0": "Etampi kho, brāhmaṇa, aṭṭhānaṁ anavakāso yaṁ asappuriso sappurisaṁ jāneyya—",
  "an4:187.8.6_0": "sappuriso ayaṁ bhavanti. ",
  "an4:187.8.7_0": "Ṭhānaṁ kho etaṁ, brāhmaṇa, vijjati yaṁ sappuriso sappurisaṁ jāneyya—",
  "an4:187.8.8_0": "sappuriso ayaṁ bhavanti. ",
  "an4:187.8.9_0": "Etampi kho, brāhmaṇa, ṭhānaṁ vijjati yaṁ sappuriso asappurisaṁ jāneyya—",
  "an4:187.8.10_0": "asappuriso ayaṁ bhavan’ti. ",
  "an4:187.8.11_0": "Handa ca dāni mayaṁ, bho gotama, gacchāma. ",
  "an4:187.8.12_0": "Bahukiccā mayaṁ bahukaraṇīyā”ti. ",
  "an4:187.8.13_0": "“Yassadāni tvaṁ, brāhmaṇa, kālaṁ maññasī”ti. ",
  "an4:187.9.1_0": "Atha kho vassakāro brāhmaṇo magadhamahāmatto bhagavato bhāsitaṁ abhinanditvā anumoditvā uṭṭhāyāsanā pakkāmīti. ",
  "an4:187.9.2_0": "Sattamaṁ. ",
  "an4:188.0.1_0": "Aṅguttara Nikāya 4 ",
  "an4:188.0.2_0": "19. Brāhmaṇavagga ",
  "an4:188.0.3_0": "188. Upakasutta ",
  "an4:188.1.1_0": "Ekaṁ samayaṁ bhagavā rājagahe viharati gijjhakūṭe pabbate. ",
  "an4:188.1.2_0": "Atha kho upako maṇḍikāputto yena bhagavā tenupasaṅkami;",
  "an4:188.1.2_1": "upasaṅkamitvā bhagavantaṁ abhivādetvā ekamantaṁ nisīdi.",
  "an4:188.1.2_2": "Ekamantaṁ nisinno kho upako maṇḍikāputto bhagavantaṁ etadavoca:",
  "an4:188.2.1_0": "“Ahañhi, bhante, evaṁvādī evaṁdiṭṭhi: ",
  "an4:188.2.2_0": "‘yo koci parūpārambhaṁ vatteti, parūpārambhaṁ vattento sabbo so na upapādeti. ",
  "an4:188.2.3_0": "Anupapādento gārayho hoti upavajjo’”ti. ",
  "an4:188.2.4_0": "“Parūpārambhañce, upaka,",
  "an4:188.2.4_1": "vatteti parūpārambhaṁ vattento na upapādeti,",
  "an4:188.2.4_2": "anupapādento gārayho hoti upavajjo.",
  "an4:188.2.5_0": "Tvaṁ kho, upaka,",
  "an4:188.2.5_1": "parūpārambhaṁ vattesi,",
  "an4:188.2.5_2": "parūpārambhaṁ vattento na upapādesi,",
  "an4:188.2.5_3": "anupapādento gārayho hosi upavajjo”ti.",
  "an4:188.2.6_0": "“Seyyathāpi, bhante, ummujjamānakaṁyeva mahatā pāsena bandheyya; ",
  "an4:188.2.7_0": "evamevaṁ kho ahaṁ, bhante, ummujjamānakoyeva bhagavatā mahatā vādapāsena baddho”ti. ",
  "an4:188.3.1_0": "“Idaṁ akusalanti kho, upaka, mayā paññattaṁ. ",
  "an4:188.3.2_0": "Tattha aparimāṇā padā aparimāṇā byañjanā aparimāṇā tathāgatassa dhammadesanā—",
  "an4:188.3.3_0": "itipidaṁ akusalanti. ",
  "an4:188.3.4_0": "Taṁ kho panidaṁ akusalaṁ pahātabbanti kho, upaka, mayā paññattaṁ. ",
  "an4:188.3.5_0": "Tattha aparimāṇā padā aparimāṇā byañjanā aparimāṇā tathāgatassa dhammadesanā—",
  "an4:188.3.6_0": "itipidaṁ akusalaṁ pahātabbanti. ",
  "an4:188.4.1_0": "Idaṁ kusalanti kho, upaka, mayā paññattaṁ. ",
  "an4:188.4.2_0": "Tattha aparimāṇā padā aparimāṇā byañjanā aparimāṇā tathāgatassa dhammadesanā—",
  "an4:188.4.3_0": "itipidaṁ kusalanti. ",
  "an4:188.4.4_0": "Taṁ kho panidaṁ kusalaṁ bhāvetabbanti kho, upaka, mayā paññattaṁ. ",
  "an4:188.4.5_0": "Tattha aparimāṇā padā aparimāṇā byañjanā aparimāṇā tathāgatassa dhammadesanā—",
  "an4:188.4.6_0": "itipidaṁ kusalaṁ bhāvetabban”ti. ",
  "an4:188.5.1_0": "Atha kho upako maṇḍikāputto bhagavato bhāsitaṁ abhinanditvā anumoditvā uṭṭhāyāsanā bhagavantaṁ abhivādetvā",
  "an4:188.5.1_1": "padakkhiṇaṁ katvā yena rājā māgadho ajātasattu vedehiputto tenupasaṅkami;",
  "an4:188.5.1_2": "upasaṅkamitvā yāvatako ahosi bhagavatā saddhiṁ kathāsallāpo taṁ sabbaṁ rañño māgadhassa ajātasattussa vedehiputtassa ārocesi.",
  "an4:188.5.2_0": "Evaṁ vutte, rājā māgadho ajātasattu vedehiputto kupito anattamano upakaṁ maṇḍikāputtaṁ etadavoca: ",
  "an4:188.5.3_0": "“yāva dhaṁsī vatāyaṁ loṇakāradārako yāva mukharo yāva pagabbo yatra hi nāma taṁ bhagavantaṁ arahantaṁ sammāsambuddhaṁ āsādetabbaṁ maññissati; ",
  "an4:188.5.4_0": "apehi tvaṁ, upaka, vinassa, mā taṁ addasan”ti. ",
  "an4:188.5.5_0": "Aṭṭhamaṁ. ",
  "an4:189.0.1_0": "Aṅguttara Nikāya 4 ",
  "an4:189.0.2_0": "19. Brāhmaṇavagga ",
  "an4:189.0.3_0": "189. Sacchikaraṇīyasutta ",
  "an4:189.1.1_0": "“Cattārome, bhikkhave, sacchikaraṇīyā dhammā. ",
  "an4:189.1.2_0": "Katame cattāro? ",
  "an4:189.1.3_0": "Atthi, bhikkhave, dhammā kāyena sacchikaraṇīyā; ",
  "an4:189.1.4_0": "atthi, bhikkhave, dhammā satiyā sacchikaraṇīyā; ",
  "an4:189.1.5_0": "atthi, bhikkhave, dhammā cakkhunā sacchikaraṇīyā; ",
  "an4:189.1.6_0": "atthi, bhikkhave, dhammā paññāya sacchikaraṇīyā. ",
  "an4:189.1.7_0": "Katame ca, bhikkhave, dhammā kāyena sacchikaraṇīyā? ",
  "an4:189.1.8_0": "Aṭṭha vimokkhā, bhikkhave, kāyena sacchikaraṇīyā. ",
  "an4:189.2.1_0": "Katame ca, bhikkhave, dhammā satiyā sacchikaraṇīyā? ",
  "an4:189.2.2_0": "Pubbenivāso, bhikkhave, satiyā sacchikaraṇīyo. ",
  "an4:189.3.1_0": "Katame ca, bhikkhave, dhammā cakkhunā sacchikaraṇīyā? ",
  "an4:189.3.2_0": "Sattānaṁ cutūpapāto, bhikkhave, cakkhunā sacchikaraṇīyo. ",
  "an4:189.4.1_0": "Katame ca, bhikkhave, dhammā paññāya sacchikaraṇīyā? ",
  "an4:189.4.2_0": "Āsavānaṁ khayo, bhikkhave, paññāya sacchikaraṇīyo. ",
  "an4:189.4.3_0": "Ime kho, bhikkhave, cattāro sacchikaraṇīyā dhammā”ti. ",
  "an4:189.4.4_0": "Navamaṁ. ",
  "an4:190.0.1_0": "Aṅguttara Nikāya 4 ",
  "an4:190.0.2_0": "19. Brāhmaṇavagga ",
  "an4:190.0.3_0": "190. Uposathasutta ",
  "an4:190.1.1_0": "Ekaṁ samayaṁ bhagavā sāvatthiyaṁ viharati pubbārāme migāramātupāsāde. ",
  "an4:190.1.2_0": "Tena kho pana samayena bhagavā tadahuposathe bhikkhusaṅghaparivuto nisinno hoti. ",
  "an4:190.1.3_0": "Atha kho bhagavā tuṇhībhūtaṁ tuṇhībhūtaṁ bhikkhusaṅghaṁ anuviloketvā bhikkhū āmantesi: ",
  "an4:190.2.1_0": "“Apalāpāyaṁ, bhikkhave, parisā nippalāpāyaṁ, bhikkhave, parisā suddhā sāre patiṭṭhitā. ",
  "an4:190.2.2_0": "Tathārūpo ayaṁ, bhikkhave, bhikkhusaṅgho, tathārūpāyaṁ, bhikkhave, parisā. ",
  "an4:190.2.3_0": "Yathārūpā parisā dullabhā dassanāyapi lokasmiṁ,",
  "an4:190.2.3_1": "tathārūpo ayaṁ,",
  "an4:190.2.3_2": "bhikkhave,",
  "an4:190.2.3_3": "bhikkhusaṅgho,",
  "an4:190.2.3_4": "tathārūpāyaṁ,",
  "an4:190.2.3_5": "bhikkhave, parisā.",
  "an4:190.2.4_0": "Yathārūpā parisā āhuneyyā pāhuneyyā dakkhiṇeyyā añjalikaraṇīyā anuttaraṁ puññakkhettaṁ lokassa,",
  "an4:190.2.4_1": "tathārūpo ayaṁ,",
  "an4:190.2.4_2": "bhikkhave,",
  "an4:190.2.4_3": "bhikkhusaṅgho,",
  "an4:190.2.4_4": "tathārūpāyaṁ,",
  "an4:190.2.4_5": "bhikkhave, parisā.",
  "an4:190.2.5_0": "Yathārūpāya parisāya appaṁ dinnaṁ bahu hoti bahu dinnaṁ bahutaraṁ,",
  "an4:190.2.5_1": "tathārūpo ayaṁ,",
  "an4:190.2.5_2": "bhikkhave,",
  "an4:190.2.5_3": "bhikkhusaṅgho,",
  "an4:190.2.5_4": "tathārūpāyaṁ,",
  "an4:190.2.5_5": "bhikkhave, parisā.",
  "an4:190.2.6_0": "Yathārūpaṁ parisaṁ alaṁ yojanagaṇanānipi dassanāya gantuṁ api puṭosenāpi,",
  "an4:190.2.6_1": "tathārūpo ayaṁ,",
  "an4:190.2.6_2": "bhikkhave,",
  "an4:190.2.6_3": "bhikkhusaṅgho,",
  "an4:190.2.6_4": "tathārūpāyaṁ,",
  "an4:190.2.6_5": "bhikkhave, parisā.",
  "an4:190.3.1_0": "Santi, bhikkhave, bhikkhū imasmiṁ bhikkhusaṅghe devappattā viharanti; ",
  "an4:190.3.2_0": "santi, bhikkhave, bhikkhū imasmiṁ bhikkhusaṅghe brahmappattā viharanti; ",
  "an4:190.3.3_0": "santi, bhikkhave, bhikkhū imasmiṁ bhikkhusaṅghe āneñjappattā viharanti; ",
  "an4:190.3.4_0": "santi, bhikkhave, bhikkhū imasmiṁ bhikkhusaṅghe ariyappattā viharanti. ",
  "an4:190.4.1_0": "Kathañca, bhikkhave, bhikkhu devappatto hoti? ",
  "an4:190.4.2_0": "Idha, bhikkhave, bhikkhu vivicceva kāmehi …pe… paṭhamaṁ jhānaṁ upasampajja viharati; ",
  "an4:190.4.3_0": "vitakkavicārānaṁ vūpasamā …pe…",
  "an4:190.4.3_1": "dutiyaṁ jhānaṁ …pe…",
  "an4:190.4.3_2": "tatiyaṁ jhānaṁ …pe…",
  "an4:190.4.3_3": "catutthaṁ jhānaṁ upasampajja viharati.",
  "an4:190.4.4_0": "Evaṁ kho, bhikkhave, bhikkhu devappatto hoti. ",
  "an4:190.5.1_0": "Kathañca, bhikkhave, bhikkhu brahmappatto hoti? ",
  "an4:190.5.2_0": "Idha,",
  "an4:190.5.2_1": "bhikkhave,",
  "an4:190.5.2_2": "bhikkhu mettāsahagatena cetasā ekaṁ disaṁ pharitvā viharati,",
  "an4:190.5.2_3": "tathā dutiyaṁ tathā tatiyaṁ tathā catutthaṁ.",
  "an4:190.5.2_4": "Iti uddhamadho tiriyaṁ sabbadhi sabbattatāya sabbāvantaṁ lokaṁ mettāsahagatena cetasā vipulena mahaggatena",
  "an4:190.5.2_5": "appamāṇena averena abyāpajjena pharitvā viharati.",
  "an4:190.5.3_0": "Karuṇā … ",
  "an4:190.5.4_0": "muditā … ",
  "an4:190.5.5_0": "upekkhāsahagatena cetasā ekaṁ disaṁ pharitvā viharati,",
  "an4:190.5.5_1": "tathā dutiyaṁ tathā tatiyaṁ tathā catutthaṁ.",
  "an4:190.5.5_2": "Iti uddhamadho tiriyaṁ sabbadhi sabbattatāya sabbāvantaṁ lokaṁ upekkhāsahagatena cetasā vipulena mahaggatena",
  "an4:190.5.5_3": "appamāṇena averena abyāpajjena pharitvā viharati.",
  "an4:190.5.6_0": "Evaṁ kho, bhikkhave, bhikkhu brahmappatto hoti. ",
  "an4:190.6.1_0": "Kathañca, bhikkhave, bhikkhu āneñjappatto hoti? ",
  "an4:190.6.2_0": "Idha,",
  "an4:190.6.2_1": "bhikkhave,",
  "an4:190.6.2_2": "bhikkhu sabbaso rūpasaññānaṁ samatikkamā paṭighasaññānaṁ atthaṅgamā nānattasaññānaṁ amanasikārā ‘ananto",
  "an4:190.6.2_3": "ākāso’ti ākāsānañcāyatanaṁ upasampajja viharati.",
  "an4:190.6.3_0": "Sabbaso ākāsānañcāyatanaṁ samatikkamma ‘anantaṁ viññāṇan’ti viññāṇañcāyatanaṁ upasampajja viharati. ",
  "an4:190.6.4_0": "Sabbaso viññāṇañcāyatanaṁ samatikkamma ‘natthi kiñcī’ti ākiñcaññāyatanaṁ upasampajja viharati. ",
  "an4:190.6.5_0": "Sabbaso ākiñcaññāyatanaṁ samatikkamma nevasaññānāsaññāyatanaṁ upasampajja viharati. ",
  "an4:190.6.6_0": "Evaṁ kho, bhikkhave, bhikkhu āneñjappatto hoti. ",
  "an4:190.7.1_0": "Kathañca, bhikkhave, bhikkhu ariyappatto hoti? ",
  "an4:190.7.2_0": "Idha,",
  "an4:190.7.2_1": "bhikkhave,",
  "an4:190.7.2_2": "bhikkhu ‘idaṁ dukkhan’ti yathābhūtaṁ pajānāti …pe…",
  "an4:190.7.2_3": "‘ayaṁ dukkhanirodhagāminī paṭipadā’ti yathābhūtaṁ pajānāti.",
  "an4:190.7.3_0": "Evaṁ kho, bhikkhave, bhikkhu ariyappatto hotī”ti. ",
  "an4:190.7.4_0": "Dasamaṁ. ",
  "an4:190.7.5_0": "Brāhmaṇavaggo catuttho. ",
  "an4:190.8.0_0": "Tassuddānaṁ",
  "an4:190.8.1_0": "Yodhā pāṭibhogasutaṁ, ",
  "an4:190.8.2_0": "Abhayaṁ brāhmaṇasaccena pañcamaṁ; ",
  "an4:190.8.3_0": "Ummaggavassakāro, ",
  "an4:190.8.4_0": "Upako sacchikiriyā ca uposathoti. ",
  "an4:191.0.1_0": "Aṅguttara Nikāya 4 ",
  "an4:191.0.2_0": "20. Mahāvagga ",
  "an4:191.0.3_0": "191. Sotānugatasutta ",
  "an4:191.1.1_0": "“Sotānugatānaṁ,",
  "an4:191.1.1_1": "bhikkhave,",
  "an4:191.1.1_2": "dhammānaṁ,",
  "an4:191.1.1_3": "vacasā paricitānaṁ,",
  "an4:191.1.1_4": "manasānupekkhitānaṁ,",
  "an4:191.1.1_5": "diṭṭhiyā suppaṭividdhānaṁ cattāro ānisaṁsā pāṭikaṅkhā.",
  "an4:191.1.2_0": "Katame cattāro? ",
  "an4:191.1.3_0": "Idha, bhikkhave, bhikkhu dhammaṁ pariyāpuṇāti—",
  "an4:191.1.4_0": "suttaṁ, geyyaṁ, veyyākaraṇaṁ, gāthaṁ, udānaṁ, itivuttakaṁ, jātakaṁ, abbhutadhammaṁ, vedallaṁ. ",
  "an4:191.1.5_0": "Tassa te dhammā sotānugatā honti, vacasā paricitā, manasānupekkhitā, diṭṭhiyā suppaṭividdhā. ",
  "an4:191.1.6_0": "So muṭṭhassati kālaṁ kurumāno aññataraṁ devanikāyaṁ upapajjati. ",
  "an4:191.1.7_0": "Tassa tattha sukhino dhammapadā plavanti. ",
  "an4:191.1.8_0": "Dandho, bhikkhave, satuppādo; ",
  "an4:191.1.9_0": "atha so satto khippaṁyeva visesagāmī hoti. ",
  "an4:191.1.10_0": "Sotānugatānaṁ,",
  "an4:191.1.10_1": "bhikkhave,",
  "an4:191.1.10_2": "dhammānaṁ,",
  "an4:191.1.10_3": "vacasā paricitānaṁ,",
  "an4:191.1.10_4": "manasānupekkhitānaṁ,",
  "an4:191.1.10_5": "diṭṭhiyā suppaṭividdhānaṁ ayaṁ paṭhamo ānisaṁso pāṭikaṅkho.",
  "an4:191.2.1_0": "Puna caparaṁ, bhikkhave, bhikkhu dhammaṁ pariyāpuṇāti—",
  "an4:191.2.2_0": "suttaṁ, geyyaṁ, veyyākaraṇaṁ, gāthaṁ, udānaṁ, itivuttakaṁ, jātakaṁ, abbhutadhammaṁ, vedallaṁ. ",
  "an4:191.2.3_0": "Tassa te dhammā sotānugatā honti, vacasā paricitā, manasānupekkhitā, diṭṭhiyā suppaṭividdhā. ",
  "an4:191.2.4_0": "So muṭṭhassati kālaṁ kurumāno aññataraṁ devanikāyaṁ upapajjati. ",
  "an4:191.2.5_0": "Tassa tattha na heva kho sukhino dhammapadā plavanti; ",
  "an4:191.2.6_0": "api ca kho bhikkhu iddhimā cetovasippatto devaparisāyaṁ dhammaṁ deseti. ",
  "an4:191.2.7_0": "Tassa evaṁ hoti: ",
  "an4:191.2.8_0": "‘ayaṁ vā so dhammavinayo, yatthāhaṁ pubbe brahmacariyaṁ acarin’ti. ",
  "an4:191.2.9_0": "Dandho, bhikkhave, satuppādo; ",
  "an4:191.2.10_0": "atha so satto khippameva visesagāmī hoti. ",
  "an4:191.2.11_0": "Seyyathāpi, bhikkhave, puriso kusalo bherisaddassa. ",
  "an4:191.2.12_0": "So addhānamaggappaṭipanno bherisaddaṁ suṇeyya. ",
  "an4:191.2.13_0": "Tassa na heva kho assa kaṅkhā vā vimati vā: ",
  "an4:191.2.14_0": "‘bherisaddo nu kho, na nu kho bherisaddo’ti. ",
  "an4:191.2.15_0": "Atha kho bherisaddotveva niṭṭhaṁ gaccheyya. ",
  "an4:191.2.16_0": "Evamevaṁ kho, bhikkhave, bhikkhu dhammaṁ pariyāpuṇāti—",
  "an4:191.2.17_0": "suttaṁ, geyyaṁ, veyyākaraṇaṁ, gāthaṁ, udānaṁ, itivuttakaṁ, jātakaṁ, abbhutadhammaṁ, vedallaṁ. ",
  "an4:191.2.18_0": "Tassa te dhammā sotānugatā honti, vacasā paricitā, manasānupekkhitā, diṭṭhiyā suppaṭividdhā. ",
  "an4:191.2.19_0": "So muṭṭhassati kālaṁ kurumāno aññataraṁ devanikāyaṁ upapajjati. ",
  "an4:191.2.20_0": "Tassa tattha na heva kho sukhino dhammapadā plavanti; ",
  "an4:191.2.21_0": "api ca kho bhikkhu iddhimā cetovasippatto devaparisāyaṁ dhammaṁ deseti. ",
  "an4:191.2.22_0": "Tassa evaṁ hoti: ",
  "an4:191.2.23_0": "‘ayaṁ vā so dhammavinayo, yatthāhaṁ pubbe brahmacariyaṁ acarin’ti. ",
  "an4:191.2.24_0": "Dandho, bhikkhave, satuppādo; ",
  "an4:191.2.25_0": "atha so satto khippaṁyeva visesagāmī hoti. ",
  "an4:191.2.26_0": "Sotānugatānaṁ,",
  "an4:191.2.26_1": "bhikkhave,",
  "an4:191.2.26_2": "dhammānaṁ,",
  "an4:191.2.26_3": "vacasā paricitānaṁ,",
  "an4:191.2.26_4": "manasānupekkhitānaṁ,",
  "an4:191.2.26_5": "diṭṭhiyā suppaṭividdhānaṁ ayaṁ dutiyo ānisaṁso pāṭikaṅkho.",
  "an4:191.3.1_0": "Puna caparaṁ, bhikkhave, bhikkhu dhammaṁ pariyāpuṇāti—",
  "an4:191.3.2_0": "suttaṁ, geyyaṁ, veyyākaraṇaṁ, gāthaṁ, udānaṁ, itivuttakaṁ, jātakaṁ, abbhutadhammaṁ, vedallaṁ. ",
  "an4:191.3.3_0": "Tassa te dhammā sotānugatā honti, vacasā paricitā, manasānupekkhitā, diṭṭhiyā suppaṭividdhā. ",
  "an4:191.3.4_0": "So muṭṭhassati kālaṁ kurumāno aññataraṁ devanikāyaṁ upapajjati. ",
  "an4:191.3.5_0": "Tassa tattha na heva kho sukhino dhammapadā plavanti,",
  "an4:191.3.5_1": "napi bhikkhu iddhimā cetovasippatto devaparisāyaṁ dhammaṁ deseti;",
  "an4:191.3.6_0": "api ca kho devaputto devaparisāyaṁ dhammaṁ deseti. ",
  "an4:191.3.7_0": "Tassa evaṁ hoti: ",
  "an4:191.3.8_0": "‘ayaṁ vā so dhammavinayo, yatthāhaṁ pubbe brahmacariyaṁ acarin’ti. ",
  "an4:191.3.9_0": "Dandho, bhikkhave, satuppādo; ",
  "an4:191.3.10_0": "atha so satto khippaṁyeva visesagāmī hoti. ",
  "an4:191.3.11_0": "Seyyathāpi, bhikkhave, puriso kusalo saṅkhasaddassa. ",
  "an4:191.3.12_0": "So addhānamaggappaṭipanno saṅkhasaddaṁ suṇeyya. ",
  "an4:191.3.13_0": "Tassa na heva kho assa kaṅkhā vā vimati vā: ",
  "an4:191.3.14_0": "‘saṅkhasaddo nu kho, na nu kho saṅkhasaddo’ti. ",
  "an4:191.3.15_0": "Atha kho saṅkhasaddotveva niṭṭhaṁ gaccheyya. ",
  "an4:191.3.16_0": "Evamevaṁ kho, bhikkhave, bhikkhu dhammaṁ pariyāpuṇāti—",
  "an4:191.3.17_0": "suttaṁ, geyyaṁ, veyyākaraṇaṁ, gāthaṁ, udānaṁ, itivuttakaṁ, jātakaṁ, abbhutadhammaṁ, vedallaṁ. ",
  "an4:191.3.18_0": "Tassa te dhammā sotānugatā honti, vacasā paricitā, manasānupekkhitā, diṭṭhiyā suppaṭividdhā. ",
  "an4:191.3.19_0": "So muṭṭhassati kālaṁ kurumāno aññataraṁ devanikāyaṁ upapajjati. ",
  "an4:191.3.20_0": "Tassa tattha na heva kho sukhino dhammapadā plavanti,",
  "an4:191.3.20_1": "napi bhikkhu iddhimā cetovasippatto devaparisāyaṁ dhammaṁ deseti;",
  "an4:191.3.21_0": "api ca kho devaputto devaparisāyaṁ dhammaṁ deseti. ",
  "an4:191.3.22_0": "Tassa evaṁ hoti: ",
  "an4:191.3.23_0": "‘ayaṁ vā so dhammavinayo, yatthāhaṁ pubbe brahmacariyaṁ acarin’ti. ",
  "an4:191.3.24_0": "Dandho, bhikkhave, satuppādo; ",
  "an4:191.3.25_0": "atha so satto khippaṁyeva visesagāmī hoti. ",
  "an4:191.3.26_0": "Sotānugatānaṁ,",
  "an4:191.3.26_1": "bhikkhave,",
  "an4:191.3.26_2": "dhammānaṁ,",
  "an4:191.3.26_3": "vacasā paricitānaṁ,",
  "an4:191.3.26_4": "manasānupekkhitānaṁ,",
  "an4:191.3.26_5": "diṭṭhiyā suppaṭividdhānaṁ ayaṁ tatiyo ānisaṁso pāṭikaṅkho.",
  "an4:191.4.1_0": "Puna caparaṁ, bhikkhave, bhikkhu dhammaṁ pariyāpuṇāti—",
  "an4:191.4.2_0": "suttaṁ, geyyaṁ, veyyākaraṇaṁ, gāthaṁ, udānaṁ, itivuttakaṁ, jātakaṁ, abbhutadhammaṁ, vedallaṁ. ",
  "an4:191.4.3_0": "Tassa te dhammā sotānugatā honti, vacasā paricitā, manasānupekkhitā, diṭṭhiyā suppaṭividdhā. ",
  "an4:191.4.4_0": "So muṭṭhassati kālaṁ kurumāno aññataraṁ devanikāyaṁ upapajjati. ",
  "an4:191.4.5_0": "Tassa tattha na heva kho sukhino dhammapadā plavanti,",
  "an4:191.4.5_1": "napi bhikkhu iddhimā cetovasippatto devaparisāyaṁ dhammaṁ deseti,",
  "an4:191.4.5_2": "napi devaputto devaparisāyaṁ dhammaṁ deseti;",
  "an4:191.4.6_0": "api ca kho opapātiko opapātikaṁ sāreti: ",
  "an4:191.4.7_0": "‘sarasi tvaṁ, mārisa, sarasi tvaṁ, mārisa, yattha mayaṁ pubbe brahmacariyaṁ acarimhā’ti. ",
  "an4:191.4.8_0": "So evamāha: ",
  "an4:191.4.9_0": "‘sarāmi, mārisa, sarāmi, mārisā’ti. ",
  "an4:191.4.10_0": "Dandho, bhikkhave, satuppādo; ",
  "an4:191.4.11_0": "atha so satto khippaṁyeva visesagāmī hoti. ",
  "an4:191.4.12_0": "Seyyathāpi, bhikkhave, dve sahāyakā sahapaṁsukīḷikā. ",
  "an4:191.4.13_0": "Te kadāci karahaci aññamaññaṁ samāgaccheyyuṁ. ",
  "an4:191.4.14_0": "Añño pana sahāyako sahāyakaṁ evaṁ vadeyya: ",
  "an4:191.4.15_0": "‘idampi, samma, sarasi, idampi, samma, sarasī’ti. ",
  "an4:191.4.16_0": "So evaṁ vadeyya: ",
  "an4:191.4.17_0": "‘sarāmi, samma, sarāmi, sammā’ti. ",
  "an4:191.4.18_0": "Evamevaṁ kho, bhikkhave, bhikkhu dhammaṁ pariyāpuṇāti—",
  "an4:191.4.19_0": "suttaṁ, geyyaṁ, veyyākaraṇaṁ, gāthaṁ, udānaṁ, itivuttakaṁ, jātakaṁ, abbhutadhammaṁ, vedallaṁ. ",
  "an4:191.4.20_0": "Tassa te dhammā sotānugatā honti, vacasā paricitā, manasānupekkhitā, diṭṭhiyā suppaṭividdhā. ",
  "an4:191.4.21_0": "So muṭṭhassati kālaṁ kurumāno aññataraṁ devanikāyaṁ upapajjati. ",
  "an4:191.4.22_0": "Tassa tattha na heva kho sukhino dhammapadā plavanti,",
  "an4:191.4.22_1": "napi bhikkhu iddhimā cetovasippatto devaparisāyaṁ dhammaṁ deseti,",
  "an4:191.4.22_2": "napi devaputto devaparisāyaṁ dhammaṁ deseti;",
  "an4:191.4.23_0": "api ca kho opapātiko opapātikaṁ sāreti: ",
  "an4:191.4.24_0": "‘sarasi tvaṁ, mārisa, sarasi tvaṁ, mārisa, yattha mayaṁ pubbe brahmacariyaṁ acarimhā’ti. ",
  "an4:191.4.25_0": "So evamāha: ",
  "an4:191.4.26_0": "‘sarāmi, mārisa, sarāmi, mārisā’ti. ",
  "an4:191.4.27_0": "Dandho, bhikkhave, satuppādo; ",
  "an4:191.4.28_0": "atha kho so satto khippaṁyeva visesagāmī hoti. ",
  "an4:191.4.29_0": "Sotānugatānaṁ,",
  "an4:191.4.29_1": "bhikkhave,",
  "an4:191.4.29_2": "dhammānaṁ,",
  "an4:191.4.29_3": "vacasā paricitānaṁ,",
  "an4:191.4.29_4": "manasānupekkhitānaṁ,",
  "an4:191.4.29_5": "diṭṭhiyā suppaṭividdhānaṁ ayaṁ catuttho ānisaṁso pāṭikaṅkho.",
  "an4:191.4.30_0": "Sotānugatānaṁ,",
  "an4:191.4.30_1": "bhikkhave,",
  "an4:191.4.30_2": "dhammānaṁ,",
  "an4:191.4.30_3": "vacasā paricitānaṁ,",
  "an4:191.4.30_4": "manasānupekkhitānaṁ diṭṭhiyā suppaṭividdhānaṁ ime cattāro ānisaṁsā pāṭikaṅkhā”ti.",
  "an4:191.4.31_0": "Paṭhamaṁ. ",
  "an4:192.0.1_0": "Aṅguttara Nikāya 4 ",
  "an4:192.0.2_0": "20. Mahāvagga ",
  "an4:192.0.3_0": "192. Ṭhānasutta ",
  "an4:192.1.1_0": "“Cattārimāni, bhikkhave, ṭhānāni catūhi ṭhānehi veditabbāni. ",
  "an4:192.1.2_0": "Katamāni cattāri? ",
  "an4:192.1.3_0": "Saṁvāsena,",
  "an4:192.1.3_1": "bhikkhave,",
  "an4:192.1.3_2": "sīlaṁ veditabbaṁ,",
  "an4:192.1.3_3": "tañca kho dīghena addhunā,",
  "an4:192.1.3_4": "na ittaraṁ;",
  "an4:192.1.3_5": "manasikarotā,",
  "an4:192.1.3_6": "no amanasikarotā;",
  "an4:192.1.3_7": "paññavatā,",
  "an4:192.1.3_8": "no duppaññena.",
  "an4:192.1.4_0": "Saṁvohārena,",
  "an4:192.1.4_1": "bhikkhave,",
  "an4:192.1.4_2": "soceyyaṁ veditabbaṁ,",
  "an4:192.1.4_3": "tañca kho dīghena addhunā,",
  "an4:192.1.4_4": "na ittaraṁ;",
  "an4:192.1.4_5": "manasikarotā,",
  "an4:192.1.4_6": "no amanasikarotā;",
  "an4:192.1.4_7": "paññavatā,",
  "an4:192.1.4_8": "no duppaññena.",
  "an4:192.1.5_0": "Āpadāsu,",
  "an4:192.1.5_1": "bhikkhave,",
  "an4:192.1.5_2": "thāmo veditabbo,",
  "an4:192.1.5_3": "so ca kho dīghena addhunā,",
  "an4:192.1.5_4": "na ittaraṁ;",
  "an4:192.1.5_5": "manasikarotā,",
  "an4:192.1.5_6": "no amanasikarotā;",
  "an4:192.1.5_7": "paññavatā,",
  "an4:192.1.5_8": "no duppaññena.",
  "an4:192.1.6_0": "Sākacchāya,",
  "an4:192.1.6_1": "bhikkhave,",
  "an4:192.1.6_2": "paññā veditabbā,",
  "an4:192.1.6_3": "sā ca kho dīghena addhunā,",
  "an4:192.1.6_4": "na ittaraṁ;",
  "an4:192.1.6_5": "manasikarotā,",
  "an4:192.1.6_6": "no amanasikarotā;",
  "an4:192.1.6_7": "paññavatā,",
  "an4:192.1.6_8": "no duppaññenāti.",
  "an4:192.2.1_0": "‘Saṁvāsena,",
  "an4:192.2.1_1": "bhikkhave,",
  "an4:192.2.1_2": "sīlaṁ veditabbaṁ,",
  "an4:192.2.1_3": "tañca kho dīghena addhunā,",
  "an4:192.2.1_4": "na ittaraṁ;",
  "an4:192.2.1_5": "manasikarotā,",
  "an4:192.2.1_6": "no amanasikarotā;",
  "an4:192.2.1_7": "paññavatā,",
  "an4:192.2.1_8": "no duppaññenā’ti,",
  "an4:192.2.2_0": "iti kho panetaṁ vuttaṁ. Kiñcetaṁ paṭicca vuttaṁ? ",
  "an4:192.2.3_0": "Idha, bhikkhave, puggalo puggalena saddhiṁ saṁvasamāno evaṁ jānāti: ",
  "an4:192.2.4_0": "‘dīgharattaṁ kho ayamāyasmā khaṇḍakārī chiddakārī sabalakārī kammāsakārī,",
  "an4:192.2.4_1": "na santatakārī na santatavutti;",
  "an4:192.2.5_0": "sīlesu dussīlo ayamāyasmā, nāyamāyasmā sīlavā’ti. ",
  "an4:192.3.1_0": "Idha pana, bhikkhave, puggalo puggalena saddhiṁ saṁvasamāno evaṁ jānāti: ",
  "an4:192.3.2_0": "‘dīgharattaṁ kho ayamāyasmā akhaṇḍakārī acchiddakārī asabalakārī akammāsakārī santatakārī santatavutti; ",
  "an4:192.3.3_0": "sīlesu sīlavā ayamāyasmā, nāyamāyasmā dussīlo’ti. ",
  "an4:192.3.4_0": "‘Saṁvāsena,",
  "an4:192.3.4_1": "bhikkhave,",
  "an4:192.3.4_2": "sīlaṁ veditabbaṁ,",
  "an4:192.3.4_3": "tañca kho dīghena addhunā,",
  "an4:192.3.4_4": "na ittaraṁ;",
  "an4:192.3.4_5": "manasikarotā,",
  "an4:192.3.4_6": "no amanasikarotā;",
  "an4:192.3.4_7": "paññavatā,",
  "an4:192.3.4_8": "no duppaññenā’ti,",
  "an4:192.3.4_9": "iti yaṁ taṁ vuttaṁ idametaṁ paṭicca vuttaṁ.",
  "an4:192.4.1_0": "‘Saṁvohārena,",
  "an4:192.4.1_1": "bhikkhave,",
  "an4:192.4.1_2": "soceyyaṁ veditabbaṁ,",
  "an4:192.4.1_3": "tañca kho dīghena addhunā,",
  "an4:192.4.1_4": "na ittaraṁ;",
  "an4:192.4.1_5": "manasikarotā,",
  "an4:192.4.1_6": "no amanasikarotā;",
  "an4:192.4.1_7": "paññavatā,",
  "an4:192.4.1_8": "no duppaññenā’ti,",
  "an4:192.4.2_0": "iti kho panetaṁ vuttaṁ. Kiñcetaṁ paṭicca vuttaṁ? ",
  "an4:192.4.3_0": "Idha, bhikkhave, puggalo puggalena saddhiṁ saṁvoharamāno evaṁ jānāti: ",
  "an4:192.4.4_0": "‘aññathā kho ayamāyasmā ekena eko voharati, aññathā dvīhi, aññathā tīhi, aññathā sambahulehi; ",
  "an4:192.4.5_0": "vokkamati ayamāyasmā purimavohārā pacchimavohāraṁ; ",
  "an4:192.4.6_0": "aparisuddhavohāro ayamāyasmā, nāyamāyasmā parisuddhavohāro’ti. ",
  "an4:192.5.1_0": "Idha pana, bhikkhave, puggalo puggalena saddhiṁ saṁvoharamāno evaṁ jānāti: ",
  "an4:192.5.2_0": "‘yatheva kho ayamāyasmā ekena eko voharati, tathā dvīhi, tathā tīhi, tathā sambahulehi. ",
  "an4:192.5.3_0": "Nāyamāyasmā vokkamati purimavohārā pacchimavohāraṁ; ",
  "an4:192.5.4_0": "parisuddhavohāro ayamāyasmā, nāyamāyasmā aparisuddhavohāro’ti. ",
  "an4:192.5.5_0": "‘Saṁvohārena,",
  "an4:192.5.5_1": "bhikkhave,",
  "an4:192.5.5_2": "soceyyaṁ veditabbaṁ,",
  "an4:192.5.5_3": "tañca kho dīghena addhunā,",
  "an4:192.5.5_4": "na ittaraṁ;",
  "an4:192.5.5_5": "manasikarotā,",
  "an4:192.5.5_6": "no amanasikarotā;",
  "an4:192.5.5_7": "paññavatā,",
  "an4:192.5.5_8": "no duppaññenā’ti,",
  "an4:192.5.5_9": "iti yaṁ taṁ vuttaṁ idametaṁ paṭicca vuttaṁ.",
  "an4:192.6.1_0": "‘Āpadāsu,",
  "an4:192.6.1_1": "bhikkhave,",
  "an4:192.6.1_2": "thāmo veditabbo,",
  "an4:192.6.1_3": "so ca kho dīghena addhunā,",
  "an4:192.6.1_4": "na ittaraṁ;",
  "an4:192.6.1_5": "manasikarotā,",
  "an4:192.6.1_6": "no amanasikarotā;",
  "an4:192.6.1_7": "paññavatā,",
  "an4:192.6.1_8": "no duppaññenā’ti,",
  "an4:192.6.2_0": "iti kho panetaṁ vuttaṁ. Kiñcetaṁ paṭicca vuttaṁ? ",
  "an4:192.6.3_0": "Idha,",
  "an4:192.6.3_1": "bhikkhave,",
  "an4:192.6.3_2": "ekacco ñātibyasanena vā phuṭṭho samāno,",
  "an4:192.6.3_3": "bhogabyasanena vā phuṭṭho samāno,",
  "an4:192.6.3_4": "rogabyasanena vā phuṭṭho samāno na iti paṭisañcikkhati:",
  "an4:192.6.4_0": "‘tathābhūto kho ayaṁ lokasannivāso tathābhūto ayaṁ attabhāvapaṭilābho yathābhūte lokasannivāse yathābhūte",
  "an4:192.6.4_1": "attabhāvapaṭilābhe aṭṭha lokadhammā lokaṁ anuparivattanti loko ca aṭṭha lokadhamme anuparivattati—",
  "an4:192.6.5_0": "lābho ca, alābho ca, yaso ca, ayaso ca, nindā ca, pasaṁsā ca, sukhañca, dukkhañcā’ti. ",
  "an4:192.6.6_0": "So ñātibyasanena vā phuṭṭho samāno bhogabyasanena vā phuṭṭho samāno rogabyasanena vā phuṭṭho samāno socati kilamati paridevati,",
  "an4:192.6.6_1": "urattāḷiṁ kandati,",
  "an4:192.6.6_2": "sammohaṁ āpajjati.",
  "an4:192.7.1_0": "Idha pana,",
  "an4:192.7.1_1": "bhikkhave,",
  "an4:192.7.1_2": "ekacco ñātibyasanena vā phuṭṭho samāno bhogabyasanena vā phuṭṭho samāno rogabyasanena vā phuṭṭho samāno iti paṭisañcikkhati:",
  "an4:192.7.2_0": "‘tathābhūto kho ayaṁ lokasannivāso tathābhūto ayaṁ attabhāvapaṭilābho yathābhūte lokasannivāse yathābhūte",
  "an4:192.7.2_1": "attabhāvapaṭilābhe aṭṭha lokadhammā lokaṁ anuparivattanti loko ca aṭṭha lokadhamme anuparivattati—",
  "an4:192.7.3_0": "lābho ca, alābho ca, yaso ca, ayaso ca, nindā ca, pasaṁsā ca, sukhañca, dukkhañcā’ti. ",
  "an4:192.7.4_0": "So ñātibyasanena vā phuṭṭho samāno bhogabyasanena vā phuṭṭho samāno rogabyasanena vā phuṭṭho samāno na socati na kilamati na paridevati,",
  "an4:192.7.4_1": "na urattāḷiṁ kandati,",
  "an4:192.7.4_2": "na sammohaṁ āpajjati.",
  "an4:192.7.5_0": "‘Āpadāsu,",
  "an4:192.7.5_1": "bhikkhave,",
  "an4:192.7.5_2": "thāmo veditabbo,",
  "an4:192.7.5_3": "so ca kho dīghena addhunā,",
  "an4:192.7.5_4": "na ittaraṁ;",
  "an4:192.7.5_5": "manasikarotā,",
  "an4:192.7.5_6": "no amanasikarotā;",
  "an4:192.7.5_7": "paññavatā,",
  "an4:192.7.5_8": "no duppaññenā’ti,",
  "an4:192.7.6_0": "iti yaṁ taṁ vuttaṁ idametaṁ paṭicca vuttaṁ. ",
  "an4:192.8.1_0": "‘Sākacchāya,",
  "an4:192.8.1_1": "bhikkhave,",
  "an4:192.8.1_2": "paññā veditabbā,",
  "an4:192.8.1_3": "sā ca kho dīghena addhunā,",
  "an4:192.8.1_4": "na ittaraṁ;",
  "an4:192.8.1_5": "manasikarotā,",
  "an4:192.8.1_6": "no amanasikarotā;",
  "an4:192.8.1_7": "paññavatā,",
  "an4:192.8.1_8": "no duppaññenā’ti,",
  "an4:192.8.2_0": "iti kho panetaṁ vuttaṁ. Kiñcetaṁ paṭicca vuttaṁ? ",
  "an4:192.8.3_0": "Idha, bhikkhave, puggalo puggalena saddhiṁ sākacchāyamāno evaṁ jānāti: ",
  "an4:192.8.4_0": "‘yathā kho imassa āyasmato ummaggo yathā ca abhinīhāro yathā ca pañhāsamudāhāro,",
  "an4:192.8.4_1": "duppañño ayamāyasmā,",
  "an4:192.8.4_2": "nāyamāyasmā paññavā.",
  "an4:192.8.5_0": "Taṁ kissa hetu? ",
  "an4:192.8.6_0": "Tathā hi ayamāyasmā na ceva gambhīraṁ atthapadaṁ udāharati santaṁ paṇītaṁ atakkāvacaraṁ nipuṇaṁ paṇḍitavedanīyaṁ. ",
  "an4:192.8.7_0": "Yañca ayamāyasmā dhammaṁ bhāsati tassa ca nappaṭibalo saṅkhittena vā vitthārena vā atthaṁ ācikkhituṁ",
  "an4:192.8.7_1": "desetuṁ paññāpetuṁ paṭṭhapetuṁ vivarituṁ vibhajituṁ uttānīkātuṁ.",
  "an4:192.8.8_0": "Duppañño ayamāyasmā, nāyamāyasmā paññavā’ti. ",
  "an4:192.9.1_0": "Seyyathāpi,",
  "an4:192.9.1_1": "bhikkhave,",
  "an4:192.9.1_2": "cakkhumā puriso udakarahadassa tīre ṭhito passeyya parittaṁ macchaṁ ummujjamānaṁ.",
  "an4:192.9.2_0": "Tassa evamassa: ",
  "an4:192.9.3_0": "‘yathā kho imassa macchassa ummaggo yathā ca ūmighāto yathā ca vegāyitattaṁ,",
  "an4:192.9.3_1": "paritto ayaṁ maccho,",
  "an4:192.9.3_2": "nāyaṁ maccho mahanto’ti.",
  "an4:192.9.4_0": "Evamevaṁ kho, bhikkhave, puggalo puggalena saddhiṁ sākacchāyamāno evaṁ jānāti: ",
  "an4:192.9.5_0": "‘yathā kho imassa āyasmato ummaggo yathā ca abhinīhāro yathā ca pañhāsamudāhāro,",
  "an4:192.9.5_1": "duppañño ayamāyasmā,",
  "an4:192.9.5_2": "nāyamāyasmā paññavā.",
  "an4:192.9.6_0": "Taṁ kissa hetu? ",
  "an4:192.9.7_0": "Tathā hi ayamāyasmā na ceva gambhīraṁ atthapadaṁ udāharati santaṁ paṇītaṁ atakkāvacaraṁ nipuṇaṁ paṇḍitavedanīyaṁ. ",
  "an4:192.9.8_0": "Yañca ayamāyasmā dhammaṁ bhāsati,",
  "an4:192.9.8_1": "tassa ca na paṭibalo saṅkhittena vā vitthārena vā atthaṁ ācikkhituṁ desetuṁ paññāpetuṁ paṭṭhapetuṁ vivarituṁ vibhajituṁ uttānīkātuṁ.",
  "an4:192.9.9_0": "Duppañño ayamāyasmā, nāyamāyasmā paññavā’ti. ",
  "an4:192.10.1_0": "Idha pana, bhikkhave, puggalo puggalena saddhiṁ sākacchāyamāno evaṁ jānāti: ",
  "an4:192.10.2_0": "‘yathā kho imassa āyasmato ummaggo yathā ca abhinīhāro yathā ca pañhāsamudāhāro,",
  "an4:192.10.2_1": "paññavā ayamāyasmā,",
  "an4:192.10.2_2": "nāyamāyasmā duppañño.",
  "an4:192.10.3_0": "Taṁ kissa hetu? ",
  "an4:192.10.4_0": "Tathā hi ayamāyasmā gambhīrañceva atthapadaṁ udāharati santaṁ paṇītaṁ atakkāvacaraṁ nipuṇaṁ paṇḍitavedanīyaṁ. ",
  "an4:192.10.5_0": "Yañca ayamāyasmā dhammaṁ bhāsati,",
  "an4:192.10.5_1": "tassa ca paṭibalo saṅkhittena vā vitthārena vā atthaṁ ācikkhituṁ desetuṁ paññāpetuṁ paṭṭhapetuṁ vivarituṁ vibhajituṁ uttānīkātuṁ.",
  "an4:192.10.6_0": "Paññavā ayamāyasmā, nāyamāyasmā duppañño’ti. ",
  "an4:192.11.1_0": "Seyyathāpi,",
  "an4:192.11.1_1": "bhikkhave,",
  "an4:192.11.1_2": "cakkhumā puriso udakarahadassa tīre ṭhito passeyya mahantaṁ macchaṁ ummujjamānaṁ.",
  "an4:192.11.2_0": "Tassa evamassa: ",
  "an4:192.11.3_0": "‘yathā kho imassa macchassa ummaggo yathā ca ūmighāto yathā ca vegāyitattaṁ,",
  "an4:192.11.3_1": "mahanto ayaṁ maccho,",
  "an4:192.11.3_2": "nāyaṁ maccho paritto’ti.",
  "an4:192.11.4_0": "Evamevaṁ kho, bhikkhave, puggalo puggalena saddhiṁ sākacchāyamāno evaṁ jānāti: ",
  "an4:192.11.5_0": "‘yathā kho imassa āyasmato ummaggo yathā ca abhinīhāro yathā ca pañhāsamudāhāro,",
  "an4:192.11.5_1": "paññavā ayamāyasmā,",
  "an4:192.11.5_2": "nāyamāyasmā duppañño.",
  "an4:192.11.6_0": "Taṁ kissa hetu? ",
  "an4:192.11.7_0": "Tathā hi ayamāyasmā gambhīrañceva atthapadaṁ udāharati santaṁ paṇītaṁ atakkāvacaraṁ nipuṇaṁ paṇḍitavedanīyaṁ. ",
  "an4:192.11.8_0": "Yañca ayamāyasmā dhammaṁ bhāsati,",
  "an4:192.11.8_1": "tassa ca paṭibalo saṅkhittena vā vitthārena vā atthaṁ ācikkhituṁ desetuṁ paññāpetuṁ paṭṭhapetuṁ vivarituṁ vibhajituṁ uttānīkātuṁ.",
  "an4:192.11.9_0": "Paññavā ayamāyasmā, nāyamāyasmā duppañño’ti. ",
  "an4:192.12.1_0": "‘Sākacchāya,",
  "an4:192.12.1_1": "bhikkhave,",
  "an4:192.12.1_2": "paññā veditabbā,",
  "an4:192.12.1_3": "sā ca kho dīghena addhunā,",
  "an4:192.12.1_4": "na ittaraṁ;",
  "an4:192.12.1_5": "manasikarotā,",
  "an4:192.12.1_6": "no amanasikarotā;",
  "an4:192.12.1_7": "paññavatā,",
  "an4:192.12.1_8": "no duppaññenā’ti,",
  "an4:192.12.1_9": "iti yaṁ taṁ vuttaṁ idametaṁ paṭicca vuttaṁ.",
  "an4:192.12.2_0": "Imāni kho, bhikkhave, cattāri ṭhānāni imehi catūhi ṭhānehi veditabbānī”ti. ",
  "an4:192.12.3_0": "Dutiyaṁ. ",
  "an4:193.0.1_0": "Aṅguttara Nikāya 4 ",
  "an4:193.0.2_0": "20. Mahāvagga ",
  "an4:193.0.3_0": "193. Bhaddiyasutta ",
  "an4:193.1.1_0": "Ekaṁ samayaṁ bhagavā vesāliyaṁ viharati mahāvane kūṭāgārasālāyaṁ. ",
  "an4:193.1.2_0": "Atha kho bhaddiyo licchavi yena bhagavā tenupasaṅkami;",
  "an4:193.1.2_1": "upasaṅkamitvā bhagavantaṁ abhivādetvā ekamantaṁ nisīdi.",
  "an4:193.1.2_2": "Ekamantaṁ nisinno kho bhaddiyo licchavi bhagavantaṁ etadavoca:",
  "an4:193.2.1_0": "“Sutaṁ metaṁ, bhante: ",
  "an4:193.2.2_0": "‘māyāvī samaṇo gotamo āvaṭṭaniṁ māyaṁ jānāti yāya aññatitthiyānaṁ sāvake āvaṭṭetī’ti. ",
  "an4:193.2.3_0": "Ye te, bhante, evamāhaṁsu: ",
  "an4:193.2.4_0": "‘māyāvī samaṇo gotamo āvaṭṭaniṁ māyaṁ jānāti yāya aññatitthiyānaṁ sāvake āvaṭṭetī’ti, kacci te, bhante,",
  "an4:193.2.4_1": "bhagavato vuttavādino,",
  "an4:193.2.4_2": "na ca bhagavantaṁ abhūtena abbhācikkhanti,",
  "an4:193.2.4_3": "dhammassa ca anudhammaṁ byākaronti,",
  "an4:193.2.4_4": "na ca koci sahadhammiko vādānupāto gārayhaṁ ṭhānaṁ āgacchati,",
  "an4:193.2.4_5": "anabbhakkhātukāmā hi mayaṁ, bhante,",
  "an4:193.2.4_6": "bhagavantan”ti?",
  "an4:193.3.1_0": "“Etha tumhe, bhaddiya,",
  "an4:193.3.1_1": "mā anussavena,",
  "an4:193.3.1_2": "mā paramparāya,",
  "an4:193.3.1_3": "mā itikirāya,",
  "an4:193.3.1_4": "mā piṭakasampadānena,",
  "an4:193.3.1_5": "mā takkahetu,",
  "an4:193.3.1_6": "mā nayahetu,",
  "an4:193.3.1_7": "mā ākāraparivitakkena,",
  "an4:193.3.1_8": "mā diṭṭhinijjhānakkhantiyā,",
  "an4:193.3.1_9": "mā bhabbarūpatāya,",
  "an4:193.3.1_10": "mā ‘samaṇo no garū’ti.",
  "an4:193.3.2_0": "Yadā tumhe, bhaddiya, attanāva jāneyyātha: ",
  "an4:193.3.3_0": "‘ime dhammā akusalā,",
  "an4:193.3.3_1": "ime dhammā sāvajjā,",
  "an4:193.3.3_2": "ime dhammā viññugarahitā,",
  "an4:193.3.3_3": "ime dhammā samattā samādinnā ahitāya dukkhāya saṁvattantī’ti,",
  "an4:193.3.3_4": "atha tumhe, bhaddiya,",
  "an4:193.3.3_5": "pajaheyyātha.",
  "an4:193.4.1_0": "Taṁ kiṁ maññatha, bhaddiya, ",
  "an4:193.4.2_0": "lobho purisassa ajjhattaṁ uppajjamāno uppajjati hitāya vā ahitāya vā”ti? ",
  "an4:193.4.3_0": "“Ahitāya, bhante”. ",
  "an4:193.4.4_0": "“Luddho panāyaṁ, bhaddiya,",
  "an4:193.4.4_1": "purisapuggalo lobhena abhibhūto pariyādinnacitto pāṇampi hanati,",
  "an4:193.4.4_2": "adinnampi ādiyati,",
  "an4:193.4.4_3": "paradārampi gacchati,",
  "an4:193.4.4_4": "musāpi bhaṇati,",
  "an4:193.4.4_5": "parampi tathattāya samādapeti yaṁsa hoti dīgharattaṁ ahitāya dukkhāyā”ti.",
  "an4:193.4.5_0": "“Evaṁ, bhante”. ",
  "an4:193.5.1_0": "“Taṁ kiṁ maññatha, bhaddiya, ",
  "an4:193.5.2_0": "doso purisassa …pe…",
  "an4:193.5.2_1": "moho purisassa …pe…",
  "an4:193.5.2_2": "sārambho purisassa ajjhattaṁ uppajjamāno uppajjati hitāya vā ahitāya vā”ti?",
  "an4:193.5.3_0": "“Ahitāya, bhante”. ",
  "an4:193.5.4_0": "“Sāraddho panāyaṁ, bhaddiya,",
  "an4:193.5.4_1": "purisapuggalo sārambhena abhibhūto pariyādinnacitto pāṇampi hanati,",
  "an4:193.5.4_2": "adinnampi ādiyati,",
  "an4:193.5.4_3": "paradārampi gacchati,",
  "an4:193.5.4_4": "musāpi bhaṇati,",
  "an4:193.5.4_5": "parampi tathattāya samādapeti yaṁsa hoti dīgharattaṁ ahitāya dukkhāyā”ti.",
  "an4:193.5.5_0": "“Evaṁ, bhante”. ",
  "an4:193.6.1_0": "“Taṁ kiṁ maññatha, bhaddiya, ime dhammā kusalā vā akusalā vā”ti? ",
  "an4:193.6.2_0": "“Akusalā, bhante”. ",
  "an4:193.6.3_0": "“Sāvajjā vā anavajjā vā”ti? ",
  "an4:193.6.4_0": "“Sāvajjā, bhante”. ",
  "an4:193.6.5_0": "“Viññugarahitā vā viññuppasatthā vā”ti? ",
  "an4:193.6.6_0": "“Viññugarahitā, bhante”. ",
  "an4:193.6.7_0": "“Samattā samādinnā ahitāya dukkhāya saṁvattanti, no vā? ",
  "an4:193.6.8_0": "Kathaṁ vā ettha hotī”ti? ",
  "an4:193.6.9_0": "“Samattā, bhante, samādinnā ahitāya dukkhāya saṁvattanti. ",
  "an4:193.6.10_0": "Evaṁ no ettha hotī”ti. ",
  "an4:193.7.1_0": "“Iti kho, bhaddiya, yaṁ taṁ te avocumhā—",
  "an4:193.7.2_0": "etha tumhe, bhaddiya,",
  "an4:193.7.2_1": "mā anussavena,",
  "an4:193.7.2_2": "mā paramparāya,",
  "an4:193.7.2_3": "mā itikirāya,",
  "an4:193.7.2_4": "mā piṭakasampadānena,",
  "an4:193.7.2_5": "mā takkahetu,",
  "an4:193.7.2_6": "mā nayahetu,",
  "an4:193.7.2_7": "mā ākāraparivitakkena,",
  "an4:193.7.2_8": "mā diṭṭhinijjhānakkhantiyā,",
  "an4:193.7.2_9": "mā bhabbarūpatāya,",
  "an4:193.7.2_10": "mā ‘samaṇo no garū’ti.",
  "an4:193.7.3_0": "Yadā tumhe, bhaddiya, attanāva jāneyyātha: ",
  "an4:193.7.4_0": "‘ime dhammā akusalā,",
  "an4:193.7.4_1": "ime dhammā sāvajjā,",
  "an4:193.7.4_2": "ime dhammā viññugarahitā,",
  "an4:193.7.4_3": "ime dhammā samattā samādinnā ahitāya dukkhāya saṁvattantīti,",
  "an4:193.7.4_4": "atha tumhe, bhaddiya,",
  "an4:193.7.4_5": "pajaheyyāthā’ti,",
  "an4:193.7.5_0": "iti yaṁ taṁ vuttaṁ idametaṁ paṭicca vuttaṁ. ",
  "an4:193.8.1_0": "Etha tumhe, bhaddiya,",
  "an4:193.8.1_1": "mā anussavena,",
  "an4:193.8.1_2": "mā paramparāya,",
  "an4:193.8.1_3": "mā itikirāya,",
  "an4:193.8.1_4": "mā piṭakasampadānena,",
  "an4:193.8.1_5": "mā takkahetu,",
  "an4:193.8.1_6": "mā nayahetu,",
  "an4:193.8.1_7": "mā ākāraparivitakkena,",
  "an4:193.8.1_8": "mā diṭṭhinijjhānakkhantiyā,",
  "an4:193.8.1_9": "mā bhabbarūpatāya,",
  "an4:193.8.1_10": "mā ‘samaṇo no garū’ti.",
  "an4:193.8.2_0": "Yadā tumhe, bhaddiya, attanāva jāneyyātha: ",
  "an4:193.8.3_0": "‘ime dhammā kusalā,",
  "an4:193.8.3_1": "ime dhammā anavajjā,",
  "an4:193.8.3_2": "ime dhammā viññuppasatthā,",
  "an4:193.8.3_3": "ime dhammā samattā samādinnā hitāya sukhāya saṁvattantī’ti,",
  "an4:193.8.3_4": "atha tumhe, bhaddiya,",
  "an4:193.8.3_5": "upasampajja vihareyyāthāti.",
  "an4:193.9.1_0": "Taṁ kiṁ maññatha, bhaddiya, ",
  "an4:193.9.2_0": "alobho purisassa ajjhattaṁ uppajjamāno uppajjati hitāya vā ahitāya vā”ti? ",
  "an4:193.9.3_0": "“Hitāya, bhante”. ",
  "an4:193.9.4_0": "“Aluddho panāyaṁ, bhaddiya,",
  "an4:193.9.4_1": "purisapuggalo lobhena anabhibhūto apariyādinnacitto neva pāṇaṁ hanati,",
  "an4:193.9.4_2": "na adinnaṁ ādiyati,",
  "an4:193.9.4_3": "na paradāraṁ gacchati,",
  "an4:193.9.4_4": "na musā bhaṇati,",
  "an4:193.9.4_5": "parampi tathattāya na samādapeti yaṁsa hoti dīgharattaṁ hitāya sukhāyā”ti.",
  "an4:193.9.5_0": "“Evaṁ, bhante”. ",
  "an4:193.10.1_0": "“Taṁ kiṁ maññatha, bhaddiya,",
  "an4:193.10.1_1": "adoso purisassa …pe…",
  "an4:193.10.1_2": "amoho purisassa …pe…",
  "an4:193.10.1_3": "asārambho purisassa ajjhattaṁ uppajjamāno uppajjati hitāya vā ahitāya vā”ti?",
  "an4:193.10.2_0": "“Hitāya, bhante”. ",
  "an4:193.10.3_0": "“Asāraddho panāyaṁ, bhaddiya,",
  "an4:193.10.3_1": "purisapuggalo sārambhena anabhibhūto apariyādinnacitto neva pāṇaṁ hanati,",
  "an4:193.10.3_2": "na adinnaṁ ādiyati,",
  "an4:193.10.3_3": "na paradāraṁ gacchati,",
  "an4:193.10.3_4": "na musā bhaṇati,",
  "an4:193.10.3_5": "parampi tathattāya na samādapeti yaṁsa hoti dīgharattaṁ hitāya sukhāyā”ti.",
  "an4:193.10.4_0": "“Evaṁ, bhante”. ",
  "an4:193.11.1_0": "“Taṁ kiṁ maññatha, bhaddiya, ime dhammā kusalā vā akusalā vā”ti? ",
  "an4:193.11.2_0": "“Kusalā, bhante”. ",
  "an4:193.11.3_0": "“Sāvajjā vā anavajjā vā”ti? ",
  "an4:193.11.4_0": "“Anavajjā, bhante”. ",
  "an4:193.11.5_0": "“Viññugarahitā vā viññuppasatthā vā”ti? ",
  "an4:193.11.6_0": "“Viññuppasatthā, bhante”. ",
  "an4:193.11.7_0": "“Samattā samādinnā hitāya sukhāya saṁvattanti no vā? ",
  "an4:193.11.8_0": "Kathaṁ vā ettha hotī”ti? ",
  "an4:193.11.9_0": "“Samattā, bhante, samādinnā hitāya sukhāya saṁvattanti. ",
  "an4:193.11.10_0": "Evaṁ no ettha hotī”ti. ",
  "an4:193.12.1_0": "“Iti kho, bhaddiya, yaṁ taṁ te avocumhā—",
  "an4:193.12.2_0": "etha tumhe, bhaddiya,",
  "an4:193.12.2_1": "mā anussavena,",
  "an4:193.12.2_2": "mā paramparāya,",
  "an4:193.12.2_3": "mā itikirāya,",
  "an4:193.12.2_4": "mā piṭakasampadānena,",
  "an4:193.12.2_5": "mā takkahetu,",
  "an4:193.12.2_6": "mā nayahetu,",
  "an4:193.12.2_7": "mā ākāraparivitakkena,",
  "an4:193.12.2_8": "mā diṭṭhinijjhānakkhantiyā,",
  "an4:193.12.2_9": "mā bhabbarūpatāya,",
  "an4:193.12.2_10": "mā ‘samaṇo no garū’ti.",
  "an4:193.12.3_0": "Yadā tumhe, bhaddiya, attanāva jāneyyātha: ",
  "an4:193.12.4_0": "‘ime dhammā kusalā,",
  "an4:193.12.4_1": "ime dhammā anavajjā,",
  "an4:193.12.4_2": "ime dhammā viññuppasatthā,",
  "an4:193.12.4_3": "ime dhammā samattā samādinnā hitāya sukhāya saṁvattantīti,",
  "an4:193.12.4_4": "atha tumhe, bhaddiya,",
  "an4:193.12.4_5": "upasampajja vihareyyāthā’ti,",
  "an4:193.12.5_0": "iti yaṁ taṁ vuttaṁ idametaṁ paṭicca vuttaṁ. ",
  "an4:193.13.1_0": "Ye kho te, bhaddiya, loke santo sappurisā te sāvakaṁ evaṁ samādapenti: ",
  "an4:193.13.2_0": "‘ehi tvaṁ, ambho purisa, lobhaṁ vineyya viharāhi. ",
  "an4:193.13.3_0": "Lobhaṁ vineyya viharanto na lobhajaṁ kammaṁ karissasi kāyena vācāya manasā. ",
  "an4:193.13.4_0": "Dosaṁ vineyya viharāhi. ",
  "an4:193.13.5_0": "Dosaṁ vineyya viharanto na dosajaṁ kammaṁ karissasi kāyena vācāya manasā. ",
  "an4:193.13.6_0": "Mohaṁ vineyya viharāhi. ",
  "an4:193.13.7_0": "Mohaṁ vineyya viharanto na mohajaṁ kammaṁ karissasi kāyena vācāya manasā. ",
  "an4:193.13.8_0": "Sārambhaṁ vineyya viharāhi. ",
  "an4:193.13.9_0": "Sārambhaṁ vineyya viharanto na sārambhajaṁ kammaṁ karissasi kāyena vācāya manasā’”ti. ",
  "an4:193.14.1_0": "Evaṁ vutte, bhaddiyo licchavi bhagavantaṁ etadavoca: ",
  "an4:193.14.2_0": "“abhikkantaṁ,",
  "an4:193.14.2_1": "bhante …pe…",
  "an4:193.14.2_2": "upāsakaṁ maṁ, bhante,",
  "an4:193.14.2_3": "bhagavā dhāretu ajjatagge pāṇupetaṁ saraṇaṁ gatan”ti.",
  "an4:193.15.1_0": "“Api nu tāhaṁ, bhaddiya, evaṁ avacaṁ: ",
  "an4:193.15.2_0": "‘ehi me tvaṁ, bhaddiya, sāvako hohi; ",
  "an4:193.15.3_0": "ahaṁ satthā bhavissāmī’”ti? ",
  "an4:193.15.4_0": "“No hetaṁ, bhante”. ",
  "an4:193.15.5_0": "“Evaṁvādiṁ kho maṁ, bhaddiya,",
  "an4:193.15.5_1": "evamakkhāyiṁ eke samaṇabrāhmaṇā asatā tucchā musā abhūtena abbhācikkhanti:",
  "an4:193.15.6_0": "‘māyāvī samaṇo gotamo āvaṭṭaniṁ māyaṁ jānāti yāya aññatitthiyānaṁ sāvake āvaṭṭetī’”ti. ",
  "an4:193.15.7_0": "“Bhaddikā, bhante, āvaṭṭanī māyā. ",
  "an4:193.15.8_0": "Kalyāṇī, bhante, āvaṭṭanī māyā. ",
  "an4:193.15.9_0": "Piyā me, bhante,",
  "an4:193.15.9_1": "ñātisālohitā imāya āvaṭṭaniyā āvaṭṭeyyuṁ,",
  "an4:193.15.9_2": "piyānampi me assa ñātisālohitānaṁ dīgharattaṁ hitāya sukhāya.",
  "an4:193.15.10_0": "Sabbe cepi, bhante,",
  "an4:193.15.10_1": "khattiyā imāya āvaṭṭaniyā āvaṭṭeyyuṁ,",
  "an4:193.15.10_2": "sabbesampissa khattiyānaṁ dīgharattaṁ hitāya sukhāya.",
  "an4:193.15.11_0": "Sabbe cepi, bhante,",
  "an4:193.15.11_1": "brāhmaṇā … vessā …",
  "an4:193.15.11_2": "suddā imāya āvaṭṭaniyā āvaṭṭeyyuṁ,",
  "an4:193.15.11_3": "sabbesampissa suddānaṁ dīgharattaṁ hitāya sukhāyā”ti.",
  "an4:193.16.1_0": "“Evametaṁ, bhaddiya, evametaṁ, bhaddiya. ",
  "an4:193.16.2_0": "Sabbe cepi, bhaddiya,",
  "an4:193.16.2_1": "khattiyā imāya āvaṭṭaniyā āvaṭṭeyyuṁ akusaladhammappahānāya kusaladhammūpasampadāya,",
  "an4:193.16.2_2": "sabbesampissa khattiyānaṁ dīgharattaṁ hitāya sukhāya.",
  "an4:193.16.3_0": "Sabbe cepi, bhaddiya,",
  "an4:193.16.3_1": "brāhmaṇā … vessā …",
  "an4:193.16.3_2": "suddā āvaṭṭeyyuṁ akusaladhammappahānāya kusaladhammūpasampadāya,",
  "an4:193.16.3_3": "sabbesampissa suddānaṁ dīgharattaṁ hitāya sukhāya.",
  "an4:193.16.4_0": "Sadevako cepi, bhaddiya,",
  "an4:193.16.4_1": "loko samārako sabrahmako sassamaṇabrāhmaṇī pajā sadevamanussā imāya āvaṭṭaniyā āvaṭṭeyyuṁ akusaladhammappahānāya kusaladhammūpasampadāya,",
  "an4:193.16.4_2": "sadevakassapissa lokassa samārakassa sabrahmakassa sassamaṇabrāhmaṇiyā pajāya sadevamanussāya dīgharattaṁ hitāya sukhāya.",
  "an4:193.16.5_0": "Ime cepi, bhaddiya,",
  "an4:193.16.5_1": "mahāsālā imāya āvaṭṭaniyā āvaṭṭeyyuṁ akusaladhammappahānāya kusaladhammūpasampadāya,",
  "an4:193.16.5_2": "imesampissa mahāsālānaṁ dīgharattaṁ hitāya sukhāya (…).",
  "an4:193.16.6_0": "Ko pana vādo manussabhūtassā”ti. ",
  "an4:193.16.7_0": "Tatiyaṁ. ",
  "an4:194.0.1_0": "Aṅguttara Nikāya 4 ",
  "an4:194.0.2_0": "20. Mahāvagga ",
  "an4:194.0.3_0": "194. Sāmugiyasutta ",
  "an4:194.1.1_0": "Ekaṁ samayaṁ āyasmā ānando koliyesu viharati sāmugaṁ nāma koliyānaṁ nigamo. ",
  "an4:194.1.2_0": "Atha kho sambahulā sāmugiyā koliyaputtā yenāyasmā ānando tenupasaṅkamiṁsu;",
  "an4:194.1.2_1": "upasaṅkamitvā āyasmantaṁ ānandaṁ abhivādetvā ekamantaṁ nisīdiṁsu.",
  "an4:194.1.2_2": "Ekamantaṁ nisinne kho te sāmugiye koliyaputte āyasmā ānando etadavoca:",
  "an4:194.2.1_0": "“Cattārimāni,",
  "an4:194.2.1_1": "byagghapajjā,",
  "an4:194.2.1_2": "pārisuddhipadhāniyaṅgāni tena bhagavatā jānatā passatā arahatā sammāsambuddhena sammadakkhātāni sattānaṁ",
  "an4:194.2.1_3": "visuddhiyā sokaparidevānaṁ samatikkamāya dukkhadomanassānaṁ atthaṅgamāya ñāyassa adhigamāya nibbānassa",
  "an4:194.2.1_4": "sacchikiriyāya.",
  "an4:194.2.2_0": "Katamāni cattāri? ",
  "an4:194.2.3_0": "Sīlapārisuddhipadhāniyaṅgaṁ,",
  "an4:194.2.3_1": "cittapārisuddhipadhāniyaṅgaṁ,",
  "an4:194.2.3_2": "diṭṭhipārisuddhipadhāniyaṅgaṁ,",
  "an4:194.2.3_3": "vimuttipārisuddhipadhāniyaṅgaṁ.",
  "an4:194.3.1_0": "Katamañca, byagghapajjā, sīlapārisuddhipadhāniyaṅgaṁ? ",
  "an4:194.3.2_0": "Idha, byagghapajjā, bhikkhu sīlavā hoti …pe… samādāya sikkhati sikkhāpadesu. ",
  "an4:194.3.3_0": "Ayaṁ vuccati, byagghapajjā, sīlapārisuddhi. ",
  "an4:194.3.4_0": "Iti evarūpiṁ sīlapārisuddhiṁ aparipūraṁ vā paripūressāmi paripūraṁ vā tattha tattha paññāya anuggahessāmīti,",
  "an4:194.3.4_1": "yo tattha chando ca vāyāmo ca ussāho ca ussoḷhī ca appaṭivānī ca sati ca sampajaññañca,",
  "an4:194.3.4_2": "idaṁ vuccati,",
  "an4:194.3.4_3": "byagghapajjā,",
  "an4:194.3.4_4": "sīlapārisuddhipadhāniyaṅgaṁ.",
  "an4:194.4.1_0": "Katamañca, byagghapajjā, cittapārisuddhipadhāniyaṅgaṁ? ",
  "an4:194.4.2_0": "Idha, byagghapajjā, bhikkhu vivicceva kāmehi …pe… catutthaṁ jhānaṁ upasampajja viharati. ",
  "an4:194.4.3_0": "Ayaṁ vuccati, byagghapajjā, cittapārisuddhi. ",
  "an4:194.4.4_0": "Iti evarūpiṁ cittapārisuddhiṁ aparipūraṁ vā paripūressāmi paripūraṁ vā tattha tattha paññāya anuggahessāmīti,",
  "an4:194.4.4_1": "yo tattha chando ca vāyāmo ca ussāho ca ussoḷhī ca appaṭivānī ca sati ca sampajaññañca,",
  "an4:194.4.4_2": "idaṁ vuccati,",
  "an4:194.4.4_3": "byagghapajjā,",
  "an4:194.4.4_4": "cittapārisuddhipadhāniyaṅgaṁ.",
  "an4:194.5.1_0": "Katamañca, byagghapajjā, diṭṭhipārisuddhipadhāniyaṅgaṁ? ",
  "an4:194.5.2_0": "Idha,",
  "an4:194.5.2_1": "byagghapajjā,",
  "an4:194.5.2_2": "bhikkhu ‘idaṁ dukkhan’ti yathābhūtaṁ pajānāti …pe…",
  "an4:194.5.2_3": "‘ayaṁ dukkhanirodhagāminī paṭipadā’ti yathābhūtaṁ pajānāti.",
  "an4:194.5.3_0": "Ayaṁ vuccati, byagghapajjā, diṭṭhipārisuddhi. ",
  "an4:194.5.4_0": "Iti evarūpiṁ diṭṭhipārisuddhiṁ aparipūraṁ vā …pe…",
  "an4:194.5.4_1": "tattha tattha paññāya anuggahessāmīti,",
  "an4:194.5.4_2": "yo tattha chando ca vāyāmo ca ussāho ca ussoḷhī ca appaṭivānī ca sati ca sampajaññañca,",
  "an4:194.5.4_3": "idaṁ vuccati,",
  "an4:194.5.4_4": "byagghapajjā,",
  "an4:194.5.4_5": "diṭṭhipārisuddhipadhāniyaṅgaṁ.",
  "an4:194.6.1_0": "Katamañca, byagghapajjā, vimuttipārisuddhipadhāniyaṅgaṁ? ",
  "an4:194.6.2_0": "Sa kho so,",
  "an4:194.6.2_1": "byagghapajjā,",
  "an4:194.6.2_2": "ariyasāvako iminā ca sīlapārisuddhipadhāniyaṅgena samannāgato iminā ca cittapārisuddhipadhāniyaṅgena",
  "an4:194.6.2_3": "samannāgato iminā ca diṭṭhipārisuddhipadhāniyaṅgena samannāgato rajanīyesu dhammesu cittaṁ virājeti,",
  "an4:194.6.2_4": "vimocanīyesu dhammesu cittaṁ vimoceti.",
  "an4:194.6.3_0": "So rajanīyesu dhammesu cittaṁ virājetvā,",
  "an4:194.6.3_1": "vimocanīyesu dhammesu cittaṁ vimocetvā sammāvimuttiṁ phusati.",
  "an4:194.6.4_0": "Ayaṁ vuccati, byagghapajjā, vimuttipārisuddhi. ",
  "an4:194.6.5_0": "Iti evarūpiṁ vimuttipārisuddhiṁ aparipūraṁ vā paripūressāmi paripūraṁ vā tattha tattha paññāya anuggahessāmīti,",
  "an4:194.6.5_1": "yo tattha chando ca vāyāmo ca ussāho ca ussoḷhī ca appaṭivānī ca sati ca sampajaññañca,",
  "an4:194.6.5_2": "idaṁ vuccati,",
  "an4:194.6.5_3": "byagghapajjā,",
  "an4:194.6.5_4": "vimuttipārisuddhipadhāniyaṅgaṁ.",
  "an4:194.7.1_0": "Imāni kho,",
  "an4:194.7.1_1": "byagghapajjā,",
  "an4:194.7.1_2": "cattāri pārisuddhipadhāniyaṅgāni tena bhagavatā jānatā passatā arahatā sammāsambuddhena sammadakkhātāni",
  "an4:194.7.1_3": "sattānaṁ visuddhiyā sokaparidevānaṁ samatikkamāya dukkhadomanassānaṁ atthaṅgamāya ñāyassa adhigamāya",
  "an4:194.7.1_4": "nibbānassa sacchikiriyāyā”ti.",
  "an4:194.7.2_0": "Catutthaṁ. ",
  "an4:195.0.1_0": "Aṅguttara Nikāya 4 ",
  "an4:195.0.2_0": "20. Mahāvagga ",
  "an4:195.0.3_0": "195. Vappasutta ",
  "an4:195.1.1_0": "Ekaṁ samayaṁ bhagavā sakkesu viharati kapilavatthusmiṁ nigrodhārāme. ",
  "an4:195.1.2_0": "Atha kho vappo sakko nigaṇṭhasāvako yenāyasmā mahāmoggallāno tenupasaṅkami;",
  "an4:195.1.2_1": "upasaṅkamitvā āyasmantaṁ mahāmoggallānaṁ abhivādetvā ekamantaṁ nisīdi.",
  "an4:195.1.2_2": "Ekamantaṁ nisinnaṁ kho vappaṁ sakkaṁ nigaṇṭhasāvakaṁ āyasmā mahāmoggallāno etadavoca:",
  "an4:195.2.1_0": "“Idhassa, vappa, kāyena saṁvuto vācāya saṁvuto manasā saṁvuto avijjāvirāgā vijjuppādā. ",
  "an4:195.2.2_0": "Passasi no tvaṁ, vappa,",
  "an4:195.2.2_1": "taṁ ṭhānaṁ yatonidānaṁ purisaṁ dukkhavedaniyā āsavā assaveyyuṁ abhisamparāyan”ti?",
  "an4:195.2.3_0": "“Passāmahaṁ, bhante, taṁ ṭhānaṁ. ",
  "an4:195.2.4_0": "Idhassa, bhante, pubbe pāpakammaṁ kataṁ avipakkavipākaṁ. ",
  "an4:195.2.5_0": "Tatonidānaṁ purisaṁ dukkhavedaniyā āsavā assaveyyuṁ abhisamparāyan”ti. ",
  "an4:195.2.6_0": "Ayañceva kho pana āyasmato mahāmoggallānassa vappena sakkena nigaṇṭhasāvakena saddhiṁ antarākathā vippakatā hoti. ",
  "an4:195.3.1_0": "Atha kho bhagavā sāyanhasamayaṁ paṭisallānā vuṭṭhito yena upaṭṭhānasālā tenupasaṅkami;",
  "an4:195.3.1_1": "upasaṅkamitvā paññatte āsane nisīdi.",
  "an4:195.3.1_2": "Nisajja kho bhagavā āyasmantaṁ mahāmoggallānaṁ etadavoca:",
  "an4:195.4.1_0": "“Kāya nuttha, moggallāna, etarahi kathāya sannisinnā; kā ca pana vo antarākathā vippakatā”ti? ",
  "an4:195.4.2_0": "“Idhāhaṁ, bhante, vappaṁ sakkaṁ nigaṇṭhasāvakaṁ etadavocaṁ: ",
  "an4:195.4.3_0": "‘idhassa, vappa, kāyena saṁvuto vācāya saṁvuto manasā saṁvuto avijjāvirāgā vijjuppādā. ",
  "an4:195.4.4_0": "Passasi no tvaṁ, vappa,",
  "an4:195.4.4_1": "taṁ ṭhānaṁ yatonidānaṁ purisaṁ dukkhavedaniyā āsavā assaveyyuṁ abhisamparāyan’ti?",
  "an4:195.4.5_0": "Evaṁ vutte, bhante, vappo sakko nigaṇṭhasāvako maṁ etadavoca: ",
  "an4:195.4.6_0": "‘passāmahaṁ, bhante, taṁ ṭhānaṁ. ",
  "an4:195.4.7_0": "Idhassa, bhante, pubbe pāpakammaṁ kataṁ avipakkavipākaṁ. ",
  "an4:195.4.8_0": "Tatonidānaṁ purisaṁ dukkhavedaniyā āsavā assaveyyuṁ abhisamparāyan’ti. ",
  "an4:195.4.9_0": "Ayaṁ kho no, bhante,",
  "an4:195.4.9_1": "vappena sakkena nigaṇṭhasāvakena saddhiṁ antarākathā vippakatā;",
  "an4:195.4.9_2": "atha bhagavā anuppatto”ti.",
  "an4:195.5.1_0": "Atha kho bhagavā vappaṁ sakkaṁ nigaṇṭhasāvakaṁ etadavoca: ",
  "an4:195.5.2_0": "“sace me tvaṁ, vappa,",
  "an4:195.5.2_1": "anuññeyyañceva anujāneyyāsi,",
  "an4:195.5.2_2": "paṭikkositabbañca paṭikkoseyyāsi,",
  "an4:195.5.2_3": "yassa ca me bhāsitassa atthaṁ na jāneyyāsi mamevettha uttari paṭipuccheyyāsi:",
  "an4:195.5.3_0": "‘idaṁ, bhante, kathaṁ, imassa ko attho’ti, siyā no ettha kathāsallāpo”ti. ",
  "an4:195.5.4_0": "“Anuññeyyañcevāhaṁ, bhante,",
  "an4:195.5.4_1": "bhagavato anujānissāmi,",
  "an4:195.5.4_2": "paṭikkositabbañca paṭikkosissāmi,",
  "an4:195.5.4_3": "yassa cāhaṁ bhagavato bhāsitassa atthaṁ na jānissāmi bhagavantaṁyevettha uttari paṭipucchissāmi:",
  "an4:195.5.5_0": "‘idaṁ, bhante, kathaṁ, imassa ko attho’ti? ",
  "an4:195.5.6_0": "Hotu no ettha kathāsallāpo”ti. ",
  "an4:195.6.1_0": "“Taṁ kiṁ maññasi, vappa, ",
  "an4:195.6.2_0": "ye kāyasamārambhapaccayā uppajjanti āsavā vighātapariḷāhā,",
  "an4:195.6.2_1": "kāyasamārambhā paṭiviratassa evaṁsa te āsavā vighātapariḷāhā na honti.",
  "an4:195.6.3_0": "So navañca kammaṁ na karoti,",
  "an4:195.6.3_1": "purāṇañca kammaṁ phussa phussa byantīkaroti,",
  "an4:195.6.3_2": "sandiṭṭhikā nijjarā akālikā ehipassikā opaneyyikā paccattaṁ veditabbā viññūhi.",
  "an4:195.6.4_0": "Passasi no tvaṁ, vappa,",
  "an4:195.6.4_1": "taṁ ṭhānaṁ yatonidānaṁ purisaṁ dukkhavedaniyā āsavā assaveyyuṁ abhisamparāyan”ti?",
  "an4:195.6.5_0": "“No hetaṁ, bhante”. ",
  "an4:195.7.1_0": "“Taṁ kiṁ maññasi, vappa, ",
  "an4:195.7.2_0": "ye vacīsamārambhapaccayā uppajjanti āsavā vighātapariḷāhā,",
  "an4:195.7.2_1": "vacīsamārambhā paṭiviratassa evaṁsa te āsavā vighātapariḷāhā na honti.",
  "an4:195.7.3_0": "So navañca kammaṁ na karoti, purāṇañca kammaṁ phussa phussa byantīkaroti. ",
  "an4:195.7.4_0": "Sandiṭṭhikā nijjarā akālikā ehipassikā opaneyyikā paccattaṁ veditabbā viññūhi. ",
  "an4:195.7.5_0": "Passasi no tvaṁ, vappa,",
  "an4:195.7.5_1": "taṁ ṭhānaṁ yatonidānaṁ purisaṁ dukkhavedaniyā āsavā assaveyyuṁ abhisamparāyan”ti?",
  "an4:195.7.6_0": "“No hetaṁ, bhante”. ",
  "an4:195.8.1_0": "“Taṁ kiṁ maññasi, vappa, ",
  "an4:195.8.2_0": "ye manosamārambhapaccayā uppajjanti āsavā vighātapariḷāhā,",
  "an4:195.8.2_1": "manosamārambhā paṭiviratassa evaṁsa te āsavā vighātapariḷāhā na honti.",
  "an4:195.8.3_0": "So navañca kammaṁ na karoti, purāṇañca kammaṁ phussa phussa byantīkaroti. ",
  "an4:195.8.4_0": "Sandiṭṭhikā nijjarā akālikā ehipassikā opaneyyikā paccattaṁ veditabbā viññūhi. ",
  "an4:195.8.5_0": "Passasi no tvaṁ, vappa,",
  "an4:195.8.5_1": "taṁ ṭhānaṁ yatonidānaṁ purisaṁ dukkhavedaniyā āsavā assaveyyuṁ abhisamparāyan”ti?",
  "an4:195.8.6_0": "“No hetaṁ, bhante”. ",
  "an4:195.9.1_0": "“Taṁ kiṁ maññasi, vappa, ",
  "an4:195.9.2_0": "ye avijjāpaccayā uppajjanti āsavā vighātapariḷāhā,",
  "an4:195.9.2_1": "avijjāvirāgā vijjuppādā evaṁsa te āsavā vighātapariḷāhā na honti.",
  "an4:195.9.3_0": "So navañca kammaṁ na karoti, purāṇañca kammaṁ phussa phussa byantīkaroti. ",
  "an4:195.9.4_0": "Sandiṭṭhikā nijjarā akālikā ehipassikā opaneyyikā paccattaṁ veditabbā viññūhi. ",
  "an4:195.9.5_0": "Passasi no tvaṁ, vappa,",
  "an4:195.9.5_1": "taṁ ṭhānaṁ yatonidānaṁ purisaṁ dukkhavedaniyā āsavā assaveyyuṁ abhisamparāyan”ti?",
  "an4:195.9.6_0": "“No hetaṁ, bhante”. ",
  "an4:195.10.1_0": "“Evaṁ sammā vimuttacittassa kho, vappa, bhikkhuno cha satatavihārā adhigatā honti. ",
  "an4:195.10.2_0": "So cakkhunā rūpaṁ disvā neva sumano hoti na dummano; upekkhako viharati sato sampajāno. ",
  "an4:195.10.3_0": "Sotena saddaṁ sutvā …pe… ",
  "an4:195.10.4_0": "ghānena gandhaṁ ghāyitvā …pe… ",
  "an4:195.10.5_0": "jivhāya rasaṁ sāyitvā …pe… ",
  "an4:195.10.6_0": "kāyena phoṭṭhabbaṁ phusitvā …pe… ",
  "an4:195.10.7_0": "manasā dhammaṁ viññāya neva sumano hoti na dummano; upekkhako viharati sato sampajāno. ",
  "an4:195.10.8_0": "So kāyapariyantikaṁ vedanaṁ vediyamāno ‘kāyapariyantikaṁ vedanaṁ vediyāmī’ti pajānāti;",
  "an4:195.10.8_1": "jīvitapariyantikaṁ vedanaṁ vediyamāno ‘jīvitapariyantikaṁ vedanaṁ vediyāmī’ti pajānāti;",
  "an4:195.10.9_0": "‘kāyassa bhedā uddhaṁ jīvitapariyādānā idheva sabbavedayitāni anabhinanditāni sītī bhavissantī’ti pajānāti. ",
  "an4:195.11.1_0": "Seyyathāpi, vappa, thūṇaṁ paṭicca chāyā paññāyati. ",
  "an4:195.11.2_0": "Atha puriso āgaccheyya kuddālapiṭakaṁ ādāya. ",
  "an4:195.11.3_0": "So taṁ thūṇaṁ mūle chindeyya; ",
  "an4:195.11.4_0": "mūle chinditvā palikhaṇeyya; ",
  "an4:195.11.5_0": "palikhaṇitvā mūlāni uddhareyya, antamaso usīranāḷimattānipi. ",
  "an4:195.11.6_0": "So taṁ thūṇaṁ khaṇḍākhaṇḍikaṁ chindeyya. ",
  "an4:195.11.7_0": "Khaṇḍākhaṇḍikaṁ chetvā phāleyya. ",
  "an4:195.11.8_0": "Phāletvā sakalikaṁ sakalikaṁ kareyya. ",
  "an4:195.11.9_0": "Sakalikaṁ sakalikaṁ katvā vātātape visoseyya. ",
  "an4:195.11.10_0": "Vātātape visosetvā agginā ḍaheyya. ",
  "an4:195.11.11_0": "Agginā ḍahetvā masiṁ kareyya. ",
  "an4:195.11.12_0": "Masiṁ karitvā mahāvāte vā ophuṇeyya nadiyā vā sīghasotāya pavāheyya. ",
  "an4:195.11.13_0": "Evaṁ hissa, vappa,",
  "an4:195.11.13_1": "yā thūṇaṁ paṭicca chāyā sā ucchinnamūlā tālāvatthukatā anabhāvaṅkatā āyatiṁ anuppādadhammā.",
  "an4:195.12.1_0": "Evamevaṁ kho, vappa, evaṁ sammā vimuttacittassa bhikkhuno cha satatavihārā adhigatā honti. ",
  "an4:195.12.2_0": "So cakkhunā rūpaṁ disvā neva sumano hoti na dummano; upekkhako viharati sato sampajāno. ",
  "an4:195.12.3_0": "Sotena saddaṁ sutvā …pe… ",
  "an4:195.12.4_0": "ghānena gandhaṁ ghāyitvā …pe… ",
  "an4:195.12.5_0": "jivhāya rasaṁ sāyitvā …pe… ",
  "an4:195.12.6_0": "kāyena phoṭṭhabbaṁ phusitvā …pe… ",
  "an4:195.12.7_0": "manasā dhammaṁ viññāya neva sumano hoti na dummano; upekkhako viharati sato sampajāno. ",
  "an4:195.12.8_0": "So kāyapariyantikaṁ vedanaṁ vediyamāno ‘kāyapariyantikaṁ vedanaṁ vediyāmī’ti pajānāti;",
  "an4:195.12.8_1": "jīvitapariyantikaṁ vedanaṁ vediyamāno ‘jīvitapariyantikaṁ vedanaṁ vediyāmī’ti pajānāti;",
  "an4:195.12.9_0": "‘kāyassa bhedā uddhaṁ jīvitapariyādānā idheva sabbavedayitāni anabhinanditāni sītī bhavissantī’ti pajānāti”. ",
  "an4:195.13.1_0": "Evaṁ vutte, vappo sakko nigaṇṭhasāvako bhagavantaṁ etadavoca: ",
  "an4:195.13.2_0": "“seyyathāpi, bhante, puriso udayatthiko assapaṇiyaṁ poseyya. ",
  "an4:195.13.3_0": "So udayañceva nādhigaccheyya, uttariñca kilamathassa vighātassa bhāgī assa. ",
  "an4:195.13.4_0": "Evamevaṁ kho ahaṁ, bhante, udayatthiko bāle nigaṇṭhe payirupāsiṁ. ",
  "an4:195.13.5_0": "Svāhaṁ udayañceva nādhigacchiṁ, uttariñca kilamathassa vighātassa bhāgī ahosiṁ. ",
  "an4:195.13.6_0": "Esāhaṁ, bhante,",
  "an4:195.13.6_1": "ajjatagge yo me bālesu nigaṇṭhesu pasādo taṁ mahāvāte vā ophuṇāmi nadiyā vā sīghasotāya pavāhemi.",
  "an4:195.13.7_0": "Abhikkantaṁ,",
  "an4:195.13.7_1": "bhante …pe…",
  "an4:195.13.7_2": "upāsakaṁ maṁ, bhante,",
  "an4:195.13.7_3": "bhagavā dhāretu ajjatagge pāṇupetaṁ saraṇaṁ gatan”ti.",
  "an4:195.13.8_0": "Pañcamaṁ. ",
  "an4:196.0.1_0": "Aṅguttara Nikāya 4 ",
  "an4:196.0.2_0": "20. Mahāvagga ",
  "an4:196.0.3_0": "196. Sāḷhasutta ",
  "an4:196.1.1_0": "Ekaṁ samayaṁ bhagavā vesāliyaṁ viharati mahāvane kūṭāgārasālāyaṁ. ",
  "an4:196.1.2_0": "Atha kho sāḷho ca licchavi abhayo ca licchavi yena bhagavā tenupasaṅkamiṁsu;",
  "an4:196.1.2_1": "upasaṅkamitvā bhagavantaṁ abhivādetvā ekamantaṁ nisīdiṁsu.",
  "an4:196.1.2_2": "Ekamantaṁ nisinno kho sāḷho licchavi bhagavantaṁ etadavoca:",
  "an4:196.2.1_0": "“Santi, bhante, eke samaṇabrāhmaṇā dvayena oghassa nittharaṇaṁ paññapenti—",
  "an4:196.2.2_0": "sīlavisuddhihetu ca tapojigucchāhetu ca. ",
  "an4:196.2.3_0": "Idha, bhante, bhagavā kimāhā”ti? ",
  "an4:196.3.1_0": "“Sīlavisuddhiṁ kho ahaṁ, sāḷha, aññataraṁ sāmaññaṅganti vadāmi. ",
  "an4:196.3.2_0": "Ye te, sāḷha,",
  "an4:196.3.2_1": "samaṇabrāhmaṇā tapojigucchāvādā tapojigucchāsārā tapojigucchāallīnā viharanti,",
  "an4:196.3.2_2": "abhabbā te oghassa nittharaṇāya.",
  "an4:196.3.3_0": "Yepi te, sāḷha,",
  "an4:196.3.3_1": "samaṇabrāhmaṇā aparisuddhakāyasamācārā aparisuddhavacīsamācārā aparisuddhamanosamācārā aparisuddhājīvā,",
  "an4:196.3.3_2": "abhabbā te ñāṇadassanāya anuttarāya sambodhāya.",
  "an4:196.4.1_0": "Seyyathāpi, sāḷha, puriso nadiṁ taritukāmo tiṇhaṁ kuṭhāriṁ ādāya vanaṁ paviseyya. ",
  "an4:196.4.2_0": "So tattha passeyya mahatiṁ sālalaṭṭhiṁ ujuṁ navaṁ akukkuccakajātaṁ. ",
  "an4:196.4.3_0": "Tamenaṁ mūle chindeyya; ",
  "an4:196.4.4_0": "mūle chetvā agge chindeyya; ",
  "an4:196.4.5_0": "agge chetvā sākhāpalāsaṁ suvisodhitaṁ visodheyya; ",
  "an4:196.4.6_0": "sākhāpalāsaṁ suvisodhitaṁ visodhetvā kuṭhārīhi taccheyya; ",
  "an4:196.4.7_0": "kuṭhārīhi tacchetvā vāsīhi taccheyya; ",
  "an4:196.4.8_0": "vāsīhi tacchetvā lekhaṇiyā likheyya; ",
  "an4:196.4.9_0": "lekhaṇiyā likhitvā pāsāṇaguḷena dhoveyya; ",
  "an4:196.4.10_0": "pāsāṇaguḷena dhovetvā nadiṁ patāreyya. ",
  "an4:196.5.1_0": "Taṁ kiṁ maññasi, sāḷha, ",
  "an4:196.5.2_0": "bhabbo nu kho so puriso nadiṁ taritun”ti? ",
  "an4:196.5.3_0": "“No hetaṁ, bhante”. ",
  "an4:196.5.4_0": "“Taṁ kissa hetu”? ",
  "an4:196.5.5_0": "“Asu hi, bhante, sālalaṭṭhi bahiddhā suparikammakatā anto avisuddhā. ",
  "an4:196.5.6_0": "Tassetaṁ pāṭikaṅkhaṁ—sālalaṭṭhi saṁsīdissati, puriso anayabyasanaṁ āpajjissatī”ti. ",
  "an4:196.6.1_0": "“Evamevaṁ kho, sāḷha,",
  "an4:196.6.1_1": "ye te samaṇabrāhmaṇā tapojigucchāvādā tapojigucchāsārā tapojigucchāallīnā viharanti,",
  "an4:196.6.1_2": "abhabbā te oghassa nittharaṇāya.",
  "an4:196.6.2_0": "Yepi te, sāḷha,",
  "an4:196.6.2_1": "samaṇabrāhmaṇā aparisuddhakāyasamācārā aparisuddhavacīsamācārā aparisuddhamanosamācārā aparisuddhājīvā,",
  "an4:196.6.2_2": "abhabbā te ñāṇadassanāya anuttarāya sambodhāya.",
  "an4:196.7.1_0": "Ye ca kho te, sāḷha,",
  "an4:196.7.1_1": "samaṇabrāhmaṇā na tapojigucchāvādā na tapojigucchāsārā na tapojigucchāallīnā viharanti,",
  "an4:196.7.1_2": "bhabbā te oghassa nittharaṇāya.",
  "an4:196.7.2_0": "Yepi te, sāḷha,",
  "an4:196.7.2_1": "samaṇabrāhmaṇā parisuddhakāyasamācārā parisuddhavacīsamācārā parisuddhamanosamācārā parisuddhājīvā,",
  "an4:196.7.2_2": "bhabbā te ñāṇadassanāya anuttarāya sambodhāya.",
  "an4:196.8.1_0": "Seyyathāpi, sāḷha, puriso nadiṁ taritukāmo tiṇhaṁ kuṭhāriṁ ādāya vanaṁ paviseyya. ",
  "an4:196.8.2_0": "So tattha passeyya mahatiṁ sālalaṭṭhiṁ ujuṁ navaṁ akukkuccakajātaṁ. ",
  "an4:196.8.3_0": "Tamenaṁ mūle chindeyya; ",
  "an4:196.8.4_0": "mūle chinditvā agge chindeyya; ",
  "an4:196.8.5_0": "agge chinditvā sākhāpalāsaṁ suvisodhitaṁ visodheyya; ",
  "an4:196.8.6_0": "sākhāpalāsaṁ suvisodhitaṁ visodhetvā kuṭhārīhi taccheyya; ",
  "an4:196.8.7_0": "kuṭhārīhi tacchetvā vāsīhi taccheyya; ",
  "an4:196.8.8_0": "vāsīhi tacchetvā nikhādanaṁ ādāya anto suvisodhitaṁ visodheyya; ",
  "an4:196.8.9_0": "anto suvisodhitaṁ visodhetvā lekhaṇiyā likheyya; ",
  "an4:196.8.10_0": "lekhaṇiyā likhitvā pāsāṇaguḷena dhoveyya; ",
  "an4:196.8.11_0": "pāsāṇaguḷena dhovetvā nāvaṁ kareyya; ",
  "an4:196.8.12_0": "nāvaṁ katvā phiyārittaṁ bandheyya; ",
  "an4:196.8.13_0": "phiyārittaṁ bandhitvā nadiṁ patāreyya. ",
  "an4:196.9.1_0": "Taṁ kiṁ maññasi, sāḷha, ",
  "an4:196.9.2_0": "bhabbo nu kho so puriso nadiṁ taritun”ti? ",
  "an4:196.9.3_0": "“Evaṁ, bhante”. ",
  "an4:196.9.4_0": "“Taṁ kissa hetu”? ",
  "an4:196.9.5_0": "“Asu hi, bhante, sālalaṭṭhi bahiddhā suparikammakatā, anto suvisuddhā nāvākatā phiyārittabaddhā. ",
  "an4:196.9.6_0": "Tassetaṁ pāṭikaṅkhaṁ: ",
  "an4:196.9.7_0": "‘nāvā na saṁsīdissati, puriso sotthinā pāraṁ gamissatī’”ti. ",
  "an4:196.10.1_0": "“Evamevaṁ kho, sāḷha,",
  "an4:196.10.1_1": "ye te samaṇabrāhmaṇā na tapojigucchāvādā na tapojigucchāsārā na tapojigucchāallīnā viharanti,",
  "an4:196.10.1_2": "bhabbā te oghassa nittharaṇāya.",
  "an4:196.10.2_0": "Yepi te, sāḷha,",
  "an4:196.10.2_1": "samaṇabrāhmaṇā parisuddhakāyasamācārā parisuddhavacīsamācārā parisuddhamanosamācārā parisuddhājīvā,",
  "an4:196.10.2_2": "bhabbā te ñāṇadassanāya anuttarāya sambodhāya.",
  "an4:196.10.3_0": "Seyyathāpi, sāḷha, yodhājīvo bahūni cepi kaṇḍacitrakāni jānāti; ",
  "an4:196.10.4_0": "atha kho so tīhi ṭhānehi rājāraho hoti rājabhoggo, rañño aṅganteva saṅkhaṁ gacchati. ",
  "an4:196.10.5_0": "Katamehi tīhi? ",
  "an4:196.10.6_0": "Dūrepātī ca, akkhaṇavedhī ca, mahato ca kāyassa padāletā. ",
  "an4:196.11.1_0": "Seyyathāpi, sāḷha, yodhājīvo dūrepātī; ",
  "an4:196.11.2_0": "evamevaṁ kho, sāḷha, ariyasāvako sammāsamādhi hoti. ",
  "an4:196.11.3_0": "Sammāsamādhi, sāḷha,",
  "an4:196.11.3_1": "ariyasāvako yaṁ kiñci rūpaṁ atītānāgatapaccuppannaṁ ajjhattaṁ vā bahiddhā vā oḷārikaṁ vā sukhumaṁ vā",
  "an4:196.11.3_2": "hīnaṁ vā paṇītaṁ vā yaṁ dūre santike vā sabbaṁ rūpaṁ ‘netaṁ mama,",
  "an4:196.11.3_3": "nesohamasmi,",
  "an4:196.11.3_4": "na meso attā’ti evametaṁ yathābhūtaṁ sammappaññāya passati.",
  "an4:196.11.4_0": "Yā kāci vedanā … ",
  "an4:196.11.5_0": "yā kāci saññā … ",
  "an4:196.11.6_0": "ye keci saṅkhārā … ",
  "an4:196.11.7_0": "yaṁ kiñci viññāṇaṁ atītānāgatapaccuppannaṁ ajjhattaṁ vā bahiddhā vā oḷārikaṁ vā sukhumaṁ vā hīnaṁ vā paṇītaṁ vā yaṁ dūre santike vā,",
  "an4:196.11.7_1": "sabbaṁ viññāṇaṁ ‘netaṁ mama,",
  "an4:196.11.7_2": "nesohamasmi,",
  "an4:196.11.7_3": "na meso attā’ti evametaṁ yathābhūtaṁ sammappaññāya passati.",
  "an4:196.12.1_0": "Seyyathāpi, sāḷha, yodhājīvo akkhaṇavedhī; ",
  "an4:196.12.2_0": "evamevaṁ kho, sāḷha, ariyasāvako sammādiṭṭhi hoti. ",
  "an4:196.12.3_0": "Sammādiṭṭhi, sāḷha,",
  "an4:196.12.3_1": "ariyasāvako ‘idaṁ dukkhan’ti yathābhūtaṁ pajānāti …pe…",
  "an4:196.12.3_2": "‘ayaṁ dukkhanirodhagāminī paṭipadā’ti yathābhūtaṁ pajānāti.",
  "an4:196.13.1_0": "Seyyathāpi, sāḷha, yodhājīvo mahato kāyassa padāletā; ",
  "an4:196.13.2_0": "evamevaṁ kho, sāḷha, ariyasāvako sammāvimutti hoti. ",
  "an4:196.13.3_0": "Sammāvimutti, sāḷha, ariyasāvako mahantaṁ avijjākkhandhaṁ padāletī”ti. ",
  "an4:196.13.4_0": "Chaṭṭhaṁ. ",
  "an4:197.0.1_0": "Aṅguttara Nikāya 4 ",
  "an4:197.0.2_0": "20. Mahāvagga ",
  "an4:197.0.3_0": "197. Mallikādevīsutta ",
  "an4:197.1.1_0": "Ekaṁ samayaṁ bhagavā sāvatthiyaṁ viharati jetavane anāthapiṇḍikassa ārāme. ",
  "an4:197.1.2_0": "Atha kho mallikā devī yena bhagavā tenupasaṅkami;",
  "an4:197.1.2_1": "upasaṅkamitvā bhagavantaṁ abhivādetvā ekamantaṁ nisīdi.",
  "an4:197.1.2_2": "Ekamantaṁ nisinnā kho mallikā devī bhagavantaṁ etadavoca:",
  "an4:197.2.1_0": "“Ko nu kho, bhante,",
  "an4:197.2.1_1": "hetu ko paccayo,",
  "an4:197.2.1_2": "yena midhekacco mātugāmo dubbaṇṇā ca hoti durūpā supāpikā dassanāya;",
  "an4:197.2.2_0": "daliddā ca hoti appassakā appabhogā appesakkhā ca? ",
  "an4:197.3.1_0": "Ko pana, bhante,",
  "an4:197.3.1_1": "hetu ko paccayo,",
  "an4:197.3.1_2": "yena midhekacco mātugāmo dubbaṇṇā ca hoti durūpā supāpikā dassanāya;",
  "an4:197.3.2_0": "aḍḍhā ca hoti mahaddhanā mahābhogā mahesakkhā ca? ",
  "an4:197.4.1_0": "Ko nu kho, bhante,",
  "an4:197.4.1_1": "hetu ko paccayo,",
  "an4:197.4.1_2": "yena midhekacco mātugāmo abhirūpā ca hoti dassanīyā pāsādikā paramāya vaṇṇapokkharatāya samannāgatā;",
  "an4:197.4.2_0": "daliddā ca hoti appassakā appabhogā appesakkhā ca? ",
  "an4:197.5.1_0": "Ko pana, bhante,",
  "an4:197.5.1_1": "hetu ko paccayo,",
  "an4:197.5.1_2": "yena midhekacco mātugāmo abhirūpā ca hoti dassanīyā pāsādikā paramāya vaṇṇapokkharatāya samannāgatā,",
  "an4:197.5.1_3": "aḍḍhā ca hoti mahaddhanā mahābhogā mahesakkhā cā”ti?",
  "an4:197.6.1_0": "“Idha, mallike, ekacco mātugāmo kodhanā hoti upāyāsabahulā. ",
  "an4:197.6.2_0": "Appampi vuttā samānā abhisajjati kuppati byāpajjati patitthīyati,",
  "an4:197.6.2_1": "kopañca dosañca appaccayañca pātukaroti.",
  "an4:197.6.3_0": "Sā na dātā hoti samaṇassa vā brāhmaṇassa vā annaṁ pānaṁ vatthaṁ yānaṁ mālāgandhavilepanaṁ seyyāvasathapadīpeyyaṁ. ",
  "an4:197.6.4_0": "Issāmanikā kho pana hoti; ",
  "an4:197.6.5_0": "paralābhasakkāragarukāramānanavandanapūjanāsu issati upadussati issaṁ bandhati. ",
  "an4:197.6.6_0": "Sā ce tato cutā itthattaṁ āgacchati,",
  "an4:197.6.6_1": "sā yattha yattha paccājāyati dubbaṇṇā ca hoti durūpā supāpikā dassanāya;",
  "an4:197.6.7_0": "daliddā ca hoti appassakā appabhogā appesakkhā ca. ",
  "an4:197.7.1_0": "Idha pana, mallike, ekacco mātugāmo kodhanā hoti upāyāsabahulā. ",
  "an4:197.7.2_0": "Appampi vuttā samānā abhisajjati kuppati byāpajjati patitthīyati,",
  "an4:197.7.2_1": "kopañca dosañca appaccayañca pātukaroti.",
  "an4:197.7.3_0": "Sā dātā hoti samaṇassa vā brāhmaṇassa vā annaṁ pānaṁ vatthaṁ yānaṁ mālāgandhavilepanaṁ seyyāvasathapadīpeyyaṁ. ",
  "an4:197.7.4_0": "Anissāmanikā kho pana hoti; ",
  "an4:197.7.5_0": "paralābhasakkāragarukāramānanavandanapūjanāsu na issati na upadussati na issaṁ bandhati. ",
  "an4:197.7.6_0": "Sā ce tato cutā itthattaṁ āgacchati,",
  "an4:197.7.6_1": "sā yattha yattha paccājāyati dubbaṇṇā ca hoti durūpā supāpikā dassanāya;",
  "an4:197.7.7_0": "aḍḍhā ca hoti mahaddhanā mahābhogā mahesakkhā ca. ",
  "an4:197.8.1_0": "Idha pana, mallike, ekacco mātugāmo akkodhanā hoti anupāyāsabahulā. ",
  "an4:197.8.2_0": "Bahumpi vuttā samānā nābhisajjati na kuppati na byāpajjati na patitthīyati,",
  "an4:197.8.2_1": "na kopañca dosañca appaccayañca pātukaroti.",
  "an4:197.8.3_0": "Sā na dātā hoti samaṇassa vā brāhmaṇassa vā annaṁ pānaṁ vatthaṁ yānaṁ mālāgandhavilepanaṁ seyyāvasathapadīpeyyaṁ. ",
  "an4:197.8.4_0": "Issāmanikā kho pana hoti; ",
  "an4:197.8.5_0": "paralābhasakkāragarukāramānanavandanapūjanāsu issati upadussati issaṁ bandhati. ",
  "an4:197.8.6_0": "Sā ce tato cutā itthattaṁ āgacchati,",
  "an4:197.8.6_1": "sā yattha yattha paccājāyati abhirūpā ca hoti dassanīyā pāsādikā paramāya vaṇṇapokkharatāya samannāgatā;",
  "an4:197.8.7_0": "daliddā ca hoti appassakā appabhogā appesakkhā ca. ",
  "an4:197.9.1_0": "Idha pana, mallike, ekacco mātugāmo akkodhanā hoti anupāyāsabahulā. ",
  "an4:197.9.2_0": "Bahumpi vuttā samānā nābhisajjati na kuppati na byāpajjati na patitthīyati,",
  "an4:197.9.2_1": "na kopañca dosañca appaccayañca pātukaroti.",
  "an4:197.9.3_0": "Sā dātā hoti samaṇassa vā brāhmaṇassa vā annaṁ pānaṁ vatthaṁ yānaṁ mālāgandhavilepanaṁ seyyāvasathapadīpeyyaṁ. ",
  "an4:197.9.4_0": "Anissāmanikā kho pana hoti; ",
  "an4:197.9.5_0": "paralābhasakkāragarukāramānanavandanapūjanāsu na issati na upadussati na issaṁ bandhati. ",
  "an4:197.9.6_0": "Sā ce tato cutā itthattaṁ āgacchati,",
  "an4:197.9.6_1": "sā yattha yattha paccājāyati abhirūpā ca hoti dassanīyā pāsādikā paramāya vaṇṇapokkharatāya samannāgatā;",
  "an4:197.9.7_0": "aḍḍhā ca hoti mahaddhanā mahābhogā mahesakkhā ca. ",
  "an4:197.10.1_0": "Ayaṁ kho, mallike,",
  "an4:197.10.1_1": "hetu ayaṁ paccayo,",
  "an4:197.10.1_2": "yena midhekacco mātugāmo dubbaṇṇā ca hoti durūpā supāpikā dassanāya;",
  "an4:197.10.2_0": "daliddā ca hoti appassakā appabhogā appesakkhā ca. ",
  "an4:197.10.3_0": "Ayaṁ pana, mallike,",
  "an4:197.10.3_1": "hetu ayaṁ paccayo,",
  "an4:197.10.3_2": "yena midhekacco mātugāmo dubbaṇṇā ca hoti durūpā supāpikā dassanāya;",
  "an4:197.10.4_0": "aḍḍhā ca hoti mahaddhanā mahābhogā mahesakkhā ca. ",
  "an4:197.10.5_0": "Ayaṁ kho, mallike,",
  "an4:197.10.5_1": "hetu ayaṁ paccayo,",
  "an4:197.10.5_2": "yena midhekacco mātugāmo abhirūpā ca hoti dassanīyā pāsādikā paramāya vaṇṇapokkharatāya samannāgatā;",
  "an4:197.10.6_0": "daliddā ca hoti appassakā appabhogā appesakkhā ca. ",
  "an4:197.10.7_0": "Ayaṁ pana, mallike,",
  "an4:197.10.7_1": "hetu ayaṁ paccayo,",
  "an4:197.10.7_2": "yena midhekacco mātugāmo abhirūpā ca hoti dassanīyā pāsādikā paramāya vaṇṇapokkharatāya samannāgatā;",
  "an4:197.10.8_0": "aḍḍhā ca hoti mahaddhanā mahābhogā mahesakkhā cā”ti. ",
  "an4:197.11.1_0": "Evaṁ vutte, mallikā devī bhagavantaṁ etadavoca: ",
  "an4:197.11.2_0": "“yā nūnāhaṁ, bhante, aññaṁ jātiṁ kodhanā ahosiṁ upāyāsabahulā, ",
  "an4:197.11.3_0": "appampi vuttā samānā abhisajjiṁ kuppiṁ byāpajjiṁ patitthīyiṁ kopañca dosañca appaccayañca pātvākāsiṁ, ",
  "an4:197.11.4_0": "sāhaṁ, bhante, etarahi dubbaṇṇā durūpā supāpikā dassanāya. ",
  "an4:197.12.1_0": "Yā nūnāhaṁ, bhante,",
  "an4:197.12.1_1": "aññaṁ jātiṁ dātā ahosiṁ samaṇassa vā brāhmaṇassa vā annaṁ pānaṁ vatthaṁ yānaṁ mālāgandhavilepanaṁ seyyāvasathapadīpeyyaṁ, sāhaṁ, bhante,",
  "an4:197.12.1_2": "etarahi aḍḍhā mahaddhanā mahābhogā.",
  "an4:197.13.1_0": "Yā nūnāhaṁ, bhante,",
  "an4:197.13.1_1": "aññaṁ jātiṁ anissāmanikā ahosiṁ,",
  "an4:197.13.1_2": "paralābhasakkāragarukāramānanavandanapūjanāsu na issiṁ na upadussiṁ na issaṁ bandhiṁ, sāhaṁ, bhante,",
  "an4:197.13.1_3": "etarahi mahesakkhā.",
  "an4:197.13.2_0": "Santi kho pana, bhante,",
  "an4:197.13.2_1": "imasmiṁ rājakule khattiyakaññāpi brāhmaṇakaññāpi gahapatikaññāpi,",
  "an4:197.13.2_2": "tāsāhaṁ issarādhipaccaṁ kāremi.",
  "an4:197.13.3_0": "Esāhaṁ, bhante, ajjatagge akkodhanā bhavissāmi anupāyāsabahulā, ",
  "an4:197.13.4_0": "bahumpi vuttā samānā nābhisajjissāmi na kuppissāmi na byāpajjissāmi na patitthīyissāmi,",
  "an4:197.13.4_1": "kopañca dosañca appaccayañca na pātukarissāmi;",
  "an4:197.13.5_0": "dassāmi samaṇassa vā brāhmaṇassa vā annaṁ pānaṁ vatthaṁ yānaṁ mālāgandhavilepanaṁ seyyāvasathapadīpeyyaṁ. ",
  "an4:197.13.6_0": "Anissāmanikā bhavissāmi,",
  "an4:197.13.6_1": "paralābhasakkāragarukāramānanavandanapūjanāsu na ississāmi na upadussissāmi na issaṁ bandhissāmi.",
  "an4:197.13.7_0": "Abhikkantaṁ,",
  "an4:197.13.7_1": "bhante …pe…",
  "an4:197.13.7_2": "upāsikaṁ maṁ, bhante,",
  "an4:197.13.7_3": "bhagavā dhāretu ajjatagge pāṇupetaṁ saraṇaṁ gatan”ti.",
  "an4:197.13.8_0": "Sattamaṁ. ",
  "an4:198.0.1_0": "Aṅguttara Nikāya 4 ",
  "an4:198.0.2_0": "20. Mahāvagga ",
  "an4:198.0.3_0": "198. Attantapasutta ",
  "an4:198.1.1_0": "“Cattārome, bhikkhave, puggalā santo saṁvijjamānā lokasmiṁ. ",
  "an4:198.1.2_0": "Katame cattāro? ",
  "an4:198.1.3_0": "Idha, bhikkhave, ekacco puggalo attantapo hoti attaparitāpanānuyogamanuyutto. ",
  "an4:198.1.4_0": "Idha pana, bhikkhave, ekacco puggalo parantapo hoti paraparitāpanānuyogamanuyutto. ",
  "an4:198.1.5_0": "Idha pana,",
  "an4:198.1.5_1": "bhikkhave,",
  "an4:198.1.5_2": "ekacco puggalo attantapo ca hoti attaparitāpanānuyogamanuyutto,",
  "an4:198.1.5_3": "parantapo ca paraparitāpanānuyogamanuyutto.",
  "an4:198.1.6_0": "Idha pana,",
  "an4:198.1.6_1": "bhikkhave,",
  "an4:198.1.6_2": "ekacco puggalo nevattantapo hoti nāttaparitāpanānuyogamanuyutto na parantapo na paraparitāpanānuyogamanuyutto.",
  "an4:198.1.7_0": "So neva attantapo na parantapo diṭṭheva dhamme nicchāto nibbuto sītībhūto sukhappaṭisaṁvedī brahmabhūtena attanā viharati. ",
  "an4:198.2.1_0": "Kathañca, bhikkhave, puggalo attantapo hoti attaparitāpanānuyogamanuyutto? ",
  "an4:198.2.2_0": "Idha,",
  "an4:198.2.2_1": "bhikkhave,",
  "an4:198.2.2_2": "ekacco acelako hoti muttācāro hatthāpalekhano naehibhaddantiko natiṭṭhabhaddantiko nābhihaṭaṁ na uddissakataṁ na nimantanaṁ sādiyati.",
  "an4:198.2.3_0": "So na kumbhimukhā paṭiggaṇhāti,",
  "an4:198.2.3_1": "na kaḷopimukhā paṭiggaṇhāti,",
  "an4:198.2.3_2": "na eḷakamantaraṁ na daṇḍamantaraṁ na musalamantaraṁ na dvinnaṁ bhuñjamānānaṁ na gabbhiniyā na pāyamānāya",
  "an4:198.2.3_3": "na purisantaragatāya na saṅkittīsu na yattha sā upaṭṭhito hoti na yattha makkhikā saṇḍasaṇḍacārinī na",
  "an4:198.2.3_4": "macchaṁ na maṁsaṁ na suraṁ na merayaṁ na thusodakaṁ pivati.",
  "an4:198.2.4_0": "So ekāgāriko vā hoti ekālopiko dvāgāriko vā hoti dvālopiko …pe… sattāgāriko vā hoti sattālopiko; ",
  "an4:198.2.5_0": "ekissāpi dattiyā yāpeti dvīhipi dattīhi yāpeti …pe… sattahipi dattīhi yāpeti; ",
  "an4:198.2.6_0": "ekāhikampi āhāraṁ āhāreti dvāhikampi āhāraṁ āhāreti …pe…",
  "an4:198.2.6_1": "sattāhikampi āhāraṁ āhāreti.",
  "an4:198.2.6_2": "Iti evarūpaṁ aḍḍhamāsikampi pariyāyabhattabhojanānuyogamanuyutto viharati.",
  "an4:198.3.1_0": "So sākabhakkhopi hoti sāmākabhakkhopi hoti nīvārabhakkhopi hoti daddulabhakkhopi hoti haṭabhakkhopi hoti",
  "an4:198.3.1_1": "kaṇabhakkhopi hoti ācāmabhakkhopi hoti piññākabhakkhopi hoti tiṇabhakkhopi hoti gomayabhakkhopi hoti;",
  "an4:198.3.1_2": "vanamūlaphalāhāropi yāpeti pavattaphalabhojī.",
  "an4:198.4.1_0": "So sāṇānipi dhāreti masāṇānipi dhāreti chavadussānipi dhāreti paṁsukūlānipi dhāreti tirīṭānipi dhāreti",
  "an4:198.4.1_1": "ajinampi dhāreti ajinakkhipampi dhāreti kusacīrampi dhāreti vākacīrampi dhāreti phalakacīrampi dhāreti",
  "an4:198.4.1_2": "kesakambalampi dhāreti vāḷakambalampi dhāreti ulūkapakkhampi dhāreti;",
  "an4:198.4.2_0": "kesamassulocakopi hoti kesamassulocanānuyogamanuyutto; ",
  "an4:198.4.3_0": "ubbhaṭṭhakopi hoti āsanappaṭikkhitto; ",
  "an4:198.4.4_0": "ukkuṭikopi hoti ukkuṭikappadhānamanuyutto; ",
  "an4:198.4.5_0": "kaṇṭakāpassayikopi hoti kaṇṭakāpassaye seyyaṁ kappeti; ",
  "an4:198.4.6_0": "sāyatatiyakampi udakorohanānuyogamanuyutto viharati. ",
  "an4:198.4.7_0": "Iti evarūpaṁ anekavihitaṁ kāyassa ātāpanaparitāpanānuyogamanuyutto viharati. ",
  "an4:198.4.8_0": "Evaṁ kho, bhikkhave, puggalo attantapo hoti attaparitāpanānuyogamanuyutto. ",
  "an4:198.5.1_0": "Kathañca, bhikkhave, puggalo parantapo hoti paraparitāpanānuyogamanuyutto? ",
  "an4:198.5.2_0": "Idha,",
  "an4:198.5.2_1": "bhikkhave,",
  "an4:198.5.2_2": "ekacco puggalo orabbhiko hoti sūkariko sākuṇiko māgaviko luddo macchaghātako coro coraghātako goghātako bandhanāgāriko,",
  "an4:198.5.2_3": "ye vā panaññepi keci kurūrakammantā.",
  "an4:198.5.3_0": "Evaṁ kho, bhikkhave, puggalo parantapo hoti paraparitāpanānuyogamanuyutto. ",
  "an4:198.6.1_0": "Kathañca,",
  "an4:198.6.1_1": "bhikkhave,",
  "an4:198.6.1_2": "puggalo attantapo ca hoti attaparitāpanānuyogamanuyutto parantapo ca paraparitāpanānuyogamanuyutto?",
  "an4:198.6.2_0": "Idha, bhikkhave, ekacco puggalo rājā vā hoti khattiyo muddhāvasitto, brāhmaṇo vā hoti mahāsālo. ",
  "an4:198.6.3_0": "So puratthimena nagarassa navaṁ santhāgāraṁ kārāpetvā kesamassuṁ ohāretvā kharājinaṁ nivāsetvā sappitelena",
  "an4:198.6.3_1": "kāyaṁ abbhañjitvā magavisāṇena piṭṭhiṁ kaṇḍuvamāno navaṁ santhāgāraṁ pavisati,",
  "an4:198.6.3_2": "saddhiṁ mahesiyā brāhmaṇena ca purohitena.",
  "an4:198.6.4_0": "So tattha anantarahitāya bhūmiyā haritupalittāya seyyaṁ kappeti. ",
  "an4:198.6.5_0": "Ekissāya gāviyā sarūpavacchāya yaṁ ekasmiṁ thane khīraṁ hoti tena rājā yāpeti;",
  "an4:198.6.5_1": "yaṁ dutiyasmiṁ thane khīraṁ hoti tena mahesī yāpeti;",
  "an4:198.6.5_2": "yaṁ tatiyasmiṁ thane khīraṁ hoti tena brāhmaṇo purohito yāpeti;",
  "an4:198.6.5_3": "yaṁ catutthasmiṁ thane khīraṁ hoti tena aggiṁ juhati;",
  "an4:198.6.5_4": "avasesena vacchako yāpeti.",
  "an4:198.6.6_0": "So evamāha: ",
  "an4:198.6.7_0": "‘ettakā usabhā haññantu yaññatthāya,",
  "an4:198.6.7_1": "ettakā vacchatarā haññantu yaññatthāya,",
  "an4:198.6.7_2": "ettakā vacchatariyo haññantu yaññatthāya,",
  "an4:198.6.7_3": "ettakā ajā haññantu yaññatthāya,",
  "an4:198.6.7_4": "ettakā urabbhā haññantu yaññatthāya,",
  "an4:198.6.7_5": "ettakā assā haññantu yaññatthāya,",
  "an4:198.6.7_6": "ettakā rukkhā chijjantu yūpatthāya,",
  "an4:198.6.7_7": "ettakā dabbhā lūyantu barihisatthāyā’ti.",
  "an4:198.6.8_0": "Yepissa te honti dāsāti vā pessāti vā kammakarāti vā tepi daṇḍatajjitā bhayatajjitā assumukhā rudamānā parikammāni karonti. ",
  "an4:198.6.9_0": "Evaṁ kho,",
  "an4:198.6.9_1": "bhikkhave,",
  "an4:198.6.9_2": "puggalo attantapo ca hoti attaparitāpanānuyogamanuyutto parantapo ca paraparitāpanānuyogamanuyutto.",
  "an4:198.7.1_0": "Kathañca,",
  "an4:198.7.1_1": "bhikkhave,",
  "an4:198.7.1_2": "puggalo nevattantapo hoti nāttaparitāpanānuyogamanuyutto na parantapo na paraparitāpanānuyogamanuyutto?",
  "an4:198.7.2_0": "So anattantapo aparantapo diṭṭheva dhamme nicchāto nibbuto sītībhūto sukhappaṭisaṁvedī brahmabhūtena attanā viharati. ",
  "an4:198.7.3_0": "Idha,",
  "an4:198.7.3_1": "bhikkhave,",
  "an4:198.7.3_2": "tathāgato loke uppajjati arahaṁ sammāsambuddho vijjācaraṇasampanno sugato lokavidū anuttaro purisadammasārathi satthā devamanussānaṁ buddho bhagavā.",
  "an4:198.7.4_0": "So imaṁ lokaṁ sadevakaṁ samārakaṁ sabrahmakaṁ sassamaṇabrāhmaṇiṁ pajaṁ sadevamanussaṁ sayaṁ abhiññā sacchikatvā pavedeti. ",
  "an4:198.7.5_0": "So dhammaṁ deseti ādikalyāṇaṁ majjhekalyāṇaṁ pariyosānakalyāṇaṁ sātthaṁ sabyañjanaṁ,",
  "an4:198.7.5_1": "kevalaparipuṇṇaṁ parisuddhaṁ brahmacariyaṁ pakāseti.",
  "an4:198.7.6_0": "Taṁ dhammaṁ suṇāti gahapati vā gahapatiputto vā aññatarasmiṁ vā kule paccājāto. ",
  "an4:198.7.7_0": "So taṁ dhammaṁ sutvā tathāgate saddhaṁ paṭilabhati. ",
  "an4:198.7.8_0": "So tena saddhāpaṭilābhena samannāgato iti paṭisañcikkhati: ",
  "an4:198.7.9_0": "‘sambādho gharāvāso rajāpatho, abbhokāso pabbajjā; ",
  "an4:198.7.10_0": "nayidaṁ sukaraṁ agāraṁ ajjhāvasatā ekantaparipuṇṇaṁ ekantaparisuddhaṁ saṅkhalikhitaṁ brahmacariyaṁ carituṁ; ",
  "an4:198.7.11_0": "yannūnāhaṁ kesamassuṁ ohāretvā kāsāyāni vatthāni acchādetvā agārasmā anagāriyaṁ pabbajeyyan’ti. ",
  "an4:198.7.12_0": "So aparena samayena appaṁ vā bhogakkhandhaṁ pahāya,",
  "an4:198.7.12_1": "mahantaṁ vā bhogakkhandhaṁ pahāya,",
  "an4:198.7.12_2": "appaṁ vā ñātiparivaṭṭaṁ pahāya,",
  "an4:198.7.12_3": "mahantaṁ vā ñātiparivaṭṭaṁ pahāya,",
  "an4:198.7.12_4": "kesamassuṁ ohāretvā kāsāyāni vatthāni acchādetvā agārasmā anagāriyaṁ pabbajati.",
  "an4:198.8.1_0": "So evaṁ pabbajito samāno bhikkhūnaṁ sikkhāsājīvasamāpanno pāṇātipātaṁ pahāya pāṇātipātā paṭivirato hoti nihitadaṇḍo nihitasattho lajjī dayāpanno,",
  "an4:198.8.1_1": "sabbapāṇabhūtahitānukampī viharati.",
  "an4:198.8.2_0": "Adinnādānaṁ pahāya adinnādānā paṭivirato hoti dinnādāyī dinnapāṭikaṅkhī,",
  "an4:198.8.2_1": "athenena sucibhūtena attanā viharati.",
  "an4:198.8.3_0": "Abrahmacariyaṁ pahāya brahmacārī hoti ārācārī virato asaddhammā gāmadhammā. ",
  "an4:198.8.4_0": "Musāvādaṁ pahāya musāvādā paṭivirato hoti saccavādī saccasandho theto paccayiko avisaṁvādako lokassa. ",
  "an4:198.8.5_0": "Pisuṇaṁ vācaṁ pahāya pisuṇāya vācāya paṭivirato hoti,",
  "an4:198.8.5_1": "na ito sutvā amutra akkhātā imesaṁ bhedāya,",
  "an4:198.8.5_2": "na amutra vā sutvā imesaṁ akkhātā amūsaṁ bhedāya;",
  "an4:198.8.5_3": "iti bhinnānaṁ vā sandhātā,",
  "an4:198.8.5_4": "sahitānaṁ vā anuppadātā,",
  "an4:198.8.5_5": "samaggārāmo samaggarato samagganandī samaggakaraṇiṁ vācaṁ bhāsitā hoti.",
  "an4:198.8.6_0": "Pharusaṁ vācaṁ pahāya pharusāya vācāya paṭivirato hoti;",
  "an4:198.8.6_1": "yā sā vācā nelā kaṇṇasukhā pemanīyā hadayaṅgamā porī bahujanakantā bahujanamanāpā tathārūpiṁ vācaṁ bhāsitā hoti.",
  "an4:198.8.7_0": "Samphappalāpaṁ pahāya samphappalāpā paṭivirato hoti kālavādī bhūtavādī atthavādī dhammavādī vinayavādī;",
  "an4:198.8.7_1": "nidhānavatiṁ vācaṁ bhāsitā hoti kālena sāpadesaṁ pariyantavatiṁ atthasaṁhitaṁ.",
  "an4:198.9.1_0": "So bījagāmabhūtagāmasamārambhā paṭivirato hoti. ",
  "an4:198.9.2_0": "Ekabhattiko hoti rattūparato virato vikālabhojanā. ",
  "an4:198.9.3_0": "Naccagītavāditavisūkadassanā paṭivirato hoti. ",
  "an4:198.9.4_0": "Mālāgandhavilepanadhāraṇamaṇḍanavibhūsanaṭṭhānā paṭivirato hoti. ",
  "an4:198.9.5_0": "Uccāsayanamahāsayanā paṭivirato hoti. ",
  "an4:198.9.6_0": "Jātarūparajatapaṭiggahaṇā paṭivirato hoti. ",
  "an4:198.9.7_0": "Āmakadhaññapaṭiggahaṇā paṭivirato hoti. ",
  "an4:198.9.8_0": "Āmakamaṁsapaṭiggahaṇā paṭivirato hoti. ",
  "an4:198.9.9_0": "Itthikumārikapaṭiggahaṇā paṭivirato hoti. ",
  "an4:198.9.10_0": "Dāsidāsapaṭiggahaṇā paṭivirato hoti. ",
  "an4:198.9.11_0": "Ajeḷakapaṭiggahaṇā paṭivirato hoti. ",
  "an4:198.9.12_0": "Kukkuṭasūkarapaṭiggahaṇā paṭivirato hoti. ",
  "an4:198.9.13_0": "Hatthigavāssavaḷavapaṭiggahaṇā paṭivirato hoti. ",
  "an4:198.9.14_0": "Khettavatthupaṭiggahaṇā paṭivirato hoti. ",
  "an4:198.9.15_0": "Dūteyyapahiṇagamanānuyogā paṭivirato hoti. ",
  "an4:198.9.16_0": "Kayavikkayā paṭivirato hoti. ",
  "an4:198.9.17_0": "Tulākūṭakaṁsakūṭamānakūṭā paṭivirato hoti. ",
  "an4:198.9.18_0": "Ukkoṭanavañcananikatisāciyogā paṭivirato hoti. ",
  "an4:198.9.19_0": "Chedanavadhabandhanaviparāmosaālopasahasākārā paṭivirato hoti. ",
  "an4:198.10.1_0": "So santuṭṭho hoti kāyaparihārikena cīvarena kucchiparihārikena piṇḍapātena.",
  "an4:198.10.1_1": "So yena yeneva pakkamati samādāyeva pakkamati.",
  "an4:198.10.2_0": "Seyyathāpi nāma pakkhī sakuṇo yena yeneva ḍeti, sapattabhārova ḍeti; ",
  "an4:198.10.3_0": "evamevaṁ bhikkhu santuṭṭho hoti kāyaparihārikena cīvarena kucchiparihārikena piṇḍapātena.",
  "an4:198.10.3_1": "So yena yeneva pakkamati,",
  "an4:198.10.3_2": "samādāyeva pakkamati.",
  "an4:198.10.4_0": "So iminā ariyena sīlakkhandhena samannāgato ajjhattaṁ anavajjasukhaṁ paṭisaṁvedeti. ",
  "an4:198.11.1_0": "So cakkhunā rūpaṁ disvā na nimittaggāhī hoti nānubyañjanaggāhī. ",
  "an4:198.11.2_0": "Yatvādhikaraṇamenaṁ cakkhundriyaṁ asaṁvutaṁ viharantaṁ abhijjhādomanassā pāpakā akusalā dhammā anvāssaveyyuṁ,",
  "an4:198.11.2_1": "tassa saṁvarāya paṭipajjati;",
  "an4:198.11.2_2": "rakkhati cakkhundriyaṁ;",
  "an4:198.11.2_3": "cakkhundriye saṁvaraṁ āpajjati.",
  "an4:198.11.3_0": "Sotena saddaṁ sutvā … ",
  "an4:198.11.4_0": "ghānena gandhaṁ ghāyitvā … ",
  "an4:198.11.5_0": "jivhāya rasaṁ sāyitvā … ",
  "an4:198.11.6_0": "kāyena phoṭṭhabbaṁ phusitvā … ",
  "an4:198.11.7_0": "manasā dhammaṁ viññāya na nimittaggāhī hoti nānubyañjanaggāhī. ",
  "an4:198.11.8_0": "Yatvādhikaraṇamenaṁ manindriyaṁ asaṁvutaṁ viharantaṁ abhijjhādomanassā pāpakā akusalā dhammā anvāssaveyyuṁ,",
  "an4:198.11.8_1": "tassa saṁvarāya paṭipajjati;",
  "an4:198.11.8_2": "rakkhati manindriyaṁ;",
  "an4:198.11.8_3": "manindriye saṁvaraṁ āpajjati.",
  "an4:198.11.9_0": "So iminā ariyena indriyasaṁvarena samannāgato ajjhattaṁ abyāsekasukhaṁ paṭisaṁvedeti. ",
  "an4:198.12.1_0": "So abhikkante paṭikkante sampajānakārī hoti,",
  "an4:198.12.1_1": "ālokite vilokite sampajānakārī hoti,",
  "an4:198.12.1_2": "samiñjite pasārite sampajānakārī hoti,",
  "an4:198.12.1_3": "saṅghāṭipattacīvaradhāraṇe sampajānakārī hoti,",
  "an4:198.12.1_4": "asite pīte khāyite sāyite sampajānakārī hoti,",
  "an4:198.12.1_5": "uccārapassāvakamme sampajānakārī hoti,",
  "an4:198.12.1_6": "gate ṭhite nisinne sutte jāgarite bhāsite tuṇhībhāve sampajānakārī hoti.",
  "an4:198.13.1_0": "So iminā ca ariyena sīlakkhandhena samannāgato,",
  "an4:198.13.1_1": "imāya ca ariyāya santuṭṭhiyā samannāgato,",
  "an4:198.13.1_2": "iminā ca ariyena indriyasaṁvarena samannāgato,",
  "an4:198.13.1_3": "iminā ca ariyena satisampajaññena samannāgato",
  "an4:198.13.2_0": "vivittaṁ senāsanaṁ bhajati araññaṁ rukkhamūlaṁ pabbataṁ kandaraṁ giriguhaṁ susānaṁ vanappatthaṁ abbhokāsaṁ palālapuñjaṁ. ",
  "an4:198.13.3_0": "So pacchābhattaṁ piṇḍapātapaṭikkanto nisīdati pallaṅkaṁ ābhujitvā ujuṁ kāyaṁ paṇidhāya parimukhaṁ satiṁ upaṭṭhapetvā. ",
  "an4:198.13.4_0": "So abhijjhaṁ loke pahāya vigatābhijjhena cetasā viharati, abhijjhāya cittaṁ parisodheti. ",
  "an4:198.13.5_0": "Byāpādapadosaṁ pahāya abyāpannacitto viharati sabbapāṇabhūtahitānukampī,",
  "an4:198.13.5_1": "byāpādapadosā cittaṁ parisodheti.",
  "an4:198.13.6_0": "Thinamiddhaṁ pahāya vigatathinamiddho viharati ālokasaññī sato sampajāno,",
  "an4:198.13.6_1": "thinamiddhā cittaṁ parisodheti.",
  "an4:198.13.7_0": "Uddhaccakukkuccaṁ pahāya anuddhato viharati ajjhattaṁ vūpasantacitto,",
  "an4:198.13.7_1": "uddhaccakukkuccā cittaṁ parisodheti.",
  "an4:198.13.8_0": "Vicikicchaṁ pahāya tiṇṇavicikiccho viharati akathaṅkathī kusalesu dhammesu,",
  "an4:198.13.8_1": "vicikicchāya cittaṁ parisodheti.",
  "an4:198.13.9_0": "So ime pañca nīvaraṇe pahāya cetaso upakkilese paññāya dubbalīkaraṇe ",
  "an4:198.13.10_0": "vivicceva kāmehi …pe… catutthaṁ jhānaṁ upasampajja viharati. ",
  "an4:198.14.1_0": "So evaṁ samāhite citte parisuddhe pariyodāte anaṅgaṇe vigatūpakkilese mudubhūte kammaniye ṭhite āneñjappatte pubbenivāsānussatiñāṇāya …pe… ",
  "an4:198.14.2_0": "sattānaṁ cutūpapātañāṇāya …pe… ",
  "an4:198.14.3_0": "āsavānaṁ khayañāṇāya cittaṁ abhininnāmeti. ",
  "an4:198.14.4_0": "So ‘idaṁ dukkhan’ti yathābhūtaṁ pajānāti,",
  "an4:198.14.4_1": "‘ayaṁ dukkhasamudayo’ti yathābhūtaṁ pajānāti,",
  "an4:198.14.4_2": "‘ayaṁ dukkhanirodho’ti yathābhūtaṁ pajānāti,",
  "an4:198.14.4_3": "‘ayaṁ dukkhanirodhagāminī paṭipadā’ti yathābhūtaṁ pajānāti.",
  "an4:198.14.5_0": "‘Ime āsavā’ti yathābhūtaṁ pajānāti,",
  "an4:198.14.5_1": "‘ayaṁ āsavasamudayo’ti yathābhūtaṁ pajānāti,",
  "an4:198.14.5_2": "‘ayaṁ āsavanirodho’ti yathābhūtaṁ pajānāti,",
  "an4:198.14.5_3": "‘ayaṁ āsavanirodhagāminī paṭipadā’ti yathābhūtaṁ pajānāti.",
  "an4:198.15.1_0": "Tassa evaṁ jānato evaṁ passato kāmāsavāpi cittaṁ vimuccati,",
  "an4:198.15.1_1": "bhavāsavāpi cittaṁ vimuccati,",
  "an4:198.15.1_2": "avijjāsavāpi cittaṁ vimuccati;",
  "an4:198.15.2_0": "vimuttasmiṁ vimuttamiti ñāṇaṁ hoti. ",
  "an4:198.15.3_0": "‘Khīṇā jāti, vusitaṁ brahmacariyaṁ, kataṁ karaṇīyaṁ, nāparaṁ itthattāyā’ti pajānāti. ",
  "an4:198.15.4_0": "Evaṁ kho,",
  "an4:198.15.4_1": "bhikkhave,",
  "an4:198.15.4_2": "puggalo nevattantapo hoti nāttaparitāpanānuyogamanuyutto na parantapo na paraparitāpanānuyogamanuyutto.",
  "an4:198.15.5_0": "So na attantapo na parantapo diṭṭheva dhamme nicchāto nibbuto sītībhūto sukhappaṭisaṁvedī brahmabhūtena attanā viharati. ",
  "an4:198.15.6_0": "Ime kho, bhikkhave, cattāro puggalā santo saṁvijjamānā lokasmin”ti. ",
  "an4:198.15.7_0": "Aṭṭhamaṁ. ",
  "an4:199.0.1_0": "Aṅguttara Nikāya 4 ",
  "an4:199.0.2_0": "20. Mahāvagga ",
  "an4:199.0.3_0": "199. Taṇhāsutta ",
  "an4:199.1.1_0": "Bhagavā etadavoca: ",
  "an4:199.1.2_0": "“taṇhaṁ vo,",
  "an4:199.1.2_1": "bhikkhave,",
  "an4:199.1.2_2": "desessāmi jāliniṁ saritaṁ visaṭaṁ visattikaṁ,",
  "an4:199.1.2_3": "yāya ayaṁ loko uddhasto pariyonaddho tantākulakajāto gulāguṇṭhikajāto muñjapabbajabhūto apāyaṁ duggatiṁ vinipātaṁ saṁsāraṁ nātivattati.",
  "an4:199.1.3_0": "Taṁ suṇātha, sādhukaṁ manasi karotha, bhāsissāmī”ti. ",
  "an4:199.1.4_0": "“Evaṁ, bhante”ti kho te bhikkhū bhagavato paccassosuṁ. ",
  "an4:199.1.5_0": "Bhagavā etadavoca: ",
  "an4:199.2.1_0": "“Katamā ca sā,",
  "an4:199.2.1_1": "bhikkhave,",
  "an4:199.2.1_2": "taṇhā jālinī saritā visaṭā visattikā,",
  "an4:199.2.1_3": "yāya ayaṁ loko uddhasto pariyonaddho tantākulakajāto gulāguṇṭhikajāto muñjapabbajabhūto apāyaṁ duggatiṁ vinipātaṁ saṁsāraṁ nātivattati?",
  "an4:199.2.2_0": "Aṭṭhārasa kho panimāni,",
  "an4:199.2.2_1": "bhikkhave,",
  "an4:199.2.2_2": "taṇhāvicaritāni ajjhattikassa upādāya,",
  "an4:199.2.2_3": "aṭṭhārasa taṇhāvicaritāni bāhirassa upādāya.",
  "an4:199.3.1_0": "Katamāni aṭṭhārasa taṇhāvicaritāni ajjhattikassa upādāya? ",
  "an4:199.3.2_0": "Asmīti,",
  "an4:199.3.2_1": "bhikkhave,",
  "an4:199.3.2_2": "sati itthasmīti hoti,",
  "an4:199.3.2_3": "evaṁsmīti hoti,",
  "an4:199.3.2_4": "aññathāsmīti hoti,",
  "an4:199.3.2_5": "asasmīti hoti,",
  "an4:199.3.2_6": "satasmīti hoti,",
  "an4:199.3.2_7": "santi hoti,",
  "an4:199.3.2_8": "itthaṁ santi hoti,",
  "an4:199.3.2_9": "evaṁ santi hoti,",
  "an4:199.3.2_10": "aññathā santi hoti,",
  "an4:199.3.2_11": "apihaṁ santi hoti,",
  "an4:199.3.2_12": "apihaṁ itthaṁ santi hoti,",
  "an4:199.3.2_13": "apihaṁ evaṁ santi hoti,",
  "an4:199.3.2_14": "apihaṁ aññathā santi hoti,",
  "an4:199.3.2_15": "bhavissanti hoti,",
  "an4:199.3.2_16": "itthaṁ bhavissanti hoti,",
  "an4:199.3.2_17": "evaṁ bhavissanti hoti,",
  "an4:199.3.2_18": "aññathā bhavissanti hoti.",
  "an4:199.3.3_0": "Imāni aṭṭhārasa taṇhāvicaritāni ajjhattikassa upādāya. ",
  "an4:199.4.1_0": "Katamāni aṭṭhārasa taṇhāvicaritāni bāhirassa upādāya? ",
  "an4:199.4.2_0": "Imināsmīti,",
  "an4:199.4.2_1": "bhikkhave,",
  "an4:199.4.2_2": "sati iminā itthasmīti hoti,",
  "an4:199.4.2_3": "iminā evaṁsmīti hoti,",
  "an4:199.4.2_4": "iminā aññathāsmīti hoti,",
  "an4:199.4.2_5": "iminā asasmīti hoti,",
  "an4:199.4.2_6": "iminā satasmīti hoti,",
  "an4:199.4.2_7": "iminā santi hoti,",
  "an4:199.4.2_8": "iminā itthaṁ santi hoti,",
  "an4:199.4.2_9": "iminā evaṁ santi hoti,",
  "an4:199.4.2_10": "iminā aññathā santi hoti,",
  "an4:199.4.2_11": "iminā apihaṁ santi hoti,",
  "an4:199.4.2_12": "iminā apihaṁ itthaṁ santi hoti,",
  "an4:199.4.2_13": "iminā apihaṁ evaṁ santi hoti,",
  "an4:199.4.2_14": "iminā apihaṁ aññathā santi hoti,",
  "an4:199.4.2_15": "iminā bhavissanti hoti,",
  "an4:199.4.2_16": "iminā itthaṁ bhavissanti hoti,",
  "an4:199.4.2_17": "iminā evaṁ bhavissanti hoti,",
  "an4:199.4.2_18": "iminā aññathā bhavissanti hoti.",
  "an4:199.4.3_0": "Imāni aṭṭhārasa taṇhāvicaritāni bāhirassa upādāya. ",
  "an4:199.5.1_0": "Iti aṭṭhārasa taṇhāvicaritāni ajjhattikassa upādāya, aṭṭhārasa taṇhāvicaritāni bāhirassa upādāya. ",
  "an4:199.5.2_0": "Imāni vuccanti, bhikkhave, chattiṁsa taṇhāvicaritāni. ",
  "an4:199.5.3_0": "Iti evarūpāni atītāni chattiṁsa taṇhāvicaritāni,",
  "an4:199.5.3_1": "anāgatāni chattiṁsa taṇhāvicaritāni,",
  "an4:199.5.3_2": "paccuppannāni chattiṁsa taṇhāvicaritāni.",
  "an4:199.5.4_0": "Evaṁ aṭṭhasataṁ taṇhāvicaritaṁ honti. ",
  "an4:199.6.1_0": "Ayaṁ kho sā,",
  "an4:199.6.1_1": "bhikkhave,",
  "an4:199.6.1_2": "taṇhā jālinī saritā visaṭā visattikā,",
  "an4:199.6.1_3": "yāya ayaṁ loko uddhasto pariyonaddho tantākulakajāto guṇāguṇṭhikajāto muñjapabbajabhūto apāyaṁ duggatiṁ vinipātaṁ saṁsāraṁ nātivattatī”ti.",
  "an4:199.6.2_0": "Navamaṁ. ",
  "an4:200.0.1_0": "Aṅguttara Nikāya 4 ",
  "an4:200.0.2_0": "20. Mahāvagga ",
  "an4:200.0.3_0": "200. Pemasutta ",
  "an4:200.1.1_0": "“Cattārimāni, bhikkhave, pemāni jāyanti. ",
  "an4:200.1.2_0": "Katamāni cattāri? ",
  "an4:200.1.3_0": "Pemā pemaṁ jāyati, ",
  "an4:200.1.4_0": "pemā doso jāyati, ",
  "an4:200.1.5_0": "dosā pemaṁ jāyati, ",
  "an4:200.1.6_0": "dosā doso jāyati. ",
  "an4:200.2.1_0": "Kathañca, bhikkhave, pemā pemaṁ jāyati? ",
  "an4:200.2.2_0": "Idha, bhikkhave, puggalo puggalassa iṭṭho hoti kanto manāpo. ",
  "an4:200.2.3_0": "Taṁ pare iṭṭhena kantena manāpena samudācaranti. ",
  "an4:200.2.4_0": "Tassa evaṁ hoti: ",
  "an4:200.2.5_0": "‘yo kho myāyaṁ puggalo iṭṭho kanto manāpo, taṁ pare iṭṭhena kantena manāpena samudācarantī’ti. ",
  "an4:200.2.6_0": "So tesu pemaṁ janeti. ",
  "an4:200.2.7_0": "Evaṁ kho, bhikkhave, pemā pemaṁ jāyati. ",
  "an4:200.3.1_0": "Kathañca, bhikkhave, pemā doso jāyati? ",
  "an4:200.3.2_0": "Idha, bhikkhave, puggalo puggalassa iṭṭho hoti kanto manāpo. ",
  "an4:200.3.3_0": "Taṁ pare aniṭṭhena akantena amanāpena samudācaranti. ",
  "an4:200.3.4_0": "Tassa evaṁ hoti: ",
  "an4:200.3.5_0": "‘yo kho myāyaṁ puggalo iṭṭho kanto manāpo, taṁ pare aniṭṭhena akantena amanāpena samudācarantī’ti. ",
  "an4:200.3.6_0": "So tesu dosaṁ janeti. ",
  "an4:200.3.7_0": "Evaṁ kho, bhikkhave, pemā doso jāyati. ",
  "an4:200.4.1_0": "Kathañca, bhikkhave, dosā pemaṁ jāyati? ",
  "an4:200.4.2_0": "Idha, bhikkhave, puggalo puggalassa aniṭṭho hoti akanto amanāpo. ",
  "an4:200.4.3_0": "Taṁ pare aniṭṭhena akantena amanāpena samudācaranti. ",
  "an4:200.4.4_0": "Tassa evaṁ hoti: ",
  "an4:200.4.5_0": "‘yo kho myāyaṁ puggalo aniṭṭho akanto amanāpo,",
  "an4:200.4.5_1": "taṁ pare aniṭṭhena akantena amanāpena samudācarantī’ti.",
  "an4:200.4.6_0": "So tesu pemaṁ janeti. ",
  "an4:200.4.7_0": "Evaṁ kho, bhikkhave, dosā pemaṁ jāyati. ",
  "an4:200.5.1_0": "Kathañca, bhikkhave, dosā doso jāyati? ",
  "an4:200.5.2_0": "Idha, bhikkhave, puggalo puggalassa aniṭṭho hoti akanto amanāpo. ",
  "an4:200.5.3_0": "Taṁ pare iṭṭhena kantena manāpena samudācaranti. ",
  "an4:200.5.4_0": "Tassa evaṁ hoti: ",
  "an4:200.5.5_0": "‘yo kho myāyaṁ puggalo aniṭṭho akanto amanāpo, taṁ pare iṭṭhena kantena manāpena samudācarantī’ti. ",
  "an4:200.5.6_0": "So tesu dosaṁ janeti. ",
  "an4:200.5.7_0": "Evaṁ kho, bhikkhave, dosā doso jāyati. ",
  "an4:200.5.8_0": "Imāni kho, bhikkhave, cattāri pemāni jāyanti. ",
  "an4:200.6.1_0": "Yasmiṁ, bhikkhave, samaye bhikkhu vivicceva kāmehi …pe… paṭhamaṁ jhānaṁ upasampajja viharati, ",
  "an4:200.6.2_0": "yampissa pemā pemaṁ jāyati tampissa tasmiṁ samaye na hoti,",
  "an4:200.6.2_1": "yopissa pemā doso jāyati sopissa tasmiṁ samaye na hoti,",
  "an4:200.6.2_2": "yampissa dosā pemaṁ jāyati tampissa tasmiṁ samaye na hoti,",
  "an4:200.6.2_3": "yopissa dosā doso jāyati sopissa tasmiṁ samaye na hoti.",
  "an4:200.7.1_0": "Yasmiṁ,",
  "an4:200.7.1_1": "bhikkhave,",
  "an4:200.7.1_2": "samaye bhikkhu vitakkavicārānaṁ vūpasamā …pe…",
  "an4:200.7.1_3": "dutiyaṁ jhānaṁ …pe…",
  "an4:200.7.1_4": "tatiyaṁ jhānaṁ …pe…",
  "an4:200.7.1_5": "catutthaṁ jhānaṁ upasampajja viharati,",
  "an4:200.7.2_0": "yampissa pemā pemaṁ jāyati tampissa tasmiṁ samaye na hoti,",
  "an4:200.7.2_1": "yopissa pemā doso jāyati sopissa tasmiṁ samaye na hoti,",
  "an4:200.7.2_2": "yampissa dosā pemaṁ jāyati tampissa tasmiṁ samaye na hoti,",
  "an4:200.7.2_3": "yopissa dosā doso jāyati sopissa tasmiṁ samaye na hoti.",
  "an4:200.8.1_0": "Yasmiṁ,",
  "an4:200.8.1_1": "bhikkhave,",
  "an4:200.8.1_2": "samaye bhikkhu āsavānaṁ khayā anāsavaṁ cetovimuttiṁ paññāvimuttiṁ diṭṭheva dhamme sayaṁ abhiññā sacchikatvā upasampajja viharati,",
  "an4:200.8.1_3": "yampissa pemā pemaṁ jāyati tampissa pahīnaṁ hoti ucchinnamūlaṁ tālāvatthukataṁ anabhāvaṅkataṁ āyatiṁ anuppādadhammaṁ,",
  "an4:200.8.1_4": "yopissa pemā doso jāyati sopissa pahīno hoti ucchinnamūlo tālāvatthukato anabhāvaṅkato āyatiṁ anuppādadhammo,",
  "an4:200.8.2_0": "yampissa dosā pemaṁ jāyati tampissa pahīnaṁ hoti ucchinnamūlaṁ tālāvatthukataṁ anabhāvaṅkataṁ āyatiṁ anuppādadhammaṁ,",
  "an4:200.8.2_1": "yopissa dosā doso jāyati sopissa pahīno hoti ucchinnamūlo tālāvatthukato anabhāvaṅkato āyatiṁ anuppādadhammo.",
  "an4:200.8.3_0": "Ayaṁ vuccati,",
  "an4:200.8.3_1": "bhikkhave,",
  "an4:200.8.3_2": "bhikkhu neva usseneti na paṭiseneti na dhūpāyati na pajjalati na sampajjhāyati.",
  "an4:200.9.1_0": "Kathañca, bhikkhave, bhikkhu usseneti? ",
  "an4:200.9.2_0": "Idha,",
  "an4:200.9.2_1": "bhikkhave,",
  "an4:200.9.2_2": "bhikkhu rūpaṁ attato samanupassati,",
  "an4:200.9.2_3": "rūpavantaṁ vā attānaṁ,",
  "an4:200.9.2_4": "attani vā rūpaṁ,",
  "an4:200.9.2_5": "rūpasmiṁ vā attānaṁ;",
  "an4:200.9.3_0": "vedanaṁ attato samanupassati, vedanāvantaṁ vā attānaṁ, attani vā vedanaṁ, vedanāya vā attānaṁ; ",
  "an4:200.9.4_0": "saññaṁ attato samanupassati, saññāvantaṁ vā attānaṁ, attani vā saññaṁ, saññāya vā attānaṁ; ",
  "an4:200.9.5_0": "saṅkhāre attato samanupassati,",
  "an4:200.9.5_1": "saṅkhāravantaṁ vā attānaṁ,",
  "an4:200.9.5_2": "attani vā saṅkhāre,",
  "an4:200.9.5_3": "saṅkhāresu vā attānaṁ;",
  "an4:200.9.6_0": "viññāṇaṁ attato samanupassati,",
  "an4:200.9.6_1": "viññāṇavantaṁ vā attānaṁ,",
  "an4:200.9.6_2": "attani vā viññāṇaṁ,",
  "an4:200.9.6_3": "viññāṇasmiṁ vā attānaṁ.",
  "an4:200.9.7_0": "Evaṁ kho, bhikkhave, bhikkhu usseneti. ",
  "an4:200.10.1_0": "Kathañca, bhikkhave, bhikkhu na usseneti? ",
  "an4:200.10.2_0": "Idha,",
  "an4:200.10.2_1": "bhikkhave,",
  "an4:200.10.2_2": "bhikkhu na rūpaṁ attato samanupassati,",
  "an4:200.10.2_3": "na rūpavantaṁ vā attānaṁ,",
  "an4:200.10.2_4": "na attani vā rūpaṁ,",
  "an4:200.10.2_5": "na rūpasmiṁ vā attānaṁ;",
  "an4:200.10.3_0": "na vedanaṁ attato samanupassati,",
  "an4:200.10.3_1": "na vedanāvantaṁ vā attānaṁ,",
  "an4:200.10.3_2": "na attani vā vedanaṁ,",
  "an4:200.10.3_3": "na vedanāya vā attānaṁ;",
  "an4:200.10.4_0": "na saññaṁ attato samanupassati,",
  "an4:200.10.4_1": "na saññāvantaṁ vā attānaṁ,",
  "an4:200.10.4_2": "na attani vā saññaṁ,",
  "an4:200.10.4_3": "na saññāya vā attānaṁ;",
  "an4:200.10.5_0": "na saṅkhāre attato samanupassati,",
  "an4:200.10.5_1": "na saṅkhāravantaṁ vā attānaṁ,",
  "an4:200.10.5_2": "na attani vā saṅkhāre,",
  "an4:200.10.5_3": "na saṅkhāresu vā attānaṁ;",
  "an4:200.10.6_0": "na viññāṇaṁ attato samanupassati,",
  "an4:200.10.6_1": "na viññāṇavantaṁ vā attānaṁ,",
  "an4:200.10.6_2": "na attani vā viññāṇaṁ,",
  "an4:200.10.6_3": "na viññāṇasmiṁ vā attānaṁ.",
  "an4:200.10.7_0": "Evaṁ kho, bhikkhave, bhikkhu na usseneti. ",
  "an4:200.11.1_0": "Kathañca, bhikkhave, bhikkhu paṭiseneti? ",
  "an4:200.11.2_0": "Idha, bhikkhave, bhikkhu akkosantaṁ paccakkosati, rosantaṁ paṭirosati, bhaṇḍantaṁ paṭibhaṇḍati. ",
  "an4:200.11.3_0": "Evaṁ kho, bhikkhave, bhikkhu paṭiseneti. ",
  "an4:200.12.1_0": "Kathañca, bhikkhave, bhikkhu na paṭiseneti? ",
  "an4:200.12.2_0": "Idha,",
  "an4:200.12.2_1": "bhikkhave,",
  "an4:200.12.2_2": "bhikkhu akkosantaṁ na paccakkosati,",
  "an4:200.12.2_3": "rosantaṁ na paṭirosati,",
  "an4:200.12.2_4": "bhaṇḍantaṁ na paṭibhaṇḍati.",
  "an4:200.12.3_0": "Evaṁ kho, bhikkhave, bhikkhu na paṭiseneti. ",
  "an4:200.13.1_0": "Kathañca, bhikkhave, bhikkhu dhūpāyati? ",
  "an4:200.13.2_0": "Asmīti,",
  "an4:200.13.2_1": "bhikkhave,",
  "an4:200.13.2_2": "sati itthasmīti hoti,",
  "an4:200.13.2_3": "evaṁsmīti hoti,",
  "an4:200.13.2_4": "aññathāsmīti hoti,",
  "an4:200.13.2_5": "asasmīti hoti,",
  "an4:200.13.2_6": "satasmīti hoti,",
  "an4:200.13.2_7": "santi hoti,",
  "an4:200.13.2_8": "itthaṁ santi hoti,",
  "an4:200.13.2_9": "evaṁ santi hoti,",
  "an4:200.13.2_10": "aññathā santi hoti,",
  "an4:200.13.2_11": "apihaṁ santi hoti,",
  "an4:200.13.2_12": "apihaṁ itthaṁ santi hoti,",
  "an4:200.13.2_13": "apihaṁ evaṁ santi hoti,",
  "an4:200.13.2_14": "apihaṁ aññathā santi hoti,",
  "an4:200.13.2_15": "bhavissanti hoti,",
  "an4:200.13.2_16": "itthaṁ bhavissanti hoti,",
  "an4:200.13.2_17": "evaṁ bhavissanti hoti,",
  "an4:200.13.2_18": "aññathā bhavissanti hoti.",
  "an4:200.13.3_0": "Evaṁ kho, bhikkhave, bhikkhu dhūpāyati. ",
  "an4:200.14.1_0": "Kathañca, bhikkhave, bhikkhu na dhūpāyati? ",
  "an4:200.14.2_0": "Asmīti,",
  "an4:200.14.2_1": "bhikkhave,",
  "an4:200.14.2_2": "asati itthasmīti na hoti,",
  "an4:200.14.2_3": "evaṁsmīti na hoti,",
  "an4:200.14.2_4": "aññathāsmīti na hoti,",
  "an4:200.14.2_5": "asasmīti na hoti,",
  "an4:200.14.2_6": "satasmīti na hoti,",
  "an4:200.14.2_7": "santi na hoti,",
  "an4:200.14.2_8": "itthaṁ santi na hoti,",
  "an4:200.14.2_9": "evaṁ santi na hoti,",
  "an4:200.14.2_10": "aññathā santi na hoti,",
  "an4:200.14.2_11": "apihaṁ santi na hoti,",
  "an4:200.14.2_12": "apihaṁ itthaṁ santi na hoti,",
  "an4:200.14.2_13": "apihaṁ evaṁ santi na hoti,",
  "an4:200.14.2_14": "apihaṁ aññathā santi na hoti,",
  "an4:200.14.2_15": "bhavissanti na hoti,",
  "an4:200.14.2_16": "itthaṁ bhavissanti na hoti,",
  "an4:200.14.2_17": "evaṁ bhavissanti na hoti,",
  "an4:200.14.2_18": "aññathā bhavissanti na hoti.",
  "an4:200.14.3_0": "Evaṁ kho, bhikkhave, bhikkhu na dhūpāyati. ",
  "an4:200.15.1_0": "Kathañca, bhikkhave, bhikkhu pajjalati? ",
  "an4:200.15.2_0": "Iminā asmīti,",
  "an4:200.15.2_1": "bhikkhave,",
  "an4:200.15.2_2": "sati iminā itthasmīti hoti,",
  "an4:200.15.2_3": "iminā evaṁsmīti hoti,",
  "an4:200.15.2_4": "iminā aññathāsmīti hoti,",
  "an4:200.15.2_5": "iminā asasmīti hoti,",
  "an4:200.15.2_6": "iminā satasmīti hoti,",
  "an4:200.15.2_7": "iminā santi hoti,",
  "an4:200.15.2_8": "iminā itthaṁ santi hoti,",
  "an4:200.15.2_9": "iminā evaṁ santi hoti,",
  "an4:200.15.2_10": "iminā aññathā santi hoti,",
  "an4:200.15.2_11": "iminā apihaṁ santi hoti,",
  "an4:200.15.2_12": "iminā apihaṁ itthaṁ santi hoti,",
  "an4:200.15.2_13": "iminā apihaṁ evaṁ santi hoti,",
  "an4:200.15.2_14": "iminā apihaṁ aññathā santi hoti,",
  "an4:200.15.2_15": "iminā bhavissanti hoti,",
  "an4:200.15.2_16": "iminā itthaṁ bhavissanti hoti,",
  "an4:200.15.2_17": "iminā evaṁ bhavissanti hoti,",
  "an4:200.15.2_18": "iminā aññathā bhavissanti hoti.",
  "an4:200.15.3_0": "Evaṁ kho, bhikkhave, bhikkhu pajjalati. ",
  "an4:200.16.1_0": "Kathañca, bhikkhave, bhikkhu na pajjalati? ",
  "an4:200.16.2_0": "Iminā asmīti,",
  "an4:200.16.2_1": "bhikkhave,",
  "an4:200.16.2_2": "asati iminā itthasmīti na hoti,",
  "an4:200.16.2_3": "iminā evaṁsmīti na hoti,",
  "an4:200.16.2_4": "iminā aññathāsmīti na hoti,",
  "an4:200.16.2_5": "iminā asasmīti na hoti,",
  "an4:200.16.2_6": "iminā satasmīti na hoti,",
  "an4:200.16.2_7": "iminā santi na hoti,",
  "an4:200.16.2_8": "iminā itthaṁ santi na hoti,",
  "an4:200.16.2_9": "iminā evaṁ santi na hoti,",
  "an4:200.16.2_10": "iminā aññathā santi na hoti,",
  "an4:200.16.2_11": "iminā apihaṁ santi na hoti,",
  "an4:200.16.2_12": "iminā apihaṁ itthaṁ santi na hoti,",
  "an4:200.16.2_13": "iminā apihaṁ evaṁ santi na hoti,",
  "an4:200.16.2_14": "iminā apihaṁ aññathā santi na hoti,",
  "an4:200.16.2_15": "iminā bhavissanti na hoti,",
  "an4:200.16.2_16": "iminā itthaṁ bhavissanti na hoti,",
  "an4:200.16.2_17": "iminā evaṁ bhavissanti na hoti,",
  "an4:200.16.2_18": "iminā aññathā bhavissanti na hoti.",
  "an4:200.16.3_0": "Evaṁ kho, bhikkhave, bhikkhu na pajjalati. ",
  "an4:200.17.1_0": "Kathañca, bhikkhave, bhikkhu sampajjhāyati? ",
  "an4:200.17.2_0": "Idha,",
  "an4:200.17.2_1": "bhikkhave,",
  "an4:200.17.2_2": "bhikkhuno asmimāno pahīno na hoti ucchinnamūlo tālāvatthukato anabhāvaṅkato āyatiṁ anuppādadhammo.",
  "an4:200.17.3_0": "Evaṁ kho, bhikkhave, bhikkhu sampajjhāyati. ",
  "an4:200.18.1_0": "Kathañca, bhikkhave, bhikkhu na sampajjhāyati? ",
  "an4:200.18.2_0": "Idha,",
  "an4:200.18.2_1": "bhikkhave,",
  "an4:200.18.2_2": "bhikkhuno asmimāno pahīno hoti ucchinnamūlo tālāvatthukato anabhāvaṅkato āyatiṁ anuppādadhammo.",
  "an4:200.18.3_0": "Evaṁ kho, bhikkhave, bhikkhu na sampajjhāyatī”ti. ",
  "an4:200.18.4_0": "Dasamaṁ. ",
  "an4:200.18.5_0": "Mahāvaggo pañcamo. ",
  "an4:200.19.0_0": "Tassuddānaṁ",
  "an4:200.19.1_0": "Sotānugataṁ ṭhānaṁ, ",
  "an4:200.19.2_0": "Bhaddiya sāmugiya vappa sāḷhā ca; ",
  "an4:200.19.3_0": "Mallika attantāpo, ",
  "an4:200.19.4_0": "Taṇhā pemena ca dasā teti. ",
  "an4:200.19.5_0": "Catuttho mahāpaṇṇāsako samatto. ",
  "an4:201.0.1_0": "Aṅguttara Nikāya 4 ",
  "an4:201.0.2_0": "21. Sappurisavagga ",
  "an4:201.0.3_0": "201. Sikkhāpadasutta ",
  "an4:201.1.1_0": "“Asappurisañca vo, bhikkhave, desessāmi, asappurisena asappurisatarañca; ",
  "an4:201.1.2_0": "sappurisañca, sappurisena sappurisatarañca. ",
  "an4:201.1.3_0": "Taṁ suṇātha, sādhukaṁ manasi karotha, bhāsissāmī”ti. ",
  "an4:201.1.4_0": "“Evaṁ, bhante”ti kho te bhikkhū bhagavato paccassosuṁ. ",
  "an4:201.1.5_0": "Bhagavā etadavoca: ",
  "an4:201.2.1_0": "“Katamo ca, bhikkhave, asappuriso? ",
  "an4:201.2.2_0": "Idha,",
  "an4:201.2.2_1": "bhikkhave,",
  "an4:201.2.2_2": "ekacco pāṇātipātī hoti,",
  "an4:201.2.2_3": "adinnādāyī hoti,",
  "an4:201.2.2_4": "kāmesumicchācārī hoti,",
  "an4:201.2.2_5": "musāvādī hoti,",
  "an4:201.2.2_6": "surāmerayamajjapamādaṭṭhāyī hoti.",
  "an4:201.2.3_0": "Ayaṁ vuccati, bhikkhave, asappuriso. ",
  "an4:201.3.1_0": "Katamo ca, bhikkhave, asappurisena asappurisataro? ",
  "an4:201.3.2_0": "Idha, bhikkhave, ekacco attanā ca pāṇātipātī hoti, parañca pāṇātipāte samādapeti; ",
  "an4:201.3.3_0": "attanā ca adinnādāyī hoti, parañca adinnādāne samādapeti; ",
  "an4:201.3.4_0": "attanā ca kāmesumicchācārī hoti, parañca kāmesumicchācāre samādapeti; ",
  "an4:201.3.5_0": "attanā ca musāvādī hoti, parañca musāvāde samādapeti; ",
  "an4:201.3.6_0": "attanā ca surāmerayamajjapamādaṭṭhāyī hoti, parañca surāmerayamajjapamādaṭṭhāne samādapeti. ",
  "an4:201.3.7_0": "Ayaṁ vuccati, bhikkhave, asappurisena asappurisataro. ",
  "an4:201.4.1_0": "Katamo ca, bhikkhave, sappuriso? ",
  "an4:201.4.2_0": "Idha,",
  "an4:201.4.2_1": "bhikkhave,",
  "an4:201.4.2_2": "ekacco pāṇātipātā paṭivirato hoti,",
  "an4:201.4.2_3": "adinnādānā paṭivirato hoti,",
  "an4:201.4.2_4": "kāmesumicchācārā paṭivirato hoti,",
  "an4:201.4.2_5": "musāvādā paṭivirato hoti,",
  "an4:201.4.2_6": "surāmerayamajjapamādaṭṭhānā paṭivirato hoti.",
  "an4:201.4.3_0": "Ayaṁ vuccati, bhikkhave, sappuriso. ",
  "an4:201.5.1_0": "Katamo ca, bhikkhave, sappurisena sappurisataro? ",
  "an4:201.5.2_0": "Idha,",
  "an4:201.5.2_1": "bhikkhave,",
  "an4:201.5.2_2": "ekacco attanā ca pāṇātipātā paṭivirato hoti,",
  "an4:201.5.2_3": "parañca pāṇātipātā veramaṇiyā samādapeti;",
  "an4:201.5.3_0": "attanā ca adinnādānā paṭivirato hoti, parañca adinnādānā veramaṇiyā samādapeti; ",
  "an4:201.5.4_0": "attanā ca kāmesumicchācārā paṭivirato hoti, parañca kāmesumicchācārā veramaṇiyā samādapeti; ",
  "an4:201.5.5_0": "attanā ca musāvādā paṭivirato hoti, parañca musāvādā veramaṇiyā samādapeti; ",
  "an4:201.5.6_0": "attanā ca surāmerayamajjapamādaṭṭhānā paṭivirato hoti,",
  "an4:201.5.6_1": "parañca surāmerayamajjapamādaṭṭhānā veramaṇiyā samādapeti.",
  "an4:201.5.7_0": "Ayaṁ vuccati, bhikkhave, sappurisena sappurisataro”ti. ",
  "an4:201.5.8_0": "Paṭhamaṁ. ",
  "an4:202.0.1_0": "Aṅguttara Nikāya 4 ",
  "an4:202.0.2_0": "21. Sappurisavagga ",
  "an4:202.0.3_0": "202. Assaddhasutta ",
  "an4:202.1.1_0": "“Asappurisañca vo, bhikkhave, desessāmi, asappurisena asappurisatarañca; ",
  "an4:202.1.2_0": "sappurisañca, sappurisena sappurisatarañca. Taṁ suṇātha …pe…. ",
  "an4:202.2.1_0": "“Katamo ca, bhikkhave, asappuriso? ",
  "an4:202.2.2_0": "Idha,",
  "an4:202.2.2_1": "bhikkhave,",
  "an4:202.2.2_2": "ekacco assaddho hoti,",
  "an4:202.2.2_3": "ahiriko hoti,",
  "an4:202.2.2_4": "anottappī hoti,",
  "an4:202.2.2_5": "appassuto hoti,",
  "an4:202.2.2_6": "kusīto hoti,",
  "an4:202.2.2_7": "muṭṭhassati hoti,",
  "an4:202.2.2_8": "duppañño hoti.",
  "an4:202.2.3_0": "Ayaṁ vuccati, bhikkhave, asappuriso. ",
  "an4:202.3.1_0": "Katamo ca, bhikkhave, asappurisena asappurisataro? ",
  "an4:202.3.2_0": "Idha, bhikkhave, ekacco attanā ca assaddho hoti, parañca assaddhiye samādapeti; ",
  "an4:202.3.3_0": "attanā ca ahiriko hoti, parañca ahirikatāya samādapeti; ",
  "an4:202.3.4_0": "attanā ca anottappī hoti, parañca anottappe samādapeti; ",
  "an4:202.3.5_0": "attanā ca appassuto hoti, parañca appassute samādapeti; ",
  "an4:202.3.6_0": "attanā ca kusīto hoti, parañca kosajje samādapeti; ",
  "an4:202.3.7_0": "attanā ca muṭṭhassati hoti, parañca muṭṭhassacce samādapeti; ",
  "an4:202.3.8_0": "attanā ca duppañño hoti, parañca duppaññatāya samādapeti. ",
  "an4:202.3.9_0": "Ayaṁ vuccati, bhikkhave, asappurisena asappurisataro. ",
  "an4:202.4.1_0": "Katamo ca, bhikkhave, sappuriso? ",
  "an4:202.4.2_0": "Idha,",
  "an4:202.4.2_1": "bhikkhave,",
  "an4:202.4.2_2": "ekacco saddho hoti,",
  "an4:202.4.2_3": "hirimā hoti,",
  "an4:202.4.2_4": "ottappī hoti,",
  "an4:202.4.2_5": "bahussuto hoti,",
  "an4:202.4.2_6": "āraddhavīriyo hoti,",
  "an4:202.4.2_7": "satimā hoti,",
  "an4:202.4.2_8": "paññavā hoti.",
  "an4:202.4.3_0": "Ayaṁ vuccati, bhikkhave, sappuriso. ",
  "an4:202.5.1_0": "Katamo ca, bhikkhave, sappurisena sappurisataro? ",
  "an4:202.5.2_0": "Idha, bhikkhave, ekacco attanā ca saddhāsampanno hoti, parañca saddhāsampadāya samādapeti; ",
  "an4:202.5.3_0": "attanā ca hirimā hoti, parañca hirimatāya samādapeti; ",
  "an4:202.5.4_0": "attanā ca ottappī hoti, parañca ottappe samādapeti; ",
  "an4:202.5.5_0": "attanā ca bahussuto hoti, parañca bāhusacce samādapeti; ",
  "an4:202.5.6_0": "attanā ca āraddhavīriyo hoti, parañca vīriyārambhe samādapeti; ",
  "an4:202.5.7_0": "attanā ca upaṭṭhitassati hoti, parañca satiupaṭṭhāne samādapeti; ",
  "an4:202.5.8_0": "attanā ca paññāsampanno hoti, parañca paññāsampadāya samādapeti. ",
  "an4:202.5.9_0": "Ayaṁ vuccati, bhikkhave, sappurisena sappurisataro”ti. ",
  "an4:202.5.10_0": "Dutiyaṁ. ",
  "an4:203.0.1_0": "Aṅguttara Nikāya 4 ",
  "an4:203.0.2_0": "21. Sappurisavagga ",
  "an4:203.0.3_0": "203. Sattakammasutta ",
  "an4:203.1.1_0": "“Asappurisañca vo, bhikkhave, desessāmi, asappurisena asappurisatarañca; ",
  "an4:203.1.2_0": "sappurisañca, sappurisena sappurisatarañca. Taṁ suṇātha …pe…. ",
  "an4:203.2.1_0": "“Katamo ca, bhikkhave, asappuriso? ",
  "an4:203.2.2_0": "Idha,",
  "an4:203.2.2_1": "bhikkhave,",
  "an4:203.2.2_2": "ekacco pāṇātipātī hoti,",
  "an4:203.2.2_3": "adinnādāyī hoti,",
  "an4:203.2.2_4": "kāmesumicchācārī hoti,",
  "an4:203.2.2_5": "musāvādī hoti,",
  "an4:203.2.2_6": "pisuṇavāco hoti,",
  "an4:203.2.2_7": "pharusavāco hoti,",
  "an4:203.2.2_8": "samphappalāpī hoti.",
  "an4:203.2.3_0": "Ayaṁ vuccati, bhikkhave, asappuriso. ",
  "an4:203.3.1_0": "Katamo ca, bhikkhave, asappurisena asappurisataro? ",
  "an4:203.3.2_0": "Idha, bhikkhave, ekacco attanā ca pāṇātipātī hoti, parañca pāṇātipāte samādapeti; ",
  "an4:203.3.3_0": "attanā ca adinnādāyī hoti, parañca adinnādāne samādapeti; ",
  "an4:203.3.4_0": "attanā ca kāmesumicchācārī hoti, parañca kāmesumicchācāre samādapeti; ",
  "an4:203.3.5_0": "attanā ca musāvādī hoti, parañca musāvāde samādapeti; ",
  "an4:203.3.6_0": "attanā ca pisuṇavāco hoti, parañca pisuṇāya vācāya samādapeti; ",
  "an4:203.3.7_0": "attanā ca pharusavāco hoti, parañca pharusāya vācāya samādapeti; ",
  "an4:203.3.8_0": "attanā ca samphappalāpī hoti, parañca samphappalāpe samādapeti. ",
  "an4:203.3.9_0": "Ayaṁ vuccati, bhikkhave, asappurisena asappurisataro. ",
  "an4:203.4.1_0": "Katamo ca, bhikkhave, sappuriso? ",
  "an4:203.4.2_0": "Idha,",
  "an4:203.4.2_1": "bhikkhave,",
  "an4:203.4.2_2": "ekacco pāṇātipātā paṭivirato hoti,",
  "an4:203.4.2_3": "adinnādānā paṭivirato hoti,",
  "an4:203.4.2_4": "kāmesumicchācārā paṭivirato hoti,",
  "an4:203.4.2_5": "musāvādā paṭivirato hoti,",
  "an4:203.4.2_6": "pisuṇāya vācāya paṭivirato hoti,",
  "an4:203.4.2_7": "pharusāya vācāya paṭivirato, hoti,",
  "an4:203.4.2_8": "samphappalāpā paṭivirato hoti.",
  "an4:203.4.3_0": "Ayaṁ vuccati, bhikkhave, sappuriso. ",
  "an4:203.5.1_0": "Katamo ca, bhikkhave, sappurisena sappurisataro? ",
  "an4:203.5.2_0": "Idha,",
  "an4:203.5.2_1": "bhikkhave,",
  "an4:203.5.2_2": "ekacco attanā ca pāṇātipātā paṭivirato hoti,",
  "an4:203.5.2_3": "parañca pāṇātipātā veramaṇiyā samādapeti;",
  "an4:203.5.3_0": "attanā ca adinnādānā paṭivirato hoti, parañca adinnādānā veramaṇiyā samādapeti; ",
  "an4:203.5.4_0": "attanā ca kāmesumicchācārā paṭivirato hoti, parañca kāmesumicchācārā veramaṇiyā samādapeti; ",
  "an4:203.5.5_0": "attanā ca musāvādā paṭivirato hoti, parañca musāvādā veramaṇiyā samādapeti; ",
  "an4:203.5.6_0": "attanā ca pisuṇāya vācāya paṭivirato hoti, parañca pisuṇāya vācāya veramaṇiyā samādapeti; ",
  "an4:203.5.7_0": "attanā ca pharusāya vācāya paṭivirato hoti, parañca pharusāya vācāya veramaṇiyā samādapeti; ",
  "an4:203.5.8_0": "attanā ca samphappalāpā paṭivirato hoti, parañca samphappalāpā veramaṇiyā samādapeti. ",
  "an4:203.5.9_0": "Ayaṁ vuccati, bhikkhave, sappurisena sappurisataro”ti. ",
  "an4:203.5.10_0": "Tatiyaṁ. ",
  "an4:204.0.1_0": "Aṅguttara Nikāya 4 ",
  "an4:204.0.2_0": "21. Sappurisavagga ",
  "an4:204.0.3_0": "204. Dasakammasutta ",
  "an4:204.1.1_0": "“Asappurisañca vo, bhikkhave, desessāmi, asappurisena asappurisatarañca; ",
  "an4:204.1.2_0": "sappurisañca, sappurisena sappurisatarañca. Taṁ suṇātha …pe…. ",
  "an4:204.2.1_0": "“Katamo ca, bhikkhave, asappuriso? ",
  "an4:204.2.2_0": "Idha,",
  "an4:204.2.2_1": "bhikkhave,",
  "an4:204.2.2_2": "ekacco pāṇātipātī hoti,",
  "an4:204.2.2_3": "adinnādāyī hoti,",
  "an4:204.2.2_4": "kāmesumicchācārī hoti,",
  "an4:204.2.2_5": "musāvādī hoti,",
  "an4:204.2.2_6": "pisuṇavāco hoti,",
  "an4:204.2.2_7": "pharusavāco hoti,",
  "an4:204.2.2_8": "samphappalāpī hoti,",
  "an4:204.2.2_9": "abhijjhālu hoti,",
  "an4:204.2.2_10": "byāpannacitto hoti,",
  "an4:204.2.2_11": "micchādiṭṭhiko hoti.",
  "an4:204.2.3_0": "Ayaṁ vuccati, bhikkhave, asappuriso. ",
  "an4:204.3.1_0": "Katamo ca, bhikkhave, asappurisena asappurisataro? ",
  "an4:204.3.2_0": "Idha,",
  "an4:204.3.2_1": "bhikkhave,",
  "an4:204.3.2_2": "ekacco attanā ca pāṇātipātī hoti,",
  "an4:204.3.2_3": "parañca pāṇātipāte samādapeti …pe…",
  "an4:204.3.2_4": "attanā ca abhijjhālu hoti,",
  "an4:204.3.2_5": "parañca abhijjhāya samādapeti;",
  "an4:204.3.3_0": "attanā ca byāpannacitto hoti,",
  "an4:204.3.3_1": "parañca byāpāde samādapeti,",
  "an4:204.3.3_2": "attanā ca micchādiṭṭhiko hoti,",
  "an4:204.3.3_3": "parañca micchādiṭṭhiyā samādapeti.",
  "an4:204.3.4_0": "Ayaṁ vuccati, bhikkhave, asappurisena asappurisataro. ",
  "an4:204.4.1_0": "Katamo ca, bhikkhave, sappuriso? ",
  "an4:204.4.2_0": "Idha,",
  "an4:204.4.2_1": "bhikkhave,",
  "an4:204.4.2_2": "ekacco pāṇātipātā paṭivirato hoti …pe…",
  "an4:204.4.2_3": "anabhijjhālu hoti,",
  "an4:204.4.2_4": "abyāpannacitto hoti,",
  "an4:204.4.2_5": "sammādiṭṭhiko hoti.",
  "an4:204.4.3_0": "Ayaṁ vuccati, bhikkhave, sappuriso. ",
  "an4:204.5.1_0": "Katamo ca, bhikkhave, sappurisena sappurisataro? ",
  "an4:204.5.2_0": "Idha,",
  "an4:204.5.2_1": "bhikkhave,",
  "an4:204.5.2_2": "ekacco attanā ca pāṇātipātā paṭivirato hoti,",
  "an4:204.5.2_3": "parañca pāṇātipātā veramaṇiyā samādapeti …pe…",
  "an4:204.5.2_4": "attanā ca anabhijjhālu hoti,",
  "an4:204.5.2_5": "parañca anabhijjhāya samādapeti;",
  "an4:204.5.3_0": "attanā ca abyāpannacitto hoti, parañca abyāpāde samādapeti; ",
  "an4:204.5.4_0": "attanā ca sammādiṭṭhiko hoti, parañca sammādiṭṭhiyā samādapeti. ",
  "an4:204.5.5_0": "Ayaṁ vuccati, bhikkhave, sappurisena sappurisataro”ti. ",
  "an4:204.5.6_0": "Catutthaṁ. ",
  "an4:205.0.1_0": "Aṅguttara Nikāya 4 ",
  "an4:205.0.2_0": "21. Sappurisavagga ",
  "an4:205.0.3_0": "205. Aṭṭhaṅgikasutta ",
  "an4:205.1.1_0": "“Asappurisañca vo, bhikkhave, desessāmi, asappurisena asappurisatarañca; ",
  "an4:205.1.2_0": "sappurisañca, sappurisena sappurisatarañca. Taṁ suṇātha …pe…. ",
  "an4:205.2.1_0": "“Katamo ca, bhikkhave, asappuriso? ",
  "an4:205.2.2_0": "Idha,",
  "an4:205.2.2_1": "bhikkhave,",
  "an4:205.2.2_2": "ekacco micchādiṭṭhiko hoti,",
  "an4:205.2.2_3": "micchāsaṅkappo hoti,",
  "an4:205.2.2_4": "micchāvāco hoti,",
  "an4:205.2.2_5": "micchākammanto hoti,",
  "an4:205.2.2_6": "micchāājīvo hoti,",
  "an4:205.2.2_7": "micchāvāyāmo hoti,",
  "an4:205.2.2_8": "micchāsati hoti,",
  "an4:205.2.2_9": "micchāsamādhi hoti.",
  "an4:205.2.3_0": "Ayaṁ vuccati, bhikkhave, asappuriso. ",
  "an4:205.3.1_0": "Katamo ca, bhikkhave, asappurisena asappurisataro? ",
  "an4:205.3.2_0": "Idha bhikkhave, ekacco attanā ca micchādiṭṭhiko hoti, parañca micchādiṭṭhiyā samādapeti; ",
  "an4:205.3.3_0": "attanā ca micchāsaṅkappo hoti, parañca micchāsaṅkappe samādapeti; ",
  "an4:205.3.4_0": "attanā ca micchāvāco hoti, parañca micchāvācāya samādapeti; ",
  "an4:205.3.5_0": "attanā ca micchākammanto hoti, parañca micchākammante samādapeti; ",
  "an4:205.3.6_0": "attanā ca micchāājīvo hoti, parañca micchāājīve samādapeti; ",
  "an4:205.3.7_0": "attanā ca micchāvāyāmo hoti, parañca micchāvāyāme samādapeti; ",
  "an4:205.3.8_0": "attanā ca micchāsati hoti, parañca micchāsatiyā samādapeti; ",
  "an4:205.3.9_0": "attanā ca micchāsamādhi hoti, parañca micchāsamādhimhi samādapeti. ",
  "an4:205.3.10_0": "Ayaṁ vuccati, bhikkhave, asappurisena asappurisataro. ",
  "an4:205.4.1_0": "Katamo ca, bhikkhave, sappuriso? ",
  "an4:205.4.2_0": "Idha,",
  "an4:205.4.2_1": "bhikkhave,",
  "an4:205.4.2_2": "ekacco sammādiṭṭhiko hoti,",
  "an4:205.4.2_3": "sammāsaṅkappo hoti,",
  "an4:205.4.2_4": "sammāvāco hoti,",
  "an4:205.4.2_5": "sammākammanto hoti,",
  "an4:205.4.2_6": "sammāājīvo hoti,",
  "an4:205.4.2_7": "sammāvāyāmo hoti,",
  "an4:205.4.2_8": "sammāsati hoti,",
  "an4:205.4.2_9": "sammāsamādhi hoti.",
  "an4:205.4.3_0": "Ayaṁ vuccati, bhikkhave, sappuriso. ",
  "an4:205.5.1_0": "Katamo ca, bhikkhave, sappurisena sappurisataro? ",
  "an4:205.5.2_0": "Idha, bhikkhave, ekacco attanā ca sammādiṭṭhiko hoti, parañca sammādiṭṭhiyā samādapeti; ",
  "an4:205.5.3_0": "attanā ca sammāsaṅkappo hoti, parañca sammāsaṅkappe samādapeti; ",
  "an4:205.5.4_0": "attanā ca sammāvāco hoti, parañca sammāvācāya samādapeti; ",
  "an4:205.5.5_0": "attanā ca sammākammanto hoti, parañca sammākammante samādapeti; ",
  "an4:205.5.6_0": "attanā ca sammāājīvo hoti, parañca sammāājīve samādapeti; ",
  "an4:205.5.7_0": "attanā ca sammāvāyāmo hoti, parañca sammāvāyāme samādapeti; ",
  "an4:205.5.8_0": "attanā ca sammāsati hoti, parañca sammāsatiyā samādapeti; ",
  "an4:205.5.9_0": "attanā ca sammāsamādhi hoti, parañca sammāsamādhimhi samādapeti. ",
  "an4:205.5.10_0": "Ayaṁ vuccati, bhikkhave, sappurisena sappurisataro”ti. ",
  "an4:205.5.11_0": "Pañcamaṁ. ",
  "an4:206.0.1_0": "Aṅguttara Nikāya 4 ",
  "an4:206.0.2_0": "21. Sappurisavagga ",
  "an4:206.0.3_0": "206. Dasamaggasutta ",
  "an4:206.1.1_0": "“Asappurisañca vo, bhikkhave, desessāmi, asappurisena asappurisatarañca; ",
  "an4:206.1.2_0": "sappurisañca, sappurisena sappurisatarañca. Taṁ suṇātha …pe…. ",
  "an4:206.2.1_0": "“Katamo ca, bhikkhave, asappuriso? ",
  "an4:206.2.2_0": "Idha, bhikkhave, ekacco micchādiṭṭhiko hoti …pe… micchāñāṇī hoti, micchāvimutti hoti. ",
  "an4:206.2.3_0": "Ayaṁ vuccati, bhikkhave, asappuriso. ",
  "an4:206.3.1_0": "Katamo ca, bhikkhave, asappurisena asappurisataro? ",
  "an4:206.3.2_0": "Idha,",
  "an4:206.3.2_1": "bhikkhave,",
  "an4:206.3.2_2": "ekacco attanā ca micchādiṭṭhiko hoti,",
  "an4:206.3.2_3": "parañca micchādiṭṭhiyā samādapeti …pe…",
  "an4:206.3.2_4": "attanā ca micchāñāṇī hoti,",
  "an4:206.3.2_5": "parañca micchāñāṇe samādapeti;",
  "an4:206.3.3_0": "attanā ca micchāvimutti hoti, parañca micchāvimuttiyā samādapeti. ",
  "an4:206.3.4_0": "Ayaṁ vuccati, bhikkhave, asappurisena asappurisataro. ",
  "an4:206.4.1_0": "Katamo ca, bhikkhave, sappuriso? ",
  "an4:206.4.2_0": "Idha, bhikkhave, ekacco sammādiṭṭhiko hoti …pe… sammāñāṇī hoti, sammāvimutti hoti. ",
  "an4:206.4.3_0": "Ayaṁ vuccati, bhikkhave, sappuriso. ",
  "an4:206.5.1_0": "Katamo ca, bhikkhave, sappurisena sappurisataro? ",
  "an4:206.5.2_0": "Idha,",
  "an4:206.5.2_1": "bhikkhave,",
  "an4:206.5.2_2": "ekacco attanā ca sammādiṭṭhiko hoti,",
  "an4:206.5.2_3": "parañca sammādiṭṭhiyā samādapeti …pe…",
  "an4:206.5.2_4": "attanā ca sammāñāṇī hoti,",
  "an4:206.5.2_5": "parañca sammāñāṇe samādapeti;",
  "an4:206.5.3_0": "attanā ca sammāvimutti hoti, parañca sammāvimuttiyā samādapeti. ",
  "an4:206.5.4_0": "Ayaṁ vuccati, bhikkhave, sappurisena sappurisataro”ti. ",
  "an4:206.5.5_0": "Chaṭṭhaṁ. ",
  "an4:207.0.1_0": "Aṅguttara Nikāya 4 ",
  "an4:207.0.2_0": "21. Sappurisavagga ",
  "an4:207.0.3_0": "207. Paṭhamapāpadhammasutta ",
  "an4:207.1.1_0": "“Pāpañca vo, bhikkhave, desessāmi, pāpena pāpatarañca; ",
  "an4:207.1.2_0": "kalyāṇañca, kalyāṇena kalyāṇatarañca. Taṁ suṇātha …pe…. ",
  "an4:207.2.1_0": "Katamo ca, bhikkhave, pāpo? ",
  "an4:207.2.2_0": "Idha, bhikkhave, ekacco pāṇātipātī hoti …pe… micchādiṭṭhiko hoti. ",
  "an4:207.2.3_0": "Ayaṁ vuccati, bhikkhave, pāpo. ",
  "an4:207.3.1_0": "Katamo ca, bhikkhave, pāpena pāpataro? ",
  "an4:207.3.2_0": "Idha,",
  "an4:207.3.2_1": "bhikkhave,",
  "an4:207.3.2_2": "ekacco attanā ca pāṇātipātī hoti,",
  "an4:207.3.2_3": "parañca pāṇātipāte samādapeti …pe…",
  "an4:207.3.2_4": "attanā ca micchādiṭṭhiko hoti,",
  "an4:207.3.2_5": "parañca micchādiṭṭhiyā samādapeti.",
  "an4:207.3.3_0": "Ayaṁ vuccati, bhikkhave, pāpena pāpataro. ",
  "an4:207.4.1_0": "Katamo ca, bhikkhave, kalyāṇo? ",
  "an4:207.4.2_0": "Idha, bhikkhave, ekacco pāṇātipātā paṭivirato hoti …pe… sammādiṭṭhiko hoti. ",
  "an4:207.4.3_0": "Ayaṁ vuccati, bhikkhave, kalyāṇo. ",
  "an4:207.5.1_0": "“Katamo ca, bhikkhave, kalyāṇena kalyāṇataro? ",
  "an4:207.5.2_0": "Idha,",
  "an4:207.5.2_1": "bhikkhave,",
  "an4:207.5.2_2": "ekacco attanā ca pāṇātipātā paṭivirato hoti,",
  "an4:207.5.2_3": "parañca pāṇātipātā veramaṇiyā samādapeti …pe…",
  "an4:207.5.2_4": "attanā ca sammādiṭṭhiko hoti,",
  "an4:207.5.2_5": "parañca sammādiṭṭhiyā samādapeti.",
  "an4:207.5.3_0": "Ayaṁ vuccati, bhikkhave, kalyāṇena kalyāṇataro”ti. ",
  "an4:207.5.4_0": "Sattamaṁ. ",
  "an4:208.0.1_0": "Aṅguttara Nikāya 4 ",
  "an4:208.0.2_0": "21. Sappurisavagga ",
  "an4:208.0.3_0": "208. Dutiyapāpadhammasutta ",
  "an4:208.1.1_0": "“Pāpañca vo, bhikkhave, desessāmi, pāpena pāpatarañca; ",
  "an4:208.1.2_0": "kalyāṇañca, kalyāṇena kalyāṇatarañca. ",
  "an4:208.1.3_0": "Taṁ suṇātha …pe… ",
  "an4:208.2.1_0": "“Katamo ca, bhikkhave, pāpo? ",
  "an4:208.2.2_0": "Idha, bhikkhave, ekacco micchādiṭṭhiko hoti …pe… micchāñāṇī hoti, micchāvimutti hoti. ",
  "an4:208.2.3_0": "Ayaṁ vuccati, bhikkhave, pāpo. ",
  "an4:208.3.1_0": "Katamo ca, bhikkhave, pāpena pāpataro? ",
  "an4:208.3.2_0": "Idha,",
  "an4:208.3.2_1": "bhikkhave,",
  "an4:208.3.2_2": "ekacco attanā ca micchādiṭṭhiko hoti,",
  "an4:208.3.2_3": "parañca micchādiṭṭhiyā samādapeti …pe…",
  "an4:208.3.2_4": "attanā ca micchāñāṇī hoti,",
  "an4:208.3.2_5": "parañca micchāñāṇe samādapeti;",
  "an4:208.3.3_0": "attanā ca micchāvimutti hoti, parañca micchāvimuttiyā samādapeti. ",
  "an4:208.3.4_0": "Ayaṁ vuccati, bhikkhave, pāpena pāpataro. ",
  "an4:208.4.1_0": "Katamo ca, bhikkhave, kalyāṇo? ",
  "an4:208.4.2_0": "Idha, bhikkhave, ekacco sammādiṭṭhiko hoti …pe… sammāñāṇī hoti, sammāvimutti hoti. ",
  "an4:208.4.3_0": "Ayaṁ vuccati, bhikkhave, kalyāṇo. ",
  "an4:208.5.1_0": "Katamo ca, bhikkhave, kalyāṇena kalyāṇataro? ",
  "an4:208.5.2_0": "Idha,",
  "an4:208.5.2_1": "bhikkhave,",
  "an4:208.5.2_2": "ekacco attanā ca sammādiṭṭhiko hoti,",
  "an4:208.5.2_3": "parañca sammādiṭṭhiyā samādapeti …pe…",
  "an4:208.5.2_4": "attanā ca sammāñāṇī hoti,",
  "an4:208.5.2_5": "parañca sammāñāṇe samādapeti;",
  "an4:208.5.3_0": "attanā ca sammāvimutti hoti, parañca sammāvimuttiyā samādapeti. ",
  "an4:208.5.4_0": "Ayaṁ vuccati, bhikkhave, kalyāṇena kalyāṇataro”ti. ",
  "an4:208.5.5_0": "Aṭṭhamaṁ. ",
  "an4:209.0.1_0": "Aṅguttara Nikāya 4 ",
  "an4:209.0.2_0": "21. Sappurisavagga ",
  "an4:209.0.3_0": "209. Tatiyapāpadhammasutta ",
  "an4:209.1.1_0": "“Pāpadhammañca vo, bhikkhave, desessāmi, pāpadhammena pāpadhammatarañca; ",
  "an4:209.1.2_0": "kalyāṇadhammañca, kalyāṇadhammena kalyāṇadhammatarañca. Taṁ suṇātha …pe…. ",
  "an4:209.2.1_0": "“Katamo ca, bhikkhave, pāpadhammo? ",
  "an4:209.2.2_0": "Idha, bhikkhave, ekacco pāṇātipātī hoti …pe… micchādiṭṭhiko hoti. ",
  "an4:209.2.3_0": "Ayaṁ vuccati, bhikkhave, pāpadhammo. ",
  "an4:209.3.1_0": "Katamo ca, bhikkhave, pāpadhammena pāpadhammataro? ",
  "an4:209.3.2_0": "Idha bhikkhave,",
  "an4:209.3.2_1": "ekacco attanā ca pāṇātipātī hoti,",
  "an4:209.3.2_2": "parañca pāṇātipāte samādapeti …pe…",
  "an4:209.3.2_3": "attanā ca micchādiṭṭhiko hoti,",
  "an4:209.3.2_4": "parañca micchādiṭṭhiyā samādapeti.",
  "an4:209.3.3_0": "Ayaṁ vuccati, bhikkhave, pāpadhammena pāpadhammataro. ",
  "an4:209.4.1_0": "Katamo ca, bhikkhave, kalyāṇadhammo? ",
  "an4:209.4.2_0": "Idha, bhikkhave, ekacco pāṇātipātā paṭivirato hoti …pe… sammādiṭṭhiko hoti. ",
  "an4:209.4.3_0": "Ayaṁ vuccati, bhikkhave, kalyāṇadhammo. ",
  "an4:209.5.1_0": "Katamo ca, bhikkhave, kalyāṇadhammena kalyāṇadhammataro? ",
  "an4:209.5.2_0": "Idha,",
  "an4:209.5.2_1": "bhikkhave,",
  "an4:209.5.2_2": "ekacco attanā ca pāṇātipātā paṭivirato hoti,",
  "an4:209.5.2_3": "parañca pāṇātipātā veramaṇiyā samādapeti …pe…",
  "an4:209.5.2_4": "attanā ca sammādiṭṭhiko hoti,",
  "an4:209.5.2_5": "parañca sammādiṭṭhiyā samādapeti.",
  "an4:209.5.3_0": "Ayaṁ vuccati, bhikkhave, kalyāṇadhammena kalyāṇadhammataro”ti. ",
  "an4:209.5.4_0": "Navamaṁ. ",
  "an4:210.0.1_0": "Aṅguttara Nikāya 4 ",
  "an4:210.0.2_0": "21. Sappurisavagga ",
  "an4:210.0.3_0": "210. Catutthapāpadhammasutta ",
  "an4:210.1.1_0": "“Pāpadhammañca vo, bhikkhave, desessāmi, pāpadhammena pāpadhammatarañca; ",
  "an4:210.1.2_0": "kalyāṇadhammañca, kalyāṇadhammena kalyāṇadhammatarañca. Taṁ suṇātha …pe…. ",
  "an4:210.2.1_0": "“Katamo ca, bhikkhave, pāpadhammo? ",
  "an4:210.2.2_0": "Idha, bhikkhave, ekacco micchādiṭṭhiko hoti …pe… micchāñāṇī hoti, micchāvimutti hoti. ",
  "an4:210.2.3_0": "Ayaṁ vuccati, bhikkhave, pāpadhammo. ",
  "an4:210.3.1_0": "Katamo ca, bhikkhave, pāpadhammena pāpadhammataro? ",
  "an4:210.3.2_0": "Idha,",
  "an4:210.3.2_1": "bhikkhave,",
  "an4:210.3.2_2": "ekacco attanā ca micchādiṭṭhiko hoti,",
  "an4:210.3.2_3": "parañca micchādiṭṭhiyā samādapeti …pe…",
  "an4:210.3.2_4": "attanā ca micchāñāṇī hoti,",
  "an4:210.3.2_5": "parañca micchāñāṇe samādapeti;",
  "an4:210.3.3_0": "attanā ca micchāvimutti hoti, parañca micchāvimuttiyā samādapeti. ",
  "an4:210.3.4_0": "Ayaṁ vuccati, bhikkhave, pāpadhammena pāpadhammataro. ",
  "an4:210.4.1_0": "Katamo ca, bhikkhave, kalyāṇadhammo? ",
  "an4:210.4.2_0": "Idha, bhikkhave, ekacco sammādiṭṭhiko hoti …pe… sammāñāṇī hoti, sammāvimutti hoti. ",
  "an4:210.4.3_0": "Ayaṁ vuccati, bhikkhave, kalyāṇadhammo. ",
  "an4:210.5.1_0": "Katamo ca, bhikkhave, kalyāṇadhammena kalyāṇadhammataro? ",
  "an4:210.5.2_0": "Idha,",
  "an4:210.5.2_1": "bhikkhave,",
  "an4:210.5.2_2": "ekacco attanā ca sammādiṭṭhiko hoti,",
  "an4:210.5.2_3": "parañca sammādiṭṭhiyā samādapeti …pe…",
  "an4:210.5.2_4": "attanā ca sammāñāṇī hoti,",
  "an4:210.5.2_5": "parañca sammāñāṇe samādapeti;",
  "an4:210.5.3_0": "attanā ca sammāvimutti hoti, parañca sammāvimuttiyā samādapeti. ",
  "an4:210.5.4_0": "Ayaṁ vuccati, bhikkhave, kalyāṇadhammena kalyāṇadhammataro”ti. ",
  "an4:210.5.5_0": "Dasamaṁ. ",
  "an4:210.5.6_0": "Sappurisavaggo paṭhamo. ",
  "an4:210.6.0_0": "Tassuddānaṁ",
  "an4:210.6.1_0": "Sikkhāpadañca assaddhaṁ, ",
  "an4:210.6.2_0": "Sattakammaṁ atho ca dasakammaṁ; ",
  "an4:210.6.3_0": "Aṭṭhaṅgikañca dasamaggaṁ, ",
  "an4:210.6.4_0": "Dve pāpadhammā apare dveti. ",
  "an4:211.0.1_0": "Aṅguttara Nikāya 4 ",
  "an4:211.0.2_0": "22. Parisāvagga ",
  "an4:211.0.3_0": "211. Parisāsutta ",
  "an4:211.1.1_0": "“Cattārome, bhikkhave, parisadūsanā. ",
  "an4:211.1.2_0": "Katame cattāro? ",
  "an4:211.1.3_0": "Bhikkhu, bhikkhave, dussīlo pāpadhammo parisadūsano; ",
  "an4:211.1.4_0": "bhikkhunī, bhikkhave, dussīlā pāpadhammā parisadūsanā; ",
  "an4:211.1.5_0": "upāsako, bhikkhave, dussīlo pāpadhammo parisadūsano; ",
  "an4:211.1.6_0": "upāsikā, bhikkhave, dussīlā pāpadhammā parisadūsanā. ",
  "an4:211.1.7_0": "Ime kho, bhikkhave, cattāro parisadūsanā. ",
  "an4:211.2.1_0": "Cattārome, bhikkhave, parisasobhanā. ",
  "an4:211.2.2_0": "Katame cattāro? ",
  "an4:211.2.3_0": "Bhikkhu, bhikkhave, sīlavā kalyāṇadhammo parisasobhano; ",
  "an4:211.2.4_0": "bhikkhunī, bhikkhave, sīlavatī kalyāṇadhammā parisasobhanā; ",
  "an4:211.2.5_0": "upāsako, bhikkhave, sīlavā kalyāṇadhammo parisasobhano; ",
  "an4:211.2.6_0": "upāsikā, bhikkhave, sīlavatī kalyāṇadhammā parisasobhanā. ",
  "an4:211.2.7_0": "Ime kho, bhikkhave, cattāro parisasobhanā”ti. ",
  "an4:211.2.8_0": "Paṭhamaṁ. ",
  "an4:212.0.1_0": "Aṅguttara Nikāya 4 ",
  "an4:212.0.2_0": "22. Parisāvagga ",
  "an4:212.0.3_0": "212. Diṭṭhisutta ",
  "an4:212.1.1_0": "“Catūhi, bhikkhave, dhammehi samannāgato yathābhataṁ nikkhitto evaṁ niraye. ",
  "an4:212.1.2_0": "Katamehi catūhi? ",
  "an4:212.1.3_0": "Kāyaduccaritena, vacīduccaritena, manoduccaritena, micchādiṭṭhiyā—",
  "an4:212.1.4_0": "imehi kho, bhikkhave, catūhi dhammehi samannāgato yathābhataṁ nikkhitto evaṁ niraye. ",
  "an4:212.2.1_0": "Catūhi, bhikkhave, dhammehi samannāgato yathābhataṁ nikkhitto evaṁ sagge. ",
  "an4:212.2.2_0": "Katamehi catūhi? ",
  "an4:212.2.3_0": "Kāyasucaritena, vacīsucaritena, manosucaritena, sammādiṭṭhiyā—",
  "an4:212.2.4_0": "imehi kho, bhikkhave, catūhi dhammehi samannāgato yathābhataṁ nikkhitto evaṁ sagge”ti. ",
  "an4:212.2.5_0": "Dutiyaṁ. ",
  "an4:213.0.1_0": "Aṅguttara Nikāya 4 ",
  "an4:213.0.2_0": "22. Parisāvagga ",
  "an4:213.0.3_0": "213. Akataññutāsutta ",
  "an4:213.1.1_0": "“Catūhi, bhikkhave, dhammehi samannāgato yathābhataṁ nikkhitto evaṁ niraye. ",
  "an4:213.1.2_0": "Katamehi catūhi? ",
  "an4:213.1.3_0": "Kāyaduccaritena, vacīduccaritena, manoduccaritena, akataññutā akataveditā—",
  "an4:213.1.4_0": "imehi kho, bhikkhave, catūhi dhammehi samannāgato yathābhataṁ nikkhitto evaṁ niraye. ",
  "an4:213.2.1_0": "Catūhi, bhikkhave, dhammehi samannāgato yathābhataṁ nikkhitto evaṁ sagge. ",
  "an4:213.2.2_0": "Katamehi catūhi? ",
  "an4:213.2.3_0": "Kāyasucaritena, vacīsucaritena, manosucaritena, kataññutā kataveditā—",
  "an4:213.2.4_0": "imehi kho, bhikkhave, catūhi dhammehi samannāgato yathābhataṁ nikkhitto evaṁ sagge”ti. ",
  "an4:213.2.5_0": "Tatiyaṁ. ",
  "an4:214.0.1_0": "Aṅguttara Nikāya 4 ",
  "an4:214.0.2_0": "22. Parisāvagga ",
  "an4:214.0.3_0": "214. Pāṇātipātīsutta ",
  "an4:214.1.1_0": "…pe…",
  "an4:214.1.1_1": "Pāṇātipātī hoti,",
  "an4:214.1.1_2": "adinnādāyī hoti,",
  "an4:214.1.1_3": "kāmesumicchācārī hoti,",
  "an4:214.1.1_4": "musāvādī hoti …pe…",
  "an4:214.1.1_5": "pāṇātipātā paṭivirato hoti,",
  "an4:214.1.1_6": "adinnādānā paṭivirato hoti,",
  "an4:214.1.1_7": "kāmesumicchācārā paṭivirato hoti,",
  "an4:214.1.1_8": "musāvādā paṭivirato hoti.",
  "an4:214.1.2_0": "Catutthaṁ. ",
  "an4:215.0.1_0": "Aṅguttara Nikāya 4 ",
  "an4:215.0.2_0": "22. Parisāvagga ",
  "an4:215.0.3_0": "215. Paṭhamamaggasutta ",
  "an4:215.1.1_0": "…pe…",
  "an4:215.1.1_1": "Micchādiṭṭhiko hoti,",
  "an4:215.1.1_2": "micchāsaṅkappo hoti,",
  "an4:215.1.1_3": "micchāvāco hoti,",
  "an4:215.1.1_4": "micchākammanto hoti …pe…",
  "an4:215.1.1_5": "sammādiṭṭhiko hoti,",
  "an4:215.1.1_6": "sammāsaṅkappo hoti,",
  "an4:215.1.1_7": "sammāvāco hoti,",
  "an4:215.1.1_8": "sammākammanto hoti.",
  "an4:215.1.2_0": "Pañcamaṁ. ",
  "an4:216.0.1_0": "Aṅguttara Nikāya 4 ",
  "an4:216.0.2_0": "22. Parisāvagga ",
  "an4:216.0.3_0": "216. Dutiyamaggasutta ",
  "an4:216.1.1_0": "…pe…",
  "an4:216.1.1_1": "Micchāājīvo hoti,",
  "an4:216.1.1_2": "micchāvāyāmo hoti,",
  "an4:216.1.1_3": "micchāsati hoti,",
  "an4:216.1.1_4": "micchāsamādhi hoti …pe…",
  "an4:216.1.1_5": "sammāājīvo hoti,",
  "an4:216.1.1_6": "sammāvāyāmo hoti,",
  "an4:216.1.1_7": "sammāsati hoti,",
  "an4:216.1.1_8": "sammāsamādhi hoti.",
  "an4:216.1.2_0": "Chaṭṭhaṁ. ",
  "an4:217.0.1_0": "Aṅguttara Nikāya 4 ",
  "an4:217.0.2_0": "22. Parisāvagga ",
  "an4:217.0.3_0": "217. Paṭhamavohārapathasutta ",
  "an4:217.1.1_0": "…pe…",
  "an4:217.1.1_1": "Adiṭṭhe diṭṭhavādī hoti,",
  "an4:217.1.1_2": "asute sutavādī hoti,",
  "an4:217.1.1_3": "amute mutavādī hoti,",
  "an4:217.1.1_4": "aviññāte viññātavādī hoti …pe…",
  "an4:217.1.1_5": "adiṭṭhe adiṭṭhavādī hoti,",
  "an4:217.1.1_6": "asute asutavādī hoti,",
  "an4:217.1.1_7": "amute amutavādī hoti,",
  "an4:217.1.1_8": "aviññāte aviññātavādī hoti.",
  "an4:217.1.2_0": "Sattamaṁ. ",
  "an4:218.0.1_0": "Aṅguttara Nikāya 4 ",
  "an4:218.0.2_0": "22. Parisāvagga ",
  "an4:218.0.3_0": "218. Dutiyavohārapathasutta ",
  "an4:218.1.1_0": "…pe…",
  "an4:218.1.1_1": "Diṭṭhe adiṭṭhavādī hoti,",
  "an4:218.1.1_2": "sute asutavādī hoti,",
  "an4:218.1.1_3": "mute amutavādī hoti,",
  "an4:218.1.1_4": "viññāte aviññātavādī hoti …pe…",
  "an4:218.1.1_5": "diṭṭhe diṭṭhavādī hoti,",
  "an4:218.1.1_6": "sute sutavādī hoti,",
  "an4:218.1.1_7": "mute mutavādī hoti,",
  "an4:218.1.1_8": "viññāte viññātavādī hoti.",
  "an4:218.1.2_0": "Aṭṭhamaṁ. ",
  "an4:219.0.1_0": "Aṅguttara Nikāya 4 ",
  "an4:219.0.2_0": "22. Parisāvagga ",
  "an4:219.0.3_0": "219. Ahirikasutta ",
  "an4:219.1.1_0": "…pe…",
  "an4:219.1.1_1": "Assaddho hoti,",
  "an4:219.1.1_2": "dussīlo hoti,",
  "an4:219.1.1_3": "ahiriko hoti,",
  "an4:219.1.1_4": "anottappī hoti …pe…",
  "an4:219.1.1_5": "saddho hoti,",
  "an4:219.1.1_6": "sīlavā hoti,",
  "an4:219.1.1_7": "hirimā hoti,",
  "an4:219.1.1_8": "ottappī hoti.",
  "an4:219.1.2_0": "Navamaṁ. ",
  "an4:220.0.1_0": "Aṅguttara Nikāya 4 ",
  "an4:220.0.2_0": "22. Parisāvagga ",
  "an4:220.0.3_0": "220. Dussīlasutta ",
  "an4:220.1.1_0": "“Catūhi, bhikkhave, dhammehi samannāgato yathābhataṁ nikkhitto evaṁ niraye. ",
  "an4:220.1.2_0": "Katamehi catūhi? ",
  "an4:220.1.3_0": "Assaddho hoti, dussīlo hoti, kusīto hoti, duppañño hoti—",
  "an4:220.1.4_0": "imehi kho, bhikkhave, catūhi dhammehi samannāgato yathābhataṁ nikkhitto evaṁ niraye. ",
  "an4:220.2.1_0": "Catūhi, bhikkhave, dhammehi samannāgato yathābhataṁ nikkhitto evaṁ sagge. ",
  "an4:220.2.2_0": "Katamehi catūhi? ",
  "an4:220.2.3_0": "Saddho hoti, sīlavā hoti, āraddhavīriyo hoti, paññavā hoti—",
  "an4:220.2.4_0": "imehi kho, bhikkhave, catūhi dhammehi samannāgato yathābhataṁ nikkhitto evaṁ sagge”ti. ",
  "an4:220.2.5_0": "Dasamaṁ. ",
  "an4:220.2.6_0": "Parisasobhaṇavaggo dutiyo. ",
  "an4:220.3.0_0": "Tassuddānaṁ",
  "an4:220.3.1_0": "Parisā diṭṭhi akataññutā, ",
  "an4:220.3.2_0": "Pāṇātipātāpi dve maggā; ",
  "an4:220.3.3_0": "Dve vohārapathā vuttā, ",
  "an4:220.3.4_0": "Ahirikaṁ duppaññena cāti. ",
  "an4:221.0.1_0": "Aṅguttara Nikāya 4 ",
  "an4:221.0.2_0": "23. Duccaritavagga ",
  "an4:221.0.3_0": "221. Duccaritasutta ",
  "an4:221.1.1_0": "“Cattārimāni, bhikkhave, vacīduccaritāni. ",
  "an4:221.1.2_0": "Katamāni cattāri? ",
  "an4:221.1.3_0": "Musāvādo, pisuṇā vācā, pharusā vācā, samphappalāpo—",
  "an4:221.1.4_0": "Imāni kho, bhikkhave, cattāri vacīduccaritāni. ",
  "an4:221.1.5_0": "Cattārimāni, bhikkhave, vacīsucaritāni. ",
  "an4:221.1.6_0": "Katamāni cattāri? ",
  "an4:221.1.7_0": "Saccavācā, apisuṇā vācā, saṇhā vācā, mantavācā—",
  "an4:221.1.8_0": "Imāni kho, bhikkhave, cattāri vacīsucaritānī”ti. ",
  "an4:221.1.9_0": "Paṭhamaṁ. ",
  "an4:222.0.1_0": "Aṅguttara Nikāya 4 ",
  "an4:222.0.2_0": "23. Duccaritavagga ",
  "an4:222.0.3_0": "222. Diṭṭhisutta ",
  "an4:222.1.1_0": "“Catūhi,",
  "an4:222.1.1_1": "bhikkhave,",
  "an4:222.1.1_2": "dhammehi samannāgato bālo abyatto asappuriso khataṁ upahataṁ attānaṁ pariharati,",
  "an4:222.1.1_3": "sāvajjo ca hoti sānuvajjo viññūnaṁ;",
  "an4:222.1.1_4": "bahuñca apuññaṁ pasavati.",
  "an4:222.1.2_0": "Katamehi catūhi? ",
  "an4:222.1.3_0": "Kāyaduccaritena, vacīduccaritena, manoduccaritena, micchādiṭṭhiyā—",
  "an4:222.1.4_0": "imehi kho,",
  "an4:222.1.4_1": "bhikkhave,",
  "an4:222.1.4_2": "catūhi dhammehi samannāgato bālo abyatto asappuriso khataṁ upahataṁ attānaṁ pariharati,",
  "an4:222.1.4_3": "sāvajjo ca hoti sānuvajjo viññūnaṁ,",
  "an4:222.1.4_4": "bahuñca apuññaṁ pasavati.",
  "an4:222.2.1_0": "Catūhi,",
  "an4:222.2.1_1": "bhikkhave,",
  "an4:222.2.1_2": "dhammehi samannāgato paṇḍito viyatto sappuriso akkhataṁ anupahataṁ attānaṁ pariharati,",
  "an4:222.2.1_3": "anavajjo ca hoti ananuvajjo viññūnaṁ,",
  "an4:222.2.1_4": "bahuñca puññaṁ pasavati.",
  "an4:222.2.2_0": "Katamehi catūhi? ",
  "an4:222.2.3_0": "Kāyasucaritena, vacīsucaritena, manosucaritena, sammādiṭṭhiyā—",
  "an4:222.2.4_0": "imehi kho,",
  "an4:222.2.4_1": "bhikkhave,",
  "an4:222.2.4_2": "catūhi dhammehi samannāgato paṇḍito viyatto sappuriso akkhataṁ anupahataṁ attānaṁ pariharati,",
  "an4:222.2.4_3": "anavajjo ca hoti ananuvajjo viññūnaṁ;",
  "an4:222.2.4_4": "bahuñca puññaṁ pasavatī”ti.",
  "an4:222.2.5_0": "Dutiyaṁ. ",
  "an4:223.0.1_0": "Aṅguttara Nikāya 4 ",
  "an4:223.0.2_0": "23. Duccaritavagga ",
  "an4:223.0.3_0": "223. Akataññutāsutta ",
  "an4:223.1.1_0": "“Catūhi,",
  "an4:223.1.1_1": "bhikkhave,",
  "an4:223.1.1_2": "dhammehi samannāgato bālo abyatto asappuriso khataṁ upahataṁ attānaṁ pariharati,",
  "an4:223.1.1_3": "sāvajjo ca hoti sānuvajjo viññūnaṁ,",
  "an4:223.1.1_4": "bahuñca apuññaṁ pasavati.",
  "an4:223.1.2_0": "Katamehi catūhi? ",
  "an4:223.1.3_0": "Kāyaduccaritena, vacīduccaritena, manoduccaritena, akataññutā akataveditā—",
  "an4:223.1.4_0": "imehi …pe… kāyasucaritena, vacīsucaritena, manosucaritena kataññutākataveditā …pe…. ",
  "an4:223.1.5_0": "Tatiyaṁ. ",
  "an4:224.0.1_0": "Aṅguttara Nikāya 4 ",
  "an4:224.0.2_0": "23. Duccaritavagga ",
  "an4:224.0.3_0": "224. Pāṇātipātīsutta ",
  "an4:224.1.1_0": "…pe…",
  "an4:224.1.1_1": "Pāṇātipātī hoti,",
  "an4:224.1.1_2": "adinnādāyī hoti,",
  "an4:224.1.1_3": "kāmesumicchācārī hoti,",
  "an4:224.1.1_4": "musāvādī hoti …pe…",
  "an4:224.1.1_5": "pāṇātipātā paṭivirato hoti,",
  "an4:224.1.1_6": "adinnādānā paṭivirato hoti,",
  "an4:224.1.1_7": "kāmesumicchācārā paṭivirato hoti,",
  "an4:224.1.1_8": "musāvādā paṭivirato hoti …pe….",
  "an4:224.1.2_0": "Catutthaṁ. ",
  "an4:225.0.1_0": "Aṅguttara Nikāya 4 ",
  "an4:225.0.2_0": "23. Duccaritavagga ",
  "an4:225.0.3_0": "225. Paṭhamamaggasutta ",
  "an4:225.1.1_0": "…pe…",
  "an4:225.1.1_1": "Micchādiṭṭhiko hoti,",
  "an4:225.1.1_2": "micchāsaṅkappo hoti,",
  "an4:225.1.1_3": "micchāvāco hoti,",
  "an4:225.1.1_4": "micchākammanto hoti …pe…",
  "an4:225.1.1_5": "sammādiṭṭhiko hoti,",
  "an4:225.1.1_6": "sammāsaṅkappo hoti,",
  "an4:225.1.1_7": "sammāvāco hoti,",
  "an4:225.1.1_8": "sammākammanto hoti …pe….",
  "an4:225.1.2_0": "Pañcamaṁ. ",
  "an4:226.0.1_0": "Aṅguttara Nikāya 4 ",
  "an4:226.0.2_0": "23. Duccaritavagga ",
  "an4:226.0.3_0": "226. Dutiyamaggasutta ",
  "an4:226.1.1_0": "…pe…",
  "an4:226.1.1_1": "Micchāājīvo hoti,",
  "an4:226.1.1_2": "micchāvāyāmo hoti,",
  "an4:226.1.1_3": "micchāsati hoti,",
  "an4:226.1.1_4": "micchāsamādhi hoti …pe…",
  "an4:226.1.1_5": "sammāājīvo hoti,",
  "an4:226.1.1_6": "sammāvāyāmo hoti,",
  "an4:226.1.1_7": "sammāsati hoti,",
  "an4:226.1.1_8": "sammāsamādhi hoti …pe….",
  "an4:226.1.2_0": "Chaṭṭhaṁ. ",
  "an4:227.0.1_0": "Aṅguttara Nikāya 4 ",
  "an4:227.0.2_0": "23. Duccaritavagga ",
  "an4:227.0.3_0": "227. Paṭhamavohārapathasutta ",
  "an4:227.1.1_0": "…pe…",
  "an4:227.1.1_1": "Adiṭṭhe diṭṭhavādī hoti,",
  "an4:227.1.1_2": "asute sutavādī hoti,",
  "an4:227.1.1_3": "amute mutavādī hoti,",
  "an4:227.1.1_4": "aviññāte viññātavādī hoti …pe…",
  "an4:227.1.1_5": "adiṭṭhe adiṭṭhavādī hoti,",
  "an4:227.1.1_6": "asute asutavādī hoti,",
  "an4:227.1.1_7": "amute amutavādī hoti,",
  "an4:227.1.1_8": "aviññāte aviññātavādī hoti …pe….",
  "an4:227.1.2_0": "Sattamaṁ. ",
  "an4:228.0.1_0": "Aṅguttara Nikāya 4 ",
  "an4:228.0.2_0": "23. Duccaritavagga ",
  "an4:228.0.3_0": "228. Dutiyavohārapathasutta ",
  "an4:228.1.1_0": "…pe…",
  "an4:228.1.1_1": "Diṭṭhe adiṭṭhavādī hoti,",
  "an4:228.1.1_2": "sute asutavādī hoti,",
  "an4:228.1.1_3": "mute amutavādī hoti,",
  "an4:228.1.1_4": "viññāte aviññātavādī hoti …pe…",
  "an4:228.1.1_5": "diṭṭhe diṭṭhavādī hoti,",
  "an4:228.1.1_6": "sute sutavādī hoti,",
  "an4:228.1.1_7": "mute mutavādī hoti,",
  "an4:228.1.1_8": "viññāte viññātavādī hoti …pe….",
  "an4:228.1.2_0": "Aṭṭhamaṁ. ",
  "an4:229.0.1_0": "Aṅguttara Nikāya 4 ",
  "an4:229.0.2_0": "23. Duccaritavagga ",
  "an4:229.0.3_0": "229. Ahirikasutta ",
  "an4:229.1.1_0": "…pe…",
  "an4:229.1.1_1": "Assaddho hoti,",
  "an4:229.1.1_2": "dussīlo hoti,",
  "an4:229.1.1_3": "ahiriko hoti,",
  "an4:229.1.1_4": "anottappī hoti …pe…",
  "an4:229.1.1_5": "saddho hoti,",
  "an4:229.1.1_6": "sīlavā hoti,",
  "an4:229.1.1_7": "hirimā hoti,",
  "an4:229.1.1_8": "ottappī hoti …pe….",
  "an4:229.1.2_0": "Navamaṁ. ",
  "an4:230.0.1_0": "Aṅguttara Nikāya 4 ",
  "an4:230.0.2_0": "23. Duccaritavagga ",
  "an4:230.0.3_0": "230. Duppaññasutta ",
  "an4:230.1.1_0": "…pe…",
  "an4:230.1.1_1": "Assaddho hoti,",
  "an4:230.1.1_2": "dussīlo hoti,",
  "an4:230.1.1_3": "kusīto hoti,",
  "an4:230.1.1_4": "duppañño hoti …pe…",
  "an4:230.1.1_5": "saddho hoti,",
  "an4:230.1.1_6": "sīlavā hoti,",
  "an4:230.1.1_7": "āraddhavīriyo hoti,",
  "an4:230.1.1_8": "paññavā hoti—",
  "an4:230.1.2_0": "imehi kho,",
  "an4:230.1.2_1": "bhikkhave,",
  "an4:230.1.2_2": "catūhi dhammehi samannāgato paṇḍito viyatto sappuriso akkhataṁ anupahataṁ attānaṁ pariharati,",
  "an4:230.1.2_3": "anavajjo ca hoti ananuvajjo viññūnaṁ,",
  "an4:230.1.2_4": "bahuñca puññaṁ pasavatī”ti.",
  "an4:230.1.3_0": "Dasamaṁ. ",
  "an4:231.0.1_0": "Aṅguttara Nikāya 4 ",
  "an4:231.0.2_0": "23. Duccaritavagga ",
  "an4:231.0.3_0": "231. Kavisutta ",
  "an4:231.1.1_0": "“Cattārome, bhikkhave, kavī. ",
  "an4:231.1.2_0": "Katame cattāro? ",
  "an4:231.1.3_0": "Cintākavi, sutakavi, atthakavi, paṭibhānakavi—",
  "an4:231.1.4_0": "Ime kho, bhikkhave, cattāro kavī”ti. ",
  "an4:231.1.5_0": "Ekādasamaṁ. ",
  "an4:231.1.6_0": "Duccaritavaggo tatiyo. ",
  "an4:231.2.0_0": "Tassuddānaṁ",
  "an4:231.2.1_0": "Duccaritaṁ diṭṭhi akataññū ca, ",
  "an4:231.2.2_0": "Pāṇātipātāpi dve maggā; ",
  "an4:231.2.3_0": "Dve vohārapathā vuttā, ",
  "an4:231.2.4_0": "Ahirikaṁ duppaññakavinā cāti. ",
  "an4:232.0.1_0": "Aṅguttara Nikāya 4 ",
  "an4:232.0.2_0": "24. Kammavagga ",
  "an4:232.0.3_0": "232. Saṅkhittasutta ",
  "an4:232.1.1_0": "“Cattārimāni, bhikkhave, kammāni mayā sayaṁ abhiññā sacchikatvā paveditāni. ",
  "an4:232.1.2_0": "Katamāni cattāri? ",
  "an4:232.1.3_0": "Atthi, bhikkhave, kammaṁ kaṇhaṁ kaṇhavipākaṁ; ",
  "an4:232.1.4_0": "atthi, bhikkhave, kammaṁ sukkaṁ sukkavipākaṁ; ",
  "an4:232.1.5_0": "atthi, bhikkhave, kammaṁ kaṇhasukkaṁ kaṇhasukkavipākaṁ; ",
  "an4:232.1.6_0": "atthi, bhikkhave, kammaṁ akaṇhaasukkaṁ akaṇhaasukkavipākaṁ kammakkhayāya saṁvattati. ",
  "an4:232.1.7_0": "Imāni kho, bhikkhave, cattāri kammāni mayā sayaṁ abhiññā sacchikatvā paveditānī”ti. ",
  "an4:232.1.8_0": "Paṭhamaṁ. ",
  "an4:233.0.1_0": "Aṅguttara Nikāya 4 ",
  "an4:233.0.2_0": "24. Kammavagga ",
  "an4:233.0.3_0": "233. Vitthārasutta ",
  "an4:233.1.1_0": "“Cattārimāni, bhikkhave, kammāni mayā sayaṁ abhiññā sacchikatvā paveditāni. ",
  "an4:233.1.2_0": "Katamāni cattāri? ",
  "an4:233.1.3_0": "Atthi, bhikkhave, kammaṁ kaṇhaṁ kaṇhavipākaṁ; ",
  "an4:233.1.4_0": "atthi, bhikkhave, kammaṁ sukkaṁ sukkavipākaṁ; ",
  "an4:233.1.5_0": "atthi, bhikkhave, kammaṁ kaṇhasukkaṁ kaṇhasukkavipākaṁ; ",
  "an4:233.1.6_0": "atthi, bhikkhave, kammaṁ akaṇhaasukkaṁ akaṇhaasukkavipākaṁ kammakkhayāya saṁvattati. ",
  "an4:233.2.1_0": "Katamañca, bhikkhave, kammaṁ kaṇhaṁ kaṇhavipākaṁ? ",
  "an4:233.2.2_0": "Idha,",
  "an4:233.2.2_1": "bhikkhave,",
  "an4:233.2.2_2": "ekacco sabyābajjhaṁ kāyasaṅkhāraṁ abhisaṅkharoti,",
  "an4:233.2.2_3": "sabyābajjhaṁ vacīsaṅkhāraṁ abhisaṅkharoti,",
  "an4:233.2.2_4": "sabyābajjhaṁ manosaṅkhāraṁ abhisaṅkharoti.",
  "an4:233.2.3_0": "So sabyābajjhaṁ kāyasaṅkhāraṁ abhisaṅkharitvā,",
  "an4:233.2.3_1": "sabyābajjhaṁ vacīsaṅkhāraṁ abhisaṅkharitvā,",
  "an4:233.2.3_2": "sabyābajjhaṁ manosaṅkhāraṁ abhisaṅkharitvā sabyābajjhaṁ lokaṁ upapajjati.",
  "an4:233.2.4_0": "Tamenaṁ sabyābajjhaṁ lokaṁ upapannaṁ samānaṁ sabyābajjhā phassā phusanti. ",
  "an4:233.2.5_0": "So sabyābajjhehi phassehi phuṭṭho samāno sabyābajjhaṁ vedanaṁ vediyati ekantadukkhaṁ,",
  "an4:233.2.5_1": "seyyathāpi sattā nerayikā.",
  "an4:233.2.6_0": "Idaṁ vuccati, bhikkhave, kammaṁ kaṇhaṁ kaṇhavipākaṁ. ",
  "an4:233.3.1_0": "Katamañca, bhikkhave, kammaṁ sukkaṁ sukkavipākaṁ? ",
  "an4:233.3.2_0": "Idha,",
  "an4:233.3.2_1": "bhikkhave,",
  "an4:233.3.2_2": "ekacco abyābajjhaṁ kāyasaṅkhāraṁ abhisaṅkharoti,",
  "an4:233.3.2_3": "abyābajjhaṁ vacīsaṅkhāraṁ abhisaṅkharoti,",
  "an4:233.3.2_4": "abyābajjhaṁ manosaṅkhāraṁ abhisaṅkharoti.",
  "an4:233.3.3_0": "So abyābajjhaṁ kāyasaṅkhāraṁ abhisaṅkharitvā,",
  "an4:233.3.3_1": "abyābajjhaṁ vacīsaṅkhāraṁ abhisaṅkharitvā,",
  "an4:233.3.3_2": "abyābajjhaṁ manosaṅkhāraṁ abhisaṅkharitvā abyābajjhaṁ lokaṁ upapajjati.",
  "an4:233.3.4_0": "Tamenaṁ abyābajjhaṁ lokaṁ upapannaṁ samānaṁ abyābajjhā phassā phusanti. ",
  "an4:233.3.5_0": "So abyābajjhehi phassehi phuṭṭho samāno abyābajjhaṁ vedanaṁ vediyati ekantasukhaṁ,",
  "an4:233.3.5_1": "seyyathāpi devā subhakiṇhā.",
  "an4:233.3.6_0": "Idaṁ vuccati, bhikkhave, kammaṁ sukkaṁ sukkavipākaṁ. ",
  "an4:233.4.1_0": "Katamañca, bhikkhave, kammaṁ kaṇhasukkaṁ kaṇhasukkavipākaṁ? ",
  "an4:233.4.2_0": "Idha,",
  "an4:233.4.2_1": "bhikkhave,",
  "an4:233.4.2_2": "ekacco sabyābajjhampi abyābajjhampi kāyasaṅkhāraṁ abhisaṅkharoti,",
  "an4:233.4.2_3": "sabyābajjhampi abyābajjhampi vacīsaṅkhāraṁ abhisaṅkharoti,",
  "an4:233.4.2_4": "sabyābajjhampi abyābajjhampi manosaṅkhāraṁ abhisaṅkharoti.",
  "an4:233.4.3_0": "So sabyābajjhampi abyābajjhampi kāyasaṅkhāraṁ abhisaṅkharitvā,",
  "an4:233.4.3_1": "sabyābajjhampi abyābajjhampi vacīsaṅkhāraṁ abhisaṅkharitvā,",
  "an4:233.4.3_2": "sabyābajjhampi abyābajjhampi manosaṅkhāraṁ abhisaṅkharitvā sabyābajjhampi abyābajjhampi lokaṁ upapajjati.",
  "an4:233.4.4_0": "Tamenaṁ sabyābajjhampi abyābajjhampi lokaṁ upapannaṁ samānaṁ sabyābajjhāpi abyābajjhāpi phassā phusanti. ",
  "an4:233.4.5_0": "So sabyābajjhehipi abyābajjhehipi phassehi phuṭṭho samāno sabyābajjhampi abyābajjhampi vedanaṁ vediyati vokiṇṇasukhadukkhaṁ,",
  "an4:233.4.5_1": "seyyathāpi manussā ekacce ca devā ekacce ca vinipātikā.",
  "an4:233.4.6_0": "Idaṁ vuccati, bhikkhave, kammaṁ kaṇhasukkaṁ kaṇhasukkavipākaṁ. ",
  "an4:233.5.1_0": "Katamañca, bhikkhave, kammaṁ akaṇhaasukkaṁ akaṇhaasukkavipākaṁ kammakkhayāya saṁvattati? ",
  "an4:233.5.2_0": "Tatra,",
  "an4:233.5.2_1": "bhikkhave,",
  "an4:233.5.2_2": "yamidaṁ kammaṁ kaṇhaṁ kaṇhavipākaṁ tassa pahānāya yā cetanā,",
  "an4:233.5.2_3": "yamidaṁ kammaṁ sukkaṁ sukkavipākaṁ tassa pahānāya yā cetanā,",
  "an4:233.5.2_4": "yamidaṁ kammaṁ kaṇhasukkaṁ kaṇhasukkavipākaṁ tassa pahānāya yā cetanā—",
  "an4:233.5.3_0": "idaṁ vuccati, bhikkhave, kammaṁ akaṇhaasukkaṁ akaṇhaasukkavipākaṁ kammakkhayāya saṁvattati. ",
  "an4:233.5.4_0": "Imāni kho, bhikkhave, cattāri kammāni mayā sayaṁ abhiññā sacchikatvā paveditānī”ti. ",
  "an4:233.5.5_0": "Dutiyaṁ. ",
  "an4:234.0.1_0": "Aṅguttara Nikāya 4 ",
  "an4:234.0.2_0": "24. Kammavagga ",
  "an4:234.0.3_0": "234. Soṇakāyanasutta ",
  "an4:234.1.1_0": "Atha kho sikhāmoggallāno brāhmaṇo yena bhagavā tenupasaṅkami;",
  "an4:234.1.1_1": "upasaṅkamitvā bhagavatā saddhiṁ sammodi.",
  "an4:234.1.2_0": "Sammodanīyaṁ kathaṁ sāraṇīyaṁ vītisāretvā ekamantaṁ nisīdi.",
  "an4:234.1.2_1": "Ekamantaṁ nisinno kho sikhāmoggallāno brāhmaṇo bhagavantaṁ etadavoca:",
  "an4:234.2.1_0": "“Purimāni,",
  "an4:234.2.1_1": "bho gotama,",
  "an4:234.2.1_2": "divasāni purimatarāni soṇakāyano māṇavo yenāhaṁ tenupasaṅkami;",
  "an4:234.2.1_3": "upasaṅkamitvā maṁ etadavoca:",
  "an4:234.2.2_0": "‘samaṇo gotamo sabbakammānaṁ akiriyaṁ paññapeti,",
  "an4:234.2.2_1": "sabbakammānaṁ kho pana akiriyaṁ paññapento ucchedaṁ āha lokassa’—",
  "an4:234.2.3_0": "kammasaccāyaṁ, bho, loko kammasamārambhaṭṭhāyī”ti. ",
  "an4:234.3.1_0": "“Dassanampi kho ahaṁ, brāhmaṇa, soṇakāyanassa māṇavassa nābhijānāmi; ",
  "an4:234.3.2_0": "kuto panevarūpo kathāsallāpo. ",
  "an4:234.3.3_0": "Cattārimāni, brāhmaṇa, kammāni mayā sayaṁ abhiññā sacchikatvā paveditāni. ",
  "an4:234.3.4_0": "Katamāni cattāri? ",
  "an4:234.3.5_0": "Atthi, brāhmaṇa, kammaṁ kaṇhaṁ kaṇhavipākaṁ; ",
  "an4:234.3.6_0": "atthi, brāhmaṇa, kammaṁ sukkaṁ sukkavipākaṁ; ",
  "an4:234.3.7_0": "atthi, brāhmaṇa, kammaṁ kaṇhasukkaṁ kaṇhasukkavipākaṁ; ",
  "an4:234.3.8_0": "atthi, brāhmaṇa, kammaṁ akaṇhaasukkaṁ akaṇhaasukkavipākaṁ kammakkhayāya saṁvattati. ",
  "an4:234.4.1_0": "Katamañca, brāhmaṇa, kammaṁ kaṇhaṁ kaṇhavipākaṁ? ",
  "an4:234.4.2_0": "Idha, brāhmaṇa,",
  "an4:234.4.2_1": "ekacco sabyābajjhaṁ kāyasaṅkhāraṁ abhisaṅkharoti,",
  "an4:234.4.2_2": "sabyābajjhaṁ vacīsaṅkhāraṁ abhisaṅkharoti,",
  "an4:234.4.2_3": "sabyābajjhaṁ manosaṅkhāraṁ abhisaṅkharoti.",
  "an4:234.4.3_0": "So sabyābajjhaṁ kāyasaṅkhāraṁ abhisaṅkharitvā,",
  "an4:234.4.3_1": "sabyābajjhaṁ vacīsaṅkhāraṁ abhisaṅkharitvā,",
  "an4:234.4.3_2": "sabyābajjhaṁ manosaṅkhāraṁ abhisaṅkharitvā sabyābajjhaṁ lokaṁ upapajjati.",
  "an4:234.4.4_0": "Tamenaṁ sabyābajjhaṁ lokaṁ upapannaṁ samānaṁ sabyābajjhā phassā phusanti. ",
  "an4:234.4.5_0": "So sabyābajjhehi phassehi phuṭṭho samāno sabyābajjhaṁ vedanaṁ vediyati ekantadukkhaṁ,",
  "an4:234.4.5_1": "seyyathāpi sattā nerayikā.",
  "an4:234.4.6_0": "Idaṁ vuccati, brāhmaṇa, kammaṁ kaṇhaṁ kaṇhavipākaṁ. ",
  "an4:234.5.1_0": "Katamañca, brāhmaṇa, kammaṁ sukkaṁ sukkavipākaṁ? ",
  "an4:234.5.2_0": "Idha, brāhmaṇa,",
  "an4:234.5.2_1": "ekacco abyābajjhaṁ kāyasaṅkhāraṁ abhisaṅkharoti,",
  "an4:234.5.2_2": "abyābajjhaṁ vacīsaṅkhāraṁ abhisaṅkharoti,",
  "an4:234.5.2_3": "abyābajjhaṁ manosaṅkhāraṁ abhisaṅkharoti.",
  "an4:234.5.3_0": "So abyābajjhaṁ kāyasaṅkhāraṁ abhisaṅkharitvā,",
  "an4:234.5.3_1": "abyābajjhaṁ vacīsaṅkhāraṁ abhisaṅkharitvā,",
  "an4:234.5.3_2": "abyābajjhaṁ manosaṅkhāraṁ abhisaṅkharitvā abyābajjhaṁ lokaṁ upapajjati.",
  "an4:234.5.4_0": "Tamenaṁ abyābajjhaṁ lokaṁ upapannaṁ samānaṁ abyābajjhā phassā phusanti. ",
  "an4:234.5.5_0": "So abyābajjhehi phassehi phuṭṭho samāno abyābajjhaṁ vedanaṁ vediyati ekantasukhaṁ,",
  "an4:234.5.5_1": "seyyathāpi devā subhakiṇhā.",
  "an4:234.5.6_0": "Idaṁ vuccati, brāhmaṇa, kammaṁ sukkaṁ sukkavipākaṁ. ",
  "an4:234.6.1_0": "Katamañca, brāhmaṇa, kammaṁ kaṇhasukkaṁ kaṇhasukkavipākaṁ? ",
  "an4:234.6.2_0": "Idha, brāhmaṇa,",
  "an4:234.6.2_1": "ekacco sabyābajjhampi abyābajjhampi kāyasaṅkhāraṁ abhisaṅkharoti,",
  "an4:234.6.2_2": "sabyābajjhampi abyābajjhampi vacīsaṅkhāraṁ abhisaṅkharoti,",
  "an4:234.6.2_3": "sabyābajjhampi abyābajjhampi manosaṅkhāraṁ abhisaṅkharoti.",
  "an4:234.6.3_0": "So sabyābajjhampi abyābajjhampi kāyasaṅkhāraṁ abhisaṅkharitvā,",
  "an4:234.6.3_1": "sabyābajjhampi abyābajjhampi vacīsaṅkhāraṁ abhisaṅkharitvā,",
  "an4:234.6.3_2": "sabyābajjhampi abyābajjhampi manosaṅkhāraṁ abhisaṅkharitvā sabyābajjhampi abyābajjhampi lokaṁ upapajjati.",
  "an4:234.6.4_0": "Tamenaṁ sabyābajjhampi abyābajjhampi lokaṁ upapannaṁ samānaṁ sabyābajjhāpi abyābajjhāpi phassā phusanti. ",
  "an4:234.6.5_0": "So sabyābajjhehipi abyābajjhehipi phassehi phuṭṭho samāno sabyābajjhampi abyābajjhampi vedanaṁ vediyati vokiṇṇasukhadukkhaṁ,",
  "an4:234.6.5_1": "seyyathāpi manussā ekacce ca devā ekacce ca vinipātikā.",
  "an4:234.6.6_0": "Idaṁ vuccati, brāhmaṇa, kammaṁ kaṇhasukkaṁ kaṇhasukkavipākaṁ. ",
  "an4:234.7.1_0": "Katamañca, brāhmaṇa, kammaṁ akaṇhaasukkaṁ akaṇhaasukkavipākaṁ kammakkhayāya saṁvattati? ",
  "an4:234.7.2_0": "Tatra, brāhmaṇa,",
  "an4:234.7.2_1": "yamidaṁ kammaṁ kaṇhaṁ kaṇhavipākaṁ tassa pahānāya yā cetanā,",
  "an4:234.7.2_2": "yamidaṁ kammaṁ sukkaṁ sukkavipākaṁ tassa pahānāya yā cetanā,",
  "an4:234.7.2_3": "yamidaṁ kammaṁ kaṇhasukkaṁ kaṇhasukkavipākaṁ tassa pahānāya yā cetanā—",
  "an4:234.7.3_0": "idaṁ vuccati, brāhmaṇa, kammaṁ akaṇhaasukkaṁ akaṇhaasukkavipākaṁ kammakkhayāya saṁvattati. ",
  "an4:234.7.4_0": "Imāni kho, brāhmaṇa, cattāri kammāni mayā sayaṁ abhiññā sacchikatvā paveditānī”ti. ",
  "an4:234.7.5_0": "Tatiyaṁ. ",
  "an4:235.0.1_0": "Aṅguttara Nikāya 4 ",
  "an4:235.0.2_0": "24. Kammavagga ",
  "an4:235.0.3_0": "235. Paṭhamasikkhāpadasutta ",
  "an4:235.1.1_0": "“Cattārimāni, bhikkhave, kammāni mayā sayaṁ abhiññā sacchikatvā paveditāni. ",
  "an4:235.1.2_0": "Katamāni cattāri? ",
  "an4:235.1.3_0": "Atthi, bhikkhave, kammaṁ kaṇhaṁ kaṇhavipākaṁ; ",
  "an4:235.1.4_0": "atthi, bhikkhave, kammaṁ sukkaṁ sukkavipākaṁ; ",
  "an4:235.1.5_0": "atthi, bhikkhave, kammaṁ kaṇhasukkaṁ kaṇhasukkavipākaṁ; ",
  "an4:235.1.6_0": "atthi, bhikkhave, kammaṁ akaṇhaasukkaṁ akaṇhaasukkavipākaṁ kammakkhayāya saṁvattati. ",
  "an4:235.1.7_0": "Katamañca, bhikkhave, kammaṁ kaṇhaṁ kaṇhavipākaṁ? ",
  "an4:235.1.8_0": "Idha,",
  "an4:235.1.8_1": "bhikkhave,",
  "an4:235.1.8_2": "ekacco pāṇātipātī hoti,",
  "an4:235.1.8_3": "adinnādāyī hoti,",
  "an4:235.1.8_4": "kāmesumicchācārī hoti,",
  "an4:235.1.8_5": "musāvādī hoti,",
  "an4:235.1.8_6": "surāmerayamajjapamādaṭṭhāyī hoti.",
  "an4:235.1.9_0": "Idaṁ vuccati, bhikkhave, kammaṁ kaṇhaṁ kaṇhavipākaṁ. ",
  "an4:235.2.1_0": "Katamañca, bhikkhave, kammaṁ sukkaṁ sukkavipākaṁ? ",
  "an4:235.2.2_0": "Idha,",
  "an4:235.2.2_1": "bhikkhave,",
  "an4:235.2.2_2": "ekacco pāṇātipātā paṭivirato hoti,",
  "an4:235.2.2_3": "adinnādānā paṭivirato hoti,",
  "an4:235.2.2_4": "kāmesumicchācārā paṭivirato hoti,",
  "an4:235.2.2_5": "musāvādā paṭivirato hoti,",
  "an4:235.2.2_6": "surāmerayamajjapamādaṭṭhānā paṭivirato hoti.",
  "an4:235.2.3_0": "Idaṁ vuccati, bhikkhave, kammaṁ sukkaṁ sukkavipākaṁ. ",
  "an4:235.3.1_0": "Katamañca, bhikkhave, kammaṁ kaṇhasukkaṁ kaṇhasukkavipākaṁ? ",
  "an4:235.3.2_0": "Idha,",
  "an4:235.3.2_1": "bhikkhave,",
  "an4:235.3.2_2": "ekacco sabyābajjhampi abyābajjhampi kāyasaṅkhāraṁ abhisaṅkharoti …pe…",
  "an4:235.3.2_3": "idaṁ vuccati,",
  "an4:235.3.2_4": "bhikkhave,",
  "an4:235.3.2_5": "kammaṁ kaṇhasukkaṁ kaṇhasukkavipākaṁ.",
  "an4:235.4.1_0": "Katamañca, bhikkhave, kammaṁ akaṇhaasukkaṁ akaṇhaasukkavipākaṁ kammakkhayāya saṁvattati? ",
  "an4:235.4.2_0": "Tatra,",
  "an4:235.4.2_1": "bhikkhave,",
  "an4:235.4.2_2": "yamidaṁ kammaṁ kaṇhaṁ kaṇhavipākaṁ …pe…",
  "an4:235.4.2_3": "idaṁ vuccati,",
  "an4:235.4.2_4": "bhikkhave,",
  "an4:235.4.2_5": "kammaṁ akaṇhaasukkaṁ akaṇhaasukkavipākaṁ kammakkhayāya saṁvattati.",
  "an4:235.4.3_0": "Imāni kho, bhikkhave, cattāri kammāni mayā sayaṁ abhiññā sacchikatvā paveditānī”ti. ",
  "an4:235.4.4_0": "Catutthaṁ. ",
  "an4:236.0.1_0": "Aṅguttara Nikāya 4 ",
  "an4:236.0.2_0": "24. Kammavagga ",
  "an4:236.0.3_0": "236. Dutiyasikkhāpadasutta ",
  "an4:236.1.1_0": "“Cattārimāni, bhikkhave, kammāni mayā sayaṁ abhiññā sacchikatvā paveditāni. ",
  "an4:236.1.2_0": "Katamāni cattāri? ",
  "an4:236.1.3_0": "Atthi, bhikkhave, kammaṁ kaṇhaṁ kaṇhavipākaṁ; ",
  "an4:236.1.4_0": "atthi, bhikkhave, kammaṁ sukkaṁ sukkavipākaṁ; ",
  "an4:236.1.5_0": "atthi, bhikkhave, kammaṁ kaṇhasukkaṁ kaṇhasukkavipākaṁ; ",
  "an4:236.1.6_0": "atthi, bhikkhave, kammaṁ akaṇhaasukkaṁ akaṇhaasukkavipākaṁ kammakkhayāya saṁvattati. ",
  "an4:236.2.1_0": "Katamañca, bhikkhave, kammaṁ kaṇhaṁ kaṇhavipākaṁ? ",
  "an4:236.2.2_0": "Idha,",
  "an4:236.2.2_1": "bhikkhave,",
  "an4:236.2.2_2": "ekaccena mātā jīvitā voropitā hoti,",
  "an4:236.2.2_3": "pitā jīvitā voropito hoti,",
  "an4:236.2.2_4": "arahaṁ jīvitā voropito hoti,",
  "an4:236.2.2_5": "tathāgatassa duṭṭhena cittena lohitaṁ uppāditaṁ hoti,",
  "an4:236.2.2_6": "saṅgho bhinno hoti.",
  "an4:236.2.3_0": "Idaṁ vuccati, bhikkhave, kammaṁ kaṇhaṁ kaṇhavipākaṁ. ",
  "an4:236.3.1_0": "Katamañca, bhikkhave, kammaṁ sukkaṁ sukkavipākaṁ? ",
  "an4:236.3.2_0": "Idha,",
  "an4:236.3.2_1": "bhikkhave,",
  "an4:236.3.2_2": "ekacco pāṇātipātā paṭivirato hoti,",
  "an4:236.3.2_3": "adinnādānā paṭivirato hoti,",
  "an4:236.3.2_4": "kāmesumicchācārā paṭivirato hoti,",
  "an4:236.3.2_5": "musāvādā paṭivirato hoti,",
  "an4:236.3.2_6": "pisuṇāya vācāya paṭivirato hoti,",
  "an4:236.3.2_7": "pharusāya vācāya paṭivirato hoti,",
  "an4:236.3.2_8": "samphappalāpā paṭivirato hoti,",
  "an4:236.3.2_9": "anabhijjhālu hoti,",
  "an4:236.3.2_10": "abyāpannacitto hoti,",
  "an4:236.3.2_11": "sammādiṭṭhi hoti.",
  "an4:236.3.3_0": "Idaṁ vuccati, bhikkhave, kammaṁ sukkaṁ sukkavipākaṁ. ",
  "an4:236.4.1_0": "Katamañca, bhikkhave, kammaṁ kaṇhasukkaṁ kaṇhasukkavipākaṁ? ",
  "an4:236.4.2_0": "Idha,",
  "an4:236.4.2_1": "bhikkhave,",
  "an4:236.4.2_2": "ekacco sabyābajjhampi abyābajjhampi kāyasaṅkhāraṁ abhisaṅkharoti …pe…",
  "an4:236.4.2_3": "idaṁ vuccati,",
  "an4:236.4.2_4": "bhikkhave,",
  "an4:236.4.2_5": "kammaṁ kaṇhasukkaṁ kaṇhasukkavipākaṁ.",
  "an4:236.5.1_0": "Katamañca, bhikkhave, kammaṁ akaṇhaasukkaṁ akaṇhaasukkavipākaṁ kammakkhayāya saṁvattati? ",
  "an4:236.5.2_0": "Tatra,",
  "an4:236.5.2_1": "bhikkhave,",
  "an4:236.5.2_2": "yamidaṁ kammaṁ kaṇhaṁ kaṇhavipākaṁ …pe…",
  "an4:236.5.2_3": "idaṁ vuccati,",
  "an4:236.5.2_4": "bhikkhave,",
  "an4:236.5.2_5": "kammaṁ akaṇhaasukkaṁ akaṇhaasukkavipākaṁ kammakkhayāya saṁvattati.",
  "an4:236.5.3_0": "Imāni kho, bhikkhave, cattāri kammāni mayā sayaṁ abhiññā sacchikatvā paveditānī”ti. ",
  "an4:236.5.4_0": "Pañcamaṁ. ",
  "an4:237.0.1_0": "Aṅguttara Nikāya 4 ",
  "an4:237.0.2_0": "24. Kammavagga ",
  "an4:237.0.3_0": "237. Ariyamaggasutta ",
  "an4:237.1.1_0": "“Cattārimāni, bhikkhave, kammāni mayā sayaṁ abhiññā sacchikatvā paveditāni. ",
  "an4:237.1.2_0": "Katamāni cattāri? ",
  "an4:237.1.3_0": "Atthi, bhikkhave, kammaṁ kaṇhaṁ kaṇhavipākaṁ; ",
  "an4:237.1.4_0": "atthi, bhikkhave, kammaṁ sukkaṁ sukkavipākaṁ; ",
  "an4:237.1.5_0": "atthi, bhikkhave, kammaṁ kaṇhasukkaṁ kaṇhasukkavipākaṁ; ",
  "an4:237.1.6_0": "atthi, bhikkhave, kammaṁ akaṇhaasukkaṁ akaṇhaasukkavipākaṁ kammakkhayāya saṁvattati. ",
  "an4:237.2.1_0": "Katamañca, bhikkhave, kammaṁ kaṇhaṁ kaṇhavipākaṁ? ",
  "an4:237.2.2_0": "Idha,",
  "an4:237.2.2_1": "bhikkhave,",
  "an4:237.2.2_2": "ekacco sabyābajjhaṁ kāyasaṅkhāraṁ abhisaṅkharoti …pe…",
  "an4:237.2.2_3": "idaṁ vuccati,",
  "an4:237.2.2_4": "bhikkhave,",
  "an4:237.2.2_5": "kammaṁ kaṇhaṁ kaṇhavipākaṁ.",
  "an4:237.3.1_0": "Katamañca, bhikkhave, kammaṁ sukkaṁ sukkavipākaṁ? ",
  "an4:237.3.2_0": "Idha,",
  "an4:237.3.2_1": "bhikkhave,",
  "an4:237.3.2_2": "ekacco abyābajjhaṁ kāyasaṅkhāraṁ abhisaṅkharoti …pe…",
  "an4:237.3.2_3": "idaṁ vuccati,",
  "an4:237.3.2_4": "bhikkhave,",
  "an4:237.3.2_5": "kammaṁ sukkaṁ sukkavipākaṁ.",
  "an4:237.4.1_0": "Katamañca, bhikkhave, kammaṁ kaṇhasukkaṁ kaṇhasukkavipākaṁ? ",
  "an4:237.4.2_0": "Idha,",
  "an4:237.4.2_1": "bhikkhave,",
  "an4:237.4.2_2": "ekacco sabyābajjhampi abyābajjhampi kāyasaṅkhāraṁ abhisaṅkharoti …pe…",
  "an4:237.4.2_3": "idaṁ vuccati,",
  "an4:237.4.2_4": "bhikkhave,",
  "an4:237.4.2_5": "kammaṁ kaṇhasukkaṁ kaṇhasukkavipākaṁ.",
  "an4:237.5.1_0": "Katamañca, bhikkhave, kammaṁ akaṇhaasukkaṁ akaṇhaasukkavipākaṁ kammakkhayāya saṁvattati? ",
  "an4:237.5.2_0": "Sammādiṭṭhi …pe… sammāsamādhi. ",
  "an4:237.5.3_0": "Idaṁ vuccati, bhikkhave, kammaṁ akaṇhaasukkaṁ akaṇhaasukkavipākaṁ kammakkhayāya saṁvattati. ",
  "an4:237.5.4_0": "Imāni kho, bhikkhave, cattāri kammāni mayā sayaṁ abhiññā sacchikatvā paveditānī”ti. ",
  "an4:237.5.5_0": "Chaṭṭhaṁ. ",
  "an4:238.0.1_0": "Aṅguttara Nikāya 4 ",
  "an4:238.0.2_0": "24. Kammavagga ",
  "an4:238.0.3_0": "238. Bojjhaṅgasutta ",
  "an4:238.1.1_0": "“Cattārimāni, bhikkhave, kammāni …pe… kaṇhaṁ kaṇhavipākaṁ …pe… ",
  "an4:238.1.2_0": "idha,",
  "an4:238.1.2_1": "bhikkhave,",
  "an4:238.1.2_2": "ekacco sabyābajjhaṁ kāyasaṅkhāraṁ abhisaṅkharoti …pe…",
  "an4:238.1.2_3": "idaṁ vuccati,",
  "an4:238.1.2_4": "bhikkhave,",
  "an4:238.1.2_5": "kammaṁ kaṇhaṁ kaṇhavipākaṁ.",
  "an4:238.2.1_0": "Katamañca, bhikkhave, kammaṁ sukkaṁ sukkavipākaṁ? ",
  "an4:238.2.2_0": "Idha,",
  "an4:238.2.2_1": "bhikkhave,",
  "an4:238.2.2_2": "ekacco abyābajjhaṁ kāyasaṅkhāraṁ abhisaṅkharoti …pe…",
  "an4:238.2.2_3": "idaṁ vuccati,",
  "an4:238.2.2_4": "bhikkhave,",
  "an4:238.2.2_5": "kammaṁ sukkaṁ sukkavipākaṁ.",
  "an4:238.3.1_0": "Katamañca, bhikkhave, kammaṁ kaṇhasukkaṁ kaṇhasukkavipākaṁ? ",
  "an4:238.3.2_0": "Idha,",
  "an4:238.3.2_1": "bhikkhave,",
  "an4:238.3.2_2": "ekacco sabyābajjhampi abyābajjhampi kāyasaṅkhāraṁ abhisaṅkharoti …pe…",
  "an4:238.3.2_3": "idaṁ vuccati,",
  "an4:238.3.2_4": "bhikkhave,",
  "an4:238.3.2_5": "kammaṁ kaṇhasukkaṁ kaṇhasukkavipākaṁ.",
  "an4:238.4.1_0": "Katamañca, bhikkhave, kammaṁ akaṇhaasukkaṁ akaṇhaasukkavipākaṁ kammakkhayāya saṁvattati? ",
  "an4:238.4.2_0": "Satisambojjhaṅgo,",
  "an4:238.4.2_1": "dhammavicayasambojjhaṅgo,",
  "an4:238.4.2_2": "vīriyasambojjhaṅgo,",
  "an4:238.4.2_3": "pītisambojjhaṅgo,",
  "an4:238.4.2_4": "passaddhisambojjhaṅgo,",
  "an4:238.4.2_5": "samādhisambojjhaṅgo,",
  "an4:238.4.2_6": "upekkhāsambojjhaṅgo—",
  "an4:238.4.3_0": "idaṁ vuccati, bhikkhave, kammaṁ akaṇhaasukkaṁ akaṇhaasukkavipākaṁ kammakkhayāya saṁvattati. ",
  "an4:238.4.4_0": "Imāni kho, bhikkhave, cattāri kammāni mayā sayaṁ abhiññā sacchikatvā paveditānī”ti. ",
  "an4:238.4.5_0": "Sattamaṁ. ",
  "an4:239.0.1_0": "Aṅguttara Nikāya 4 ",
  "an4:239.0.2_0": "24. Kammavagga ",
  "an4:239.0.3_0": "239. Sāvajjasutta ",
  "an4:239.1.1_0": "“Catūhi, bhikkhave, dhammehi samannāgato yathābhataṁ nikkhitto evaṁ niraye. ",
  "an4:239.1.2_0": "Katamehi catūhi? ",
  "an4:239.1.3_0": "Sāvajjena kāyakammena, sāvajjena vacīkammena, sāvajjena manokammena, sāvajjāya diṭṭhiyā—",
  "an4:239.1.4_0": "imehi kho, bhikkhave, catūhi dhammehi samannāgato yathābhataṁ nikkhitto evaṁ niraye. ",
  "an4:239.2.1_0": "Catūhi, bhikkhave, dhammehi samannāgato yathābhataṁ nikkhitto evaṁ sagge. ",
  "an4:239.2.2_0": "Katamehi catūhi? ",
  "an4:239.2.3_0": "Anavajjena kāyakammena, anavajjena vacīkammena, anavajjena manokammena, anavajjāya diṭṭhiyā—",
  "an4:239.2.4_0": "imehi kho, bhikkhave, catūhi dhammehi samannāgato yathābhataṁ nikkhitto evaṁ sagge”ti. ",
  "an4:239.2.5_0": "Aṭṭhamaṁ. ",
  "an4:240.0.1_0": "Aṅguttara Nikāya 4 ",
  "an4:240.0.2_0": "24. Kammavagga ",
  "an4:240.0.3_0": "240. Abyābajjhasutta ",
  "an4:240.1.1_0": "“Catūhi, bhikkhave, dhammehi samannāgato yathābhataṁ nikkhitto evaṁ niraye. ",
  "an4:240.1.2_0": "Katamehi catūhi? ",
  "an4:240.1.3_0": "Sabyābajjhena kāyakammena,",
  "an4:240.1.3_1": "sabyābajjhena vacīkammena,",
  "an4:240.1.3_2": "sabyābajjhena manokammena,",
  "an4:240.1.3_3": "sabyābajjhāya diṭṭhiyā—",
  "an4:240.1.4_0": "imehi kho, bhikkhave, catūhi dhammehi samannāgato yathābhataṁ nikkhitto evaṁ niraye. ",
  "an4:240.2.1_0": "Catūhi, bhikkhave, dhammehi samannāgato yathābhataṁ nikkhitto evaṁ sagge. ",
  "an4:240.2.2_0": "Katamehi catūhi? ",
  "an4:240.2.3_0": "Abyābajjhena kāyakammena, abyābajjhena vacīkammena, abyābajjhena manokammena, abyābajjhāya diṭṭhiyā—",
  "an4:240.2.4_0": "imehi kho, bhikkhave, catūhi dhammehi samannāgato yathābhataṁ nikkhitto evaṁ sagge”ti. ",
  "an4:240.2.5_0": "Navamaṁ. ",
  "an4:241.0.1_0": "Aṅguttara Nikāya 4 ",
  "an4:241.0.2_0": "24. Kammavagga ",
  "an4:241.0.3_0": "241. Samaṇasutta ",
  "an4:241.1.1_0": "“‘Idheva, bhikkhave, paṭhamo samaṇo, idha dutiyo samaṇo, idha tatiyo samaṇo, idha catuttho samaṇo; ",
  "an4:241.1.2_0": "suññā parappavādā samaṇehi aññehī’ti—",
  "an4:241.1.3_0": "evametaṁ, bhikkhave, sammā sīhanādaṁ nadatha. ",
  "an4:241.2.1_0": "Katamo ca, bhikkhave, paṭhamo samaṇo? ",
  "an4:241.2.2_0": "Idha,",
  "an4:241.2.2_1": "bhikkhave,",
  "an4:241.2.2_2": "bhikkhu tiṇṇaṁ saṁyojanānaṁ parikkhayā sotāpanno hoti avinipātadhammo niyato sambodhiparāyaṇo.",
  "an4:241.2.3_0": "Ayaṁ, bhikkhave, paṭhamo samaṇo. ",
  "an4:241.3.1_0": "Katamo ca, bhikkhave, dutiyo samaṇo? ",
  "an4:241.3.2_0": "Idha,",
  "an4:241.3.2_1": "bhikkhave,",
  "an4:241.3.2_2": "bhikkhu tiṇṇaṁ saṁyojanānaṁ parikkhayā rāgadosamohānaṁ tanuttā sakadāgāmī hoti,",
  "an4:241.3.2_3": "sakideva imaṁ lokaṁ āgantvā dukkhassantaṁ karoti.",
  "an4:241.3.3_0": "Ayaṁ, bhikkhave, dutiyo samaṇo. ",
  "an4:241.4.1_0": "Katamo ca, bhikkhave, tatiyo samaṇo? ",
  "an4:241.4.2_0": "Idha,",
  "an4:241.4.2_1": "bhikkhave,",
  "an4:241.4.2_2": "bhikkhu pañcannaṁ orambhāgiyānaṁ saṁyojanānaṁ parikkhayā opapātiko hoti tattha parinibbāyī anāvattidhammo tasmā lokā.",
  "an4:241.4.3_0": "Ayaṁ, bhikkhave, tatiyo samaṇo. ",
  "an4:241.5.1_0": "Katamo ca, bhikkhave, catuttho samaṇo? ",
  "an4:241.5.2_0": "Idha,",
  "an4:241.5.2_1": "bhikkhave,",
  "an4:241.5.2_2": "bhikkhu āsavānaṁ khayā anāsavaṁ cetovimuttiṁ paññāvimuttiṁ diṭṭheva dhamme sayaṁ abhiññā sacchikatvā upasampajja viharati.",
  "an4:241.5.3_0": "Ayaṁ, bhikkhave, catuttho samaṇo. ",
  "an4:241.6.1_0": "‘Idheva, bhikkhave, paṭhamo samaṇo, idha dutiyo samaṇo, idha tatiyo samaṇo, idha catuttho samaṇo; ",
  "an4:241.6.2_0": "suññā parappavādā samaṇebhi aññehī’ti—",
  "an4:241.6.3_0": "evametaṁ, bhikkhave, sammā sīhanādaṁ nadathā”ti. ",
  "an4:241.6.4_0": "Dasamaṁ. ",
  "an4:242.0.1_0": "Aṅguttara Nikāya 4 ",
  "an4:242.0.2_0": "24. Kammavagga ",
  "an4:242.0.3_0": "242. Sappurisānisaṁsasutta ",
  "an4:242.1.1_0": "“Sappurisaṁ, bhikkhave, nissāya cattāro ānisaṁsā pāṭikaṅkhā. ",
  "an4:242.1.2_0": "Katame cattāro? ",
  "an4:242.1.3_0": "Ariyena sīlena vaḍḍhati,",
  "an4:242.1.3_1": "ariyena samādhinā vaḍḍhati,",
  "an4:242.1.3_2": "ariyāya paññāya vaḍḍhati,",
  "an4:242.1.3_3": "ariyāya vimuttiyā vaḍḍhati—",
  "an4:242.1.4_0": "sappurisaṁ, bhikkhave, nissāya ime cattāro ānisaṁsā pāṭikaṅkhā”ti. ",
  "an4:242.1.5_0": "Ekādasamaṁ. ",
  "an4:242.1.6_0": "Kammavaggo catuttho. ",
  "an4:242.2.0_0": "Tassuddānaṁ",
  "an4:242.2.1_0": "Saṅkhitta vitthāra soṇakāyana, ",
  "an4:242.2.2_0": "Sikkhāpadaṁ ariyamaggo bojjhaṅgaṁ; ",
  "an4:242.2.3_0": "Sāvajjañceva abyābajjhaṁ, ",
  "an4:242.2.4_0": "Samaṇo ca sappurisānisaṁsoti. ",
  "an4:243.0.1_0": "Aṅguttara Nikāya 4 ",
  "an4:243.0.2_0": "25. Āpattibhayavagga ",
  "an4:243.0.3_0": "243. Saṅghabhedakasutta ",
  "an4:243.1.1_0": "Ekaṁ samayaṁ bhagavā kosambiyaṁ viharati ghositārāme. ",
  "an4:243.1.2_0": "Atha kho āyasmā ānando yena bhagavā tenupasaṅkami;",
  "an4:243.1.2_1": "upasaṅkamitvā bhagavantaṁ abhivādetvā ekamantaṁ nisīdi.",
  "an4:243.1.2_2": "Ekamantaṁ nisinnaṁ kho āyasmantaṁ ānandaṁ bhagavā etadavoca:",
  "an4:243.1.3_0": "“api nu taṁ, ānanda, adhikaraṇaṁ vūpasantan”ti? ",
  "an4:243.1.4_0": "“Kuto taṁ, bhante, adhikaraṇaṁ vūpasamissati. ",
  "an4:243.1.5_0": "Āyasmato, bhante, anuruddhassa bāhiyo nāma saddhivihāriko kevalakappaṁ saṅghabhedāya ṭhito. ",
  "an4:243.1.6_0": "Tatrāyasmā anuruddho na ekavācikampi bhaṇitabbaṁ maññatī”ti. ",
  "an4:243.2.1_0": "“Kadā panānanda, anuruddho saṅghamajjhe adhikaraṇesu voyuñjati. ",
  "an4:243.2.2_0": "Nanu, ānanda,",
  "an4:243.2.2_1": "yāni kānici adhikaraṇāni uppajjanti,",
  "an4:243.2.2_2": "sabbāni tāni tumhe ceva vūpasametha sāriputtamoggallānā ca.",
  "an4:243.3.1_0": "Cattārome, ānanda, atthavase sampassamāno pāpabhikkhu saṅghabhedena nandati. ",
  "an4:243.3.2_0": "Katame cattāro? ",
  "an4:243.3.3_0": "Idhānanda,",
  "an4:243.3.3_1": "pāpabhikkhu dussīlo hoti pāpadhammo asuci saṅkassarasamācāro paṭicchannakammanto assamaṇo samaṇapaṭiñño",
  "an4:243.3.3_2": "abrahmacārī brahmacāripaṭiñño antopūti avassuto kasambujāto.",
  "an4:243.3.4_0": "Tassa evaṁ hoti: ",
  "an4:243.3.5_0": "‘sace kho maṁ bhikkhū jānissanti—",
  "an4:243.3.6_0": "dussīlo pāpadhammo asuci saṅkassarasamācāro paṭicchannakammanto assamaṇo samaṇapaṭiñño abrahmacārī brahmacāripaṭiñño antopūti avassuto kasambujātoti,",
  "an4:243.3.6_1": "samaggā maṁ santā nāsessanti;",
  "an4:243.3.7_0": "vaggā pana maṁ na nāsessantī’ti. ",
  "an4:243.3.8_0": "Idaṁ, ānanda, paṭhamaṁ atthavasaṁ sampassamāno pāpabhikkhu saṅghabhedena nandati. ",
  "an4:243.4.1_0": "Puna caparaṁ, ānanda, pāpabhikkhu micchādiṭṭhiko hoti, antaggāhikāya diṭṭhiyā samannāgato. ",
  "an4:243.4.2_0": "Tassa evaṁ hoti: ",
  "an4:243.4.3_0": "‘sace kho maṁ bhikkhū jānissanti—",
  "an4:243.4.4_0": "micchādiṭṭhiko antaggāhikāya diṭṭhiyā samannāgatoti, samaggā maṁ santā nāsessanti; ",
  "an4:243.4.5_0": "vaggā pana maṁ na nāsessantī’ti. ",
  "an4:243.4.6_0": "Idaṁ, ānanda, dutiyaṁ atthavasaṁ sampassamāno pāpabhikkhu saṅghabhedena nandati. ",
  "an4:243.5.1_0": "Puna caparaṁ, ānanda, pāpabhikkhu micchāājīvo hoti, micchāājīvena jīvikaṁ kappeti. ",
  "an4:243.5.2_0": "Tassa evaṁ hoti: ",
  "an4:243.5.3_0": "‘sace kho maṁ bhikkhū jānissanti—",
  "an4:243.5.4_0": "micchāājīvo micchāājīvena jīvikaṁ kappetīti, samaggā maṁ santā nāsessanti; ",
  "an4:243.5.5_0": "vaggā pana maṁ na nāsessantī’ti. ",
  "an4:243.5.6_0": "Idaṁ, ānanda, tatiyaṁ atthavasaṁ sampassamāno pāpabhikkhu saṅghabhedena nandati. ",
  "an4:243.6.1_0": "Puna caparaṁ, ānanda, pāpabhikkhu lābhakāmo hoti sakkārakāmo anavaññattikāmo. ",
  "an4:243.6.2_0": "Tassa evaṁ hoti: ",
  "an4:243.6.3_0": "‘sace kho maṁ bhikkhū jānissanti—",
  "an4:243.6.4_0": "lābhakāmo sakkārakāmo anavaññattikāmoti,",
  "an4:243.6.4_1": "samaggā maṁ santā na sakkarissanti na garuṁ karissanti na mānessanti na pūjessanti;",
  "an4:243.6.5_0": "vaggā pana maṁ sakkarissanti garuṁ karissanti mānessanti pūjessantī’ti. ",
  "an4:243.6.6_0": "Idaṁ, ānanda, catutthaṁ atthavasaṁ sampassamāno pāpabhikkhu saṅghabhedena nandati. ",
  "an4:243.6.7_0": "Ime kho, ānanda, cattāro atthavase sampassamāno pāpabhikkhu saṅghabhedena nandatī”ti. ",
  "an4:243.6.8_0": "Paṭhamaṁ. ",
  "an4:244.0.1_0": "Aṅguttara Nikāya 4 ",
  "an4:244.0.2_0": "25. Āpattibhayavagga ",
  "an4:244.0.3_0": "244. Āpattibhayasutta ",
  "an4:244.1.1_0": "“Cattārimāni, bhikkhave, āpattibhayāni. ",
  "an4:244.1.2_0": "Katamāni cattāri? ",
  "an4:244.1.3_0": "Seyyathāpi, bhikkhave, coraṁ āgucāriṁ gahetvā rañño dasseyyuṁ: ",
  "an4:244.1.4_0": "‘ayaṁ te, deva, coro āgucārī. ",
  "an4:244.1.5_0": "Imassa devo daṇḍaṁ paṇetū’ti. ",
  "an4:244.1.6_0": "Tamenaṁ rājā evaṁ vadeyya: ",
  "an4:244.1.7_0": "‘gacchatha, bho,",
  "an4:244.1.7_1": "imaṁ purisaṁ daḷhāya rajjuyā pacchābāhaṁ gāḷhabandhanaṁ bandhitvā khuramuṇḍaṁ karitvā kharassarena paṇavena",
  "an4:244.1.7_2": "rathikāya rathikaṁ siṅghāṭakena siṅghāṭakaṁ parinetvā dakkhiṇena dvārena nikkhāmetvā dakkhiṇato nagarassa",
  "an4:244.1.7_3": "sīsaṁ chindathā’ti.",
  "an4:244.1.8_0": "Tamenaṁ rañño purisā daḷhāya rajjuyā pacchābāhaṁ gāḷhabandhanaṁ bandhitvā khuramuṇḍaṁ karitvā kharassarena",
  "an4:244.1.8_1": "paṇavena rathikāya rathikaṁ siṅghāṭakena siṅghāṭakaṁ parinetvā dakkhiṇena dvārena nikkhāmetvā dakkhiṇato",
  "an4:244.1.8_2": "nagarassa sīsaṁ chindeyyuṁ.",
  "an4:244.1.9_0": "Tatraññatarassa thalaṭṭhassa purisassa evamassa: ",
  "an4:244.1.10_0": "‘pāpakaṁ vata, bho, ayaṁ puriso kammaṁ akāsi gārayhaṁ sīsacchejjaṁ. ",
  "an4:244.1.11_0": "Yatra hi nāma rañño purisā daḷhāya rajjuyā pacchābāhaṁ gāḷhabandhanaṁ bandhitvā khuramuṇḍaṁ karitvā kharassarena",
  "an4:244.1.11_1": "paṇavena rathikāya rathikaṁ siṅghāṭakena siṅghāṭakaṁ parinetvā dakkhiṇena dvārena nikkhāmetvā dakkhiṇato",
  "an4:244.1.11_2": "nagarassa sīsaṁ chindissanti.",
  "an4:244.1.12_0": "So vatassāhaṁ evarūpaṁ pāpakammaṁ na kareyyaṁ gārayhaṁ sīsacchejjan’ti. ",
  "an4:244.1.13_0": "Evamevaṁ kho,",
  "an4:244.1.13_1": "bhikkhave,",
  "an4:244.1.13_2": "yassa kassaci bhikkhussa vā bhikkhuniyā vā evaṁ tibbā bhayasaññā paccupaṭṭhitā hoti pārājikesu dhammesu.",
  "an4:244.1.14_0": "Tassetaṁ pāṭikaṅkhaṁ—anāpanno vā pārājikaṁ dhammaṁ na āpajjissati,",
  "an4:244.1.14_1": "āpanno vā pārājikaṁ dhammaṁ yathādhammaṁ paṭikarissati.",
  "an4:244.2.1_0": "Seyyathāpi,",
  "an4:244.2.1_1": "bhikkhave,",
  "an4:244.2.1_2": "puriso kāḷavatthaṁ paridhāya kese pakiritvā musalaṁ khandhe āropetvā mahājanakāyaṁ upasaṅkamitvā evaṁ vadeyya:",
  "an4:244.2.2_0": "‘ahaṁ, bhante, pāpakammaṁ akāsiṁ gārayhaṁ mosallaṁ, yena me āyasmanto attamanā honti taṁ karomī’ti. ",
  "an4:244.2.3_0": "Tatraññatarassa thalaṭṭhassa purisassa evamassa: ",
  "an4:244.2.4_0": "‘pāpakaṁ vata, bho, ayaṁ puriso kammaṁ akāsi gārayhaṁ mosallaṁ. ",
  "an4:244.2.5_0": "Yatra hi nāma kāḷavatthaṁ paridhāya kese pakiritvā musalaṁ khandhe āropetvā mahājanakāyaṁ upasaṅkamitvā evaṁ vakkhati: ",
  "an4:244.2.6_0": "“ahaṁ, bhante, pāpakammaṁ akāsiṁ gārayhaṁ mosallaṁ, yena me āyasmanto attamanā honti taṁ karomī”ti. ",
  "an4:244.2.7_0": "So vatassāhaṁ evarūpaṁ pāpakammaṁ na kareyyaṁ gārayhaṁ mosallan’ti. ",
  "an4:244.2.8_0": "Evamevaṁ kho,",
  "an4:244.2.8_1": "bhikkhave,",
  "an4:244.2.8_2": "yassa kassaci bhikkhussa vā bhikkhuniyā vā evaṁ tibbā bhayasaññā paccupaṭṭhitā hoti saṅghādisesesu dhammesu,",
  "an4:244.2.8_3": "tassetaṁ pāṭikaṅkhaṁ—anāpanno vā saṅghādisesaṁ dhammaṁ na āpajjissati,",
  "an4:244.2.8_4": "āpanno vā saṅghādisesaṁ dhammaṁ yathādhammaṁ paṭikarissati.",
  "an4:244.3.1_0": "Seyyathāpi,",
  "an4:244.3.1_1": "bhikkhave,",
  "an4:244.3.1_2": "puriso kāḷavatthaṁ paridhāya kese pakiritvā bhasmapuṭaṁ khandhe āropetvā mahājanakāyaṁ upasaṅkamitvā evaṁ vadeyya:",
  "an4:244.3.2_0": "‘ahaṁ, bhante, pāpakammaṁ akāsiṁ gārayhaṁ bhasmapuṭaṁ. ",
  "an4:244.3.3_0": "Yena me āyasmanto attamanā honti taṁ karomī’ti. ",
  "an4:244.3.4_0": "Tatraññatarassa thalaṭṭhassa purisassa evamassa: ",
  "an4:244.3.5_0": "‘pāpakaṁ vata, bho, ayaṁ puriso kammaṁ akāsi gārayhaṁ bhasmapuṭaṁ. ",
  "an4:244.3.6_0": "Yatra hi nāma kāḷavatthaṁ paridhāya kese pakiritvā bhasmapuṭaṁ khandhe āropetvā mahājanakāyaṁ upasaṅkamitvā evaṁ vakkhati: ",
  "an4:244.3.7_0": "“ahaṁ, bhante, pāpakammaṁ akāsiṁ gārayhaṁ bhasmapuṭaṁ; ",
  "an4:244.3.8_0": "yena me āyasmanto attamanā honti taṁ karomī”ti. ",
  "an4:244.3.9_0": "So vatassāhaṁ evarūpaṁ pāpakammaṁ na kareyyaṁ gārayhaṁ bhasmapuṭan’ti. ",
  "an4:244.3.10_0": "Evamevaṁ kho,",
  "an4:244.3.10_1": "bhikkhave,",
  "an4:244.3.10_2": "yassa kassaci bhikkhussa vā bhikkhuniyā vā evaṁ tibbā bhayasaññā paccupaṭṭhitā hoti pācittiyesu dhammesu,",
  "an4:244.3.10_3": "tassetaṁ pāṭikaṅkhaṁ—anāpanno vā pācittiyaṁ dhammaṁ na āpajjissati,",
  "an4:244.3.10_4": "āpanno vā pācittiyaṁ dhammaṁ yathādhammaṁ paṭikarissati.",
  "an4:244.4.1_0": "Seyyathāpi,",
  "an4:244.4.1_1": "bhikkhave,",
  "an4:244.4.1_2": "puriso kāḷavatthaṁ paridhāya kese pakiritvā mahājanakāyaṁ upasaṅkamitvā evaṁ vadeyya:",
  "an4:244.4.2_0": "‘ahaṁ, bhante, pāpakammaṁ akāsiṁ gārayhaṁ upavajjaṁ. ",
  "an4:244.4.3_0": "Yena me āyasmanto attamanā honti taṁ karomī’ti. ",
  "an4:244.4.4_0": "Tatraññatarassa thalaṭṭhassa purisassa evamassa: ",
  "an4:244.4.5_0": "‘pāpakaṁ vata, bho, ayaṁ puriso kammaṁ akāsi gārayhaṁ upavajjaṁ. ",
  "an4:244.4.6_0": "Yatra hi nāma kāḷavatthaṁ paridhāya kese pakiritvā mahājanakāyaṁ upasaṅkamitvā evaṁ vakkhati: ",
  "an4:244.4.7_0": "“ahaṁ, bhante, pāpakammaṁ akāsiṁ gārayhaṁ upavajjaṁ; ",
  "an4:244.4.8_0": "yena me āyasmanto attamanā honti taṁ karomī”ti. ",
  "an4:244.4.9_0": "So vatassāhaṁ evarūpaṁ pāpakammaṁ na kareyyaṁ gārayhaṁ upavajjan’ti. ",
  "an4:244.4.10_0": "Evamevaṁ kho,",
  "an4:244.4.10_1": "bhikkhave,",
  "an4:244.4.10_2": "yassa kassaci bhikkhussa vā bhikkhuniyā vā evaṁ tibbā bhayasaññā paccupaṭṭhitā hoti pāṭidesanīyesu dhammesu,",
  "an4:244.4.10_3": "tassetaṁ pāṭikaṅkhaṁ—anāpanno vā pāṭidesanīyaṁ dhammaṁ na āpajjissati,",
  "an4:244.4.10_4": "āpanno vā pāṭidesanīyaṁ dhammaṁ yathādhammaṁ paṭikarissati.",
  "an4:244.4.11_0": "Imāni kho, bhikkhave, cattāri āpattibhayānī”ti. ",
  "an4:244.4.12_0": "Dutiyaṁ. ",
  "an4:245.0.1_0": "Aṅguttara Nikāya 4 ",
  "an4:245.0.2_0": "25. Āpattibhayavagga ",
  "an4:245.0.3_0": "245. Sikkhānisaṁsasutta ",
  "an4:245.1.1_0": "“Sikkhānisaṁsamidaṁ, bhikkhave, brahmacariyaṁ vussati paññuttaraṁ vimuttisāraṁ satādhipateyyaṁ. ",
  "an4:245.1.2_0": "Kathañca, bhikkhave, sikkhānisaṁsaṁ hoti? ",
  "an4:245.1.3_0": "Idha,",
  "an4:245.1.3_1": "bhikkhave,",
  "an4:245.1.3_2": "mayā sāvakānaṁ ābhisamācārikā sikkhā paññattā appasannānaṁ pasādāya pasannānaṁ bhiyyobhāvāya.",
  "an4:245.1.4_0": "Yathā yathā,",
  "an4:245.1.4_1": "bhikkhave,",
  "an4:245.1.4_2": "mayā sāvakānaṁ ābhisamācārikā sikkhā paññattā appasannānaṁ pasādāya pasannānaṁ bhiyyobhāvāya tathā tathā",
  "an4:245.1.4_3": "so tassā sikkhāya akhaṇḍakārī hoti acchiddakārī asabalakārī akammāsakārī,",
  "an4:245.1.4_4": "samādāya sikkhati sikkhāpadesu.",
  "an4:245.2.1_0": "Puna caparaṁ,",
  "an4:245.2.1_1": "bhikkhave,",
  "an4:245.2.1_2": "mayā sāvakānaṁ ādibrahmacariyikā sikkhā paññattā sabbaso sammā dukkhakkhayāya.",
  "an4:245.2.2_0": "Yathā yathā,",
  "an4:245.2.2_1": "bhikkhave,",
  "an4:245.2.2_2": "mayā sāvakānaṁ ādibrahmacariyikā sikkhā paññattā sabbaso sammā dukkhakkhayāya tathā tathā so tassā sikkhāya",
  "an4:245.2.2_3": "akhaṇḍakārī hoti acchiddakārī asabalakārī akammāsakārī,",
  "an4:245.2.2_4": "samādāya sikkhati sikkhāpadesu.",
  "an4:245.2.3_0": "Evaṁ kho, bhikkhave, sikkhānisaṁsaṁ hoti. ",
  "an4:245.3.1_0": "Kathañca, bhikkhave, paññuttaraṁ hoti? ",
  "an4:245.3.2_0": "Idha, bhikkhave, mayā sāvakānaṁ dhammā desitā sabbaso sammā dukkhakkhayāya. ",
  "an4:245.3.3_0": "Yathā yathā,",
  "an4:245.3.3_1": "bhikkhave,",
  "an4:245.3.3_2": "mayā sāvakānaṁ dhammā desitā sabbaso sammā dukkhakkhayāya tathā tathāssa te dhammā paññāya samavekkhitā honti.",
  "an4:245.3.4_0": "Evaṁ kho, bhikkhave, paññuttaraṁ hoti. ",
  "an4:245.4.1_0": "Kathañca, bhikkhave, vimuttisāraṁ hoti? ",
  "an4:245.4.2_0": "Idha, bhikkhave, mayā sāvakānaṁ dhammā desitā sabbaso sammā dukkhakkhayāya. ",
  "an4:245.4.3_0": "Yathā yathā,",
  "an4:245.4.3_1": "bhikkhave,",
  "an4:245.4.3_2": "mayā sāvakānaṁ dhammā desitā sabbaso sammā dukkhakkhayāya tathā tathāssa te dhammā vimuttiyā phusitā honti.",
  "an4:245.4.4_0": "Evaṁ kho, bhikkhave, vimuttisāraṁ hoti. ",
  "an4:245.5.1_0": "Kathañca, bhikkhave, satādhipateyyaṁ hoti? ",
  "an4:245.5.2_0": "‘Iti aparipūraṁ vā ābhisamācārikaṁ sikkhaṁ paripūressāmi,",
  "an4:245.5.2_1": "paripūraṁ vā ābhisamācārikaṁ sikkhaṁ tattha tattha paññāya anuggahessāmī’ti—ajjhattaṁyeva sati sūpaṭṭhitā hoti.",
  "an4:245.5.3_0": "‘Iti aparipūraṁ vā ādibrahmacariyikaṁ sikkhaṁ paripūressāmi,",
  "an4:245.5.3_1": "paripūraṁ vā ādibrahmacariyikaṁ sikkhaṁ tattha tattha paññāya anuggahessāmī’ti—ajjhattaṁyeva sati sūpaṭṭhitā hoti.",
  "an4:245.5.4_0": "‘Iti asamavekkhitaṁ vā dhammaṁ paññāya samavekkhissāmi,",
  "an4:245.5.4_1": "samavekkhitaṁ vā dhammaṁ tattha tattha paññāya anuggahessāmī’ti—ajjhattaṁyeva sati sūpaṭṭhitā hoti.",
  "an4:245.5.5_0": "‘Iti aphusitaṁ vā dhammaṁ vimuttiyā phusissāmi,",
  "an4:245.5.5_1": "phusitaṁ vā dhammaṁ tattha tattha paññāya anuggahessāmī’ti—ajjhattaṁyeva sati sūpaṭṭhitā hoti.",
  "an4:245.5.6_0": "Evaṁ kho, bhikkhave, satādhipateyyaṁ hoti. ",
  "an4:245.5.7_0": "‘Sikkhānisaṁsamidaṁ, bhikkhave, brahmacariyaṁ vussati paññuttaraṁ vimuttisāraṁ satādhipateyyan’ti, ",
  "an4:245.5.8_0": "iti yaṁ taṁ vuttaṁ idametaṁ paṭicca vuttan”ti. ",
  "an4:245.5.9_0": "Tatiyaṁ. ",
  "an4:246.0.1_0": "Aṅguttara Nikāya 4 ",
  "an4:246.0.2_0": "25. Āpattibhayavagga ",
  "an4:246.0.3_0": "246. Seyyāsutta ",
  "an4:246.1.1_0": "“Catasso imā, bhikkhave, seyyā. ",
  "an4:246.1.2_0": "Katamā catasso? ",
  "an4:246.1.3_0": "Petaseyyā, kāmabhogiseyyā, sīhaseyyā, tathāgataseyyā. ",
  "an4:246.1.4_0": "Katamā ca, bhikkhave, petaseyyā? ",
  "an4:246.1.5_0": "Yebhuyyena, bhikkhave, petā uttānā senti; ",
  "an4:246.1.6_0": "ayaṁ vuccati, bhikkhave, petaseyyā. ",
  "an4:246.2.1_0": "Katamā ca, bhikkhave, kāmabhogiseyyā? ",
  "an4:246.2.2_0": "Yebhuyyena, bhikkhave, kāmabhogī vāmena passena senti; ",
  "an4:246.2.3_0": "ayaṁ vuccati, bhikkhave, kāmabhogiseyyā. ",
  "an4:246.3.1_0": "Katamā ca, bhikkhave, sīhaseyyā? ",
  "an4:246.3.2_0": "Sīho,",
  "an4:246.3.2_1": "bhikkhave,",
  "an4:246.3.2_2": "migarājā dakkhiṇena passena seyyaṁ kappeti,",
  "an4:246.3.2_3": "pāde pādaṁ accādhāya,",
  "an4:246.3.2_4": "antarasatthimhi naṅguṭṭhaṁ anupakkhipitvā.",
  "an4:246.3.3_0": "So paṭibujjhitvā purimaṁ kāyaṁ abbhunnāmetvā pacchimaṁ kāyaṁ anuviloketi. ",
  "an4:246.3.4_0": "Sace,",
  "an4:246.3.4_1": "bhikkhave,",
  "an4:246.3.4_2": "sīho migarājā kiñci passati kāyassa vikkhittaṁ vā visaṭaṁ vā, tena,",
  "an4:246.3.4_3": "bhikkhave,",
  "an4:246.3.4_4": "sīho migarājā anattamano hoti.",
  "an4:246.3.5_0": "Sace pana,",
  "an4:246.3.5_1": "bhikkhave,",
  "an4:246.3.5_2": "sīho migarājā na kiñci passati kāyassa vikkhittaṁ vā visaṭaṁ vā, tena,",
  "an4:246.3.5_3": "bhikkhave,",
  "an4:246.3.5_4": "sīho migarājā attamano hoti.",
  "an4:246.3.6_0": "Ayaṁ vuccati, bhikkhave, sīhaseyyā. ",
  "an4:246.4.1_0": "Katamā ca, bhikkhave, tathāgataseyyā? ",
  "an4:246.4.2_0": "Idha, bhikkhave, tathāgato vivicceva kāmehi …pe… catutthaṁ jhānaṁ upasampajja viharati. ",
  "an4:246.4.3_0": "Ayaṁ vuccati, bhikkhave, tathāgataseyyā. ",
  "an4:246.4.4_0": "Imā kho, bhikkhave, catasso seyyā”ti. ",
  "an4:246.4.5_0": "Catutthaṁ. ",
  "an4:247.0.1_0": "Aṅguttara Nikāya 4 ",
  "an4:247.0.2_0": "25. Āpattibhayavagga ",
  "an4:247.0.3_0": "247. Thūpārahasutta ",
  "an4:247.1.1_0": "“Cattārome, bhikkhave, thūpārahā. ",
  "an4:247.1.2_0": "Katame cattāro? ",
  "an4:247.1.3_0": "Tathāgato arahaṁ sammāsambuddho thūpāraho,",
  "an4:247.1.3_1": "paccekabuddho thūpāraho,",
  "an4:247.1.3_2": "tathāgatasāvako thūpāraho,",
  "an4:247.1.3_3": "rājā cakkavattī thūpāraho—",
  "an4:247.1.4_0": "Ime kho, bhikkhave, cattāro thūpārahā”ti. ",
  "an4:247.1.5_0": "Pañcamaṁ. ",
  "an4:248.0.1_0": "Aṅguttara Nikāya 4 ",
  "an4:248.0.2_0": "25. Āpattibhayavagga ",
  "an4:248.0.3_0": "248. Paññāvuddhisutta ",
  "an4:248.1.1_0": "“Cattārome, bhikkhave, dhammā paññāvuddhiyā saṁvattanti. ",
  "an4:248.1.2_0": "Katame cattāro? ",
  "an4:248.1.3_0": "Sappurisasaṁsevo, saddhammasavanaṁ, yonisomanasikāro, dhammānudhammappaṭipatti—",
  "an4:248.1.4_0": "Ime kho, bhikkhave, cattāro dhammā paññāvuddhiyā saṁvattantī”ti. ",
  "an4:248.1.5_0": "Chaṭṭhaṁ. ",
  "an4:249.0.1_0": "Aṅguttara Nikāya 4 ",
  "an4:249.0.2_0": "25. Āpattibhayavagga ",
  "an4:249.0.3_0": "249. Bahukārasutta ",
  "an4:249.1.1_0": "“Cattārome, bhikkhave, dhammā manussabhūtassa bahukārā honti. ",
  "an4:249.1.2_0": "Katame cattāro? ",
  "an4:249.1.3_0": "Sappurisasaṁsevo, saddhammasavanaṁ, yonisomanasikāro, dhammānudhammappaṭipatti—",
  "an4:249.1.4_0": "Ime kho, bhikkhave, cattāro dhammā manussabhūtassa bahukārā hontī”ti. ",
  "an4:249.1.5_0": "Sattamaṁ. ",
  "an4:250.0.1_0": "Aṅguttara Nikāya 4 ",
  "an4:250.0.2_0": "25. Āpattibhayavagga ",
  "an4:250.0.3_0": "250. Paṭhamavohārasutta ",
  "an4:250.1.1_0": "“Cattārome, bhikkhave, anariyavohārā. ",
  "an4:250.1.2_0": "Katame cattāro? ",
  "an4:250.1.3_0": "Adiṭṭhe diṭṭhavāditā, asute sutavāditā, amute mutavāditā, aviññāte viññātavāditā—",
  "an4:250.1.4_0": "Ime kho, bhikkhave, cattāro anariyavohārā”ti. ",
  "an4:250.1.5_0": "Aṭṭhamaṁ. ",
  "an4:251.0.1_0": "Aṅguttara Nikāya 4 ",
  "an4:251.0.2_0": "25. Āpattibhayavagga ",
  "an4:251.0.3_0": "251. Dutiyavohārasutta ",
  "an4:251.1.1_0": "“Cattārome, bhikkhave, ariyavohārā. ",
  "an4:251.1.2_0": "Katame cattāro? ",
  "an4:251.1.3_0": "Adiṭṭhe adiṭṭhavāditā, asute asutavāditā, amute amutavāditā, aviññāte aviññātavāditā—",
  "an4:251.1.4_0": "Ime kho, bhikkhave, cattāro ariyavohārā”ti. ",
  "an4:251.1.5_0": "Navamaṁ. ",
  "an4:252.0.1_0": "Aṅguttara Nikāya 4 ",
  "an4:252.0.2_0": "25. Āpattibhayavagga ",
  "an4:252.0.3_0": "252. Tatiyavohārasutta ",
  "an4:252.1.1_0": "“Cattārome, bhikkhave, anariyavohārā. ",
  "an4:252.1.2_0": "Katame cattāro? ",
  "an4:252.1.3_0": "Diṭṭhe adiṭṭhavāditā, sute asutavāditā, mute amutavāditā, viññāte aviññātavāditā—",
  "an4:252.1.4_0": "Ime kho, bhikkhave, cattāro anariyavohārā”ti. ",
  "an4:252.1.5_0": "Dasamaṁ. ",
  "an4:253.0.1_0": "Aṅguttara Nikāya 4 ",
  "an4:253.0.2_0": "25. Āpattibhayavagga ",
  "an4:253.0.3_0": "253. Catutthavohārasutta ",
  "an4:253.1.1_0": "“Cattārome, bhikkhave, ariyavohārā. ",
  "an4:253.1.2_0": "Katame cattāro? ",
  "an4:253.1.3_0": "Diṭṭhe diṭṭhavāditā, sute sutavāditā, mute mutavāditā, viññāte viññātavāditā—",
  "an4:253.1.4_0": "Ime kho, bhikkhave, cattāro ariyavohārā”ti. ",
  "an4:253.1.5_0": "Ekādasamaṁ. ",
  "an4:253.1.6_0": "Āpattibhayavaggo pañcamo. ",
  "an4:253.2.0_0": "Tassuddānaṁ",
  "an4:253.2.1_0": "Bhedaāpatti sikkhā ca, ",
  "an4:253.2.2_0": "seyyā thūpārahena ca; ",
  "an4:253.2.3_0": "Paññāvuddhi bahukārā, ",
  "an4:253.2.4_0": "vohārā caturo ṭhitāti. ",
  "an4:253.2.5_0": "Pañcamo paṇṇāsako samatto. ",
  "an4:254.0.1_0": "Aṅguttara Nikāya 4 ",
  "an4:254.0.2_0": "26. Abhiññāvagga ",
  "an4:254.0.3_0": "254. Abhiññāsutta ",
  "an4:254.1.1_0": "“Cattārome, bhikkhave, dhammā. ",
  "an4:254.1.2_0": "Katame cattāro? ",
  "an4:254.1.3_0": "Atthi, bhikkhave, dhammā abhiññā pariññeyyā; ",
  "an4:254.1.4_0": "atthi, bhikkhave, dhammā abhiññā pahātabbā; ",
  "an4:254.1.5_0": "atthi, bhikkhave, dhammā abhiññā bhāvetabbā; ",
  "an4:254.1.6_0": "atthi, bhikkhave, dhammā abhiññā sacchikātabbā. ",
  "an4:254.2.1_0": "Katame ca, bhikkhave, dhammā abhiññā pariññeyyā? ",
  "an4:254.2.2_0": "Pañcupādānakkhandhā—",
  "an4:254.2.3_0": "ime vuccanti, bhikkhave, dhammā abhiññā pariññeyyā. ",
  "an4:254.3.1_0": "Katame ca, bhikkhave, dhammā abhiññā pahātabbā? ",
  "an4:254.3.2_0": "Avijjā ca bhavataṇhā ca—",
  "an4:254.3.3_0": "ime vuccanti, bhikkhave, dhammā abhiññā pahātabbā. ",
  "an4:254.4.1_0": "Katame ca, bhikkhave, dhammā abhiññā bhāvetabbā? ",
  "an4:254.4.2_0": "Samatho ca vipassanā ca—",
  "an4:254.4.3_0": "ime vuccanti, bhikkhave, dhammā abhiññā bhāvetabbā. ",
  "an4:254.5.1_0": "Katame ca, bhikkhave, dhammā abhiññā sacchikātabbā? ",
  "an4:254.5.2_0": "Vijjā ca vimutti ca—",
  "an4:254.5.3_0": "ime vuccanti, bhikkhave, dhammā abhiññā sacchikātabbā. ",
  "an4:254.5.4_0": "Ime kho, bhikkhave, cattāro dhammā”ti. ",
  "an4:254.5.5_0": "Paṭhamaṁ. ",
  "an4:255.0.1_0": "Aṅguttara Nikāya 4 ",
  "an4:255.0.2_0": "26. Abhiññāvagga ",
  "an4:255.0.3_0": "255. Pariyesanāsutta ",
  "an4:255.1.1_0": "“Catasso imā, bhikkhave, anariyapariyesanā. ",
  "an4:255.1.2_0": "Katamā catasso? ",
  "an4:255.1.3_0": "Idha, bhikkhave, ekacco attanā jarādhammo samāno jarādhammaṁyeva pariyesati; ",
  "an4:255.1.4_0": "attanā byādhidhammo samāno byādhidhammaṁyeva pariyesati; ",
  "an4:255.1.5_0": "attanā maraṇadhammo samāno maraṇadhammaṁyeva pariyesati; ",
  "an4:255.1.6_0": "attanā saṅkilesadhammo samāno saṅkilesadhammaṁyeva pariyesati. ",
  "an4:255.1.7_0": "Imā kho, bhikkhave, catasso anariyapariyesanā. ",
  "an4:255.2.1_0": "Catasso imā, bhikkhave, ariyapariyesanā. ",
  "an4:255.2.2_0": "Katamā catasso? ",
  "an4:255.2.3_0": "Idha,",
  "an4:255.2.3_1": "bhikkhave,",
  "an4:255.2.3_2": "ekacco attanā jarādhammo samāno jarādhamme ādīnavaṁ viditvā ajaraṁ anuttaraṁ yogakkhemaṁ nibbānaṁ pariyesati;",
  "an4:255.2.4_0": "attanā byādhidhammo samāno byādhidhamme ādīnavaṁ viditvā abyādhiṁ anuttaraṁ yogakkhemaṁ nibbānaṁ pariyesati; ",
  "an4:255.2.5_0": "attanā maraṇadhammo samāno maraṇadhamme ādīnavaṁ viditvā amataṁ anuttaraṁ yogakkhemaṁ nibbānaṁ pariyesati; ",
  "an4:255.2.6_0": "attanā saṅkilesadhammo samāno saṅkilesadhamme ādīnavaṁ viditvā asaṅkiliṭṭhaṁ anuttaraṁ yogakkhemaṁ nibbānaṁ pariyesati. ",
  "an4:255.2.7_0": "Imā kho, bhikkhave, catasso ariyapariyesanā”ti. ",
  "an4:255.2.8_0": "Dutiyaṁ. ",
  "an4:256.0.1_0": "Aṅguttara Nikāya 4 ",
  "an4:256.0.2_0": "26. Abhiññāvagga ",
  "an4:256.0.3_0": "256. Saṅgahavatthusutta ",
  "an4:256.1.1_0": "“Cattārimāni, bhikkhave, saṅgahavatthūni. ",
  "an4:256.1.2_0": "Katamāni cattāri? ",
  "an4:256.1.3_0": "Dānaṁ, peyyavajjaṁ, atthacariyā, samānattatā—",
  "an4:256.1.4_0": "Imāni kho, bhikkhave, cattāri saṅgahavatthūnī”ti. ",
  "an4:256.1.5_0": "Tatiyaṁ. ",
  "an4:257.0.1_0": "Aṅguttara Nikāya 4 ",
  "an4:257.0.2_0": "26. Abhiññāvagga ",
  "an4:257.0.3_0": "257. Mālukyaputtasutta ",
  "an4:257.1.1_0": "Atha kho āyasmā mālukyaputto yena bhagavā tenupasaṅkami;",
  "an4:257.1.1_1": "upasaṅkamitvā bhagavantaṁ abhivādetvā ekamantaṁ nisīdi.",
  "an4:257.1.1_2": "Ekamantaṁ nisinno kho āyasmā mālukyaputto bhagavantaṁ etadavoca:",
  "an4:257.2.1_0": "“Sādhu me, bhante,",
  "an4:257.2.1_1": "bhagavā saṅkhittena dhammaṁ desetu,",
  "an4:257.2.1_2": "yamahaṁ bhagavato dhammaṁ sutvā eko vūpakaṭṭho appamatto ātāpī pahitatto vihareyyan”ti.",
  "an4:257.2.2_0": "“Ettha idāni, mālukyaputta, kiṁ dahare bhikkhū vakkhāma; ",
  "an4:257.2.3_0": "yatra hi nāma tvaṁ jiṇṇo vuddho mahallako tathāgatassa saṅkhittena ovādaṁ yācasī”ti. ",
  "an4:257.2.4_0": "“Desetu me, bhante,",
  "an4:257.2.4_1": "bhagavā saṅkhittena dhammaṁ;",
  "an4:257.2.4_2": "desetu sugato saṅkhittena dhammaṁ.",
  "an4:257.2.4_3": "Appeva nāmāhaṁ bhagavato bhāsitassa atthaṁ ājāneyyaṁ;",
  "an4:257.2.4_4": "appeva nāmāhaṁ bhagavato bhāsitassa dāyādo assan”ti.",
  "an4:257.3.1_0": "“Cattārome, mālukyaputta, taṇhuppādā yattha bhikkhuno taṇhā uppajjamānā uppajjati. ",
  "an4:257.3.2_0": "Katame cattāro? ",
  "an4:257.3.3_0": "Cīvarahetu vā, mālukyaputta, bhikkhuno taṇhā uppajjamānā uppajjati. ",
  "an4:257.3.4_0": "Piṇḍapātahetu vā, mālukyaputta, bhikkhuno taṇhā uppajjamānā uppajjati. ",
  "an4:257.3.5_0": "Senāsanahetu vā, mālukyaputta, bhikkhuno taṇhā uppajjamānā uppajjati. ",
  "an4:257.3.6_0": "Itibhavābhavahetu vā, mālukyaputta, bhikkhuno taṇhā uppajjamānā uppajjati. ",
  "an4:257.3.7_0": "Ime kho, mālukyaputta, cattāro taṇhuppādā yattha bhikkhuno taṇhā uppajjamānā uppajjati. ",
  "an4:257.3.8_0": "Yato kho,",
  "an4:257.3.8_1": "mālukyaputta,",
  "an4:257.3.8_2": "bhikkhuno taṇhā pahīnā hoti ucchinnamūlā tālāvatthukatā anabhāvaṅkatā āyatiṁ anuppādadhammā,",
  "an4:257.3.8_3": "ayaṁ vuccati,",
  "an4:257.3.8_4": "mālukyaputta,",
  "an4:257.3.8_5": "‘bhikkhu acchecchi taṇhaṁ,",
  "an4:257.3.8_6": "vivattayi saṁyojanaṁ,",
  "an4:257.3.8_7": "sammā mānābhisamayā antamakāsi dukkhassā’”ti.",
  "an4:257.4.1_0": "Atha kho āyasmā mālukyaputto bhagavatā iminā ovādena ovadito uṭṭhāyāsanā bhagavantaṁ abhivādetvā padakkhiṇaṁ katvā pakkāmi. ",
  "an4:257.4.2_0": "Atha kho āyasmā mālukyaputto eko vūpakaṭṭho appamatto ātāpī pahitatto viharanto nacirasseva—yassatthāya",
  "an4:257.4.2_1": "kulaputtā sammadeva agārasmā anagāriyaṁ pabbajanti,",
  "an4:257.4.2_2": "tadanuttaraṁ—brahmacariyapariyosānaṁ diṭṭheva dhamme sayaṁ abhiññā sacchikatvā upasampajja vihāsi.",
  "an4:257.4.3_0": "“Khīṇā jāti, vusitaṁ brahmacariyaṁ, kataṁ karaṇīyaṁ, nāparaṁ itthattāyā”ti abbhaññāsi. ",
  "an4:257.4.4_0": "Aññataro ca panāyasmā mālukyaputto arahataṁ ahosīti. ",
  "an4:257.4.5_0": "Catutthaṁ. ",
  "an4:258.0.1_0": "Aṅguttara Nikāya 4 ",
  "an4:258.0.2_0": "26. Abhiññāvagga ",
  "an4:258.0.3_0": "258. Kulasutta ",
  "an4:258.1.1_0": "“Yāni kānici,",
  "an4:258.1.1_1": "bhikkhave,",
  "an4:258.1.1_2": "kulāni bhogesu mahattaṁ pattāni na ciraṭṭhitikāni bhavanti,",
  "an4:258.1.1_3": "sabbāni tāni catūhi ṭhānehi,",
  "an4:258.1.1_4": "etesaṁ vā aññatarena.",
  "an4:258.1.2_0": "Katamehi catūhi? ",
  "an4:258.1.3_0": "Naṭṭhaṁ na gavesanti,",
  "an4:258.1.3_1": "jiṇṇaṁ na paṭisaṅkharonti,",
  "an4:258.1.3_2": "aparimitapānabhojanā honti,",
  "an4:258.1.3_3": "dussīlaṁ itthiṁ vā purisaṁ vā ādhipacce ṭhapenti.",
  "an4:258.1.4_0": "Yāni kānici,",
  "an4:258.1.4_1": "bhikkhave,",
  "an4:258.1.4_2": "kulāni bhogesu mahattaṁ pattāni na ciraṭṭhitikāni bhavanti,",
  "an4:258.1.4_3": "sabbāni tāni imehi catūhi ṭhānehi,",
  "an4:258.1.4_4": "etesaṁ vā aññatarena.",
  "an4:258.2.1_0": "Yāni kānici,",
  "an4:258.2.1_1": "bhikkhave,",
  "an4:258.2.1_2": "kulāni bhogesu mahattaṁ pattāni ciraṭṭhitikāni bhavanti,",
  "an4:258.2.1_3": "sabbāni tāni catūhi ṭhānehi,",
  "an4:258.2.1_4": "etesaṁ vā aññatarena.",
  "an4:258.2.2_0": "Katamehi catūhi? ",
  "an4:258.2.3_0": "Naṭṭhaṁ gavesanti,",
  "an4:258.2.3_1": "jiṇṇaṁ paṭisaṅkharonti,",
  "an4:258.2.3_2": "parimitapānabhojanā honti,",
  "an4:258.2.3_3": "sīlavantaṁ itthiṁ vā purisaṁ vā ādhipacce ṭhapenti.",
  "an4:258.2.4_0": "Yāni kānici,",
  "an4:258.2.4_1": "bhikkhave,",
  "an4:258.2.4_2": "kulāni bhogesu mahattaṁ pattāni ciraṭṭhitikāni bhavanti,",
  "an4:258.2.4_3": "sabbāni tāni imehi catūhi ṭhānehi,",
  "an4:258.2.4_4": "etesaṁ vā aññatarenā”ti.",
  "an4:258.2.5_0": "Pañcamaṁ. ",
  "an4:259.0.1_0": "Aṅguttara Nikāya 4 ",
  "an4:259.0.2_0": "26. Abhiññāvagga ",
  "an4:259.0.3_0": "259. Paṭhamaājānīyasutta ",
  "an4:259.1.1_0": "“Catūhi,",
  "an4:259.1.1_1": "bhikkhave,",
  "an4:259.1.1_2": "aṅgehi samannāgato rañño bhadro assājānīyo rājāraho hoti rājabhoggo,",
  "an4:259.1.1_3": "rañño aṅganteva saṅkhaṁ gacchati.",
  "an4:259.1.2_0": "Katamehi catūhi? ",
  "an4:259.1.3_0": "Idha,",
  "an4:259.1.3_1": "bhikkhave,",
  "an4:259.1.3_2": "rañño bhadro assājānīyo vaṇṇasampanno ca hoti balasampanno ca javasampanno ca ārohapariṇāhasampanno ca.",
  "an4:259.1.4_0": "Imehi kho,",
  "an4:259.1.4_1": "bhikkhave,",
  "an4:259.1.4_2": "catūhi aṅgehi samannāgato rañño bhadro assājānīyo rājāraho hoti rājabhoggo,",
  "an4:259.1.4_3": "rañño aṅganteva saṅkhaṁ gacchati.",
  "an4:259.2.1_0": "Evamevaṁ kho,",
  "an4:259.2.1_1": "bhikkhave,",
  "an4:259.2.1_2": "catūhi dhammehi samannāgato bhikkhu āhuneyyo hoti …pe…",
  "an4:259.2.1_3": "anuttaraṁ puññakkhettaṁ lokassa.",
  "an4:259.2.2_0": "Katamehi catūhi? ",
  "an4:259.2.3_0": "Idha,",
  "an4:259.2.3_1": "bhikkhave,",
  "an4:259.2.3_2": "bhikkhu vaṇṇasampanno ca hoti balasampanno ca javasampanno ca ārohapariṇāhasampanno ca.",
  "an4:259.3.1_0": "Kathañca, bhikkhave, bhikkhu vaṇṇasampanno hoti? ",
  "an4:259.3.2_0": "Idha, bhikkhave, bhikkhu sīlavā hoti …pe… samādāya sikkhati sikkhāpadesu. ",
  "an4:259.3.3_0": "Evaṁ kho, bhikkhave, bhikkhu vaṇṇasampanno hoti. ",
  "an4:259.4.1_0": "Kathañca, bhikkhave, bhikkhu balasampanno hoti? ",
  "an4:259.4.2_0": "Idha,",
  "an4:259.4.2_1": "bhikkhave,",
  "an4:259.4.2_2": "bhikkhu āraddhavīriyo viharati akusalānaṁ dhammānaṁ pahānāya,",
  "an4:259.4.2_3": "kusalānaṁ dhammānaṁ upasampadāya,",
  "an4:259.4.2_4": "thāmavā daḷhaparakkamo anikkhittadhuro kusalesu dhammesu.",
  "an4:259.4.3_0": "Evaṁ kho, bhikkhave, bhikkhu balasampanno hoti. ",
  "an4:259.5.1_0": "Kathañca, bhikkhave, bhikkhu javasampanno hoti? ",
  "an4:259.5.2_0": "Idha,",
  "an4:259.5.2_1": "bhikkhave,",
  "an4:259.5.2_2": "bhikkhu ‘idaṁ dukkhan’ti yathābhūtaṁ pajānāti …pe…",
  "an4:259.5.2_3": "‘ayaṁ dukkhanirodhagāminī paṭipadā’ti yathābhūtaṁ pajānāti.",
  "an4:259.5.3_0": "Evaṁ kho, bhikkhave, bhikkhu javasampanno hoti. ",
  "an4:259.6.1_0": "Kathañca, bhikkhave, bhikkhu ārohapariṇāhasampanno hoti? ",
  "an4:259.6.2_0": "Idha, bhikkhave, bhikkhu lābhī hoti cīvarapiṇḍapātasenāsanagilānapaccayabhesajjaparikkhārānaṁ. ",
  "an4:259.6.3_0": "Evaṁ kho, bhikkhave, bhikkhu ārohapariṇāhasampanno hoti. ",
  "an4:259.7.1_0": "Imehi kho,",
  "an4:259.7.1_1": "bhikkhave,",
  "an4:259.7.1_2": "catūhi dhammehi samannāgato bhikkhu āhuneyyo hoti …pe…",
  "an4:259.7.1_3": "anuttaraṁ puññakkhettaṁ lokassā”ti.",
  "an4:259.7.2_0": "Chaṭṭhaṁ. ",
  "an4:260.0.1_0": "Aṅguttara Nikāya 4 ",
  "an4:260.0.2_0": "26. Abhiññāvagga ",
  "an4:260.0.3_0": "260. Dutiyaājānīyasutta ",
  "an4:260.1.1_0": "“Catūhi,",
  "an4:260.1.1_1": "bhikkhave,",
  "an4:260.1.1_2": "aṅgehi samannāgato rañño bhadro assājānīyo rājāraho hoti rājabhoggo,",
  "an4:260.1.1_3": "rañño aṅganteva saṅkhaṁ gacchati.",
  "an4:260.1.2_0": "Katamehi catūhi? ",
  "an4:260.1.3_0": "Idha,",
  "an4:260.1.3_1": "bhikkhave,",
  "an4:260.1.3_2": "rañño bhadro assājānīyo vaṇṇasampanno ca hoti,",
  "an4:260.1.3_3": "balasampanno ca,",
  "an4:260.1.3_4": "javasampanno ca,",
  "an4:260.1.3_5": "ārohapariṇāhasampanno ca.",
  "an4:260.1.4_0": "Imehi kho,",
  "an4:260.1.4_1": "bhikkhave,",
  "an4:260.1.4_2": "catūhi aṅgehi samannāgato rañño bhadro assājānīyo rājāraho hoti rājabhoggo,",
  "an4:260.1.4_3": "rañño aṅganteva saṅkhaṁ gacchati.",
  "an4:260.2.1_0": "Evamevaṁ kho,",
  "an4:260.2.1_1": "bhikkhave,",
  "an4:260.2.1_2": "catūhi dhammehi samannāgato bhikkhu āhuneyyo hoti …pe…",
  "an4:260.2.1_3": "anuttaraṁ puññakkhettaṁ lokassa.",
  "an4:260.2.2_0": "Katamehi catūhi? ",
  "an4:260.2.3_0": "Idha,",
  "an4:260.2.3_1": "bhikkhave,",
  "an4:260.2.3_2": "bhikkhu vaṇṇasampanno ca hoti,",
  "an4:260.2.3_3": "balasampanno ca,",
  "an4:260.2.3_4": "javasampanno ca,",
  "an4:260.2.3_5": "ārohapariṇāhasampanno ca.",
  "an4:260.3.1_0": "Kathañca, bhikkhave, bhikkhu vaṇṇasampanno hoti? ",
  "an4:260.3.2_0": "Idha, bhikkhave, bhikkhu sīlavā hoti …pe… samādāya sikkhati sikkhāpadesu. ",
  "an4:260.3.3_0": "Evaṁ kho, bhikkhave, bhikkhu vaṇṇasampanno hoti. ",
  "an4:260.4.1_0": "Kathañca, bhikkhave, bhikkhu balasampanno hoti? ",
  "an4:260.4.2_0": "Idha,",
  "an4:260.4.2_1": "bhikkhave,",
  "an4:260.4.2_2": "bhikkhu āraddhavīriyo viharati akusalānaṁ dhammānaṁ pahānāya,",
  "an4:260.4.2_3": "kusalānaṁ dhammānaṁ upasampadāya,",
  "an4:260.4.2_4": "thāmavā daḷhaparakkamo anikkhittadhuro kusalesu dhammesu.",
  "an4:260.4.3_0": "Evaṁ kho, bhikkhave, bhikkhu balasampanno hoti. ",
  "an4:260.5.1_0": "Kathañca, bhikkhave, bhikkhu javasampanno hoti? ",
  "an4:260.5.2_0": "Idha, bhikkhave, bhikkhu āsavānaṁ khayā …pe… sacchikatvā upasampajja viharati. ",
  "an4:260.5.3_0": "Evaṁ kho, bhikkhave, bhikkhu javasampanno hoti. ",
  "an4:260.6.1_0": "Kathañca, bhikkhave, bhikkhu ārohapariṇāhasampanno hoti? ",
  "an4:260.6.2_0": "Idha, bhikkhave, bhikkhu lābhī hoti cīvarapiṇḍapātasenāsanagilānapaccayabhesajjaparikkhārānaṁ. ",
  "an4:260.6.3_0": "Evaṁ kho, bhikkhave, bhikkhu ārohapariṇāhasampanno hoti. ",
  "an4:260.7.1_0": "Imehi kho,",
  "an4:260.7.1_1": "bhikkhave,",
  "an4:260.7.1_2": "catūhi dhammehi samannāgato bhikkhu āhuneyyo hoti …pe…",
  "an4:260.7.1_3": "anuttaraṁ puññakkhettaṁ lokassā”ti.",
  "an4:260.7.2_0": "Sattamaṁ. ",
  "an4:261.0.1_0": "Aṅguttara Nikāya 4 ",
  "an4:261.0.2_0": "26. Abhiññāvagga ",
  "an4:261.0.3_0": "261. Balasutta ",
  "an4:261.1.1_0": "“Cattārimāni, bhikkhave, balāni. ",
  "an4:261.1.2_0": "Katamāni cattāri? ",
  "an4:261.1.3_0": "Vīriyabalaṁ, satibalaṁ, samādhibalaṁ, paññābalaṁ—",
  "an4:261.1.4_0": "Imāni kho, bhikkhave, cattāri balānī”ti. ",
  "an4:261.1.5_0": "Aṭṭhamaṁ. ",
  "an4:262.0.1_0": "Aṅguttara Nikāya 4 ",
  "an4:262.0.2_0": "26. Abhiññāvagga ",
  "an4:262.0.3_0": "262. Araññasutta ",
  "an4:262.1.1_0": "“Catūhi,",
  "an4:262.1.1_1": "bhikkhave,",
  "an4:262.1.1_2": "dhammehi samannāgato bhikkhu nālaṁ araññavanapatthāni pantāni senāsanāni paṭisevituṁ.",
  "an4:262.1.2_0": "Katamehi catūhi? ",
  "an4:262.1.3_0": "Kāmavitakkena, byāpādavitakkena, vihiṁsāvitakkena, duppañño hoti jaḷo elamūgo—",
  "an4:262.1.4_0": "imehi kho,",
  "an4:262.1.4_1": "bhikkhave,",
  "an4:262.1.4_2": "catūhi dhammehi samannāgato bhikkhu nālaṁ araññavanapatthāni pantāni senāsanāni paṭisevituṁ.",
  "an4:262.2.1_0": "Catūhi,",
  "an4:262.2.1_1": "bhikkhave,",
  "an4:262.2.1_2": "dhammehi samannāgato bhikkhu alaṁ araññavanapatthāni pantāni senāsanāni paṭisevituṁ.",
  "an4:262.2.2_0": "Katamehi catūhi? ",
  "an4:262.2.3_0": "Nekkhammavitakkena, abyāpādavitakkena, avihiṁsāvitakkena, paññavā hoti ajaḷo anelamūgo—",
  "an4:262.2.4_0": "imehi kho,",
  "an4:262.2.4_1": "bhikkhave,",
  "an4:262.2.4_2": "catūhi dhammehi samannāgato bhikkhu alaṁ araññavanapatthāni pantāni senāsanāni paṭisevitun”ti.",
  "an4:262.2.5_0": "Navamaṁ. ",
  "an4:263.0.1_0": "Aṅguttara Nikāya 4 ",
  "an4:263.0.2_0": "26. Abhiññāvagga ",
  "an4:263.0.3_0": "263. Kammasutta ",
  "an4:263.1.1_0": "“Catūhi,",
  "an4:263.1.1_1": "bhikkhave,",
  "an4:263.1.1_2": "dhammehi samannāgato bālo abyatto asappuriso khataṁ upahataṁ attānaṁ pariharati,",
  "an4:263.1.1_3": "sāvajjo ca hoti sānuvajjo viññūnaṁ,",
  "an4:263.1.1_4": "bahuñca apuññaṁ pasavati.",
  "an4:263.1.2_0": "Katamehi catūhi? ",
  "an4:263.1.3_0": "Sāvajjena kāyakammena, sāvajjena vacīkammena, sāvajjena manokammena, sāvajjāya diṭṭhiyā—",
  "an4:263.1.4_0": "imehi kho,",
  "an4:263.1.4_1": "bhikkhave,",
  "an4:263.1.4_2": "catūhi dhammehi samannāgato bālo abyatto asappuriso khataṁ upahataṁ attānaṁ pariharati,",
  "an4:263.1.4_3": "sāvajjo ca hoti sānuvajjo viññūnaṁ,",
  "an4:263.1.4_4": "bahuñca apuññaṁ pasavati.",
  "an4:263.2.1_0": "Catūhi,",
  "an4:263.2.1_1": "bhikkhave,",
  "an4:263.2.1_2": "dhammehi samannāgato paṇḍito viyatto sappuriso akkhataṁ anupahataṁ attānaṁ pariharati,",
  "an4:263.2.1_3": "anavajjo ca hoti ananuvajjo viññūnaṁ,",
  "an4:263.2.1_4": "bahuñca puññaṁ pasavati.",
  "an4:263.2.2_0": "Katamehi catūhi? ",
  "an4:263.2.3_0": "Anavajjena kāyakammena, anavajjena vacīkammena, anavajjena manokammena, anavajjāya diṭṭhiyā—",
  "an4:263.2.4_0": "imehi kho,",
  "an4:263.2.4_1": "bhikkhave,",
  "an4:263.2.4_2": "catūhi dhammehi samannāgato paṇḍito viyatto sappuriso akkhataṁ anupahataṁ attānaṁ pariharati,",
  "an4:263.2.4_3": "anavajjo ca hoti ananuvajjo viññūnaṁ,",
  "an4:263.2.4_4": "bahuñca puññaṁ pasavatī”ti.",
  "an4:263.2.5_0": "Dasamaṁ. ",
  "an4:263.2.6_0": "Abhiññāvaggo chaṭṭho. ",
  "an4:263.3.0_0": "Tassuddānaṁ",
  "an4:263.3.1_0": "Abhiññā pariyesanā, ",
  "an4:263.3.2_0": "saṅgahaṁ mālukyaputto; ",
  "an4:263.3.3_0": "Kulaṁ dve ca ājānīyā, ",
  "an4:263.3.4_0": "balaṁ araññakammunāti. ",
  "an4:264.0.1_0": "Aṅguttara Nikāya 4 ",
  "an4:264.0.2_0": "27. Kammapathavagga ",
  "an4:264.0.3_0": "264. Pāṇātipātīsutta ",
  "an4:264.1.1_0": "“Catūhi, bhikkhave, dhammehi samannāgato yathābhataṁ nikkhitto evaṁ niraye. ",
  "an4:264.1.2_0": "Katamehi catūhi? ",
  "an4:264.1.3_0": "Attanā ca pāṇātipātī hoti,",
  "an4:264.1.3_1": "parañca pāṇātipāte samādapeti,",
  "an4:264.1.3_2": "pāṇātipāte ca samanuñño hoti,",
  "an4:264.1.3_3": "pāṇātipātassa ca vaṇṇaṁ bhāsati—",
  "an4:264.1.4_0": "imehi kho, bhikkhave, catūhi dhammehi samannāgato yathābhataṁ nikkhitto evaṁ niraye. ",
  "an4:264.2.1_0": "Catūhi, bhikkhave, dhammehi samannāgato yathābhataṁ nikkhitto evaṁ sagge. ",
  "an4:264.2.2_0": "Katamehi catūhi? ",
  "an4:264.2.3_0": "Attanā ca pāṇātipātā paṭivirato hoti,",
  "an4:264.2.3_1": "parañca pāṇātipātā veramaṇiyā samādapeti,",
  "an4:264.2.3_2": "pāṇātipātā veramaṇiyā ca samanuñño hoti,",
  "an4:264.2.3_3": "pāṇātipātā veramaṇiyā ca vaṇṇaṁ bhāsati—",
  "an4:264.2.4_0": "imehi kho, bhikkhave, catūhi dhammehi samannāgato yathābhataṁ nikkhitto evaṁ sagge”ti. ",
  "an4:264.2.5_0": "Paṭhamaṁ. ",
  "an4:265.0.1_0": "Aṅguttara Nikāya 4 ",
  "an4:265.0.2_0": "27. Kammapathavagga ",
  "an4:265.0.3_0": "265. Adinnādāyīsutta ",
  "an4:265.1.1_0": "“Catūhi, bhikkhave, dhammehi samannāgato yathābhataṁ nikkhitto evaṁ niraye. ",
  "an4:265.1.2_0": "Katamehi catūhi? ",
  "an4:265.1.3_0": "Attanā ca adinnādāyī hoti,",
  "an4:265.1.3_1": "parañca adinnādāne samādapeti,",
  "an4:265.1.3_2": "adinnādāne ca samanuñño hoti,",
  "an4:265.1.3_3": "adinnādānassa ca vaṇṇaṁ bhāsati—",
  "an4:265.1.4_0": "imehi kho …pe…. ",
  "an4:265.2.1_0": "Attanā ca adinnādānā paṭivirato hoti,",
  "an4:265.2.1_1": "parañca adinnādānā veramaṇiyā samādapeti,",
  "an4:265.2.1_2": "adinnādānā veramaṇiyā ca samanuñño hoti,",
  "an4:265.2.1_3": "adinnādānā veramaṇiyā ca vaṇṇaṁ bhāsati—imehi kho,",
  "an4:265.2.1_4": "bhikkhave …pe….",
  "an4:265.2.2_0": "Dutiyaṁ. ",
  "an4:266.0.1_0": "Aṅguttara Nikāya 4 ",
  "an4:266.0.2_0": "27. Kammapathavagga ",
  "an4:266.0.3_0": "266. Micchācārīsutta ",
  "an4:266.1.1_0": "…pe…",
  "an4:266.1.1_1": "Attanā ca kāmesumicchācārī hoti,",
  "an4:266.1.1_2": "parañca kāmesumicchācāre samādapeti,",
  "an4:266.1.1_3": "kāmesumicchācāre ca samanuñño hoti,",
  "an4:266.1.1_4": "kāmesumicchācārassa ca vaṇṇaṁ bhāsati—imehi kho …pe….",
  "an4:266.2.1_0": "Attanā ca kāmesumicchācārā paṭivirato hoti,",
  "an4:266.2.1_1": "parañca kāmesumicchācārā veramaṇiyā samādapeti,",
  "an4:266.2.1_2": "kāmesumicchācārā veramaṇiyā ca samanuñño hoti,",
  "an4:266.2.1_3": "kāmesumicchācārā veramaṇiyā ca vaṇṇaṁ bhāsati—imehi kho …pe….",
  "an4:266.2.2_0": "Tatiyaṁ. ",
  "an4:267.0.1_0": "Aṅguttara Nikāya 4 ",
  "an4:267.0.2_0": "27. Kammapathavagga ",
  "an4:267.0.3_0": "267. Musāvādīsutta ",
  "an4:267.1.1_0": "…pe…",
  "an4:267.1.1_1": "Attanā ca musāvādī hoti,",
  "an4:267.1.1_2": "parañca musāvāde samādapeti,",
  "an4:267.1.1_3": "musāvāde ca samanuñño hoti,",
  "an4:267.1.1_4": "musāvādassa ca vaṇṇaṁ bhāsati—imehi kho …pe….",
  "an4:267.2.1_0": "Attanā ca musāvādā paṭivirato hoti,",
  "an4:267.2.1_1": "parañca musāvādā veramaṇiyā samādapeti,",
  "an4:267.2.1_2": "musāvādā veramaṇiyā ca samanuñño hoti,",
  "an4:267.2.1_3": "musāvādā veramaṇiyā ca vaṇṇaṁ bhāsati—imehi …pe….",
  "an4:267.2.2_0": "Catutthaṁ. ",
  "an4:268.0.1_0": "Aṅguttara Nikāya 4 ",
  "an4:268.0.2_0": "27. Kammapathavagga ",
  "an4:268.0.3_0": "268. Pisuṇavācāsutta ",
  "an4:268.1.1_0": "…pe…",
  "an4:268.1.1_1": "Attanā ca pisuṇavāco hoti,",
  "an4:268.1.1_2": "parañca pisuṇāya vācāya samādapeti,",
  "an4:268.1.1_3": "pisuṇāya vācāya ca samanuñño hoti,",
  "an4:268.1.1_4": "pisuṇāya vācāya ca vaṇṇaṁ bhāsati—imehi …pe….",
  "an4:268.2.1_0": "Attanā ca pisuṇāya vācāya paṭivirato hoti,",
  "an4:268.2.1_1": "parañca pisuṇāya vācāya veramaṇiyā samādapeti,",
  "an4:268.2.1_2": "pisuṇāya vācāya veramaṇiyā ca samanuñño hoti,",
  "an4:268.2.1_3": "pisuṇāya vācāya veramaṇiyā ca vaṇṇaṁ bhāsati—imehi …pe….",
  "an4:268.2.2_0": "Pañcamaṁ. ",
  "an4:269.0.1_0": "Aṅguttara Nikāya 4 ",
  "an4:269.0.2_0": "27. Kammapathavagga ",
  "an4:269.0.3_0": "269. Pharusavācāsutta ",
  "an4:269.1.1_0": "…pe…",
  "an4:269.1.1_1": "Attanā ca pharusavāco hoti,",
  "an4:269.1.1_2": "parañca pharusāya vācāya samādapeti,",
  "an4:269.1.1_3": "pharusāya vācāya ca samanuñño hoti,",
  "an4:269.1.1_4": "pharusāya vācāya ca vaṇṇaṁ bhāsati …pe….",
  "an4:269.2.1_0": "Attanā ca pharusāya vācāya paṭivirato hoti,",
  "an4:269.2.1_1": "parañca pharusāya vācāya veramaṇiyā samādapeti,",
  "an4:269.2.1_2": "pharusāya vācāya veramaṇiyā ca samanuñño hoti,",
  "an4:269.2.1_3": "pharusāya vācāya veramaṇiyā ca vaṇṇaṁ bhāsati—imehi kho …pe….",
  "an4:269.2.2_0": "Chaṭṭhaṁ. ",
  "an4:270.0.1_0": "Aṅguttara Nikāya 4 ",
  "an4:270.0.2_0": "27. Kammapathavagga ",
  "an4:270.0.3_0": "270. Samphappalāpasutta ",
  "an4:270.1.1_0": "…pe…",
  "an4:270.1.1_1": "Attanā ca samphappalāpī hoti,",
  "an4:270.1.1_2": "parañca samphappalāpe samādapeti,",
  "an4:270.1.1_3": "samphappalāpe ca samanuñño hoti,",
  "an4:270.1.1_4": "samphappalāpassa ca vaṇṇaṁ bhāsati—imehi …pe….",
  "an4:270.2.1_0": "Attanā ca samphappalāpā paṭivirato hoti,",
  "an4:270.2.1_1": "parañca samphappalāpā veramaṇiyā samādapeti,",
  "an4:270.2.1_2": "samphappalāpā veramaṇiyā ca samanuñño hoti,",
  "an4:270.2.1_3": "samphappalāpā veramaṇiyā ca vaṇṇaṁ bhāsati—imehi kho,",
  "an4:270.2.1_4": "bhikkhave …pe….",
  "an4:270.2.2_0": "Sattamaṁ. ",
  "an4:271.0.1_0": "Aṅguttara Nikāya 4 ",
  "an4:271.0.2_0": "27. Kammapathavagga ",
  "an4:271.0.3_0": "271. Abhijjhālusutta ",
  "an4:271.1.1_0": "…pe…",
  "an4:271.1.1_1": "Attanā ca abhijjhālu hoti,",
  "an4:271.1.1_2": "parañca abhijjhāya samādapeti,",
  "an4:271.1.1_3": "abhijjhāya ca samanuñño hoti,",
  "an4:271.1.1_4": "abhijjhāya ca vaṇṇaṁ bhāsati …pe….",
  "an4:271.2.1_0": "Attanā ca anabhijjhālu hoti,",
  "an4:271.2.1_1": "parañca anabhijjhāya samādapeti,",
  "an4:271.2.1_2": "anabhijjhāya ca samanuñño hoti,",
  "an4:271.2.1_3": "anabhijjhāya ca vaṇṇaṁ bhāsati—imehi kho …pe….",
  "an4:271.2.2_0": "Aṭṭhamaṁ. ",
  "an4:272.0.1_0": "Aṅguttara Nikāya 4 ",
  "an4:272.0.2_0": "27. Kammapathavagga ",
  "an4:272.0.3_0": "272. Byāpannacittasutta ",
  "an4:272.1.1_0": "…pe…",
  "an4:272.1.1_1": "Attanā ca byāpannacitto hoti,",
  "an4:272.1.1_2": "parañca byāpāde samādapeti,",
  "an4:272.1.1_3": "byāpāde ca samanuñño hoti,",
  "an4:272.1.1_4": "byāpādassa ca vaṇṇaṁ bhāsati—imehi …pe….",
  "an4:272.2.1_0": "Attanā ca abyāpannacitto hoti,",
  "an4:272.2.1_1": "parañca abyāpāde samādapeti,",
  "an4:272.2.1_2": "abyāpāde ca samanuñño hoti,",
  "an4:272.2.1_3": "abyāpādassa ca vaṇṇaṁ bhāsati—imehi …pe….",
  "an4:272.2.2_0": "Navamaṁ. ",
  "an4:273.0.1_0": "Aṅguttara Nikāya 4 ",
  "an4:273.0.2_0": "27. Kammapathavagga ",
  "an4:273.0.3_0": "273. Micchādiṭṭhisutta ",
  "an4:273.1.1_0": "…pe…",
  "an4:273.1.1_1": "Attanā ca micchādiṭṭhiko hoti,",
  "an4:273.1.1_2": "parañca micchādiṭṭhiyā samādapeti,",
  "an4:273.1.1_3": "micchādiṭṭhiyā ca samanuñño hoti,",
  "an4:273.1.1_4": "micchādiṭṭhiyā ca vaṇṇaṁ bhāsati—imehi …pe….",
  "an4:273.2.1_0": "Attanā ca sammādiṭṭhiko hoti,",
  "an4:273.2.1_1": "parañca sammādiṭṭhiyā samādapeti,",
  "an4:273.2.1_2": "sammādiṭṭhiyā ca samanuñño hoti,",
  "an4:273.2.1_3": "sammādiṭṭhiyā ca vaṇṇaṁ bhāsati—",
  "an4:273.2.2_0": "imehi kho, bhikkhave, catūhi dhammehi samannāgato yathābhataṁ nikkhitto evaṁ saggeti. ",
  "an4:273.2.3_0": "Dasamaṁ. ",
  "an4:273.2.4_0": "Kammapathavaggo sattamo. ",
  "an4:274.0.1_0": "Aṅguttara Nikāya 4 ",
  "an4:274.0.2_0": "28. Rāgapeyyāla ",
  "an4:274.0.3_0": "274. Satipaṭṭhānasutta ",
  "an4:274.1.1_0": "“Rāgassa, bhikkhave, abhiññāya cattāro dhammā bhāvetabbā. ",
  "an4:274.1.2_0": "Katame cattāro? ",
  "an4:274.1.3_0": "Idha,",
  "an4:274.1.3_1": "bhikkhave,",
  "an4:274.1.3_2": "bhikkhu kāye kāyānupassī viharati ātāpī sampajāno satimā vineyya loke abhijjhādomanassaṁ;",
  "an4:274.1.4_0": "vedanāsu …pe…",
  "an4:274.1.4_1": "citte …pe…",
  "an4:274.1.4_2": "dhammesu dhammānupassī viharati ātāpī sampajāno satimā vineyya loke abhijjhādomanassaṁ.",
  "an4:274.1.5_0": "Rāgassa, bhikkhave, abhiññāya ime cattāro dhammā bhāvetabbā”ti. ",
  "an4:274.1.6_0": "Paṭhamaṁ. ",
  "an4:275.0.1_0": "Aṅguttara Nikāya 4 ",
  "an4:275.0.2_0": "28. Rāgapeyyāla ",
  "an4:275.0.3_0": "275. Sammappadhānasutta ",
  "an4:275.1.1_0": "“Rāgassa, bhikkhave, abhiññāya cattāro dhammā bhāvetabbā. ",
  "an4:275.1.2_0": "Katame cattāro? ",
  "an4:275.1.3_0": "Idha,",
  "an4:275.1.3_1": "bhikkhave,",
  "an4:275.1.3_2": "bhikkhu anuppannānaṁ pāpakānaṁ akusalānaṁ dhammānaṁ anuppādāya chandaṁ janeti vāyamati vīriyaṁ ārabhati cittaṁ paggaṇhāti padahati;",
  "an4:275.1.4_0": "uppannānaṁ pāpakānaṁ akusalānaṁ dhammānaṁ pahānāya …pe…",
  "an4:275.1.4_1": "anuppannānaṁ kusalānaṁ dhammānaṁ uppādāya …pe…",
  "an4:275.1.4_2": "uppannānaṁ kusalānaṁ dhammānaṁ ṭhitiyā asammosāya bhiyyobhāvāya vepullāya bhāvanāya pāripūriyā chandaṁ",
  "an4:275.1.4_3": "janeti vāyamati vīriyaṁ ārabhati cittaṁ paggaṇhāti padahati.",
  "an4:275.1.5_0": "Rāgassa, bhikkhave, abhiññāya ime cattāro dhammā bhāvetabbā”ti. ",
  "an4:275.1.6_0": "Dutiyaṁ. ",
  "an4:276.0.1_0": "Aṅguttara Nikāya 4 ",
  "an4:276.0.2_0": "28. Rāgapeyyāla ",
  "an4:276.0.3_0": "276. Iddhipādasutta ",
  "an4:276.1.1_0": "“Rāgassa, bhikkhave, abhiññāya cattāro dhammā bhāvetabbā. ",
  "an4:276.1.2_0": "Katame cattāro? ",
  "an4:276.1.3_0": "Idha, bhikkhave, bhikkhu chandasamādhipadhānasaṅkhārasamannāgataṁ iddhipādaṁ bhāveti; ",
  "an4:276.1.4_0": "vīriyasamādhi …pe… ",
  "an4:276.1.5_0": "cittasamādhi …pe… ",
  "an4:276.1.6_0": "vīmaṁsāsamādhipadhānasaṅkhārasamannāgataṁ iddhipādaṁ bhāveti. ",
  "an4:276.1.7_0": "Rāgassa, bhikkhave, abhiññāya ime cattāro dhammā bhāvetabbā”ti. ",
  "an4:276.1.8_0": "Tatiyaṁ. ",
  "an4:277-303.0.1_0": "Aṅguttara Nikāya 4 ",
  "an4:277-303.0.2_0": "28. Rāgapeyyāla ",
  "an4:277-303.0.3_0": "277–303. Pariññādisutta ",
  "an4:277-303.1.1_0": "“Rāgassa,",
  "an4:277-303.1.1_1": "bhikkhave,",
  "an4:277-303.1.1_2": "pariññāya …pe…",
  "an4:277-303.1.1_3": "parikkhayāya …",
  "an4:277-303.1.1_4": "pahānāya … khayāya … vayāya …",
  "an4:277-303.1.1_5": "virāgāya …",
  "an4:277-303.1.1_6": "nirodhāya … cāgāya …",
  "an4:277-303.1.1_7": "paṭinissaggāya cattāro dhammā bhāvetabbā …pe….",
  "an4:277-303.1.2_0": "Tiṁsatimaṁ. ",
  "an4:304-783.0.1_0": "Aṅguttara Nikāya 4 ",
  "an4:304-783.0.2_0": "28. Rāgapeyyāla ",
  "an4:304-783.0.3_0": "304–783. Dosaabhiññādisutta ",
  "an4:304-783.1.1_0": "“Dosassa …pe… mohassa …",
  "an4:304-783.1.1_1": "kodhassa …",
  "an4:304-783.1.1_2": "upanāhassa …",
  "an4:304-783.1.1_3": "makkhassa …",
  "an4:304-783.1.1_4": "paḷāsassa … issāya …",
  "an4:304-783.1.1_5": "macchariyassa … māyāya …",
  "an4:304-783.1.1_6": "sāṭheyyassa …",
  "an4:304-783.1.1_7": "thambhassa …",
  "an4:304-783.1.1_8": "sārambhassa … mānassa …",
  "an4:304-783.1.1_9": "atimānassa … madassa …",
  "an4:304-783.1.1_10": "pamādassa abhiññāya …",
  "an4:304-783.1.1_11": "pariññāya …",
  "an4:304-783.1.1_12": "parikkhayāya …",
  "an4:304-783.1.1_13": "pahānāya … khayāya … vayāya …",
  "an4:304-783.1.1_14": "virāgāya …",
  "an4:304-783.1.1_15": "nirodhāya … cāgāya …",
  "an4:304-783.1.1_16": "paṭinissaggāya ime cattāro dhammā bhāvetabbā”ti.",
  "an4:304-783.1.2_0": "Dasuttarapañcasatimaṁ. ",
  "an4:304-783.1.3_0": "Rāgapeyyālaṁ niṭṭhitaṁ. ",
  "an4:304-783.1.4_0": "Pañcamo paṇṇāsako samatto. ",
  "an4:304-783.1.5_0": "Catukkanipātapāḷi niṭṭhitā. "
}