{
  "atk-s0514a14:0_0": "21. Asītinipāto",
  "atk-s0514a14:2_0": "[533] 1. Cūḷahaṁsajātakavaṇṇanā",
  "atk-s0514a14:3_0": "Sumukhāti idaṁ satthā veḷuvane viharanto āyasmato ānandassa jīvitapariccāgaṁ ārabbha kathesi.",
  "atk-s0514a14:3_1": "Devadattena hi tathāgataṁ jīvitā voropetuṁ payojitesu dhanuggahesu sabbapaṭhamaṁ pesitena āgantvā “nāhaṁ, bhante,",
  "atk-s0514a14:3_2": "sakkomi taṁ bhagavantaṁ jīvitā voropetuṁ,",
  "atk-s0514a14:3_3": "mahiddhiko so bhagavā mahānubhāvo”ti vutte devadatto “alaṁ, āvuso,",
  "atk-s0514a14:3_4": "mā tvaṁ samaṇaṁ gotamaṁ jīvitā voropehi,",
  "atk-s0514a14:3_5": "ahameva samaṇaṁ gotamaṁ jīvitā voropessāmī”ti vatvā tathāgate gijjhakūṭapabbatassa pacchimachāyāya caṅkamante",
  "atk-s0514a14:3_6": "sayaṁ gijjhakūṭaṁ pabbataṁ abhiruhitvā yantavegena mahatiṁ silaṁ pavijjhi,",
  "atk-s0514a14:3_7": "“imāya silāya samaṇaṁ gotamaṁ jīvitā voropessāmī”ti.",
  "atk-s0514a14:3_8": "Tadā dve pabbatakūṭā samāgantvā taṁ silaṁ sampaṭicchiṁsu.",
  "atk-s0514a14:3_9": "Tato papaṭikā uppatitvā bhagavato pādaṁ paharitvā ruhiraṁ uppādesi,",
  "atk-s0514a14:3_10": "balavavedanā pavattiṁsu.",
  "atk-s0514a14:3_11": "Jīvako tathāgatassa pādaṁ satthakena phāletvā duṭṭhalohitaṁ vametvā pūtimaṁsaṁ apanetvā dhovitvā bhesajjaṁ ālimpitvā nirogamakāsi.",
  "atk-s0514a14:3_12": "Satthā purimasadisameva bhikkhusaṅghaparivuto mahatiyā buddhalīlāya vicari.",
  "atk-s0514a14:4_0": "Atha naṁ disvā devadatto cintesi –",
  "atk-s0514a14:4_1": "“samaṇassa gotamassa rūpasobhaggappattaṁ sarīraṁ disvā koci manussabhūto upasaṅkamituṁ na sakkoti,",
  "atk-s0514a14:4_2": "rañño kho pana nāḷāgiri nāma hatthī caṇḍo pharuso manussaghātako buddhadhammasaṅghaguṇe na jānāti,",
  "atk-s0514a14:4_3": "so taṁ jīvitakkhayaṁ pāpessatī”ti.",
  "atk-s0514a14:4_4": "So gantvā rañño tamatthaṁ ārocesi.",
  "atk-s0514a14:4_5": "Rājā “sādhū”ti sampaṭicchitvā hatthācariyaṁ pakkosāpetvā “samma,",
  "atk-s0514a14:4_6": "sve nāḷāgiriṁ mattaṁ katvā pātova samaṇena gotamena paṭipannavīthiyaṁ vissajjehī”ti āha.",
  "atk-s0514a14:4_7": "Devadattopi naṁ “aññesu divasesu hatthī kittakaṁ suraṁ pivatī”ti pucchitvā “aṭṭha ghaṭe,",
  "atk-s0514a14:4_8": "bhante”ti vutte “tena hi sve tvaṁ taṁ soḷasa ghaṭe pāyetvā samaṇena gotamena paṭipannavīthiyaṁ abhimukhaṁ kareyyāsī”ti āha.",
  "atk-s0514a14:4_9": "So “sādhū”ti sampaṭicchi.",
  "atk-s0514a14:4_10": "Rājā nagare bheriṁ carāpesi –",
  "atk-s0514a14:4_11": "“sve nāḷāgiriṁ mattaṁ katvā nagare vissajjessati,",
  "atk-s0514a14:4_12": "nāgarā pātova sabbakiccāni katvā antaravīthiṁ mā paṭipajjiṁsū”ti.",
  "atk-s0514a14:4_13": "Devadattopi rājanivesanā oruyha hatthisālaṁ gantvā hatthigopake āmantetvā “mayaṁ bhaṇe uccaṭṭhāniyaṁ nīcaṭṭhāne,",
  "atk-s0514a14:4_14": "nīcaṭṭhāniyaṁ vā uccaṭṭhāne kātuṁ samatthā,",
  "atk-s0514a14:4_15": "sace vo yasena attho,",
  "atk-s0514a14:4_16": "sve pātova nāḷāgiriṁ tikhiṇasurāya soḷasa ghaṭe pāyetvā samaṇassa gotamassa āgamanavelāya tuttatomarehi",
  "atk-s0514a14:4_17": "vijjhitvā kujjhāpetvā hatthisālaṁ bhindāpetvā samaṇena gotamena paṭipannavīthiyaṁ abhimukhaṁ katvā samaṇaṁ",
  "atk-s0514a14:4_18": "gotamaṁ jīvitakkhayaṁ pāpethā”ti āha.",
  "atk-s0514a14:4_19": "Te “sādhū”ti sampaṭicchiṁsu.",
  "atk-s0514a14:5_0": "Sā pavatti sakalanagare vitthārikā ahosi.",
  "atk-s0514a14:5_1": "Buddhadhammasaṅghamāmakā upāsakā taṁ sutvā satthāraṁ upasaṅkamitvā “bhante,",
  "atk-s0514a14:5_2": "devadatto raññā saddhiṁ ekato hutvā sve tumhehi paṭipannavīthiyaṁ nāḷāgiriṁ vissajjāpessati,",
  "atk-s0514a14:5_3": "sve piṇḍāya apavisitvā idheva hotha,",
  "atk-s0514a14:5_4": "mayaṁ vihāreyeva buddhappamukhassa bhikkhusaṅghassa bhikkhaṁ dassāmā”ti vadiṁsu.",
  "atk-s0514a14:5_5": "Satthāpi “sve piṇḍāya na pavisissāmī”ti avatvāva “ahaṁ sve nāḷāgiriṁ dametvā pāṭihāriyaṁ katvā titthiye",
  "atk-s0514a14:5_6": "madditvā rājagahe piṇḍāya acaritvāva bhikkhusaṅghaparivuto nagarā nikkhamitvā veḷuvanameva āgamissāmi,",
  "atk-s0514a14:5_7": "rājagahavāsinopi bahūni bhattabhājanāni gahetvā veḷuvanameva āgamissanti,",
  "atk-s0514a14:5_8": "sve vihāreyeva bhattaggaṁ bhavissatī”ti iminā kāraṇena tesaṁ adhivāsesi.",
  "atk-s0514a14:5_9": "Te tathāgatassa adhivāsanaṁ viditvā bhattabhājanāni āharitvā “vihāreyeva dānaṁ dassāmā”ti pakkamiṁsu.",
  "atk-s0514a14:6_0": "Satthāpi paṭhamayāme dhammaṁ desetvā majjhimayāme devatānaṁ pañhaṁ vissajjetvā pacchimayāmassa paṭhamakoṭṭhāse",
  "atk-s0514a14:6_1": "sīhaseyyaṁ kappetvā dutiyakoṭṭhāse phalasamāpattiyā vītināmetvā tatiyakoṭṭhāse mahākaruṇāsamāpattiṁ samāpajjitvā",
  "atk-s0514a14:6_2": "vuṭṭhāya bodhaneyyabandhave olokento nāḷāgiridamane caturāsītiyā pāṇasahassānaṁ dhammābhisamayaṁ disvā",
  "atk-s0514a14:6_3": "vibhātāya rattiyā katasarīrapaṭijaggano hutvā āyasmantaṁ ānandaṁ āmantetvā, “ānanda,",
  "atk-s0514a14:6_4": "ajja rājagahaparivattakesu aṭṭhārasasu mahāvihāresu sabbesampi bhikkhūnaṁ mayāsaddhiṁ rājagahaṁ pavisituṁ ārocehī”ti āha.",
  "atk-s0514a14:6_5": "Thero tathā akāsi.",
  "atk-s0514a14:6_6": "Sabbepi bhikkhū veḷuvane sannipatiṁsu.",
  "atk-s0514a14:6_7": "Satthā mahābhikkhusaṅghaparivuto rājagahaṁ pāvisi.",
  "atk-s0514a14:6_8": "Atha hatthimeṇḍā yathānusiṭṭhaṁ paṭipajjiṁsu,",
  "atk-s0514a14:6_9": "mahanto samāgamo ahosi.",
  "atk-s0514a14:6_10": "Saddhāsampannā manussā “ajja kira buddhanāgassa tiracchānanāgena saṅgāmo bhavissati,",
  "atk-s0514a14:6_11": "anūpamāya buddhalīlāya nāḷāgiridamanaṁ passissāmā”ti pāsādahammiyagehacchadanādīni abhiruhitvā aṭṭhaṁsu.",
  "atk-s0514a14:6_12": "Asaddhā pana micchādiṭṭhikā “ayaṁ nāḷāgiri caṇḍo pharuso manussaghātako buddhādīnaṁ guṇaṁ na jānāti,",
  "atk-s0514a14:6_13": "so ajja samaṇassa gotamassa suvaṇṇavaṇṇaṁ sarīraṁ viddhaṁsetvā jīvitakkhayaṁ pāpessati,",
  "atk-s0514a14:6_14": "ajja paccāmittassa piṭṭhiṁ passissāmā”ti pāsādādīsu aṭṭhaṁsu.",
  "atk-s0514a14:7_0": "Hatthīpi bhagavantaṁ āgacchantaṁ disvā manusse tāsento gehāni viddhaṁsento sakaṭāni saṁcuṇṇento soṇḍaṁ",
  "atk-s0514a14:7_1": "ussāpetvā pahaṭṭhakaṇṇavālo pabbato viya ajjhottharanto yena bhagavā tenābhidhāvi.",
  "atk-s0514a14:7_2": "Taṁ āgacchantaṁ disvā bhikkhū bhagavantaṁ etadavocuṁ – “ayaṁ, bhante,",
  "atk-s0514a14:7_3": "nāḷāgiri caṇḍo pharuso manussaghātako imaṁ racchaṁ paṭipanno,",
  "atk-s0514a14:7_4": "na kho panāyaṁ buddhādiguṇaṁ jānāti,",
  "atk-s0514a14:7_5": "paṭikkamatu, bhante, bhagavā,",
  "atk-s0514a14:7_6": "paṭikkamatu sugato”ti. Mā,",
  "atk-s0514a14:7_7": "bhikkhave,",
  "atk-s0514a14:7_8": "bhāyittha,",
  "atk-s0514a14:7_9": "paṭibalo ahaṁ nāḷāgiriṁ dametunti.",
  "atk-s0514a14:7_10": "Athāyasmā sāriputto satthāraṁ yāci – “bhante,",
  "atk-s0514a14:7_11": "pitu uppannakiccaṁ nāma jeṭṭhaputtassa bhāro,",
  "atk-s0514a14:7_12": "ahameva taṁ damemī”ti.",
  "atk-s0514a14:7_13": "Atha naṁ satthā,",
  "atk-s0514a14:7_14": "“sāriputta,",
  "atk-s0514a14:7_15": "buddhabalaṁ nāma aññaṁ,",
  "atk-s0514a14:7_16": "sāvakabalaṁ aññaṁ,",
  "atk-s0514a14:7_17": "tiṭṭha tva”nti paṭibāhi.",
  "atk-s0514a14:7_18": "Evaṁ yebhuyyena asīti mahātherā yāciṁsu.",
  "atk-s0514a14:7_19": "Satthā sabbepi paṭibāhi.",
  "atk-s0514a14:7_20": "Atha āyasmā ānando satthari balavasinehena adhivāsetuṁ asakkonto “ayaṁ hatthī paṭhamaṁ maṁ māretū”ti",
  "atk-s0514a14:7_21": "tathāgatassatthāya jīvitaṁ pariccajitvā gantvā satthu purato aṭṭhāsi.",
  "atk-s0514a14:7_22": "Atha naṁ satthā “apehi, ānanda,",
  "atk-s0514a14:7_23": "mā me purato aṭṭhāsī”ti āha. “Bhante,",
  "atk-s0514a14:7_24": "ayaṁ hatthī caṇḍo pharuso manussaghātako kappuṭṭhānaggisadiso paṭhamaṁ maṁ māretvā pacchā tumhākaṁ santikaṁ āgacchatū”ti thero avaca.",
  "atk-s0514a14:7_25": "Yāvatatiyaṁ vuccamānopi tatheva aṭṭhāsi na paṭikkami.",
  "atk-s0514a14:7_26": "Atha naṁ bhagavā iddhibalena paṭikkamāpetvā bhikkhūnaṁ antare ṭhapesi.",
  "atk-s0514a14:8_0": "Tasmiṁ khaṇe ekā itthī nāḷāgiriṁ disvā maraṇabhayabhītā palāyamānā aṅkena gahitaṁ dārakaṁ hatthino ca tathāgatassa ca antare chaḍḍetvā palāyi.",
  "atk-s0514a14:8_1": "Hatthī taṁ anubandhitvā nivattitvā dārakassa santikaṁ agamāsi.",
  "atk-s0514a14:8_2": "Tadā dārako mahāravaṁ ravi.",
  "atk-s0514a14:8_3": "Satthā nāḷāgiriṁ odissakamettāya pharitvā sumadhuraṁ brahmassaraṁ nicchāretvā “ambho nāḷāgiri taṁ soḷasa",
  "atk-s0514a14:8_4": "surāghaṭe pāyetvā mattaṁ karontā na ‘aññaṁ gaṇhissatī’ti kariṁsu,",
  "atk-s0514a14:8_5": "‘maṁ gaṇhissatī’ti pana kariṁsu,",
  "atk-s0514a14:8_6": "mā akāraṇena jaṅghāyo kilamento vicari,",
  "atk-s0514a14:8_7": "ito ehī”ti pakkosi.",
  "atk-s0514a14:8_8": "So satthu vacanaṁ sutvā akkhīni ummīletvā bhagavato rūpasiriṁ oloketvā paṭiladdhasaṁvego buddhatejena",
  "atk-s0514a14:8_9": "pacchinnasurāmado soṇḍaṁ olambento kaṇṇe cālento āgantvā tathāgatassa pādesu pati.",
  "atk-s0514a14:8_10": "Atha naṁ satthā,",
  "atk-s0514a14:8_11": "“nāḷāgiri,",
  "atk-s0514a14:8_12": "tvaṁ tiracchānahatthī,",
  "atk-s0514a14:8_13": "ahaṁ buddhavāraṇo,",
  "atk-s0514a14:8_14": "ito paṭṭhāya mā caṇḍo pharuso manussaghātako bhava,",
  "atk-s0514a14:8_15": "sabbasattesu mettacittaṁ paṭilabhā”ti vatvā dakkhiṇahatthaṁ pasāretvā kumbhe parāmasitvā –",
  "atk-s0514a14:9_0": "“Mā kuñjara nāgamāsado, dukkho hi kuñjara nāgamāsado;",
  "atk-s0514a14:10_0": "Na hi nāgahatassa kuñjara, sugati hoti ito paraṁ yato.",
  "atk-s0514a14:11_0": "“Mā ca mado mā ca pamādo, na hi pamattā sugatiṁ vajanti te;",
  "atk-s0514a14:12_0": "Tvaññeva tathā karissasi, yena tvaṁ sugatiṁ gamissasī”ti. –",
  "atk-s0514a14:13_0": "Dhammaṁ desesi.",
  "atk-s0514a14:14_0": "Tassa sakalasarīraṁ pītiyā nirantaraṁ phuṭaṁ ahosi.",
  "atk-s0514a14:14_1": "Sace kira tiracchānagato nābhavissā,",
  "atk-s0514a14:14_2": "sotāpattiphalaṁ adhigamissā.",
  "atk-s0514a14:14_3": "Manussā taṁ pāṭihāriyaṁ disvā unnadiṁsu apphoṭiṁsu,",
  "atk-s0514a14:14_4": "sañjātasomanassā nānābharaṇāni khipiṁsu,",
  "atk-s0514a14:14_5": "tāni hatthissa sarīraṁ paṭicchādayiṁsu.",
  "atk-s0514a14:14_6": "Tato paṭṭhāya nāḷāgiri dhanapālako nāma jāto.",
  "atk-s0514a14:14_7": "Tasmiṁ kho pana dhanapālakasamāgame caturāsīti pāṇasahassāni amataṁ piviṁsu.",
  "atk-s0514a14:14_8": "Satthā dhanapālakaṁ pañcasu sīlesu patiṭṭhāpesi.",
  "atk-s0514a14:14_9": "So soṇḍāya bhagavato pāde paṁsūni gahetvā upari muddhani ākiritvā paṭikuṭitova paṭikkamitvā dassanūpacāre",
  "atk-s0514a14:14_10": "ṭhito dasabalaṁ vanditvā nivattitvā hatthisālaṁ pāvisi.",
  "atk-s0514a14:14_11": "Tato paṭṭhāya dantasudanto hutvā na kañci viheṭheti.",
  "atk-s0514a14:14_12": "Satthā nipphannamanoratho “yehi yaṁ dhanaṁ khittaṁ,",
  "atk-s0514a14:14_13": "tesaññeva taṁ hotū”ti adhiṭṭhāya “ajja mayā mahantaṁ pāṭihāriyaṁ kataṁ,",
  "atk-s0514a14:14_14": "imasmiṁ nagare piṇḍāya caraṇaṁ appaṭirūpa”nti titthiye madditvā bhikkhusaṅghaparivuto jayappatto viya khattiyo nagarā nikkhamitvā veḷuvanameva gato.",
  "atk-s0514a14:14_15": "Nagaravāsino bahuṁ annapānakhādanīyaṁ ādāya vihāraṁ gantvā mahādānaṁ pavattayiṁsu.",
  "atk-s0514a14:15_0": "Taṁ divasaṁ sāyanhasamaye dhammasabhaṁ pūretvā sannisinnā bhikkhū kathaṁ samuṭṭhāpesuṁ – “āvuso,",
  "atk-s0514a14:15_1": "āyasmatā ānandena tathāgatassatthāya attano jīvitaṁ pariccajantena dukkaraṁ kataṁ,",
  "atk-s0514a14:15_2": "nāḷāgiriṁ disvā satthārā tikkhattuṁ paṭibāhiyamānopi nāpagato,",
  "atk-s0514a14:15_3": "aho dukkarakārako, āvuso,",
  "atk-s0514a14:15_4": "āyasmā ānando”ti.",
  "atk-s0514a14:15_5": "Satthā “ānandassa guṇakathā pavattati,",
  "atk-s0514a14:15_6": "gantabbaṁ mayā etthā”ti gandhakuṭito nikkhamitvā āgantvā “kāya nuttha,",
  "atk-s0514a14:15_7": "bhikkhave,",
  "atk-s0514a14:15_8": "etarahi kathāya sannisinnā”ti pucchitvā “imāya nāmā”ti vutte “na,",
  "atk-s0514a14:15_9": "bhikkhave, idāneva,",
  "atk-s0514a14:15_10": "pubbepi ānando tiracchānayoniyaṁ nibbattopi mamatthāya jīvitaṁ pariccajiyevā”ti vatvā tehi yācito atītaṁ āhari.",
  "atk-s0514a14:16_0": "Atīte mahiṁsakaraṭṭhe sāgalanagare sāgalo nāma rājā dhammena rajjaṁ kāresi.",
  "atk-s0514a14:16_1": "Tadā nagarato avidūre ekasmiṁ nesādagāmake aññataro nesādo pāsehi sakuṇe bandhitvā nagare vikkiṇanto jīvikaṁ kappesi.",
  "atk-s0514a14:16_2": "Nagarato ca avidūre āvaṭṭato dvādasayojano mānusiyo nāma padumasaro ahosi pañcavaṇṇapadumasañchanno.",
  "atk-s0514a14:16_3": "Tattha nānappakāro sakuṇasaṅgho otari.",
  "atk-s0514a14:16_4": "So nesādo tattha aniyāmena pāse oḍḍesi.",
  "atk-s0514a14:16_5": "Tasmiṁ kāle dhataraṭṭho haṁsarājā channavutihaṁsasahassaparivāro cittakūṭapabbate suvaṇṇaguhāyaṁ vasati,",
  "atk-s0514a14:16_6": "sumukho nāmassa senāpati ahosi.",
  "atk-s0514a14:16_7": "Athekadivasaṁ tato haṁsayūthā katipayā suvaṇṇahaṁsā mānusiyaṁ saraṁ gantvā pahūtagocare tasmiṁ yathāsukhaṁ",
  "atk-s0514a14:16_8": "vicaritvā suhitā cittakūṭaṁ āgantvā dhataraṭṭhassa ārocesuṁ –",
  "atk-s0514a14:16_9": "“mahārāja,",
  "atk-s0514a14:16_10": "manussapathe mānusiyo nāma padumasaro sampannagocaro,",
  "atk-s0514a14:16_11": "tattha gocaraṁ gaṇhituṁ gacchāmā”ti.",
  "atk-s0514a14:16_12": "So “manussapatho nāma sāsaṅko sappaṭibhayo,",
  "atk-s0514a14:16_13": "mā vo ruccitthā”ti paṭikkhipitvāpi tehi punappunaṁ vuccamāno “sace tumhākaṁ ruccati,",
  "atk-s0514a14:16_14": "gacchāmā”ti saparivāro taṁ saraṁ agamāsi.",
  "atk-s0514a14:16_15": "So ākāsā otaranto pādaṁ pāse pavesentoyeva otari.",
  "atk-s0514a14:16_16": "Athassa pāso pādaṁ ayapaṭṭakena kaḍḍhanto viya ābandhitvā gaṇhi.",
  "atk-s0514a14:16_17": "Athassa “chindissāmi na”nti ākaḍḍhantassa paṭhamavāre cammaṁ chijji,",
  "atk-s0514a14:16_18": "dutiyavāre maṁsaṁ chijji,",
  "atk-s0514a14:16_19": "tatiyavāre nhāru chijji,",
  "atk-s0514a14:16_20": "pāso aṭṭhiṁ āhacca aṭṭhāsi,",
  "atk-s0514a14:16_21": "lohitaṁ pagghari,",
  "atk-s0514a14:16_22": "balavavedanā pavattiṁsu.",
  "atk-s0514a14:17_0": "So cintesi –",
  "atk-s0514a14:17_1": "“sacāhaṁ baddharavaṁ ravissāmi,",
  "atk-s0514a14:17_2": "ñātakā me utrastā hutvā gocaraṁ aggaṇhitvā chātajjhattāva palāyantā dubbalatāya mahāsamudde patissantī”ti.",
  "atk-s0514a14:17_3": "So vedanaṁ adhivāsetvā ñātīnaṁ yāvadatthaṁ caritvā haṁsānaṁ kīḷanakāle mahantena saddena baddharavaṁ ravi.",
  "atk-s0514a14:17_4": "Taṁ sutvā te haṁsā maraṇabhayatajjitā vaggavaggā hutvā cittakūṭābhimukhā pakkamiṁsu.",
  "atk-s0514a14:17_5": "Tesu pakkantesu sumukho haṁsasenāpati “kacci nu kho idaṁ bhayaṁ mahārājassa uppannaṁ,",
  "atk-s0514a14:17_6": "jānissāmi na”nti vegena pakkhanditvā purato gacchantassa haṁsagaṇassa antare mahāsattaṁ adisvā majjhimahaṁsagaṇaṁ vicini,",
  "atk-s0514a14:17_7": "tatthapi adisvā pacchimahaṁsagaṇaṁ vicini,",
  "atk-s0514a14:17_8": "tatthapi adisvā “nissaṁsayaṁ tassevedaṁ bhayaṁ uppanna”nti nivattitvā āgacchanto mahāsattaṁ pāse baddhaṁ",
  "atk-s0514a14:17_9": "lohitamakkhitaṁ dukkhāturaṁ paṅkapiṭṭhe nipannaṁ disvā “mā bhāyi, mahārāja,",
  "atk-s0514a14:17_10": "ahaṁ mama jīvitaṁ pariccajitvā tumhe pāsato mocessāmī”ti vadanto otaritvā mahāsattaṁ assāsentova paṅkapiṭṭhe nisīdi.",
  "atk-s0514a14:17_11": "Atha naṁ vīmaṁsanto mahāsatto paṭhamaṁ gāthamāha –",
  "atk-s0514a14:18_0": "1.",
  "atk-s0514a14:19_0": "“Sumukha anupacinantā, pakkamanti vihaṅgamā;",
  "atk-s0514a14:20_0": "Gaccha tuvampi mā kaṅkhi, natthi baddhe sahāyatā”ti.",
  "atk-s0514a14:21_0": "Tattha anupacinantāti sinehena ālayavasena anolokentā.",
  "atk-s0514a14:21_1": "Pakkamantīti ete channavuti haṁsasahassā ñātivihaṅgamā maṁ chaḍḍetvā gacchanti,",
  "atk-s0514a14:21_2": "tvampi gaccha,",
  "atk-s0514a14:21_3": "mā idha vāsaṁ ākaṅkhi,",
  "atk-s0514a14:21_4": "evañhi pāsena baddhe mayi sahāyatā nāma natthi,",
  "atk-s0514a14:21_5": "na hi te ahaṁ idāni kiñci sahāyakiccaṁ kātuṁ sakkhissāmi,",
  "atk-s0514a14:21_6": "kiṁ te mayā nirūpakārena,",
  "atk-s0514a14:21_7": "papañcaṁ akatvā gacchevāti vadati.",
  "atk-s0514a14:22_0": "Ito paraṁ –",
  "atk-s0514a14:23_0": "2.",
  "atk-s0514a14:24_0": "“Gacche vāhaṁ na vā gacche, na tena amaro siyaṁ;",
  "atk-s0514a14:25_0": "Sukhitaṁ taṁ upāsitvā, dukkhitaṁ taṁ kathaṁ jahe.",
  "atk-s0514a14:26_0": "3.",
  "atk-s0514a14:27_0": "“Maraṇaṁ vā tayā saddhiṁ, jīvitaṁ vā tayā vinā;",
  "atk-s0514a14:28_0": "Tadeva maraṇaṁ seyyo, yañce jīve tayā vinā.",
  "atk-s0514a14:29_0": "4.",
  "atk-s0514a14:30_0": "“Nesa dhammo mahārāja, yaṁ taṁ evaṁ gataṁ jahe;",
  "atk-s0514a14:31_0": "Yā gati tuyhaṁ sā mayhaṁ, ruccate vihagādhipa.",
  "atk-s0514a14:32_0": "5.",
  "atk-s0514a14:33_0": "“Kā nu pāsena baddhassa, gati aññā mahānasā;",
  "atk-s0514a14:34_0": "Sā kathaṁ cetayānassa, muttassa tava ruccati.",
  "atk-s0514a14:35_0": "6.",
  "atk-s0514a14:36_0": "“Kaṁ vā tvaṁ passase atthaṁ, mama tuyhañca pakkhima;",
  "atk-s0514a14:37_0": "Ñātīnaṁ vāvasiṭṭhānaṁ, ubhinnaṁ jīvitakkhaye.",
  "atk-s0514a14:38_0": "7.",
  "atk-s0514a14:39_0": "“Yaṁ na kañcanadepiñcha, andhena tamasā gataṁ;",
  "atk-s0514a14:40_0": "Tādise sañcajaṁ pāṇaṁ, kamatthamabhijotaye.",
  "atk-s0514a14:41_0": "8.",
  "atk-s0514a14:42_0": "“Kathaṁ nu patataṁ seṭṭha, dhamme atthaṁ na bujjhasi;",
  "atk-s0514a14:43_0": "Dhammo apacito santo, atthaṁ dasseti pāṇinaṁ.",
  "atk-s0514a14:44_0": "9.",
  "atk-s0514a14:45_0": "“Sohaṁ dhammaṁ apekkhāno, dhammā catthaṁ samuṭṭhitaṁ;",
  "atk-s0514a14:46_0": "Bhattiñca tayi sampassaṁ, nāvakaṅkhāmi jīvitaṁ.",
  "atk-s0514a14:47_0": "10. “Addhā eso sataṁ dhammo, yo mitto mittamāpade.",
  "atk-s0514a14:48_0": "Na caje jīvitassāpi, hetudhammamanussaraṁ.",
  "atk-s0514a14:49_0": "11.",
  "atk-s0514a14:50_0": "“Svāyaṁ dhammo ca te ciṇṇo, bhatti ca viditā mayi;",
  "atk-s0514a14:51_0": "Kāmaṁ karassu mayhetaṁ, gacchevānumato mayā.",
  "atk-s0514a14:52_0": "12.",
  "atk-s0514a14:53_0": "“Api tvevaṁ gate kāle, yaṁ khaṇḍaṁ ñātinaṁ mayā;",
  "atk-s0514a14:54_0": "Tayā taṁ buddhisampannaṁ, assa paramasaṁvutaṁ.",
  "atk-s0514a14:55_0": "13.",
  "atk-s0514a14:56_0": "“Iccevaṁ mantayantānaṁ, ariyānaṁ ariyavuttinaṁ;",
  "atk-s0514a14:57_0": "Paccadissatha nesādo, āturānamivantako.",
  "atk-s0514a14:58_0": "14.",
  "atk-s0514a14:59_0": "“Te sattumabhisañcikkha, dīgharattaṁ hitā dijā;",
  "atk-s0514a14:60_0": "Tuṇhīmāsittha ubhayo, na sañcalesumāsanā.",
  "atk-s0514a14:61_0": "15.",
  "atk-s0514a14:62_0": "“Dhataraṭṭhe ca disvāna, samuḍḍente tato tato;",
  "atk-s0514a14:63_0": "Abhikkhamatha vegena, dijasattu dijādhipe.",
  "atk-s0514a14:64_0": "16.",
  "atk-s0514a14:65_0": "“So ca vegenabhikkamma, āsajja parame dije;",
  "atk-s0514a14:66_0": "Paccakamittha nesādo, baddhā iti vicintayaṁ.",
  "atk-s0514a14:67_0": "17.",
  "atk-s0514a14:68_0": "“Ekaṁva baddhamāsīnaṁ, abaddhañca punāparaṁ;",
  "atk-s0514a14:69_0": "Āsajja baddhamāsīnaṁ, pekkhamānamadīnavaṁ.",
  "atk-s0514a14:70_0": "18.",
  "atk-s0514a14:71_0": "“Tato so vimatoyeva, paṇḍare ajjhabhāsatha;",
  "atk-s0514a14:72_0": "Pavaḍḍhakāye āsīne, dijasaṅghagaṇādhipe.",
  "atk-s0514a14:73_0": "19.",
  "atk-s0514a14:74_0": "“Yaṁ nu pāsena mahatā, baddho na kurute disaṁ;",
  "atk-s0514a14:75_0": "Atha kasmā abaddho tvaṁ, balī pakkhi na gacchasi.",
  "atk-s0514a14:76_0": "20.",
  "atk-s0514a14:77_0": "“Kiṁ nu tyāyaṁ dijo hoti, mutto baddhaṁ upāsasi;",
  "atk-s0514a14:78_0": "Ohāya sakuṇā yanti, kiṁ eko avahīyasi.",
  "atk-s0514a14:79_0": "21.",
  "atk-s0514a14:80_0": "“Rājā me so dijāmitta, sakhā pāṇasamo ca me;",
  "atk-s0514a14:81_0": "Neva naṁ vijahissāmi, yāva kālassa pariyāyaṁ.",
  "atk-s0514a14:82_0": "22.",
  "atk-s0514a14:83_0": "“Kathaṁ panāyaṁ vihaṅgo, nāddasa pāsamoḍḍitaṁ;",
  "atk-s0514a14:84_0": "Padañhetaṁ mahantānaṁ, boddhumarahanti āpadaṁ.",
  "atk-s0514a14:85_0": "23.",
  "atk-s0514a14:86_0": "“Yadā parābhavo hoti, poso jīvitasaṅkhaye;",
  "atk-s0514a14:87_0": "Atha jālañca pāsañca, āsajjāpi na bujjhati.",
  "atk-s0514a14:88_0": "24.",
  "atk-s0514a14:89_0": "“Api tveva mahāpañña, pāsā bahuvidhā tatā;",
  "atk-s0514a14:90_0": "Guyhamāsajja bajjhanti, athevaṁ jīvitakkhaye”ti. –",
  "atk-s0514a14:91_0": "Imāsaṁ gāthānaṁ sambandho pāḷinayeneva veditabbo.",
  "atk-s0514a14:92_0": "Tattha gacche vāti, mahārāja,",
  "atk-s0514a14:92_1": "ahaṁ ito gaccheyyaṁ vā na vā,",
  "atk-s0514a14:92_2": "nāhaṁ tena gamanena vā agamanena vā amaro siyaṁ,",
  "atk-s0514a14:92_3": "ahañhi ito gatopi agatopi maraṇato amuttova,",
  "atk-s0514a14:92_4": "ito pubbe pana sukhitaṁ taṁ upāsitvā idāni dukkhitaṁ taṁ kathaṁ jaheyyanti vadati.",
  "atk-s0514a14:92_5": "Maraṇaṁ vāti mama agacchantassa vā tayā saddhiṁ maraṇaṁ bhaveyya,",
  "atk-s0514a14:92_6": "gacchantassa vā tayā vinā jīvitaṁ.",
  "atk-s0514a14:92_7": "Tesu dvīsu yaṁ tayā saddhiṁ maraṇaṁ,",
  "atk-s0514a14:92_8": "tadeva me varaṁ,",
  "atk-s0514a14:92_9": "yaṁ tayā vinā jīveyyaṁ,",
  "atk-s0514a14:92_10": "na me taṁ varanti attho.",
  "atk-s0514a14:92_11": "Ruccateti yā tava gati nipphatti,",
  "atk-s0514a14:92_12": "sāva mayhaṁ ruccati.",
  "atk-s0514a14:92_13": "Sā kathanti samma sumukha mama tāva daḷhena vālapāsena baddhassa parahatthaṁ gatassa sā gati ruccatu,",
  "atk-s0514a14:92_14": "tava pana cetayānassa sacetanassa paññavato muttassa kathaṁ ruccati.",
  "atk-s0514a14:93_0": "Pakkhimāti pakkhasampanna.",
  "atk-s0514a14:93_1": "Ubhinnanti amhākaṁ dvinnaṁ jīvitakkhaye sati tvaṁ mama vā tava vā avasiṭṭhañātīnaṁ vā kaṁ atthaṁ passasi.",
  "atk-s0514a14:93_2": "Yaṁ nāti ettha na-kāro upamāne.",
  "atk-s0514a14:93_3": "Kañcanadepiñchāti kañcanadvepiñcha,",
  "atk-s0514a14:93_4": "ayameva vā pāṭho,",
  "atk-s0514a14:93_5": "kañcanasadisaubhayapakkhāti attho.",
  "atk-s0514a14:93_6": "Tamasāti tamasi.",
  "atk-s0514a14:93_7": "Gatanti kataṁ,",
  "atk-s0514a14:93_8": "ayameva vā pāṭho.",
  "atk-s0514a14:93_9": "Purimassa na-kārassa iminā sambandho,",
  "atk-s0514a14:93_10": "“na kata”nti kataṁ viyāti attho.",
  "atk-s0514a14:93_11": "Idaṁ vuttaṁ hoti –",
  "atk-s0514a14:93_12": "tayi pāṇaṁ cajantepi acajantepi mama jīvitassa abhāvā yaṁ tava pāṇasañcajanaṁ,",
  "atk-s0514a14:93_13": "taṁ andhena tamasi kataṁ viya kiñcideva rūpakammaṁ apaccakkhaguṇaṁ,",
  "atk-s0514a14:93_14": "tādise tava apaccakkhaguṇe pāṇasañcajane tvaṁ pāṇaṁ sañcajanto kamatthaṁ joteyyāsīti.",
  "atk-s0514a14:94_0": "Dhammo apacito santoti dhammo pūjito mānito samāno.",
  "atk-s0514a14:94_1": "Atthaṁ dassetīti vuddhiṁ dasseti.",
  "atk-s0514a14:94_2": "Apekkhānoti apekkhanto.",
  "atk-s0514a14:94_3": "Dhammā catthanti dhammato ca atthaṁ samuṭṭhitaṁ passanto.",
  "atk-s0514a14:94_4": "Bhattinti sinehaṁ.",
  "atk-s0514a14:94_5": "Sataṁ dhammoti paṇḍitānaṁ sabhāvo.",
  "atk-s0514a14:94_6": "Yo mittoti yo mitto āpadāsu mittaṁ na caje,",
  "atk-s0514a14:94_7": "tassa acajantassa mittassa esa sabhāvo nāma addhā sataṁ dhammo.",
  "atk-s0514a14:94_8": "Viditāti pākaṭā jātā.",
  "atk-s0514a14:94_9": "Kāmaṁ karassūti etaṁ mama kāmaṁ mayā icchitaṁ mama vacanaṁ karassu.",
  "atk-s0514a14:94_10": "Api tvevaṁ gate kāleti api tu evaṁ gate kāle mayi imasmiṁ ṭhāne pāsena baddhe.",
  "atk-s0514a14:94_11": "Paramasaṁvutanti paramaparipuṇṇaṁ.",
  "atk-s0514a14:95_0": "Iccevaṁ mantayantānanti “gaccha,",
  "atk-s0514a14:95_1": "na gacchāmī”ti evaṁ kathentānaṁ ariyānanti ācāraariyānaṁ.",
  "atk-s0514a14:95_2": "Paccadissathāti kāsāyāni nivāsetvā rattamālaṁ piḷandhitvā muggaraṁ ādāya āgacchanto adissatha.",
  "atk-s0514a14:95_3": "Āturānanti gilānānaṁ maccu viya.",
  "atk-s0514a14:95_4": "Abhisañcikkhāti,",
  "atk-s0514a14:95_5": "bhikkhave,",
  "atk-s0514a14:95_6": "te ubhopi sattuṁ āyantaṁ passitvā.",
  "atk-s0514a14:95_7": "Hitāti dīgharattaṁ aññamaññassa hitā muducittā.",
  "atk-s0514a14:95_8": "Na sañcalesumāsanāti āsanato na caliṁsu,",
  "atk-s0514a14:95_9": "yathānisinnāva ahesuṁ.",
  "atk-s0514a14:95_10": "Sumukho pana “ayaṁ nesādo āgantvā paharanto maṁ paṭhamaṁ paharatū”ti cintetvā mahāsattaṁ pacchato katvā nisīdi.",
  "atk-s0514a14:96_0": "Dhataraṭṭheti haṁse.",
  "atk-s0514a14:96_1": "Samuḍḍenteti maraṇabhayena ito cito ca uppatante disvā.",
  "atk-s0514a14:96_2": "Āsajjāti itare dve jane upagantvā.",
  "atk-s0514a14:96_3": "Paccakamitthāti “baddhā,",
  "atk-s0514a14:96_4": "na baddhā”ti cintento upadhārento akamittha,",
  "atk-s0514a14:96_5": "vegaṁ hāpetvā saṇikaṁ agamāsi.",
  "atk-s0514a14:96_6": "Āsajja baddhamāsīnanti baddhaṁ mahāsattaṁ upagantvā nisinnaṁ sumukhaṁ.",
  "atk-s0514a14:96_7": "Adīnavantiādīnavameva hutvā mahāsattaṁ olokentaṁ disvā.",
  "atk-s0514a14:96_8": "Vimatoti kiṁ nu kho abaddho baddhassa santike nisinno,",
  "atk-s0514a14:96_9": "kāraṇaṁ pucchissāmīti vimatijāto hutvāti attho.",
  "atk-s0514a14:96_10": "Paṇḍareti haṁse,",
  "atk-s0514a14:96_11": "atha vā parisuddhe nimmale,",
  "atk-s0514a14:96_12": "sampahaṭṭhakañcanavaṇṇeti attho.",
  "atk-s0514a14:96_13": "Pavaḍḍhakāyeti vaḍḍhitakāye mahāsarīre.",
  "atk-s0514a14:96_14": "Yaṁ nūti yaṁ tāva eso mahāpāsena baddho.",
  "atk-s0514a14:96_15": "Na kurute disanti palāyanatthāya ekaṁ disaṁ na bhajati,",
  "atk-s0514a14:96_16": "taṁ yuttanti adhippāyo.",
  "atk-s0514a14:96_17": "Balīti balasampanno hutvāpi.",
  "atk-s0514a14:96_18": "Pakkhīti taṁ ālapati.",
  "atk-s0514a14:96_19": "Ohāyāti chaḍḍetvā.",
  "atk-s0514a14:96_20": "Yantīti sesasakuṇā gacchanti.",
  "atk-s0514a14:96_21": "Avahīyasīti ohīyasi.",
  "atk-s0514a14:97_0": "Dijāmittāti dijānaṁ amitta.",
  "atk-s0514a14:97_1": "Yāva kālassa pariyāyanti yāva maraṇassa vāro āgacchati.",
  "atk-s0514a14:97_2": "Kathaṁ panāyanti tvaṁ rājā me soti vadasi,",
  "atk-s0514a14:97_3": "rājāno ca nāma paṇḍitā honti,",
  "atk-s0514a14:97_4": "itipi paṇḍito samāno kena kāraṇena oḍḍitaṁ pāsaṁ na addasa.",
  "atk-s0514a14:97_5": "Padaṁ hetanti yasamahattaṁ vā ñāṇamahattaṁ vā pattānaṁ attano āpadabujjhanaṁ nāma padaṁ kāraṇaṁ,",
  "atk-s0514a14:97_6": "tasmā te āpadaṁ boddhumarahanti.",
  "atk-s0514a14:97_7": "Parābhavoti avaḍḍhi.",
  "atk-s0514a14:97_8": "Āsajjāpīti upagantvāpi na bujjhati.",
  "atk-s0514a14:97_9": "Tatāti vitatā oḍḍitā.",
  "atk-s0514a14:97_10": "Guyhamāsajjāti tesu pāsesu yo guḷho paṭicchanno pāso,",
  "atk-s0514a14:97_11": "taṁ āsajja bajjhanti.",
  "atk-s0514a14:97_12": "Athevanti atha evaṁ jīvitakkhaye bajjhantevāti attho.",
  "atk-s0514a14:98_0": "Iti naṁ so kathāsallāpena muduhadayaṁ katvā mahāsattassa jīvitaṁ yācanto gāthamāha –",
  "atk-s0514a14:99_0": "25.",
  "atk-s0514a14:100_0": "“Api nāyaṁ tayā saddhiṁ, saṁvāsassa sukhudrayo;",
  "atk-s0514a14:101_0": "Api no anumaññāsi, api no jīvitaṁ dade”ti.",
  "atk-s0514a14:102_0": "Tattha api nāyanti api nu ayaṁ.",
  "atk-s0514a14:102_1": "Sukhudrayoti sukhaphalo.",
  "atk-s0514a14:102_2": "Api no anumaññāsīti cittakūṭaṁ gantvā ñātake passituṁ tvaṁ api no anujāneyyāsi.",
  "atk-s0514a14:102_3": "Api no jīvitaṁ dadeti api no imāya kathāya uppannavissāso na māreyyāsīti.",
  "atk-s0514a14:103_0": "So tassa madhurakathāya bajjhitvā gāthamāha –",
  "atk-s0514a14:104_0": "26.",
  "atk-s0514a14:105_0": "“Na ceva me tvaṁ baddhosi, napi icchāmi te vadhaṁ;",
  "atk-s0514a14:106_0": "Kāmaṁ khippamito gantvā, jīva tvaṁ anigho cira”nti.",
  "atk-s0514a14:107_0": "Tato sumukho catasso gāthā abhāsi –",
  "atk-s0514a14:108_0": "27.",
  "atk-s0514a14:109_0": "“Nevāhametamicchāmi, aññatretassa jīvitā;",
  "atk-s0514a14:110_0": "Sace ekena tuṭṭhosi, muñcetaṁ mañca bhakkhaya.",
  "atk-s0514a14:111_0": "28.",
  "atk-s0514a14:112_0": "“Ārohapariṇāhena, tulyāsmā vayasā ubho;",
  "atk-s0514a14:113_0": "Na te lābhena jīvatthi, etena niminā tuvaṁ.",
  "atk-s0514a14:114_0": "29.",
  "atk-s0514a14:115_0": "“Tadiṅgha samapekkhassu, hotu giddhi tavamhasu;",
  "atk-s0514a14:116_0": "Maṁ pubbe bandha pāsena, pacchā muñca dijādhipaṁ.",
  "atk-s0514a14:117_0": "30.",
  "atk-s0514a14:118_0": "“Tāvadeva ca te lābho, katāssa yācanāya ca;",
  "atk-s0514a14:119_0": "Mitti ca dhataraṭṭhehi, yāvajīvāya te siyā”ti.",
  "atk-s0514a14:120_0": "Tattha etanti yaṁ aññatra etassa jīvitā mama jīvitaṁ,",
  "atk-s0514a14:120_1": "etaṁ ahaṁ neva icchāmi.",
  "atk-s0514a14:120_2": "Tulyāsmāti samānā homa.",
  "atk-s0514a14:120_3": "Niminā tuvanti parivattehi tvaṁ.",
  "atk-s0514a14:120_4": "Tavamhasūti tava amhesu giddhi hotu,",
  "atk-s0514a14:120_5": "kiṁ te etena,",
  "atk-s0514a14:120_6": "mayi lobhaṁ uppādehīti vadati.",
  "atk-s0514a14:120_7": "Tāvadevāti tattakoyeva.",
  "atk-s0514a14:120_8": "Yācanāya cāti yā mama yācanā,",
  "atk-s0514a14:120_9": "sāva katā assāti attho.",
  "atk-s0514a14:121_0": "Iti so tāya dhammadesanāya tele pakkhittakappāsapicu viya mudugatahadayo mahāsattaṁ tassa dāyaṁ katvā dadanto āha –",
  "atk-s0514a14:122_0": "31.",
  "atk-s0514a14:123_0": "“Passantu no mahāsaṅghā, tayā muttaṁ ito gataṁ;",
  "atk-s0514a14:124_0": "Mittāmaccā ca bhaccā ca, puttadārā ca bandhavā.",
  "atk-s0514a14:125_0": "32.",
  "atk-s0514a14:126_0": "“Na ca te tādisā mittā, bahūnaṁ idha vijjati;",
  "atk-s0514a14:127_0": "Yathā tvaṁ dhataraṭṭhassa, pāṇasādhāraṇo sakhā.",
  "atk-s0514a14:128_0": "33.",
  "atk-s0514a14:129_0": "“So te sahāyaṁ muñcāmi, hotu rājā tavānugo;",
  "atk-s0514a14:130_0": "Kāmaṁ khippamito gantvā, ñātimajjhe virocathā”ti.",
  "atk-s0514a14:131_0": "Tattha noti nipātamattaṁ.",
  "atk-s0514a14:131_1": "Tayā muttanti imañhi tvaññeva muñcasi nāma,",
  "atk-s0514a14:131_2": "tasmā imaṁ tayā muttaṁ ito cittakūṭapabbataṁ gataṁ mahantā ñātisaṅghā ete ca mittādayo passantu.",
  "atk-s0514a14:131_3": "Ettha ca bandhavāti ekalohitasambandhā.",
  "atk-s0514a14:131_4": "Vijjatīti vijjanti.",
  "atk-s0514a14:131_5": "Pāṇasādhāraṇoti sādhāraṇapāṇo avibhattajīviko,",
  "atk-s0514a14:131_6": "yathā tvaṁ etassa sakhā,",
  "atk-s0514a14:131_7": "etādisā aññesaṁ bahūnaṁ mittā nāma na vijjanti.",
  "atk-s0514a14:131_8": "Tavānugoti etaṁ dukkhitaṁ ādāya purato gacchantassa tava ayaṁ anugo hotūti.",
  "atk-s0514a14:132_0": "Evaṁ vatvā pana nesādaputto mettacittena mahāsattaṁ upasaṅkamitvā bandhanaṁ chinditvā āliṅgitvā sarato",
  "atk-s0514a14:132_1": "nikkhāmetvā saratīre taruṇadabbatiṇapiṭṭhe nisīdāpetvā pāde bandhanapāsaṁ muducittena saṇikaṁ mocetvā",
  "atk-s0514a14:132_2": "dūre khipitvā mahāsatte balavasinehaṁ paccupaṭṭhāpetvā mettacittena udakaṁ ādāya lohitaṁ dhovitvā punappunaṁ",
  "atk-s0514a14:132_3": "parimajji.",
  "atk-s0514a14:132_4": "Tassa mettacittānubhāvena bodhisattassa pāde sirā sirāhi,",
  "atk-s0514a14:132_5": "maṁsaṁ maṁsena,",
  "atk-s0514a14:132_6": "cammaṁ cammena ghaṭitaṁ,",
  "atk-s0514a14:132_7": "tāvadeva pādo saṁruḷho sañjātachavisañjātalomo ahosi abaddhapādena nibbiseso.",
  "atk-s0514a14:132_8": "Bodhisatto sukhito pakatibhāveneva nisīdi.",
  "atk-s0514a14:132_9": "Atha sumukho attānaṁ nissāya mahāsattassa sukhitabhāvaṁ disvā sañjātasomanasso nesādassa thutimakāsi.",
  "atk-s0514a14:132_10": "Tamatthaṁ pakāsento satthā āha –",
  "atk-s0514a14:133_0": "34.",
  "atk-s0514a14:134_0": "“So patīto pamuttena, bhattunā bhattugāravo;",
  "atk-s0514a14:135_0": "Ajjhabhāsatha vakkaṅgo, vācaṁ kaṇṇasukhaṁ bhaṇaṁ.",
  "atk-s0514a14:136_0": "35.",
  "atk-s0514a14:137_0": "“Evaṁ luddaka nandassu, saha sabbehi ñātibhi;",
  "atk-s0514a14:138_0": "Yathāhamajja nandāmi, muttaṁ disvā dijādhipa”nti.",
  "atk-s0514a14:139_0": "Tattha vakkaṅgoti vaṅkagīvo.",
  "atk-s0514a14:140_0": "Evaṁ luddassa thutiṁ katvā sumukho bodhisattaṁ āha –",
  "atk-s0514a14:140_1": "“mahārāja,",
  "atk-s0514a14:140_2": "iminā amhākaṁ mahāupakāro kato,",
  "atk-s0514a14:140_3": "ayañhi amhākaṁ vacanaṁ akatvā kīḷāhaṁse no katvā issarānaṁ dento bahuṁ dhanaṁ labheyya,",
  "atk-s0514a14:140_4": "māretvā maṁsaṁ vikkiṇanto mūlampi labhetha,",
  "atk-s0514a14:140_5": "attano pana jīvitaṁ anoloketvā amhākaṁ vacanaṁ akari,",
  "atk-s0514a14:140_6": "imaṁ rañño santikaṁ netvā sukhajīvitaṁ karomā”ti.",
  "atk-s0514a14:140_7": "Mahāsatto sampaṭicchi.",
  "atk-s0514a14:140_8": "Sumukho attano bhāsāya mahāsattena saddhiṁ kathetvā puna manussabhāsāya luddaputtaṁ āmantetvā “samma,",
  "atk-s0514a14:140_9": "tvaṁ kimatthaṁ pāse oḍḍesī”ti pucchitvā “dhanattha”nti vutte “evaṁ sante amhe ādāya nagaraṁ pavisitvā rañño dassehi,",
  "atk-s0514a14:140_10": "bahuṁ te dhanaṁ dāpessāmī”ti vatvā āha –",
  "atk-s0514a14:141_0": "36.",
  "atk-s0514a14:142_0": "“Ehi taṁ anusikkhāmi, yathā tvamapi lacchase;",
  "atk-s0514a14:143_0": "Lābhaṁ tavāyaṁ dhataraṭṭho, pāpaṁ kiñci na dakkhati.",
  "atk-s0514a14:144_0": "37.",
  "atk-s0514a14:145_0": "“Khippamantepuraṁ netvā, rañño dassehi no ubho;",
  "atk-s0514a14:146_0": "Abaddhe pakatibhūte, kāje ubhayato ṭhite.",
  "atk-s0514a14:147_0": "38.",
  "atk-s0514a14:148_0": "“Dhataraṭṭhā mahārāja, haṁsādhipatino ime;",
  "atk-s0514a14:149_0": "Ayañhi rājā haṁsānaṁ, ayaṁ senāpatītaro.",
  "atk-s0514a14:150_0": "39. “Asaṁsayaṁ imaṁ disvā, haṁsarājaṁ narādhipo.",
  "atk-s0514a14:151_0": "Patīto sumano vitto, bahuṁ dassati te dhana”nti.",
  "atk-s0514a14:152_0": "Tattha anusikkhāmīti anusāsāmi.",
  "atk-s0514a14:152_1": "Pāpanti lāmakaṁ.",
  "atk-s0514a14:152_2": "Rañño dassehi no ubhoti amhe ubhopi rañño dassehi.",
  "atk-s0514a14:152_3": "Ayaṁ bodhisattassa paññāpabhāvadassanatthaṁ,",
  "atk-s0514a14:152_4": "attano mittadhammassa āvibhāvanatthaṁ,",
  "atk-s0514a14:152_5": "luddassa dhanalābhatthaṁ,",
  "atk-s0514a14:152_6": "rañño sīlesu patiṭṭhāpanatthañcāti catūhi kāraṇehi evamāha.",
  "atk-s0514a14:152_7": "Dhataraṭṭhāti netvā ca pana rañño evaṁ ācikkheyyāsi,",
  "atk-s0514a14:152_8": "“mahārāja,",
  "atk-s0514a14:152_9": "ime dhataraṭṭhakule jātā dve haṁsādhipatino,",
  "atk-s0514a14:152_10": "etesu ayaṁ rājā,",
  "atk-s0514a14:152_11": "itaro senāpatī”ti.",
  "atk-s0514a14:152_12": "Iti naṁ sikkhāpesi.",
  "atk-s0514a14:152_13": "“Patīto”tiādīni tīṇipi tuṭṭhākāravevacanāneva.",
  "atk-s0514a14:153_0": "Evaṁ vutte luddo, “sāmi,",
  "atk-s0514a14:153_1": "mā vo rājadassanaṁ rucci,",
  "atk-s0514a14:153_2": "rājāno nāma calacittā,",
  "atk-s0514a14:153_3": "kīḷāhaṁse vā vo kareyyuṁ mārāpeyyuṁ vā”ti vatvā, “samma, mā bhāyi,",
  "atk-s0514a14:153_4": "ahaṁ tādisaṁ kakkhaḷaṁ luddaṁ lohitapāṇiṁ dhammakathāya mudukaṁ katvā mama pādesu pātesiṁ,",
  "atk-s0514a14:153_5": "rājāno nāma puññavanto paññavanto ca subhāsitadubbhāsitaññū ca,",
  "atk-s0514a14:153_6": "khippaṁ amhe rañño dassehī”ti vutte “tena hi mā mayhaṁ kujjhittha,",
  "atk-s0514a14:153_7": "ahaṁ avassaṁ tumhākaṁ ruciyā nemī”ti vatvā ubhopi kājaṁ āropetvā rājakulaṁ gantvā rañño dassetvā raññā puṭṭho yathābhūtaṁ ārocesi.",
  "atk-s0514a14:153_8": "Tamatthaṁ pakāsento satthā āha –",
  "atk-s0514a14:154_0": "40.",
  "atk-s0514a14:155_0": "“Tassa taṁ vacanaṁ sutvā, kammunā upapādayi;",
  "atk-s0514a14:156_0": "Khippamantepuraṁ gantvā, rañño haṁse adassayi;",
  "atk-s0514a14:157_0": "Abaddhe pakatibhūte, kāje ubhayato ṭhite.",
  "atk-s0514a14:158_0": "41.",
  "atk-s0514a14:159_0": "“Dhataraṭṭhā mahārāja, haṁsādhipatino ime;",
  "atk-s0514a14:160_0": "Ayañhi rājā haṁsānaṁ, ayaṁ senāpatītaro;",
  "atk-s0514a14:161_0": "42.",
  "atk-s0514a14:162_0": "“Kathaṁ panime vihaṅgā, tava hatthattamāgatā;",
  "atk-s0514a14:163_0": "Kathaṁ luddo mahantānaṁ, issare idha ajjhagā.",
  "atk-s0514a14:164_0": "43.",
  "atk-s0514a14:165_0": "“Vihitā santime pāsā, pallalesu janādhipa;",
  "atk-s0514a14:166_0": "Yaṁ yadāyatanaṁ maññe, dijānaṁ pāṇarodhanaṁ.",
  "atk-s0514a14:167_0": "44.",
  "atk-s0514a14:168_0": "“Tādisaṁ pāsamāsajja, haṁsarājā abajjhatha;",
  "atk-s0514a14:169_0": "Taṁ abaddho upāsino, mamāyaṁ ajjhabhāsatha.",
  "atk-s0514a14:170_0": "45.",
  "atk-s0514a14:171_0": "“Sudukkaraṁ anariyebhi, dahate bhāvamuttamaṁ;",
  "atk-s0514a14:172_0": "Bhatturatthe parakkanto, dhammayutto vihaṅgamo.",
  "atk-s0514a14:173_0": "46.",
  "atk-s0514a14:174_0": "“Attanāyaṁ cajitvāna, jīvitaṁ jīvitāraho;",
  "atk-s0514a14:175_0": "Anutthunanto āsīno, bhattu yācittha jīvitaṁ.",
  "atk-s0514a14:176_0": "47.",
  "atk-s0514a14:177_0": "“Tassa taṁ vacanaṁ sutvā, pasādamahamajjhagā;",
  "atk-s0514a14:178_0": "Tato naṁ pāmuciṁ pāsā, anuññāsiṁ sukhena ca.",
  "atk-s0514a14:179_0": "48.",
  "atk-s0514a14:180_0": "“So patīto pamuttena, bhattunā bhattugāravo;",
  "atk-s0514a14:181_0": "Ajjhabhāsatha vakkaṅgo, vācaṁ kaṇṇasukhaṁ bhaṇaṁ.",
  "atk-s0514a14:182_0": "49.",
  "atk-s0514a14:183_0": "“Evaṁ luddaka nandassu, saha sabbehi ñātibhi;",
  "atk-s0514a14:184_0": "Yathāhamajja nandāmi, muttaṁ disvā dijādhipaṁ.",
  "atk-s0514a14:185_0": "50.",
  "atk-s0514a14:186_0": "“Ehi taṁ anusikkhāmi, yathā tvamapi lacchase;",
  "atk-s0514a14:187_0": "Lābhaṁ tavāyaṁ dhataraṭṭho, pāpaṁ kiñci na dakkhati.",
  "atk-s0514a14:188_0": "51.",
  "atk-s0514a14:189_0": "“Khippamantepuraṁ netvā, rañño dassehi no ubho;",
  "atk-s0514a14:190_0": "Abaddhe pakatibhūte, kāje ubhayato ṭhite.",
  "atk-s0514a14:191_0": "52.",
  "atk-s0514a14:192_0": "“Dhataraṭṭhā mahārāja, haṁsādhipatino ime;",
  "atk-s0514a14:193_0": "Ayañhi rājā haṁsānaṁ, ayaṁ senāpatītaro.",
  "atk-s0514a14:194_0": "53.",
  "atk-s0514a14:195_0": "“Asaṁsayaṁ imaṁ disvā, haṁsarājaṁ narādhipo;",
  "atk-s0514a14:196_0": "Patīto sumano vitto, bahuṁ dassati te dhanaṁ.",
  "atk-s0514a14:197_0": "54.",
  "atk-s0514a14:198_0": "“Evametassa vacanā, ānītāme ubho mayā;",
  "atk-s0514a14:199_0": "Ettheva hi ime āsuṁ, ubho anumatā mayā.",
  "atk-s0514a14:200_0": "55.",
  "atk-s0514a14:201_0": "“Soyaṁ evaṁ gato pakkhī, dijo paramadhammiko;",
  "atk-s0514a14:202_0": "Mādisassa hi luddassa, janayeyyātha maddavaṁ.",
  "atk-s0514a14:203_0": "56.",
  "atk-s0514a14:204_0": "“Upāyanañca te deva, nāññaṁ passāmi edisaṁ;",
  "atk-s0514a14:205_0": "Sabbasākuṇikāgāme, taṁ passa manujādhipā”ti.",
  "atk-s0514a14:206_0": "Tattha kammunā upapādayīti yaṁ so avaca,",
  "atk-s0514a14:206_1": "taṁ karonto kāyakammena sampādesi.",
  "atk-s0514a14:206_2": "Gantvāti haṁsarājena nisinnakājakoṭiṁ uccataraṁ,",
  "atk-s0514a14:206_3": "senāpatinā nisinnakājakoṭiṁ thokaṁ nīcaṁ katvā ubhopi te ukkhipitvā “haṁsarājā ca senāpati ca rājānaṁ passituṁ gacchanti,",
  "atk-s0514a14:206_4": "ussaratha ussarathā”ti janaṁ ussārento “evarūpā nāma sobhaggappattā suvaṇṇavaṇṇā haṁsarājāno na diṭṭhapubbā”ti",
  "atk-s0514a14:206_5": "muduhadayesu manussesu pasaṁsantesu khippamantepuraṁ gantvā.",
  "atk-s0514a14:206_6": "Adassayīti “haṁsarājāno tumhe daṭṭhuṁ āgatā”ti rañño ārocāpetvā tena tuṭṭhacittena “āgacchantū”ti pakkosāpito abhiharitvā dassesi.",
  "atk-s0514a14:206_7": "Hatthattanti hatthesu āgataṁ,",
  "atk-s0514a14:206_8": "pattanti vuttaṁ hoti.",
  "atk-s0514a14:206_9": "Mahantānanti yasamahantappattānaṁ suvaṇṇavaṇṇānaṁ dhataraṭṭhahaṁsānaṁ issare sāmino kathaṁ tvaṁ luddo hutvā adhigatoti pucchati.",
  "atk-s0514a14:206_10": "“Issaramidhamajjhagā”tipi pāṭho,",
  "atk-s0514a14:206_11": "etesaṁ issariyaṁ tvaṁ kathaṁ ajjhagāti attho.",
  "atk-s0514a14:207_0": "Vihitāti yojitā.",
  "atk-s0514a14:207_1": "Yaṁ yadāyatanaṁ maññeti, mahārāja,",
  "atk-s0514a14:207_2": "yaṁ yaṁ samosaraṇaṭṭhānaṁ dijānaṁ pāṇarodhanaṁ jīvitakkhayakaraṁ maññāmi,",
  "atk-s0514a14:207_3": "tattha tattha mayā pallalesu pāsā vihitā.",
  "atk-s0514a14:207_4": "Tādisanti mānusiyasare tathāvidhaṁ pāṇarodhanaṁ mayā vihitaṁ pāsaṁ.",
  "atk-s0514a14:207_5": "Tanti taṁ etaṁ tattha baddhaṁ.",
  "atk-s0514a14:207_6": "Upāsinoti attano jīvitaṁ agaṇetvā upagantvā nisinno.",
  "atk-s0514a14:207_7": "Mamāyanti maṁ ayaṁ senāpati ajjhabhāsatha,",
  "atk-s0514a14:207_8": "mayā saddhiṁ kathesi.",
  "atk-s0514a14:207_9": "Sudukkaranti tasmiṁ khaṇe esa amhādisehi anariyehi sudukkaraṁ akāsi.",
  "atk-s0514a14:207_10": "Kiṁ tanti?",
  "atk-s0514a14:207_11": "Dahate bhāvamuttamaṁ,",
  "atk-s0514a14:207_12": "attano uttamaṁ ajjhāsayaṁ dahati vidahati pakāseti.",
  "atk-s0514a14:207_13": "Attanāyanti attano ayaṁ.",
  "atk-s0514a14:207_14": "Anutthunantoti bhattuguṇe vaṇṇento tassa jīvitaṁ muñcāti maṁ yāci.",
  "atk-s0514a14:208_0": "Tassāti tassa tathā yācantassa.",
  "atk-s0514a14:208_1": "Sukhena cāti yathāsukhena cittakūṭaṁ gantvā ñātisaṅghaṁ passathāti ca anujāniṁ.",
  "atk-s0514a14:208_2": "Ettheva hīti mayā pana ime dve ettha mānusiyasareyeva cittakūṭagamanāya anumatā ahesuṁ.",
  "atk-s0514a14:208_3": "Evaṁ gatoti evaṁ sattu hatthagato.",
  "atk-s0514a14:208_4": "Janayeyyātha maddavanti attani mettacittaṁ janesi.",
  "atk-s0514a14:208_5": "Upāyananti paṇṇākāraṁ.",
  "atk-s0514a14:208_6": "Sabbasākuṇikāgāmeti sabbasmimpi sākuṇikagāme nāhaṁ aññaṁ tava evarūpaṁ kenaci sākuṇikena ābhatapubbaṁ upāyanaṁ passāmi.",
  "atk-s0514a14:208_7": "Taṁ passāti taṁ mayā ābhataṁ upāyanaṁ passa manujādhipāti.",
  "atk-s0514a14:209_0": "Evaṁ so ṭhitakova sumukhassa guṇaṁ kathesi.",
  "atk-s0514a14:209_1": "Tato rājā haṁsarañño mahārahaṁ āsanaṁ,",
  "atk-s0514a14:209_2": "sumukhassa ca suvaṇṇabhaddapīṭhakaṁ dāpetvā tesaṁ tattha nisinnānaṁ suvaṇṇabhājanehi lājamadhuphāṇitādīni",
  "atk-s0514a14:209_3": "dāpetvā niṭṭhite pānabhojanakicce añjaliṁ paggayha mahāsattaṁ dhammakathaṁ yācitvā suvaṇṇapīṭhake nisīdi.",
  "atk-s0514a14:209_4": "So tena yācito paṭisanthāraṁ tāva akāsi.",
  "atk-s0514a14:209_5": "Tamatthaṁ pakāsento satthā āha –",
  "atk-s0514a14:210_0": "57.",
  "atk-s0514a14:211_0": "“Disvā nisinnaṁ rājānaṁ, pīṭhe sovaṇṇaye subhe;",
  "atk-s0514a14:212_0": "Ajjhabhāsatha vakkaṅgo, vācaṁ kaṇṇasukhaṁ bhaṇaṁ.",
  "atk-s0514a14:213_0": "58.",
  "atk-s0514a14:214_0": "“Kacci nu bhoto kusalaṁ, kacci bhoto anāmayaṁ;",
  "atk-s0514a14:215_0": "Kacci raṭṭhamidaṁ phītaṁ, dhammena manusāsasi.",
  "atk-s0514a14:216_0": "59.",
  "atk-s0514a14:217_0": "“Kusalañceva me haṁsa, atho haṁsa anāmayaṁ;",
  "atk-s0514a14:218_0": "Atho raṭṭhamidaṁ phītaṁ, dhammena manusāsahaṁ.",
  "atk-s0514a14:219_0": "60.",
  "atk-s0514a14:220_0": "“Kacci bhoto amaccesu, doso koci na vijjati;",
  "atk-s0514a14:221_0": "Kacci ca te tavatthesu, nāvakaṅkhanti jīvitaṁ.",
  "atk-s0514a14:222_0": "61.",
  "atk-s0514a14:223_0": "“Athopi me amaccesu, doso koci na vijjati;",
  "atk-s0514a14:224_0": "Athopi te mamatthesu, nāvakaṅkhanti jīvitaṁ.",
  "atk-s0514a14:225_0": "62.",
  "atk-s0514a14:226_0": "“Kacci te sādisī bhariyā, assavā piyabhāṇinī;",
  "atk-s0514a14:227_0": "Puttarūpayasūpetā, tava chandavasānugā.",
  "atk-s0514a14:228_0": "63.",
  "atk-s0514a14:229_0": "“Atho me sādisī bhariyā, assavā piyabhāṇinī;",
  "atk-s0514a14:230_0": "Puttarūpayasūpetā, mama chandavasānugā”ti.",
  "atk-s0514a14:231_0": "Tattha rājānanti sāgalarājānaṁ.",
  "atk-s0514a14:231_1": "Vakkaṅgoti haṁsarājā.",
  "atk-s0514a14:231_2": "Dhammena manusāsasīti dhammena anusāsasi.",
  "atk-s0514a14:231_3": "Dosoti aparādho.",
  "atk-s0514a14:231_4": "Tavatthesūti uppannesu tava yuddhādīsu atthesu.",
  "atk-s0514a14:231_5": "Nāvakaṅkhantīti uraṁ datvā pariccajantā kicci attano jīvitaṁ na patthenti,",
  "atk-s0514a14:231_6": "jīvitañca cajitvā tavevatthaṁ karonti.",
  "atk-s0514a14:231_7": "Sādisīti samānajātikā.",
  "atk-s0514a14:231_8": "Assavāti vacanasampaṭicchikā.",
  "atk-s0514a14:231_9": "Puttarūpayasūpetāti puttehi ca rūpena ca yasena ca upetā.",
  "atk-s0514a14:231_10": "Tava chandavasānugāti kacci tava ajjhāsayaṁ tava vasaṁ anuvattati,",
  "atk-s0514a14:231_11": "na attano cittavasena vattatīti pucchati.",
  "atk-s0514a14:232_0": "Evaṁ bodhisattena paṭisanthāre kate puna rājā tena saddhiṁ kathento āha –",
  "atk-s0514a14:233_0": "64.",
  "atk-s0514a14:234_0": "“Bhavantaṁ kacci nu mahā-sattuhatthattataṁ gato;",
  "atk-s0514a14:235_0": "Dukkhamāpajji vipulaṁ, tasmiṁ paṭhamamāpade.",
  "atk-s0514a14:236_0": "65.",
  "atk-s0514a14:237_0": "“Kacci yantāpatitvāna, daṇḍena samapothayi;",
  "atk-s0514a14:238_0": "Evametesaṁ jammānaṁ, pātikaṁ bhavati tāvade.",
  "atk-s0514a14:239_0": "66.",
  "atk-s0514a14:240_0": "“Khemamāsi mahārāja, evamāpadiyā sati;",
  "atk-s0514a14:241_0": "Na cāyaṁ kiñci rasmāsu, sattūva samapajjatha.",
  "atk-s0514a14:242_0": "67.",
  "atk-s0514a14:243_0": "“Paccagamittha nesādo, pubbeva ajjhabhāsatha;",
  "atk-s0514a14:244_0": "Tadāyaṁ sumukhoyeva, paṇḍito paccabhāsatha.",
  "atk-s0514a14:245_0": "68.",
  "atk-s0514a14:246_0": "“Tassa taṁ vacanaṁ sutvā, pasādamayamajjhagā;",
  "atk-s0514a14:247_0": "Tato maṁ pāmucī pāsā, anuññāsi sukhena ca.",
  "atk-s0514a14:248_0": "69.",
  "atk-s0514a14:249_0": "“Idañca sumukheneva, etadatthāya cintitaṁ;",
  "atk-s0514a14:250_0": "Bhoto sakāsegamanaṁ, etassa dhanamicchatā.",
  "atk-s0514a14:251_0": "70.",
  "atk-s0514a14:252_0": "“Svāgatañcevidaṁ bhavataṁ, patīto casmi dassanā;",
  "atk-s0514a14:253_0": "Eso cāpi bahuṁ vittaṁ, labhataṁ yāvadicchatī”ti.",
  "atk-s0514a14:254_0": "Tattha mahāsattuhatthattataṁ gatoti mahantassa sattuno hatthattaṁ gato.",
  "atk-s0514a14:254_1": "Āpatitvānāti upadhāvitvā.",
  "atk-s0514a14:254_2": "Pātikanti pākatikaṁ,",
  "atk-s0514a14:254_3": "ayameva vā pāṭho.",
  "atk-s0514a14:254_4": "Idaṁ vuttaṁ hoti –",
  "atk-s0514a14:254_5": "etesañhi jammānaṁ tāvadeva evaṁ pākatikaṁ hoti,",
  "atk-s0514a14:254_6": "sakuṇe daṇḍena pothetvā jīvitakkhayaṁ pāpento dhanavetanaṁ labhatīti.",
  "atk-s0514a14:254_7": "Kiñci rasmāsūti kiñci amhesu.",
  "atk-s0514a14:254_8": "Sattūvāti sattu viya.",
  "atk-s0514a14:254_9": "Paccagamitthāti, mahārāja,",
  "atk-s0514a14:254_10": "esa amhe disvā baddhāti saññāya thokaṁ osakkittha.",
  "atk-s0514a14:254_11": "Pubbevāti ayameva paṭhamaṁ ajjhabhāsi.",
  "atk-s0514a14:254_12": "Tadāti tasmiṁ kāle.",
  "atk-s0514a14:254_13": "Etadatthāyāti etassa nesādaputtassa atthāya cintitaṁ.",
  "atk-s0514a14:254_14": "Dhanamicchatāti etassa dhanaṁ icchantena tava santikaṁ amhākaṁ āgamanaṁ cintitaṁ.",
  "atk-s0514a14:254_15": "Svāgatañcevidanti mā bhonto cintayantu,",
  "atk-s0514a14:254_16": "bhavataṁ idaṁ idhāgamanaṁ svāgatameva.",
  "atk-s0514a14:254_17": "Labhatanti labhatu.",
  "atk-s0514a14:255_0": "Evañca pana vatvā rājā aññataraṁ amaccaṁ oloketvā “kiṁ karomi devā”ti vutte “imaṁ nesādaṁ kappitakesamassuṁ",
  "atk-s0514a14:255_1": "nhātānulittaṁ sabbālaṅkārapaṭimaṇḍitaṁ kāretvā ānehī”ti vatvā tena tathā katvā ānītassa tassa saṁvacchare",
  "atk-s0514a14:255_2": "saṁvacchare satasahassuṭṭhānakaṁ gāmaṁ,",
  "atk-s0514a14:255_3": "dve vīthiyo gahetvā ṭhitaṁ mahantaṁ gehaṁ,",
  "atk-s0514a14:255_4": "rathavarañca,",
  "atk-s0514a14:255_5": "aññañca bahuṁ hiraññasuvaṇṇaṁ adāsi.",
  "atk-s0514a14:255_6": "Tamatthaṁ āvikaronto satthā āha –",
  "atk-s0514a14:256_0": "71.",
  "atk-s0514a14:257_0": "“Santappayitvā nesādaṁ, bhogehi manujādhipo;",
  "atk-s0514a14:258_0": "Ajjhabhāsatha vakkaṅgaṁ, vācaṁ kaṇṇasukhaṁ bhaṇa”nti.",
  "atk-s0514a14:259_0": "Atha mahāsatto rañño dhammaṁ desesi.",
  "atk-s0514a14:259_1": "So tassa dhammakathaṁ sutvā tuṭṭhahadayo “dhammakathikassa sakkāraṁ karissāmī”ti setacchattaṁ datvā rajjaṁ paṭicchāpento āha –",
  "atk-s0514a14:260_0": "72.",
  "atk-s0514a14:261_0": "“Yaṁ khalu dhammamādhīnaṁ, vaso vattati kiñcanaṁ;",
  "atk-s0514a14:262_0": "Sabbatthissariyaṁ bhavataṁ, pasāsatha yadicchatha.",
  "atk-s0514a14:263_0": "73.",
  "atk-s0514a14:264_0": "“Dānatthaṁ upabhottuṁ vā, yaṁ caññaṁ upakappati;",
  "atk-s0514a14:265_0": "Etaṁ dadāmi vo vittaṁ, issariyaṁ vissajāmi vo”ti.",
  "atk-s0514a14:266_0": "Tattha vaso vattatīti yattha mama vaso vattati.",
  "atk-s0514a14:266_1": "Kiñcananti taṁ appamattakampi.",
  "atk-s0514a14:266_2": "Sabbatthissariyanti sabbaṁ bhavataṁyeva issariyaṁ atthu.",
  "atk-s0514a14:266_3": "Yaṁ caññaṁ upakappatīti puññakāmatāya dānatthaṁ vā chattaṁ ussāpetvā rajjameva upabhottuṁ vā yaṁ vā aññaṁ tumhākaṁ ruccati,",
  "atk-s0514a14:266_4": "taṁ karotha,",
  "atk-s0514a14:266_5": "etaṁ dadāmi vo vittaṁ,",
  "atk-s0514a14:266_6": "saddhiṁyeva setacchattena mama santakaṁ issariyaṁ vissajjāmi voti.",
  "atk-s0514a14:267_0": "Atha mahāsatto raññā dinnaṁ setacchattaṁ puna tasseva adāsi.",
  "atk-s0514a14:267_1": "Rājāpi cintesi –",
  "atk-s0514a14:267_2": "“haṁsarañño tāva me dhammakathā sutā,",
  "atk-s0514a14:267_3": "luddaputtena pana ‘ayaṁ sumukho mudhurakatho’ti ativiya vaṇṇito,",
  "atk-s0514a14:267_4": "imassapi dhammakathaṁ sossāmī”ti.",
  "atk-s0514a14:267_5": "So tena saddhiṁ sallapanto anantaraṁ gāthamāha –",
  "atk-s0514a14:268_0": "74.",
  "atk-s0514a14:269_0": "“Yathā ca myāyaṁ sumukho, ajjhabhāseyya paṇḍito;",
  "atk-s0514a14:270_0": "Kāmasā buddhisampanno, taṁ myāssa paramappiya”nti.",
  "atk-s0514a14:271_0": "Tattha yathāti yadi.",
  "atk-s0514a14:271_1": "Idaṁ vuttaṁ hoti –",
  "atk-s0514a14:271_2": "yadi ca me ayaṁ sumukho paṇḍito buddhisampanno kāmasā attano ruciyā ajjhabhāseyya,",
  "atk-s0514a14:271_3": "taṁ me paramappiyaṁ assāti.",
  "atk-s0514a14:272_0": "Tato sumukho āha –",
  "atk-s0514a14:273_0": "75.",
  "atk-s0514a14:274_0": "“Ahaṁ khalu mahārāja, nāgarājārivantaraṁ;",
  "atk-s0514a14:275_0": "Paṭivattuṁ na sakkomi, na me so vinayo siyā.",
  "atk-s0514a14:276_0": "76.",
  "atk-s0514a14:277_0": "“Amhākañceva so seṭṭho, tvañca uttamasattavo;",
  "atk-s0514a14:278_0": "Bhūmipālo manussindo, pūjā bahūhi hetubhi.",
  "atk-s0514a14:279_0": "77.",
  "atk-s0514a14:280_0": "“Tesaṁ ubhinnaṁ bhaṇataṁ, vattamāne vinicchaye;",
  "atk-s0514a14:281_0": "Nantaraṁ pativattabbaṁ, pessena manujādhipā”ti.",
  "atk-s0514a14:282_0": "Tattha nāgarājārivantaranti peḷāya abbhantaraṁ paviṭṭho nāgarājā viya.",
  "atk-s0514a14:282_1": "Paṭivattunti tumhākaṁ dvinnaṁ antare vattuṁ na sakkomi.",
  "atk-s0514a14:282_2": "Na me soti sace vadeyyaṁ,",
  "atk-s0514a14:282_3": "na me so vinayo bhaveyya.",
  "atk-s0514a14:282_4": "Amhākañcevāti channavutiyā haṁsasahassānaṁ.",
  "atk-s0514a14:282_5": "Uttamasattavoti uttamasatto.",
  "atk-s0514a14:282_6": "Pūjāti ubho tumhe mayhaṁ bahūhi kāraṇehi pūjārahā ceva pasaṁsārahā ca.",
  "atk-s0514a14:282_7": "Pessenāti veyyāvaccakarena sevakena.",
  "atk-s0514a14:283_0": "Rājā tassa vacanaṁ sutvā tuṭṭhahadayo “nesādaputto taṁ vaṇṇeti,",
  "atk-s0514a14:283_1": "na aññena tumhādisena madhuradhammakathikena nāma bhavitabba”nti vatvā āha –",
  "atk-s0514a14:284_0": "78.",
  "atk-s0514a14:285_0": "“Dhammena kira nesādo, paṇḍito aṇḍajo iti;",
  "atk-s0514a14:286_0": "Naheva akatattassa, nayo etādiso siyā.",
  "atk-s0514a14:287_0": "79.",
  "atk-s0514a14:288_0": "“Evaṁ aggapakatimā, evaṁ uttamasattavo;",
  "atk-s0514a14:289_0": "Yāvatatthi mayā diṭṭhā, nāññaṁ passāmi edisaṁ.",
  "atk-s0514a14:290_0": "80.",
  "atk-s0514a14:291_0": "“Tuṭṭhosmi vo pakatiyā, vākyena madhurena ca;",
  "atk-s0514a14:292_0": "Eso cāpi mamacchando, ciraṁ passeyya vo ubho”ti.",
  "atk-s0514a14:293_0": "Tattha dhammenāti sabhāvena kāraṇena.",
  "atk-s0514a14:293_1": "Akatattassāti asampāditaattabhāvassa mittadubbhissa.",
  "atk-s0514a14:293_2": "Nayoti paññā.",
  "atk-s0514a14:293_3": "Aggapakatimāti aggasabhāvo.",
  "atk-s0514a14:293_4": "Uttamasattavoti uttamasatto.",
  "atk-s0514a14:293_5": "Yāvatatthīti yāvatā mayā diṭṭhā nāma atthi.",
  "atk-s0514a14:293_6": "Nāññanti tasmiṁ mayā diṭṭhaṭṭhāne aññaṁ evarūpaṁ na passāmi.",
  "atk-s0514a14:293_7": "Tuṭṭhosmi vo pakatiyāti samma haṁsarāja ahaṁ pakatiyā paṭhamameva tumhākaṁ dassanena tuṭṭho.",
  "atk-s0514a14:293_8": "Vākyenāti idāni pana vo madhuravacanena tuṭṭhosmi.",
  "atk-s0514a14:293_9": "Ciraṁ passeyya voti idheva vasāpetvā muhuttampi avippavāsanto ciraṁ tumhe passeyyanti esa me chandoti vadati.",
  "atk-s0514a14:294_0": "Tato mahāsatto rājānaṁ pasaṁsanto āha –",
  "atk-s0514a14:295_0": "81.",
  "atk-s0514a14:296_0": "“Yaṁ kiccaṁ parame mitte, katamasmāsu taṁ tayā;",
  "atk-s0514a14:297_0": "Pattā nissaṁsayaṁ tyāmhā, bhattirasmāsu yā tava.",
  "atk-s0514a14:298_0": "82.",
  "atk-s0514a14:299_0": "“Aduñca nūna sumahā, ñātisaṅghassa mantaraṁ;",
  "atk-s0514a14:300_0": "Adassanena asmākaṁ, dukkhaṁ bahūsu pakkhisu.",
  "atk-s0514a14:301_0": "83.",
  "atk-s0514a14:302_0": "“Tesaṁ sokavighātāya, tayā anumatā mayaṁ;",
  "atk-s0514a14:303_0": "Taṁ padakkhiṇato katvā, ñātiṁ passemurindama.",
  "atk-s0514a14:304_0": "84.",
  "atk-s0514a14:305_0": "“Addhāhaṁ vipulaṁ pītiṁ, bhavataṁ vindāmi dassanā;",
  "atk-s0514a14:306_0": "Eso cāpi mahā attho, ñātivissāsanā siyā”ti.",
  "atk-s0514a14:307_0": "Tattha katamasmāsūti kataṁ amhesu.",
  "atk-s0514a14:307_1": "Pattā nissaṁsayaṁ tyāmhāti mayaṁ nissaṁsayena tayā pattāyeva.",
  "atk-s0514a14:307_2": "Bhattirasmāsu yā tavāti yā tava amhesu bhatti,",
  "atk-s0514a14:307_3": "tāya bhattiyā mayaṁ tayā asaṁsayena pattāyeva,",
  "atk-s0514a14:307_4": "na ca vippayuttā,",
  "atk-s0514a14:307_5": "vippavuṭṭhāpi sahavāsinoyeva nāma mayanti dīpeti.",
  "atk-s0514a14:307_6": "Aduñca nūna sumahāti etañca ekaṁseneva sumahantaṁ.",
  "atk-s0514a14:307_7": "Ñātisaṅghassa mantaranti amhehi dvīhi janehi virahitassa mama ñātisaṅghassa antaraṁ chiddaṁ.",
  "atk-s0514a14:307_8": "Asmākanti amhākaṁ dvinnaṁ adassanena bahūsu pakkhīsu dukkhaṁ uppannaṁ.",
  "atk-s0514a14:307_9": "Passemurindamāti passeyyāma arindama.",
  "atk-s0514a14:307_10": "Bhavatanti bhoto dassanena.",
  "atk-s0514a14:307_11": "Eso cāpi mahā atthoti yā esā ñātisaṅghasaṅkhātā ñātivissāsanā siyā,",
  "atk-s0514a14:307_12": "eso cāpi mahanto atthopi.",
  "atk-s0514a14:308_0": "Evaṁ vutte rājā tesaṁ gamanaṁ anujāni.",
  "atk-s0514a14:308_1": "Mahāsattopi rañño pañcavidhe dussīlye ādīnavaṁ,",
  "atk-s0514a14:308_2": "sīle ca ānisaṁsaṁ kathetvā “imaṁ sīlaṁ rakkha,",
  "atk-s0514a14:308_3": "dhammena rajjaṁ kārehi,",
  "atk-s0514a14:308_4": "catūhi saṅgahavatthūhi janaṁ saṅgaṇhāhī”ti ovaditvā cittakūṭaṁ agamāsi.",
  "atk-s0514a14:308_5": "Tamatthaṁ pakāsento satthā āha –",
  "atk-s0514a14:309_0": "85.",
  "atk-s0514a14:310_0": "“Idaṁ vatvā dhataraṭṭho, haṁsarājā narādhipaṁ;",
  "atk-s0514a14:311_0": "Uttamaṁ javamanvāya, ñātisaṅghaṁ upāgamuṁ.",
  "atk-s0514a14:312_0": "86.",
  "atk-s0514a14:313_0": "“Te aroge anuppatte, disvāna parame dije;",
  "atk-s0514a14:314_0": "Kekāti makaruṁ haṁsā, puthusaddo ajāyatha.",
  "atk-s0514a14:315_0": "87.",
  "atk-s0514a14:316_0": "“Te patītā pamuttena, bhattunā bhattugāravā;",
  "atk-s0514a14:317_0": "Samantā parikiriṁsu, aṇḍajā laddhapaccayā”ti.",
  "atk-s0514a14:318_0": "Tattha upāgamunti aruṇuggamanavelāyameva lājamadhuphāṇitādīni paribhuñjitvā raññā ca deviyā ca dvīhi",
  "atk-s0514a14:318_1": "suvaṇṇatālavaṇṭehi ukkhipitvā gandhamālādīhi katasakkārā tālavaṇṭehi otaritvā rājānaṁ padakkhiṇaṁ katvā",
  "atk-s0514a14:318_2": "vehāsaṁ uppatitvā raññā añjaliṁ paggayha “gacchatha sāmino”ti vutte sīhapañjarena nikkhantā uttamena",
  "atk-s0514a14:318_3": "javena gantvā ñātigaṇaṁ upāgamiṁsu.",
  "atk-s0514a14:318_4": "Parameti uttame.",
  "atk-s0514a14:318_5": "Kekāti attano sabhāvena “kekā”ti saddamakaṁsu.",
  "atk-s0514a14:318_6": "Bhattugāravāti bhattari sagāravā.",
  "atk-s0514a14:318_7": "Parikiriṁsūti bhattuno muttabhāvena tuṭṭhā taṁ bhattāraṁ samantā parivārayiṁsu.",
  "atk-s0514a14:318_8": "Laddhapaccayāti laddhapatiṭṭhā.",
  "atk-s0514a14:319_0": "Evaṁ parivāretvā pana te haṁsā “kathaṁ muttosi,",
  "atk-s0514a14:319_1": "mahārājā”ti pucchiṁsu.",
  "atk-s0514a14:319_2": "Mahāsatto sumukhaṁ nissāya muttabhāvaṁ,",
  "atk-s0514a14:319_3": "sāgalarājaluddaputtehi katakammañca kathesi.",
  "atk-s0514a14:319_4": "Taṁ sutvā tuṭṭho haṁsagaṇo “sumukhasenāpati ca rājā ca luddaputto ca sukhitā niddukkhā ciraṁ jīvantū”ti thutimakāsi.",
  "atk-s0514a14:319_5": "Tamatthaṁ pakāsento satthā osānagāthamāha –",
  "atk-s0514a14:320_0": "88.",
  "atk-s0514a14:321_0": "“Evaṁ mittavataṁ atthā, sabbe honti padakkhiṇā;",
  "atk-s0514a14:322_0": "Haṁsā yathā dhataraṭṭhā, ñātisaṅghaṁ upāgamu”nti.",
  "atk-s0514a14:323_0": "Tattha mittavatanti kalyāṇamittasampannānaṁ.",
  "atk-s0514a14:323_1": "Padakkhiṇāti sukhanipphattino vuḍḍhiyuttā.",
  "atk-s0514a14:323_2": "Dhataraṭṭhāti haṁsarājā sumukho raññā ceva luddaputtena cāti dvīhi evaṁ ubhopi te dhataraṭṭhā kalyāṇamittasampannā yathā ñātisaṅghaṁ upāgamuṁ,",
  "atk-s0514a14:323_3": "ñātisaṅghaupagamanasaṅkhāto nesaṁ attho padakkhiṇo jāto,",
  "atk-s0514a14:323_4": "evaṁ aññesampi mittavataṁ atthā padakkhiṇā hontīti.",
  "atk-s0514a14:324_0": "Satthā imaṁ dhammadesanaṁ āharitvā “na bhikkhave idāneva,",
  "atk-s0514a14:324_1": "pubbepānando mamatthāya jīvitaṁ pariccajī”ti vatvā jātakaṁ samodhānesi “tadā nesādo channo ahosi,",
  "atk-s0514a14:324_2": "rājā sāriputto,",
  "atk-s0514a14:324_3": "sumukho ānando,",
  "atk-s0514a14:324_4": "channavuti haṁsasahassā buddhaparisā,",
  "atk-s0514a14:324_5": "haṁsarājā pana ahameva ahosi”nti.",
  "atk-s0514a14:325_0": "Cūḷahaṁsajātakavaṇṇanā paṭhamā.",
  "atk-s0514a14:327_0": "[534] 2. Mahāhaṁsajātakavaṇṇanā",
  "atk-s0514a14:328_0": "Ete haṁsā pakkamantīti idaṁ satthā veḷuvane viharanto ānandatherassa jīvitapariccāgameva ārabbha kathesi.",
  "atk-s0514a14:328_1": "Vatthu heṭṭhā vuttasadisameva,",
  "atk-s0514a14:328_2": "idha pana satthā atītaṁ āharanto idamāhari.",
  "atk-s0514a14:329_0": "Atīte bārāṇasiyaṁ saṁyamassa nāma bārāṇasirañño khemā nāma aggamahesī ahosi.",
  "atk-s0514a14:329_1": "Tadā bodhisatto navutihaṁsasahassaparivuto cittakūṭe vihāsi.",
  "atk-s0514a14:329_2": "Athekadivasaṁ khemā devī paccūsasamaye supinaṁ addasa.",
  "atk-s0514a14:329_3": "Suvaṇṇavaṇṇā haṁsā āgantvā rājapallaṅke nisīditvā madhurassarena dhammakathaṁ kathesuṁ.",
  "atk-s0514a14:329_4": "Deviyā sādhukāraṁ datvā dhammaṁ suṇantiyā dhammassavanena atittāya eva ratti vibhāyi.",
  "atk-s0514a14:329_5": "Haṁsā dhammaṁ kathetvā sīhapañjarena nikkhamitvā agamaṁsu.",
  "atk-s0514a14:329_6": "Sā vegenuṭṭhāya “palāyamāne haṁse gaṇhatha gaṇhathā”ti vatvā hatthaṁ pasārentīyeva pabujjhi.",
  "atk-s0514a14:329_7": "Tassā kathaṁ sutvā paricārikāyo “kuhiṁ haṁsā”ti thokaṁ avahasiṁsu.",
  "atk-s0514a14:329_8": "Sā tasmiṁ khaṇe supinabhāvaṁ ñatvā cintesi –",
  "atk-s0514a14:329_9": "“ahaṁ abhūtaṁ na passāmi,",
  "atk-s0514a14:329_10": "addhā imasmiṁ loke suvaṇṇavaṇṇā haṁsā bhavissanti,",
  "atk-s0514a14:329_11": "sace kho pana ‘suvaṇṇahaṁsānaṁ dhammaṁ sotukāmāmhī’ti rājānaṁ vakkhāmi,",
  "atk-s0514a14:329_12": "‘amhehi suvaṇṇahaṁsā nāma na diṭṭhapubbā,",
  "atk-s0514a14:329_13": "haṁsānañca kathā nāma abhūtāyevā’ti vatvā nirussukko bhavissati,",
  "atk-s0514a14:329_14": "‘dohaḷo’ti vutte pana yena kenaci upāyena pariyesissati,",
  "atk-s0514a14:329_15": "evaṁ me manoratho samijjhissatī”ti.",
  "atk-s0514a14:329_16": "Sā gilānālayaṁ dassetvā paricārikānaṁ saññaṁ datvā nipajji.",
  "atk-s0514a14:330_0": "Rājā rājāsane nisinno tassā dassanavelāya taṁ adisvā “kahaṁ,",
  "atk-s0514a14:330_1": "khemā devī”ti pucchitvā “gilānā”ti sutvā tassā santikaṁ gantvā sayanekadese nisīditvā piṭṭhiṁ parimajjanto “kiṁ te aphāsuka”nti pucchi.",
  "atk-s0514a14:330_2": "“Deva aññaṁ aphāsukaṁ natthi,",
  "atk-s0514a14:330_3": "dohaḷo pana me uppanno”ti.",
  "atk-s0514a14:330_4": "Tena hi “bhaṇa, devi,",
  "atk-s0514a14:330_5": "yaṁ icchasi,",
  "atk-s0514a14:330_6": "taṁ sīghaṁ te upanāmessāmī”ti.",
  "atk-s0514a14:330_7": "“Mahārāja,",
  "atk-s0514a14:330_8": "ahamekassa suvaṇṇahaṁsassa samussitasetacchatte rājapallaṅke nisinnassa gandhamālādīhi pūjaṁ katvā sādhukāraṁ dadamānā dhammakathaṁ sotumicchāmi,",
  "atk-s0514a14:330_9": "sace labhāmi,",
  "atk-s0514a14:330_10": "iccetaṁ kusalaṁ, no ce,",
  "atk-s0514a14:330_11": "jīvitaṁ me natthī”ti.",
  "atk-s0514a14:330_12": "Atha naṁ rājā “sace manussaloke atthi,",
  "atk-s0514a14:330_13": "labhissasi,",
  "atk-s0514a14:330_14": "mā cintayī”ti assāsetvā sirigabbhato nikkhamma amaccehi saddhiṁ mantesi – “ambho,",
  "atk-s0514a14:330_15": "khemā devī,",
  "atk-s0514a14:330_16": "‘suvaṇṇahaṁsassa dhammakathaṁ sotuṁ labhantī jīvissāmi,",
  "atk-s0514a14:330_17": "alabhantiyā me jīvitaṁ natthī’ti vadati,",
  "atk-s0514a14:330_18": "atthi nu kho suvaṇṇavaṇṇā haṁsā”ti.",
  "atk-s0514a14:330_19": "“Deva amhehi neva diṭṭhapubbā na sutapubbā”ti.",
  "atk-s0514a14:330_20": "“Ke pana jāneyyu”nti?",
  "atk-s0514a14:330_21": "“Brāhmaṇā, devā”ti.",
  "atk-s0514a14:330_22": "Rājā brāhmaṇe pakkosāpetvā sakkāraṁ katvā pucchi –",
  "atk-s0514a14:330_23": "“honti nu kho ācariyā suvaṇṇavaṇṇā haṁsā”ti? “Āma,",
  "atk-s0514a14:330_24": "mahārāja amhākaṁ mantesumacchā,",
  "atk-s0514a14:330_25": "kakkaṭakā, kacchapā, migā, morā,",
  "atk-s0514a14:330_26": "haṁsāti cha ete tiracchānagatā suvaṇṇavaṇṇā hontīti āgatā,",
  "atk-s0514a14:330_27": "tattha dhataraṭṭhakulahaṁsā nāma paṇḍitā ñāṇasampannā,",
  "atk-s0514a14:330_28": "iti manussehi saddhiṁ satta suvaṇṇavaṇṇā hontī”ti.",
  "atk-s0514a14:331_0": "Taṁ sutvā rājā attamano hutvā “kahaṁ nu kho ācariyā dhataraṭṭhahaṁsā vasantī”ti pucchitvā “na jānāma,",
  "atk-s0514a14:331_1": "mahārājā”ti vutte “atha ke pana jānissantī”ti vatvā “luddaputtā”ti vutte sabbe attano vijite luddake sannipātāpetvā pucchi – “tātā,",
  "atk-s0514a14:331_2": "suvaṇṇavaṇṇā dhataraṭṭhakulahaṁsā nāma kahaṁ vasantī”ti?",
  "atk-s0514a14:331_3": "Atheko luddo “himavante kira, deva,",
  "atk-s0514a14:331_4": "cittakūṭapabbateti no kulaparamparāya kathentī”ti āha.",
  "atk-s0514a14:331_5": "“Jānāsi pana nesaṁ gahaṇūpāya”nti?",
  "atk-s0514a14:331_6": "“Na jānāmi, devā”ti.",
  "atk-s0514a14:331_7": "“Ke pana jānissantī”ti?",
  "atk-s0514a14:331_8": "Brāhmaṇāti.",
  "atk-s0514a14:331_9": "So brāhmaṇapaṇḍite pakkosāpetvā cittakūṭapabbate suvaṇṇavaṇṇānaṁ haṁsānaṁ atthibhāvaṁ ārocetvā “jānātha nu kho tesaṁ gahaṇūpāya”nti pucchi.",
  "atk-s0514a14:331_10": "“Mahārāja,",
  "atk-s0514a14:331_11": "kiṁ tehi gantvā gahitehi,",
  "atk-s0514a14:331_12": "upāyena te nagarasamīpaṁ ānetvā gahessāmā”ti.",
  "atk-s0514a14:331_13": "“Ko pana upāyo”ti?",
  "atk-s0514a14:331_14": "“Mahārāja,",
  "atk-s0514a14:331_15": "nagarato avidūre uttarena tigāvutamatte tigāvutappamāṇaṁ khemaṁ nāma saraṁ kārāpetvā udakassa pūretvā",
  "atk-s0514a14:331_16": "nānādhaññāni ropetvā pañcavaṇṇapadumasañchannaṁ kārāpetvā ekaṁ paṇḍitaṁ nesādaṁ paṭicchāpetvā manussānaṁ",
  "atk-s0514a14:331_17": "upagantuṁ adatvā catūsu kaṇṇesu ṭhitehi abhayaṁ ghosāpetha,",
  "atk-s0514a14:331_18": "taṁ sutvā nānāsakuṇā dasa disā otarissanti,",
  "atk-s0514a14:331_19": "tepi haṁsā paramparāya tassa sarassa khemabhāvaṁ sutvā āgacchissanti,",
  "atk-s0514a14:331_20": "atha ne vālapāsehi bandhāpetvā gaṇhāpeyyāthā”ti.",
  "atk-s0514a14:332_0": "Taṁ sutvā rājā tehi vuttapadese vuttappakāraṁ saraṁ kārāpetvā chekaṁ nesādaṁ pakkosāpetvā tassa sahassaṁ",
  "atk-s0514a14:332_1": "dāpetvā “tvaṁ ito paṭṭhāya attano kammaṁ mā kari,",
  "atk-s0514a14:332_2": "puttadāraṁ te ahaṁ posessāmi,",
  "atk-s0514a14:332_3": "tvaṁ appamatto khemaṁ saraṁ rakkhanto manusse paṭikkamāpetvā catūsu kaṇṇesu abhayaṁ ghosāpetvā āgatāgate sakuṇe mama ācikkheyyāsi,",
  "atk-s0514a14:332_4": "suvaṇṇahaṁsesu āgatesu mahantaṁ sakkāraṁ labhissasī”ti tamassāsetvā khemaṁ saraṁ paṭicchāpesi.",
  "atk-s0514a14:332_5": "So tato paṭṭhāya raññā vuttanayeneva tattha paṭipajji,",
  "atk-s0514a14:332_6": "“khemaṁ saraṁ rakkhatī”ti cassa “khemanesādo”tveva nāmaṁ udapādi.",
  "atk-s0514a14:332_7": "Tato paṭṭhāya ca nānappakārā sakuṇā otariṁsu,",
  "atk-s0514a14:332_8": "“khemaṁ nibbhayaṁ sara”nti paramparāghosena nānāhaṁsā āgamiṁsu.",
  "atk-s0514a14:332_9": "Paṭhamaṁ tāva tiṇahaṁsā āgamiṁsu,",
  "atk-s0514a14:332_10": "tesaṁ ghosena paṇḍuhaṁsā,",
  "atk-s0514a14:332_11": "tesaṁ ghosena manosilāvaṇṇā haṁsā,",
  "atk-s0514a14:332_12": "tesaṁ ghosena setahaṁsā,",
  "atk-s0514a14:332_13": "tesaṁ ghosena pākahaṁsā āgamiṁsu.",
  "atk-s0514a14:332_14": "Tesu āgatesu khemako rañño ārocesi – “deva,",
  "atk-s0514a14:332_15": "pañcavaṇṇā haṁsā āgantvā sare gocaraṁ gaṇhanti,",
  "atk-s0514a14:332_16": "pākahaṁsānaṁ āgatattā idāni katipāheneva suvaṇṇahaṁsā āgamissanti,",
  "atk-s0514a14:332_17": "mā cintayittha, devā”ti.",
  "atk-s0514a14:333_0": "Taṁ sutvā rājā “aññena tattha na gantabbaṁ,",
  "atk-s0514a14:333_1": "yo gacchissati,",
  "atk-s0514a14:333_2": "hatthapādachedanañca gharavilopañca pāpuṇissatī”ti nagara bheriṁ carāpesi.",
  "atk-s0514a14:333_3": "Tato paṭṭhāya tattha koci na gacchati.",
  "atk-s0514a14:333_4": "Cittakūṭassa panāvidūre kañcanaguhāyaṁpākahaṁsā vasanti,",
  "atk-s0514a14:333_5": "tepi mahabbalā.",
  "atk-s0514a14:333_6": "Dhataraṭṭhakulena saddhiṁ tesaṁ sarīravaṇṇova viseso.",
  "atk-s0514a14:333_7": "Pākahaṁsarañño pana dhītā suvaṇṇavaṇṇā ahosi.",
  "atk-s0514a14:333_8": "So taṁ dhataraṭṭhamahissarassa anurūpāti tassa pādaparicārikaṁ katvā pesesi.",
  "atk-s0514a14:333_9": "Sā tassa piyā ahosi manāpā,",
  "atk-s0514a14:333_10": "teneva ca kāraṇena tāni dve haṁsakulāni aññamaññaṁ vissāsikāni jātāni.",
  "atk-s0514a14:334_0": "Athekadivasaṁ bodhisattassa parivārahaṁsā pākahaṁse pucchiṁsu –",
  "atk-s0514a14:334_1": "“tumhe imesu divasesu kahaṁ gocaraṁ gaṇhathā”ti?",
  "atk-s0514a14:334_2": "“Mayaṁ bārāṇasito avidūre khemasare gocaraṁ gaṇhāma,",
  "atk-s0514a14:334_3": "tumhe pana kuhiṁ āhiṇḍathā”ti.",
  "atk-s0514a14:334_4": "“Asukaṁ nāmā”ti vutte “kasmā khemasaraṁ na gacchatha,",
  "atk-s0514a14:334_5": "so hi saro ramaṇīyo nānāsakuṇasamākiṇṇo pañcavaṇṇapadumasañchanno nānādhaññaphalasampanno nānappakārabhamaragaṇanikūjito",
  "atk-s0514a14:334_6": "catūsu kaṇṇesu niccaṁ pavattaabhayaghosano,",
  "atk-s0514a14:334_7": "koci naṁ upasaṅkamituṁ samattho nāma natthi,",
  "atk-s0514a14:334_8": "pageva aññaṁ upaddavaṁ kātuṁ,",
  "atk-s0514a14:334_9": "evarūpo so saro”ti khemasaraṁ vaṇṇayiṁsu.",
  "atk-s0514a14:334_10": "Te tesaṁ vacanaṁ sutvā “bārāṇasiyā samīpe kira evarūpo khemo nāma saro atthi,",
  "atk-s0514a14:334_11": "pākahaṁsā tattha gantvā gocaraṁ gaṇhanti,",
  "atk-s0514a14:334_12": "tumhepi dhataraṭṭhamahissarassa ārocetha,",
  "atk-s0514a14:334_13": "sace anujānāti,",
  "atk-s0514a14:334_14": "mayampi tattha gantvā gocaraṁ gaṇheyyāmā”ti sumukhassa kathesuṁ.",
  "atk-s0514a14:334_15": "Sumukho rañño ārocesi.",
  "atk-s0514a14:334_16": "So cintesi –",
  "atk-s0514a14:334_17": "“manussā nāma bahumāyā kharamantā upāyakusalā,",
  "atk-s0514a14:334_18": "bhavitabbamettha kāraṇena,",
  "atk-s0514a14:334_19": "ettakaṁ kālaṁ eso saro natthi,",
  "atk-s0514a14:334_20": "idāni amhākaṁ gahaṇatthāya kato bhavissatī”ti.",
  "atk-s0514a14:334_21": "So sumukhaṁ āha –",
  "atk-s0514a14:334_22": "“mā vo tattha gamanaṁ ruccatha,",
  "atk-s0514a14:334_23": "na so saro tehi sudhammatāya kato,",
  "atk-s0514a14:334_24": "amhākaṁ gahaṇatthāyeva kato,",
  "atk-s0514a14:334_25": "manussā nāma bahumāyā kharamantā upāyakusalā,",
  "atk-s0514a14:334_26": "tumhe sakeyeva gocare carathā”ti.",
  "atk-s0514a14:335_0": "Suvaṇṇahaṁsā “khemaṁ saraṁ gantukāmamhā”ti dutiyampi tatiyampi sumukhassa ārocesuṁ.",
  "atk-s0514a14:335_1": "So tesaṁ tattha gantukāmataṁ mahāsattassa ārocesi.",
  "atk-s0514a14:335_2": "Atha mahāsatto “mama ñātakā maṁ nissāya mā kilamantu,",
  "atk-s0514a14:335_3": "tena hi gacchāmā”ti navutihaṁsasahassaparivuto tattha gantvā gocaraṁ gahetvā haṁsakīḷaṁ kīḷitvā cittakūṭameva paccāgami.",
  "atk-s0514a14:335_4": "Khemako tesaṁ gocaraṁ caritvā gatakāle gantvā tesaṁ āgatabhāvaṁ rañño ārocesi.",
  "atk-s0514a14:335_5": "Rājā tuṭṭhacitto hutvā,",
  "atk-s0514a14:335_6": "“samma khemaka,",
  "atk-s0514a14:335_7": "ekaṁ vā dve vā haṁse gaṇhituṁ vāyama,",
  "atk-s0514a14:335_8": "mahantaṁ te yasaṁ dassāmī”ti vatvā paribbayaṁ datvā taṁ uyyojesi.",
  "atk-s0514a14:335_9": "So tattha gantvā cāṭipañjare nisīditvā haṁsānaṁ caraṇaṭṭhānaṁ vīmaṁsi.",
  "atk-s0514a14:335_10": "Bodhisattā nāma nilloluppacārino honti,",
  "atk-s0514a14:335_11": "tasmā mahāsatto otiṇṇaṭṭhānato paṭṭhāya sapadānaṁ sāliṁ khādanto agamāsi.",
  "atk-s0514a14:335_12": "Sesā ito cito ca khādantā vicariṁsu.",
  "atk-s0514a14:336_0": "Atha luddaputto “ayaṁ haṁso nilloluppacārī,",
  "atk-s0514a14:336_1": "imaṁ bandhituṁ vaṭṭatī”ti cintetvā punadivase haṁsesu saraṁ anotiṇṇesuyeva cāṭipañjare nisinno taṁ ṭhānaṁ",
  "atk-s0514a14:336_2": "gantvā avidūre pañjare attānaṁ paṭicchādetvā chiddena olokento acchi.",
  "atk-s0514a14:336_3": "Tasmiṁ khaṇe mahāsatto navutihaṁsasahassapurakkhato hiyyo otiṇṇaṭṭhāneyeva otaritvā odhiyaṁ nisīditvā sāliṁ khādanto pāyāsi.",
  "atk-s0514a14:336_4": "Nesādo pañjarachiddena olokento tassa rūpasobhaggappattaṁ attabhāvaṁ disvā “ayaṁ haṁso sakaṭanābhippamāṇasarīro suvaṇṇavaṇṇo,",
  "atk-s0514a14:336_5": "tīhi rattarājīhi gīvāyaṁ parikkhitto,",
  "atk-s0514a14:336_6": "tisso rājiyo galena otaritvā urantarena gatā,",
  "atk-s0514a14:336_7": "tisso pacchābhāgena nibbijjhitvā gatā,",
  "atk-s0514a14:336_8": "rattakambalasuttasikkāya ṭhapitakañcanakkhandho viya atirocati,",
  "atk-s0514a14:336_9": "iminā etesaṁ raññā bhavitabbaṁ,",
  "atk-s0514a14:336_10": "imameva gaṇhissāmī”ti cintesi.",
  "atk-s0514a14:336_11": "Haṁsarājāpi bahuṁ gocaraṁ caritvā jalakīḷaṁ kīḷitvā haṁsagaṇaparivuto cittakūṭameva agamāsi.",
  "atk-s0514a14:336_12": "Iminā niyāmeneva pañca divase gocaraṁ gaṇhi.",
  "atk-s0514a14:336_13": "Chaṭṭhe divase khemako kāḷaassavālamayaṁ daḷhaṁ mahārajjuṁ vaṭṭitvā yaṭṭhiyā pāsaṁ katvā “sve haṁsarājā",
  "atk-s0514a14:336_14": "imasmiṁ okāse otarissatī”ti tathato ñatvā antoudake yaṭṭhipāsaṁ oḍḍi.",
  "atk-s0514a14:337_0": "Punadivase haṁsarājā otaranto pādaṁ pāse pavesantoyeva otari.",
  "atk-s0514a14:337_1": "Athassa pāso pādaṁ ayapaṭṭakena kaḍḍhanto viya ābandhitvā gaṇhi.",
  "atk-s0514a14:337_2": "So “chindissāmi na”nti vegaṁ janetvā kaḍḍhitvā pātesi.",
  "atk-s0514a14:337_3": "Paṭhamavāre suvaṇṇavaṇṇaṁ cammaṁ chijji,",
  "atk-s0514a14:337_4": "dutiyavāre kambalavaṇṇaṁ maṁsaṁ chijji,",
  "atk-s0514a14:337_5": "tatiyavāre nhāru chijji,",
  "atk-s0514a14:337_6": "catutthavāre pana “pādā chijjeyyuṁ,",
  "atk-s0514a14:337_7": "rañño pana hīnaṅgatā nāma ananucchavikā”ti na vāyāmaṁ akāsi,",
  "atk-s0514a14:337_8": "balavavedanā ca pavattiṁsu.",
  "atk-s0514a14:337_9": "So cintesi –",
  "atk-s0514a14:337_10": "“sacāhaṁ baddharavaṁ ravissāmi,",
  "atk-s0514a14:337_11": "ñātakā me ñatrastā hutvā gocaraṁ aggahetvā chātajjhattāva palāyantā dubbalattā samudde patissantī”ti.",
  "atk-s0514a14:337_12": "So vedanaṁ adhivāsetvā pāsavase vattetvā sāliṁ khādanto viya hutvā tesaṁ yāvadatthaṁ caritvā haṁsakīḷaṁ kīḷanakāle mahantena saddena baddharavaṁ ravi.",
  "atk-s0514a14:337_13": "Taṁ sutvā haṁsā maraṇabhayatajjitā vaggavaggā cittakūṭābhimukhā purimanayeneva pakkamiṁsu.",
  "atk-s0514a14:338_0": "Sumukhopi heṭṭhā vuttanayeneva cintetvā vicinitvā tīsupi koṭṭhāsesu mahāsattaṁ adisvā “addhā tassevedaṁ",
  "atk-s0514a14:338_1": "bhayaṁ uppanna”nti nivattitvā āgato mahāsattaṁ pāsena baddhaṁ lohitamakkhitaṁ dukkhāturaṁ paṅkapiṭṭhe",
  "atk-s0514a14:338_2": "nipannaṁ disvā “mā bhāyi, mahārāja,",
  "atk-s0514a14:338_3": "ahaṁ mama jīvitaṁ pariccajitvā tumhe mocessāmī”ti vadanto otaritvā mahāsattaṁ assāsento paṅkapiṭṭhe nisīdi.",
  "atk-s0514a14:338_4": "Mahāsatto “navutihaṁsasahassesu maṁ chaḍḍetvā palāyantesu ayaṁ sumukho ekakova āgato,",
  "atk-s0514a14:338_5": "kiṁ nu kho luddaputtassa āgatakāle maṁ chaḍḍetvā palāyissati,",
  "atk-s0514a14:338_6": "udāhu no”ti vīmaṁsanavasena lohitamakkhito pāsayaṭṭhiyaṁ olambantoyeva tisso gāthā abhāsi –",
  "atk-s0514a14:339_0": "89.",
  "atk-s0514a14:340_0": "“Ete haṁsā pakkamanti, vakkaṅgā bhayameritā;",
  "atk-s0514a14:341_0": "Harittaca hemavaṇṇa, kāmaṁ sumukha pakkama.",
  "atk-s0514a14:342_0": "90.",
  "atk-s0514a14:343_0": "“Ohāya maṁ ñātigaṇā, ekaṁ pāsavasaṁ gataṁ;",
  "atk-s0514a14:344_0": "Anapekkhamānā gacchanti, kiṁ eko avahīyasi.",
  "atk-s0514a14:345_0": "91.",
  "atk-s0514a14:346_0": "“Pateva patataṁ seṭṭha, natthi baddhe sahāyatā;",
  "atk-s0514a14:347_0": "Mā anīghāya hāpesi, kāmaṁ sumukha pakkamā”ti.",
  "atk-s0514a14:348_0": "Tattha bhayameritāti bhayena eritā bhayaṭṭitā bhayacalitā.",
  "atk-s0514a14:348_1": "Tatiyapade “harī”tipi “hema”ntipi suvaṇṇasseva nāmaṁ.",
  "atk-s0514a14:348_2": "So ca harittacatāya hemavaṇṇo,",
  "atk-s0514a14:348_3": "tena taṁ evaṁ ālapati.",
  "atk-s0514a14:348_4": "Sumukhāti sundaramukha.",
  "atk-s0514a14:348_5": "Anapekkhamānāti tava ñātakā maṁ anolokentā nirālayā hutvā.",
  "atk-s0514a14:348_6": "Patevāti uppatāhiyeva.",
  "atk-s0514a14:348_7": "Mā anīghāyāti ito gantvā pattabbāya nidukkhabhāvāya vīriyaṁ mā hāpesi.",
  "atk-s0514a14:349_0": "Taṁ sutvā sumukho “ayaṁ haṁsarājā mama piyamittabhāvaṁ na jānāti,",
  "atk-s0514a14:349_1": "anuppiyabhāṇī mittoti maṁ sallakkheti,",
  "atk-s0514a14:349_2": "sinehabhāvamassa dassessāmī”ti cintetvā catasso gāthā abhāsi –",
  "atk-s0514a14:350_0": "92.",
  "atk-s0514a14:351_0": "“Nāhaṁ dukkhaparetopi, dhataraṭṭha tuvaṁ jahe;",
  "atk-s0514a14:352_0": "Jīvitaṁ maraṇaṁ vā me, tayā saddhiṁ bhavissati.",
  "atk-s0514a14:353_0": "93.",
  "atk-s0514a14:354_0": "“Nāhaṁ dukkhaparetopi, dhataraṭṭha tuvaṁ jahe;",
  "atk-s0514a14:355_0": "Na maṁ anariyasaṁyutte, kamme yojetumarahasi.",
  "atk-s0514a14:356_0": "94.",
  "atk-s0514a14:357_0": "“Sakumāro sakhātyasmi, sacitte casmi te ṭhito;",
  "atk-s0514a14:358_0": "Ñāto senāpatī tyāhaṁ, haṁsānaṁ pavaruttama.",
  "atk-s0514a14:359_0": "95.",
  "atk-s0514a14:360_0": "“Kathaṁ ahaṁ vikattissaṁ, ñātimajjhe ito gato;",
  "atk-s0514a14:361_0": "Taṁ hitvā patataṁ seṭṭha, kiṁ te vakkhāmito gato;",
  "atk-s0514a14:362_0": "Idha pāṇaṁ cajissāmi, nānariyaṁ kattumussahe”ti.",
  "atk-s0514a14:363_0": "Tattha nāhanti ahaṁ, mahārāja,",
  "atk-s0514a14:363_1": "kāyikacetasikena dukkhena phuṭṭhopi taṁ na jahāmi.",
  "atk-s0514a14:363_2": "Anariyasaṁyutteti mittadubbhīhi ahirikehi kattabbatāya anariyabhāvena saṁyutte.",
  "atk-s0514a14:363_3": "Kammeti taṁ jahitvā pakkamanakamme.",
  "atk-s0514a14:363_4": "Sakumāroti samānakumāro,",
  "atk-s0514a14:363_5": "ekadivaseneva paṭisandhiṁ gahetvā ekadivase aṇḍakosaṁ padāletvā ekato vaḍḍhitakumāroti attho.",
  "atk-s0514a14:363_6": "Sakhātyasmīti ahaṁ te dakkhiṇakkhisamo piyasahāyo.",
  "atk-s0514a14:363_7": "Sacitteti tava sake citte ahaṁ ṭhito tava vase vattāmi,",
  "atk-s0514a14:363_8": "tayi jīvante jīvāmi,",
  "atk-s0514a14:363_9": "na jīvante na jīvāmīti attho.",
  "atk-s0514a14:363_10": "“Saṁcitte”tipi pāṭho,",
  "atk-s0514a14:363_11": "tava citte ahaṁ saṇṭhito suṭṭhu ṭhitoti attho.",
  "atk-s0514a14:363_12": "Ñātoti sabbahaṁsānaṁ antare paññāto.",
  "atk-s0514a14:363_13": "Vikattissanti “kuhiṁ haṁsarājā”ti pucchito ahaṁ kinti kathessāmi.",
  "atk-s0514a14:363_14": "Kiṁ te vakkhāmīti te tava pavattiṁ pucchante haṁsagaṇe kiṁ vakkhāmi.",
  "atk-s0514a14:364_0": "Evaṁ sumukhena catūhi gāthāhi sīhanāde nadite tassa guṇaṁ pakāsento mahāsatto āha –",
  "atk-s0514a14:365_0": "96.",
  "atk-s0514a14:366_0": "“Eso hi dhammo sumukha, yaṁ tvaṁ ariyapathe ṭhito;",
  "atk-s0514a14:367_0": "Yo bhattāraṁ sakhāraṁ maṁ, na pariccattumussahe.",
  "atk-s0514a14:368_0": "97.",
  "atk-s0514a14:369_0": "“Tañhi me pekkhamānassa, bhayaṁ na tveva jāyati;",
  "atk-s0514a14:370_0": "Adhigacchasi tvaṁ mayhaṁ, evaṁbhūtassa jīvita”nti.",
  "atk-s0514a14:371_0": "Tattha eso dhammoti esa porāṇakapaṇḍitānaṁ sabhāvo.",
  "atk-s0514a14:371_1": "Bhattāraṁ sakhāraṁ manti sāmikañca sahāyañca maṁ.",
  "atk-s0514a14:371_2": "Bhayanti cittutrāso mayhaṁ na jāyati,",
  "atk-s0514a14:371_3": "cittakūṭapabbate haṁsagaṇamajjhe ṭhito viya homi.",
  "atk-s0514a14:371_4": "Mayhanti mama jīvitaṁ tvaṁ labhāpessasi.",
  "atk-s0514a14:372_0": "Evaṁ tesaṁ kathentānaññeva luddaputto sarapariyante ṭhito haṁse tīhi khandhehi palāyante disvā “kiṁ nu",
  "atk-s0514a14:372_1": "kho”ti pāsaṭṭhānaṁ olokento bodhisattaṁ pāsayaṭṭhiyaṁ olambantaṁ disvā sañjātasomanasso kacchaṁ daḷhaṁ",
  "atk-s0514a14:372_2": "bandhitvā muggaraṁ gahetvā kappuṭṭhānaggi viya avattharamāno paṇhiyā akkantakalale uparisīsena gantvā",
  "atk-s0514a14:372_3": "purato patante vegena upasaṅkami.",
  "atk-s0514a14:372_4": "Tamatthaṁ pakāsento satthā āha –",
  "atk-s0514a14:373_0": "98.",
  "atk-s0514a14:374_0": "“Iccevaṁ mantayantānaṁ, ariyānaṁ ariyavuttinaṁ;",
  "atk-s0514a14:375_0": "Daṇḍamādāya nesādo, āpatī turito bhusaṁ.",
  "atk-s0514a14:376_0": "99.",
  "atk-s0514a14:377_0": "“Tamāpatantaṁ disvāna, sumukho atibrūhayi;",
  "atk-s0514a14:378_0": "Aṭṭhāsi purato rañño, haṁso vissāsayaṁ byathaṁ.",
  "atk-s0514a14:379_0": "100.",
  "atk-s0514a14:380_0": "“Mā bhāyi patataṁ seṭṭha, na hi bhāyanti tādisā;",
  "atk-s0514a14:381_0": "Ahaṁ yogaṁ payuñjissaṁ, yuttaṁ dhammūpasañhitaṁ;",
  "atk-s0514a14:382_0": "Tena pariyāpadānena, khippaṁ pāsā pamokkhasī”ti.",
  "atk-s0514a14:383_0": "Tattha ariyavuttinanti ariyācāre vattamānānaṁ.",
  "atk-s0514a14:383_1": "Bhusanti daḷhaṁ balavaṁ.",
  "atk-s0514a14:383_2": "Atibrūhayīti anantaragāthāya āgataṁ “mā bhāyī”ti vacanaṁ vadanto atibrūhesi mahāsaddaṁ nicchāresi.",
  "atk-s0514a14:383_3": "Aṭṭhāsīti sace nesādo rājānaṁ paharissati,",
  "atk-s0514a14:383_4": "ahaṁ pahāraṁ sampaṭicchissāmīti jīvitaṁ pariccajitvā purato aṭṭhāsi.",
  "atk-s0514a14:383_5": "Vissāsayanti vissāsento assāsento.",
  "atk-s0514a14:383_6": "Byathanti byathitaṁ bhītaṁ rājānaṁ “mā bhāyī”ti iminā vacanena vissāsento.",
  "atk-s0514a14:383_7": "Tādisāti tumhādisā ñāṇavīriyasampannā.",
  "atk-s0514a14:383_8": "Yoganti ñāṇavīriyayogaṁ.",
  "atk-s0514a14:383_9": "Yuttanti anucchavikaṁ.",
  "atk-s0514a14:383_10": "Dhammūpasañhitanti kāraṇanissitaṁ.",
  "atk-s0514a14:383_11": "Tena pariyāpadānenāti tena mayā payuttena yogena parisuddhena.",
  "atk-s0514a14:383_12": "Pamokkhasīti muccissasi.",
  "atk-s0514a14:384_0": "Evaṁ sumukho mahāsattaṁ assāsetvā luddaputtassa santikaṁ gantvā madhuraṁ mānusiṁ vācaṁ nicchārento, “samma,",
  "atk-s0514a14:384_1": "tvaṁ konāmosī”ti pucchitvā “suvaṇṇavaṇṇahaṁsarāja,",
  "atk-s0514a14:384_2": "ahaṁ khemako nāmā”ti vutte,",
  "atk-s0514a14:384_3": "“samma khemaka,",
  "atk-s0514a14:384_4": "‘tayā oḍḍitavālapāse yo vā so vā haṁso baddho’ti saññaṁ mā kari,",
  "atk-s0514a14:384_5": "navutiyā haṁsasahassānaṁ pavaro dhataraṭṭhahaṁsarājā te pāse baddho,",
  "atk-s0514a14:384_6": "ñāṇasīlācārasampanno saṅgāhakapakkhe ṭhito,",
  "atk-s0514a14:384_7": "na taṁ māretuṁ yutto,",
  "atk-s0514a14:384_8": "ahaṁ tava iminā kattabbakiccaṁ karissāmi,",
  "atk-s0514a14:384_9": "ayampi suvaṇṇavaṇṇo,",
  "atk-s0514a14:384_10": "ahampi tatheva,",
  "atk-s0514a14:384_11": "ahaṁ etassatthāya attano jīvitaṁ pariccajissāmi,",
  "atk-s0514a14:384_12": "sace tvaṁ etassa pattāni gaṇhitukāmosi,",
  "atk-s0514a14:384_13": "mama pattāni gaṇha,",
  "atk-s0514a14:384_14": "athopi cammamaṁsanhāruaṭṭhīnamaññataraṁ gaṇhitukāmosi,",
  "atk-s0514a14:384_15": "mameva sarīrato gaṇha,",
  "atk-s0514a14:384_16": "atha naṁ kīḷāhaṁsaṁ kātukāmosi,",
  "atk-s0514a14:384_17": "maññeva kara,",
  "atk-s0514a14:384_18": "jīvantameva vikkiṇitvā sace dhanaṁ uppādetukāmosi,",
  "atk-s0514a14:384_19": "maṁ jīvantameva vikkiṇitvā dhanaṁ uppādehi,",
  "atk-s0514a14:384_20": "mā etaṁ ñāṇādiguṇasaṁyuttaṁ haṁsarājānaṁ avadhi,",
  "atk-s0514a14:384_21": "sace hi naṁ vadhissasi,",
  "atk-s0514a14:384_22": "nirayādīhi na muccissasī”ti taṁ nirayādibhayena santajjetvā attano madhurakathaṁ gaṇhāpetvā puna bodhisattassa santikaṁ gantvā taṁ assāsento aṭṭhāsi.",
  "atk-s0514a14:384_23": "Nesādo tassa kathaṁ sutvā “ayaṁ tiracchānagato samāno manussehipi kātuṁ asakkuṇeyyaṁ evarūpaṁ mittadhammaṁ karoti,",
  "atk-s0514a14:384_24": "manussāpi evaṁ mittadhamme ṭhātuṁ na sakkonti,",
  "atk-s0514a14:384_25": "aho esa ñāṇasampanno madhurakatho dhammiko”ti sakalasarīraṁ pītisomanassaparipuṇṇaṁ katvā pahaṭṭhalomo",
  "atk-s0514a14:384_26": "daṇḍaṁ chaḍḍetvā sirasi añjaliṁ patiṭṭhapetvā sūriyaṁ namassanto viya sumukhassa guṇaṁ kittento aṭṭhāsi.",
  "atk-s0514a14:384_27": "Tamatthaṁ pakāsento satthā āha –",
  "atk-s0514a14:385_0": "101.",
  "atk-s0514a14:386_0": "“Tassa taṁ vacanaṁ sutvā, sumukhassa subhāsitaṁ;",
  "atk-s0514a14:387_0": "Pahaṭṭhalomo nesādo, añjalissa paṇāmayi.",
  "atk-s0514a14:388_0": "102.",
  "atk-s0514a14:389_0": "“Na me sutaṁ vā diṭṭhaṁ vā, bhāsanto mānusiṁ dijo;",
  "atk-s0514a14:390_0": "Ariyaṁ bruvāno vakkaṅgo, cajanto mānusiṁ giraṁ.",
  "atk-s0514a14:391_0": "103.",
  "atk-s0514a14:392_0": "“Kiṁ nu tāyaṁ dijo hoti, mutto baddhaṁ upāsasi;",
  "atk-s0514a14:393_0": "Ohāya sakuṇā yanti, kiṁ eko avahīyasī”ti.",
  "atk-s0514a14:394_0": "Tattha añjalissa paṇāmayīti añjaliṁ assa upanāmayi,",
  "atk-s0514a14:394_1": "“na me”ti gāthāyassa thutiṁ karoti.",
  "atk-s0514a14:394_2": "Tattha mānusinti manussavācaṁ.",
  "atk-s0514a14:394_3": "Ariyanti sundaraṁ niddosaṁ.",
  "atk-s0514a14:394_4": "Cajantoti vissajjento.",
  "atk-s0514a14:394_5": "Idaṁ vuttaṁ hoti – samma,",
  "atk-s0514a14:394_6": "tvaṁ dijo samāno ajja mayā saddhiṁ mānusiṁ vācaṁ bhāsanto niddosaṁ bruvāno mānusiṁ giraṁ cajanto paccakkhato diṭṭho,",
  "atk-s0514a14:394_7": "ito pubbe pana idaṁ acchariyaṁ mayā neva sutaṁ na diṭṭhanti.",
  "atk-s0514a14:394_8": "Kiṁ nu tāyanti yaṁ etaṁ tvaṁ upāsasi,",
  "atk-s0514a14:394_9": "kiṁ nu te ayaṁ hoti.",
  "atk-s0514a14:395_0": "Evaṁ tuṭṭhacittena nesādena puṭṭho sumukho “ayaṁ muduko jāto,",
  "atk-s0514a14:395_1": "idānissa bhiyyosomattāya mudubhāvatthaṁ mama guṇaṁ dassesāmī”ti cintetvā āha –",
  "atk-s0514a14:396_0": "104.",
  "atk-s0514a14:397_0": "“Rājā me so dijāmitta, senāpaccassa kārayiṁ;",
  "atk-s0514a14:398_0": "Tamāpade pariccatuṁ, nussahe vihagādhipaṁ.",
  "atk-s0514a14:399_0": "105.",
  "atk-s0514a14:400_0": "“Mahāgaṇāya bhattā me, mā eko byasanaṁ agā;",
  "atk-s0514a14:401_0": "Tathā taṁ samma nesāda, bhattāyaṁ abhito rame”ti.",
  "atk-s0514a14:402_0": "Tattha nussaheti na samatthomhi.",
  "atk-s0514a14:402_1": "Mahāgaṇāyāti mahato haṁsagaṇassa.",
  "atk-s0514a14:402_2": "Mā ekoti mādise sevake vijjamāne mā ekako byasanaṁ agā.",
  "atk-s0514a14:402_3": "Tathā tanti yathā ahaṁ vadāmi,",
  "atk-s0514a14:402_4": "tatheva taṁ.",
  "atk-s0514a14:402_5": "Sammāti vayassa.",
  "atk-s0514a14:402_6": "Bhattāyaṁ abhito rameti bhattā ayaṁ mama,",
  "atk-s0514a14:402_7": "ahamassa abhito rame santike ramāmi na ukkaṇṭhāmīti.",
  "atk-s0514a14:403_0": "Nesādo taṁ tassa dhammanissitaṁ madhurakathaṁ sutvā somanassappatto pahaṭṭhalomo “sacāhaṁ etaṁ sīlādiguṇasaṁyuttaṁ haṁsarājānaṁ vadhissāmi,",
  "atk-s0514a14:403_1": "catūhi apāyehi na muccissāmi,",
  "atk-s0514a14:403_2": "rājā maṁ yadicchati,",
  "atk-s0514a14:403_3": "taṁ karotu,",
  "atk-s0514a14:403_4": "ahametaṁ sumukhassa dāyaṁ katvā vissajjessāmī”ti cintetvā gāthamāha –",
  "atk-s0514a14:404_0": "106.",
  "atk-s0514a14:405_0": "“Ariyavattasi vakkaṅga, yo piṇḍamapacāyasi;",
  "atk-s0514a14:406_0": "Cajāmi te taṁ bhattāraṁ, gacchathūbho yathāsukha”nti.",
  "atk-s0514a14:407_0": "Tattha ariyavattasīti mittadhammarakkhaṇasaṅkhātena ācāraariyānaṁ vattena samannāgatosi.",
  "atk-s0514a14:407_1": "Piṇḍamapacāyasīti bhattu santikā laddhaṁ piṇḍaṁ senāpatiṭṭhānaṁ pūjesi.",
  "atk-s0514a14:407_2": "Gacchathūbhoti dvepi janā assumukhe ñātisaṅghe hāsayamānā yathāsukhaṁ gacchathāti.",
  "atk-s0514a14:408_0": "Evaṁ vatvā nesādo muducittena mahāsattaṁ upasaṅkamitvā yaṭṭhiṁ onāmetvā paṅkapiṭṭhe nisīdāpetvā pāsayaṭṭhiyā",
  "atk-s0514a14:408_1": "mocetvā taṁ ukkhipitvā sarato nīharitvā taruṇadabbatiṇapiṭṭhe nisīdāpetvā pāde baddhapāsaṁ saṇikaṁ mocetvā",
  "atk-s0514a14:408_2": "mahāsatte balavasinehaṁ paccupaṭṭhāpetvā mettacittena udakaṁ ādāya lohitaṁ dhovitvā punappunaṁ parimajji,",
  "atk-s0514a14:408_3": "athassa mettānubhāvena sirāya sirā,",
  "atk-s0514a14:408_4": "maṁsena maṁsaṁ,",
  "atk-s0514a14:408_5": "cammena cammaṁ ghaṭitaṁ,",
  "atk-s0514a14:408_6": "pādo pākatiko ahosi,",
  "atk-s0514a14:408_7": "itarena nibbiseso.",
  "atk-s0514a14:408_8": "Bodhisatto sukhappatto hutvā pakatibhāvena nisīdi.",
  "atk-s0514a14:408_9": "Sumukho attānaṁ nissāya rañño sukhitabhāvaṁ disvā sañjātasomanasso cintesi –",
  "atk-s0514a14:408_10": "“iminā amhākaṁ mahāupakāro kato,",
  "atk-s0514a14:408_11": "amhehi etassa kato upakāro nāma natthi,",
  "atk-s0514a14:408_12": "sace esa rājarājamahāmattānaṁ atthāya amhe gaṇhi,",
  "atk-s0514a14:408_13": "tesaṁ santikaṁ netvā bahuṁ dhanaṁ labhissati,",
  "atk-s0514a14:408_14": "sace attano atthāya gaṇhi,",
  "atk-s0514a14:408_15": "amhe vikkiṇitvā dhanaṁ labhissateva,",
  "atk-s0514a14:408_16": "pucchissāmi tāva na”nti.",
  "atk-s0514a14:408_17": "Atha naṁ upakāraṁ kātukāmatāya pucchanto āha –",
  "atk-s0514a14:409_0": "107.",
  "atk-s0514a14:410_0": "“Sace attappayogena, ohito haṁsapakkhinaṁ;",
  "atk-s0514a14:411_0": "Paṭiggaṇhāma te samma, etaṁ abhayadakkhiṇaṁ.",
  "atk-s0514a14:412_0": "108.",
  "atk-s0514a14:413_0": "“No ce attappayogena, ohito haṁsapakkhinaṁ;",
  "atk-s0514a14:414_0": "Anissaro muñcamamhe, theyyaṁ kayirāsi luddakā”ti.",
  "atk-s0514a14:415_0": "Tattha saceti,",
  "atk-s0514a14:415_1": "samma nesāda,",
  "atk-s0514a14:415_2": "sace tayā attano payogena attano atthāya haṁsānañceva sesapakkhīnañca pāso ohito.",
  "atk-s0514a14:415_3": "Anissaroti anissaro hutvā amhe muñcanto yenāsi āṇatto,",
  "atk-s0514a14:415_4": "tassasantakaṁ gaṇhanto theyyaṁ kayirāsi.",
  "atk-s0514a14:416_0": "Taṁ sutvā nesādo “nāhaṁ tumhe attano atthāya gaṇhiṁ,",
  "atk-s0514a14:416_1": "bārāṇasiraññā pana saṁyamena gaṇhāpitomhī”ti vatvā deviyā diṭṭhasupinakālato paṭṭhāya yāva raññā tesaṁ āgatabhāvaṁ sutvā,",
  "atk-s0514a14:416_2": "“samma khemaka,",
  "atk-s0514a14:416_3": "ekaṁ vā dve vā haṁse gaṇhituṁ vāyama,",
  "atk-s0514a14:416_4": "mahantaṁ te yasaṁ dassāmī”ti vatvā paribbayaṁ datvā uyyojitabhāvo,",
  "atk-s0514a14:416_5": "tāva sabbaṁ pavattiṁ ārocesi.",
  "atk-s0514a14:416_6": "Taṁ sutvā sumukho “iminā nesādena attano jīvitaṁ agaṇetvā amhe vissajjentena dukkaraṁ kataṁ,",
  "atk-s0514a14:416_7": "sace mayaṁ ito cittakūṭaṁ gamissāma,",
  "atk-s0514a14:416_8": "neva dhataraṭṭharañño paññānubhāvo,",
  "atk-s0514a14:416_9": "na mayhaṁ mittadhammo pākaṭo bhavissati,",
  "atk-s0514a14:416_10": "na luddaputto mahantaṁ yasaṁ lacchati,",
  "atk-s0514a14:416_11": "na rājā pañcasu sīlesu patiṭṭhahissati,",
  "atk-s0514a14:416_12": "na deviyā manoratho matthakaṁ pāpuṇissatī”ti cintetvā, “samma,",
  "atk-s0514a14:416_13": "evaṁ sante amhe vissajjetuṁ na labhasi,",
  "atk-s0514a14:416_14": "rañño no dassehi,",
  "atk-s0514a14:416_15": "so amhe yathāruciṁ karissatī”ti imamatthaṁ pakāsento gāthamāha –",
  "atk-s0514a14:417_0": "109.",
  "atk-s0514a14:418_0": "“Yassa tvaṁ bhatako rañño, kāmaṁ tasseva pāpaya;",
  "atk-s0514a14:419_0": "Tattha saṁyamano rājā, yathābhiññaṁ karissatī”ti.",
  "atk-s0514a14:420_0": "Tattha tassevāti tasseva santikaṁ nehi.",
  "atk-s0514a14:420_1": "Tatthāti tasmiṁ rājanivesane.",
  "atk-s0514a14:420_2": "Yathābhiññanti yathādhippāyaṁ yathāruciṁ.",
  "atk-s0514a14:421_0": "Taṁ sutvā nesādo “mā vo bhaddante rājadassanaṁ ruccittha,",
  "atk-s0514a14:421_1": "rājāno nāma sappaṭibhayā,",
  "atk-s0514a14:421_2": "kīḷāhaṁse vā vo kareyyuṁ māreyyuṁ vā”ti āha.",
  "atk-s0514a14:421_3": "Atha naṁ sumukho,",
  "atk-s0514a14:421_4": "“samma luddaka mā amhākaṁ cintayi,",
  "atk-s0514a14:421_5": "ahaṁ tādisassa kakkhaḷassa dhammakathāya maddavaṁ janesiṁ,",
  "atk-s0514a14:421_6": "rañño kiṁ na janessāmi,",
  "atk-s0514a14:421_7": "rājāno hi paṇḍitā subhāsitadubbhāsitaññu,",
  "atk-s0514a14:421_8": "khippaṁ no rañño santikaṁ nehi,",
  "atk-s0514a14:421_9": "nayanto ca mā bandhanena nayi,",
  "atk-s0514a14:421_10": "pupphapañjare pana nisīdāpetvā nehi,",
  "atk-s0514a14:421_11": "pupphapañjaraṁ karonto dhataraṭṭhassa mahantaṁ setapadumasañchannaṁ,",
  "atk-s0514a14:421_12": "mama khuddakaṁ rattapadumasañchannaṁ katvā dhataraṭṭhaṁ purato,",
  "atk-s0514a14:421_13": "mamaṁ pacchato nīcataraṁ katvā ādāya khippaṁ netvā rañño dassehī”ti āha.",
  "atk-s0514a14:421_14": "So tassa vacanaṁ sutvā “sumukho rājānaṁ disvā mama mahantaṁ yasaṁ dātukāmo bhavissatī”ti sañjātasomanasso",
  "atk-s0514a14:421_15": "mudūhi latāhi pañjare katvā padumehi chādetvā vuttanayeneva te gahetvā agamāsi.",
  "atk-s0514a14:421_16": "Tamatthaṁ pakāsento satthā āha –",
  "atk-s0514a14:422_0": "110.",
  "atk-s0514a14:423_0": "“Iccevaṁ vutto nesādo, hemavaṇṇe harittace;",
  "atk-s0514a14:424_0": "Ubho hatthehi saṅgayha, pañjare ajjhavodahi.",
  "atk-s0514a14:425_0": "111.",
  "atk-s0514a14:426_0": "“Te pañjaragate pakkhī, ubho bhassaravaṇṇine;",
  "atk-s0514a14:427_0": "Sumukhaṁ dhataraṭṭhañca, luddo ādāya pakkamī”ti.",
  "atk-s0514a14:428_0": "Tattha ajjhavodahīti odahi ṭhapesi. Bhassaravaṇṇineti pabhāsampannavaṇṇe.",
  "atk-s0514a14:429_0": "Evaṁ luddassa te ādāya pakkamanakāle dhataraṭṭho pākahaṁsarājadhītaraṁ attano bhariyaṁ saritvā sumukhaṁ āmantetvā kilesavasena vilapi.",
  "atk-s0514a14:429_1": "Tamatthaṁ pakāsento satthā āha –",
  "atk-s0514a14:430_0": "112.",
  "atk-s0514a14:431_0": "“Harīyamāno dhataraṭṭho, sumukhaṁ etadabravi;",
  "atk-s0514a14:432_0": "Bāḷhaṁ bhāyāmi sumukha, sāmāya lakkhaṇūruyā;",
  "atk-s0514a14:433_0": "Asmākaṁ vadhamaññāya, athattānaṁ vadhissati.",
  "atk-s0514a14:434_0": "113.",
  "atk-s0514a14:435_0": "“Pākahaṁsā ca sumukha, suhemā hemasuttacā;",
  "atk-s0514a14:436_0": "Koñcī samuddatīreva, kapaṇā nūna rucchatī”ti.",
  "atk-s0514a14:437_0": "Tattha bhāyāmīti maraṇato bhāyāmi.",
  "atk-s0514a14:437_1": "Sāmāyāti suvaṇṇavaṇṇāya.",
  "atk-s0514a14:437_2": "Lakkhaṇūruyāti lakkhaṇasampannaūruyā.",
  "atk-s0514a14:437_3": "Vacamaññāyāti vadhaṁ jānitvā “mama piyasāmiko mārito”ti saññī hutvā.",
  "atk-s0514a14:437_4": "Vadhissatīti kiṁ me piyasāmike mate jīvitenāti marissati.",
  "atk-s0514a14:437_5": "Pākahaṁsāti pākahaṁsarājadhītā.",
  "atk-s0514a14:437_6": "Suhemāti evaṁnāmikā.",
  "atk-s0514a14:437_7": "Hemasuttacāti hemasadisasundaratacā.",
  "atk-s0514a14:437_8": "Rucchatīti yathā loṇisaṅkhātaṁ samuddaṁ otaritvā mate patimhi koñcī sakuṇikā kapaṇā rodati,",
  "atk-s0514a14:437_9": "evaṁ nūna sā rodissatīti.",
  "atk-s0514a14:438_0": "Taṁ sutvā sumukho “ayaṁ haṁsarājā aññe ovadituṁ yutto mātugāmaṁ nissāya kilesavasena vilapati,",
  "atk-s0514a14:438_1": "udakassa ādittakālo viya vatiyā uṭṭhāya kedārakhādanakālo viya ca jāto,",
  "atk-s0514a14:438_2": "yaṁnūnāhaṁ attano balena mātugāmassa dosaṁ pakāsetvā etaṁ saññāpeyya”nti cintetvā gāthamāha –",
  "atk-s0514a14:439_0": "114.",
  "atk-s0514a14:440_0": "“Evaṁ mahanto lokassa, appameyyo mahāgaṇī;",
  "atk-s0514a14:441_0": "Ekitthimanusoceyya, nayidaṁ paññavatāmiva.",
  "atk-s0514a14:442_0": "115.",
  "atk-s0514a14:443_0": "“Vātova gandhamādeti, ubhayaṁ chekapāpakaṁ;",
  "atk-s0514a14:444_0": "Bālo āmakapakkaṁva, lolo andhova āmisaṁ.",
  "atk-s0514a14:445_0": "116.",
  "atk-s0514a14:446_0": "“Avinicchayaññu atthesu, mandova paṭibhāsi maṁ;",
  "atk-s0514a14:447_0": "Kiccākiccaṁ na jānāsi, sampatto kālapariyāyaṁ.",
  "atk-s0514a14:448_0": "117.",
  "atk-s0514a14:449_0": "“Aḍḍhummatto udīresi, yo seyyā maññasitthiyo;",
  "atk-s0514a14:450_0": "Bahusādhāraṇā hetā, soṇḍānaṁva surāgharaṁ.",
  "atk-s0514a14:451_0": "118.",
  "atk-s0514a14:452_0": "“Māyā cetā marīcī ca, sokā rogā cupaddavā;",
  "atk-s0514a14:453_0": "Kharā ca bandhanā cetā, maccupāsā guhāsayā;",
  "atk-s0514a14:454_0": "Tāsu yo vissase poso, so naresu narādhamo”ti.",
  "atk-s0514a14:455_0": "Tattha mahantoti mahanto samāno.",
  "atk-s0514a14:455_1": "Lokassāti haṁsalokassa.",
  "atk-s0514a14:455_2": "Appameyyoti guṇehi pametuṁ asakkuṇeyyo.",
  "atk-s0514a14:455_3": "Mahāgaṇīti mahantena gaṇena samannāgato gaṇasatthā.",
  "atk-s0514a14:455_4": "Ekitthinti yaṁ evarūpo bhavaṁ ekaṁ itthiṁ anusoceyya,",
  "atk-s0514a14:455_5": "idaṁ anusocanaṁ na paññavataṁ iva,",
  "atk-s0514a14:455_6": "tenāhaṁ ajja taṁ bāloti maññāmīti adhippāyenevamāha.",
  "atk-s0514a14:456_0": "Ādetīti gaṇhāti.",
  "atk-s0514a14:456_1": "Chekapāpakanti sundarāsundaraṁ.",
  "atk-s0514a14:456_2": "Āmakapakkati āmakañca pakkañca.",
  "atk-s0514a14:456_3": "Loloti rasalolo.",
  "atk-s0514a14:456_4": "Idaṁ vuttaṁ hoti – mahārāja,",
  "atk-s0514a14:456_5": "yathā nāma vāto padumasarādīni paharitvā sugandhampi saṅkāraṭṭhānādīni paharitvā duggandhampīti ubhayaṁ chekapāpakaṁ gandhaṁ ādiyati,",
  "atk-s0514a14:456_6": "yathā ca bālo kumārako ambajambūnaṁ heṭṭhā nisinno hatthaṁ pasāretvā patitapatitaṁ āmakampi pakkampi phalaṁ gahetvā khādati,",
  "atk-s0514a14:456_7": "yathā ca rasalolo andho bhatte upanīte yaṁkiñci samakkhikampi nimmakkhikampi āmisaṁ ādiyati,",
  "atk-s0514a14:456_8": "evaṁ itthiyo nāma kilesavasena aḍḍhampi duggatampi kulīnampi akulīnampi abhirūpampi virūpampi gaṇhanti bhajanti,",
  "atk-s0514a14:456_9": "tādisānaṁ pāpadhammānaṁ itthīnaṁ kiṁkāraṇā vippalapasi,",
  "atk-s0514a14:456_10": "mahārājāti.",
  "atk-s0514a14:457_0": "Atthesūti kāraṇākāraṇesu.",
  "atk-s0514a14:457_1": "Mandoti andhabālo.",
  "atk-s0514a14:457_2": "Paṭibhāsi manti mama upaṭṭhāsi.",
  "atk-s0514a14:457_3": "Kālapariyāyanti evarūpaṁ maraṇakālaṁ patto “imasmiṁ kāle idaṁ kattabbaṁ,",
  "atk-s0514a14:457_4": "idaṁ nakattabbaṁ,",
  "atk-s0514a14:457_5": "idaṁ vattabbaṁ,",
  "atk-s0514a14:457_6": "idaṁ na vattabba”nti na jānāsi devāti.",
  "atk-s0514a14:457_7": "Aḍḍhummattoti aḍḍhummattako maññe hutvā.",
  "atk-s0514a14:457_8": "Udīresīti yathā suraṁ pivitvā nātimatto puriso yaṁ vā taṁ vā palapati,",
  "atk-s0514a14:457_9": "evaṁ palapasīti attho.",
  "atk-s0514a14:457_10": "Seyyāti varā uttamā.",
  "atk-s0514a14:458_0": "“Māyā cā”tiādīsu, deva,",
  "atk-s0514a14:458_1": "itthiyo nāmetā vañcanaṭṭhena māyā,",
  "atk-s0514a14:458_2": "agayhupagaṭṭhena marīcī,",
  "atk-s0514a14:458_3": "sokādīnaṁ paccayattā sokā, rogā,",
  "atk-s0514a14:458_4": "anekappakārā upaddavā,",
  "atk-s0514a14:458_5": "kodhādīhi thaddhabhāveneva kharā.",
  "atk-s0514a14:458_6": "Tā hi nissāya andubandhanādīhi bandhanato bandhanā cetā,",
  "atk-s0514a14:458_7": "itthiyo nāma sarīraguhāsayavaseneva maccu nāma etā, devāti.",
  "atk-s0514a14:458_8": "“Kāmahetu,",
  "atk-s0514a14:458_9": "kāmanidānaṁ,",
  "atk-s0514a14:458_10": "kāmādhikaraṇaṁ,",
  "atk-s0514a14:458_11": "kāmānameva hetu rājāno coraṁ gahetvā”ti suttenapesa attho dīpetabbo.",
  "atk-s0514a14:459_0": "Tato dhataraṭṭho mātugāme paṭibaddhacittatāya “tvaṁ mātugāmassa guṇaṁ na jānāsi,",
  "atk-s0514a14:459_1": "paṇḍitā eva etaṁ jānanti,",
  "atk-s0514a14:459_2": "na hetā garahitabbā”ti dīpento āha –",
  "atk-s0514a14:460_0": "119.",
  "atk-s0514a14:461_0": "“Yaṁ vuddhehi upaññātaṁ, ko taṁ ninditumarahati;",
  "atk-s0514a14:462_0": "Mahābhūtitthiyo nāma, lokasmiṁ udapajjisuṁ.",
  "atk-s0514a14:463_0": "120.",
  "atk-s0514a14:464_0": "“Khiḍḍā paṇihitā tyāsu, rati tyāsu patiṭṭhitā;",
  "atk-s0514a14:465_0": "Bījāni tyāsu rūhanti, yadidaṁ sattā pajāyare;",
  "atk-s0514a14:466_0": "Tāsu ko nibbide poso, pāṇamāsajja pāṇibhi.",
  "atk-s0514a14:467_0": "121.",
  "atk-s0514a14:468_0": "“Tvameva nañño sumukha, thīnaṁ atthesu yuñjasi;",
  "atk-s0514a14:469_0": "Tassa tyajja bhaye jāte, bhīte na jāyate mati.",
  "atk-s0514a14:470_0": "122.",
  "atk-s0514a14:471_0": "“Sabbo hi saṁsayaṁ patto, bhayaṁ bhīrū titikkhati;",
  "atk-s0514a14:472_0": "Paṇḍitā ca mahantāno, atthe yuñjanti duyyuje.",
  "atk-s0514a14:473_0": "123.",
  "atk-s0514a14:474_0": "“Etadatthāya rājāno, sūramicchanti mantinaṁ;",
  "atk-s0514a14:475_0": "Paṭibāhati yaṁ sūro, āpadaṁ attapariyāyaṁ.",
  "atk-s0514a14:476_0": "124.",
  "atk-s0514a14:477_0": "“Mā no ajja vikantiṁsu, rañño sūdā mahānase;",
  "atk-s0514a14:478_0": "Tathā hi vaṇṇo pattānaṁ, phalaṁ veḷuṁva taṁ vadhi.",
  "atk-s0514a14:479_0": "125.",
  "atk-s0514a14:480_0": "“Muttopi na icchi uḍḍetuṁ, sayaṁ bandhaṁ upāgami;",
  "atk-s0514a14:481_0": "Sopajja saṁsayaṁ patto, atthaṁ gaṇhāhi mā mukha”nti.",
  "atk-s0514a14:482_0": "Tattha yanti yaṁ mātugāmasaṅkhātaṁ vatthu paññāvuddhehi ñātaṁ,",
  "atk-s0514a14:482_1": "tesameva pākaṭaṁ,",
  "atk-s0514a14:482_2": "na bālānaṁ.",
  "atk-s0514a14:482_3": "Mahābhūtāti mahāguṇā mahānisaṁsā.",
  "atk-s0514a14:482_4": "Udapajjisunti paṭhamakappikakāle itthiliṅgasseva paṭhamaṁ pātubhūtattā paṭhamaṁ nibbattāti attho.",
  "atk-s0514a14:482_5": "Tyāsūti sumukha tāsu itthīsu kāyavacīkhiḍḍā ca paṇihitā ohitā ṭhapitā,",
  "atk-s0514a14:482_6": "kāmaguṇarati ca patiṭṭhitā.",
  "atk-s0514a14:482_7": "Bījānīti buddhapaccekabuddhaariyasāvakacakkavattiādibījāni tāsu ruhanti.",
  "atk-s0514a14:482_8": "Yadidanti ye ete sabbepi sattā.",
  "atk-s0514a14:482_9": "Pajāyareti sabbe tāsaññeva kucchimhi saṁvaddhāti dīpeti.",
  "atk-s0514a14:482_10": "Nibbideti nibbindeyya.",
  "atk-s0514a14:482_11": "Pāṇamāsajja pāṇibhīti attano pāṇehipi tāsaṁ pāṇaṁ āsādetvā attano jīvitaṁ cajantopi tā labhitvā ko nibbindeyyāti attho.",
  "atk-s0514a14:483_0": "Naññoti na añño, sumukha,",
  "atk-s0514a14:483_1": "mayā cittakūṭatale haṁsagaṇamajjhe nisinnena taṁ adisvā “kahaṁ nu sumukho”ti vutte “esa mātugāmaṁ gahetvā",
  "atk-s0514a14:483_2": "kañcanaguhāyaṁ uttamaratiṁ anubhotī”ti vadanti,",
  "atk-s0514a14:483_3": "evaṁ tvameva thīnaṁ atthesu yuñjasi yuttapayutto hosi,",
  "atk-s0514a14:483_4": "na aññoti attho.",
  "atk-s0514a14:483_5": "Tassa tyajjāti tassa te ajja maraṇabhaye jāte iminā bhītena maraṇabhayena bhīto maññe,",
  "atk-s0514a14:483_6": "ayaṁ mātugāmassa dosadassane nipuṇā mati jāyateti adhippāyenevamāha.",
  "atk-s0514a14:484_0": "Sabbo hīti yo hi koci.",
  "atk-s0514a14:484_1": "Saṁsayaṁ pattoti jīvitasaṁsayappatto.",
  "atk-s0514a14:484_2": "Bhīrūti bhīrū hutvāpi bhayaṁ adhivāseti.",
  "atk-s0514a14:484_3": "Mahantānoti ye pana paṇḍitā ca honti mahante ca ṭhāne ṭhitā mahantāno,",
  "atk-s0514a14:484_4": "te duyyuje atthe yuñjanti ghaṭenti vāyamanti,",
  "atk-s0514a14:484_5": "tasmā “mā bhāyi,",
  "atk-s0514a14:484_6": "dhīro hohī”ti taṁ ussāhento evamāha.",
  "atk-s0514a14:484_7": "Āpadanti sāmino āgataṁ āpadaṁ esa sūro paṭibāhati,",
  "atk-s0514a14:484_8": "etadatthāya sūraṁ mantinaṁ icchanti.",
  "atk-s0514a14:484_9": "Attapariyāyanti attano parittāṇampi ca kātuṁ sakkotīti adhippāyo.",
  "atk-s0514a14:485_0": "Vikantiṁsūti chindiṁsu.",
  "atk-s0514a14:485_1": "Idaṁ vuttaṁ hoti –",
  "atk-s0514a14:485_2": "samma sumukha,",
  "atk-s0514a14:485_3": "tvaṁ mayā attano anantare ṭhāne ṭhapito,",
  "atk-s0514a14:485_4": "tasmā yathā ajja rañño sūdā amhe maṁsatthāya na vikantiṁsu,",
  "atk-s0514a14:485_5": "tathā karohi,",
  "atk-s0514a14:485_6": "tādiso hi amhākaṁ pattavaṇṇo.",
  "atk-s0514a14:485_7": "Taṁ vadhīti svāyaṁ vaṇṇo yathā nāma veḷuṁ nissāya jātaṁ phalaṁ veḷumeva vadhati,",
  "atk-s0514a14:485_8": "tathā mā taṁ vadhi,",
  "atk-s0514a14:485_9": "tañca mañca mā vadhīti adhippāyenevamāha.",
  "atk-s0514a14:486_0": "Muttopīti yathāsukhaṁ cittakūṭapabbataṁ gacchāti evaṁ luddaputtena mayā saddhiṁ mutto vissajjito samānopi uḍḍituṁ na icchi.",
  "atk-s0514a14:486_1": "Sayanti rājānaṁ daṭṭhukāmo hutvā sayameva bandhaṁ upagatoti evamidaṁ amhākaṁ bhayaṁ taṁ nissāya āgataṁ.",
  "atk-s0514a14:486_2": "Sopajjāti sopi ajja jīvitasaṁsayaṁ patto.",
  "atk-s0514a14:486_3": "Atthaṁ gaṇhāhi mā mukhanti idāni amhākaṁ muñcanakāraṇaṁ gaṇha,",
  "atk-s0514a14:486_4": "yathā muccāma,",
  "atk-s0514a14:486_5": "tathā vāyama,",
  "atk-s0514a14:486_6": "“vātova gandhamādetī”tiādīni vadanto itthigarahatthāya mukhaṁ mā pasārayi.",
  "atk-s0514a14:487_0": "Evaṁ mahāsatto mātugāmaṁ vaṇṇetvā sumukhaṁ appaṭibhāṇaṁ katvā tassa anattamanabhāvaṁ viditvā idāni naṁ paggaṇhanto gāthamāha –",
  "atk-s0514a14:488_0": "126.",
  "atk-s0514a14:489_0": "“So taṁ yogaṁ payuñjassu, yuttaṁ dhammūpasaṁhitaṁ;",
  "atk-s0514a14:490_0": "Tava pariyāpadānena, mama pāṇesanaṁ carā”ti.",
  "atk-s0514a14:491_0": "Tattha soti,",
  "atk-s0514a14:491_1": "samma sumukha, so tvaṁ.",
  "atk-s0514a14:491_2": "Taṁ yoganti yaṁ pubbe “ahaṁ yogaṁ payuñjissaṁ,",
  "atk-s0514a14:491_3": "yuttaṁ dhammūpasaṁhita”nti avacāsi,",
  "atk-s0514a14:491_4": "taṁ idāni payuñjassu.",
  "atk-s0514a14:491_5": "Tava pariyāpadānenāti tava tena yogena parisuddhena.",
  "atk-s0514a14:491_6": "“Pariyodātenā”tipi pāṭho,",
  "atk-s0514a14:491_7": "parittāṇenāti attho,",
  "atk-s0514a14:491_8": "tayā katattā tava santakena parittāṇena mama jīvitapariyesanaṁ carāti adhippāyo.",
  "atk-s0514a14:492_0": "Atha sumukho “ayaṁ ativiya maraṇabhayabhīto mama ñāṇabalaṁ na jānāti,",
  "atk-s0514a14:492_1": "rājānaṁ disvā thokaṁ kathaṁ labhitvā jānissāmi,",
  "atk-s0514a14:492_2": "assāsessāmi tāva na”nti cintetvā gāthamāha –",
  "atk-s0514a14:493_0": "127.",
  "atk-s0514a14:494_0": "“Mā bhāyi patataṁ seṭṭha, na hi bhāyanti tādisā;",
  "atk-s0514a14:495_0": "Ahaṁ yogaṁ payuñjissaṁ, yuttaṁ dhammūpasaṁhitaṁ;",
  "atk-s0514a14:496_0": "Mama pariyāpadānena, khippaṁ pāsā pamokkhasī”ti.",
  "atk-s0514a14:497_0": "Tattha pāsāti dukkhapāsato.",
  "atk-s0514a14:498_0": "Iti tesaṁ sakuṇabhāsāya kathentānaṁ luddaputto na kiñci aññāsi,",
  "atk-s0514a14:498_1": "kevalaṁ pana te kājenādāya bārāṇasiṁ pāvisi.",
  "atk-s0514a14:498_2": "Acchariyabbhutajātena añjalinā mahājanena anuggacchamāno so rājadvāraṁ patvā attano āgatabhāvaṁ rañño ārocāpesi.",
  "atk-s0514a14:498_3": "Tamatthaṁ pakāsento satthā āha –",
  "atk-s0514a14:499_0": "128.",
  "atk-s0514a14:500_0": "“So luddo haṁsakājena, rājadvāraṁ upāgami;",
  "atk-s0514a14:501_0": "Paṭivedetha maṁ rañño, dhataraṭṭhāyamāgato”ti.",
  "atk-s0514a14:502_0": "Tattha paṭivedetha manti khemako āgatoti evaṁ maṁ rañño nivedetha.",
  "atk-s0514a14:502_1": "Dhataraṭṭhāyanti ayaṁ dhataraṭṭho āgatoti paṭivedetha.",
  "atk-s0514a14:503_0": "Dovāriko gantvā paṭivedesi.",
  "atk-s0514a14:503_1": "Rājā sañjātasomanasso “khippaṁ āgacchatū”ti vatvā amaccagaṇaparivuto samussitasetacchatte rājapallaṅke",
  "atk-s0514a14:503_2": "nisinno khemakaṁ haṁsakājaṁ ādāya mahātalaṁ abhiruḷhaṁ disvā suvaṇṇavaṇṇe haṁse oloketvā “sampuṇṇo me",
  "atk-s0514a14:503_3": "manoratho”ti tassa kattabbakiccaṁ amacce āṇāpesi.",
  "atk-s0514a14:503_4": "Tamatthaṁ pakāsento satthā āha –",
  "atk-s0514a14:504_0": "129.",
  "atk-s0514a14:505_0": "“Te disvā puññasaṅkāse, ubho lakkhaṇasammate;",
  "atk-s0514a14:506_0": "Khalu saṁyamano rājā, amacce ajjhabhāsatha.",
  "atk-s0514a14:507_0": "130.",
  "atk-s0514a14:508_0": "“Detha luddassa vatthāni, annaṁ pānañca bhojanaṁ;",
  "atk-s0514a14:509_0": "Kāmaṁkaro hiraññassa, yāvanto esa icchatī”ti.",
  "atk-s0514a14:510_0": "Tattha puññasaṅkāseti attano puññasadise.",
  "atk-s0514a14:510_1": "Lakkhaṇasammateti seṭṭhasammate abhiññāte.",
  "atk-s0514a14:510_2": "Khalūti nipāto,",
  "atk-s0514a14:510_3": "tassa “te khalu disvā”ti purimapadena sambandho.",
  "atk-s0514a14:510_4": "“Dethā”tiādīni rājā pasannākāraṁ karonto āha.",
  "atk-s0514a14:510_5": "Tattha kāmaṁkaro hiraññassāti hiraññaṁ assa kāmakiriyā atthu.",
  "atk-s0514a14:510_6": "Yāvantoti yattakaṁ esa icchati,",
  "atk-s0514a14:510_7": "tattakaṁ hiraññamassa dethāti attho.",
  "atk-s0514a14:511_0": "Evaṁ pasannākāraṁ kāretvā pītisomanassāsamussahito “gacchatha naṁ alaṅkaritvā ānethā”ti āha.",
  "atk-s0514a14:511_1": "Atha naṁ amaccā rājanivesanā otāretvā kappitakesamassuṁ nhātānulittaṁ sabbālaṅkārapaṭimaṇḍitaṁ katvā rañño dassesuṁ.",
  "atk-s0514a14:511_2": "Athassa rājā saṁvacchare satasahassuṭṭhānake dvādasa gāme ājaññayuttaṁ rathaṁ alaṅkatamahāgehañcāti mahantaṁ yasaṁ dāpesi.",
  "atk-s0514a14:511_3": "So mahantaṁ yasaṁ labhitvā attano kammaṁ pakāsetuṁ “na te, deva,",
  "atk-s0514a14:511_4": "mayā yo vā so vā haṁso ānīto,",
  "atk-s0514a14:511_5": "ayaṁ pana navutiyā haṁsasahassānaṁ rājā dhataraṭṭho nāma,",
  "atk-s0514a14:511_6": "ayaṁ senāpati sumukho nāmā”ti āha.",
  "atk-s0514a14:511_7": "Atha naṁ rājā “kathaṁ te, samma,",
  "atk-s0514a14:511_8": "ete gahitā”ti pucchi.",
  "atk-s0514a14:511_9": "Tamatthaṁ pakāsento satthā āha –",
  "atk-s0514a14:512_0": "131.",
  "atk-s0514a14:513_0": "“Disvā luddaṁ pasannattaṁ, kāsirājā tadabravi;",
  "atk-s0514a14:514_0": "Yadyāyaṁ samma khemaka, puṇṇā haṁsehi tiṭṭhati.",
  "atk-s0514a14:515_0": "132.",
  "atk-s0514a14:516_0": "“Kathaṁ rucimajjhagataṁ, pāsahattho upāgami;",
  "atk-s0514a14:517_0": "Okiṇṇaṁ ñātisaṅghehi, nimmajjhimaṁ kathaṁ gahī”ti.",
  "atk-s0514a14:518_0": "Tattha pasannattanti pasannabhāvaṁ somanassappattaṁ.",
  "atk-s0514a14:518_1": "Yadyāyanti,",
  "atk-s0514a14:518_2": "samma khemaka,",
  "atk-s0514a14:518_3": "yadi ayaṁ amhākaṁ pokkharaṇī navutihaṁsasahassehi puṇṇā tiṭṭhati.",
  "atk-s0514a14:518_4": "Kathaṁ rucimajjhagatanti evaṁ sante tvaṁ tesaṁ rucīnaṁ piyadassanānaṁ haṁsānaṁ majjhagataṁ etaṁ ñātisaṅghehi okiṇṇaṁ.",
  "atk-s0514a14:518_5": "Nimmajjhimanti neva majjhimaṁ neva kaniṭṭhaṁ uttamaṁ haṁsarājānaṁ kathaṁ pāsahattho upāgami kathaṁ gaṇhīti.",
  "atk-s0514a14:519_0": "So tassa kathento āha –",
  "atk-s0514a14:520_0": "133.",
  "atk-s0514a14:521_0": "“Ajja me sattamā ratti, adanāni upāsato;",
  "atk-s0514a14:522_0": "Padametassa anvesaṁ, appamatto ghaṭassito.",
  "atk-s0514a14:523_0": "134.",
  "atk-s0514a14:524_0": "“Athassa padamaddakkhiṁ, carato adanesanaṁ;",
  "atk-s0514a14:525_0": "Tatthāhaṁ odahiṁ pāsaṁ, evaṁ taṁ dijamaggahi”nti.",
  "atk-s0514a14:526_0": "Tattha adanānīti ādānāni,",
  "atk-s0514a14:526_1": "gocaraggahaṇaṭṭhānānīti attho,",
  "atk-s0514a14:526_2": "ayameva vā pāṭho.",
  "atk-s0514a14:526_3": "Upāsatoti upagacchantassa.",
  "atk-s0514a14:526_4": "Padanti gocarabhūmiyaṁ akkantapadaṁ.",
  "atk-s0514a14:526_5": "Ghaṭassitoti cāṭipañjare nissito hutvā.",
  "atk-s0514a14:526_6": "Athassāti atha chaṭṭhe divase etassa adanesanaṁ carantassa padaṁ addakkhiṁ.",
  "atk-s0514a14:526_7": "Evaṁ tanti evaṁ taṁ dijaṁ aggahinti sabbaṁ gahitopāyaṁ ācikkhi.",
  "atk-s0514a14:527_0": "Taṁ sutvā rājā “ayaṁ dvāre ṭhatvā paṭivedentopi dhataraṭṭhassevāgamanaṁ paṭivedesi,",
  "atk-s0514a14:527_1": "idānipi etaṁ ekameva gaṇhinti vadati,",
  "atk-s0514a14:527_2": "kiṁ nu kho ettha kāraṇa”nti cintetvā gāthamāha –",
  "atk-s0514a14:528_0": "135.",
  "atk-s0514a14:529_0": "“Ludda dve ime sakuṇā, atha ekoti bhāsasi;",
  "atk-s0514a14:530_0": "Cittaṁ nu te vipariyattaṁ, adu kiṁ nu jigīsasī”ti.",
  "atk-s0514a14:531_0": "Tattha vipariyattanti vipallatthaṁ.",
  "atk-s0514a14:531_1": "Adu kiṁ nu jigīsasīti udāhu kiṁ nu cintesi,",
  "atk-s0514a14:531_2": "kiṁ itaraṁ gahetvā aññassa dātukāmo hutvā cintesīti pucchati.",
  "atk-s0514a14:532_0": "Tato luddo “na me, deva,",
  "atk-s0514a14:532_1": "cittaṁ vipallatthaṁ,",
  "atk-s0514a14:532_2": "nāpi ahaṁ itaraṁ aññassa dātukāmo,",
  "atk-s0514a14:532_3": "apica kho pana mayā ohite pāse ekova baddho”ti āvi karonto āha –",
  "atk-s0514a14:533_0": "136.",
  "atk-s0514a14:534_0": "“Yassa lohitakā tālā, tapanīyanibhā subhā;",
  "atk-s0514a14:535_0": "Uraṁ saṁhacca tiṭṭhanti, so me bandhaṁ upāgami.",
  "atk-s0514a14:536_0": "137.",
  "atk-s0514a14:537_0": "“Athāyaṁ bhassaro pakkhī, abaddho baddhamāturaṁ;",
  "atk-s0514a14:538_0": "Ariyaṁ bruvāno aṭṭhāsi, cajanto mānusiṁ gira”nti.",
  "atk-s0514a14:539_0": "Tattha lohitakāti rattavaṇṇā.",
  "atk-s0514a14:539_1": "Lātāti rājiyo.",
  "atk-s0514a14:539_2": "Uraṁ saṁhaccāti uraṁ āhacca.",
  "atk-s0514a14:539_3": "Idaṁ vuttaṁ hoti – mahārāja,",
  "atk-s0514a14:539_4": "yassetā rattasuvaṇṇasappaṭibhāgā tisso lohitakā rājiyo gīvaṁ parikkhipitvā uraṁ āhacca tiṭṭhanti,",
  "atk-s0514a14:539_5": "so ekova mama pāse bandhaṁ upāgatoti.",
  "atk-s0514a14:539_6": "Bhassaroti parisuddho pabhāsampanno.",
  "atk-s0514a14:539_7": "Āturanti gilānaṁ dukkhitaṁ aṭṭhāsīti.",
  "atk-s0514a14:540_0": "Atha dhataraṭṭhassa baddhabhāvaṁ ñatvā nivattitvā etaṁ samassāsetvā mamāgamanakāle ca paccuggamanaṁ katvā",
  "atk-s0514a14:540_1": "ākāseyeva mayā saddhiṁ madhurapaṭisanthāraṁ katvā manussabhāsāya dhataraṭṭhassa guṇaṁ kathento aṭṭhāsi,",
  "atk-s0514a14:540_2": "mama hadayaṁ mudukaṁ katvā puna etasseva purato aṭṭhāsi. Athāhaṁ, deva,",
  "atk-s0514a14:540_3": "sumukhassa subhāsitaṁ sutvā pasannacitto dhataraṭṭhaṁ vissajjesiṁ,",
  "atk-s0514a14:540_4": "iti dhataraṭṭhassa pāsato mokkho,",
  "atk-s0514a14:540_5": "ime haṁse ādāya mama idhāgamanañca sumukheneva katanti.",
  "atk-s0514a14:540_6": "Evaṁ so sumukhassa guṇakathaṁ kathesi.",
  "atk-s0514a14:540_7": "Taṁ sutvā rājā sumukhassa dhammakathaṁ sotukāmo ahosi.",
  "atk-s0514a14:540_8": "Luddaputtassa sakkāraṁ karontasseva sūriyo atthaṅgato,",
  "atk-s0514a14:540_9": "dīpā pajjalitā,",
  "atk-s0514a14:540_10": "bahū khattiyādayo sannipatitā,",
  "atk-s0514a14:540_11": "khemā devīpi vividhanāṭakaparivārā rañño dakkhiṇapasse nisīdi.",
  "atk-s0514a14:540_12": "Tasmiṁ khaṇe rājā sumukhaṁ kathāpetukāmo gāthamāha –",
  "atk-s0514a14:541_0": "138.",
  "atk-s0514a14:542_0": "“Atha kiṁ dāni sumukha, hanuṁ saṁhacca tiṭṭhasi;",
  "atk-s0514a14:543_0": "Adu me parisaṁ patto, bhayā bhīto na bhāsasī”ti.",
  "atk-s0514a14:544_0": "Tattha hanuṁ saṁhaccāti madhurakatho kira tvaṁ,",
  "atk-s0514a14:544_1": "atha kasmā idāni mukhaṁ pidhāya tiṭṭhasi.",
  "atk-s0514a14:544_2": "Adūti kacci.",
  "atk-s0514a14:544_3": "Bhayā bhītoti parisasārajjabhayena bhīto hutvā.",
  "atk-s0514a14:545_0": "Taṁ sutvā sumukho abhītabhāvaṁ dassento gāthamāha –",
  "atk-s0514a14:546_0": "139.",
  "atk-s0514a14:547_0": "“Nāhaṁ kāsipati bhīto, ogayha parisaṁ tava;",
  "atk-s0514a14:548_0": "Nāhaṁ bhayā na bhāsissaṁ, vākyaṁ atthasmiṁ tādise”ti.",
  "atk-s0514a14:549_0": "Tattha tādiseti apica kho pana tathārūpe atthe uppanne vākyaṁ bhāsissāmīti vacanokāsaṁ olokento nisinnomhīti attho.",
  "atk-s0514a14:550_0": "Taṁ sutvā rājā tassa kathaṁ vaḍḍhetukāmatāya parihāsaṁ karonto āha –",
  "atk-s0514a14:551_0": "140.",
  "atk-s0514a14:552_0": "“Na te abhisaraṁ passe, na rathe napi pattike;",
  "atk-s0514a14:553_0": "Nāssa cammaṁva kīṭaṁ vā, vammite ca dhanuggahe.",
  "atk-s0514a14:554_0": "141.",
  "atk-s0514a14:555_0": "“Na hiraññaṁ suvaṇṇaṁ vā, nagaraṁ vā sumāpitaṁ;",
  "atk-s0514a14:556_0": "Okiṇṇaparikhaṁ duggaṁ, daḷhamaṭṭālakoṭṭhakaṁ;",
  "atk-s0514a14:557_0": "Yattha paviṭṭho sumukha, bhāyitabbaṁ na bhāyasī”ti.",
  "atk-s0514a14:558_0": "Tattha abhisaranti rakkhaṇatthāya parivāretvā ṭhitaṁ āvudhahatthaṁ parisaṁ te na passāmi.",
  "atk-s0514a14:558_1": "Nāssāti ettha assāti nipātamattaṁ.",
  "atk-s0514a14:558_2": "Cammanti saraparittāṇacammaṁ.",
  "atk-s0514a14:558_3": "Kīṭanti kīṭaṁ cāṭikapālādi vuccati.",
  "atk-s0514a14:558_4": "Cāṭikapālahatthāpi te santike natthīti dīpeti.",
  "atk-s0514a14:558_5": "Vammiteti cammasannaddhe.",
  "atk-s0514a14:558_6": "Na hiraññanti yaṁ nissāya na bhāyasi,",
  "atk-s0514a14:558_7": "taṁ hiraññampi te na passāmi.",
  "atk-s0514a14:559_0": "Evaṁ raññā “kiṁ te abhāyanakāraṇa”nti vutte taṁ kathento āha –",
  "atk-s0514a14:560_0": "142.",
  "atk-s0514a14:561_0": "“Na me abhisarenattho, nagarena dhanena vā;",
  "atk-s0514a14:562_0": "Apathena pathaṁ yāma, antalikkhecarā mayaṁ.",
  "atk-s0514a14:563_0": "143.",
  "atk-s0514a14:564_0": "“Sutā ca paṇḍitā tyamhā, nipuṇā catthacintakā;",
  "atk-s0514a14:565_0": "Bhāsematthavatiṁ vācaṁ, sacce cassa patiṭṭhito.",
  "atk-s0514a14:566_0": "144.",
  "atk-s0514a14:567_0": "“Kiñca tuyhaṁ asaccassa, anariyassa karissati;",
  "atk-s0514a14:568_0": "Musāvādissa luddassa, bhaṇitampi subhāsita”nti.",
  "atk-s0514a14:569_0": "Tattha abhisarenāti ārakkhaparivārena.",
  "atk-s0514a14:569_1": "Atthoti etena mama kiccaṁ natthi. Kasmā?",
  "atk-s0514a14:569_2": "Yasmā apathena tumhādisānaṁ amaggena pathaṁ māpetvā yāma,",
  "atk-s0514a14:569_3": "ākāsacārino mayanti.",
  "atk-s0514a14:569_4": "Paṇḍitā tyamhāti paṇḍitāti tayā sutāmhā,",
  "atk-s0514a14:569_5": "teneva kāraṇena amhākaṁ santikā dhammaṁ sotukāmo kira no gāhāpesi.",
  "atk-s0514a14:569_6": "Sacce cassāti sace pana tvaṁ sacce patiṭṭhito assa,",
  "atk-s0514a14:569_7": "atthavatiṁ kāraṇanissitaṁ vācaṁ bhāseyyāma.",
  "atk-s0514a14:569_8": "Asaccassāti vacīsaccarahitassa tava subhāsitaṁ muṇḍassa dantasūci viya kiṁ karissati.",
  "atk-s0514a14:570_0": "Taṁ sutvā rājā “kasmā maṁ musāvādī anariyoti vadasi,",
  "atk-s0514a14:570_1": "kiṁ mayā kata”nti āha.",
  "atk-s0514a14:570_2": "Atha naṁ sumukho “tena hi, mahārāja,",
  "atk-s0514a14:570_3": "suṇāhī”ti vatvā āha –",
  "atk-s0514a14:571_0": "145.",
  "atk-s0514a14:572_0": "“Taṁ brāhmaṇānaṁ vacanā, imaṁ khemamakārayi;",
  "atk-s0514a14:573_0": "Abhayañca tayā ghuṭṭhaṁ, imāyo dasadhā disā.",
  "atk-s0514a14:574_0": "146.",
  "atk-s0514a14:575_0": "“Ogayha te pokkharaṇiṁ, vippasannodakaṁ suciṁ;",
  "atk-s0514a14:576_0": "Pahūtaṁ cādanaṁ tattha, ahiṁsā cettha pakkhinaṁ.",
  "atk-s0514a14:577_0": "147.",
  "atk-s0514a14:578_0": "“Idaṁ sutvāna nigghosaṁ, āgatamha tavantike;",
  "atk-s0514a14:579_0": "Te te baddhasma pāsena, etaṁ te bhāsitaṁ musā.",
  "atk-s0514a14:580_0": "148.",
  "atk-s0514a14:581_0": "“Musāvādaṁ purakkhatvā, icchālobhañca pāpakaṁ;",
  "atk-s0514a14:582_0": "Ubhosandhimatikkamma, asātaṁ upapajjatī”ti.",
  "atk-s0514a14:583_0": "Tattha tanti tvaṁ.",
  "atk-s0514a14:583_1": "Khemanti evaṁnāmikaṁ pokkharaṇiṁ.",
  "atk-s0514a14:583_2": "Ghuṭṭhanti catūsu kaṇṇesu ṭhatvā ghosāpitaṁ.",
  "atk-s0514a14:583_3": "Dasadhāti imāsu dasadhā ṭhitāsu disāsu tayā abhayaṁ ghuṭṭhaṁ.",
  "atk-s0514a14:583_4": "Ogayhāti ogāhetvā āgatānaṁ santikā.",
  "atk-s0514a14:583_5": "Pahūtaṁ cādananti pahūtañca padumapupphasāliādikaṁ adanaṁ.",
  "atk-s0514a14:583_6": "Idaṁ sutvānāti tesaṁ taṁ pokkharaṇiṁ ogāhetvā āgatānaṁ santikā idaṁ abhayaṁ sutvā tavantike tava samīpe tayā kāritapokkharaṇiṁ āgatāmhāti attho.",
  "atk-s0514a14:583_7": "Te teti te mayaṁ tava pāsena baddhā.",
  "atk-s0514a14:583_8": "Purakkhatvāti purato katvā.",
  "atk-s0514a14:583_9": "Icchālobhanti icchāsaṅkhātaṁ pāpakaṁ lobhaṁ.",
  "atk-s0514a14:583_10": "Ubhosandhinti ubhayaṁ devaloke ca manussaloke ca paṭisandhiṁ ime pāpadhamme purato katvā caranto puggalo",
  "atk-s0514a14:583_11": "sugatipaṭisandhiṁ atikkamitvā asātaṁ nirayaṁ upapajjatīti.",
  "atk-s0514a14:584_0": "Evaṁ parisamajjheyeva rājānaṁ lajjāpesi.",
  "atk-s0514a14:584_1": "Atha naṁ rājā “nāhaṁ, sumukha,",
  "atk-s0514a14:584_2": "tumhe māretvā maṁsaṁ khāditukāmo gaṇhāpesiṁ,",
  "atk-s0514a14:584_3": "paṇḍitabhāvaṁ pana vo sutvā subhāsitaṁ sotukāmo gaṇhāpesi”nti pakāsento āha –",
  "atk-s0514a14:585_0": "149.",
  "atk-s0514a14:586_0": "“Nāparajjhāma sumukha, napi lobhāva maggahiṁ;",
  "atk-s0514a14:587_0": "Sutā ca paṇḍitātyattha, nipuṇā atthacintakā.",
  "atk-s0514a14:588_0": "150.",
  "atk-s0514a14:589_0": "“Appevatthavatiṁ vācaṁ, byāhareyyuṁ idhāgatā;",
  "atk-s0514a14:590_0": "Tathā taṁ samma nesādo, vutto sumukha maggahī”ti.",
  "atk-s0514a14:591_0": "Tattha nāparajjhāmāti mārento aparajjhati nāma,",
  "atk-s0514a14:591_1": "mayaṁ na mārema.",
  "atk-s0514a14:591_2": "Lobhāva maggahinti maṁsaṁ khāditukāmo hutvā lobhāva tumhe nāhaṁ aggahiṁ.",
  "atk-s0514a14:591_3": "Paṇḍitātyatthāti paṇḍitāti sutā attha.",
  "atk-s0514a14:591_4": "Atthacintakāti paṭicchannānaṁ atthānaṁ cintakā.",
  "atk-s0514a14:591_5": "Atthavatinti kāraṇanissitaṁ.",
  "atk-s0514a14:591_6": "Tathāti tena kāraṇena.",
  "atk-s0514a14:591_7": "Vuttoti mayā vutto hutvā. Sumukha,",
  "atk-s0514a14:591_8": "maggahīti,",
  "atk-s0514a14:591_9": "sumukhāti ālapati,",
  "atk-s0514a14:591_10": "ma-kāro padasandhikaro.",
  "atk-s0514a14:591_11": "Aggahīti dhammaṁ desetuṁ tumhe gaṇhi.",
  "atk-s0514a14:592_0": "Taṁ sutvā sumukho “subhāsitaṁ sotukāmena ayuttaṁ te kataṁ, mahārājā”ti vatvā āha –",
  "atk-s0514a14:593_0": "151.",
  "atk-s0514a14:594_0": "“Neva bhītā kāsipati, upanītasmiṁ jīvite;",
  "atk-s0514a14:595_0": "Bhāsematthavatiṁ vācaṁ, sampattā kālapariyāyaṁ.",
  "atk-s0514a14:596_0": "152.",
  "atk-s0514a14:597_0": "“Yo migena migaṁ hanti, pakkhiṁ vā pana pakkhinā;",
  "atk-s0514a14:598_0": "Sutena vā sutaṁ kiṇyā, kiṁ anariyataraṁ tato.",
  "atk-s0514a14:599_0": "153.",
  "atk-s0514a14:600_0": "“Yo cāriyarudaṁ bhāse, anariyadhammavassito;",
  "atk-s0514a14:601_0": "Ubho so dhaṁsate lokā, idha ceva parattha ca.",
  "atk-s0514a14:602_0": "154.",
  "atk-s0514a14:603_0": "“Na majjetha yasaṁ patto, na byādhe pattasaṁsayaṁ;",
  "atk-s0514a14:604_0": "Vāyametheva kiccesu, saṁvare vivarāni ca.",
  "atk-s0514a14:605_0": "155.",
  "atk-s0514a14:606_0": "“Ye vuddhā abbhatikkantā, sampattā kālapariyāyaṁ;",
  "atk-s0514a14:607_0": "Idha dhammaṁ caritvāna, evaṁte tidivaṁ gatā.",
  "atk-s0514a14:608_0": "156.",
  "atk-s0514a14:609_0": "“Idaṁ sutvā kāsipati, dhammamattani pālaya;",
  "atk-s0514a14:610_0": "Dhataraṭṭhañca muñcāhi, haṁsānaṁ pavaruttama”nti.",
  "atk-s0514a14:611_0": "Tattha upanītasminti maraṇasantikaṁ upanīte.",
  "atk-s0514a14:611_1": "Kālapariyāyanti maraṇakālavāraṁ sampattā samānā na bhāsissāma.",
  "atk-s0514a14:611_2": "Na hi dhammakathikaṁ bandhitvā maraṇabhayena tajjetvā dhammaṁ suṇanti,",
  "atk-s0514a14:611_3": "ayuttaṁ te katanti.",
  "atk-s0514a14:611_4": "Migenāti suṭṭhu sikkhāpitena dīpakamigena.",
  "atk-s0514a14:611_5": "Hantīti hanati.",
  "atk-s0514a14:611_6": "Pakkhināti dīpakapakkhinā.",
  "atk-s0514a14:611_7": "Sutenāti khemaṁ nibbhayanti vissutena dīpakamigapakkhisadisena padumasarena.",
  "atk-s0514a14:611_8": "Sutanti “paṇḍito citrakathī”ti evaṁ sutaṁ dhammakathikaṁ.",
  "atk-s0514a14:611_9": "Kiṇyāti “dhammaṁ sossāmī”ti pāsabandhanena yo kiṇeyya hiṁseyya bādheyya.",
  "atk-s0514a14:611_10": "Tatoti tesaṁ kiriyato uttari aññaṁ anariyataraṁ nāma kimatthi.",
  "atk-s0514a14:612_0": "Ariyarudanti mukhena ariyavacanaṁ sundaravacanaṁ bhāsati.",
  "atk-s0514a14:612_1": "Anariyadhammavassitoti kammena anariyadhammaṁ avassito.",
  "atk-s0514a14:612_2": "Ubhoti devalokā ca manussalokā cāti ubhayamhā.",
  "atk-s0514a14:612_3": "Idha cevāti idha uppannopi parattha uppannopi evarūpo dvīhi sugatilokehi dhaṁsitvā nirayameva upapajjati.",
  "atk-s0514a14:612_4": "Pattasaṁsayanti jīvitasaṁsayamāpannampi dukkhaṁ patvā na kilameyya.",
  "atk-s0514a14:612_5": "Saṁvare vivarāni cāti attano chiddāni dvārāni saṁvareyya pidaheyya.",
  "atk-s0514a14:612_6": "Vuddhāti guṇavuddhā paṇḍitā.",
  "atk-s0514a14:612_7": "Abbhatikkantāti imaṁ manussalokaṁ atikkantā.",
  "atk-s0514a14:612_8": "Kālapariyāyanti maraṇakālapariyāyaṁ pattā hutvā.",
  "atk-s0514a14:612_9": "Evaṁteti evaṁ ete.",
  "atk-s0514a14:612_10": "Idanti idaṁ mayā vuttaṁ atthanissitaṁ vacanaṁ.",
  "atk-s0514a14:612_11": "Dhammanti paveṇiyadhammampi sucaritadhammampi.",
  "atk-s0514a14:613_0": "Taṁ sutvā rājā āha –",
  "atk-s0514a14:614_0": "157.",
  "atk-s0514a14:615_0": "“Āharantudakaṁ pajjaṁ, āsanañca mahārahaṁ;",
  "atk-s0514a14:616_0": "Pañjarato pamokkhāmi, dhataraṭṭhaṁ yasassinaṁ.",
  "atk-s0514a14:617_0": "158.",
  "atk-s0514a14:618_0": "“Tañca senāpatiṁ dhīraṁ, nipuṇaṁ atthacintakaṁ;",
  "atk-s0514a14:619_0": "Yo sukhe sukhito rañño, dukkhite hoti dukkhito.",
  "atk-s0514a14:620_0": "159.",
  "atk-s0514a14:621_0": "“Ediso kho arahati, piṇḍamasnātu bhattuno;",
  "atk-s0514a14:622_0": "Yathāyaṁ sumukho rañño, pāṇasādhāraṇo sakhā”ti.",
  "atk-s0514a14:623_0": "Tattha udakanti pādadhovanaṁ. Pajjanti pādabbhañjanaṁ. Sukheti sukhamhi sati.",
  "atk-s0514a14:624_0": "Rañño vacanaṁ sutvā tesaṁ āsanāni āharitvā tattha nisinnānaṁ gandhodakena pāde dhovitvā satapākena telena abbhañjiṁsu.",
  "atk-s0514a14:624_1": "Tamatthaṁ pakāsento satthā āha –",
  "atk-s0514a14:625_0": "160.",
  "atk-s0514a14:626_0": "“Pīṭhañca sabbasovaṇṇaṁ, aṭṭhapādaṁ manoramaṁ;",
  "atk-s0514a14:627_0": "Maṭṭhaṁ kāsikamatthannaṁ, dhataraṭṭho upāvisi.",
  "atk-s0514a14:628_0": "161.",
  "atk-s0514a14:629_0": "“Kocchañca sabbasovaṇṇaṁ, veyyagghaparisibbitaṁ;",
  "atk-s0514a14:630_0": "Sumukho ajjhupāvekkhi, dhataraṭṭhassanantarā.",
  "atk-s0514a14:631_0": "162.",
  "atk-s0514a14:632_0": "“Tesaṁ kañcanapattahi, puthū ādāya kāsiyo;",
  "atk-s0514a14:633_0": "Haṁsānaṁ abhihāresu, aggarañño pavāsita”nti.",
  "atk-s0514a14:634_0": "Tattha maṭṭhanti karaṇapariniṭṭhitaṁ.",
  "atk-s0514a14:634_1": "Kāsikamatthannanti kāsikavatthena atthataṁ.",
  "atk-s0514a14:634_2": "Kocchanti majjhe saṁkhittaṁ.",
  "atk-s0514a14:634_3": "Veyyagghaparisibbitanti byagghacammaparisibbitaṁ maṅgaladivase aggamahesiyā nisinnapīṭhaṁ.",
  "atk-s0514a14:634_4": "Kañcanapattehīti suvaṇṇabhājanehi.",
  "atk-s0514a14:634_5": "Puthūti bahū janā.",
  "atk-s0514a14:634_6": "Kāsiyoti kāsiraṭṭhavāsino.",
  "atk-s0514a14:634_7": "Abhihāresunti upanāmesuṁ.",
  "atk-s0514a14:634_8": "Aggarañño pavāsitanti aṭṭhasatapalasuvaṇṇapātiparikkhittaṁ haṁsarañño paṇṇākāratthāya kāsiraññā pesitaṁ nānaggarasabhojanaṁ.",
  "atk-s0514a14:635_0": "Evaṁ upanīte pana tasmiṁ kāsirājā tesaṁ sampaggahatthaṁ sayaṁ suvaṇṇapātiṁ gahetvā upanāmesi.",
  "atk-s0514a14:635_1": "Te tato madhulāje khāditvā madhurodakañca piviṁsu.",
  "atk-s0514a14:635_2": "Atha mahāsatto rañño abhihārañca pasādañca disvā paṭisanthāramakāsi.",
  "atk-s0514a14:635_3": "Tamatthaṁ pakāsento satthā āha –",
  "atk-s0514a14:636_0": "163.",
  "atk-s0514a14:637_0": "“Disvā abhihaṭaṁ aggaṁ, kāsirājena pesitaṁ;",
  "atk-s0514a14:638_0": "Kusalo khattadhammānaṁ, tato pucchi anantarā.",
  "atk-s0514a14:639_0": "164.",
  "atk-s0514a14:640_0": "“Kaccinnu bhoto kusalaṁ, kacci bhoto anāmayaṁ;",
  "atk-s0514a14:641_0": "Kacci raṭṭhamidaṁ phītaṁ, dhammena manusāsasi.",
  "atk-s0514a14:642_0": "165.",
  "atk-s0514a14:643_0": "“Kusalañceva me haṁsa, atho haṁsa anāmayaṁ;",
  "atk-s0514a14:644_0": "Atho raṭṭhamidaṁ phītaṁ, dhammena manusāsahaṁ.",
  "atk-s0514a14:645_0": "166.",
  "atk-s0514a14:646_0": "“Kacci bhoto amaccesu, doso koci na vijjati;",
  "atk-s0514a14:647_0": "Kacci ca te tavatthesu, nāvakaṅkhanti jīvitaṁ.",
  "atk-s0514a14:648_0": "167.",
  "atk-s0514a14:649_0": "“Athopi me amaccesu, doso koci na vijjati;",
  "atk-s0514a14:650_0": "Athopi te mamatthesu, nāvakaṅkhanti jīvitaṁ.",
  "atk-s0514a14:651_0": "168.",
  "atk-s0514a14:652_0": "“Kacci te sādisī bhariyā, assavā piyabhāṇinī;",
  "atk-s0514a14:653_0": "Puttarūpayasūpetā, tava chandavasānugā.",
  "atk-s0514a14:654_0": "169.",
  "atk-s0514a14:655_0": "“Atho me sādisī bhariyā, assavā piyabhāṇinī;",
  "atk-s0514a14:656_0": "Puttarūpayasūpetā, mama chandavasānugā.",
  "atk-s0514a14:657_0": "170.",
  "atk-s0514a14:658_0": "“Kacci raṭṭhaṁ anuppīḷaṁ, akutociupaddavaṁ;",
  "atk-s0514a14:659_0": "Asāhasena dhammena, samena manusāsasi.",
  "atk-s0514a14:660_0": "171.",
  "atk-s0514a14:661_0": "“Atho raṭṭhaṁ anuppīḷaṁ, akutociupaddavaṁ;",
  "atk-s0514a14:662_0": "Asāhasena dhammena, samena manusāsahaṁ.",
  "atk-s0514a14:663_0": "172.",
  "atk-s0514a14:664_0": "“Kacci santo apacitā, asanto parivajjitā;",
  "atk-s0514a14:665_0": "No ce dhammaṁ niraṁkatvā, adhammamanuvattasi.",
  "atk-s0514a14:666_0": "173.",
  "atk-s0514a14:667_0": "“Santo ca me apacitā, asanto parivajjitā;",
  "atk-s0514a14:668_0": "Dhammamevānuvattāmi, adhammo me niraṁkato.",
  "atk-s0514a14:669_0": "174.",
  "atk-s0514a14:670_0": "“Kacci nānāgataṁ dīghaṁ, samavekkhasi khattiya;",
  "atk-s0514a14:671_0": "Kaccimatto madanīye, paralokaṁ na santasi.",
  "atk-s0514a14:672_0": "175.",
  "atk-s0514a14:673_0": "“Nāhaṁ anāgataṁ dīghaṁ, samavekkhāmi pakkhima;",
  "atk-s0514a14:674_0": "Ṭhito dasasu dhammesu, paralokaṁ na santase.",
  "atk-s0514a14:675_0": "176.",
  "atk-s0514a14:676_0": "“Dānaṁ sīlaṁ pariccāgaṁ, ajjavaṁ maddavaṁ tapaṁ;",
  "atk-s0514a14:677_0": "Akkodhaṁ avihiṁsañca, khantiñca avirodhanaṁ.",
  "atk-s0514a14:678_0": "177.",
  "atk-s0514a14:679_0": "“Iccete kusale dhamme, ṭhite passāmi attani;",
  "atk-s0514a14:680_0": "Tato me jāyate pīti, sāmanassañcanappakaṁ.",
  "atk-s0514a14:681_0": "178.",
  "atk-s0514a14:682_0": "“Sumukho ca acintetvā, visajji pharusaṁ giraṁ;",
  "atk-s0514a14:683_0": "Bhāvadosamanaññāya, asmākāyaṁ vihaṅgamo.",
  "atk-s0514a14:684_0": "179.",
  "atk-s0514a14:685_0": "“So kuddho pharusaṁ vācaṁ, nicchāresi ayoniso;",
  "atk-s0514a14:686_0": "Yānasmesu na vijjanti, nayidaṁ paññavatāmivā”ti.",
  "atk-s0514a14:687_0": "Tattha disvāti taṁ bahuṁ aggapānabhojanaṁ disvā.",
  "atk-s0514a14:687_1": "Pesitanti āharāpetvā upanītaṁ.",
  "atk-s0514a14:687_2": "Khattadhammānanti paṭhamakāraṇesu paṭisanthāradhammānaṁ.",
  "atk-s0514a14:687_3": "Tato pucchi anantarāti tasmiṁ kāle “kacci nu,",
  "atk-s0514a14:687_4": "bhoto”ti anupaṭipāṭiyā pucchi.",
  "atk-s0514a14:687_5": "Tā panetā cha gāthā heṭṭhā vuttatthāyeva.",
  "atk-s0514a14:687_6": "Anuppīḷanti kacci raṭṭhavāsino yante ucchuṁ viya na pīḷesīti pucchati.",
  "atk-s0514a14:687_7": "Akutociupaddavanti kutoci anupaddavaṁ.",
  "atk-s0514a14:687_8": "Dhammena samena manusāsasīti kacci tava raṭṭhaṁ dhammena samena anusāsasi.",
  "atk-s0514a14:687_9": "Santoti sīlādiguṇasaṁyuttā sappurisā.",
  "atk-s0514a14:687_10": "Niraṁkatvāti chaḍḍetvā.",
  "atk-s0514a14:687_11": "Nānāgataṁ dīghanti anāgataṁ attano jīvitapavattiṁ “kacci dīgha”nti na samavekkhasi,",
  "atk-s0514a14:687_12": "āyusaṅkhārānaṁ parittabhāvaṁ jānāsīti pucchati.",
  "atk-s0514a14:687_13": "Madanīyeti madārahe rūpādiārammaṇe.",
  "atk-s0514a14:687_14": "Na santasīti na bhāyasi.",
  "atk-s0514a14:687_15": "Idaṁ vuttaṁ hoti –",
  "atk-s0514a14:687_16": "kacci rūpādīsu kāmaguṇesu amatto appamatto hutvā dānādīnaṁ kusalānaṁ katattā paralokaṁ na bhāyasīti.",
  "atk-s0514a14:688_0": "Dasasūti dasasu rājadhammesu.",
  "atk-s0514a14:688_1": "Dānādīsu dasavatthukā cetanā dānaṁ,",
  "atk-s0514a14:688_2": "pañcasīladasasīlāni sīlaṁ,",
  "atk-s0514a14:688_3": "deyyadhammacāgo pariccāgo,",
  "atk-s0514a14:688_4": "ujubhāvo ajjavaṁ,",
  "atk-s0514a14:688_5": "mudubhāvo maddavaṁ,",
  "atk-s0514a14:688_6": "uposathakammaṁ tapo,",
  "atk-s0514a14:688_7": "mettāpubbabhāgo akkodho,",
  "atk-s0514a14:688_8": "karuṇāpubbabhāgo avihiṁsā,",
  "atk-s0514a14:688_9": "adhivāsanā khanti,",
  "atk-s0514a14:688_10": "avirodho avirodhanaṁ.",
  "atk-s0514a14:688_11": "Acintetvāti mama imaṁ guṇasampattiṁ acintetvā.",
  "atk-s0514a14:688_12": "Bhāvadosanti cittadosaṁ.",
  "atk-s0514a14:688_13": "Anaññāyāti ajānitvā.",
  "atk-s0514a14:688_14": "Asmākañhi cittadoso nāma natthi,",
  "atk-s0514a14:688_15": "yamesa jāneyya,",
  "atk-s0514a14:688_16": "taṁ ajānitvāva pharusaṁ kakkhaḷaṁ giraṁ vissajjesi.",
  "atk-s0514a14:688_17": "Ayonisoti anupāyena.",
  "atk-s0514a14:688_18": "Yānasmesūti yāni vajjāni amhesu na vijjanti,",
  "atk-s0514a14:688_19": "tāni vadati.",
  "atk-s0514a14:688_20": "Nayidanti tasmāssa idaṁ vacanaṁ paññavataṁ iva na hoti,",
  "atk-s0514a14:688_21": "tenesa mama na paṇḍito viya upaṭṭhāti.",
  "atk-s0514a14:689_0": "Taṁ sutvā sumukho “mayā guṇasampannova rājā apasādito,",
  "atk-s0514a14:689_1": "so me kuddho,",
  "atk-s0514a14:689_2": "khamāpessāmi na”nti cintetvā āha –",
  "atk-s0514a14:690_0": "180.",
  "atk-s0514a14:691_0": "“Atthi me taṁ atisāraṁ, vegena manujādhipa;",
  "atk-s0514a14:692_0": "Dhataraṭṭhe ca baddhasmiṁ, dukkhaṁ me vipulaṁ ahu.",
  "atk-s0514a14:693_0": "181.",
  "atk-s0514a14:694_0": "“Tvaṁ no pitāva puttānaṁ, bhūtānaṁ dharaṇīriva;",
  "atk-s0514a14:695_0": "Asmākaṁ adhipannānaṁ, khamassu rājakuñjarā”ti.",
  "atk-s0514a14:696_0": "Tattha atisāranti pakkhalitaṁ.",
  "atk-s0514a14:696_1": "Vegenāti ahaṁ etaṁ kathaṁ kathento vegena sahasā kathesiṁ.",
  "atk-s0514a14:696_2": "Dukkhanti cetasikaṁ dukkhaṁ mama vipulaṁ ahosi,",
  "atk-s0514a14:696_3": "tasmā kodhavasena yaṁ mayā vuttaṁ,",
  "atk-s0514a14:696_4": "taṁ me khamatha,",
  "atk-s0514a14:696_5": "mahārājāti.",
  "atk-s0514a14:696_6": "Puttānanti tvaṁ amhākaṁ puttānaṁ pitā viya.",
  "atk-s0514a14:696_7": "Dharaṇīrivāti pāṇabhūtānaṁ patiṭṭhā pathavī viya tvaṁ amhākaṁ avassayo.",
  "atk-s0514a14:696_8": "Adhipannānanti dosena aparādhena ajjhotthaṭānaṁ khamassūti idaṁ so āsanā oruyha pakkhehi añjaliṁ katvā āha.",
  "atk-s0514a14:697_0": "Atha naṁ rājā āliṅgitvā ādāya suvaṇṇapīṭhe nisīdāpetvā accayadesanaṁ paṭiggaṇhanto āha –",
  "atk-s0514a14:698_0": "182.",
  "atk-s0514a14:699_0": "“Etaṁ te anumodāma, yaṁ bhāvaṁ na nigūhasi;",
  "atk-s0514a14:700_0": "Khilaṁ pabhindasi pakkhi, ujukosi vihaṅgamā”ti.",
  "atk-s0514a14:701_0": "Tattha anumodāmāti etaṁ te dosaṁ khamāma.",
  "atk-s0514a14:701_1": "Yanti yasmā tvaṁ attano cittapaṭicchannabhāvaṁ na nigūhasi.",
  "atk-s0514a14:701_2": "Khilanti cittakhilaṁ cittakhāṇukaṁ.",
  "atk-s0514a14:702_0": "Idañca pana vatvā rājā mahāsattassa dhammakathāya sumukhassa ca ujubhāve pasīditvā “pasannena nāma pasannākāro",
  "atk-s0514a14:702_1": "kātabbo”ti ubhinnampi tesaṁ attano rajjasiriṁ niyyādento āha –",
  "atk-s0514a14:703_0": "183.",
  "atk-s0514a14:704_0": "“Yaṁ kiñci ratanaṁ atthi, kāsirājanivesane;",
  "atk-s0514a14:705_0": "Rajataṁ jātarūpañca, muttā veḷuriyā bahū.",
  "atk-s0514a14:706_0": "184.",
  "atk-s0514a14:707_0": "“Maṇayo saṅkhamuttā ca, vatthakaṁ haricandanaṁ;",
  "atk-s0514a14:708_0": "Ajinaṁ dantabhaṇḍañca, lohaṁ kāḷāyasaṁ bahuṁ;",
  "atk-s0514a14:709_0": "Etaṁ dadāmi vo vittaṁ, issaraṁ vissajāmi vo”ti.",
  "atk-s0514a14:710_0": "Tattha muttāti viddhāviddhamuttā.",
  "atk-s0514a14:710_1": "Maṇayoti maṇibhaṇḍakāni.",
  "atk-s0514a14:710_2": "Saṅkhamuttā cāti dakkhiṇāvaṭṭasaṅkharatanañca āmalakavaṭṭamuttaratanañca.",
  "atk-s0514a14:710_3": "Vatthakanti sukhumakāsikavatthāni.",
  "atk-s0514a14:710_4": "Ajinanti ajinamigacammaṁ.",
  "atk-s0514a14:710_5": "Lohaṁ kāḷāyasanti tambalohañca kāḷalohañca.",
  "atk-s0514a14:710_6": "Issaranti kañcanamālena setacchattena saddhiṁ dvādasayojanike bārāṇasinagare rajjaṁ.",
  "atk-s0514a14:711_0": "Evañca pana vatvā ubhopi te setacchattena pūjetvā rajjaṁ paṭicchāpesi.",
  "atk-s0514a14:711_1": "Atha mahāsatto raññā saddhiṁ sallapanto āha –",
  "atk-s0514a14:712_0": "185.",
  "atk-s0514a14:713_0": "“Addhā apacitā tyamhā, sakkatā ca rathesabha;",
  "atk-s0514a14:714_0": "Dhammesu vattamānānaṁ, tvaṁ no ācariyo bhava.",
  "atk-s0514a14:715_0": "186.",
  "atk-s0514a14:716_0": "“Ācariya manuññātā, tayā anumatā mayaṁ;",
  "atk-s0514a14:717_0": "Taṁ padakkhiṇato katvā, ñātiṁ passemurindamā”ti.",
  "atk-s0514a14:718_0": "Tattha dhammesūti kusalakammapathadhammesu.",
  "atk-s0514a14:718_1": "Ācariyoti tvaṁ amhehi byattataro,",
  "atk-s0514a14:718_2": "tasmā no ācariyo hoti,",
  "atk-s0514a14:718_3": "apica dasannaṁ rājadhammānaṁ kathitattā sumukhassa dosaṁ dassetvā accayapaṭiggahaṇassa katattāpi tvaṁ amhākaṁ ācariyova,",
  "atk-s0514a14:718_4": "tasmā idānipi no ācārasikkhāpanena ācariyo bhavāti āha.",
  "atk-s0514a14:718_5": "Passemurindamāti passemu arindama.",
  "atk-s0514a14:719_0": "So tesaṁ gamanaṁ anujāni,",
  "atk-s0514a14:719_1": "bodhisattassapi dhammaṁ kathentasseva aruṇaṁ uṭṭhahi.",
  "atk-s0514a14:719_2": "Tamatthaṁ pakāsento satthā āha –",
  "atk-s0514a14:720_0": "187.",
  "atk-s0514a14:721_0": "“Sabbarattiṁ cintayitvā, mantayitvā yathākathaṁ;",
  "atk-s0514a14:722_0": "Kāsirājā anuññāsi, haṁsānaṁ pavaruttama”nti.",
  "atk-s0514a14:723_0": "Tattha yathākathanti yaṁkiñci atthaṁ tehi saddhiṁ cintetabbaṁ mantetabbañca,",
  "atk-s0514a14:723_1": "sabbaṁ taṁ cintetvā ca mantetvā cāti attho.",
  "atk-s0514a14:723_2": "Anuññāsīti gacchathāti anuññāsi.",
  "atk-s0514a14:724_0": "Evaṁ tena anuññāto bodhisatto rājānaṁ “appamatto dhammena rajjaṁ kārehī”ti ovaditvā pañcasu sīlesu patiṭṭhāpesi.",
  "atk-s0514a14:724_1": "Rājā tesaṁ kañcanabhājanehi madhulājañca madhurodakañca upanāmetvā niṭṭhitāhārakicce gandhamālādīhi pūjetvā",
  "atk-s0514a14:724_2": "bodhisattaṁ suvaṇṇacaṅkoṭakena sayaṁ ukkhipi,",
  "atk-s0514a14:724_3": "khemā devī sumukhaṁ ukkhipi.",
  "atk-s0514a14:724_4": "Atha ne sīhapañjaraṁ ugghāṭetvā sūriyuggamanavelāya “gacchatha sāmino”ti vissajjesuṁ.",
  "atk-s0514a14:724_5": "Tamatthaṁ pakāsento satthā āha –",
  "atk-s0514a14:725_0": "188.",
  "atk-s0514a14:726_0": "“Tato ratyā vivasāne, sūriyuggamanaṁ pati;",
  "atk-s0514a14:727_0": "Pekkhato kāsirājassa, bhavanā te vigāhisu”nti.",
  "atk-s0514a14:728_0": "Tattha vigāhisunti ākāsaṁ pakkhandiṁsu.",
  "atk-s0514a14:729_0": "Tesu mahāsatto suvaṇṇacaṅkoṭakato uppatitvā ākāse ṭhatvā “mā cindayi, mahārāja,",
  "atk-s0514a14:729_1": "appamatto amhākaṁ ovāde vatteyyāsī”ti rājānaṁ samassāsetvā sumukhaṁ ādāya cittakūṭameva gato.",
  "atk-s0514a14:729_2": "Tānipi kho navuti haṁsasahassāni kañcanaguhato nikkhamitvā pabbatatale nisinnāni te āgacchante disvā paccuggantvā parivāresuṁ.",
  "atk-s0514a14:729_3": "Te ñātigaṇaparivutā cittakūṭatalaṁ pavisiṁsu.",
  "atk-s0514a14:729_4": "Tamatthaṁ pakāsento satthā āha –",
  "atk-s0514a14:730_0": "189.",
  "atk-s0514a14:731_0": "“Te aroge anuppatte, disvāna parame dije;",
  "atk-s0514a14:732_0": "Kekāti makaruṁ haṁsā, puthusaddo ajāyatha.",
  "atk-s0514a14:733_0": "190.",
  "atk-s0514a14:734_0": "“Te patītā pamuttena, bhattunā bhattugāravā;",
  "atk-s0514a14:735_0": "Samantā parikiriṁsu, aṇḍajā laddhapaccayā”ti.",
  "atk-s0514a14:736_0": "Evaṁ parivāretvā ca pana te haṁsā “kathaṁ muttosi,",
  "atk-s0514a14:736_1": "mahārājā”ti pucchiṁsu.",
  "atk-s0514a14:736_2": "Mahāsatto sumukhaṁ nissāya muttabhāvaṁ saṁyamarājaluddaputtehi katakammañca kathesi.",
  "atk-s0514a14:736_3": "Taṁ sutvā tuṭṭhā haṁsagaṇā “sumukho senāpati ca rājā ca luddaputto ca sukhitā niddukkhā ciraṁ jīvantū”ti āhaṁsu.",
  "atk-s0514a14:736_4": "Tamatthaṁ pakāsento satthā āha –",
  "atk-s0514a14:737_0": "191.",
  "atk-s0514a14:738_0": "“Evaṁ mittavataṁ atthā, sabbe honti padakkhiṇā;",
  "atk-s0514a14:739_0": "Haṁsā yathā dhataraṭṭhā, ñātisaṅghamupāgamu”nti.",
  "atk-s0514a14:740_0": "Taṁ cūḷahaṁsajātake vuttatthameva.",
  "atk-s0514a14:741_0": "Satthā imaṁ dhammadesanaṁ āharitvā “na,",
  "atk-s0514a14:741_1": "bhikkhave, idāneva,",
  "atk-s0514a14:741_2": "pubbepi ānando mamatthāya attano jīvitaṁ pariccajī”ti vatvā jātakaṁ samodhānesi “tadā luddaputto channo ahosi,",
  "atk-s0514a14:741_3": "khemā devī,",
  "atk-s0514a14:741_4": "khemā bhikkhunī,",
  "atk-s0514a14:741_5": "rājā sāriputto,",
  "atk-s0514a14:741_6": "sumukho ānando,",
  "atk-s0514a14:741_7": "sesaparisā buddhaparisā,",
  "atk-s0514a14:741_8": "dhataraṭṭhahaṁsarājā pana ahameva ahosi”nti.",
  "atk-s0514a14:742_0": "Mahāhaṁsajātakavaṇṇanā dutiyā.",
  "atk-s0514a14:744_0": "[535] 3. Sudhābhojanajātakavaṇṇanā",
  "atk-s0514a14:745_0": "Neva kiṇāmi napi vikkiṇāmīti idaṁ satthā jetavane viharanto ekaṁ dānajjhāsayaṁ bhikkhuṁ ārabbha kathesi.",
  "atk-s0514a14:745_1": "So kira sāvatthiyaṁ eko kulaputto hutvā satthu dhammakathaṁ sutvā pasannacitto pabbajitvā sīlesu paripūrakārī",
  "atk-s0514a14:745_2": "dhutaṅgaguṇasamannāgato sabrahmacārīsu pavattamettacitto divasassa tikkhattuṁ buddhadhammasaṅghupaṭṭhāne",
  "atk-s0514a14:745_3": "appamatto ācārasampanno dānajjhāsayo ahosi.",
  "atk-s0514a14:745_4": "Sāraṇīyadhammapūrako attanā laddhaṁ paṭiggāhakesu vijjamānesu chinnabhatto hutvāpi detiyeva,",
  "atk-s0514a14:745_5": "tasmā tassa dānajjhāsayadānābhiratabhāvo bhikkhusaṅghe pākaṭo ahosi.",
  "atk-s0514a14:745_6": "Athekadivasaṁ bhikkhū dhammasabhāyaṁ kathaṁ samuṭṭhāpesuṁ, “āvuso,",
  "atk-s0514a14:745_7": "asuko nāma bhikkhu dānajjhāsayo dānābhirato attanā laddhaṁ pasatamattapānīyampi lobhaṁ chinditvā sabrahmacārīnaṁ deti,",
  "atk-s0514a14:745_8": "bodhisattassevassa ajjhāsayo”ti.",
  "atk-s0514a14:745_9": "Satthā taṁ kathaṁ dibbāya sotadhātuyā sutvā gandhakuṭito nikkhamitvā āgantvā “kāya nuttha,",
  "atk-s0514a14:745_10": "bhikkhave,",
  "atk-s0514a14:745_11": "etarahi kathāya sannisinnā”ti pucchitvā “imāya nāmā”ti vutte “ayaṁ,",
  "atk-s0514a14:745_12": "bhikkhave,",
  "atk-s0514a14:745_13": "bhikkhu pubbe adānasīlo maccharī tiṇaggena telabindumpi adātā ahosi,",
  "atk-s0514a14:745_14": "atha naṁ ahaṁ dametvā nibbisevanaṁ katvā dānaphalaṁ vaṇṇetvā dāne patiṭṭhāpesiṁ,",
  "atk-s0514a14:745_15": "so ‘pasatamattaṁ udakampi labhitvā adatvā na pivissāmī’ti mama santike varaṁ aggahesi,",
  "atk-s0514a14:745_16": "tassa phalena dānajjhāsayo dānābhirato jāto”ti vatvā tehi yācito atītaṁ āhari.",
  "atk-s0514a14:746_0": "Atīte bārāṇasiyaṁ brahmadatte rajjaṁ kārente eko gahapati aḍḍho ahosi asītikoṭivibhavo.",
  "atk-s0514a14:746_1": "Athassa rājā seṭṭhiṭṭhānaṁ adāsi.",
  "atk-s0514a14:746_2": "So rājapūjito nāgarajānapadapūjito hutvā ekadivasaṁ attano sampattiṁ oloketvā cintesi –",
  "atk-s0514a14:746_3": "“ayaṁ yaso mayā atītabhave neva niddāyantena,",
  "atk-s0514a14:746_4": "na kāyaduccaritādīni karontena laddho,",
  "atk-s0514a14:746_5": "sucaritāni pana pūretvā laddho,",
  "atk-s0514a14:746_6": "anāgatepi mayā mama patiṭṭhaṁ kātuṁ vaṭṭatī”ti.",
  "atk-s0514a14:746_7": "So rañño santikaṁ gantvā “deva,",
  "atk-s0514a14:746_8": "mama ghare asītikoṭidhanaṁ atthi,",
  "atk-s0514a14:746_9": "taṁ gaṇhāhī”ti vatvā “na mayhaṁ tava dhanenattho,",
  "atk-s0514a14:746_10": "bahuṁ me dhanaṁ,",
  "atk-s0514a14:746_11": "itopi yadicchasi,",
  "atk-s0514a14:746_12": "taṁ gaṇhāhī”ti vutte “kiṁ nu, deva,",
  "atk-s0514a14:746_13": "mama dhanaṁ dātuṁ labhāmī”ti āha.",
  "atk-s0514a14:746_14": "Atha raññā “yathāruci karohī”ti vutte catūsu nagaradvāresu nagaramajjhe nivesanadvāre cāti cha dānasālāyo",
  "atk-s0514a14:746_15": "kāretvā devasikaṁ chasatasahassapariccāgaṁ karonto mahādānaṁ pavattesi.",
  "atk-s0514a14:746_16": "So yāvajīvaṁ dānaṁ datvā “imaṁ mama dānavaṁsaṁ mā upacchindathā”ti putte anusāsitvā jīvitapariyosāne sakko hutvā nibbatti.",
  "atk-s0514a14:746_17": "Puttopissa tatheva dānaṁ datvā cando hutvā nibbatti,",
  "atk-s0514a14:746_18": "tassa putto sūriyo hutvā nibbatti,",
  "atk-s0514a14:746_19": "tassa putto mātali hutvā nibbatti,",
  "atk-s0514a14:746_20": "tassa putto pañcasikho hutvā nibbatti,",
  "atk-s0514a14:746_21": "tassa pana putto chaṭṭho seṭṭhiṭṭhānaṁ laddhā macchariyakosiyo nāma ahosi asītikoṭivibhavoyeva.",
  "atk-s0514a14:746_22": "So “mama pitupitāmahā bālā ahesuṁ,",
  "atk-s0514a14:746_23": "dukkhena sambhataṁ dhanaṁ chaḍḍesuṁ,",
  "atk-s0514a14:746_24": "ahaṁ pana dhanaṁ rakkhissāmi,",
  "atk-s0514a14:746_25": "kassaci kiñci na dassāmī”ti cintetvā dānasālā viddhaṁsetvā agginā jhāpetvā thaddhamaccharī ahosi.",
  "atk-s0514a14:747_0": "Athassa gehadvāre yācakā sannipatitvā bāhā paggayha,",
  "atk-s0514a14:747_1": "“mahāseṭṭhi,",
  "atk-s0514a14:747_2": "mā attano pitupitāmahānaṁ dānavaṁsaṁ nāsayi,",
  "atk-s0514a14:747_3": "dānaṁ dehī”ti mahāsaddena parideviṁsu.",
  "atk-s0514a14:747_4": "Taṁ sutvā mahājano “macchariyakosiyena attano dānavaṁso upacchinno”ti taṁ garahi.",
  "atk-s0514a14:747_5": "So lajjito nivesanadvāre yācakānaṁ āgatāgataṭṭhānaṁ nivāretuṁ ārakkhaṁ ṭhapesi.",
  "atk-s0514a14:747_6": "Te nippaccayā hutvā puna tassa gehadvāraṁ na olokesuṁ.",
  "atk-s0514a14:747_7": "So tato paṭṭhāya dhanameva saṁharati,",
  "atk-s0514a14:747_8": "neva attanā paribhuñjati,",
  "atk-s0514a14:747_9": "na puttadārādīnaṁ deti,",
  "atk-s0514a14:747_10": "kañjikabilaṅgadutiyaṁ sakuṇḍakabhattaṁ bhuñjati,",
  "atk-s0514a14:747_11": "mūlaphalamattatantāni thūlavatthāni nivāseti,",
  "atk-s0514a14:747_12": "paṇṇachattaṁ matthake dhāretvā jaraggoṇayuttena jajjararathakena yāti.",
  "atk-s0514a14:747_13": "Iti tassa asappurisassa tattakaṁ dhanaṁ sunakhena laddhaṁ nāḷikeraṁ viya ahosi.",
  "atk-s0514a14:748_0": "So ekadivasaṁ rājūpaṭṭhānaṁ gacchanto “anuseṭṭhiṁ ādāya gamissāmī”ti tassa gehaṁ agamāsi.",
  "atk-s0514a14:748_1": "Tasmiṁ khaṇe anuseṭṭhi puttadhītādīhi parivuto navasappipakkamadhusakkharacuṇṇehi saṅkhataṁ pāyāsaṁ bhuñjamāno nisinno hoti.",
  "atk-s0514a14:748_2": "So macchariyakosiyaṁ disvā āsanā vuṭṭhāya “ehi,",
  "atk-s0514a14:748_3": "mahāseṭṭhi,",
  "atk-s0514a14:748_4": "imasmiṁ pallaṅke nisīda,",
  "atk-s0514a14:748_5": "pāyāsaṁ bhuñjissāmā”ti āha.",
  "atk-s0514a14:748_6": "Tassa pāyāsaṁ disvāva mukhe kheḷā uppajji,",
  "atk-s0514a14:748_7": "bhuñjitukāmo ahosi,",
  "atk-s0514a14:748_8": "evaṁ pana cintesi –",
  "atk-s0514a14:748_9": "“sacāhaṁ bhuñjissāmi,",
  "atk-s0514a14:748_10": "anuseṭṭhino mama gehaṁ āgatakāle paṭisakkāro kātabbo bhavissati,",
  "atk-s0514a14:748_11": "evaṁ me dhanaṁ nassissati,",
  "atk-s0514a14:748_12": "na bhuñjissāmī”ti.",
  "atk-s0514a14:748_13": "Atha punappunaṁ yāciyamānopi “idāni me bhuttaṁ,",
  "atk-s0514a14:748_14": "suhitosmī”ti na icchi.",
  "atk-s0514a14:748_15": "Anuseṭṭhimhi bhuñjante pana olokento mukhe sañjāyamānena kheḷena nisīditvā tassa bhattakiccāvasāne tena",
  "atk-s0514a14:748_16": "saddhiṁ rājanivesanaṁ gantvā rājānaṁ passitvā rājanivesanato otaritvā attano gehaṁ anuppatto pāyāsataṇhāya",
  "atk-s0514a14:748_17": "pīḷiyamāno cintesi –",
  "atk-s0514a14:748_18": "“sacāhaṁ ‘pāyāsaṁ bhuñjitukāmomhī’ti vakkhāmi,",
  "atk-s0514a14:748_19": "mahājano bhuñjitukāmo bhavissati,",
  "atk-s0514a14:748_20": "bahū taṇḍulādayo nassissanti,",
  "atk-s0514a14:748_21": "na kassaci kathessāmī”ti.",
  "atk-s0514a14:748_22": "So rattindivaṁ pāyāsameva cintento vītināmetvāpi dhananāsanabhayena kassaci akathetvāva pipāsaṁ adhivāsesi,",
  "atk-s0514a14:748_23": "anukkamena adhivāsetuṁ asakkonto uppaṇḍuppaṇḍukajāto ahosi.",
  "atk-s0514a14:748_24": "Evaṁ santepi dhananāsanabhayena akathento aparabhāge dubbalo hutvā sayanaṁ upagūhitvā nipajji.",
  "atk-s0514a14:749_0": "Atha naṁ bhariyā upagantvā hatthena piṭṭhiṁ parimajjamānā “kiṁ te, sāmi,",
  "atk-s0514a14:749_1": "aphāsuka”nti pucchi.",
  "atk-s0514a14:749_2": "“Taveva sarīre aphāsukaṁ karohi,",
  "atk-s0514a14:749_3": "mama aphāsukaṁ natthī”ti. “Sāmi,",
  "atk-s0514a14:749_4": "uppaṇḍuppaṇḍukajātosi,",
  "atk-s0514a14:749_5": "kiṁ nu te kāci cintā atthi,",
  "atk-s0514a14:749_6": "udāhu rājā te kupito,",
  "atk-s0514a14:749_7": "adu puttehi avamāno kato,",
  "atk-s0514a14:749_8": "atha vā pana kāci taṇhā uppannā”ti? “Āma,",
  "atk-s0514a14:749_9": "taṇhā me uppannā”ti. “Kathehi, sāmī”ti?",
  "atk-s0514a14:749_10": "“Kathessāmi,",
  "atk-s0514a14:749_11": "sakkhissasi naṁ rakkhitu”nti.",
  "atk-s0514a14:749_12": "“Rakkhitabbayuttakā ce,",
  "atk-s0514a14:749_13": "rakkhissāmī”ti.",
  "atk-s0514a14:749_14": "Evampi dhananāsanabhayena kathetuṁ na ussahi.",
  "atk-s0514a14:749_15": "Tāya punappunaṁ pīḷiyamāno kathesi – “bhadde,",
  "atk-s0514a14:749_16": "ahaṁ ekadivasaṁ anuseṭṭhiṁ navasappimadhusakkharacuṇṇehi saṅkhataṁ pāyāsaṁ bhuñjantaṁ disvā tato paṭṭhāya tādisaṁ pāyāsaṁ bhuñjitukāmo jāto”ti.",
  "atk-s0514a14:749_17": "“Asappurisa,",
  "atk-s0514a14:749_18": "kiṁ tvaṁ duggato,",
  "atk-s0514a14:749_19": "sakalamārāṇasivāsīnaṁ pahonakaṁ pāyāsaṁ pacissāmī”ti.",
  "atk-s0514a14:749_20": "Athassa sīse daṇḍena paharaṇakālo viya ahosi.",
  "atk-s0514a14:749_21": "So tassā kujjhitvā “jānāmahaṁ tava mahaddhanabhāvaṁ,",
  "atk-s0514a14:749_22": "sace te kulagharā ābhataṁ atthi,",
  "atk-s0514a14:749_23": "pāyāsaṁ pacitvā nāgarānaṁ dehī”ti āha.",
  "atk-s0514a14:749_24": "“Tena hi ekavīthivāsīnaṁ pahonakaṁ katvā pacāmī”ti.",
  "atk-s0514a14:749_25": "“Kiṁ te etehi,",
  "atk-s0514a14:749_26": "attano pana santakaṁ khādantū”ti?",
  "atk-s0514a14:749_27": "“Tena hi ito cito ca sattasattagharavāsīnaṁ pahonakaṁ katvā pacāmī”ti.",
  "atk-s0514a14:749_28": "“Kiṁ te etehī”ti.",
  "atk-s0514a14:749_29": "“Tena hi imasmiṁ gehe parijanassā”ti.",
  "atk-s0514a14:749_30": "“Kiṁ te etenā”ti?",
  "atk-s0514a14:749_31": "“Tena hi bandhujanasseva pahonakaṁ katvā pacāmī”ti.",
  "atk-s0514a14:749_32": "“Kiṁ te etenā”ti?",
  "atk-s0514a14:749_33": "“Tena hi tuyhañca mayhañca pacāmi sāmī”ti.",
  "atk-s0514a14:749_34": "“Kāsi tvaṁ,",
  "atk-s0514a14:749_35": "na tuyhaṁ vaṭṭatī”ti?",
  "atk-s0514a14:749_36": "“Tena hi ekasseva te pahonakaṁ katvā pacāmī”ti.",
  "atk-s0514a14:749_37": "“Mayhañca tvaṁ mā paci,",
  "atk-s0514a14:749_38": "gehe pana pacante bahū paccāsīsanti,",
  "atk-s0514a14:749_39": "mayhaṁ pana patthaṁ taṇḍulānaṁ catubhāgaṁ khīrassa accharaṁ sakkharāya karaṇḍakaṁ sappissa karaṇḍakaṁ madhussa ekañca pacanabhājanaṁ dehi,",
  "atk-s0514a14:749_40": "ahaṁ araññaṁ pavisitvā tattha pacitvā bhuñjāmī”ti.",
  "atk-s0514a14:749_41": "Sā tathā akāsi.",
  "atk-s0514a14:749_42": "So taṁ sabbaṁ ceṭakena gāhāpetvā “gaccha asukaṭṭhāne tiṭṭhāhī”ti taṁ purato pesetvā ekakova oguṇṭhikaṁ",
  "atk-s0514a14:749_43": "katvā aññātakavesena tattha gantvā nadītīre ekasmiṁ gacchamūle uddhanaṁ kāretvā dārudakaṁ āharāpetvā",
  "atk-s0514a14:749_44": "“tvaṁ gantvā ekasmiṁ magge ṭhatvā kañcideva disvā mama saññaṁ dadeyyāsi,",
  "atk-s0514a14:749_45": "mayā pakkositakāleva āgaccheyyāsī”ti taṁ pesetvā aggiṁ katvā pāyāsaṁ paci.",
  "atk-s0514a14:750_0": "Tasmiṁ khaṇe sakko devarājā dasasahassayojanaṁ alaṅkatadevanagaraṁ,",
  "atk-s0514a14:750_1": "saṭṭhiyojanaṁ suvaṇṇavīthiṁ,",
  "atk-s0514a14:750_2": "yojanasahassubbedhaṁ vejayantaṁ,",
  "atk-s0514a14:750_3": "pañcayojanasatikaṁ sudhammasabhaṁ,",
  "atk-s0514a14:750_4": "saṭṭhiyojanaṁ paṇḍukambalasilāsanaṁ,",
  "atk-s0514a14:750_5": "pañcayojanāvaṭṭaṁ kañcanamālasetacchattaṁ,",
  "atk-s0514a14:750_6": "aḍḍhateyyakoṭisaṅkhā devaccharā,",
  "atk-s0514a14:750_7": "alaṅkatapaṭiyattaṁ attabhāvanti imaṁ attano siriṁ oloketvā “kiṁ nu kho katvā mayā ayaṁ yaso laddho”ti",
  "atk-s0514a14:750_8": "cintetvā bārāṇasiyaṁ seṭṭhibhūtena pavattitaṁ dānaṁ addasa.",
  "atk-s0514a14:750_9": "Tato “mama puttādayo kuhiṁ nibbattā”ti olokento “putto me cando devaputto hutvā nibbatti,",
  "atk-s0514a14:750_10": "tassa putto sūriyo,",
  "atk-s0514a14:750_11": "tassa putto, mātali,",
  "atk-s0514a14:750_12": "tassa putto,",
  "atk-s0514a14:750_13": "pañcasikho”ti sabbesaṁ nibbattiṁ disvā “pañcasikhassa putto kīdiso”ti olokento attano vaṁsassa upacchinnabhāvaṁ passi.",
  "atk-s0514a14:750_14": "Athassa etadahosi –",
  "atk-s0514a14:750_15": "“ayaṁ asappuriso maccharī hutvā neva attanā paribhuñjati,",
  "atk-s0514a14:750_16": "na paresaṁ deti,",
  "atk-s0514a14:750_17": "mama vaṁso tena upacchinno,",
  "atk-s0514a14:750_18": "kālaṁ katvā niraye nibbattissati,",
  "atk-s0514a14:750_19": "ovādamassa datvā mama vaṁsaṁ patiṭṭhāpetvā etassa imasmiṁ devanagare nibbattanākāraṁ karissāmī”ti.",
  "atk-s0514a14:750_20": "So candādayo pakkosāpetvā “etha manussapathaṁ gamissāma,",
  "atk-s0514a14:750_21": "macchariyakosiyena amhākaṁ vaṁso upacchinno,",
  "atk-s0514a14:750_22": "dānasālā jhāpitā,",
  "atk-s0514a14:750_23": "neva attanā paribhuñjati,",
  "atk-s0514a14:750_24": "na paresaṁ deti,",
  "atk-s0514a14:750_25": "idāni pana pāyāsaṁ bhuñjitukāmo hutvā ‘ghare paccante aññassapi pāyāso dātabbo bhavissatī’ti araññaṁ pavisitvā ekakova pacati,",
  "atk-s0514a14:750_26": "etaṁ dametvā dānaphalaṁ jānāpetvā āgamissāma,",
  "atk-s0514a14:750_27": "apica kho pana amhehi sabbehi ekato yāciyamāno tattheva mareyya.",
  "atk-s0514a14:750_28": "Mama paṭhamaṁ gantvā pāyāsaṁ yācitvā nisinnakāle tumhe brāhmaṇavaṇṇena paṭipāṭiyā āgantvā yāceyyāthā”ti",
  "atk-s0514a14:750_29": "vatvā sayaṁ tāva brāhmaṇavaṇṇena taṁ upasaṅkamitvā “bho,",
  "atk-s0514a14:750_30": "kataro bārāṇasigamanamaggo”ti pucchi.",
  "atk-s0514a14:750_31": "Atha naṁ macchariyakosiyo “kiṁ ummattakosi,",
  "atk-s0514a14:750_32": "bārāṇasimaggampi na jānāsi,",
  "atk-s0514a14:750_33": "kiṁ ito esi,",
  "atk-s0514a14:750_34": "etto yāhī”ti āha.",
  "atk-s0514a14:751_0": "Sakko tassa vacanaṁ sutvā asuṇanto viya “kiṁ kathesī”ti taṁ upagacchateva. Sopi, “are,",
  "atk-s0514a14:751_1": "badhira brāhmaṇa,",
  "atk-s0514a14:751_2": "kiṁ ito esi,",
  "atk-s0514a14:751_3": "purato yāhī”ti viravi.",
  "atk-s0514a14:751_4": "Atha naṁ sakko, “bho,",
  "atk-s0514a14:751_5": "kasmā viravasi,",
  "atk-s0514a14:751_6": "dhūmo paññāyati,",
  "atk-s0514a14:751_7": "aggi paññāyati,",
  "atk-s0514a14:751_8": "pāyāso paccati,",
  "atk-s0514a14:751_9": "brāhmaṇānaṁ nimantanaṭṭhānena bhavitabbaṁ,",
  "atk-s0514a14:751_10": "ahampi brāhmaṇānaṁ bhojanakāle thokaṁ labhissāmi,",
  "atk-s0514a14:751_11": "kiṁ maṁ nicchubhasī”ti vatvā “natthettha brāhmaṇānaṁ nimantanaṁ,",
  "atk-s0514a14:751_12": "purato yāhī”ti vutte “tena hi kasmā kujjhasi,",
  "atk-s0514a14:751_13": "tava bhojanakāle thokaṁ labhissāmī”ti āha.",
  "atk-s0514a14:751_14": "Atha naṁ so “ahaṁ te ekasitthampi na dassāmi,",
  "atk-s0514a14:751_15": "thokaṁ idaṁ mama yāpanamattameva,",
  "atk-s0514a14:751_16": "mayāpi cetaṁ yācitvāva laddhaṁ,",
  "atk-s0514a14:751_17": "tvaṁ aññato āhāraṁ pariyesāhī”ti vatvā bhariyaṁ yācitvā laddhabhāvaṁ sandhāyeva vatvā gāthamāha –",
  "atk-s0514a14:752_0": "192.",
  "atk-s0514a14:753_0": "“Neva kiṇāmi napi vikkiṇāmi, na cāpi me sannicayo ca atthi;",
  "atk-s0514a14:754_0": "Sukiccharūpaṁ vatidaṁ parittaṁ, patthodano nālamayaṁ duvinna”nti.",
  "atk-s0514a14:755_0": "Taṁ sutvā sakko “ahampi te madhurasaddena ekaṁ silokaṁ kathessāmi,",
  "atk-s0514a14:755_1": "taṁ suṇāhī”ti vatvā “na me tava silokena attho”ti tassa vārentasseva gāthādvayamāha –",
  "atk-s0514a14:756_0": "193.",
  "atk-s0514a14:757_0": "“Appamhā appakaṁ dajjā, anumajjhato majjhakaṁ;",
  "atk-s0514a14:758_0": "Bahumhā bahukaṁ dajjā, adānaṁ nūpapajjati.",
  "atk-s0514a14:759_0": "194.",
  "atk-s0514a14:760_0": "“Taṁ taṁ vadāmi kosiya, dehi dānāni bhuñja ca;",
  "atk-s0514a14:761_0": "Ariyamaggaṁ samāruha, nekāsī labhate sukha”nti.",
  "atk-s0514a14:762_0": "Tattha anumajjhato majjhakanti appamattakampi majjhe chetvā dve koṭṭhāse karitvā ekaṁ koṭṭhāsaṁ datvā",
  "atk-s0514a14:762_1": "tato avasesato anumajjhatopi puna majjhe chetvā eko koṭṭhāso dātabboyeva.",
  "atk-s0514a14:762_2": "Adānaṁ nūpapajjatīti appaṁ vā bahuṁ vā dinnaṁ hotu,",
  "atk-s0514a14:762_3": "adānaṁ nāma na hoti,",
  "atk-s0514a14:762_4": "tampi dānameva mahapphalameva.",
  "atk-s0514a14:763_0": "So tassa vacanaṁ sutvā “manāpaṁ te, brāhmaṇa, kathitaṁ,",
  "atk-s0514a14:763_1": "pāyāse pakke thokaṁ labhissasi,",
  "atk-s0514a14:763_2": "nisīdāhī”ti āha.",
  "atk-s0514a14:763_3": "Sakko ekamante nisīdi.",
  "atk-s0514a14:763_4": "Tasmiṁ nisinne cando teneva niyāmena upasaṅkamitvā tatheva kathaṁ pavattetvā tassa vārentasseva gāthādvayamāha –",
  "atk-s0514a14:764_0": "195.",
  "atk-s0514a14:765_0": "“Moghañcassa hutaṁ hoti, moghañcāpi samīhitaṁ;",
  "atk-s0514a14:766_0": "Atithismiṁ yo nisinnasmiṁ, eko bhuñjati bhojanaṁ.",
  "atk-s0514a14:767_0": "196.",
  "atk-s0514a14:768_0": "Taṁ taṁ vadāmi kosiya, dehi dānāni bhuñja ca;",
  "atk-s0514a14:769_0": "Ariyamaggaṁ samāruha, nekāsī labhate sukha”nti.",
  "atk-s0514a14:770_0": "Tattha samīhitanti dhanuppādanavīriyaṁ.",
  "atk-s0514a14:771_0": "So tassa vacanaṁ sutvā kicchena kasirena “tena hi nisīda,",
  "atk-s0514a14:771_1": "thokaṁ labhissasī”ti āha.",
  "atk-s0514a14:771_2": "So gantvā sakkassa santike nisīdi.",
  "atk-s0514a14:771_3": "Tato sūriyo teneva nayena upasaṅkamitvā tatheva kathaṁ pavattetvā tassa vārentasseva gāthādvayamāha –",
  "atk-s0514a14:772_0": "197.",
  "atk-s0514a14:773_0": "“Saccañcassa hutaṁ hoti, saccañcāpi samīhitaṁ;",
  "atk-s0514a14:774_0": "Atithismiṁ yo nisinnasmiṁ, neko bhuñjati bhojanaṁ.",
  "atk-s0514a14:775_0": "198.",
  "atk-s0514a14:776_0": "“Taṁ taṁ vadāmi kosiya, dehi dānāni bhuñja ca;",
  "atk-s0514a14:777_0": "Ariyamaggaṁ samāruha, nekāsī labhate sukha”nti.",
  "atk-s0514a14:778_0": "Tassapi vacanaṁ sutvā kicchena kasirena “tena hi nisīda,",
  "atk-s0514a14:778_1": "thokaṁ labhissasī”ti āha.",
  "atk-s0514a14:778_2": "So gantvā candassa santike nisīdi.",
  "atk-s0514a14:778_3": "Atha naṁ mātali teneva nayena upasaṅkamitvā tatheva kathaṁ pavattetvā tassa vārentasseva imā gāthā abhāsi –",
  "atk-s0514a14:779_0": "199.",
  "atk-s0514a14:780_0": "“Sarañca juhati poso, bahukāya gayāya ca;",
  "atk-s0514a14:781_0": "Doṇe timbarutitthasmiṁ, sīghasote mahāvahe.",
  "atk-s0514a14:782_0": "200.",
  "atk-s0514a14:783_0": "“Atra cassa hutaṁ hoti, atra cassa samīhitaṁ;",
  "atk-s0514a14:784_0": "Atithismiṁ yo nisinnasmiṁ, neko bhuñjati bhojanaṁ.",
  "atk-s0514a14:785_0": "201.",
  "atk-s0514a14:786_0": "“Taṁ taṁ vadāmi kosiya, dehi dānāni bhuñja ca;",
  "atk-s0514a14:787_0": "Ariyamaggaṁ samāruha, nekāsī labhate sukha”nti.",
  "atk-s0514a14:788_0": "Tāsaṁ attho –",
  "atk-s0514a14:788_1": "yo puriso “nāgayakkhādīnaṁ balikammaṁ karomī”ti samuddasoṇḍipokkharaṇīādīsu yaṁ kiñci sarañca upagantvā juhati,",
  "atk-s0514a14:788_2": "tattha balikammaṁ karoti,",
  "atk-s0514a14:788_3": "tathā bahukāya nadiyā gayāya pokkharaṇiyā doṇanāmake ca timbarunāmake ca titthe sīghasote mahante vārivahe.",
  "atk-s0514a14:788_4": "Atra cassāti yadi atrāpi etesu sarādīsu assa purisassa hutañceva samīhitañca hoti,",
  "atk-s0514a14:788_5": "saphalaṁ sukhudrayaṁ sampajjati.",
  "atk-s0514a14:788_6": "Atithismiṁ yo nisinnasmiṁ neko bhuñjati bhojanaṁ,",
  "atk-s0514a14:788_7": "ettha vattabbameva natthi,",
  "atk-s0514a14:788_8": "tena taṁ vadāmi – kosiya,",
  "atk-s0514a14:788_9": "dānāni ca dehi,",
  "atk-s0514a14:788_10": "sayañca bhuñja,",
  "atk-s0514a14:788_11": "ariyānaṁ dānābhiratānaṁ buddhādīnaṁ maggaṁ abhiruha.",
  "atk-s0514a14:788_12": "Na hi ekāsī ekova bhuñjamāno sukhaṁ nāma labhatīti.",
  "atk-s0514a14:789_0": "So tassapi vacanaṁ sutvā pabbatakūṭena otthaṭo viya kicchena kasirena “tena hi nisīda,",
  "atk-s0514a14:789_1": "thokaṁ labhissasī”ti āha.",
  "atk-s0514a14:789_2": "Mātali gantvā sūriyassa santike nisīdi.",
  "atk-s0514a14:789_3": "Tato pañcasikho teneva nayena upasaṅkamitvā tatheva kathaṁ pavattetvā tassa vārentasseva gāthādvayamāha –",
  "atk-s0514a14:790_0": "202.",
  "atk-s0514a14:791_0": "“Baḷisañhi so nigilati, dīghasuttaṁ sabandhanaṁ;",
  "atk-s0514a14:792_0": "Atithismiṁ yo nisinnasmiṁ, eko bhuñjati bhojanaṁ.",
  "atk-s0514a14:793_0": "203.",
  "atk-s0514a14:794_0": "“Taṁ taṁ vadāmi kosiya, dehi dānāni bhuñja ca;",
  "atk-s0514a14:795_0": "Ariyamaggaṁ samāruha, nekāsī labhate sukha”nti.",
  "atk-s0514a14:796_0": "Macchariyakosiyo taṁ sutvā dukkhavedano nitthunanto “tena hi nisīda,",
  "atk-s0514a14:796_1": "thokaṁ labhissasī”ti āha.",
  "atk-s0514a14:796_2": "Pañcasikho gantvā mātalissa santike nisīdi.",
  "atk-s0514a14:796_3": "Iti tesu pañcasu brāhmaṇesu nisinnamattesveva pāyāso pacci.",
  "atk-s0514a14:796_4": "Atha naṁ kosiyo uddhanā otāretvā “tumhākaṁ pattāni āharathā”ti āha.",
  "atk-s0514a14:796_5": "Te anuṭṭhāya yathānisinnāva hatthe pasāretvā himavantato māluvapattāni āhariṁsu.",
  "atk-s0514a14:796_6": "Kosiyo tāni disvā “tumhākaṁ etesu pattesu dātabbapāyāso natthi,",
  "atk-s0514a14:796_7": "khadirādīnaṁ pattāni āharathā”ti āha.",
  "atk-s0514a14:796_8": "Te tānipi āhariṁsu.",
  "atk-s0514a14:796_9": "Ekekaṁ pattaṁ yodhaphalakappamāṇaṁ ahosi.",
  "atk-s0514a14:796_10": "So sabbesaṁ dabbiyā pāyāsaṁ adāsi,",
  "atk-s0514a14:796_11": "sabbantimassa dānakālepi ukkhaliyā ūnaṁ na paññāyi,",
  "atk-s0514a14:796_12": "pañcannampi datvā sayaṁ ukkhaliṁ gahetvā nisīdi.",
  "atk-s0514a14:796_13": "Tasmiṁ khaṇe pañcasikho uṭṭhāya attabhāvaṁ vijahitvā sunakho hutvā tesaṁ purato passāvaṁ karonto agamāsi.",
  "atk-s0514a14:796_14": "Brāhmaṇā attano pāyāsaṁ pattena pidahiṁsu.",
  "atk-s0514a14:796_15": "Kosiyassa hatthapiṭṭhe passāvabindu pati.",
  "atk-s0514a14:796_16": "Brāhmaṇā kuṇḍikāhi udakaṁ gahetvā pāyāsaṁ abbhukiritvā bhuñjamānā viya ahesuṁ.",
  "atk-s0514a14:796_17": "Kosiyo “mayhampi udakaṁ detha,",
  "atk-s0514a14:796_18": "hatthaṁ dhovitvā bhuñjissāmī”ti āha.",
  "atk-s0514a14:796_19": "“Tava udakaṁ āharitvā hatthaṁ dhovā”ti.",
  "atk-s0514a14:796_20": "“Mayā tumhākaṁ pāyāso dinno,",
  "atk-s0514a14:796_21": "mayhaṁ thokaṁ udakaṁ dethā”ti.",
  "atk-s0514a14:796_22": "“Mayaṁ piṇḍapaṭipiṇḍakammaṁ nāma na karomā”ti.",
  "atk-s0514a14:796_23": "“Tena hi imaṁ ukkhaliṁ oloketha,",
  "atk-s0514a14:796_24": "hatthaṁ dhovitvā āgamissāmī”ti nadiṁ otari.",
  "atk-s0514a14:796_25": "Tasmiṁ khaṇe sunakho ukkhaliṁ passāvassa pūresi.",
  "atk-s0514a14:796_26": "So taṁ passāvaṁ karontaṁ disvā mahantaṁ daṇḍamādāya taṁ tajjento āgacchi.",
  "atk-s0514a14:796_27": "So assājānīyamatto hutvā taṁ anubandhanto nānāvaṇṇo ahosi,",
  "atk-s0514a14:796_28": "kāḷopi hoti setopi suvaṇṇavaṇṇopi kabaropi uccopi nīcopi,",
  "atk-s0514a14:796_29": "evaṁ nānāvaṇṇo hutvā macchariyakosiyaṁ anubandhi.",
  "atk-s0514a14:796_30": "So maraṇabhayabhīto brāhmaṇe upasaṅkami.",
  "atk-s0514a14:796_31": "Tepi uppatitvā ākāse ṭhitā.",
  "atk-s0514a14:796_32": "So tesaṁ taṁ iddhiṁ disvā gāthamāha –",
  "atk-s0514a14:797_0": "204.",
  "atk-s0514a14:798_0": "“Uḷāravaṇṇā vata brāhmaṇā ime, ayañca vo sunakho kissa hetu;",
  "atk-s0514a14:799_0": "Uccāvacaṁ vaṇṇanibhaṁ vikubbati, akkhātha no brāhmaṇā ke nu tumhe”ti.",
  "atk-s0514a14:800_0": "Taṁ sutvā sakko devarājā –",
  "atk-s0514a14:801_0": "205.",
  "atk-s0514a14:802_0": "“Cando ca sūriyo ca ubho idhāgatā, ayaṁ pana mātali devasārathi;",
  "atk-s0514a14:803_0": "Sakkohamasmi tidasānamindo; Eso ca kho pañcasikhoti vuccatī”ti.",
  "atk-s0514a14:804_0": "Gāthaṁ vatvā tassa yasaṁ vaṇṇento gāthamāha –",
  "atk-s0514a14:805_0": "206.",
  "atk-s0514a14:806_0": "“Pāṇissarā mudiṅgā ca, murajālambarāni ca;",
  "atk-s0514a14:807_0": "Suttamenaṁ pabodhenti, paṭibuddho ca nandatī”ti.",
  "atk-s0514a14:808_0": "So tassa vacanaṁ sutvā “sakka,",
  "atk-s0514a14:808_1": "evarūpaṁ dibbasampattiṁ kinti katvā labhasī”ti pucchi.",
  "atk-s0514a14:808_2": "Sakko “adānasīlā tāva pāpadhammā maccharino devalokaṁ na gacchanti,",
  "atk-s0514a14:808_3": "niraye nibbattantī”ti dassento –",
  "atk-s0514a14:809_0": "207.",
  "atk-s0514a14:810_0": "“Ye kecime maccharino kadariyā, paribhāsakā samaṇabrāhmaṇānaṁ;",
  "atk-s0514a14:811_0": "Idheva nikkhippa sarīradehaṁ, kāyassa bhedā nirayaṁ vajantī”ti. –",
  "atk-s0514a14:812_0": "Imaṁ gāthaṁ vatvā dhamme ṭhitānaṁ devalokapaṭilābhaṁ dassetuṁ gāthamāha –",
  "atk-s0514a14:813_0": "208.",
  "atk-s0514a14:814_0": "“Ye kecime suggatimāsamānā, dhamme ṭhitā saṁyame saṁvibhāge;",
  "atk-s0514a14:815_0": "Idheva nikkhippa sarīradehaṁ, kāyassa bhedā sugatiṁ vajantī”ti.",
  "atk-s0514a14:816_0": "Tattha āsamānāti āsīsantā.",
  "atk-s0514a14:816_1": "Ye keci sugatiṁ āsīsanti,",
  "atk-s0514a14:816_2": "sabbe te saṁyamasaṅkhāte dasasīladhamme saṁvibhāgasaṅkhāte dānadhamme ca ṭhitā hutvā idha sarīrasaṅkhātaṁ",
  "atk-s0514a14:816_3": "dehaṁ nikkhipitvā tassa kāyassa bhedā sugatiṁ vajantīti attho.",
  "atk-s0514a14:817_0": "Evaṁ vatvā ca pana, “kosiya,",
  "atk-s0514a14:817_1": "na mayaṁ tava santike pāyāsatthāya āgatā,",
  "atk-s0514a14:817_2": "kāruññena pana taṁ anukampamānā āgatāmhā”ti tassa pakāsetuṁ āha –",
  "atk-s0514a14:818_0": "209.",
  "atk-s0514a14:819_0": "“Tvaṁ nosi ñāti purimāsu jātisu, so maccharī rosako pāpadhammo;",
  "atk-s0514a14:820_0": "Taveva atthāya idhāgatamhā, mā pāpadhammo nirayaṁ gamitthā”ti.",
  "atk-s0514a14:821_0": "Tattha soti so tvaṁ.",
  "atk-s0514a14:821_1": "Mā pāpadhammoti ayaṁ amhākaṁ ñāti pāpadhammo mā nirayaṁ agamāti etadatthaṁ āgatamhāti attho.",
  "atk-s0514a14:822_0": "Taṁ sutvā kosiyo “atthakāmā kira me,",
  "atk-s0514a14:822_1": "ete maṁ nirayā uddharitvā sagge patiṭṭhāpetukāmā”ti tuṭṭhacitto āha –",
  "atk-s0514a14:823_0": "210.",
  "atk-s0514a14:824_0": "“Addhā maṁ vo hitakāmā, yaṁ maṁ samanusāsatha;",
  "atk-s0514a14:825_0": "Sohaṁ tathā karissāmi, sabbaṁ vuttaṁ hitesibhi.",
  "atk-s0514a14:826_0": "211.",
  "atk-s0514a14:827_0": "“Esāhamajjeva uparamāmi, na cāhaṁ kiñci kareyya pāpaṁ;",
  "atk-s0514a14:828_0": "Na cāpi me kiñci adeyyamatthi, na cāpidatvā udakaṁ pivāmi.",
  "atk-s0514a14:829_0": "212.",
  "atk-s0514a14:830_0": "“Evañca me dadato sabbakālaṁ, bhogā ime vāsava khīyissanti;",
  "atk-s0514a14:831_0": "Tato ahaṁ pabbajissāmi sakka, hitvāna kāmāni yathodhikānī”ti.",
  "atk-s0514a14:832_0": "Tattha manti mama.",
  "atk-s0514a14:832_1": "Voti tumhe.",
  "atk-s0514a14:832_2": "Yaṁ manti yena maṁ samanusāsatha,",
  "atk-s0514a14:832_3": "tena me tumhe hitakāmā.",
  "atk-s0514a14:832_4": "Tathāti yathā vadatha,",
  "atk-s0514a14:832_5": "tatheva karissāmi.",
  "atk-s0514a14:832_6": "Uparamāmīti maccharibhāvato uparamāmi.",
  "atk-s0514a14:832_7": "Adeyyamatthīti ito paṭṭhāya ca mama ālopato upaḍḍhampi adeyyaṁ nāma natthi,",
  "atk-s0514a14:832_8": "na cāpidatvāti udakapasatampi cāhaṁ labhitvā adatvā na pivissāmi.",
  "atk-s0514a14:832_9": "Khīyissantīti vikkhīyissanti.",
  "atk-s0514a14:832_10": "Yathodhikānīti vatthukāmakilesakāmavasena yathāṭhitakoṭṭhāsāniyeva.",
  "atk-s0514a14:833_0": "Sakko macchariyakosiyaṁ dametvā nibbisevanaṁ katvā dānaphalaṁ jānāpetvā dhammadesanāya pañcasu sīlesu patiṭṭhāpetvā saddhiṁ tehi devanagarameva gato.",
  "atk-s0514a14:833_1": "Macchariyakosiyopi nagaraṁ pavisitvā rājānaṁ anujānāpetvā “gahitagahitabhājanāni pūretvā gaṇhantū”ti",
  "atk-s0514a14:833_2": "yācakānaṁ dhanaṁ datvā tasmiṁ khīṇe nikkhamma himavantato dakkhiṇapasse gaṅgāya ceva ekassa ca jātassarassa",
  "atk-s0514a14:833_3": "antare paṇṇasālaṁ katvā pabbajitvā vanamūlaphalāhāro tattha ciraṁ vihāsi,",
  "atk-s0514a14:833_4": "jaraṁ pāpuṇi.",
  "atk-s0514a14:833_5": "Tadā sakkassa āsā saddhā sirī hirīti catasso dhītaro honti.",
  "atk-s0514a14:833_6": "Tā bahuṁ dibbagandhamālaṁ ādāya udakakīḷanatthāya anotattadahaṁ gantvā tattha kīḷitvā manosilātale nisīdiṁsu.",
  "atk-s0514a14:833_7": "Tasmiṁ khaṇe nārado nāma brāhmaṇatāpaso tāvatiṁsabhavanaṁ divāvihāratthāya gantvā nandanavanacittalatāvanesu",
  "atk-s0514a14:833_8": "divāvihāraṁ katvā pāricchattakapupphaṁ chattaṁ viya chāyatthāya dhārayamāno manosilātalamatthakena attano",
  "atk-s0514a14:833_9": "vasanaṭṭhānaṁ kañcanaguhaṁ gacchati.",
  "atk-s0514a14:833_10": "Atha tā tassa hatthe taṁ pupphaṁ disvā yāciṁsu.",
  "atk-s0514a14:833_11": "Tamatthaṁ pakāsento satthā āha –",
  "atk-s0514a14:834_0": "213.",
  "atk-s0514a14:835_0": "“Naguttame girivare gandhamādane, modanti tā devavarābhipālitā;",
  "atk-s0514a14:836_0": "Athāgamā isivaro sabbalokagū, supupphitaṁ dumavarasākhamādiya.",
  "atk-s0514a14:837_0": "214.",
  "atk-s0514a14:838_0": "“Suciṁ sugandhaṁ tidasehi sakkataṁ, pupphuttamaṁ amaravarehi sevitaṁ;",
  "atk-s0514a14:839_0": "Aladdha maccehiva dānavehi vā, aññatra devehi tadārahaṁ hidaṁ.",
  "atk-s0514a14:840_0": "215.",
  "atk-s0514a14:841_0": "“Tato catasso kanakattacūpamā, uṭṭhāya nāriyo pamadādhipā muniṁ;",
  "atk-s0514a14:842_0": "Āsā ca saddhā ca sirī tato hirī, iccabravuṁ nāradadeva brāhmaṇaṁ.",
  "atk-s0514a14:843_0": "216.",
  "atk-s0514a14:844_0": "“Sace anuddiṭṭhaṁ tayā mahāmuni, pupphaṁ imaṁ pārichattassa bramhe;",
  "atk-s0514a14:845_0": "Dadāhi no sabbā gati te ijjhatu, tuvampi no hohi yatheva vāsavo.",
  "atk-s0514a14:846_0": "217.",
  "atk-s0514a14:847_0": "“Taṁ yācamānābhisamekkha nārado, iccabravī saṁkalahaṁ udīrayi;",
  "atk-s0514a14:848_0": "Na mayhamatthatthi imehi koci naṁ, yāyeva vo seyyasi sā piḷandhathā”ti.",
  "atk-s0514a14:849_0": "Tattha girivareti purimassa vevacanaṁ.",
  "atk-s0514a14:849_1": "Devavarābhipālitāti sakkena rakkhitā.",
  "atk-s0514a14:849_2": "Sabbalokagūti devaloke ca manussaloke ca sabbattha gamanasamattho.",
  "atk-s0514a14:849_3": "Dumavarasākhamādiyāti sākhāya jātattā dumavarasākhanti laddhanāmaṁ pupphaṁ gahetvā.",
  "atk-s0514a14:849_4": "Sakkatanti katasakkāraṁ.",
  "atk-s0514a14:849_5": "Amaravarehīti sakkaṁ sandhāya vuttaṁ.",
  "atk-s0514a14:849_6": "Aññatra devehīti ṭhapetvā deve ca iddhimante ca aññehi manussehi vā yakkhādīhi vā aladdhaṁ.",
  "atk-s0514a14:849_7": "Tadārahaṁ hidanti tesaṁyeva hi taṁ arahaṁ anucchavikaṁ.",
  "atk-s0514a14:849_8": "Kanakattacūpamāti kanakūpamā tacā.",
  "atk-s0514a14:849_9": "Uṭṭhāyāti ayyo mālāgandhavilepanādipaṭivirato pupphaṁ na piḷandhissati,",
  "atk-s0514a14:849_10": "ekasmiṁ padese chaḍḍessati,",
  "atk-s0514a14:849_11": "etha taṁ yācitvā pupphaṁ piḷandhissāmāti hatthe pasāretvā yācamānā ekappahāreneva uṭṭhahitvā.",
  "atk-s0514a14:849_12": "Pamadādhipāti pamadānaṁ uttamā.",
  "atk-s0514a14:849_13": "Muninti isiṁ.",
  "atk-s0514a14:850_0": "Anuddiṭṭhanti “asukassa nāma dassāmī”ti na uddiṭṭhaṁ.",
  "atk-s0514a14:850_1": "Sabbā gati te ijjhatūti sabbā te cittagati ijjhatu,",
  "atk-s0514a14:850_2": "patthitapatthitassa lābhī hohīti tassa thulimaṅgalaṁ vadanti.",
  "atk-s0514a14:850_3": "Yatheva vāsavoti yathā amhākaṁ pitā vāsavo icchiticchitaṁ deti,",
  "atk-s0514a14:850_4": "tatheva no tvampi hohīti.",
  "atk-s0514a14:850_5": "Tanti taṁ pupphaṁ.",
  "atk-s0514a14:850_6": "Abhisamekkhāti disvā.",
  "atk-s0514a14:850_7": "Saṁkalahanti nānāgāhaṁ kalahavaḍḍhanaṁ kathaṁ udīrayi.",
  "atk-s0514a14:850_8": "Imehīti imehi pupphehi nāma mayhaṁ attho natthi,",
  "atk-s0514a14:850_9": "paṭivirato ahaṁ mālādhāraṇatoti dīpeti.",
  "atk-s0514a14:850_10": "Yāyeva vo seyyasīti yā tumhākaṁ antare jeṭṭhikā.",
  "atk-s0514a14:850_11": "Sā piḷandhathāti sā etaṁ piḷandhatūti attho.",
  "atk-s0514a14:851_0": "Tā catassopi tassa vacanaṁ sutvā gāthamāhaṁsu –",
  "atk-s0514a14:852_0": "218.",
  "atk-s0514a14:853_0": "“Tvaṁ nottamevābhisamekkha nārada, yassicchasi tassā anuppavecchasu;",
  "atk-s0514a14:854_0": "Yassā hi no nārada tvaṁ padassasi, sāyeva no hehiti seṭṭhasammatā”ti.",
  "atk-s0514a14:855_0": "Tattha tvaṁ nottamevāti uttamamahāmuni tvameva no upadhārehi.",
  "atk-s0514a14:855_1": "Tāsaṁ vacanaṁ sutvā nārado tā ālapanto gāthamāha –",
  "atk-s0514a14:856_0": "219.",
  "atk-s0514a14:857_0": "“Akallametaṁ vacanaṁ sugatte, ko brāhmaṇo saṁkalahaṁ udīraye;",
  "atk-s0514a14:858_0": "Gantvāna bhūtādhipameva pucchatha, sace na jānātha idhuttamādhame”nti.",
  "atk-s0514a14:859_0": "Tassattho –",
  "atk-s0514a14:859_1": "bhadde sugatte,",
  "atk-s0514a14:859_2": "idaṁ tumhehi vuttaṁ vacanaṁ mama ayuttaṁ,",
  "atk-s0514a14:859_3": "evañhi sati mayā tumhesu ekaṁ seṭṭhaṁ,",
  "atk-s0514a14:859_4": "sesā hīnā karontena kalaho vaḍḍhito bhavissati,",
  "atk-s0514a14:859_5": "ko bāhitapāpo brāhmaṇo kalahaṁ udīraye vaḍḍheyya.",
  "atk-s0514a14:859_6": "Evarūpassa hi kalahavaḍḍhanaṁ nāma ayuttaṁ,",
  "atk-s0514a14:859_7": "tasmā ito gatvā attano pitaraṁ bhūtādhipaṁ sakkameva pucchatha,",
  "atk-s0514a14:859_8": "sace attano uttamaṁ adhamañca na jānāthāti.",
  "atk-s0514a14:860_0": "Tato satthā gāthamāha –",
  "atk-s0514a14:861_0": "220.",
  "atk-s0514a14:862_0": "“Tā nāradena paramappakopitā, udīritā vaṇṇamadena mattā;",
  "atk-s0514a14:863_0": "Sakāse gantvāna sahassacakkhuno, pucchiṁsu bhūtādhipaṁ kā nu seyyasī”ti.",
  "atk-s0514a14:864_0": "Tattha paramappakopitāti pupphaṁ adadantena ativiya kopitā tassa kupitā hutvā.",
  "atk-s0514a14:864_1": "Udīritāti “bhūtādhipameva pucchathā”ti vuttā.",
  "atk-s0514a14:864_2": "Sahassacakkhunoti sakkassa santikaṁ gantvā.",
  "atk-s0514a14:864_3": "Kā nūti amhākaṁ antare katamā uttamāti pucchiṁsu.",
  "atk-s0514a14:865_0": "Evaṁ pucchitvā ṭhitā –",
  "atk-s0514a14:866_0": "221.",
  "atk-s0514a14:867_0": "“Tā disvā āyattamanā purindado, iccabravī devavaro katañjalī;",
  "atk-s0514a14:868_0": "Sabbāva vo hotha sugatte sādisī, koneva bhadde kalahaṁ udīrayī”ti.",
  "atk-s0514a14:869_0": "Tattha tā disvāti,",
  "atk-s0514a14:869_1": "bhikkhave,",
  "atk-s0514a14:869_2": "catassopi attano santikaṁ āgatā disvā.",
  "atk-s0514a14:869_3": "Āyattamanāti ussukkamanā byāvaṭacittā.",
  "atk-s0514a14:869_4": "Katañjalīti namassamānāhi devatāhi paggahitañjalī.",
  "atk-s0514a14:869_5": "Sādisīti sabbāva tumhe sādisiyo.",
  "atk-s0514a14:869_6": "Ko nevāti ko nu evaṁ.",
  "atk-s0514a14:869_7": "Kalahaṁ udīrayīti idaṁ nānāgāhaṁ viggahaṁ kathesi vaḍḍhesi.",
  "atk-s0514a14:870_0": "Athassa tā kathayamānā gāthamāhaṁsu –",
  "atk-s0514a14:871_0": "222.",
  "atk-s0514a14:872_0": "“Yo sabbalokaccarito mahāmuni, dhamme ṭhito nārado saccanikkamo;",
  "atk-s0514a14:873_0": "So nobravi girivare gandhamādane, gantvāna bhūtādhipameva pucchatha;",
  "atk-s0514a14:874_0": "Sace na jānātha idhuttamādhama”nti.",
  "atk-s0514a14:875_0": "Tattha saccanikkamoti tathaparakkamo.",
  "atk-s0514a14:876_0": "Taṁ sutvā sakko “imā catassopi mayhaṁ dhītarova,",
  "atk-s0514a14:876_1": "sacāhaṁ ‘etāsu ekā guṇasampannā uttamā’ti vakkhāmi,",
  "atk-s0514a14:876_2": "sesā kujjhissanti,",
  "atk-s0514a14:876_3": "na sakkā ayaṁ aḍḍo vinicchinituṁ,",
  "atk-s0514a14:876_4": "imā himavante kosiyatāpasassa santikaṁ pesesāmi,",
  "atk-s0514a14:876_5": "so etāsaṁ aḍḍaṁ vinicchinissatī”ti cintetvā “ahaṁ tumhākaṁ aḍḍaṁ na vinicchinissāmi,",
  "atk-s0514a14:876_6": "himavante kosiyo nāma tāpaso atthi,",
  "atk-s0514a14:876_7": "tassāhaṁ attano sudhābhojanaṁ pesessāmi,",
  "atk-s0514a14:876_8": "so parassa adatvā na bhuñjati,",
  "atk-s0514a14:876_9": "dadanto ca vicinitvā guṇavantānaṁ deti,",
  "atk-s0514a14:876_10": "yā tumhesu tassa hatthato bhattaṁ labhissati,",
  "atk-s0514a14:876_11": "sā uttamā bhavissatī”ti ācikkhanto gāthamāha –",
  "atk-s0514a14:877_0": "223.",
  "atk-s0514a14:878_0": "“Asu brahāraññacaro mahāmuni, nādatvā bhattaṁ varagatte bhuñjati;",
  "atk-s0514a14:879_0": "Viceyya dānāni dadāti kosiyo,",
  "atk-s0514a14:880_0": "Yassā hi so dassati sāva seyyasī”ti.",
  "atk-s0514a14:881_0": "Tattha brahāraññadharoti mahāaraññavāsī.",
  "atk-s0514a14:882_0": "Iti so tāpasassa santikaṁ pesetvā mātaliṁ pakkosāpetvā tassa santikaṁ pesento anantaraṁ gāthamāha –",
  "atk-s0514a14:883_0": "224.",
  "atk-s0514a14:884_0": "“Asū hi yo sammati dakkhiṇaṁ disaṁ, gaṅgāya tīre himavantapassani;",
  "atk-s0514a14:885_0": "Sa kosiyo dullabhapānabhojano, tassa sudhaṁ pāpaya devasārathī”ti.",
  "atk-s0514a14:886_0": "Tattha sammatīti vasati. Dakkhiṇanti himavantassa dakkhiṇāya disāya. Passanīti passe.",
  "atk-s0514a14:887_0": "Tato satthā āha –",
  "atk-s0514a14:888_0": "225.",
  "atk-s0514a14:889_0": "“Sa mātalī devavarena pesito, sahassayuttaṁ abhiruyha sandanaṁ;",
  "atk-s0514a14:890_0": "Sukhippameva upagamma assamaṁ, adissamāno munino sudhaṁ adā”ti.",
  "atk-s0514a14:891_0": "Tattha adissamānoti,",
  "atk-s0514a14:891_1": "bhikkhave,",
  "atk-s0514a14:891_2": "so mātali devarājassa vacanaṁ sampaṭicchitvā taṁ assamaṁ gantvā adissamānakāyo hutvā tassa sudhaṁ adāsi,",
  "atk-s0514a14:891_3": "dadamāno ca rattiṁ padhānamanuyuñjitvā paccūsasamaye aggiṁ paricaritvā vibhātāya rattiyā udentaṁ sūriyaṁ",
  "atk-s0514a14:891_4": "namassamānassa ṭhitassa tassa hatthe sudhābhojanapātiṁ ṭhapesi.",
  "atk-s0514a14:892_0": "Kosiyo taṁ gahetvā ṭhitakova gāthādvayamāha –",
  "atk-s0514a14:893_0": "226.",
  "atk-s0514a14:894_0": "“Udaggihuttaṁ upatiṭṭhato hi me, pabhaṅkaraṁ lokatamonuduttamaṁ;",
  "atk-s0514a14:895_0": "Sabbāni bhūtāni adhicca vāsavo;",
  "atk-s0514a14:896_0": "Ko neva me pāṇisu kiṁ sudhodahi.",
  "atk-s0514a14:897_0": "227.",
  "atk-s0514a14:898_0": "“Saṅkhūpamaṁ setamatulyadassanaṁ, suciṁ sugandhaṁ piyarūpamabbhutaṁ;",
  "atk-s0514a14:899_0": "Adiṭṭhapubbaṁ mama jātu cakkhubhi, kā devatā pāṇisu kiṁ sudhodahī”ti.",
  "atk-s0514a14:900_0": "Tattha udaggihuttanti udakaaggihuttaṁ paricaritvā aggisālato nikkhamma paṇṇasāladvāre ṭhatvā pabhaṅkaraṁ",
  "atk-s0514a14:900_1": "lokatamonudaṁ uttamaṁ ādiccaṁ upatiṭṭhato mama sabbāni bhūtāni adhicca atikkamitvā vattamāno vāsavo nu",
  "atk-s0514a14:900_2": "kho evaṁ mama pāṇīsu kiṁ sudhaṁ kiṁ nāmetaṁ odahi.",
  "atk-s0514a14:900_3": "“Saṅkhūpama”ntiādīhi ṭhitakova sudhaṁ vaṇṇeti.",
  "atk-s0514a14:901_0": "Tato mātali āha –",
  "atk-s0514a14:902_0": "228.",
  "atk-s0514a14:903_0": "“Ahaṁ mahindena mahesi pesito, sudhābhihāsiṁ turito mahāmuni;",
  "atk-s0514a14:904_0": "Jānāsi maṁ mātali devasārathi, bhuñjassu bhattuttama mābhivārayi.",
  "atk-s0514a14:905_0": "229.",
  "atk-s0514a14:906_0": "“Bhuttā ca sā dvādasa hanti pāpake, khudaṁ pipāsaṁ aratiṁ daraklamaṁ;",
  "atk-s0514a14:907_0": "Kodhūpanāhañca vivādapesuṇaṁ, sītuṇha tandiñca rasuttamaṁ ida”nti.",
  "atk-s0514a14:908_0": "Tattha sudhābhihāsinti imaṁ sudhābhojanaṁ tuyhaṁ abhihariṁ.",
  "atk-s0514a14:908_1": "Jānāsīti jānāhi maṁ tvaṁ,",
  "atk-s0514a14:908_2": "ahaṁ mātali nāma devasārathīti attho.",
  "atk-s0514a14:908_3": "Mābhivārayīti na bhuñjāmīti appaṭikkhipitvā bhuñja mā papañca kari.",
  "atk-s0514a14:908_4": "Pāpaketi ayañhi sudhā bhuttā dvādasa pāpadhamme hanati.",
  "atk-s0514a14:908_5": "Khudanti paṭhamaṁ tāva chātabhāvaṁ hanati,",
  "atk-s0514a14:908_6": "dutiyaṁ pānīyapipāsaṁ,",
  "atk-s0514a14:908_7": "tatiyaṁ ukkaṇṭhitaṁ,",
  "atk-s0514a14:908_8": "catutthaṁ kāyadarathaṁ,",
  "atk-s0514a14:908_9": "pañcamaṁ kilantabhāvaṁ,",
  "atk-s0514a14:908_10": "chaṭṭhaṁ kodhaṁ,",
  "atk-s0514a14:908_11": "sattamaṁ upanāhaṁ,",
  "atk-s0514a14:908_12": "aṭṭhamaṁ vivādaṁ,",
  "atk-s0514a14:908_13": "navamaṁ pesuṇaṁ,",
  "atk-s0514a14:908_14": "dasamaṁ sītaṁ,",
  "atk-s0514a14:908_15": "ekādasamaṁ uṇhaṁ,",
  "atk-s0514a14:908_16": "dvādasamaṁ tandiṁ ālasiyabhāvaṁ,",
  "atk-s0514a14:908_17": "idaṁ rasuttamaṁ uttamarasaṁ sudhābhojanaṁ ime dvādasa pāpadhamme hanati.",
  "atk-s0514a14:909_0": "Taṁ sutvā kosiyo attano vatasamādānaṁ āvikaronto –",
  "atk-s0514a14:910_0": "230.",
  "atk-s0514a14:911_0": "“Na kappatī mātali mayha bhuñjituṁ, pubbe adatvā iti me vatuttamaṁ;",
  "atk-s0514a14:912_0": "Na cāpi ekāsnamariyapūjitaṁ, asaṁvibhāgī ca sukhaṁ na vindatī”ti. –",
  "atk-s0514a14:913_0": "Gāthaṁ vatvā, “bhante,",
  "atk-s0514a14:913_1": "tumhehi parassa adatvā bhojane kaṁ dosaṁ disvā idaṁ vataṁ samādinna”nti mātalinā puṭṭho āha –",
  "atk-s0514a14:914_0": "231.",
  "atk-s0514a14:915_0": "“Thīghātakā ye cime pāradārikā, mittadduno ye ca sapanti subbate;",
  "atk-s0514a14:916_0": "Sabbe ca te maccharipañcamādhamā, tasmā adatvā udakampi nāsniye.",
  "atk-s0514a14:917_0": "232.",
  "atk-s0514a14:918_0": "“Sohitthiyā vā purisassa vā pana, dassāmi dānaṁ vidusampavaṇṇitaṁ;",
  "atk-s0514a14:919_0": "Saddhā vadaññū idha vītamaccharā, bhavanti hete sucisaccasammatā”ti.",
  "atk-s0514a14:920_0": "Tattha pubbeti paṭhamaṁ adatvā,",
  "atk-s0514a14:920_1": "atha vā iti me pubbe vatuttamaṁ idaṁ pubbeva mayā vataṁ samādinnanti dasseti.",
  "atk-s0514a14:920_2": "Na cāpi ekāsnamariyapūjitanti ekakassa asanaṁ na ariyehi buddhādīhi pūjitaṁ.",
  "atk-s0514a14:920_3": "Sukhanti dibbamānusikaṁ sukhaṁ na labhati.",
  "atk-s0514a14:920_4": "Thīghātakāti itthighātakā.",
  "atk-s0514a14:920_5": "Ye cimeti ye ca ime.",
  "atk-s0514a14:920_6": "Sapantīti akkosanti.",
  "atk-s0514a14:920_7": "Subbateti dhammikasamaṇabrāhmaṇe.",
  "atk-s0514a14:920_8": "Maccharipañcamāti maccharī pañcamo etesanti maccharipañcamā.",
  "atk-s0514a14:920_9": "Adhamāti ime pañca adhamā nāma.",
  "atk-s0514a14:920_10": "Tasmāti yasmā ahaṁ pañcamaadhamabhāvabhayena adatvā udakampi nāsniye na paribhuñjissāmīti imaṁ vataṁ samādiyiṁ.",
  "atk-s0514a14:920_11": "Sohitthiyā vāti so ahaṁ itthiyā vā.",
  "atk-s0514a14:920_12": "Vidusampavaṇṇitanti vidūhi paṇḍitehi buddhādīhi vaṇṇitaṁ.",
  "atk-s0514a14:920_13": "Sucisaccasammatāti ete okappaniyasaddhāya samannāgatā vadaññū vītamaccharā purisā sucī ceva uttamasammatā ca hontīti attho.",
  "atk-s0514a14:921_0": "Taṁ sutvā mātali dissamānakāyena aṭṭhāsi.",
  "atk-s0514a14:921_1": "Tasmiṁ khaṇe tā catasso devakaññāyo catuddisaṁ aṭṭhaṁsu,",
  "atk-s0514a14:921_2": "sirī pācīnadisāya aṭṭhāsi,",
  "atk-s0514a14:921_3": "āsā dakkhiṇadisāya,",
  "atk-s0514a14:921_4": "saddhā pacchimadisāya,",
  "atk-s0514a14:921_5": "hirī uttaradisāya.",
  "atk-s0514a14:921_6": "Tamatthaṁ pakāsento satthā āha –",
  "atk-s0514a14:922_0": "233.",
  "atk-s0514a14:923_0": "“Ato matā devavarena pesitā, kaññā catasso kanakattacūpamā;",
  "atk-s0514a14:924_0": "Āsā ca saddhā ca sirī tato hirī, taṁ assamaṁ āgamu yattha kosiyo.",
  "atk-s0514a14:925_0": "234.",
  "atk-s0514a14:926_0": "“Tā disvā sabbo paramappamodito, subhena vaṇṇena sikhārivaggino;",
  "atk-s0514a14:927_0": "Kaññā catasso caturo catuddisā, iccabravī mātalino ca sammukhā.",
  "atk-s0514a14:928_0": "235.",
  "atk-s0514a14:929_0": "“Purimaṁ disaṁ kā tvaṁ pabhāsi devate, alaṅkatā tāravarāva osadhī;",
  "atk-s0514a14:930_0": "Pucchāmi taṁ kañcanavelliviggahe, ācikkha me tvaṁ katamāsi devatā.",
  "atk-s0514a14:931_0": "236.",
  "atk-s0514a14:932_0": "“Sirāha devī manujehi pūjitā, apāpasattūpanisevinī sadā;",
  "atk-s0514a14:933_0": "Sudhāvivādena tavantimāgatā, taṁ maṁ sudhāya varapañña bhājaya.",
  "atk-s0514a14:934_0": "237.",
  "atk-s0514a14:935_0": "“Yassāhamicchāmi sudhaṁ mahāmuni, so sabbakāmehi naro pamodati;",
  "atk-s0514a14:936_0": "Sirīti maṁ jānahi jūhatuttama, taṁ maṁ sudhāya varapañña bhājayā”ti.",
  "atk-s0514a14:937_0": "Tattha atoti tato.",
  "atk-s0514a14:937_1": "Matāti anumatā,",
  "atk-s0514a14:937_2": "atha devavarena anumatā ceva pesitā cāti attho.",
  "atk-s0514a14:937_3": "Sabbo paramappamoditoti anavaseso hutvā atipamodito.",
  "atk-s0514a14:937_4": "“Sāma”ntipi pāṭho,",
  "atk-s0514a14:937_5": "tā devatā sāmaṁ disvāti attho.",
  "atk-s0514a14:937_6": "Caturoti caturā.",
  "atk-s0514a14:937_7": "Ayameva vā pāṭho,",
  "atk-s0514a14:937_8": "cāturiyena samannāgatāti attho.",
  "atk-s0514a14:937_9": "Tāravarāti tārakānaṁ varā.",
  "atk-s0514a14:937_10": "Kañcanavelliviggaheti kañcanarūpasadisasarīre.",
  "atk-s0514a14:937_11": "Sirāhāti sirī ahaṁ.",
  "atk-s0514a14:937_12": "Tavantimāgatāti tava santikaṁ āgatā.",
  "atk-s0514a14:937_13": "Bhājayāti yathā maṁ sudhā bhajati,",
  "atk-s0514a14:937_14": "tathā karohi,",
  "atk-s0514a14:937_15": "sudhaṁ me dehīti attho.",
  "atk-s0514a14:937_16": "Jānahīti jāna.",
  "atk-s0514a14:937_17": "Jūhatuttamāti aggiṁ juhantānaṁ uttama.",
  "atk-s0514a14:938_0": "Taṁ sutvā kosiyo āha –",
  "atk-s0514a14:939_0": "238.",
  "atk-s0514a14:940_0": "“Sippena vijjācaraṇena buddhiyā, narā upetā paguṇā sakammunā;",
  "atk-s0514a14:941_0": "Tayā vihīnā na labhanti kiñcanaṁ, tayidaṁ na sādhu yadidaṁ tayā kataṁ.",
  "atk-s0514a14:942_0": "239.",
  "atk-s0514a14:943_0": "“Passāmi posaṁ alasaṁ mahagghasaṁ, sudukkulīnampi arūpimaṁ naraṁ;",
  "atk-s0514a14:944_0": "Tayānugutto siri jātimāmapi, peseti dāsaṁ viya bhogavā sukhī.",
  "atk-s0514a14:945_0": "240.",
  "atk-s0514a14:946_0": "“Taṁ taṁ asaccaṁ avibhajjaseviniṁ, jānāmi mūḷhaṁ vidurānupātiniṁ;",
  "atk-s0514a14:947_0": "Na tādisī arahati āsanūdakaṁ, kuto sudhā gaccha na mayha ruccasī”ti.",
  "atk-s0514a14:948_0": "Tattha sippenāti hatthiassarathadhanusippādinā.",
  "atk-s0514a14:948_1": "Vijjācaraṇenāti vedattayasaṅkhātāya vijjāya ceva sīlena ca.",
  "atk-s0514a14:948_2": "Paguṇā sakammunāti attano purisakārena padhānaguṇasamannāgatā.",
  "atk-s0514a14:948_3": "Kiñcananti kiñci appamattakampi yasaṁ vā sukhaṁ vā na labhanti.",
  "atk-s0514a14:948_4": "Yadidanti yaṁ etaṁ issariyatthāya sippāni uggaṇhitvā carantānaṁ tayā vekallaṁ kataṁ,",
  "atk-s0514a14:948_5": "taṁ te na sādhu.",
  "atk-s0514a14:948_6": "Arūpimanti virūpaṁ.",
  "atk-s0514a14:948_7": "Tayānuguttoti tayā anurakkhito.",
  "atk-s0514a14:948_8": "Jātimāmapīti jātisampannampi sippavijjācaraṇabuddhikammehi sampannampi.",
  "atk-s0514a14:948_9": "Pesetīti pesanakārakaṁ karoti.",
  "atk-s0514a14:948_10": "Taṁ tanti tasmā taṁ.",
  "atk-s0514a14:948_11": "Asaccanti sabhāvasaṅkhāte sacce avattanatāya asaccaṁ uttamabhāvarahitaṁ.",
  "atk-s0514a14:948_12": "Avibhajjasevininti avibhajitvā yuttāyuttaṁ ajānitvā sippādisampannepi itarepi sevamānaṁ.",
  "atk-s0514a14:948_13": "Vidurānupātininti paṇḍitānupātiniṁ paṇḍite pātetvā pothetvā viheṭhetvā caramānaṁ.",
  "atk-s0514a14:948_14": "Kuto sudhāti tādisāya nigguṇāya kuto sudhābhojanaṁ,",
  "atk-s0514a14:948_15": "na me ruccasi,",
  "atk-s0514a14:948_16": "gaccha mā idha tiṭṭhāti.",
  "atk-s0514a14:949_0": "Sā tena paṭikkhittā tatthevantaradhāyi. Tato so āsāya saddhiṁ sallapanto āha –",
  "atk-s0514a14:950_0": "241.",
  "atk-s0514a14:951_0": "“Kā sukkadāṭhā paṭimukkakuṇḍalā, cittaṅgadā kambuvimaṭṭhadhārinī;",
  "atk-s0514a14:952_0": "Osittavaṇṇaṁ paridayha sobhasi, kusaggirattaṁ apiḷayha mañjariṁ.",
  "atk-s0514a14:953_0": "242.",
  "atk-s0514a14:954_0": "“Migīva bhantā saracāpadhārinā, virādhitā mandamiva udikkhasi;",
  "atk-s0514a14:955_0": "Ko te dutīyo ida mandalocane, na bhāyasi ekikā kānane vane”ti.",
  "atk-s0514a14:956_0": "Tattha cittaṅgadāti citrehi aṅgadehi samannāgatā.",
  "atk-s0514a14:956_1": "Kambuvimaṭṭhadhārinīti karaṇapariniṭṭhitena vimaṭṭhasuvaṇṇālaṅkāradhārinī.",
  "atk-s0514a14:956_2": "Osittavaṇṇanti avasittaudakadhāravaṇṇaṁ dibbadukūlaṁ.",
  "atk-s0514a14:956_3": "Paridayhāti nivāsetvā ceva pārupitvā ca.",
  "atk-s0514a14:956_4": "Kusaggirattanti kusatiṇaggisikhāvaṇṇaṁ.",
  "atk-s0514a14:956_5": "Apiḷayha mañjarinti sapallavaṁ asokakaṇṇikaṁ kaṇṇe piḷandhitvāti vuttaṁ hoti.",
  "atk-s0514a14:956_6": "Saracāpadhārināti luddena.",
  "atk-s0514a14:956_7": "Virādhitāti viraddhapahārā.",
  "atk-s0514a14:956_8": "Mandamivāti yathā sā migī bhītā vanantare ṭhatvā taṁ mandaṁ mandaṁ oloketi,",
  "atk-s0514a14:956_9": "evaṁ olokesi.",
  "atk-s0514a14:957_0": "Tato āsā āha –",
  "atk-s0514a14:958_0": "243.",
  "atk-s0514a14:959_0": "“Na me dutīyo idha matthi kosiya, masakkasārappabhavamhi devatā;",
  "atk-s0514a14:960_0": "Āsā sudhāsāya tavantimāgatā, taṁ maṁ sudhāya varapañña bhājayā”ti.",
  "atk-s0514a14:961_0": "Tattha masakkasārappabhavāti tāvatiṁsabhavane sambhavā.",
  "atk-s0514a14:962_0": "Taṁ sutvā kosiyo “tvaṁ kira yo te ruccati,",
  "atk-s0514a14:962_1": "tassa āsāphalanipphādanena āsaṁ desi,",
  "atk-s0514a14:962_2": "yo te na ruccati,",
  "atk-s0514a14:962_3": "tassa na desi,",
  "atk-s0514a14:962_4": "natthi tayā samā patthitatthavināsikā”ti dīpento āha –",
  "atk-s0514a14:963_0": "244.",
  "atk-s0514a14:964_0": "“Āsāya yanti vāṇijā dhanesino, nāvaṁ samāruyha parenti aṇṇave;",
  "atk-s0514a14:965_0": "Te tattha sīdanti athopi ekadā, jīnādhanā enti vinaṭṭhapābhatā.",
  "atk-s0514a14:966_0": "245.",
  "atk-s0514a14:967_0": "“Āsāya khettāni kasanti kassakā, vapanti bījāni karontupāyaso;",
  "atk-s0514a14:968_0": "Ītīnipātena avuṭṭhitāya vā, na kiñci vindanti tato phalāgamaṁ.",
  "atk-s0514a14:969_0": "246.",
  "atk-s0514a14:970_0": "“Athattakārāni karonti bhattusu, āsaṁ purakkhatvā narā sukhesino;",
  "atk-s0514a14:971_0": "Te bhatturatthā atigāḷhitā puna, disā panassanti aladdha kiñcanaṁ.",
  "atk-s0514a14:972_0": "247.",
  "atk-s0514a14:973_0": "“Hitvāna dhaññañca dhanañca ñātake, āsāya saggādhimanā sukhesino;",
  "atk-s0514a14:974_0": "Tapanti lūkhampi tapaṁ cirantaraṁ, kumaggamāruyha parenti duggatiṁ.",
  "atk-s0514a14:975_0": "248.",
  "atk-s0514a14:976_0": "“Āsā visaṁvādikasammatā ime, āse sudhāsaṁ vinayassu attani;",
  "atk-s0514a14:977_0": "Na tādisī arahati āsanūdakaṁ, kuto sudhā gaccha na mayha ruccasī”ti.",
  "atk-s0514a14:978_0": "Tattha parentīti pakkhandanti.",
  "atk-s0514a14:978_1": "Jīnādhanāti jīnadhanā.",
  "atk-s0514a14:978_2": "Iti tava vasena eke sampajjanti eke vipajjanti,",
  "atk-s0514a14:978_3": "natthi tayā sadisā pāpadhammāti vadati.",
  "atk-s0514a14:978_4": "Karontupāyasoti taṁ taṁ kiccaṁ upāyena karonti.",
  "atk-s0514a14:978_5": "Ītīnipātenāti visamavātamūsikasalabhasukapāṇakasetaṭṭhikarogādīnaṁ sassupaddavānaṁ aññataranipātena vā.",
  "atk-s0514a14:978_6": "Tatoti tato sassato te kiñci phalaṁ na vindanti,",
  "atk-s0514a14:978_7": "tesampi āsacchedanakammaṁ tvameva karosīti vadati.",
  "atk-s0514a14:978_8": "Athattakārānīti yuddhabhūmīsu purisakāre.",
  "atk-s0514a14:978_9": "Āsaṁ purakkhatvāti issariyāsaṁ purato katvā.",
  "atk-s0514a14:978_10": "Bhatturatthāti sāmino atthāya.",
  "atk-s0514a14:978_11": "Atigāḷitāti paccatthikehi atipīḷitā viluttasāpateyyā ddhastasenavāhanā hutvā.",
  "atk-s0514a14:978_12": "Panassantīti palāyanti.",
  "atk-s0514a14:978_13": "Aladdha kiñcananti kiñci issariyaṁ alabhitvā.",
  "atk-s0514a14:978_14": "Iti etesampi issariyālābhaṁ tvameva karosīti vadati.",
  "atk-s0514a14:978_15": "Saggādhimanāti saggaṁ adhigantumanā.",
  "atk-s0514a14:978_16": "Lūkhanti nirojaṁ pañcatapādikaṁ kāyakilamathaṁ.",
  "atk-s0514a14:978_17": "Cirantaranti cirakālaṁ.",
  "atk-s0514a14:978_18": "Āsā visaṁvādikasammatā imeti evaṁ ime sattā saggāsāya duggatiṁ gacchanti,",
  "atk-s0514a14:978_19": "tasmā tvaṁ āsā nāma visaṁvādikasammatā visaṁvādikāti saṅkhaṁ gatā.",
  "atk-s0514a14:978_20": "Āseti taṁ ālapati.",
  "atk-s0514a14:979_0": "Sāpi tena paṭikkhittā antaradhāyi. Tato saddhāya saddhiṁ sallapanto gāthamāha –",
  "atk-s0514a14:980_0": "249.",
  "atk-s0514a14:981_0": "“Daddallamānā yasasā yasassinī, jighaññanāmavhayanaṁ disaṁ pati;",
  "atk-s0514a14:982_0": "Pucchāmi taṁ kañcanavelliviggahe, ācikkha me tvaṁ katamāsi devate”ti.",
  "atk-s0514a14:983_0": "Tattha daddallamānāti jalamānā.",
  "atk-s0514a14:983_1": "Jighaññanāmavhayananti aparāti ca pacchimāti ca evaṁ jighaññena lāmakena nāmena vuccamānaṁ disaṁ pati daddallamānā tiṭṭhasi.",
  "atk-s0514a14:984_0": "Tato sā gāthamāha –",
  "atk-s0514a14:985_0": "250.",
  "atk-s0514a14:986_0": "“Saddhāha devī manujehi pūjitā, apāpasattūpanisevinī sadā;",
  "atk-s0514a14:987_0": "Sudhāvivādena tavanti māgatā, taṁ maṁ sudhāya varapañña bhājayā”ti.",
  "atk-s0514a14:988_0": "Tattha saddhāti yassa kassaci vacanapattiyāyanā sāvajjāpi hoti anavajjāpi.",
  "atk-s0514a14:988_1": "Pūjitāti anavajjakoṭṭhāsavasena pūjitā.",
  "atk-s0514a14:988_2": "Apāpasattūpanisevinīti anavajjasaddhāya ca ekantapattiyāyanusabhāvāra paresupi pattiyāyanavidahanasamatthāya devatāyetaṁ nāmaṁ.",
  "atk-s0514a14:989_0": "Athaṁ naṁ kosiyo “ime sattā yassa kassaci vacanaṁ saddahitvā taṁ taṁ karontā kattabbato akattabbameva bahutaraṁ karonti,",
  "atk-s0514a14:989_1": "taṁ sabbaṁ tayā kāritaṁ nāma hotī”ti vatvā evamāha –",
  "atk-s0514a14:990_0": "251.",
  "atk-s0514a14:991_0": "“Dānaṁ damaṁ cāgamathopi saṁyamaṁ, ādāya saddhāya karonti hekadā;",
  "atk-s0514a14:992_0": "Theyyaṁ musā kūṭamathopi pesuṇaṁ, karonti heke puna viccutā tayā.",
  "atk-s0514a14:993_0": "252.",
  "atk-s0514a14:994_0": "“Bhariyāsu poso sadisīsu pekkhavā, sīlūpapannāsu patibbatāsupi;",
  "atk-s0514a14:995_0": "Vinetvāna chandaṁ kulitthirāsupi, karoti saddhaṁ puna kumbhadāsiyā.",
  "atk-s0514a14:996_0": "253.",
  "atk-s0514a14:997_0": "“Tvameva saddhe paradārasevinī, pāpaṁ karosi kusalampi riñcasi;",
  "atk-s0514a14:998_0": "Na tādisī arahati āsanūdakaṁ, kuto sudhā gaccha na mayha ruccasī”ti.",
  "atk-s0514a14:999_0": "Tattha dānanti dasavatthukaṁ puññacetanaṁ.",
  "atk-s0514a14:999_1": "Damanti indriyadamanaṁ.",
  "atk-s0514a14:999_2": "Cāganti deyyadhammapariccāgaṁ.",
  "atk-s0514a14:999_3": "Saṁyamanti sīlaṁ.",
  "atk-s0514a14:999_4": "Ādāya saddhāyāti “etāni dānādīni mahānisaṁsāni kattabbānī”ti vadataṁ vacanaṁ saddhāya ādiyitvāpi karonti ekadā.",
  "atk-s0514a14:999_5": "Kūṭanti tulākūṭādikaṁ vā gāmakūṭādikaṁ kammaṁ vā.",
  "atk-s0514a14:999_6": "Karonti heketi eke manussā evarūpesu nāma kālesu imesañca atthāya theyyādīni kattabbānīti kesañci vacanaṁ saddahitvā etānipi karonti.",
  "atk-s0514a14:999_7": "Puna viccutā tayāti puna tayā visuttā sāvajjadukkhavipākānetāni na kattabbānīti vadataṁ vacanaṁ apattiyāyitvāpi karonti.",
  "atk-s0514a14:999_8": "Iti tava vasena sāvajjampi anavajjampi kareyyāsi vadati.",
  "atk-s0514a14:1000_0": "Sadisīsūti jātigottasīlādīhi sadisīsu.",
  "atk-s0514a14:1000_1": "Pekkhavāti pekkhā vuccati taṇhā,",
  "atk-s0514a14:1000_2": "sataṇhoti attho.",
  "atk-s0514a14:1000_3": "Chandanti chandarāgaṁ.",
  "atk-s0514a14:1000_4": "Karoti saddhanti kumbhadāsiyāpi vacane saddhaṁ karoti,",
  "atk-s0514a14:1000_5": "tassā “ahaṁ tumhākaṁ idaṁ nāma upakāraṁ karissāmī”ti vadantiyā pattiyāyitvā kulitthiyopi chaḍḍetvā tameva paṭisevati,",
  "atk-s0514a14:1000_6": "asukā nāma tumhesu paṭibaddhacittāti kumbhadāsiyāpi vacane saddhaṁ katvāva paradāraṁ sevati.",
  "atk-s0514a14:1000_7": "Tvameva saddhe paradārasevinīti yasmā taṁ taṁ pattiyāyitvā tava vasena paradāraṁ sevanti pāpaṁ karonti kusalaṁ jahanti,",
  "atk-s0514a14:1000_8": "tasmā tvameva paradārasevinī tvaṁ pāpāni karosi,",
  "atk-s0514a14:1000_9": "kusalampi riñcasi,",
  "atk-s0514a14:1000_10": "natthi tayā samā lokavināsikā pāpadhammā,",
  "atk-s0514a14:1000_11": "gaccha na me ruccasīti.",
  "atk-s0514a14:1001_0": "Sā tattheva antaradhāyi. Kosiyopi uttarato ṭhitāya hiriyā saddhiṁ sallapanto gāthādvayamāha –",
  "atk-s0514a14:1002_0": "254.",
  "atk-s0514a14:1003_0": "“Jighaññarattiṁ aruṇasmimūhate, yā dissati uttamarūpavaṇṇinī;",
  "atk-s0514a14:1004_0": "Tathūpamā maṁ paṭibhāsi devate, ācikkha me tvaṁ katamāsi accharā.",
  "atk-s0514a14:1005_0": "255.",
  "atk-s0514a14:1006_0": "“Kāḷā nidāgheriva aggijāriva, anileritā lohitapattamālinī;",
  "atk-s0514a14:1007_0": "Kā tiṭṭhasi mandamigāvalokayaṁ, bhāsesamānāva giraṁ na muñcasī”ti.",
  "atk-s0514a14:1008_0": "Tattha jighaññarattinti pacchimarattiṁ,",
  "atk-s0514a14:1008_1": "rattipariyosāneti attho.",
  "atk-s0514a14:1008_2": "Ūhateti aruṇe uggate.",
  "atk-s0514a14:1008_3": "Yāti yā puratthimā disā rattasuvaṇṇatāya uppamarūpadharā hutvā dissati.",
  "atk-s0514a14:1008_4": "Kāḷā nidāgherivāti nidāghasamaye kāḷavalli viya.",
  "atk-s0514a14:1008_5": "Aggijārivāti aggijālā iva,",
  "atk-s0514a14:1008_6": "sāpi nijjhāmakhettesu taruṇauṭṭhitakāḷavalli viyāti attho.",
  "atk-s0514a14:1008_7": "Lohitapattamālinīti lohitavaṇṇehi pattehi parivutā.",
  "atk-s0514a14:1008_8": "Kā tiṭṭhasīti yathā sā taruṇakāḷavalli vāteritā vilāsamānā sobhamānā tiṭṭhati,",
  "atk-s0514a14:1008_9": "evaṁ kā nāma tvaṁ tiṭṭhasi.",
  "atk-s0514a14:1008_10": "Bhāsesamānāvāti mayā saddhiṁ bhāsitukāmā viya hosi,",
  "atk-s0514a14:1008_11": "na ca giraṁ muñcasi.",
  "atk-s0514a14:1009_0": "Tato sā gāthamāha –",
  "atk-s0514a14:1010_0": "256.",
  "atk-s0514a14:1011_0": "“Hirāha devī manujehi pūjitā, apāpasattūpanisevinī sadā;",
  "atk-s0514a14:1012_0": "Sudhāvivādena tavantimāgatā, sāhaṁ na sakkomi sudhampi yācituṁ;",
  "atk-s0514a14:1013_0": "Kopīnarūpā viya yācanitthiyā”ti.",
  "atk-s0514a14:1014_0": "Tattha hirāhanti hirī ahaṁ.",
  "atk-s0514a14:1014_1": "Sudhampīti sā ahaṁ sudhābhojanaṁ taṁ yācitumpi na sakkomi.",
  "atk-s0514a14:1014_2": "Kiṁkāraṇā?",
  "atk-s0514a14:1014_3": "Kopīnarūpā viya yācanitthiyā,",
  "atk-s0514a14:1014_4": "yasmā itthiyā yācanā nāma kopīnarūpā viya rahassaṅgavivaraṇasadisā hoti,",
  "atk-s0514a14:1014_5": "nillajjā viya hotīti attho.",
  "atk-s0514a14:1015_0": "Taṁ sutvā tāpaso dve gāthā abhāsi –",
  "atk-s0514a14:1016_0": "257.",
  "atk-s0514a14:1017_0": "“Dhammena ñāyena sugatte lacchasi, eso hi dhammo na hi yācanā sudhā.",
  "atk-s0514a14:1018_0": "Taṁ taṁ ayācantimahaṁ nimantaye, sudhāya yañcicchasi tampi dammi te.",
  "atk-s0514a14:1019_0": "258.",
  "atk-s0514a14:1020_0": "“Sā tvaṁ mayā ajja sakamhi assame, nimantitā kañcanavelliviggahe;",
  "atk-s0514a14:1021_0": "Tuvañhi me sabbarasehi pūjiyā, taṁ pūjayitvāna sudhampi asniye”ti.",
  "atk-s0514a14:1022_0": "Tattha dhammenāti sabhāvena.",
  "atk-s0514a14:1022_1": "Ñāyenāti kāraṇena.",
  "atk-s0514a14:1022_2": "Na hi yācanā sudhāti na hi yācanāya sudhā labbhati,",
  "atk-s0514a14:1022_3": "teneva kāraṇena itarā tisso nalabhiṁsu.",
  "atk-s0514a14:1022_4": "Taṁ tanti tasmā taṁ.",
  "atk-s0514a14:1022_5": "Yañcicchasīti na kevalaṁ nimantemiyeva,",
  "atk-s0514a14:1022_6": "yañca sudhaṁ icchasi,",
  "atk-s0514a14:1022_7": "tampi dammi te.",
  "atk-s0514a14:1022_8": "Kañcanavelliviggaheti kañcanarāsisassirikasarīre.",
  "atk-s0514a14:1022_9": "Pūjiyāti na kevalaṁ sudhāya,",
  "atk-s0514a14:1022_10": "aññehipi sabbarasehi tvaṁ mayā pūjetabbayuttakāva.",
  "atk-s0514a14:1022_11": "Asniyeti taṁ pūjetvā sace sudhāya avasesaṁ bhavissati,",
  "atk-s0514a14:1022_12": "ahampi bhuñjissāmi.",
  "atk-s0514a14:1023_0": "Tato aparā abhisambuddhagāthā –",
  "atk-s0514a14:1024_0": "259.",
  "atk-s0514a14:1025_0": "“Sā kosiyenānumatā jutīmatā, addhā hiri rammaṁ pāvisi yassamaṁ;",
  "atk-s0514a14:1026_0": "Udakavantaṁ phalamariyapūjitaṁ, apāpasattūpanisevitaṁ sadā.",
  "atk-s0514a14:1027_0": "260.",
  "atk-s0514a14:1028_0": "“Rukkhaggahānā bahukettha pupphitā, ambā piyālā panasā ca kiṁsukā;",
  "atk-s0514a14:1029_0": "Sobhañjanā loddamathopi paddhakā, kekā ca bhaṅgā tilakā supupphitā.",
  "atk-s0514a14:1030_0": "261.",
  "atk-s0514a14:1031_0": "“Sālā karerī bahukettha jambuyo, assatthanigrodhamadhukavetasā;",
  "atk-s0514a14:1032_0": "Uddālakā pāṭali sinduvārakā, manuññagandhā mucalindaketakā.",
  "atk-s0514a14:1033_0": "262.",
  "atk-s0514a14:1034_0": "“Hareṇukā veḷukā keṇu tindukā, sāmākanīvāramathopi cīnakā;",
  "atk-s0514a14:1035_0": "Mocā kadalī bahukettha sāliyo, pavīhayo ābhūjino ca taṇḍulā.",
  "atk-s0514a14:1036_0": "263.",
  "atk-s0514a14:1037_0": "“Tassevuttarapassena, jātā pokkharaṇī sivā;",
  "atk-s0514a14:1038_0": "Akakkasā apabbhārā, sādhu appaṭigandhikā.",
  "atk-s0514a14:1039_0": "264.",
  "atk-s0514a14:1040_0": "“Tattha macchā sanniratā, khemino bahubhojanā;",
  "atk-s0514a14:1041_0": "Siṅgū savaṅkā saṁkulā, satavaṅkā ca rohitā;",
  "atk-s0514a14:1042_0": "Āḷigaggarakākiṇṇā, pāṭhīnā kākamacchakā.",
  "atk-s0514a14:1043_0": "265.",
  "atk-s0514a14:1044_0": "“Tattha pakkhī sanniratā, khemino bahubhojanā;",
  "atk-s0514a14:1045_0": "Haṁsā koñcā mayūrā ca, cakkavākā ca kukkuhā;",
  "atk-s0514a14:1046_0": "Kuṇālakā bahū citrā, sikhaṇḍī jīvajīvakā.",
  "atk-s0514a14:1047_0": "266.",
  "atk-s0514a14:1048_0": "“Tattha pānāya māyanti, nānā migagaṇā bahū;",
  "atk-s0514a14:1049_0": "Sīhā byagghā varāhā ca, acchakokataracchayo.",
  "atk-s0514a14:1050_0": "267.",
  "atk-s0514a14:1051_0": "“Palāsādā gavajā ca, mahiṁsā rohitā rurū;",
  "atk-s0514a14:1052_0": "Eṇeyyā ca varāhā ca, gaṇino nīkasūkarā;",
  "atk-s0514a14:1053_0": "Kadalimigā bahukettha, biḷārā sasakaṇṇikā.",
  "atk-s0514a14:1054_0": "268.",
  "atk-s0514a14:1055_0": "“Chamāgirī pupphavicitrasanthatā, dijābhighuṭṭhā dijasaṅghasevitā”ti.",
  "atk-s0514a14:1056_0": "Tattha jutīmatāti ānubhāvasampannena.",
  "atk-s0514a14:1056_1": "Pāvisi yassamanti pāvisi assamaṁ,",
  "atk-s0514a14:1056_2": "ya-kāro byañjanasandhikaro.",
  "atk-s0514a14:1056_3": "Udakavantanti tesu tesu ṭhānesu udakasampannaṁ.",
  "atk-s0514a14:1056_4": "Phalanti anekaphalasampannaṁ.",
  "atk-s0514a14:1056_5": "Ariyapūjitanti nīvaraṇadosarahitehi jhānalābhīhi ariyehi pūjitaṁ pasatthaṁ.",
  "atk-s0514a14:1056_6": "Rukkhaggahānāti pupphūpagaphalūpagarukkhagahanā.",
  "atk-s0514a14:1056_7": "Sobhañjanāti siggurukkhā.",
  "atk-s0514a14:1056_8": "Loddamathopi paddhakāti loddarukkhā ca padumarukkhā ca.",
  "atk-s0514a14:1056_9": "Kekā ca bhaṅgāti evaṁnāmakā rukkhā eva.",
  "atk-s0514a14:1056_10": "Karerīti karerirukkhā.",
  "atk-s0514a14:1056_11": "Uddālakāti vātaghātakā.",
  "atk-s0514a14:1056_12": "Mucalindaketakāti mucalindā ca pañcavidhaketakā ca.",
  "atk-s0514a14:1056_13": "Hareṇukāti aparaṇṇajāti.",
  "atk-s0514a14:1056_14": "Veḷukāti vaṁsabhedakā.",
  "atk-s0514a14:1056_15": "Keṇūti araññamāsā.",
  "atk-s0514a14:1056_16": "Tindukāti timbarurukkhā.",
  "atk-s0514a14:1056_17": "Cīnakāti khuddakarājamāsā.",
  "atk-s0514a14:1056_18": "Mocāti aṭṭhikakadaliyo.",
  "atk-s0514a14:1056_19": "Sāliyoti nānappakārā jātassaraṁ upanissāya jātā sāliyo.",
  "atk-s0514a14:1056_20": "Pavīhayoti nānappakārā vīhayo.",
  "atk-s0514a14:1056_21": "Ābhūjinoti bhujapattā.",
  "atk-s0514a14:1056_22": "Taṇḍulāti nikkuṇḍakathusāni sayaṁjātataṇḍulasīsāni.",
  "atk-s0514a14:1057_0": "Tassevāti,",
  "atk-s0514a14:1057_1": "bhikkhave,",
  "atk-s0514a14:1057_2": "tasseva assamassa uttaradisābhāge.",
  "atk-s0514a14:1057_3": "Pokkharaṇīti pañcavidhapadumasañchannā jātassarapokkharaṇī.",
  "atk-s0514a14:1057_4": "Akakkasāti macchasippikasevālādikakkasarahitā.",
  "atk-s0514a14:1057_5": "Apabbhārāti acchinnataṭā samatitthā.",
  "atk-s0514a14:1057_6": "Appaṭigandhikāti apaṭikkūlagandhena udakena samannāgatā.",
  "atk-s0514a14:1057_7": "Tatthāti tassā pokkharaṇiyā.",
  "atk-s0514a14:1057_8": "Kheminoti abhayā.",
  "atk-s0514a14:1057_9": "“Siṅgū”tiādīni tesaṁ macchānaṁ nāmāni.",
  "atk-s0514a14:1057_10": "Kuṇālakāti kokilā.",
  "atk-s0514a14:1057_11": "Citrāti citrapattā.",
  "atk-s0514a14:1057_12": "Sikhaṇḍīti uṭṭhitasikhā morā,",
  "atk-s0514a14:1057_13": "aññepi vā matthake jātasikhā pakkhino.",
  "atk-s0514a14:1057_14": "Pānāya māyantīti pānāya āyanti.",
  "atk-s0514a14:1057_15": "Palāsādāti khaggā.",
  "atk-s0514a14:1057_16": "Gavajāti gavayā.",
  "atk-s0514a14:1057_17": "Gaṇinoti gokaṇṇā.",
  "atk-s0514a14:1057_18": "Kaṇṇikāti kaṇṇikamigā.",
  "atk-s0514a14:1057_19": "Chamāgirīti bhūmisamapatthaṭā piṭṭhipāsāṇā.",
  "atk-s0514a14:1057_20": "Pupphavicitrasanthatāti vicitrapupphasanthatā.",
  "atk-s0514a14:1057_21": "Dijābhighuṭṭhāti madhurassarehi dijehi abhighuṭṭhā.",
  "atk-s0514a14:1057_22": "Evarūpā tattha bhūmipabbatāti evaṁ bhagavā kosiyassa assamaṁ vaṇṇeti.",
  "atk-s0514a14:1058_0": "Idāni hirideviyā tattha pavisanādīni dassetuṁ āha –",
  "atk-s0514a14:1059_0": "269.",
  "atk-s0514a14:1060_0": "“Sā suttacā nīladumābhilambitā, vijjū mahāmegharivānupajjatha;",
  "atk-s0514a14:1061_0": "Tassā susambandhasiraṁ kusāmayaṁ, suciṁ sugandhaṁ ajinūpasevitaṁ;",
  "atk-s0514a14:1062_0": "Atricca kocchaṁ hirimetadabravi, nisīda kalyāṇi sukhayidamāsanaṁ.",
  "atk-s0514a14:1063_0": "270.",
  "atk-s0514a14:1064_0": "“Tassā tadā kocchagatāya kosiyo, yadicchamānāya jaṭājinandharo;",
  "atk-s0514a14:1065_0": "Navehi pattehi sayaṁ sahūdakaṁ, sudhābhihāsī turito mahāmuni.",
  "atk-s0514a14:1066_0": "271.",
  "atk-s0514a14:1067_0": "“Sā taṁ paṭiggayha ubhohi pāṇibhi, iccabravi attamanā jaṭādharaṁ;",
  "atk-s0514a14:1068_0": "Handāhaṁ etarahi pūjitā tayā, gaccheyyaṁ brahme tidivaṁ jitāvinī.",
  "atk-s0514a14:1069_0": "272.",
  "atk-s0514a14:1070_0": "“Sā kosiyenānumatā jutīmatā, udīritā vaṇṇamadena mattā;",
  "atk-s0514a14:1071_0": "Sakāse gantvāna sahassacakkhuno, ayaṁ sudhā vāsava dehi me jayaṁ.",
  "atk-s0514a14:1072_0": "273.",
  "atk-s0514a14:1073_0": "“Tamena sakkopi tadā apūjayi, sahindadevā surakaññamuttamaṁ;",
  "atk-s0514a14:1074_0": "Sā pañjalī devamanussapūjitā, navamhi kocchamhi yadā upāvisī”ti.",
  "atk-s0514a14:1075_0": "Tattha suttacāti succhavī.",
  "atk-s0514a14:1075_1": "Nīladumābhilambitāti nīlesu dumesu abhilambitā hutvā,",
  "atk-s0514a14:1075_2": "taṁ taṁ nīladumasākhaṁ parāmasantīti attho.",
  "atk-s0514a14:1075_3": "Mahāmegharivāti tena nimantitā mahāmeghavijju viya tassa taṁ assamaṁ pāvisi.",
  "atk-s0514a14:1075_4": "Tassāti tassā hiriyā.",
  "atk-s0514a14:1075_5": "Susambandhasiranti suṭṭhu sambandhasīsaṁ.",
  "atk-s0514a14:1075_6": "Kusāmayanti usīrādimissakakusatiṇamayaṁ.",
  "atk-s0514a14:1075_7": "Sugandhanti usīrena ceva aññena sugandhatiṇena ca missakattā sugandhaṁ.",
  "atk-s0514a14:1075_8": "Ajinūpasevitanti upariatthatena ajinacammena upasevitaṁ.",
  "atk-s0514a14:1075_9": "Atricca kocchanti evarūpaṁ kocchāsanaṁ paṇṇasāladvāre attharitvā.",
  "atk-s0514a14:1075_10": "Sukhayidamāsananti sukhaṁ nisīda idamāsanaṁ.",
  "atk-s0514a14:1076_0": "Yanti yāvadatthaṁ.",
  "atk-s0514a14:1076_1": "Icchamānāyāti sudhaṁ icchantiyā.",
  "atk-s0514a14:1076_2": "Navehi pattehīti taṅkhaṇaññeva pokkharaṇito ābhatehi allapaduminipattehi.",
  "atk-s0514a14:1076_3": "Sayanti sahatthena.",
  "atk-s0514a14:1076_4": "Sahūdakanti dakkhiṇodakasahitaṁ.",
  "atk-s0514a14:1076_5": "Sudhābhihāsīti sudhaṁ abhihari.",
  "atk-s0514a14:1076_6": "Turitoti somanassavegena turito.",
  "atk-s0514a14:1076_7": "Handāti vavassaggatthe nipāto.",
  "atk-s0514a14:1076_8": "Jitāvinīti vijayappattā hutvā.",
  "atk-s0514a14:1077_0": "Anumatāti idāni yathāruciṁ gacchāti anuññātā.",
  "atk-s0514a14:1077_1": "Udīritāti tidasapuraṁ gantvā sakkassa santike ayaṁ sudhāti udīrayi.",
  "atk-s0514a14:1077_2": "Surakaññanti devadhītaraṁ.",
  "atk-s0514a14:1077_3": "Uttamanti pavaraṁ.",
  "atk-s0514a14:1077_4": "Sā pañjalī devamanussapūjitāti pañjalī devehi ca manussehi ca pūjitā.",
  "atk-s0514a14:1077_5": "Yadāti yadā nisīdanatthāya sakkena dāpite nave kañcanapīṭhasaṅkhāte kocche sā upāvisi,",
  "atk-s0514a14:1077_6": "tadā naṁ tattha nisinnaṁ sakko ca sesadevatā ca pāricchattakapupphādīhi pūjayiṁsu.",
  "atk-s0514a14:1078_0": "Evaṁ sakko taṁ pūjetvā cintesi –",
  "atk-s0514a14:1078_1": "“kena nu kho kāraṇena kosiyo sesānaṁ adatvā imissāva sudhaṁ adāsī”ti.",
  "atk-s0514a14:1078_2": "So tassa kāraṇassa jānanatthāya puna mātaliṁ pesesi.",
  "atk-s0514a14:1078_3": "Tamatthaṁ āvi karonto satthā āha –",
  "atk-s0514a14:1079_0": "274.",
  "atk-s0514a14:1080_0": "“Tameva saṁsī punadeva mātaliṁ, sahassanetto tidasānamindo;",
  "atk-s0514a14:1081_0": "Gantvāna vākyaṁ mama brūhi kosiyaṁ, āsāya saddhā siriyā ca kosiya;",
  "atk-s0514a14:1082_0": "Hirī sudhaṁ kena malattha hetunā”ti.",
  "atk-s0514a14:1083_0": "Tattha saṁsīti abhāsi.",
  "atk-s0514a14:1083_1": "Vākyaṁ mamāti mama vākyaṁ kosiyaṁ brūhi.",
  "atk-s0514a14:1083_2": "Āsāya saddhā siriyā cāti āsāto ca saddhāto ca sirito ca hirīyeva kena hetunā sudhamalatthāti.",
  "atk-s0514a14:1084_0": "So tassa vacanaṁ sampaṭicchitvā vejayantarathamāruyha agamāsi. Tamatthaṁ pakāsento satthā āha –",
  "atk-s0514a14:1085_0": "275.",
  "atk-s0514a14:1086_0": "“Taṁ suplavatthaṁ udatārayī rathaṁ, daddallamānaṁ upakāriyasādisaṁ;",
  "atk-s0514a14:1087_0": "Jambonadīsaṁ tapaneyyasannibhaṁ, alaṅkataṁ kañcanacittasannibhaṁ.",
  "atk-s0514a14:1088_0": "276.",
  "atk-s0514a14:1089_0": "“Suvaṇṇacandettha bahū nipātitā, hatthī gavāssā kikibyagghadīpiyo;",
  "atk-s0514a14:1090_0": "Eṇeyyakā laṅghamayettha pakkhino, migettha veḷuriyamayā yudhā yutā.",
  "atk-s0514a14:1091_0": "277.",
  "atk-s0514a14:1092_0": "“Tatthassarājaharayo ayojayuṁ, dasasatāni susunāgasādise;",
  "atk-s0514a14:1093_0": "Alaṅkate kañcanajāluracchade, āveḷine saddagame asaṅgite.",
  "atk-s0514a14:1094_0": "278.",
  "atk-s0514a14:1095_0": "“Taṁ yānaseṭṭhaṁ abhiruyha mātali, disā imāyo abhinādayittha;",
  "atk-s0514a14:1096_0": "Nabhañca selañca vanappatiniñca, sasāgaraṁ pabyathayittha mediniṁ.",
  "atk-s0514a14:1097_0": "279.",
  "atk-s0514a14:1098_0": "“Sa khippameva upagamma assamaṁ, pāvāramekaṁsakato katañjalī;",
  "atk-s0514a14:1099_0": "Bahussutaṁ vuddhaṁ vinītavantaṁ, iccabravi mātali devabrāhmaṇaṁ.",
  "atk-s0514a14:1100_0": "280.",
  "atk-s0514a14:1101_0": "“Indassa vākyaṁ nisāmehi kosiya, dūto ahaṁ pucchati taṁ purindado;",
  "atk-s0514a14:1102_0": "Āsāya saddhā siriyā ca kosiya, hirī sudhaṁ kena malattha hetunā”ti.",
  "atk-s0514a14:1103_0": "Tattha taṁ suplavatthanti taṁ vejayantarathaṁ sukhena plavanatthaṁ.",
  "atk-s0514a14:1103_1": "Udatārayīti uttāresi ukkhipitvā gamanasajjamakāsi.",
  "atk-s0514a14:1103_2": "Upakāriyasādisanti upakaraṇabhaṇḍehi sadisaṁ,",
  "atk-s0514a14:1103_3": "yathā tassa aggisikhāya samānavaṇṇāni upakaraṇāni jalanti,",
  "atk-s0514a14:1103_4": "tatheva jalitanti attho.",
  "atk-s0514a14:1103_5": "Jambonadīsanti jambunadasaṅkhātaṁ rattasuvaṇṇamayaṁ īsaṁ.",
  "atk-s0514a14:1103_6": "Kañcanacittasannibhanti,",
  "atk-s0514a14:1103_7": "kañcanamayena sattaratanavicittena aṭṭhamaṅgalena samannāgataṁ.",
  "atk-s0514a14:1103_8": "Suvaṇṇacandetthāti suvaṇṇamayā candakā ettha rathe.",
  "atk-s0514a14:1103_9": "Hatthīti suvaṇṇarajatamaṇimayā hatthī.",
  "atk-s0514a14:1103_10": "Gavādīsupi eseva nayo.",
  "atk-s0514a14:1103_11": "Laṅghamayettha pakkhinoti ettha rathe laṅghamayā nānāratanamayā pakkhigaṇāpi paṭipāṭiyā ṭhitā.",
  "atk-s0514a14:1103_12": "Yudhā yutāti attano attano yudhena saddhiṁ yuttā hutvā dassitā.",
  "atk-s0514a14:1104_0": "Assarājaharayoti harivaṇṇamanomayaassarājāno.",
  "atk-s0514a14:1104_1": "Susunāgasādiseti balasampattiyā taruṇanāgasadise.",
  "atk-s0514a14:1104_2": "Kañcanajāluracchadeti kañcanajālamayena uracchadālaṅkārena samannāgate.",
  "atk-s0514a14:1104_3": "Āveḷineti āveḷasaṅkhātehi kaṇṇālaṅkārehi yutte.",
  "atk-s0514a14:1104_4": "Saddagameti patodappahāraṁ vinā saddamatteneva gamanasīle.",
  "atk-s0514a14:1104_5": "Asaṅgīteti nissaṅge sīghajave evarūpe assarāje tattha yojesunti attho.",
  "atk-s0514a14:1105_0": "Abhinādayitthāti yānasaddena ekaninnādaṁ akāsi.",
  "atk-s0514a14:1105_1": "Vanappatiniñcāti vanappatinī ca vanasaṇḍe cāti attho.",
  "atk-s0514a14:1105_2": "Pabyathayitthāti kampayittha.",
  "atk-s0514a14:1105_3": "Tattha ākāsaṭṭhakavimānakampanena nabhakampanaṁ veditabbaṁ.",
  "atk-s0514a14:1105_4": "Pāvāramekaṁsakatoti ekaṁsakatapāvāradibbavattho.",
  "atk-s0514a14:1105_5": "Vuddhanti guṇavuddhaṁ.",
  "atk-s0514a14:1105_6": "Vinītavantanti vinītena ācāravattena samannāgataṁ.",
  "atk-s0514a14:1105_7": "Iccabravīti rathaṁ ākāse ṭhapetvā otaritvā evaṁ abravi.",
  "atk-s0514a14:1105_8": "Devabrāhmaṇanti devasamaṁ brāhmaṇaṁ.",
  "atk-s0514a14:1106_0": "So tassa vacanaṁ sutvā gāthamāha –",
  "atk-s0514a14:1107_0": "281.",
  "atk-s0514a14:1108_0": "“Andhā sirī maṁ paṭibhāti mātali, saddhā aniccā pana devasārathi.",
  "atk-s0514a14:1109_0": "Āsā visaṁvādikasammatā hi me, hirī ca ariyamhi guṇe patiṭṭhitā”ti.",
  "atk-s0514a14:1110_0": "Tattha andhāti sippādisampannepi asampannepi bhajanato “andhā”ti maṁ paṭibhāti.",
  "atk-s0514a14:1110_1": "Aniccāti saddhā pana taṁ taṁ vatthuṁ pahāya aññasmiṁ aññasmiṁ uppajjanato hutvā abhāvākārena “aniccā”ti maṁ paṭibhāti.",
  "atk-s0514a14:1110_2": "Visaṁvādikasammatāti āsā pana yasmā dhanatthikā nāvāya samuddaṁ pakkhanditvā vinaṭṭhapābhatā enti,",
  "atk-s0514a14:1110_3": "tasmā “visaṁvādikā”ti maṁ paṭibhāti.",
  "atk-s0514a14:1110_4": "Ariyamhi guṇeti hirī pana hirottappasabhāvasaṅkhāte parisuddhe ariyaguṇe patiṭṭhitāti.",
  "atk-s0514a14:1111_0": "Idāni tassā guṇaṁ vaṇṇento āha –",
  "atk-s0514a14:1112_0": "282.",
  "atk-s0514a14:1113_0": "“Kumāriyo yācimā gottarakkhitā, jiṇṇā ca yā yā ca sabhattuitthiyo;",
  "atk-s0514a14:1114_0": "Tā chandarāgaṁ purisesu uggataṁ, hiriyā nivārenti sacittamattano.",
  "atk-s0514a14:1115_0": "283.",
  "atk-s0514a14:1116_0": "“Saṅgāmasīse sarasattisaṁyute, parājitānaṁ patataṁ palāyinaṁ;",
  "atk-s0514a14:1117_0": "Hiriyā nivattanti jahitva jīvitaṁ, te sampaṭicchanti punā hirīmanā.",
  "atk-s0514a14:1118_0": "284.",
  "atk-s0514a14:1119_0": "“Velā yathā sāgaravegavārinī, hirāya hi pāpajanaṁ nivārinī;",
  "atk-s0514a14:1120_0": "Taṁ sabbaloke hirimariyapūjitaṁ, indassa taṁ vedaya devasārathī”ti.",
  "atk-s0514a14:1121_0": "Tattha jiṇṇāti vidhavā.",
  "atk-s0514a14:1121_1": "Sabhattūti sasāmikā taruṇitthiyo.",
  "atk-s0514a14:1121_2": "Attanoti tā sabbāpi parapurisesu attano chandarāgaṁ uggataṁ viditvā “ayuttametaṁ amhāka”nti hiriyā sacittaṁ nivārenti,",
  "atk-s0514a14:1121_3": "pāpakammaṁ na karonti.",
  "atk-s0514a14:1121_4": "Patataṁ palāyinanti patantānañca palāyantānañca antare.",
  "atk-s0514a14:1121_5": "Jahitva jīvitanti ye hirimanto honti,",
  "atk-s0514a14:1121_6": "te attano jīvitaṁ cajitvā hiriyā nivattanti,",
  "atk-s0514a14:1121_7": "evaṁ nivattā ca pana te hirīmanā puna attano sāmikaṁ sampaṭicchanti,",
  "atk-s0514a14:1121_8": "amittahatthato mocetvā gaṇhanti.",
  "atk-s0514a14:1121_9": "Pāpajanaṁ nivārinīti pāpato janaṁ nivārinī,",
  "atk-s0514a14:1121_10": "ayameva vā pāṭho.",
  "atk-s0514a14:1121_11": "Tanti taṁ hiriṁ.",
  "atk-s0514a14:1121_12": "Ariyapūjitanti ariyehi buddhādīhi pūjitaṁ.",
  "atk-s0514a14:1121_13": "Indassa taṁ vedayāti yasmā evaṁ mahāguṇā ariyapūjitāvesā,",
  "atk-s0514a14:1121_14": "tasmā taṁ evaṁ uttamā nāmesāti indassa kathehīti.",
  "atk-s0514a14:1122_0": "Taṁ sutvā mātali gāthamāha –",
  "atk-s0514a14:1123_0": "285.",
  "atk-s0514a14:1124_0": "“Ko te imaṁ kosiya diṭṭhimodahi, brahmā mahindo atha vā pajāpati;",
  "atk-s0514a14:1125_0": "Hirāya devesu hi seṭṭhasammatā, dhītā mahindassa mahesi jāyathā”ti.",
  "atk-s0514a14:1126_0": "Tattha diṭṭhinti “hirī nāma mahāguṇā ariyapūjitā”ti laddhiṁ.",
  "atk-s0514a14:1126_1": "Odahīti hadaye pavesesi.",
  "atk-s0514a14:1126_2": "Seṭṭhasammatāti tava santike sudhāya laddhakālato paṭṭhāya indassa santike kañcanāsanaṁ labhitvā sabbadevatāhi pūjiyamānā uttamasammatā jāyatha.",
  "atk-s0514a14:1127_0": "Evaṁ tasmiṁ kathenteyeva kosiyassa taṅkhaṇaññeva cavanadhammo jāto. Atha naṁ, mātali,",
  "atk-s0514a14:1127_1": "“kosiya āyusaṅkhāro te ossaṭṭho,",
  "atk-s0514a14:1127_2": "cavanadhammopi te sampatto,",
  "atk-s0514a14:1127_3": "kiṁ te manussalokena,",
  "atk-s0514a14:1127_4": "devalokaṁ gacchāmā”ti tattha netukāmo hutvā gāthamāha –",
  "atk-s0514a14:1128_0": "286.",
  "atk-s0514a14:1129_0": "“Handehi dāni tidivaṁ apakkama, rathaṁ samāruyha mamāyitaṁ imaṁ;",
  "atk-s0514a14:1130_0": "Indo ca taṁ indasagotta kaṅkhati, ajjeva tvaṁ indasahabyataṁ vajā”ti.",
  "atk-s0514a14:1131_0": "Tattha mamāyitanti piyaṁ manāpaṁ.",
  "atk-s0514a14:1131_1": "Indasagottāti purimabhave indena samānagotta.",
  "atk-s0514a14:1131_2": "Kaṅkhatīti tavāgamanaṁ icchanto kaṅkhati.",
  "atk-s0514a14:1132_0": "Iti tasmiṁ kosiyena saddhiṁ kathenteyeva kosiyo cavitvā opapātiko devaputto hutvā āruyha dibbarathe aṭṭhāsi. Atha naṁ, mātali,",
  "atk-s0514a14:1132_1": "sakkassa santikaṁ nesi.",
  "atk-s0514a14:1132_2": "Sakko taṁ disvāva tuṭṭhamānaso attano dhītaraṁ hirideviṁ tassa aggamahesiṁ katvā adāsi,",
  "atk-s0514a14:1132_3": "aparimāṇamassa issariyaṁ ahosi.",
  "atk-s0514a14:1132_4": "Tamatthaṁ viditvā “anomasattānaṁ kammaṁ nāma evaṁ visujjhatī”ti satthā osānagāthamāha –",
  "atk-s0514a14:1133_0": "287.",
  "atk-s0514a14:1134_0": "“Evaṁ visujjhanti apāpakammino, atho suciṇṇassa phalaṁ na nassati;",
  "atk-s0514a14:1135_0": "Ye keci maddakkhu sudhāya bhojanaṁ, sabbeva te indasahabyataṁ gatā”ti.",
  "atk-s0514a14:1136_0": "Tattha apāpakamminoti apāpakammā sattā evaṁ visujjhanti ye keci maddakkhūti ye keci sattā tasmiṁ himavantapadese",
  "atk-s0514a14:1136_1": "tadā kosiyena hiriyā dīyamānaṁ sudhābhojanaṁ addasaṁsu.",
  "atk-s0514a14:1136_2": "Sabbeva teti te sabbepi taṁ dānaṁ anumoditvā cittaṁ pasādetvā indasahabyataṁ gatāti.",
  "atk-s0514a14:1137_0": "Satthā imaṁ dhammadesanaṁ āharitvā “na,",
  "atk-s0514a14:1137_1": "bhikkhave, idāneva,",
  "atk-s0514a14:1137_2": "pubbepetaṁ adānābhirataṁ thaddhamacchariyaṁ samānaṁ ahaṁ damesiṁyevā”ti vatvā jātakaṁ samodhānesi “tadā hirī devatā uppalavaṇṇā ahosi,",
  "atk-s0514a14:1137_3": "kosiyo dānapati bhikkhu,",
  "atk-s0514a14:1137_4": "pañcasikho anuruddho,",
  "atk-s0514a14:1137_5": "mātali ānando,",
  "atk-s0514a14:1137_6": "sūriyo kassapo,",
  "atk-s0514a14:1137_7": "cando moggallāno,",
  "atk-s0514a14:1137_8": "nārado sāriputto,",
  "atk-s0514a14:1137_9": "sakko ahameva ahosi”nti.",
  "atk-s0514a14:1138_0": "Sudhābhojanajātakavaṇṇanā tatiyā.",
  "atk-s0514a14:1140_0": "[536] 4. Kuṇālajātakavaṇṇanā",
  "atk-s0514a14:1141_0": "Evamakkhāyatīti idaṁ satthā kuṇāladahe viharanto anabhiratipīḷite pañcasate bhikkhū ārabbha kathesi.",
  "atk-s0514a14:1141_1": "Tatrāyaṁ anupubbikathā –",
  "atk-s0514a14:1141_2": "sākiyakoliyā kira kapilavatthunagarassa ca koliyanagarassa ca antare rohiṇiṁ nāma nadiṁ ekenevāvaraṇena bandhāpetvā sassāni kārenti.",
  "atk-s0514a14:1141_3": "Atha jeṭṭhamūlamāse sassesu milāyantesu ubhayanagaravāsīnampi kammakārā sannipatiṁsu.",
  "atk-s0514a14:1141_4": "Tattha koliyanagaravāsino vadiṁsu –",
  "atk-s0514a14:1141_5": "“idaṁ udakaṁ ubhayato nīhariyamānaṁ neva tumhākaṁ,",
  "atk-s0514a14:1141_6": "na amhākaṁ pahossati,",
  "atk-s0514a14:1141_7": "amhākaṁ pana sassaṁ ekaudakeneva nipphajjissati,",
  "atk-s0514a14:1141_8": "idaṁ udakaṁ amhākaṁ dethā”ti.",
  "atk-s0514a14:1141_9": "Kapilavatthuvāsino vadiṁsu –",
  "atk-s0514a14:1141_10": "“tumhesu koṭṭhe pūretvā ṭhitesu mayaṁ rattasuvaṇṇanīlamaṇikāḷakahāpaṇe gahetvā na sakkhissāma pacchipasibbakādihatthā tumhākaṁ gharadvāre vicarituṁ,",
  "atk-s0514a14:1141_11": "amhākampi sassaṁ ekeneva udakena nipphajjissati,",
  "atk-s0514a14:1141_12": "idaṁ udakaṁ amhākaṁ dethā”ti.",
  "atk-s0514a14:1141_13": "“Na mayaṁ dassāmā”ti?",
  "atk-s0514a14:1141_14": "“Mayampi na dassāmā”ti.",
  "atk-s0514a14:1141_15": "Evaṁ kalahaṁ vaḍḍhetvā eko uṭṭhāya ekassa pahāraṁ adāsi,",
  "atk-s0514a14:1141_16": "sopi aññassāti evaṁ aññamaññaṁ paharitvā rājakulānaṁ jātiṁ ghaṭṭetvā kalahaṁ pavattesuṁ.",
  "atk-s0514a14:1142_0": "Koliyakammakārā vadanti –",
  "atk-s0514a14:1142_1": "“tumhe kapilavatthuvāsike sākiyadārake gahetvā gajjatha,",
  "atk-s0514a14:1142_2": "ye soṇasiṅgālādayo viya attano bhaginīhi saddhiṁ vasiṁsu,",
  "atk-s0514a14:1142_3": "etesaṁ hatthiassādayo vā phalakāvudhāni vā amhākaṁ kiṁ karissantī”ti?",
  "atk-s0514a14:1142_4": "Sākiyakammakārā vadanti –",
  "atk-s0514a14:1142_5": "“tumhe dāni kuṭṭhino dārake gahetvā gajjatha,",
  "atk-s0514a14:1142_6": "ye anāthā niggatikā tiracchānā viya kolarukkhe vasiṁsu,",
  "atk-s0514a14:1142_7": "etesaṁ hatthiassādayo vā phalakāvudhāni vā amhākaṁ kiṁ karissantī”ti?",
  "atk-s0514a14:1142_8": "Te gantvā tasmiṁ kamme niyuttaamaccānaṁ kathesuṁ,",
  "atk-s0514a14:1142_9": "amaccā rājakulānaṁ kathesuṁ.",
  "atk-s0514a14:1142_10": "Tato sākiyā “bhaginīhi saddhiṁ saṁvāsikānaṁ thāmañca balañca dassessāmā”ti yuddhasajjā nikkhamiṁsu.",
  "atk-s0514a14:1142_11": "Koliyāpi “kolarukkhavāsīnaṁ thāmañca balañca dassessāmā”ti yuddhasajjā nikkhamiṁsu.",
  "atk-s0514a14:1142_12": "Apare panācariyā “sākiyakoliyānaṁ dāsīsu udakatthāya nadiṁ gantvā cumbaṭāni bhūmiyaṁ nikkhipitvā sukhakathāya",
  "atk-s0514a14:1142_13": "sannisinnāsu ekissā cumbaṭaṁ ekā sakasaññāya gaṇhi,",
  "atk-s0514a14:1142_14": "taṁ nissāya ‘mama cumbaṭaṁ,",
  "atk-s0514a14:1142_15": "tava cumbaṭa’nti kalahe pavatte kamena ubhayanagaravāsino dāsakammakārā ceva sevakagāmabhojakāmaccauparājāno",
  "atk-s0514a14:1142_16": "cāti sabbe yuddhasajjā nikkhamiṁsū”ti vadanti.",
  "atk-s0514a14:1142_17": "Imamhā pana nayā purimanayova bahūsu aṭṭhakathāsu āgato,",
  "atk-s0514a14:1142_18": "yuttarūpo cāti sveva gahetabbo.",
  "atk-s0514a14:1143_0": "Te pana sāyanhasamaye yuddhasajjā nikkhamissantīti tasmiṁ samaye bhagavā sāvatthiyaṁ viharanto paccūsasamaye",
  "atk-s0514a14:1143_1": "lokaṁ volokento ime evaṁ yuddhasajje nikkhante addasa,",
  "atk-s0514a14:1143_2": "disvā ca “mayi gate esa kalaho vūpasamissati nu kho,",
  "atk-s0514a14:1143_3": "no”ti upadhārento “ahamettha gantvā kalahavūpasamatthaṁ tīṇi jātakāni kathessāmi,",
  "atk-s0514a14:1143_4": "tato kalaho vūpasamissati,",
  "atk-s0514a14:1143_5": "atha sāmaggidīpanatthāya dve jātakāni kathetvā attadaṇḍasuttaṁ desessāmi,",
  "atk-s0514a14:1143_6": "desanaṁ sutvā ubhayanagaravāsino aḍḍhateyyāni aḍḍhateyyāni kumārasatāni dassanti,",
  "atk-s0514a14:1143_7": "ahaṁ te pabbājessāmi,",
  "atk-s0514a14:1143_8": "mahanto samāgamo bhavissatī”ti sanniṭṭhānaṁ katvā pātova sarīrapaṭijagganaṁ katvā sāvatthiyaṁ piṇḍāya",
  "atk-s0514a14:1143_9": "caritvā piṇḍapātapaṭikkanto sāyanhasamaye gandhakuṭito nikkhamitvā kassaci anārocetvā sayameva pattacīvaramādāya",
  "atk-s0514a14:1143_10": "dvinnaṁ senānaṁ antare ākāse pallaṅkaṁ ābhujitvā tesaṁ saṁvegajananatthaṁ divā andhakāraṁ kātuṁ kesaraṁsiyo",
  "atk-s0514a14:1143_11": "vissajjento nisīdi.",
  "atk-s0514a14:1143_12": "Atha nesaṁ saṁviggamānasānaṁ attānaṁ dassento chabbaṇṇā buddharaṁsiyo vissajjesi.",
  "atk-s0514a14:1143_13": "Kapilavatthuvāsinopi bhagavantaṁ disvā “amhākaṁ ñātiseṭṭho satthā āgato,",
  "atk-s0514a14:1143_14": "diṭṭho nu kho tena amhākaṁ kalahakaraṇabhāvo”ti cintetvā “na kho pana sakkā satthari āgate amhehi parassa sarīre satthaṁ pātetuṁ,",
  "atk-s0514a14:1143_15": "koliyanagaravāsino amhe hanantu vā bajjhantu vā”ti āvudhāni chaḍḍesuṁ.",
  "atk-s0514a14:1143_16": "Koliyanagaravāsinopi tatheva akaṁsu.",
  "atk-s0514a14:1144_0": "Atha bhagavā otaritvā ramaṇīye padese vālukapuline paññattavarabuddhāsane nisīdi anopamāya buddhasiriyā virocamāno.",
  "atk-s0514a14:1144_1": "Tepi rājāno bhagavantaṁ vanditvā nisīdiṁsu.",
  "atk-s0514a14:1144_2": "Atha ne satthā jānantova “kasmā āgatattha,",
  "atk-s0514a14:1144_3": "mahārājā”ti pucchi. “Neva, bhante,",
  "atk-s0514a14:1144_4": "nadidassanatthāya,",
  "atk-s0514a14:1144_5": "na kīḷanatthāya,",
  "atk-s0514a14:1144_6": "apica kho pana imasmiṁ ṭhāne saṅgāmaṁ paccupaṭṭhāpetvā āgatamhā”ti.",
  "atk-s0514a14:1144_7": "“Kiṁ nissāya vo kalaho,",
  "atk-s0514a14:1144_8": "mahārājā”ti?",
  "atk-s0514a14:1144_9": "“Udakaṁ nissāya bhante”ti.",
  "atk-s0514a14:1144_10": "“Udakaṁ kiṁ agghati mahārājā”ti?",
  "atk-s0514a14:1144_11": "“Appagghaṁ,",
  "atk-s0514a14:1144_12": "bhante”ti.",
  "atk-s0514a14:1144_13": "“Pathavī nāma kiṁ agghati,",
  "atk-s0514a14:1144_14": "mahārājā”ti? “Anagghā,",
  "atk-s0514a14:1144_15": "bhante”ti.",
  "atk-s0514a14:1144_16": "“Khattiyā kiṁ agghanti,",
  "atk-s0514a14:1144_17": "mahārājā”ti?",
  "atk-s0514a14:1144_18": "“Khattiyā nāma anagghā,",
  "atk-s0514a14:1144_19": "bhante”ti.",
  "atk-s0514a14:1144_20": "“Appagghaṁ udakaṁ nissāya kasmā anagghe khattiye nāsetha, mahārāja,",
  "atk-s0514a14:1144_21": "kalahasmiñhi assādo nāma natthi,",
  "atk-s0514a14:1144_22": "kalahavasena hi mahārājā ekāya rukkhadevatāya kāḷasīhena saddhiṁ baddhāghāto sakalampi imaṁ kappaṁ anuppattoyevā”ti vatvā phandanajātakaṁ kathesi.",
  "atk-s0514a14:1144_23": "Tato “parapattiyena nāma mahārājā na bhavitabbaṁ,",
  "atk-s0514a14:1144_24": "parapattiyā hi hutvā ekassa sasassa kathāya tiyojanasahassavitthate himavante catuppadagaṇā mahāsamuddaṁ pakkhandino ahesuṁ,",
  "atk-s0514a14:1144_25": "tasmā parapattiyena na bhavitabba”nti vatvā daddarajātakaṁ kathesi.",
  "atk-s0514a14:1144_26": "Tato “kadāci mahārājā dubbalopi mahabbalassa randhaṁ passati,",
  "atk-s0514a14:1144_27": "kadāci mahabbalopi dubbalassa randhaṁ passati,",
  "atk-s0514a14:1144_28": "laṭukikāpi hi sakuṇikā hatthināgaṁ ghātesī”ti vatvā laṭukikajātakaṁ kathesi.",
  "atk-s0514a14:1144_29": "Evaṁ kalahavūpasamanatthāya tīṇi jātakāni kathetvā sāmaggiparidīpanatthāya dve jātakāni kathesi.",
  "atk-s0514a14:1144_30": "“Samaggānañhi mahārājā koci otāraṁ nāma passituṁ na sakkotī”ti vatvā rukkhadhammajātakaṁ kathesi.",
  "atk-s0514a14:1144_31": "Tato “samaggānaṁ mahārājā koci vivaraṁ passituṁ nāsakkhi,",
  "atk-s0514a14:1144_32": "yadā pana aññamaññaṁ vivādamakaṁsu,",
  "atk-s0514a14:1144_33": "atha ne eko nesādaputto jīvitakkhayaṁ pāpetvā ādāya gato,",
  "atk-s0514a14:1144_34": "vivāde assādo nāma natthī”ti vatvā vaṭṭakajātakaṁ kathesi.",
  "atk-s0514a14:1144_35": "Evaṁ imāni pañca jātakāni kathetvā avasāne attadaṇḍasuttaṁ kathesi.",
  "atk-s0514a14:1145_0": "Atha rājāno pasannā “sace satthā nāgamissa,",
  "atk-s0514a14:1145_1": "mayaṁ aññamaññaṁ vadhitvā lohitanadiṁ pavattayissāma,",
  "atk-s0514a14:1145_2": "satthāraṁ nissāya no jīvitaṁ laddhaṁ.",
  "atk-s0514a14:1145_3": "Sace pana satthā agāraṁ ajjhāvasissa,",
  "atk-s0514a14:1145_4": "dvisahassadīpaparivāraṁ catumahādīparajjaṁ hatthagataṁ abhavissa,",
  "atk-s0514a14:1145_5": "atirekasahassaṁ kho panassa puttā abhavissaṁsu,",
  "atk-s0514a14:1145_6": "tato khattiyaparivārova avicarissa,",
  "atk-s0514a14:1145_7": "taṁ kho panesa sampattiṁ pahāya nikkhamitvā sambodhiṁ patto,",
  "atk-s0514a14:1145_8": "idānipi khattiyaparivārova vicaratū”ti ubhayanagaravāsino aḍḍhateyyāni aḍḍhateyyāni kumārasatāni adaṁsu.",
  "atk-s0514a14:1145_9": "Bhagavā te pabbājetvā mahāvanaṁ agamāsi.",
  "atk-s0514a14:1145_10": "Punadivasato paṭṭhāya tehi parivuto ekadā kapilavatthunagare ekadā koliyanagareti dvīsu nagaresu piṇḍāya carati.",
  "atk-s0514a14:1145_11": "Ubhayanagaravāsino mahāsakkāraṁ kariṁsu.",
  "atk-s0514a14:1145_12": "Tesaṁ garugāravena na attano ruciyā pabbajitānaṁ anabhirati uppajji.",
  "atk-s0514a14:1145_13": "Purāṇadutiyikāyopi nesaṁ anabhiratijananatthāya taṁ taṁ vatvā sāsanaṁ pesesuṁ.",
  "atk-s0514a14:1145_14": "Te atirekataraṁ ukkaṇṭhiṁsu.",
  "atk-s0514a14:1145_15": "Bhagavā āvajjento tesaṁ anabhiratabhāvaṁ ñatvā “ime bhikkhū mādisena buddhena saddhiṁ ekato vasantā ukkaṇṭhanti,",
  "atk-s0514a14:1145_16": "kathaṁ rūpā nu kho tesaṁ dhammakathā sappāyā”ti upadhārento kuṇāladhammadesanaṁ passi.",
  "atk-s0514a14:1145_17": "Athassa etadahosi –",
  "atk-s0514a14:1145_18": "“ahaṁ ime bhikkhū himavantaṁ netvā kuṇālakathāya nesaṁ mātugāmadosaṁ pakāsetvā anabhiratiṁ haritvā sotāpattimaggaṁ dassāmī”ti.",
  "atk-s0514a14:1146_0": "So pubbaṇhasamayaṁ nivāsetvā pattacīvaramādāya kapilavatthuṁ piṇḍāya caritvā pacchābhattaṁ piṇḍapātapaṭikkanto",
  "atk-s0514a14:1146_1": "bhattakiccavelāyameva te pañcasate bhikkhū āmantetvā “diṭṭhapubbo vo,",
  "atk-s0514a14:1146_2": "bhikkhave,",
  "atk-s0514a14:1146_3": "ramaṇīyo himavantapadeso”ti pucchi. “Nohetaṁ,",
  "atk-s0514a14:1146_4": "bhante”ti.",
  "atk-s0514a14:1146_5": "“Gacchissatha pana himavantacārika”nti? “Bhante,",
  "atk-s0514a14:1146_6": "aniddhimanto mayaṁ kathaṁ gamissāmā”ti.",
  "atk-s0514a14:1146_7": "“Sace pana vo koci gahetvā gaccheyya,",
  "atk-s0514a14:1146_8": "gaccheyyāthā”ti? “Āma,",
  "atk-s0514a14:1146_9": "bhante”ti.",
  "atk-s0514a14:1146_10": "Satthā sabbepi te attano iddhiyā gahetvā ākāse uppatitvā himavantaṁ gantvā gaganatale ṭhitova ramaṇīye",
  "atk-s0514a14:1146_11": "himavantapadese kañcanapabbataṁ rajatapabbataṁ maṇipabbataṁ hiṅgulikapabbataṁ añjanapabbataṁ sānupabbataṁ",
  "atk-s0514a14:1146_12": "phalikapabbatanti nānāvidhe pabbate,",
  "atk-s0514a14:1146_13": "pañca mahānadiyo,",
  "atk-s0514a14:1146_14": "kaṇṇamuṇḍakaṁ rathakāraṁ sīhapapātaṁ chaddantaṁ tiyaggaḷaṁ anotattaṁ kuṇāladahanti satta dahe dassesi.",
  "atk-s0514a14:1146_15": "Himavanto ca nāma mahā pañcayojanasatubbedho tiyojanasahassavitthato,",
  "atk-s0514a14:1146_16": "tassa imaṁ ramaṇīyaṁ ekadesaṁ attano ānubhāvena dassesi.",
  "atk-s0514a14:1146_17": "Tattha katanivāsāni sīhabyagghahatthikulādīni catuppadānipi ekadesato dassesi.",
  "atk-s0514a14:1146_18": "Tattha ārāmarāmaṇeyyakādīni pupphūpagaphalūpage rukkhe nānāvidhe sakuṇasaṅghe jalajathalajapupphāni himavantassa puratthimapasse suvaṇṇatalaṁ,",
  "atk-s0514a14:1146_19": "pucchimapasse hiṅgulatalaṁ dassesi.",
  "atk-s0514a14:1146_20": "Imesaṁ rāmaṇeyyakānaṁ diṭṭhakālato paṭṭhāya tesaṁ bhikkhūnaṁ purāṇadutiyikāsu chandarāgo pahīno.",
  "atk-s0514a14:1147_0": "Atha satthā te bhikkhū gahetvā ākāsato otaritvā himavantapacchimapasse saṭṭhiyojanike manosilātale sattayojanikassa",
  "atk-s0514a14:1147_1": "kappaṭṭhikasālarukkhassa heṭṭhā tiyojanikāya manosilātalāya tehi bhikkhūhi parivuto chabbaṇṇarasmiyo",
  "atk-s0514a14:1147_2": "vissajjento aṇṇavakucchiṁ khobhetvā jalamāno sūriyo viya nisīditvā madhurassaraṁ nicchārento te bhikkhū",
  "atk-s0514a14:1147_3": "āmantesi –",
  "atk-s0514a14:1147_4": "“bhikkhave,",
  "atk-s0514a14:1147_5": "imasmiṁ himavante tumhehi adiṭṭhapubbaṁ pucchathā”ti.",
  "atk-s0514a14:1147_6": "Tasmiṁ khaṇe dve citrakokilā ubhosu koṭīsu daṇḍakaṁ mukhena ḍaṁsitvā majjhe attano sāmikaṁ nisīdāpetvā aṭṭha citrakokilā purato,",
  "atk-s0514a14:1147_7": "aṭṭha pacchato,",
  "atk-s0514a14:1147_8": "aṭṭha vāmato,",
  "atk-s0514a14:1147_9": "aṭṭha dakkhiṇato,",
  "atk-s0514a14:1147_10": "aṭṭha heṭṭhā,",
  "atk-s0514a14:1147_11": "aṭṭha upari chāyaṁ katvā evaṁ citrakokilaṁ parivāretvā ākāsenāgacchanti.",
  "atk-s0514a14:1147_12": "Atha te bhikkhū taṁ sakuṇasaṅghaṁ disvā satthāraṁ pucchiṁsu –",
  "atk-s0514a14:1147_13": "“ke nāmete,",
  "atk-s0514a14:1147_14": "bhante sakuṇā”ti?",
  "atk-s0514a14:1147_15": "“Bhikkhave,",
  "atk-s0514a14:1147_16": "esa mama porāṇako vaṁso,",
  "atk-s0514a14:1147_17": "mayā ṭhapitā paveṇī,",
  "atk-s0514a14:1147_18": "maṁ tāva pubbe evaṁ paricariṁsu,",
  "atk-s0514a14:1147_19": "tadā panesa sakuṇagaṇo mahā ahosi,",
  "atk-s0514a14:1147_20": "aḍḍhuḍḍhāni dijakaññāsahassāni maṁ paricariṁsu.",
  "atk-s0514a14:1147_21": "Anupubbena parihāyitvā idāni ettako jāto”ti.",
  "atk-s0514a14:1147_22": "“Kathaṁ evarūpe pana, bhante,",
  "atk-s0514a14:1147_23": "vanasaṇḍe etā dijakaññāyo tumhe paricariṁsū”ti?",
  "atk-s0514a14:1147_24": "Atha nesaṁ satthā “tena hi,",
  "atk-s0514a14:1147_25": "bhikkhave,",
  "atk-s0514a14:1147_26": "suṇāthā”ti satiṁ upaṭṭhāpetvā atītaṁ āharitvā dassento āha –",
  "atk-s0514a14:1148_0": "“Evamakkhāyati evamanusūyati,",
  "atk-s0514a14:1148_1": "sabbosadhadharaṇidhare nekapupphamālyavitate gajagavajamahiṁsarurucamarapasadakhaggagokaṇṇasīhabyagghadīpiacchakokataracchauddārakadali-",
  "atk-s0514a14:1148_2": "migabiḷārasasakaṇṇikānucarite ākiṇṇanelamaṇḍalamahāvarāhanāgakulakareṇusaṅghādhivuṭṭhe issamigasākhamigasarabhamigaeṇīmigavātamigapasadamigapurisālukimpurisayakkharakkha-",
  "atk-s0514a14:1148_3": "sanisevite amajjavamañjarīdharapahaṭṭhapupphaphusitaggānekapādapagaṇavitake kuraracakoravāraṇamayūraparabhatajīvañjīvakacelāvakabhiṅkārakaravīkamattavihaṅgagaṇasatatasampaghuṭṭhe",
  "atk-s0514a14:1148_4": "añjanamanosilāharitālahiṅgulakahemarajatakanakānekadhātu- satavinaddhapaṭimaṇḍitapadese evarūpe khalu,  bho,",
  "atk-s0514a14:1148_5": "ramme vanasaṇḍe kuṇālo nāma sakuṇo paṭivasati ativiya citto ativiya cittapattacchadano”.",
  "atk-s0514a14:1149_0": "“Tasseva khalu, bho,",
  "atk-s0514a14:1149_1": "kuṇālassa sakuṇassa aḍḍhuḍḍhāni itthisahassāni paricārikā dijakaññāyo,",
  "atk-s0514a14:1149_2": "atha khalu, bho,",
  "atk-s0514a14:1149_3": "dve dijakaññāyo kaṭṭhaṁ mukhena ḍaṁsitvā taṁ kuṇālaṁ sakuṇaṁ majjhe nisīdāpetvā uḍḍentimā naṁ kuṇālaṁ",
  "atk-s0514a14:1149_4": "sakuṇaṁ addhānapariyāyapathe kilamatho ubbāhetthā”ti.",
  "atk-s0514a14:1150_0": "“Pañcasatā dijakaññāyo heṭṭhato heṭṭhato uḍḍenti ‘sacāyaṁ kuṇālo sakuṇo āsanā paripatissati,",
  "atk-s0514a14:1150_1": "mayaṁ taṁ pakkhehi paṭiggahessāmā’ti.",
  "atk-s0514a14:1151_0": "“Pañcasatā dijakaññāyo uparūpari uḍḍenti ‘mā naṁ kuṇālaṁ sakuṇaṁ ātapo paritāpesī’ti.",
  "atk-s0514a14:1152_0": "“Pañcasatā dijakaññāyo ubhatopassena uḍḍenti ‘mā naṁ kuṇālaṁ sakuṇaṁ sītaṁ vā uṇhaṁ vā tiṇaṁ vā rajo vā vāto vā ussāvo vā upapphusī’ti.",
  "atk-s0514a14:1153_0": "“Pañcasatā dijakaññāyo purato purato uḍḍenti ‘mā naṁ kuṇālaṁ sakuṇaṁ gopālakā vā pasupālakā vā tiṇahārakā",
  "atk-s0514a14:1153_1": "vā kaṭṭhahārakā vā vanakammikā vā kaṭṭhena vā kaṭhalena vā pāṇinā vā leḍḍunā vā daṇḍena vā satthena vā",
  "atk-s0514a14:1153_2": "sakkharāhi vā pahāraṁ adaṁsu,",
  "atk-s0514a14:1153_3": "māyaṁ kuṇālo sakuṇo gacchehi vā latāhi vā rukkhehi vā sākhāhi vā thambhehi vā pāsāṇehi vā balavantehi vā pakkhīhi saṅgamesī’ti.",
  "atk-s0514a14:1154_0": "“Pañcasatā dijakaññāyo pacchato pacchato uḍḍenti saṇhāhi sakhilāhi mañjūhi madhurāhi vācāhi samudācarantiyo",
  "atk-s0514a14:1154_1": "‘māyaṁ kuṇālo sakuṇo āsane pariyukkaṇṭhī’ti.",
  "atk-s0514a14:1155_0": "“Pañcasatā dijakaññāyo disodisaṁ uḍḍenti anekarukkhavividhavikatiphalamāharantiyo ‘māyaṁ kuṇālo sakuṇo khudāya parikilamitthā’ti.",
  "atk-s0514a14:1156_0": "“Atha khalu, bho,",
  "atk-s0514a14:1156_1": "tā dijakaññāyo taṁ kuṇālaṁ sakuṇaṁ ārāmeneva ārāmaṁ,",
  "atk-s0514a14:1156_2": "uyyāneneva uyyānaṁ,",
  "atk-s0514a14:1156_3": "nadītittheneva nadītitthaṁ,",
  "atk-s0514a14:1156_4": "pabbatasikhareneva pabbatasikharaṁ,",
  "atk-s0514a14:1156_5": "ambavaneneva ambavanaṁ,",
  "atk-s0514a14:1156_6": "jambuvaneneva jambuvanaṁ,",
  "atk-s0514a14:1156_7": "labujavaneneva labujavanaṁ,",
  "atk-s0514a14:1156_8": "nāḷikerasañcāriyeneva nāḷikerasañcāriyaṁ khippameva abhisambhonti ratitthāya.",
  "atk-s0514a14:1157_0": "“Atha khalu, bho,",
  "atk-s0514a14:1157_1": "kuṇālo sakuṇo tāhi dijakaññāhi divasaṁ paribyūḷho evaṁ apasādeti ‘nassatha tumhe vasaliyo,",
  "atk-s0514a14:1157_2": "vinassatha tumhe vasiliyo coriyo dhuttiyo asatiyo lahucittāyo katassa appaṭikārikāyo anilo viya yenakāmaṁgamāyo”’ ti.",
  "atk-s0514a14:1158_0": "Tatrāyaṁ atthavaṇṇanā –",
  "atk-s0514a14:1158_1": "bhikkhave,",
  "atk-s0514a14:1158_2": "so vanasaṇḍo evaṁ akkhāyati evañca anusūyati. Kinti?",
  "atk-s0514a14:1158_3": "Sabbosadhadharaṇidhareti vitthāro.",
  "atk-s0514a14:1158_4": "Tattha sabbosadhadharaṇidhareti mūlatacapattapupphādisabbosadhadharāya dharaṇiyā samannāgateti attho,",
  "atk-s0514a14:1158_5": "sabbosadhayutto vā dharaṇidharo.",
  "atk-s0514a14:1158_6": "So hi padeso sabbosadhadharaṇidharoti evamakkhāyati evañca anusūyati,",
  "atk-s0514a14:1158_7": "tasmiṁ vanasaṇḍeti vuttaṁ hoti.",
  "atk-s0514a14:1158_8": "Sesapadayojanāyapi eseva nayo.",
  "atk-s0514a14:1158_9": "Nekapupphamālyavitateti anekehi phalatthāya uppannapupphehi ceva piḷandhanamālyehi ca vitate.",
  "atk-s0514a14:1158_10": "Rurūti suvaṇṇavaṇṇā migā.",
  "atk-s0514a14:1158_11": "Uddārāti uddā.",
  "atk-s0514a14:1158_12": "Biḷārāti mahābiḷārā.",
  "atk-s0514a14:1158_13": "Nelamaṇḍalaṁ vuccati taruṇabhiṅkacchāpamaṇḍalaṁ.",
  "atk-s0514a14:1158_14": "Mahāvarāhāti mahāhatthino,",
  "atk-s0514a14:1158_15": "ākiṇṇanelamaṇḍalamahāvarāhena gocariyādibhedena dasavidhena nāgakulena ceva kareṇusaṅghena ca adhivuṭṭheti attho.",
  "atk-s0514a14:1158_16": "Issamigāti kāḷasīhā.",
  "atk-s0514a14:1158_17": "Vātamigāti mahāvātamigā.",
  "atk-s0514a14:1158_18": "Pasadamigāti citramigā.",
  "atk-s0514a14:1158_19": "Purisālūti vaḷavāmukhayakkhiniyo.",
  "atk-s0514a14:1158_20": "Kimpurisāti devakinnaracandakinnaradumakinnaradaṇḍamāṇavakakonti- sakuṇakaṇṇapāvuraṇādibhedā kinnarā.",
  "atk-s0514a14:1158_21": "Amajjavamañjarīdharapahaṭṭhapupphaphusitaggānekapādapagaṇavitateti makuladharehi ceva mañjarīdharehi",
  "atk-s0514a14:1158_22": "ca supupphitehi ca aggamattapupphitehi ca anekehi pādapagaṇehi vitate.",
  "atk-s0514a14:1158_23": "Vāraṇā nāma hatthiliṅgasakuṇā.",
  "atk-s0514a14:1158_24": "Celāvakātipi ete sakuṇāyeva.",
  "atk-s0514a14:1158_25": "Hemañca kanakañcāti dve suvaṇṇajātiyo.",
  "atk-s0514a14:1158_26": "Etehi añjanādīhi anekadhātusatehi anekehi vaṇṇadhāturāsīhi vinaddhapaṭimaṇḍitapadese.",
  "atk-s0514a14:1158_27": "Bhoti dhammālapanamattametaṁ.",
  "atk-s0514a14:1158_28": "Cittoti mukhatuṇḍakepi heṭṭhāudarabhāgepi citrova.",
  "atk-s0514a14:1159_0": "Aḍḍhuḍḍhānīti aḍḍhacatutthāni,",
  "atk-s0514a14:1159_1": "tīṇi sahassāni pañceva satānīti attho.",
  "atk-s0514a14:1159_2": "Addhānapariyāyapatheti addhānasaṅkhāte gamanamagge.",
  "atk-s0514a14:1159_3": "Ubbāhetthāti bādhayittha.",
  "atk-s0514a14:1159_4": "Upapphusīti upagantvā phusi.",
  "atk-s0514a14:1159_5": "Pahāraṁ adaṁsūti ettha “mā na”nti padassa sāmivasena attho veditabbo.",
  "atk-s0514a14:1159_6": "Saṅgamesīti samāgacchi.",
  "atk-s0514a14:1159_7": "Saṇhāhīti maṭṭhāhi.",
  "atk-s0514a14:1159_8": "Sakhilāhīti piyāhi.",
  "atk-s0514a14:1159_9": "Mañjūhīti sakhilāhi.",
  "atk-s0514a14:1159_10": "Madhurāhīti madhurassarāhi.",
  "atk-s0514a14:1159_11": "Samudācarantiyoti gandhabbakaraṇavasena paricarantiyo.",
  "atk-s0514a14:1159_12": "Anekarukkhavividhavikatiphalanti anekehi rukkhehi vividhavikatiphalaṁ.",
  "atk-s0514a14:1159_13": "Ārāmeneva ārāmanti pupphārāmādīsu aññatarena ārāmeneva aññataraṁ ārāmaṁ nentīti attho.",
  "atk-s0514a14:1159_14": "Uyyānādīsupi eseva nayo.",
  "atk-s0514a14:1159_15": "Nāḷikerasañcāriyenevāti nāḷikeravaneneva aññaṁ nāḷikeravanaṁ.",
  "atk-s0514a14:1159_16": "Atisambhontīti evaṁ netvā tattha naṁ khippaññeva ratitthāya pāpuṇanti.",
  "atk-s0514a14:1160_0": "Divasaṁ paribyūḷhoti sakaladivasaṁ paribyūḷho.",
  "atk-s0514a14:1160_1": "Apasādetīti tā kira taṁ evaṁ divasaṁ paricaritvā nivāsarukkhe otāretvā parivāretvā rukkhasākhāsu nisīditvā",
  "atk-s0514a14:1160_2": "“appeva nāma madhuravacanaṁ labheyyāmā”ti patthayantiyo iminā uyyojitakāle attano vasanaṭṭhānaṁ gamissāmāti vasanti.",
  "atk-s0514a14:1160_3": "Kuṇālarājā pana tā uyyojento “nassathā”tiādivacanehi apasādeti.",
  "atk-s0514a14:1160_4": "Tattha nassathāti gacchatha.",
  "atk-s0514a14:1160_5": "Vinassathāti sabbatobhāgena nassatha.",
  "atk-s0514a14:1160_6": "Gehe dhanadhaññādīnaṁ nāsanena coriyo,",
  "atk-s0514a14:1160_7": "bahumāyatāya dhuttiyo,",
  "atk-s0514a14:1160_8": "naṭṭhassatitāya asatiyo,",
  "atk-s0514a14:1160_9": "anavaṭṭhitacittatāya lahucittāyo,",
  "atk-s0514a14:1160_10": "katavināsanena mittadubbhitāya katassa appaṭikārikāyoti.",
  "atk-s0514a14:1161_0": "Evañca pana vatvā “iti kho,",
  "atk-s0514a14:1161_1": "bhikkhave,",
  "atk-s0514a14:1161_2": "ahaṁ tiracchānagatopi itthīnaṁ akataññutaṁ bahumāyataṁ anācārataṁ dussīlatañca jānāmi,",
  "atk-s0514a14:1161_3": "tadāpāhaṁ tāsaṁ vase avattitvā tā eva attano vase vattemī”ti imāya kathāya tesaṁ bhikkhūnaṁ anabhiratiṁ haritvā satthā tuṇhī ahosi.",
  "atk-s0514a14:1161_4": "Tasmiṁ khaṇe dve kāḷakokilā sāmikaṁ daṇḍakena ukkhipitvā heṭṭhābhāgādīsu catasso catasso hutvā taṁ padesaṁ āgamiṁsu.",
  "atk-s0514a14:1161_5": "Te bhikkhū tāpi disvā satthāraṁ pucchiṁsu.",
  "atk-s0514a14:1161_6": "Satthā “pubbe,",
  "atk-s0514a14:1161_7": "bhikkhave,",
  "atk-s0514a14:1161_8": "mama sahāyo puṇṇamukho nāma phussakokilo ahosi,",
  "atk-s0514a14:1161_9": "tassāyaṁ vaṁso”ti vatvā purimanayeneva tehi bhikkhūhi pucchito āha –",
  "atk-s0514a14:1162_0": "“Tasseva khalu, bho,",
  "atk-s0514a14:1162_1": "himavato pabbatarājassa puratthimadisābhāge susukhumasunipuṇagirippabhavaharitupayantiyo”ti.",
  "atk-s0514a14:1163_0": "Tattha suṭṭhu sukhumasaṇhasalilatāya susukhumasunipuṇā,",
  "atk-s0514a14:1163_1": "giri etāsaṁ pabhavoti girippabhavā,",
  "atk-s0514a14:1163_2": "himavantato sandamānaharitatiṇamissaoghatāya haritā,",
  "atk-s0514a14:1163_3": "kuṇāladahaṁ upagamanena upayantiyoti susukhumasunipuṇagirippabhavaharitupayantiyo,",
  "atk-s0514a14:1163_4": "evarūpā nadiyo yasmiṁ sandantīti attho.",
  "atk-s0514a14:1164_0": "Idāni yaṁ kuṇāladahaṁ tā upayanti, tattha pupphāni vaṇṇento āha –",
  "atk-s0514a14:1165_0": "“Uppalapadumakumudanalinasatapattasogandhikamandālakasampativiruḷha- suciganṭhamanuññamāvakappadese”ti.",
  "atk-s0514a14:1166_0": "Tattha uppalanti nīluppalaṁ.",
  "atk-s0514a14:1166_1": "Nalinanti setapadumaṁ.",
  "atk-s0514a14:1166_2": "Satapattanti paripuṇṇasatapattapadumaṁ.",
  "atk-s0514a14:1166_3": "Sampatīti etehi sampativiruḷhehi abhinavajātehi sucigandhena ceva manuññena ca hadayabandhanasamatthatāya māvakena ca padesena samannāgateti attho.",
  "atk-s0514a14:1167_0": "Idāni tasmiṁ dahe rukkhādayo vaṇṇento āha –",
  "atk-s0514a14:1168_0": "“Kuravakamucalindaketakavedisavañjulapunnāgabakulatilakapiyakahasanasālasaḷala- campakaasokanāgarukkhatirīṭibhujapattaloddacandanoghavane",
  "atk-s0514a14:1168_1": "kāḷāgarupadmakapiyaṅgudevadārukacocagahane kakudhakuṭajaaṅkolakaccikārakaṇikārakaṇṇikāra- kanaverakoraṇḍakakoviḷārakiṁsukayodhikavanamallikamanaṅgaṇamanavajjabhaṇḍisurucira-",
  "atk-s0514a14:1168_2": "bhaginimālāmalyadhare jātisumanamadhugandhikadhanutakkāritālīsatagaramusīrakoṭṭhakacchavitate atimuttakasaṁkusumitalatāvitatapaṭimaṇḍitappadese",
  "atk-s0514a14:1168_3": "haṁsapilavakādambakāraṇḍavābhinadite vijjādharasiddhasamaṇatāpasagaṇādhivuṭṭhe varadevayakkharakkhasadānavagandhabbakinnaramahoragānuciṇṇappadese –",
  "atk-s0514a14:1168_4": "evarūpe khalu, bho,",
  "atk-s0514a14:1168_5": "ramme vanasaṇḍe puṇṇamukho nāma phussakokilo pativasati ativiya madhuragiro vilāsitanayano mattakkho.",
  "atk-s0514a14:1169_0": "“Tasseva khalu, bho,",
  "atk-s0514a14:1169_1": "puṇṇamukhassa phussakokilassa aḍḍhuḍḍhāni itthisatāni paricārikā dijakaññāyo.",
  "atk-s0514a14:1169_2": "Atha khalu, bho,",
  "atk-s0514a14:1169_3": "dve dijakaññāyo kaṭṭhaṁ mukhena ḍaṁsitvā taṁ puṇṇamukhaṁ phussakokilaṁ majjhe nisīdāpetvā uḍḍenti ‘mā",
  "atk-s0514a14:1169_4": "naṁ puṇṇamukhaṁ phussakokilaṁ addhānapariyāyapathe kilamatho ubbāhetthā’ti.",
  "atk-s0514a14:1170_0": "“Paññāsa dijakaññāyo heṭṭhato heṭṭhato uḍḍenti ‘sacāyaṁ puṇṇamukho phussakokilo sakuṇo āsanā paripatissati,",
  "atk-s0514a14:1170_1": "mayaṁ taṁ pakkhehi paṭiggahessāmā’ti.",
  "atk-s0514a14:1171_0": "“Paññāsa dijakaññāyo uparūpari uḍḍenti ‘mā naṁ puṇṇamukhaṁ phussakokilaṁ ātapo paritāpesī’ti.",
  "atk-s0514a14:1172_0": "“Paññāsa paññāsa dijakaññāyo ubhatopassena uḍḍenti ‘mānaṁ puṇṇamukhaṁ phussakokilaṁ sītaṁ vā uṇhaṁ vā tiṇaṁ vā rajo vā vāto vā ussāvo vā upapphusī’ti.",
  "atk-s0514a14:1173_0": "“Paññāsa dijakaññāyo purato purato uḍḍenti ‘mā naṁ puṇṇamukhaṁ phussakokilaṁ gopālakā vā pasupālakā vā",
  "atk-s0514a14:1173_1": "tiṇahārakā vā kaṭṭhahārakā vā vanakammikā vā kaṭṭhena vā kaṭhalāya vā pāṇinā vā leḍḍunā vā daṇḍena vā",
  "atk-s0514a14:1173_2": "satthena vā sakkharāhi vā pahāramadaṁsu,",
  "atk-s0514a14:1173_3": "māyaṁ puṇṇamukho phussakokilo gacchehi vā latāhi vā rukkhehi vā sākhāhi vā thambhehi vā pāsāṇehi vā balavantehi vā pakkhīhi saṅgamesī’ti.",
  "atk-s0514a14:1174_0": "“Paññāsa dijakaññāyo pacchato pacchato uḍḍenti saṇhāhi sakhilāhi mañjūhi madhurāhi vācāhi samudācarantiyo",
  "atk-s0514a14:1174_1": "‘māyaṁ puṇṇamukho phussakokilo āsane pariyukkaṇṭhī’ti.",
  "atk-s0514a14:1175_0": "“Paññāsa dijakaññāyo disodisaṁ uḍḍenti anekarukkhavividhavikatiphalamāharantiyo ‘māyaṁ puṇṇamukho phussakokilo khudāya parikilamitthā’ti.",
  "atk-s0514a14:1176_0": "“Atha khalu, bho,",
  "atk-s0514a14:1176_1": "tā dijakaññāyo taṁ puṇṇamukhaṁ phussakokilaṁ ārāmeneva ārāmaṁ,",
  "atk-s0514a14:1176_2": "uyyāneneva uyyānaṁ,",
  "atk-s0514a14:1176_3": "nadītittheneva nadītitthaṁ,",
  "atk-s0514a14:1176_4": "pabbatasikhareneva pabbatasikharaṁ,",
  "atk-s0514a14:1176_5": "ambavaneneva ambavanaṁ,",
  "atk-s0514a14:1176_6": "jambuvaneneva jambuvanaṁ,",
  "atk-s0514a14:1176_7": "labujavaneneva labujavanaṁ,",
  "atk-s0514a14:1176_8": "nāḷikerasañcāriyeneva nāḷikerasañcāriyaṁ khippameva abhisambhonti ratitthāya.",
  "atk-s0514a14:1177_0": "“Atha khalu, bho,",
  "atk-s0514a14:1177_1": "puṇṇamukho phussakokilo tāhi dijakaññāhi divasaṁ paribyūḷho evaṁ pasaṁsati ‘sādhu sādhu,",
  "atk-s0514a14:1177_2": "bhaginiyo,",
  "atk-s0514a14:1177_3": "etaṁ kho bhaginiyo tumhākaṁ patirūpaṁ kuladhītānaṁ,",
  "atk-s0514a14:1177_4": "yaṁ tumhe bhattāraṁ paricareyyāthā’ti.",
  "atk-s0514a14:1178_0": "“Atha khalu, bho,",
  "atk-s0514a14:1178_1": "puṇṇamukho phussakokilo yena kuṇālo sakuṇo tenupasaṅkami.",
  "atk-s0514a14:1178_2": "Addasaṁsu kho kuṇālassa sakuṇassa paricārikā dijakaññāyo taṁ puṇṇamukhaṁ phussakokilaṁ dūratova āgacchantaṁ,",
  "atk-s0514a14:1178_3": "disvāna yena puṇṇamukho phussakokilo tenupasaṅkamiṁsu,",
  "atk-s0514a14:1178_4": "upasaṅkamitvā taṁ puṇṇamukhaṁ phussakokilaṁ etadavocuṁ – ‘ayaṁ,",
  "atk-s0514a14:1178_5": "samma puṇṇamukha,",
  "atk-s0514a14:1178_6": "kuṇālo sakuṇo ativiya pharuso ativiya pharusavāco,",
  "atk-s0514a14:1178_7": "appeva nāma tavampi āgamma piyavācaṁ labheyyāmā’ti.",
  "atk-s0514a14:1178_8": "‘Appeva nāma bhaginiyo’ti vatvā yena kuṇālo sakuṇo tenupasaṅkami,",
  "atk-s0514a14:1178_9": "upasaṅkamitvā kuṇālena sakuṇena saddhiṁ paṭisammoditvā ekamantaṁ nisīdi,",
  "atk-s0514a14:1178_10": "ekamantaṁ nisinno kho puṇṇamukho phussakokilo taṁ kuṇālaṁ sakuṇaṁ etadavoca –",
  "atk-s0514a14:1178_11": "‘kissa tvaṁ,",
  "atk-s0514a14:1178_12": "samma kuṇāla,",
  "atk-s0514a14:1178_13": "itthīnaṁ sujātānaṁ kuladhītānaṁ sammāpaṭipannānaṁ micchāpaṭipannosi,",
  "atk-s0514a14:1178_14": "amanāpabhāṇīnampi kira,",
  "atk-s0514a14:1178_15": "samma kuṇāla,",
  "atk-s0514a14:1178_16": "itthīnaṁ manāpabhāṇinā bhavitabbaṁ,",
  "atk-s0514a14:1178_17": "kimaṅgaṁ pana manāpabhāṇīna’nti.",
  "atk-s0514a14:1179_0": "“Evaṁ vutte kuṇālo sakuṇo taṁ puṇṇamukhaṁ phussakokilaṁ evaṁ apasādesi –",
  "atk-s0514a14:1179_1": "‘nassa tvaṁ,",
  "atk-s0514a14:1179_2": "samma jamma vasala,",
  "atk-s0514a14:1179_3": "vinassa tvaṁ,",
  "atk-s0514a14:1179_4": "samma jamma vasala,",
  "atk-s0514a14:1179_5": "ko nu tayā viyatto jāyājinenā’ti.",
  "atk-s0514a14:1179_6": "Evaṁ apasādito ca pana puṇṇamukho phussakokilo tatoyeva paṭinivatti.",
  "atk-s0514a14:1180_0": "“Atha khalu, bho,",
  "atk-s0514a14:1180_1": "puṇṇamukhassa phussakokilassa aparena samayena nacirasseva kharo ābādho uppajji,",
  "atk-s0514a14:1180_2": "lohitapakkhandikā bāḷhā vedanā vattanti māraṇantikā.",
  "atk-s0514a14:1180_3": "Atha khalu, bho,",
  "atk-s0514a14:1180_4": "puṇṇamukhassa phussakokilassa paricārikānaṁ dijakaññānaṁ etadahosi –",
  "atk-s0514a14:1180_5": "‘ābādhiko kho ayaṁ puṇṇamukho phussakokilo,",
  "atk-s0514a14:1180_6": "appeva nāma imamhā ābādhā vuṭṭhaheyyā’ti ekaṁ adutiyaṁ ohāya yena kuṇālo sakuṇo tenupasaṅkamiṁsu.",
  "atk-s0514a14:1180_7": "Addasā kho kuṇālo sakuṇo tā dijakaññāyo dūratova āgacchantiyo,",
  "atk-s0514a14:1180_8": "disvāna tā dijakaññāyo etadavoca –",
  "atk-s0514a14:1180_9": "‘kahaṁ pana tumhaṁ vasaliyo bhattā’ti.",
  "atk-s0514a14:1180_10": "‘Ābādhiko kho,",
  "atk-s0514a14:1180_11": "samma kuṇāla,",
  "atk-s0514a14:1180_12": "puṇṇamukho phussakokilo appeva nāma tamhā ābādhā vuṭṭhaheyyā’ti.",
  "atk-s0514a14:1180_13": "Evaṁ vutte kuṇālo sakuṇo tā dijakaññāyo evaṁ apasādesi –",
  "atk-s0514a14:1180_14": "‘nassatha tumhe vasaliyo,",
  "atk-s0514a14:1180_15": "vinassatha tumhe vasaliyo coriyo dhuttiyo asatiyo lahucittāyo katassa appaṭikārikāyo anilo viya yenakāmaṁgamāyo’ti",
  "atk-s0514a14:1180_16": "vatvā yena puṇṇamukho phussakokilo tenupasaṅkami,",
  "atk-s0514a14:1180_17": "upasaṅkamitvā taṁ puṇṇamukhaṁ phussakokilaṁ etadavoca – ‘haṁ, samma,",
  "atk-s0514a14:1180_18": "puṇṇamukhā’ti. ‘Haṁ, samma,",
  "atk-s0514a14:1180_19": "kuṇālā’ti.",
  "atk-s0514a14:1181_0": "“Atha khalu, bho,",
  "atk-s0514a14:1181_1": "kuṇālo sakuṇo taṁ puṇṇamukhaṁ phussakokilaṁ pakkhehi ca mukhatuṇḍakena ca pariggahetvā vuṭṭhāpetvā nānābhesajjāni pāyāpesi.",
  "atk-s0514a14:1181_2": "Atha khalu, bho,",
  "atk-s0514a14:1181_3": "puṇṇamukhassa phussakokilassa so ābādho paṭippassambhī”ti.",
  "atk-s0514a14:1182_0": "Tattha piyakāti setapupphā.",
  "atk-s0514a14:1182_1": "Hasanāti ha-kāro sandhikaro,",
  "atk-s0514a14:1182_2": "asanāyeva.",
  "atk-s0514a14:1182_3": "Tirīṭīti ekā rukkhajāti.",
  "atk-s0514a14:1182_4": "Candanāti rattasurabhicandanā.",
  "atk-s0514a14:1182_5": "Oghavaneti etesaṁ oghena ghaṭāya samannāgatavane.",
  "atk-s0514a14:1182_6": "Devadārukacocagahaneti devadārurukkhehi ceva kadalīhi ca gahane.",
  "atk-s0514a14:1182_7": "Kaccikārāti ekā rukkhajāti.",
  "atk-s0514a14:1182_8": "Kaṇikārāti mahāpupphā.",
  "atk-s0514a14:1182_9": "Kaṇṇikārāti khuddakapupphā.",
  "atk-s0514a14:1182_10": "Kiṁsukāti vātaghātakā.",
  "atk-s0514a14:1182_11": "Yodhikāti yūthikā.",
  "atk-s0514a14:1182_12": "Vanamallikamanaṅgaṇamanavajjabhaṇḍisurucirabhaginimālāmalyadhareti mallikānañca anaṅgaṇānaṁ anavajjānañca",
  "atk-s0514a14:1182_13": "bhaṇḍīnaṁ surucirānañca bhaginīnaṁ pupphehi mālyadhārayamāne.",
  "atk-s0514a14:1182_14": "Dhanutakkārīti dhanupāṭali.",
  "atk-s0514a14:1182_15": "Tālīsāti tālīsapattarukkhā.",
  "atk-s0514a14:1182_16": "Kacchavitateti etehi jātisumanādīhi vitate nadikacchapabbatakacche.",
  "atk-s0514a14:1182_17": "Saṁkusumitalatāti tesu tesu ṭhānesu suṭṭhu kusumitaatimuttakehi ceva nānāvidhalatāhi ca vitatapaṭimaṇḍitapadese.",
  "atk-s0514a14:1182_18": "Gaṇādhivuṭṭheti etesaṁ vijjādharādīnaṁ gaṇehi adhivuṭṭhe.",
  "atk-s0514a14:1182_19": "Puṇṇamukhoti mukhaparipuṇṇatāya puṇṇamukho.",
  "atk-s0514a14:1182_20": "Parehi phuṭṭhatāya phussakokilo.",
  "atk-s0514a14:1182_21": "Vilāsitanayanoti vilāsitanetto.",
  "atk-s0514a14:1182_22": "Mattakkhoti yathā mattānaṁ akkhīni rattāni honti,",
  "atk-s0514a14:1182_23": "evaṁ rattakkho,",
  "atk-s0514a14:1182_24": "pamāṇayuttanetto vā.",
  "atk-s0514a14:1183_0": "Bhaginiyoti ariyavohārena ālapanaṁ.",
  "atk-s0514a14:1183_1": "Paricareyyāthāti sakaladivasaṁ gahetvā vicareyyātha.",
  "atk-s0514a14:1183_2": "Iti so piyakathaṁ kathetvā uyyojeti.",
  "atk-s0514a14:1183_3": "Kadāci pana kuṇālo saparivāro puṇṇamukhaṁ dassanāya gacchati,",
  "atk-s0514a14:1183_4": "kadāci puṇṇamukho kuṇālassa santikaṁ āgacchati.",
  "atk-s0514a14:1183_5": "Tenāha “atha khalu, bho”ti.",
  "atk-s0514a14:1183_6": "Sammāti vayassa.",
  "atk-s0514a14:1183_7": "Āgammāti paṭicca upanissāya.",
  "atk-s0514a14:1183_8": "Labheyyāmāti kuṇālassa santikā piyavacanaṁ labheyyāma.",
  "atk-s0514a14:1183_9": "Appeva nāmāti api nāma labheyyātha,",
  "atk-s0514a14:1183_10": "vakkhāmi nanti.",
  "atk-s0514a14:1183_11": "Sujātānanti samajātikānaṁ.",
  "atk-s0514a14:1184_0": "Nassāti palāya.",
  "atk-s0514a14:1184_1": "Jammāti lāmaka.",
  "atk-s0514a14:1184_2": "Viyattoti ko nu tayā sadiso añño byatto nāma atthi.",
  "atk-s0514a14:1184_3": "Jāyājinenāti jāyājitena,",
  "atk-s0514a14:1184_4": "ayameva vā pāṭho.",
  "atk-s0514a14:1184_5": "Evaṁ itthiparājitena tayā sadiso ko nāma byatto atthīti taṁ puna evarūpassa vacanassa abhaṇanatthāya apasādeti.",
  "atk-s0514a14:1184_6": "Tatoyevāti “kuddho me kuṇālo”ti cintetvā tatoyeva paṭinivatti,",
  "atk-s0514a14:1184_7": "so nivattitvā saparivāro attano nivāsaṭṭhānameva agamāsi.",
  "atk-s0514a14:1185_0": "Appeva nāmāti saṁsayaparivitakko,",
  "atk-s0514a14:1185_1": "imamhā ābādhā vuṭṭhaheyya vā no vāti evaṁ cintetvā taṁ ohāya pakkamiṁsu.",
  "atk-s0514a14:1185_2": "Tumhanti tumhākaṁ.",
  "atk-s0514a14:1185_3": "Appeva nāmāti tamhā ābādhā vuṭṭhaheyya vā no vā,",
  "atk-s0514a14:1185_4": "amhākaṁ āgatakāle mato bhavissati.",
  "atk-s0514a14:1185_5": "Mayañhi idāneva so marissatīti ñatvā tumhākaṁ pādaparicārikā bhavituṁ āgatā.",
  "atk-s0514a14:1185_6": "Tenupasaṅkamīti imā itthiyo sāmikassa matakāle āgatā paṭikkūlā bhavissāmāti taṁ pahāya āgatā,",
  "atk-s0514a14:1185_7": "ahaṁ gantvā mama sahāyakaṁ pupphaphalādīni nānābhesajjāni saṁharitvā arogaṁ karissāmīti cintetvā nāgabalo",
  "atk-s0514a14:1185_8": "mahāsatto ākāse uppatitvā yena so tenupasaṅkami.",
  "atk-s0514a14:1185_9": "Hanti nipāto, “jīvasi,",
  "atk-s0514a14:1185_10": "sammā”ti pucchanto evamāha.",
  "atk-s0514a14:1185_11": "Itaropissa “jīvāmī”ti vadanto “haṁ sammā”ti āha.",
  "atk-s0514a14:1185_12": "Pāyāpesīti pāyesi.",
  "atk-s0514a14:1185_13": "Paṭippassambhīti vūpasamīti.",
  "atk-s0514a14:1186_0": "Tāpi dijakaññāyo asmiṁ aroge jāte āgatā.",
  "atk-s0514a14:1186_1": "Kuṇālopi puṇṇamukhaṁ katipāhaṁ phalāphalāni khādāpetvā tassa balappattakāle, “samma,",
  "atk-s0514a14:1186_2": "idāni tvaṁ arogo,",
  "atk-s0514a14:1186_3": "attano paricārikāhi saddhiṁ vasa,",
  "atk-s0514a14:1186_4": "ahampi attano vasanaṭṭhānaṁ gamissāmī”ti āha.",
  "atk-s0514a14:1186_5": "Atha naṁ so “imā, samma,",
  "atk-s0514a14:1186_6": "maṁ bāḷhagilānaṁ pahāya palāyanti,",
  "atk-s0514a14:1186_7": "na me etāhi dhuttīhi attho”ti āha.",
  "atk-s0514a14:1186_8": "Taṁ sutvā mahāsatto “tena hi te, samma,",
  "atk-s0514a14:1186_9": "itthīnaṁ pāpabhāvaṁ ācikkhissāmī”ti puṇṇamukhaṁ gahetvā himavantapasse manosilātalaṁ netvā sattayojanikasālarukkhamūle manosilāsane nisīdi.",
  "atk-s0514a14:1186_10": "Ekasmiṁ passe puṇṇamukho saparivāro nisīdi.",
  "atk-s0514a14:1186_11": "Sakalahimavante devaghosanā cari –",
  "atk-s0514a14:1186_12": "“ajja kuṇālo sakuṇarājā himavante manosilāsane nisīditvā buddhalīlāya dhammaṁ desessati,",
  "atk-s0514a14:1186_13": "taṁ suṇāthā”ti.",
  "atk-s0514a14:1186_14": "Paramparaghosena cha kāmāvacaradevā sutvā yebhuyyena tattha sannipatiṁsu.",
  "atk-s0514a14:1186_15": "Bahunāgasupaṇṇakinnaravijjādharādīnampi devatā tamatthaṁ ugghosesuṁ.",
  "atk-s0514a14:1186_16": "Tadā ānando nāma gijjharājā dasasahassagijjhaparivāro gijjhapabbate paṭivasati.",
  "atk-s0514a14:1186_17": "Sopi taṁ kolāhalaṁ sutvā “dhammaṁ suṇissāmī”ti saparivāro āgantvā ekamantaṁ nisīdi.",
  "atk-s0514a14:1186_18": "Nāradopi pañcābhiñño tāpaso dasasahassatāpasaparivuto himavantapadese viharanto taṁ devaghosanaṁ sutvā",
  "atk-s0514a14:1186_19": "“sahāyo kira me kuṇālo itthīnaṁ aguṇaṁ kathessati,",
  "atk-s0514a14:1186_20": "mahāsamāgamo bhavissati,",
  "atk-s0514a14:1186_21": "mayāpi taṁ desanaṁ sotuṁ vaṭṭatī”ti tāpasadasasahassena saddhiṁ iddhiyā tattha gantvā ekamantaṁ nisīdi.",
  "atk-s0514a14:1186_22": "Buddhānaṁ desanāsannipātasadiso mahāsamāgamo ahosi.",
  "atk-s0514a14:1186_23": "Atha mahāsatto jātissarañāṇena itthidosapaṭisaṁyuttaṁ atītabhave diṭṭhakāraṇaṁ puṇṇamukhaṁ kāyasakkhiṁ katvā kathesi.",
  "atk-s0514a14:1186_24": "Tamatthaṁ pakāsento satthā āha –",
  "atk-s0514a14:1187_0": "“Atha khalu, bho,",
  "atk-s0514a14:1187_1": "kuṇālo sakuṇo taṁ puṇṇamukhaṁ phussakokilaṁ gilānavuṭṭhitaṁ aciravuṭṭhitaṁ gelaññā etadavoca –",
  "atk-s0514a14:1188_0": "“‘Diṭṭhā mayā,",
  "atk-s0514a14:1188_1": "samma puṇṇamukha,",
  "atk-s0514a14:1188_2": "kaṇhā dvepitikā pañcapatikāya chaṭṭhe purise cittaṁ paṭibandhantiyā,",
  "atk-s0514a14:1188_3": "yadidaṁ kabandhe pīṭhasappimhī”’ti.",
  "atk-s0514a14:1188_4": "Bhavati ca panuttarettha vākyaṁ –",
  "atk-s0514a14:1189_0": "290.",
  "atk-s0514a14:1190_0": "“Athajjuno nakulo bhīmaseno, yudhiṭṭhilo sahadevo ca rājā;",
  "atk-s0514a14:1191_0": "Ete patī pañca maticca nārī, akāsi khujjavāmanakena pāpa’nti.",
  "atk-s0514a14:1192_0": "“Diṭṭhā mayā,",
  "atk-s0514a14:1192_1": "samma puṇṇamukha,",
  "atk-s0514a14:1192_2": "saccatapāpī nāma samaṇī susānamajjhe vasantī catutthabhattaṁ pariṇāmayamānā surādhuttakena pāpamakāsi.",
  "atk-s0514a14:1193_0": "“Diṭṭhā mayā,",
  "atk-s0514a14:1193_1": "samma puṇṇamukha,",
  "atk-s0514a14:1193_2": "kākavatī nāma devī samuddamajjhe vasantī bhariyā venateyyassa naṭakuverena pāpamakāsi.",
  "atk-s0514a14:1194_0": "“Diṭṭhā mayā,",
  "atk-s0514a14:1194_1": "samma puṇṇamukha,",
  "atk-s0514a14:1194_2": "kuruṅgadevī nāma lomasuddarī eḷikakumāraṁ kāmayamānā chaḷaṅgakumāradhanantevāsinā pāpamakāsi.",
  "atk-s0514a14:1195_0": "“Evañhetaṁ mayā ñātaṁ, brahmadattassa mātaraṁ;",
  "atk-s0514a14:1196_0": "Ohāya kosalarājaṁ, pañcālacaṇḍena pāpamakāsi.",
  "atk-s0514a14:1197_0": "291.",
  "atk-s0514a14:1198_0": "“Etā ca aññā ca akaṁsu pāpaṁ, tasmāhamitthīnaṁ na vissase nappasaṁse;",
  "atk-s0514a14:1199_0": "Mahī yathā jagati samānarattā, vasundharā itarītarāpatiṭṭhā;",
  "atk-s0514a14:1200_0": "Sabbasahā aphandanā akuppā, tathitthiyo tāyo na vissase naro.",
  "atk-s0514a14:1201_0": "292.",
  "atk-s0514a14:1202_0": "“Sīho yathā lohitamaṁsabhojano, vāḷamigo pañcāvudho suruddho;",
  "atk-s0514a14:1203_0": "Pasayhakhādī parahiṁsane rato, tathitthiyo tāyo na vissase naro.",
  "atk-s0514a14:1204_0": "“Na khalu,",
  "atk-s0514a14:1204_1": "samma puṇṇamukha,",
  "atk-s0514a14:1204_2": "vesiyo nāriyo gamaniyo,",
  "atk-s0514a14:1204_3": "na hetā bandhakiyo nāma,",
  "atk-s0514a14:1204_4": "vadhikāyo nāma etāyo,",
  "atk-s0514a14:1204_5": "yadidaṁ vesiyo nāriyo gamaniyo”ti.",
  "atk-s0514a14:1205_0": "“Coro viya veṇikatā madirāva diddhā vāṇijo viya vācāsanthutiyo issasiṅgamiva viparivattāyo uragamiva dujivhāyo.",
  "atk-s0514a14:1205_1": "Sobbhamiva paṭicchannā pātālamiva duppūrā rakkhasī viya duttosā yamovekantahāriyo.",
  "atk-s0514a14:1205_2": "Sikhīriva sabbabhakkhā nadīriva sabbavāhī anilo viya yenakāmaṁcarā neru viya avisesakarā visarukkho viya niccaphalitāyoti.",
  "atk-s0514a14:1205_3": "Bhavati ca panuttarettha vākyaṁ –",
  "atk-s0514a14:1206_0": "293.",
  "atk-s0514a14:1207_0": "“‘Yathā coro yathā diddho, vāṇijova vikatthanī;",
  "atk-s0514a14:1208_0": "Issasiṅgamiva parivattā, dujivhā urago viya.",
  "atk-s0514a14:1209_0": "294.",
  "atk-s0514a14:1210_0": "“‘Sobbhamiva paṭicchannā, pātālamiva duppurā;",
  "atk-s0514a14:1211_0": "Rakkhasī viya duttosā, yamovekantahāriyo.",
  "atk-s0514a14:1212_0": "295.",
  "atk-s0514a14:1213_0": "“Yathā sikhī nadī vāto, nerunāva samāgatā;",
  "atk-s0514a14:1214_0": "Visarukkho viya niccaphalā, nāsayanti ghare bhogaṁ;",
  "atk-s0514a14:1215_0": "Ratanantakaritthiyo”’ti.",
  "atk-s0514a14:1216_0": "Tattha gilānavuṭṭhitanti paṭhamaṁ gilānaṁ pacchā vuṭṭhitaṁ.",
  "atk-s0514a14:1216_1": "Diṭṭhā mayāti atīte kira brahmadatto kāsirājā sampannabalavāhanatāya kosalarajjaṁ gahetvā kosalarājānaṁ",
  "atk-s0514a14:1216_2": "māretvā tassa aggamahesiṁ sagabbhaṁ gahetvā bārāṇasiṁ gantvā taṁ attano aggamahesiṁ akāsi.",
  "atk-s0514a14:1216_3": "Sā aparabhāge dhītaraṁ vijāyi.",
  "atk-s0514a14:1216_4": "Rañño pana pakatiyā dhītā vā putto vā natthi,",
  "atk-s0514a14:1216_5": "so tussitvā, “bhadde,",
  "atk-s0514a14:1216_6": "varaṁ gaṇhāhī”ti āha.",
  "atk-s0514a14:1216_7": "Sā gahitakaṁ katvā ṭhapesi.",
  "atk-s0514a14:1216_8": "Tassā pana kumārikāya “kaṇhā”ti nāmaṁ kariṁsu.",
  "atk-s0514a14:1216_9": "Athassā vayappattāya mātā taṁ āha – “amma,",
  "atk-s0514a14:1216_10": "pitarā tava varo dinno,",
  "atk-s0514a14:1216_11": "tamahaṁ gahetvā ṭhapesiṁ,",
  "atk-s0514a14:1216_12": "tava ruccanakaṁ varaṁ gaṇhā”ti. Sā “amma,",
  "atk-s0514a14:1216_13": "mayhaṁ aññaṁ avijjamānaṁ natthi,",
  "atk-s0514a14:1216_14": "patiggahaṇatthāya me sayaṁ varaṁ kārehī”ti kilesabahulatāya hirottappaṁ bhinditvā mātaraṁ āha.",
  "atk-s0514a14:1216_15": "Sā rañño ārocesi.",
  "atk-s0514a14:1216_16": "Rājā “yathārucitaṁ patiṁ gaṇhatū”ti vatvā sayaṁ varaṁ ghosāpesi.",
  "atk-s0514a14:1216_17": "Rājaṅgaṇe sabbālaṅkārapaṭimaṇḍitā bahū purisā sannipatiṁsu.",
  "atk-s0514a14:1216_18": "Kaṇhā pupphasamuggaṁ ādāya uttarasīhapañjare ṭhitā olokentī ekampi na rocesi.",
  "atk-s0514a14:1217_0": "Tadā paṇḍurājagottato ajjuno nakulo bhīmaseno yudhiṭṭhilo sahadevoti ime pañca paṇḍurājaputtā takkasilāyaṁ",
  "atk-s0514a14:1217_1": "disāpāmokkhassa ācariyassa santike sippaṁ uggahetvā “desacārittaṁ jānissāmā”ti vicarantā bārāṇasiṁ patvā",
  "atk-s0514a14:1217_2": "antonagare kolāhalaṁ sutvā pucchitvā tamatthaṁ ñatvā “mayampi gamissāmā”ti kañcanarūpasamānarūpā tattha",
  "atk-s0514a14:1217_3": "gantvā paṭipāṭiyā aṭṭhaṁsu.",
  "atk-s0514a14:1217_4": "Kaṇhā te disvā pañcasupi tesu paṭibaddhacittā hutvā pañcannampi sīsesu mālācumbaṭakāni khipitvā, “amma,",
  "atk-s0514a14:1217_5": "ime pañca jane varemī”ti āha.",
  "atk-s0514a14:1217_6": "Sāpi rañño ārocesi.",
  "atk-s0514a14:1217_7": "Rājā varassa dinnattā “na labhissatī”ti avatvā anattamanova “kiṁjātikā kassa puttā”ti pucchitvā paṇḍurājaputtabhāvaṁ",
  "atk-s0514a14:1217_8": "ñatvā tesaṁ sakkāraṁ katvā taṁ pādaparicārikaṁ adāsi.",
  "atk-s0514a14:1218_0": "Sā sattabhūmikapāsāde te kilesavasena saṅgaṇhi.",
  "atk-s0514a14:1218_1": "Eko panassā paricārako khujjo pīṭhasappī atthi.",
  "atk-s0514a14:1218_2": "Sā pañca rājaputte kilesavasena saṅgaṇhitvā tesaṁ bahi nikkhantakāle okāsaṁ labhitvā kilesena anuḍayhamānā khujjena saddhiṁ pāpaṁ karoti,",
  "atk-s0514a14:1218_3": "tena ca saddhiṁ kathentī –",
  "atk-s0514a14:1218_4": "“mayhaṁ tayā sadiso piyo natthi,",
  "atk-s0514a14:1218_5": "rājaputte mārāpetvā tesaṁ galalohitena tava pāde makkhāpessāmī”ti vadati.",
  "atk-s0514a14:1218_6": "Itaresupi jeṭṭhabhātikena missībhūtakāle –",
  "atk-s0514a14:1218_7": "“imehi catūhi tvameva mayhaṁ piyataro,",
  "atk-s0514a14:1218_8": "mayā jīvitampi tavatthāya pariccattaṁ,",
  "atk-s0514a14:1218_9": "mama pitu accayena tuyhaññeva rajjaṁ dāpessāmī”ti vadati.",
  "atk-s0514a14:1218_10": "Itarehi saddhiṁ missībhūtakālepi eseva nayo.",
  "atk-s0514a14:1218_11": "Te “ayaṁ amhe piyāyati,",
  "atk-s0514a14:1218_12": "issariyañca no etaṁ nissāya jāta”nti tassā ativiya tussanti.",
  "atk-s0514a14:1219_0": "Sā ekadivasaṁ ābādhikā ahosi.",
  "atk-s0514a14:1219_1": "Atha naṁ te parivāretvā eko sīsaṁ sambāhanto nisīdi,",
  "atk-s0514a14:1219_2": "sesā ekekaṁ hatthañca pādañca.",
  "atk-s0514a14:1219_3": "Khujjo pana pādamūle nisīdi.",
  "atk-s0514a14:1219_4": "Sā sīsaṁ sambāhamānassa jeṭṭhabhātikassa ajjunakumārassa –",
  "atk-s0514a14:1219_5": "“mayhaṁ tayā piyataro natthi,",
  "atk-s0514a14:1219_6": "jīvamānā tuyhaṁ jīvissāmi,",
  "atk-s0514a14:1219_7": "pitu accayena tuyhaṁ rajjaṁ dāpessāmī”ti sīsena saññaṁ dadamānā taṁ saṅgaṇhi,",
  "atk-s0514a14:1219_8": "itaresampi hatthapādehi tatheva saññaṁ adāsi.",
  "atk-s0514a14:1219_9": "Khujjassa pana –",
  "atk-s0514a14:1219_10": "“tvaññeva mama piyo,",
  "atk-s0514a14:1219_11": "tavatthāya ahaṁ jīvissāmī”ti jivhāya saññaṁ adāsi.",
  "atk-s0514a14:1219_12": "Te sabbepi pubbe kathitabhāvena tāya saññāya tamatthaṁ jāniṁsu.",
  "atk-s0514a14:1219_13": "Tesu sesā attano dinnasaññāyeva jāniṁsu.",
  "atk-s0514a14:1219_14": "Ajjunakumāro pana tassā hatthapādajivhāvikāre disvā –",
  "atk-s0514a14:1219_15": "“yathā mayhaṁ,",
  "atk-s0514a14:1219_16": "evaṁ sesānampi imāya saññā dinnā bhavissati,",
  "atk-s0514a14:1219_17": "khujjena cāpi saddhiṁ etissāya santhavena bhavitabba”nti cintetvā bhātaro gahetvā bahi nikkhamitvā pucchi –",
  "atk-s0514a14:1219_18": "“diṭṭhā vo pañcapatikā mama sīsavikāraṁ dassentī”ti? “Āma,",
  "atk-s0514a14:1219_19": "diṭṭhā”ti.",
  "atk-s0514a14:1219_20": "“Kiṁkāraṇaṁ jānāthā”ti?",
  "atk-s0514a14:1219_21": "“Na jānāmā”ti.",
  "atk-s0514a14:1219_22": "“Idaṁ nāmettha kāraṇaṁ,",
  "atk-s0514a14:1219_23": "tumhākaṁ pana hatthapādehi dinnasaññāya kāraṇaṁ jānāthā”ti? “Āma,",
  "atk-s0514a14:1219_24": "jānāmā”ti.",
  "atk-s0514a14:1219_25": "“Amhākampi teneva kāraṇena adāsi,",
  "atk-s0514a14:1219_26": "khujjassa jivhāvikārena saññādānassa kāraṇaṁ jānāthā”ti?",
  "atk-s0514a14:1219_27": "“Na jānāmā”ti.",
  "atk-s0514a14:1219_28": "Atha nesaṁ ācikkhitvā “imināpi saddhiṁ etāya pāpakammaṁ kata”nti vatvā tesu asaddahantesu khujjaṁ pakkositvā pucchi.",
  "atk-s0514a14:1219_29": "So sabbaṁ pavattiṁ kathesi.",
  "atk-s0514a14:1220_0": "Te tassa vacanaṁ sutvā tassā vigatacchandarāgā hutvā –",
  "atk-s0514a14:1220_1": "“aho mātugāmo nāma pāpo dussīlo,",
  "atk-s0514a14:1220_2": "mādise nāma jātisampanne sobhaggappatte pahāya evarūpena jegucchapaṭikūlena khujjena saddhiṁ pāpakammaṁ karoti,",
  "atk-s0514a14:1220_3": "ko nāma paṇḍitajātiko evaṁ nillajjāhi pāpadhammāhi itthīhi saddhiṁ ramissatī”ti anekapariyāyena mātugāmaṁ",
  "atk-s0514a14:1220_4": "garahitvā “alaṁ no gharāvāsenā”ti pañca janā himavantaṁ pavisitvā pabbajitvā kasiṇaparikammaṁ katvā āyupariyosāne",
  "atk-s0514a14:1220_5": "yathākammaṁ gatā.",
  "atk-s0514a14:1220_6": "Kuṇālo pana sakuṇarājā tadā ajjunakumāro ahosi.",
  "atk-s0514a14:1220_7": "Tasmā attanā diṭṭhakāraṇaṁ dassento “diṭṭhā mayā”tiādimāha.",
  "atk-s0514a14:1221_0": "Tattha dvepitikāti kosalarañño ca kāsirañño ca vasenetaṁ vuttaṁ.",
  "atk-s0514a14:1221_1": "Pañcapatikāyāti pañcapatikā,",
  "atk-s0514a14:1221_2": "ya-kāro nipātamatto.",
  "atk-s0514a14:1221_3": "Paṭibandhantiyāti paṭibandhamānā.",
  "atk-s0514a14:1221_4": "Kabandheti tassa kira gīvā onamitvā uraṁ allīnā,",
  "atk-s0514a14:1221_5": "tasmā chinnasīso viya khāyati.",
  "atk-s0514a14:1221_6": "Pañca maticcāti ete pañca atikkamitvā.",
  "atk-s0514a14:1221_7": "Khujjavāmanakenāti khujjena vāmanakena.",
  "atk-s0514a14:1222_0": "Idaṁ vatvā aparānipi diṭṭhapubbāni dassento puna “diṭṭhā”tiādimāha.",
  "atk-s0514a14:1222_1": "Tattha dutiyavatthusmiṁ tāva ayaṁ vibhāvanā –",
  "atk-s0514a14:1222_2": "atīte kira bārāṇasiṁ nissāya saccatapāpī nāma setasamaṇī susāne paṇṇasālaṁ kāretvā tattha vasamānā cattāri bhattāni atikkamitvā bhuñjati,",
  "atk-s0514a14:1222_3": "sakalanagare cando viya sūriyo viya ca pākaṭā ahosi.",
  "atk-s0514a14:1222_4": "Bārāṇasivāsino khipitvāpi khalitvāpi “namo saccatapāpiyā”ti vadanti.",
  "atk-s0514a14:1222_5": "Athekasmiṁ chaṇakāle paṭhamadivase tāva suvaṇṇakārā gaṇabandhena ekasmiṁ padese maṇḍapaṁ katvā macchamaṁsasurāgandhamālādīni",
  "atk-s0514a14:1222_6": "āharitvā surāpānaṁ ārabhiṁsu.",
  "atk-s0514a14:1222_7": "Atheko suvaṇṇakāro surāpiṭṭhakaṁ chaḍḍento –",
  "atk-s0514a14:1222_8": "“namo saccatapāpiyā”ti vatvā ekena paṇḍitena –",
  "atk-s0514a14:1222_9": "“ambho andhabāla,",
  "atk-s0514a14:1222_10": "calacittāya itthiyā namo karosi,",
  "atk-s0514a14:1222_11": "aho bālo”ti vutte – “samma,",
  "atk-s0514a14:1222_12": "mā evaṁ avaca,",
  "atk-s0514a14:1222_13": "mā nirayasaṁvattanikaṁ kammaṁ karī”ti āha.",
  "atk-s0514a14:1222_14": "Atha naṁ so “dubbuddhi tuṇhī hohi,",
  "atk-s0514a14:1222_15": "sahassena abbhutaṁ karohi,",
  "atk-s0514a14:1222_16": "ahaṁ te saccatapāpiṁ ito sattame divase alaṅkatapaṭiyattaṁ imasmiṁyeva ṭhāne nisinno surāpiṭṭhakaṁ gāhāpetvā suraṁ pivissāmi,",
  "atk-s0514a14:1222_17": "mātugāmo dhuvasīlo nāma natthī”ti āha.",
  "atk-s0514a14:1222_18": "So “na sakkhissasī”ti vatvā tena saddhiṁ sahassena abbhutamakāsi.",
  "atk-s0514a14:1222_19": "So taṁ aññesaṁ suvaṇṇakārānaṁ ārocetvā punadivase pātova tāpasavesena susānaṁ pavisitvā tassā vasanaṭṭhānassa avidūre sūriyaṁ namassanto aṭṭhāsi.",
  "atk-s0514a14:1223_0": "Sā bhikkhāya gacchamānā naṁ disvā –",
  "atk-s0514a14:1223_1": "“mahiddhiko tāpaso bhavissati,",
  "atk-s0514a14:1223_2": "ahaṁ tāva susānapasse vasāmi,",
  "atk-s0514a14:1223_3": "ayaṁ majjhe susānassa vasati,",
  "atk-s0514a14:1223_4": "bhavitabbamassabbhantare santadhammena,",
  "atk-s0514a14:1223_5": "vandissāmi na”nti upasaṅkamitvā vandi.",
  "atk-s0514a14:1223_6": "So neva olokesi na ālapi.",
  "atk-s0514a14:1223_7": "Dutiyadivasepi tatheva akāsi.",
  "atk-s0514a14:1223_8": "Tatiyadivase pana vanditakāle adhomukhova “gacchāhī”ti āha.",
  "atk-s0514a14:1223_9": "Catutthadivase “kacci bhikkhāya na kilamasī”ti paṭisanthāramakāsi.",
  "atk-s0514a14:1223_10": "Sā “paṭisanthāro me laddho”ti tuṭṭhā pakkāmi.",
  "atk-s0514a14:1223_11": "Pañcamadivase bahutaraṁ paṭisanthāraṁ labhitvā thokaṁ nisīditvā gatā.",
  "atk-s0514a14:1223_12": "Chaṭṭhe divase pana taṁ āgantvā vanditvā nisinnaṁ – “bhagini,",
  "atk-s0514a14:1223_13": "kiṁ nu kho ajja bārāṇasiyaṁ mahāgītavāditasaddo”ti vatvā – “ayya,",
  "atk-s0514a14:1223_14": "tumhe na jānātha,",
  "atk-s0514a14:1223_15": "nagare chaṇo ghuṭṭho,",
  "atk-s0514a14:1223_16": "tattha kīḷantānaṁ esa saddo”ti vutte –",
  "atk-s0514a14:1223_17": "“ettha nāmeso saddo”ti ajānanto viya hutvā – “bhagini,",
  "atk-s0514a14:1223_18": "kati bhattāni atikkamesī”ti pucchi. “Cattāri, ayya,",
  "atk-s0514a14:1223_19": "tumhe pana kati atikkamethā”ti?",
  "atk-s0514a14:1223_20": "“Satta bhaginī”ti.",
  "atk-s0514a14:1223_21": "Idaṁ so musā abhāsi.",
  "atk-s0514a14:1223_22": "Devasikaṁ hesa rattiṁ bhuñjati.",
  "atk-s0514a14:1223_23": "So taṁ “kati te bhagini vassāni pabbajitāyā”ti pucchitvā tāya “dvādasa vassānī”ti vatvā “tumhākaṁ kati",
  "atk-s0514a14:1223_24": "vassānī”ti vutto “idaṁ me chaṭṭhaṁ vassa”nti āha.",
  "atk-s0514a14:1223_25": "Atha naṁ “atthi pana te bhagini santadhammādhigamo”ti pucchitvā “natthi, ayya,",
  "atk-s0514a14:1223_26": "tumhākaṁ pana atthī”ti vutte “mayhampi natthī”ti vatvā – “bhagini,",
  "atk-s0514a14:1223_27": "mayaṁ neva kāmasukhaṁ labhāma,",
  "atk-s0514a14:1223_28": "na nekkhammasukhaṁ,",
  "atk-s0514a14:1223_29": "kiṁ amhākaṁyeva uṇho nirayo,",
  "atk-s0514a14:1223_30": "mahājanassa kiriyaṁ karoma,",
  "atk-s0514a14:1223_31": "ahaṁ gihī bhavissāmi,",
  "atk-s0514a14:1223_32": "atthi me mātu santakaṁ dhanaṁ,",
  "atk-s0514a14:1223_33": "na sakkomi dukkhaṁ anubhavitu”nti āha.",
  "atk-s0514a14:1223_34": "Sā tassa vacanaṁ sutvā attano calacittatāya tasmiṁ paṭibaddhacittā hutvā – “ayya,",
  "atk-s0514a14:1223_35": "ahampi ukkaṇṭhitā,",
  "atk-s0514a14:1223_36": "sace pana maṁ na chaḍḍessatha,",
  "atk-s0514a14:1223_37": "ahampi gihinī bhavissāmī”ti āha.",
  "atk-s0514a14:1223_38": "Atha naṁ so “ehi taṁ na chaḍḍessāmi,",
  "atk-s0514a14:1223_39": "bhariyā me bhavissasī”ti taṁ nagaraṁ pavesetvā saṁvasitvā surāpānamaṇḍapaṁ gantvā tāya surāpiṭṭhakaṁ gāhāpetvā suraṁ pivi.",
  "atk-s0514a14:1223_40": "Itaro sahassaṁ jito.",
  "atk-s0514a14:1223_41": "Sā taṁ paṭicca puttadhītāhi vaḍḍhi.",
  "atk-s0514a14:1223_42": "Tadā kuṇālo surādhuttako ahosi.",
  "atk-s0514a14:1223_43": "Tasmā attanā diṭṭhaṁ pakāsento “diṭṭhā mayā”tiādimāha.",
  "atk-s0514a14:1224_0": "Tatiyavatthusmiṁ atītakathā catukkanipāte kākavatījātakavaṇṇanāyaṁ vitthāritā.",
  "atk-s0514a14:1224_1": "Tadā pana kuṇālo garuḷo ahosi.",
  "atk-s0514a14:1224_2": "Tasmā attanā diṭṭhaṁ pakāsento “diṭṭhā mayā”tiādimāha.",
  "atk-s0514a14:1225_0": "Catutthavatthusmiṁ atīte brahmadatto kosalarājānaṁ vadhitvā rajjaṁ gahetvā tassa aggamahesiṁ gabbhiniṁ",
  "atk-s0514a14:1225_1": "ādāya bārāṇasiṁ paccāgantvā tassā gabbhinibhāvaṁ jānantopi taṁ aggamahesiṁ akāsi.",
  "atk-s0514a14:1225_2": "Sā paripakkagabbhā suvaṇṇarūpakasadisaṁ puttaṁ vijāyitvā –",
  "atk-s0514a14:1225_3": "“vuddhippattampi naṁ bārāṇasirājā ‘esa me paccāmittassa putto,",
  "atk-s0514a14:1225_4": "kiṁ iminā’ti mārāpessati,",
  "atk-s0514a14:1225_5": "mā me putto parahatthe maratū”ti cintetvā dhātiṁ āha – “amma,",
  "atk-s0514a14:1225_6": "imaṁ dārakaṁ pilotikaṁ attharitvā āmakasusāne nipajjāpetvā ehī”ti.",
  "atk-s0514a14:1225_7": "Dhātī tathā katvā nhatvā paccāgami.",
  "atk-s0514a14:1225_8": "Kosalarājāpi maritvā puttassa ārakkhadevatā hutvā nibbatti.",
  "atk-s0514a14:1225_9": "Tassānubhāvena ekassa eḷakapālakassa tasmiṁ padese eḷake cārentassa ekā eḷikā taṁ kumāraṁ disvā sinehaṁ",
  "atk-s0514a14:1225_10": "uppādetvā khīraṁ pāyetvā thokaṁ caritvā puna gantvā dve tayo cattāro vāre pāyesi.",
  "atk-s0514a14:1225_11": "Eḷakapālako tassā kiriyaṁ disvā taṁ ṭhānaṁ gantvā taṁ dārakaṁ disvā puttasinehaṁ paccupaṭṭhapetvā netvā attano bhariyāya adāsi.",
  "atk-s0514a14:1225_12": "Sā pana aputtikā,",
  "atk-s0514a14:1225_13": "tenassā thaññaṁ natthi,",
  "atk-s0514a14:1225_14": "atha naṁ eḷikakhīrameva pāyesi.",
  "atk-s0514a14:1225_15": "Tato paṭṭhāya pana devasikaṁ dve tisso eḷikā maranti.",
  "atk-s0514a14:1225_16": "Eḷakapālo –",
  "atk-s0514a14:1225_17": "“imasmiṁ paṭijaggiyamāne sabbā eḷikā marissanti,",
  "atk-s0514a14:1225_18": "kiṁ no iminā”ti taṁ ekasmiṁ mattikābhājane nipajjāpetvā aparena pidahitvā māsacuṇṇena mukhaṁ nibbivaraṁ vilimpitvā nadiyaṁ vissajjesi.",
  "atk-s0514a14:1225_19": "Tamenaṁ vuyhamānaṁ heṭṭhātitthe rājanivesane jiṇṇapaṭisaṅkhārako eko caṇḍālo sapajāpatiko makaciṁ dhovanto",
  "atk-s0514a14:1225_20": "disvāva vegena gantvā āharitvā tīre ṭhapetvā “kimetthā”ti vivaritvā olokento dārakaṁ passi.",
  "atk-s0514a14:1225_21": "Bhariyāpissa aputtikā,",
  "atk-s0514a14:1225_22": "tassā tasmiṁ puttasineho nibbatti,",
  "atk-s0514a14:1225_23": "atha naṁ gehaṁ netvā paṭijaggi.",
  "atk-s0514a14:1225_24": "Taṁ sattaṭṭhavassakālato paṭṭhāya mātāpitaro rājakulaṁ gacchantā ādāya gacchanti.",
  "atk-s0514a14:1225_25": "Soḷasavassakālato pana paṭṭhāya sveva bahulaṁ gantvā jiṇṇapaṭisaṅkharaṇaṁ karoti.",
  "atk-s0514a14:1226_0": "Rañño ca aggamahesiyā kuruṅgadevī nāma dhītā ahosi uttamarūpadharā.",
  "atk-s0514a14:1226_1": "Sā tassa diṭṭhakālato paṭṭhāya tasmiṁ paṭibaddhacittā hutvā aññattha anabhiratā tassa kammakaraṇaṭṭhānameva āgacchati.",
  "atk-s0514a14:1226_2": "Tesaṁ abhiṇhadassanena aññamaññaṁ paṭibaddhacittānaṁ antorājakuleyeva paṭicchannokāse ajjhācāro pavatti.",
  "atk-s0514a14:1226_3": "Gacchante kāle paricārikāyo ñatvā rañño ārocesuṁ.",
  "atk-s0514a14:1226_4": "Rājā kujjhitvā amacce sannipātetvā –",
  "atk-s0514a14:1226_5": "“iminā caṇḍālaputtena idaṁ nāma kataṁ,",
  "atk-s0514a14:1226_6": "imassa kattabbaṁ jānāthā”ti āha.",
  "atk-s0514a14:1226_7": "Amaccā “mahāparādho esa,",
  "atk-s0514a14:1226_8": "nānāvidhakammakāraṇā kāretvā pacchā māretuṁ vaṭṭatī”ti vadiṁsu.",
  "atk-s0514a14:1226_9": "Tasmiṁ khaṇe kumārassa pitā ārakkhadevatā tasseva kumārassa mātu sarīre adhimucci.",
  "atk-s0514a14:1226_10": "Sā devatānubhāvena rājānaṁ upasaṅkamitvā āha –",
  "atk-s0514a14:1226_11": "“mahārāja,",
  "atk-s0514a14:1226_12": "nāyaṁ kumāro caṇḍālo,",
  "atk-s0514a14:1226_13": "esa kumāro mama kucchimhi nibbatto kosalarañño putto,",
  "atk-s0514a14:1226_14": "ahaṁ ‘putto me mato’ti tumhākaṁ musā avacaṁ,",
  "atk-s0514a14:1226_15": "ahametaṁ ‘tumhākaṁ paccāmittassa putto’ti dhātiyā datvā āmakasusāne chaḍḍāpesiṁ,",
  "atk-s0514a14:1226_16": "atha naṁ eko eḷakapālako paṭijaggi,",
  "atk-s0514a14:1226_17": "so attano eḷikāsu marantīsu nadiyā pavāhesi,",
  "atk-s0514a14:1226_18": "atha naṁ vuyhamānaṁ tumhākaṁ gehe jiṇṇapaṭisaṅkhārako caṇḍālo disvā posesi,",
  "atk-s0514a14:1226_19": "sace na saddahatha,",
  "atk-s0514a14:1226_20": "te sabbe pakkosāpetvā pucchathā”ti.",
  "atk-s0514a14:1227_0": "Rājā dhātiṁ ādiṁ katvā sabbe pakkosāpetvā pucchitvā tatheva taṁ pavattiṁ sutvā “jātisampannoyaṁ kumāro”ti",
  "atk-s0514a14:1227_1": "tuṭṭho taṁ nhāpetvā alaṅkārāpetvā tasseva dhītaraṁ adāsi.",
  "atk-s0514a14:1227_2": "Tassa pana eḷikānaṁ māritattā “eḷikakumāro”ti nāmaṁ akaṁsu.",
  "atk-s0514a14:1227_3": "Athassa rājā sasenavāhanaṁ datvā –",
  "atk-s0514a14:1227_4": "“gaccha attano pitu santakaṁ rajjaṁ gaṇhā”ti taṁ uyyojesi.",
  "atk-s0514a14:1227_5": "Sopi kuruṅgadeviṁ ādāya gantvā rajje patiṭṭhāsi.",
  "atk-s0514a14:1227_6": "Athassa bārāṇasirājā “anuggahitasippo aya”nti sippasikkhāpanatthaṁ chaḷaṅgakumāraṁ nāma ācariyaṁ pesesi.",
  "atk-s0514a14:1227_7": "So tassa “ācariyo me”ti senāpatiṭṭhānaṁ adāsi.",
  "atk-s0514a14:1227_8": "Aparabhāge kuruṅgadevī tena saddhiṁ anācāramakāsi.",
  "atk-s0514a14:1227_9": "Senāpatinopi paricārako dhanantevāsī nāma atthi.",
  "atk-s0514a14:1227_10": "So tassa hatthe kuruṅgadeviyā vatthālaṅkārādīni pesesi.",
  "atk-s0514a14:1227_11": "Sā tenapi saddhiṁ pāpamakāsi.",
  "atk-s0514a14:1227_12": "Kuṇālo taṁ kāraṇaṁ āharitvā dassento “diṭṭhā mayā”tiādimāha.",
  "atk-s0514a14:1228_0": "Tattha lomasuddarīti lomarājiyā maṇḍitaudarā.",
  "atk-s0514a14:1228_1": "Chaḷaṅgakumāradhanantevāsināti eḷikakumārakaṁ patthayamānāpi chaḷaṅgakumārasenāpatinā ca tasseva paricārakena dhanantevāsinā ca saddhiṁ pāpamakāsi.",
  "atk-s0514a14:1228_2": "Evaṁ anācārā itthiyo dussīlā pāpadhammā,",
  "atk-s0514a14:1228_3": "tenāhaṁ tā nappasaṁsāmīti idaṁ mahāsatto atītaṁ āharitvā dassesi.",
  "atk-s0514a14:1228_4": "So hi tadā chaḷaṅgakumāro ahosi,",
  "atk-s0514a14:1228_5": "tasmā attanā diṭṭhakāraṇaṁ āhari.",
  "atk-s0514a14:1229_0": "Pañcamavatthusmimpi atīte kosalarājā bārāṇasirajjaṁ gahetvā bārāṇasirañño aggamahesiṁ gabbhinimpi aggamahesiṁ katvā sakanagarameva gato.",
  "atk-s0514a14:1229_1": "Sā aparabhāge puttaṁ vijāyi.",
  "atk-s0514a14:1229_2": "Rājā aputtakattā taṁ puttasinehena posetvā sabbasippāni sikkhāpetvā vayappattaṁ “attano pitu santakaṁ rajjaṁ gaṇhā”ti pesesi.",
  "atk-s0514a14:1229_3": "So tattha gantvā rajjaṁ kāresi.",
  "atk-s0514a14:1229_4": "Athassa mātā “puttaṁ passitukāmāmhī”ti kosalarājānaṁ āpucchitvā mahāparivārā bārāṇasiṁ gacchantī dvinnaṁ",
  "atk-s0514a14:1229_5": "raṭṭhānaṁ antare ekasmiṁ nigame nivāsaṁ gaṇhi.",
  "atk-s0514a14:1229_6": "Tattheveko pañcālacaṇḍo nāma brāhmaṇakumāro atthi abhirūpo.",
  "atk-s0514a14:1229_7": "So tassā paṇṇākāraṁ upanāmesi.",
  "atk-s0514a14:1229_8": "Sā taṁ disvā paṭibaddhacittā tena saddhiṁ pāpakammaṁ katvā katipāhaṁ tattheva vītināmetvā bārāṇasiṁ gantvā",
  "atk-s0514a14:1229_9": "puttaṁ disvā khippaṁ nivattitvā puna tasmiṁyeva nigame nivāsaṁ gahetvā katipāhaṁ tena saddhiṁ anācāraṁ",
  "atk-s0514a14:1229_10": "caritvā kosalanagaraṁ gatā.",
  "atk-s0514a14:1229_11": "Sā tato paṭṭhāya nacirasseva taṁ taṁ kāraṇaṁ vatvā “puttassa santikaṁ gacchāmī”ti rājānaṁ āpucchitvā",
  "atk-s0514a14:1229_12": "gacchantī ca āgacchantī ca tasmiṁ nigame aḍḍhamāsamattaṁ tena saddhiṁ anācāraṁ cari.",
  "atk-s0514a14:1229_13": "Samma puṇṇamukha,",
  "atk-s0514a14:1229_14": "itthiyo nāmetā dussīlā musāvādiniyoti idampi atītaṁ dassento mahāsatto “evañheta”ntiādimāha.",
  "atk-s0514a14:1230_0": "Tattha brahmadattassa mātaranti bārāṇasirajjaṁ kārentassa brahmadattakumārassa mātaraṁ.",
  "atk-s0514a14:1230_1": "Tadā kira kuṇālo pañcālacaṇḍo ahosi,",
  "atk-s0514a14:1230_2": "tasmā taṁ attanā ñātakāraṇaṁ dassento evamāha.",
  "atk-s0514a14:1231_0": "Etā cāti,",
  "atk-s0514a14:1231_1": "samma puṇṇamukha,",
  "atk-s0514a14:1231_2": "etāva pañca itthiyo pāpamakaṁsu,",
  "atk-s0514a14:1231_3": "na aññāti saññaṁ mā kari,",
  "atk-s0514a14:1231_4": "atha kho etā ca aññā ca bahū pāpakammakārikāti.",
  "atk-s0514a14:1231_5": "Imasmiṁ ṭhāne ṭhatvā loke aticārinīnaṁ vatthūni kathetabbāni.",
  "atk-s0514a14:1231_6": "Jagatīti yathā jagatisaṅkhātā mahī samānarattā paṭighābhāvena sabbesu samānarattā hutvā sā vasundharā",
  "atk-s0514a14:1231_7": "itarītarāpatiṭṭhā uttamānañca adhamānañca patiṭṭhā hoti,",
  "atk-s0514a14:1231_8": "tathā itthiyopi kilesavasena sabbesampi uttamādhamānaṁ patiṭṭhā honti.",
  "atk-s0514a14:1231_9": "Itthiyo hi okāsaṁ labhamānā kenaci saddhiṁ pāpakaṁ karonti nāma.",
  "atk-s0514a14:1231_10": "Sabbasahāti yathā ca sā sabbameva sahati na phandati na kuppati na calati,",
  "atk-s0514a14:1231_11": "tathā itthiyo sabbepi purise lokassādavasena sahanti.",
  "atk-s0514a14:1231_12": "Sace tāsaṁ koci puriso citte patiṭṭhito hoti,",
  "atk-s0514a14:1231_13": "tassa rakkhaṇatthaṁ na phandanti na calanti na kolāhalaṁ karonti.",
  "atk-s0514a14:1231_14": "Yathā ca sā na kuppati na calati,",
  "atk-s0514a14:1231_15": "evaṁ itthiyopi methunadhammena na kuppanti na calanti,",
  "atk-s0514a14:1231_16": "na sakkā tena pūretuṁ.",
  "atk-s0514a14:1232_0": "Vāḷamigoti duṭṭhamigo.",
  "atk-s0514a14:1232_1": "Pañcāvudhoti mukhassa ceva catunnañca caraṇānaṁ vasenetaṁ vuttaṁ.",
  "atk-s0514a14:1232_2": "Suruddhoti suluddho supharuso.",
  "atk-s0514a14:1232_3": "Tathitthiyoti yathā hi sīhassa mukhañceva cattāro ca hatthapādāti pañcāvudhāni,",
  "atk-s0514a14:1232_4": "tathā itthīnampi rūpasaddagandharasaphoṭṭhabbāni pañcāvudhāni.",
  "atk-s0514a14:1232_5": "Yathā so attano bhakkhaṁ gaṇhanto tehipi pañcahi gaṇhāti,",
  "atk-s0514a14:1232_6": "tathā tāpi kilesabhakkhaṁ gaṇhamānā rūpādīhi āvudhehi paharitvā gaṇhanti.",
  "atk-s0514a14:1232_7": "Yathā so kakkhaḷo pasayha khādati,",
  "atk-s0514a14:1232_8": "evaṁ etāpi kakkhaḷā pasayha khādikā.",
  "atk-s0514a14:1232_9": "Tathā hetā thirasīlepi purise attano balena pasayhakāraṁ katvā sīlavināsaṁ pāpenti.",
  "atk-s0514a14:1232_10": "Yathā so parahiṁsane rato,",
  "atk-s0514a14:1232_11": "evametāpi kilesavasena parahiṁsane ratā.",
  "atk-s0514a14:1232_12": "Tāyoti tā evaṁ aguṇasammannāgatā na vissase naro.",
  "atk-s0514a14:1233_0": "Gamaniyoti gaṇikāyo.",
  "atk-s0514a14:1233_1": "Idaṁ vuttaṁ hoti –",
  "atk-s0514a14:1233_2": "samma puṇṇamukha,",
  "atk-s0514a14:1233_3": "yānetāni itthīnaṁ “vesiyo”tiādīni nāmāni,",
  "atk-s0514a14:1233_4": "na etāni tāsaṁ sabhāvanāmāni.",
  "atk-s0514a14:1233_5": "Na hetā vesiyo nāma gamaniyo nāma bandhakiyo nāma,",
  "atk-s0514a14:1233_6": "sabhāvanāmato pana vadhikāyo nāma etāyo,",
  "atk-s0514a14:1233_7": "yā etā vesiyo nāriyo gamaniyoti vuccanti.",
  "atk-s0514a14:1233_8": "Vadhikāyoti sāmikaghātikāyo.",
  "atk-s0514a14:1233_9": "Svāyamattho mahāhaṁsajātakena dīpetabbo.",
  "atk-s0514a14:1233_10": "Vuttañhetaṁ –",
  "atk-s0514a14:1234_0": "“Māyā cetā marīcī ca, sokā rogā cupaddavā;",
  "atk-s0514a14:1235_0": "Kharā ca bandhanā cetā, maccupāsā guhāsayā;",
  "atk-s0514a14:1236_0": "Tāsu yo vissase poso, so naresu narādhamo”ti. ;",
  "atk-s0514a14:1237_0": "Veṇikatāti kataveṇiyo.",
  "atk-s0514a14:1237_1": "Yathā hi moḷiṁ bandhitvā aṭaviyaṁ ṭhitacoro dhanaṁ vilumpati,",
  "atk-s0514a14:1237_2": "evametāpi kilesavasaṁ netvā dhanaṁ vilumpanti.",
  "atk-s0514a14:1237_3": "Madirāva diddhāti visamissakā surā viya.",
  "atk-s0514a14:1237_4": "Yathā sā vikāraṁ dasseti,",
  "atk-s0514a14:1237_5": "evametāpi aññesu purisesu sārattā kiccākiccaṁ ajānantiyo aññasmiṁ kattabbe aññameva karontiyo vikāraṁ dassenti.",
  "atk-s0514a14:1237_6": "Vācāsanthutiyoti yathā vāṇijo attano bhaṇḍassa vaṇṇameva bhaṇati,",
  "atk-s0514a14:1237_7": "evametāpi attano aguṇaṁ paṭicchādetvā guṇameva pakāsenti.",
  "atk-s0514a14:1237_8": "Viparivattāyoti yathā issamigassa siṅgaṁ parivattitvā ṭhitaṁ,",
  "atk-s0514a14:1237_9": "evaṁ lahucittatāya viparivattāyova honti.",
  "atk-s0514a14:1237_10": "Uragamivāti urago viya musāvāditāya dujivhā nāma.",
  "atk-s0514a14:1237_11": "Sobbhamivāti yathā padarapaṭicchanno gūthakūpo,",
  "atk-s0514a14:1237_12": "evaṁ vatthālaṅkārapaṭicchannā hutvā vicaranti.",
  "atk-s0514a14:1237_13": "Yathā ca kacavarehi paṭicchanno āvāṭo akkanto pādadukkhaṁ janeti,",
  "atk-s0514a14:1237_14": "evametāpi vissāsena upaseviyamānā.",
  "atk-s0514a14:1237_15": "Pātālamivāti yathā mahāsamudde pātālaṁ duppūraṁ,",
  "atk-s0514a14:1237_16": "evametāpi methunena vijāyanena alaṅkārenāti tīhi duppūrā.",
  "atk-s0514a14:1237_17": "Tenevāha – “tiṇṇaṁ,",
  "atk-s0514a14:1237_18": "bhikkhave,",
  "atk-s0514a14:1237_19": "dhammānaṁ atitto mātugāmo”tiādi.",
  "atk-s0514a14:1238_0": "Rakkhasīviyāti yathā rakkhasī nāma maṁsagiddhatāya dhanena na sakkā tosetuṁ,",
  "atk-s0514a14:1238_1": "bahumpi dhanaṁ paṭikkhipitvā maṁsameva pattheti,",
  "atk-s0514a14:1238_2": "evametāpi methunagiddhatāya bahunāpi dhanena na tussanti,",
  "atk-s0514a14:1238_3": "dhanaṁ agaṇetvā methunameva patthenti.",
  "atk-s0514a14:1238_4": "Yamovāti yathā yamo ekantaharo na kiñci pariharati,",
  "atk-s0514a14:1238_5": "evametāpi jātisampannādīsu na kañci pariharanti,",
  "atk-s0514a14:1238_6": "sabbaṁ kilesavasena sīlādivināsaṁ pāpetvā dutiyacittavāre nirayaṁ upanenti.",
  "atk-s0514a14:1238_7": "Sikhīrivāti yathā sikhī sucimpi asucimpi sabbaṁ bhakkhayati,",
  "atk-s0514a14:1238_8": "tathetāpi hīnuttame sabbe sevanti.",
  "atk-s0514a14:1238_9": "Nadīupamāyampi eseva nayo.",
  "atk-s0514a14:1238_10": "Yenakā maṁcarāti bhummatthe karaṇavacanaṁ,",
  "atk-s0514a14:1238_11": "yattha etāsaṁ kāmo hoti,",
  "atk-s0514a14:1238_12": "tattheva dhāvanti.",
  "atk-s0514a14:1238_13": "Nerūti himavati eko suvaṇṇapabbato,",
  "atk-s0514a14:1238_14": "taṁ upagatā kākāpi suvaṇṇavaṇṇāva honti. Yathā so,",
  "atk-s0514a14:1238_15": "evaṁ etāpi nibbisesakarā attānaṁ upagataṁ ekasadisaṁ katvā passanti.",
  "atk-s0514a14:1239_0": "Visarukkhoti ambasadiso kiṁpakkarukkho.",
  "atk-s0514a14:1239_1": "So niccameva phalati,",
  "atk-s0514a14:1239_2": "vaṇṇādisampanno ca hoti,",
  "atk-s0514a14:1239_3": "tena naṁ nirāsaṅkā paribhuñjitvā maranti,",
  "atk-s0514a14:1239_4": "evameva tāpi rūpādivasena niccaphalitā ramaṇīyā viya khāyanti.",
  "atk-s0514a14:1239_5": "Seviyamānā pana pamādaṁ uppādetvā apāyesu pātenti.",
  "atk-s0514a14:1239_6": "Tena vuttaṁ –",
  "atk-s0514a14:1240_0": "“Āyatiṁ dosaṁ naññāya, yo kāme paṭisevati;",
  "atk-s0514a14:1241_0": "Vipākante hananti naṁ, kiṁpakkamiva bhakkhita”nti. ;",
  "atk-s0514a14:1242_0": "Yathā vā visarukkho niccaphalito sadā anatthāvaho hoti,",
  "atk-s0514a14:1242_1": "evametāpi sīlādivināsanavasena.",
  "atk-s0514a14:1242_2": "Yathā visarukkhassa mūlampi tacopi pattampi pupphampi phalampi visamevāti niccaphalo,",
  "atk-s0514a14:1242_3": "tatheva tāsaṁ rūpampi…pe…",
  "atk-s0514a14:1242_4": "phoṭṭhabbampi visamevāti visarukkho viya niccaphalitāyoti.",
  "atk-s0514a14:1243_0": "“Panuttaretthā”ti gāthābandhena tamatthaṁ pākaṭaṁ kātuṁ evamāha.",
  "atk-s0514a14:1243_1": "Tattha ratanantakaritthiyoti sāmikehi dukkhasambhatānaṁ ratanānaṁ antarāyakarā itthiyo etāni paresaṁ datvā anācāraṁ caranti.",
  "atk-s0514a14:1244_0": "Ito paraṁ nānappakārena attano dhammakathāvilāsaṁ dassento āha –",
  "atk-s0514a14:1245_0": "“Cattārimāni,",
  "atk-s0514a14:1245_1": "samma puṇṇamukha,",
  "atk-s0514a14:1245_2": "yāni vatthūni kicce jāte anatthacarāni bhavanti,",
  "atk-s0514a14:1245_3": "tāni parakule na vāsetabbāni,",
  "atk-s0514a14:1245_4": "goṇaṁ dhenuṁ yānaṁ bhariyā.",
  "atk-s0514a14:1245_5": "Cattāri etāni paṇḍito dhanāni gharā na vippavāsaye.",
  "atk-s0514a14:1245_6": "Bhavati ca panuttarettha vākyaṁ –",
  "atk-s0514a14:1246_0": "296.",
  "atk-s0514a14:1247_0": "‘Goṇaṁ dhenuñca yānañca, bhariyaṁ ñātikule na vāsaye;",
  "atk-s0514a14:1248_0": "Bhañjanti rathaṁ ayānakā, ativāhena hananti puṅgavaṁ;",
  "atk-s0514a14:1249_0": "Dohena hananti vacchakaṁ, bhariyā ñātikule padussatī”’ti.",
  "atk-s0514a14:1250_0": "“Cha imāni, samma puṇṇamukha, yāni vatthūni kicce jāte anatthacarāni bhavanti –",
  "atk-s0514a14:1251_0": "297.",
  "atk-s0514a14:1252_0": "‘Aguṇaṁ dhanu ñātikule ca bhariyā, pāraṁ nāvā akkhabhaggañca yānaṁ;",
  "atk-s0514a14:1253_0": "Dūre mitto pāpasahāyako ca, kicce jāte anatthacarāni bhavantī”’ti.",
  "atk-s0514a14:1254_0": "“Aṭṭhahi khalu,",
  "atk-s0514a14:1254_1": "samma puṇṇamukha ṭhānehi itthī sāmikaṁ avajānāti –",
  "atk-s0514a14:1254_2": "daliddatā, āturatā, jiṇṇatā,",
  "atk-s0514a14:1254_3": "surāsoṇḍatā, muddhatā,",
  "atk-s0514a14:1254_4": "pamattatā,",
  "atk-s0514a14:1254_5": "sabbakiccesu anuvattanatā,",
  "atk-s0514a14:1254_6": "sabbadhanaanuppadānena.",
  "atk-s0514a14:1254_7": "Imehi khalu,",
  "atk-s0514a14:1254_8": "samma puṇṇamukha,",
  "atk-s0514a14:1254_9": "aṭṭhahi ṭhānehi itthī sāmikaṁ avajānāti.",
  "atk-s0514a14:1254_10": "Bhavati ca panuttarettha vākyaṁ –",
  "atk-s0514a14:1255_0": "298.",
  "atk-s0514a14:1256_0": "“‘Daliddaṁ āturañcāpi, jiṇṇakaṁ surasoṇḍakaṁ;",
  "atk-s0514a14:1257_0": "Pamattaṁ muddhapattañca, sabbakiccesu hāpanaṁ;",
  "atk-s0514a14:1258_0": "Sabbakāmappadānena, avajānāti sāmika”’nti.",
  "atk-s0514a14:1259_0": "“Navahi khalu,",
  "atk-s0514a14:1259_1": "samma puṇṇamukha ṭhānehi itthī padosamāharati –",
  "atk-s0514a14:1259_2": "ārāmagamanasīlā ca hoti,",
  "atk-s0514a14:1259_3": "uyyānagamanasīlā ca hoti,",
  "atk-s0514a14:1259_4": "nadītitthagamanasīlā ca hoti,",
  "atk-s0514a14:1259_5": "ñātikulagamanasīlā ca hoti,",
  "atk-s0514a14:1259_6": "parakulagamanasīlā ca hoti,",
  "atk-s0514a14:1259_7": "ādāsadussamaṇḍanānuyogamanuyuttasīlā ca hoti,",
  "atk-s0514a14:1259_8": "majjapāyinī ca hoti,",
  "atk-s0514a14:1259_9": "nillokanasīlā ca hoti,",
  "atk-s0514a14:1259_10": "sadvāraṭṭhāyinī ca hoti.",
  "atk-s0514a14:1259_11": "Imehi khalu,",
  "atk-s0514a14:1259_12": "samma puṇṇamukha,",
  "atk-s0514a14:1259_13": "navahi ṭhānehi itthī padosamāharati.",
  "atk-s0514a14:1259_14": "Bhavati ca panuttarettha vākyaṁ –",
  "atk-s0514a14:1260_0": "299.",
  "atk-s0514a14:1261_0": "‘Ārāmasīlā ca uyyānaṁ, nadī ñāti parakulaṁ;",
  "atk-s0514a14:1262_0": "Ādāsadussamaṇḍanamanuyuttā, yā citthī majjapāyinī.",
  "atk-s0514a14:1263_0": "300.",
  "atk-s0514a14:1264_0": "“‘Yā ca nillokanasīlā, yā ca sadvāraṭhāyinī;",
  "atk-s0514a14:1265_0": "Navahetehi ṭhānehi, padosamāharanti itthiyo”’ti.",
  "atk-s0514a14:1266_0": "“Cattālīsāya khalu,",
  "atk-s0514a14:1266_1": "samma puṇṇamukha,",
  "atk-s0514a14:1266_2": "ṭhānehi itthī purisaṁ accācarati –",
  "atk-s0514a14:1266_3": "vijambhati, vinamati, vilasati,",
  "atk-s0514a14:1266_4": "vilajjati,",
  "atk-s0514a14:1266_5": "nakhena nakhaṁ ghaṭṭeti,",
  "atk-s0514a14:1266_6": "pādena pādaṁ akkamati,",
  "atk-s0514a14:1266_7": "kaṭṭhena pathaviṁ vilikhati,",
  "atk-s0514a14:1266_8": "dārakaṁ ullaṅghati ullaṅghāpeti,",
  "atk-s0514a14:1266_9": "kīḷati kīḷāpeti,",
  "atk-s0514a14:1266_10": "cumbati cumbāpeti,",
  "atk-s0514a14:1266_11": "bhuñjati bhuñjāpeti, dadāti, yācati,",
  "atk-s0514a14:1266_12": "katamanukaroti,",
  "atk-s0514a14:1266_13": "uccaṁ bhāsati,",
  "atk-s0514a14:1266_14": "nīcaṁ bhāsati,",
  "atk-s0514a14:1266_15": "aviccaṁ bhāsati,",
  "atk-s0514a14:1266_16": "viviccaṁ bhāsati,",
  "atk-s0514a14:1266_17": "naccena gītena vāditena rodanena vilasitena vibhūsitena jagghati, pekkhati,",
  "atk-s0514a14:1266_18": "kaṭiṁ cāleti,",
  "atk-s0514a14:1266_19": "guyhabhaṇḍakaṁ sañcāleti,",
  "atk-s0514a14:1266_20": "ūruṁ vivarati,",
  "atk-s0514a14:1266_21": "ūruṁ pidahati,",
  "atk-s0514a14:1266_22": "thanaṁ dasseti,",
  "atk-s0514a14:1266_23": "kacchaṁ dasseti,",
  "atk-s0514a14:1266_24": "nābhiṁ dasseti,",
  "atk-s0514a14:1266_25": "akkhiṁ nikhanati,",
  "atk-s0514a14:1266_26": "bhamukaṁ ukkhipati,",
  "atk-s0514a14:1266_27": "oṭṭhaṁ upalikhati,",
  "atk-s0514a14:1266_28": "jivhaṁ nillāleti,",
  "atk-s0514a14:1266_29": "dussaṁ muñcati,",
  "atk-s0514a14:1266_30": "dussaṁ paṭibandhati,",
  "atk-s0514a14:1266_31": "sirasaṁ muñcati,",
  "atk-s0514a14:1266_32": "sirasaṁ bandhati.",
  "atk-s0514a14:1266_33": "Imehi khalu,",
  "atk-s0514a14:1266_34": "samma puṇṇamukha,",
  "atk-s0514a14:1266_35": "cattālīsāya ṭhānehi itthī purisaṁ accācarati.",
  "atk-s0514a14:1267_0": "“Pañcavīsāya khalu,",
  "atk-s0514a14:1267_1": "samma puṇṇamukha,",
  "atk-s0514a14:1267_2": "ṭhānehi itthī paduṭṭhā veditabbā bhavati –",
  "atk-s0514a14:1267_3": "sāmikassa pavāsaṁ vaṇṇeti,",
  "atk-s0514a14:1267_4": "pavuṭṭhaṁ na sarati,",
  "atk-s0514a14:1267_5": "āgataṁ nābhinandati,",
  "atk-s0514a14:1267_6": "avaṇṇaṁ tassa bhaṇati,",
  "atk-s0514a14:1267_7": "vaṇṇaṁ tassa na bhaṇati,",
  "atk-s0514a14:1267_8": "anatthaṁ tassa carati,",
  "atk-s0514a14:1267_9": "atthaṁ tassa na carati,",
  "atk-s0514a14:1267_10": "akiccaṁ tassa karoti,",
  "atk-s0514a14:1267_11": "kiccaṁ tassa na karoti,",
  "atk-s0514a14:1267_12": "paridahitvā sayati,",
  "atk-s0514a14:1267_13": "parammukhī nipajjati,",
  "atk-s0514a14:1267_14": "parivattakajātā kho pana hoti kuṅkumiyajātā,",
  "atk-s0514a14:1267_15": "dīghaṁ assasati,",
  "atk-s0514a14:1267_16": "dukkhaṁ vedayati,",
  "atk-s0514a14:1267_17": "uccārapassāvaṁ abhiṇhaṁ gacchati,",
  "atk-s0514a14:1267_18": "vilomamācarati,",
  "atk-s0514a14:1267_19": "parapurisasaddaṁ sutvā kaṇṇasotaṁ vivaramodahati,",
  "atk-s0514a14:1267_20": "nihatabhogā kho pana hoti,",
  "atk-s0514a14:1267_21": "paṭivissakehi santhavaṁ karoti,",
  "atk-s0514a14:1267_22": "nikkhantapādā kho pana hoti visikhānucārinī,",
  "atk-s0514a14:1267_23": "aticārinī kho pana hoti niccaṁ sāmike agāravā paduṭṭhamanasaṅkappā,",
  "atk-s0514a14:1267_24": "abhiṇhaṁ dvāre tiṭṭhati,",
  "atk-s0514a14:1267_25": "kacchāni aṅgāni thanāni dasseti,",
  "atk-s0514a14:1267_26": "disodisaṁ gantvā pekkhati.",
  "atk-s0514a14:1267_27": "Imehi khalu samma puṇṇamukha,",
  "atk-s0514a14:1267_28": "pañcavīsāya ṭhānehi itthī paduṭṭhā veditabbā bhavati.",
  "atk-s0514a14:1267_29": "Bhavati ca panuttarettha vākyaṁ –",
  "atk-s0514a14:1268_0": "301.",
  "atk-s0514a14:1269_0": "‘Pavāsaṁ tassa vaṇṇeti, gataṁ tassa na socati;",
  "atk-s0514a14:1270_0": "Disvāna patimāgataṁ nābhinandati, bhattāravaṇṇaṁ na kadāci bhāsati;",
  "atk-s0514a14:1271_0": "Ete paduṭṭhāya bhavanti lakkhaṇā.",
  "atk-s0514a14:1272_0": "302.",
  "atk-s0514a14:1273_0": "‘Anatthaṁ tassa carati asaññatā, atthañca hāpeti akiccakārinī;",
  "atk-s0514a14:1274_0": "Paridahitvā sayati parammukhī, ete paduṭṭhāya bhavanti lakkhaṇā.",
  "atk-s0514a14:1275_0": "303.",
  "atk-s0514a14:1276_0": "‘Parivattajātā ca bhavati kuṅkumī, dīghañca assasati dukkhavedinī;",
  "atk-s0514a14:1277_0": "Uccārapassāvamabhiṇhaṁ gacchati, ete paduṭṭhāya bhavanti lakkhaṇā.",
  "atk-s0514a14:1278_0": "304.",
  "atk-s0514a14:1279_0": "‘Vilomamācarati akiccakārinī, saddaṁ nisāmeti parassa bhāsato;",
  "atk-s0514a14:1280_0": "Nihatabhogā ca karoti santhavaṁ, ete paduṭṭhāya bhavanti lakkhaṇā.",
  "atk-s0514a14:1281_0": "305.",
  "atk-s0514a14:1282_0": "‘Kicchena laddhaṁ kasirābhataṁ dhanaṁ, vittaṁ vināseti dukkhena sambhataṁ;",
  "atk-s0514a14:1283_0": "Paṭivissakehi ca karoti santhavaṁ, ete paduṭṭhāya bhavanti lakkhaṇā.",
  "atk-s0514a14:1284_0": "306.",
  "atk-s0514a14:1285_0": "‘Nikkhantapādā visikhānucārinī, niccañca sāmimhi paduṭṭhamānasā;",
  "atk-s0514a14:1286_0": "Aticārinī hoti apetagāravā, ete paduṭṭhāya bhavanti lakkhaṇā.",
  "atk-s0514a14:1287_0": "307.",
  "atk-s0514a14:1288_0": "‘Abhikkhaṇaṁ tiṭṭhati dvāramūle, thanāni kacchāni ca dassayantī;",
  "atk-s0514a14:1289_0": "Disodisaṁ pekkhati bhantacittā, ete paduṭṭhāya bhavanti lakkhaṇā.",
  "atk-s0514a14:1290_0": "308.",
  "atk-s0514a14:1291_0": "‘Sabbā nadī vaṅkagatī, sabbe kaṭṭhamayā vanā;",
  "atk-s0514a14:1292_0": "Sabbitthiyo kare pāpaṁ, labhamāne nivātake.",
  "atk-s0514a14:1293_0": "309.",
  "atk-s0514a14:1294_0": "‘Sace labhetha khaṇaṁ vā raho vā, nivātakaṁ vāpi labhetha tādisaṁ;",
  "atk-s0514a14:1295_0": "Sabbāva itthī kayiruṁ nu pāpaṁ, aññaṁ alattha pīṭhasappināpi saddhiṁ.",
  "atk-s0514a14:1296_0": "310.",
  "atk-s0514a14:1297_0": "‘Narānamārāmakarāsu nārisu, anekacittāsu aniggahāsu ca;",
  "atk-s0514a14:1298_0": "Sabbattha nāpītikarāpi ce siyā, na vissase titthasamā hi nāriyo”’ti.",
  "atk-s0514a14:1299_0": "Tattha goṇaṁ dhenunti liṅgavipallāsena vuttaṁ.",
  "atk-s0514a14:1299_1": "Ñātikule padussatīti tattha sā nibbhayā hutvā taruṇakālato paṭṭhāya vissāsakehi dāsādīhipi saddhiṁ anācāraṁ carati,",
  "atk-s0514a14:1299_2": "ñātakā ñatvāpi niggahaṁ na karonti,",
  "atk-s0514a14:1299_3": "attano akittiṁ pariharamānā ajānantā viya honti.",
  "atk-s0514a14:1299_4": "Anatthacarānīti acaritabbāni atthāni,",
  "atk-s0514a14:1299_5": "akiccakārānīti attho.",
  "atk-s0514a14:1299_6": "Aguṇanti jiyārahitaṁ.",
  "atk-s0514a14:1299_7": "Pāpasahāyakoti dummitto.",
  "atk-s0514a14:1300_0": "Daliddatāti daliddatāya.",
  "atk-s0514a14:1300_1": "Sesapadesupi eseva nayo.",
  "atk-s0514a14:1300_2": "Tattha daliddo alaṅkārādīnaṁ abhāvato kilesena saṅgaṇhituṁ na sakkotīti taṁ avajānāti.",
  "atk-s0514a14:1300_3": "Gilāno vatthukāmakilesakāmehi saṅgaṇhituṁ na sakkoti.",
  "atk-s0514a14:1300_4": "Jarājiṇṇo kāyikavācasikakhiḍḍāratisamattho na hoti.",
  "atk-s0514a14:1300_5": "Surāsoṇḍo tassā hatthapiḷandhanādīnipi surāgharaññeva paveseti.",
  "atk-s0514a14:1300_6": "Muddho andhabālo ratikusalo na hoti.",
  "atk-s0514a14:1300_7": "Pamatto dāsisoṇḍo hutvā gharadāsīhi saddhiṁ saṁvasati,",
  "atk-s0514a14:1300_8": "bhariyaṁ pana akkosati paribhāsati,",
  "atk-s0514a14:1300_9": "tena naṁ avajānāti.",
  "atk-s0514a14:1300_10": "Sabbakiccesu anuvattantaṁ “ayaṁ nittejo,",
  "atk-s0514a14:1300_11": "mameva anuvattatī”ti taṁ akkosati paribhāsati.",
  "atk-s0514a14:1300_12": "Yo pana sabbaṁ dhanaṁ anuppadeti kuṭumbaṁ paṭicchāpeti,",
  "atk-s0514a14:1300_13": "tassa bhariyā sabbaṁ dhanasāraṁ hatthe katvā taṁ dāsaṁ viya avajānāti,",
  "atk-s0514a14:1300_14": "icchamānā “ko tayā attho”ti gharatopi naṁ nikkaḍḍhati.",
  "atk-s0514a14:1300_15": "Muddhapattanti muddhabhāvappattaṁ.",
  "atk-s0514a14:1301_0": "Padosamāharatīti sāmike padosaṁ āharati dussati,",
  "atk-s0514a14:1301_1": "pāpakammaṁ karotīti attho.",
  "atk-s0514a14:1301_2": "Ārāmagamanasīlāti sāmikaṁ āpucchā vā anāpucchā vā abhiṇhaṁ pupphārāmādīsu aññataraṁ gantvā tattha anācāraṁ",
  "atk-s0514a14:1301_3": "caritvā “ajja mayā ārāme rukkhadevatāya balikammaṁ kata”ntiādīni vatvā bālasāmikaṁ saññāpeti.",
  "atk-s0514a14:1301_4": "Paṇḍito pana “addhā esā tattha anācāraṁ caratī”ti puna tassā gantuṁ na deti.",
  "atk-s0514a14:1301_5": "Evaṁ sabbapadesupi attho veditabbo.",
  "atk-s0514a14:1301_6": "Parakulanti sandiṭṭhasambhattādīnaṁ gehaṁ.",
  "atk-s0514a14:1301_7": "Taṁ sā “asukakule me vaḍḍhi payojitā atthi,",
  "atk-s0514a14:1301_8": "tāvakālikaṁ dinnakaṁ atthi,",
  "atk-s0514a14:1301_9": "taṁ sādhemī”tiādīni vatvā gacchati.",
  "atk-s0514a14:1301_10": "Nillokanasīlāti vātapānantarādīhi olokanasīlā.",
  "atk-s0514a14:1301_11": "Sadvāraṭṭhāyinīti attano aṅgapaccaṅgāni dassentī sadvāre tiṭṭhati.",
  "atk-s0514a14:1302_0": "Accācaratīti atikkamma carati,",
  "atk-s0514a14:1302_1": "sāmikassa santike ṭhitāva aññassa nimittaṁ dassetīti attho.",
  "atk-s0514a14:1302_2": "Vijambhatīti “ahaṁ taṁ disvā vijambhissāmi,",
  "atk-s0514a14:1302_3": "tāya saññāya okāsassa atthibhāvaṁ vā natthibhāvaṁ vā jāneyyāsī”ti paṭhamameva katasaṅketā vā hutvā akatasaṅketā",
  "atk-s0514a14:1302_4": "vāpi “evaṁ esa mayi bajjhissatī”ti sāmikassa passe ṭhitāva vijambhati vijambhanaṁ dasseti.",
  "atk-s0514a14:1302_5": "Vinamatīti kiñcideva bhūmiyaṁ pātetvā taṁ ukkhipantī viya onamitvā piṭṭhiṁ dasseti.",
  "atk-s0514a14:1302_6": "Vilasatīti gamanādīhi vā iriyāpathehi alaṅkārena vā vilāsaṁ dasseti.",
  "atk-s0514a14:1302_7": "Vilajjatīti lajjantī viya vatthena sarīraṁ chādeti,",
  "atk-s0514a14:1302_8": "kavāṭaṁ vā bhittiṁ vā allīyati.",
  "atk-s0514a14:1302_9": "Nakhenāti pādanakhena pādanakhaṁ,",
  "atk-s0514a14:1302_10": "hatthanakhena hatthanakhaṁ ghaṭṭeti.",
  "atk-s0514a14:1302_11": "Kaṭṭhenāti daṇḍakena.",
  "atk-s0514a14:1302_12": "Dārakanti attano vā puttaṁ aññassa vā puttaṁ gahetvā ukkhipati vā ukkhipāpeti vā.",
  "atk-s0514a14:1302_13": "Kīḷatīti sayaṁ vā kīḷati,",
  "atk-s0514a14:1302_14": "dārakaṁ vā kīḷāpeti.",
  "atk-s0514a14:1302_15": "Cumbanādīsupi eseva nayo.",
  "atk-s0514a14:1302_16": "Dadātīti tassa kiñcideva phalaṁ vā pupphaṁ vā deti.",
  "atk-s0514a14:1302_17": "Yācatīti tameva paṭiyācati.",
  "atk-s0514a14:1302_18": "Anukarotīti dārakena kataṁ kataṁ anukaroti.",
  "atk-s0514a14:1302_19": "Uccanti mahāsaddavasena vā thomanavasena vā uccaṁ.",
  "atk-s0514a14:1302_20": "Nīcanti mandasaddavasena vā amanāpavacanena vā paribhavavacanena vā nīcaṁ.",
  "atk-s0514a14:1302_21": "Aviccanti bahujanamajjhe appaṭicchannaṁ.",
  "atk-s0514a14:1302_22": "Viviccanti raho paṭicchannaṁ.",
  "atk-s0514a14:1302_23": "Naccenāti etehi naccādīhi nimittaṁ karoti.",
  "atk-s0514a14:1302_24": "Tattha roditena nimittakaraṇena rattiṁ deve vassante vātapānena hatthiṁ āropetvā seṭṭhiputtena nītāya purohitabrāhmaṇiyā vatthu kathetabbaṁ.",
  "atk-s0514a14:1302_25": "Jagghatīti mahāhasitaṁ hasati,",
  "atk-s0514a14:1302_26": "evampi nimittaṁ karoti.",
  "atk-s0514a14:1302_27": "Kacchanti upakacchakaṁ.",
  "atk-s0514a14:1302_28": "Upalikhatīti dantehi upalikhati.",
  "atk-s0514a14:1302_29": "Sirasanti kesavaṭṭiṁ.",
  "atk-s0514a14:1302_30": "Evaṁ kesānaṁ mocanabandhanehipi parapurisānaṁ nimittaṁ karoti,",
  "atk-s0514a14:1302_31": "niyāmetvā vā aniyāmetvā vā kocideva sārajjissatītipi karotiyeva.",
  "atk-s0514a14:1303_0": "Paduṭṭhā veditabbā bhavatīti ayaṁ mayi paduṭṭhā kuddhā,",
  "atk-s0514a14:1303_1": "kujjhitvā ca pana micchācāraṁ caratīti paṇḍitena veditabbā bhavati.",
  "atk-s0514a14:1303_2": "Pavāsanti “asukagāme payuttaṁ dhanaṁ nassati,",
  "atk-s0514a14:1303_3": "gaccha taṁ sādhehi,",
  "atk-s0514a14:1303_4": "vohāraṁ karohī”tiādīni vatvā tasmiṁ gate anācāraṁ caritukāmā pavāsaṁ vaṇṇeti.",
  "atk-s0514a14:1303_5": "Anatthanti avaḍḍhiṁ.",
  "atk-s0514a14:1303_6": "Akiccanti akattabbayuttakaṁ.",
  "atk-s0514a14:1303_7": "Paridahitvāti gāḷhaṁ nivāsetvā.",
  "atk-s0514a14:1303_8": "Parivattakajātāti ito cito ca parivattamānā.",
  "atk-s0514a14:1303_9": "Kuṅkumiyajātāti kolāhalajātā pādamūle nipannā paricārikā uṭṭhāpeti,",
  "atk-s0514a14:1303_10": "dīpaṁ jālāpeti,",
  "atk-s0514a14:1303_11": "nānappakāraṁ kolāhalaṁ karoti,",
  "atk-s0514a14:1303_12": "tassa kilesaratiṁ nāseti.",
  "atk-s0514a14:1303_13": "Dukkhaṁ vedayatīti sīsaṁ me rujjatītiādīni vadati.",
  "atk-s0514a14:1303_14": "Vilomamācaratīti āhāraṁ sītalaṁ icchantassa uṇhaṁ detītiādīnaṁ vasena paccanīkavutti hoti.",
  "atk-s0514a14:1303_15": "Nihatabhogāti sāmikena dukkhasambhatānaṁ bhogānaṁ surālolatādīhi vināsikā.",
  "atk-s0514a14:1303_16": "Santhavanti kilesavasena santhavaṁ karoti.",
  "atk-s0514a14:1303_17": "Nikkhantapādāti jārassa upadhāraṇatthāya nikkhantapādā.",
  "atk-s0514a14:1303_18": "Sāmiketi patimhi agāravena ca paduṭṭhamānasāya ca aticārinī hoti.",
  "atk-s0514a14:1304_0": "Sabbitthiyoti ṭhapetvā vipassanāya tanukatakilesā sesā sabbā itthiyo pāpaṁ kareyyuṁ.",
  "atk-s0514a14:1304_1": "Labhamāneti labbhamāne,",
  "atk-s0514a14:1304_2": "saṁvijjamāneti attho.",
  "atk-s0514a14:1304_3": "Nivātaketi rahomantanake paribhedake.",
  "atk-s0514a14:1304_4": "Khaṇaṁ vā rahovāti pāpakaraṇatthāya okāsaṁ vā paṭicchannaṭṭhānaṁ vā.",
  "atk-s0514a14:1304_5": "Kayiruṁ nūti ettha nū-ti nipātamattaṁ.",
  "atk-s0514a14:1304_6": "Alatthāti aladdhā.",
  "atk-s0514a14:1304_7": "Ayameva vā pāṭho,",
  "atk-s0514a14:1304_8": "aññaṁ sampannapurisaṁ alabhitvā pīṭhasappināpi tato paṭikkūlatarenāpi pāpaṁ kareyyuṁ.",
  "atk-s0514a14:1304_9": "Ārāmakarāsūti abhiratikārikāsu.",
  "atk-s0514a14:1304_10": "Aniggahāsūti niggahena vinetuṁ asakkuṇeyyāsu.",
  "atk-s0514a14:1304_11": "Titthasamāti yathā titthaṁ uttamādhamesu na kañci nhāyantaṁ vāreti,",
  "atk-s0514a14:1304_12": "tathā etāpi raho vā khaṇe vā nivātake vā sati na kañci paṭikkhipanti.",
  "atk-s0514a14:1305_0": "Tathā hi atīte bārāṇasiyaṁ kaṇḍarī nāma rājā ahosi uttamarūpadharo.",
  "atk-s0514a14:1305_1": "Tassa devasikaṁ amaccā gandhakaraṇḍakasahassaṁ āharanti.",
  "atk-s0514a14:1305_2": "Tenassa nivesane paribhaṇḍaṁ katvā gandhakaraṇḍake phāletvā gandhadārūni katvā āhāraṁ pacanti.",
  "atk-s0514a14:1305_3": "Bhariyāpissa abhirūpā ahosi nāmena kinnarā nāma.",
  "atk-s0514a14:1305_4": "Purohitopissa samavayo pañcālacaṇḍo nāma buddhisampanno ahosi.",
  "atk-s0514a14:1305_5": "Rañño pana pāsādaṁ nissāya antopākāre jamburukkho nibbatti,",
  "atk-s0514a14:1305_6": "tassa sākhā pākāramatthake olambati.",
  "atk-s0514a14:1305_7": "Tassa chāyāya jeguccho dussaṇṭhāno pīṭhasappī vasati.",
  "atk-s0514a14:1305_8": "Athekadivasaṁ kinnarā devī vātapānena olokentī taṁ ditvā paṭibaddhacittā hutvā rattiṁ rājānaṁ ratiyā",
  "atk-s0514a14:1305_9": "saṅgaṇhitvā tasmiṁ niddaṁ okkante saṇikaṁ uṭṭhāyāsanā nānaggarasabhojanaṁ suvaṇṇasarake pakkhipitvā ucchaṅge",
  "atk-s0514a14:1305_10": "katvā sāṭakarajjuyā vātapānena otaritvā jambuṁ āruyha sākhāya oruyha pīṭhasappiṁ bhojetvā pāpaṁ katvā",
  "atk-s0514a14:1305_11": "āgatamaggeneva pāsādaṁ āruyha gandhehi sarīraṁ ubbaṭṭetvā raññā saddhiṁ nipajji.",
  "atk-s0514a14:1305_12": "Etenupāyena nibaddhaṁ tena saddhiṁ pāpaṁ karoti.",
  "atk-s0514a14:1305_13": "Rājā pana na jānāti.",
  "atk-s0514a14:1306_0": "So ekadivasaṁ nagaraṁ padakkhiṇaṁ katvā nivesanaṁ pavesanto jambuchāyāya sayitaṁ paramakāruññappattaṁ pīṭhasappiṁ disvā purohitaṁ āha –",
  "atk-s0514a14:1306_1": "“passetaṁ manussapeta”nti. “Āma,",
  "atk-s0514a14:1306_2": "passāmi devā”ti.",
  "atk-s0514a14:1306_3": "“Api nu kho, samma,",
  "atk-s0514a14:1306_4": "evarūpaṁ paṭikkūlaṁ kāci itthī chandarāgavasena upagaccheyyā”ti.",
  "atk-s0514a14:1306_5": "Taṁ kathaṁ sutvā pīṭhasappī mānaṁ janetvā “ayaṁ rājā kiṁ katheti,",
  "atk-s0514a14:1306_6": "attano deviyā mama santikaṁ āgamanaṁ na jānāti maññe”ti jamburukkhassa añjaliṁ paggahetvā “suṇa sāmi,",
  "atk-s0514a14:1306_7": "jamburukkhe nibbattadevate,",
  "atk-s0514a14:1306_8": "ṭhapetvā taṁ añño etaṁ kāraṇaṁ na jānātī”ti āha.",
  "atk-s0514a14:1306_9": "Purohito tassa kiriyaṁ disvā cintesi –",
  "atk-s0514a14:1306_10": "“addhā rañño aggamahesī jamburukkhena gantvā iminā saddhiṁ pāpaṁ karotī”ti.",
  "atk-s0514a14:1306_11": "So rājānaṁ pucchi –",
  "atk-s0514a14:1306_12": "“mahārāja,",
  "atk-s0514a14:1306_13": "deviyā te rattibhāge sarīrasamphasso kīdiso hotī”ti? “Samma,",
  "atk-s0514a14:1306_14": "aññaṁ na passāmi,",
  "atk-s0514a14:1306_15": "majjhimayāme panassā sarīraṁ sītalaṁ hotī”ti. “Tena hi, deva,",
  "atk-s0514a14:1306_16": "tiṭṭhatu aññā itthī,",
  "atk-s0514a14:1306_17": "aggamahesī te kinnarādevī iminā saddhiṁ pāpaṁ karotī”ti. “Samma,",
  "atk-s0514a14:1306_18": "kiṁ vadesi,",
  "atk-s0514a14:1306_19": "evarūpā paramavilāsasampannā kiṁ iminā paramajegucchena saddhiṁ abhiramissatī”ti?",
  "atk-s0514a14:1306_20": "“Tena hi naṁ, deva,",
  "atk-s0514a14:1306_21": "pariggaṇhāhī”ti.",
  "atk-s0514a14:1307_0": "So “sādhū”ti rattiṁ bhuttasāyamāso tāya saddhiṁ nippajjitvā “pariggaṇhissāmi na”nti pakatiyā niddupagamanavelāya niddupagato viya ahosi.",
  "atk-s0514a14:1307_1": "Sāpi uṭṭhāya tatheva akāsi.",
  "atk-s0514a14:1307_2": "Rājā tassā anupadaññeva gantvā jambuchāyaṁ nissāya aṭṭhāsi.",
  "atk-s0514a14:1307_3": "Pīṭhasappī deviyā kujjhitvā “tvaṁ ajja aticirāyitvā āgatā”ti hatthena kaṇṇasaṅkhalikaṁ pahari.",
  "atk-s0514a14:1307_4": "Atha naṁ “mā maṁ kujjhi, sāmi,",
  "atk-s0514a14:1307_5": "rañño niddupagamanaṁ olokesi”nti vatvā tassa gehe pādaparicārikā viya ahosi.",
  "atk-s0514a14:1307_6": "Tena panassā pahārena sīhamukhakuṇḍalaṁ kaṇṇato gaḷitvā rañño pādamūle pati.",
  "atk-s0514a14:1307_7": "Rājā “vaṭṭissati ettaka”nti taṁ gahetvā gato.",
  "atk-s0514a14:1307_8": "Sāpi tena saddhiṁ aticaritvā purimaniyāmeneva gantvā raññā saddhiṁ nipajjituṁ ārabhi.",
  "atk-s0514a14:1307_9": "Rājā paṭikkhipitvā punadivase “kinnarādevī mayā dinnaṁ sabbālaṅkāraṁ alaṅkaritvā etū”ti āṇāpesi.",
  "atk-s0514a14:1307_10": "Sā “sīhamukhakuṇḍalaṁ me suvaṇṇakārassa santike”ti vatvā nāgami,",
  "atk-s0514a14:1307_11": "puna pesite ca pana ekakuṇḍalāva āgamāsi.",
  "atk-s0514a14:1307_12": "Rājā pucchi –",
  "atk-s0514a14:1307_13": "“kahaṁ te kuṇḍala”nti?",
  "atk-s0514a14:1307_14": "“Suvaṇṇakārassa santike”ti.",
  "atk-s0514a14:1307_15": "Suvaṇṇakāraṁ pakkosāpetvā “kiṁkāraṇā imissā kuṇḍalaṁ na desī”ti āha.",
  "atk-s0514a14:1307_16": "“Nāhaṁ gaṇhāmi devā”ti.",
  "atk-s0514a14:1307_17": "Rājā tassā kujjhitvā “pāpe caṇḍāli mādisena te suvaṇṇakārena bhavitabba”nti vatvā taṁ kuṇḍalaṁ tassā puratho khipitvā purohitaṁ āha – “samma,",
  "atk-s0514a14:1307_18": "saccaṁ tayā vuttaṁ,",
  "atk-s0514a14:1307_19": "gaccha sīsamassā chedāpehī”ti.",
  "atk-s0514a14:1307_20": "So taṁ rājageheyeva ekasmiṁ padese ṭhapetvā rājānaṁ upasaṅkamitvā – “deva,",
  "atk-s0514a14:1307_21": "mā kinnarādeviyā kujjhittha,",
  "atk-s0514a14:1307_22": "sabbā itthiyo evarūpāyeva.",
  "atk-s0514a14:1307_23": "Sacepi itthīnaṁ dussīlabhāvaṁ ñātukāmosi,",
  "atk-s0514a14:1307_24": "dassessāmi te etāsaṁ pāpakañceva bahumāyābhāvañca,",
  "atk-s0514a14:1307_25": "ehi aññātakavesena janapadaṁ carāmā”ti āha.",
  "atk-s0514a14:1308_0": "Rājā “sādhū”ti mātaraṁ rajjaṁ paṭicchāpetvā tena saddhiṁ cārikaṁ pakkāmi.",
  "atk-s0514a14:1308_1": "Tesaṁ yojanaṁ maggaṁ gantvā mahāmagge nisinnānaṁyeva eko kuṭumbiko puttassatthāya maṅgalaṁ katvā ekaṁ",
  "atk-s0514a14:1308_2": "kumārikaṁ paṭicchannayāne nisīdāpetvā mahantena parivārena gacchati.",
  "atk-s0514a14:1308_3": "Taṁ disvā purohito rājānaṁ āha –",
  "atk-s0514a14:1308_4": "“sace icchasi,",
  "atk-s0514a14:1308_5": "imaṁ kumārikaṁ tayā saddhiṁ pāpaṁ kāretuṁ sakkā devā”ti.",
  "atk-s0514a14:1308_6": "“Kiṁ kathesi,",
  "atk-s0514a14:1308_7": "mahāparivārā esā,",
  "atk-s0514a14:1308_8": "na sakkā sammā”ti?",
  "atk-s0514a14:1308_9": "Purohito “tena hi passa,",
  "atk-s0514a14:1308_10": "devā”ti purato gantvā maggato avidūre sāṇiyā parikkhipitvā rājānaṁ antosāṇiyaṁ katvā sayaṁ maggapasse rodanto nisīdi.",
  "atk-s0514a14:1308_11": "Atha naṁ so kuṭumbiko disvā “tāta,",
  "atk-s0514a14:1308_12": "kasmā rodasī”ti pucchi.",
  "atk-s0514a14:1308_13": "“Bhariyā me garubhārā,",
  "atk-s0514a14:1308_14": "taṁ kulagharaṁ netuṁ maggapaṭipannosmi,",
  "atk-s0514a14:1308_15": "tassā antarāmaggeyeva gabbho cali,",
  "atk-s0514a14:1308_16": "esā antosāṇiyaṁ kilamati,",
  "atk-s0514a14:1308_17": "kācissā itthī santike natthi,",
  "atk-s0514a14:1308_18": "mayāpi tattha gantuṁ na sakkā,",
  "atk-s0514a14:1308_19": "na jānāmi ‘kiṁ bhavissatī’ti,",
  "atk-s0514a14:1308_20": "ekaṁ itthiṁ laddhuṁ vaṭṭatī”ti? “Mā rodi,",
  "atk-s0514a14:1308_21": "bahū me itthiyo,",
  "atk-s0514a14:1308_22": "ekā gamissatī”ti.",
  "atk-s0514a14:1308_23": "“Tena hi ayameva kumārikā gacchatu,",
  "atk-s0514a14:1308_24": "etissāpi maṅgalaṁ bhavissatī”ti.",
  "atk-s0514a14:1308_25": "So cintesi –",
  "atk-s0514a14:1308_26": "“saccaṁ vadati,",
  "atk-s0514a14:1308_27": "suṇisāyapi me maṅgalameva,",
  "atk-s0514a14:1308_28": "iminā hi nimittena sā puttadhītāhi vaḍḍhissatī”ti tameva pesesi.",
  "atk-s0514a14:1308_29": "Sā tattha pavisitvā rājānaṁ disvāva paṭibaddhacittā hutvā pāpamakāsi.",
  "atk-s0514a14:1308_30": "Rājāpissā aṅgulimuddikaṁ adāsi.",
  "atk-s0514a14:1308_31": "Atha naṁ katakiccaṁ nikkhamitvā āgataṁ pucchiṁsu –",
  "atk-s0514a14:1308_32": "“kiṁ vijātā”ti?",
  "atk-s0514a14:1308_33": "“Suvaṇṇavaṇṇaṁ putta”nti.",
  "atk-s0514a14:1308_34": "Kuṭumbiko taṁ ādāya pāyāsi.",
  "atk-s0514a14:1308_35": "Purohitopi rañño santikaṁ gantvā “diṭṭhā te, deva,",
  "atk-s0514a14:1308_36": "kumārikāpi evaṁ pāpā,",
  "atk-s0514a14:1308_37": "kimaṅgaṁ pana aññā,",
  "atk-s0514a14:1308_38": "api pana te kiñci dinna”nti pucchi. “Āma,",
  "atk-s0514a14:1308_39": "aṅgulimuddikā dinnā”ti.",
  "atk-s0514a14:1308_40": "“Nāssā taṁ dassāmī”ti vegena gantvā yānakaṁ gaṇhitvā “kimeta”nti vutte “ayaṁ me brāhmaṇiyā ussīsake ṭhapitaṁ muddikaṁ gahetvā āgatā, dehi, amma,",
  "atk-s0514a14:1308_41": "muddika”nti āha.",
  "atk-s0514a14:1308_42": "Sā taṁ dadamānā brāhmaṇaṁ hatthe nakhena vijjhitvā “gaṇha corā”ti adāsi.",
  "atk-s0514a14:1309_0": "Evaṁ brāhmaṇo nānāvidhehi upāyehi aññāpi bahū aticāriniyo rañño dassetvā “idha tāva ettakaṁ hotu,",
  "atk-s0514a14:1309_1": "aññattha gamissāma,",
  "atk-s0514a14:1309_2": "devā”ti āha.",
  "atk-s0514a14:1309_3": "Rājā “sakalajambudīpe caritepi sabbā itthiyo evarūpāva bhavissanti,",
  "atk-s0514a14:1309_4": "kiṁ no etāhi,",
  "atk-s0514a14:1309_5": "nivattāmā”ti bārāṇasimeva paccāgantvā –",
  "atk-s0514a14:1309_6": "“mahārāja,",
  "atk-s0514a14:1309_7": "itthiyo nāma evaṁ pāpadhammā,",
  "atk-s0514a14:1309_8": "pakati esā etāsaṁ, khamatha, deva,",
  "atk-s0514a14:1309_9": "kinnarādeviyā”ti purohitena yācito khamitvā rājanivesanato naṁ nikkaḍḍhāpesi,",
  "atk-s0514a14:1309_10": "ṭhānato pana taṁ apanetvā aññaṁ aggamahesiṁ akāsi.",
  "atk-s0514a14:1309_11": "Tañca pīṭhasappiṁ nikkaḍḍhāpetvā jambusākhaṁ chedāpesi.",
  "atk-s0514a14:1309_12": "Tadā kuṇālo pañcālacaṇḍo ahosi.",
  "atk-s0514a14:1309_13": "Iti attanā diṭṭhakāraṇameva āharitvā dassento gāthamāha –",
  "atk-s0514a14:1310_0": "311.",
  "atk-s0514a14:1311_0": "“Yaṁ ve disvā kaṇḍarīkinnarānaṁ, sabbitthiyo na ramanti agāre;",
  "atk-s0514a14:1312_0": "Taṁ tādisaṁ maccaṁ cajitvā bhariyā, aññaṁ disvā purisaṁ pīṭhasappi”nti.",
  "atk-s0514a14:1313_0": "Tassattho –",
  "atk-s0514a14:1313_1": "yaṁ ve kaṇḍarissa rañño kinnarāya deviyā cāti imesaṁ kaṇḍarikinnarānaṁ virāgakāraṇaṁ ahosi,",
  "atk-s0514a14:1313_2": "taṁ disvā jānitabbaṁ –",
  "atk-s0514a14:1313_3": "sabbitthiyo attano sāmikānaṁ na ramanti agāre.",
  "atk-s0514a14:1313_4": "Tathā hi aññaṁ pīṭhasappiṁ purisaṁ disvā taṁ rājānaṁ tādisaṁ ratikusalaṁ maccaṁ cajitvā bhariyā tena manussapetena saddhiṁ pāpamakāsīti.",
  "atk-s0514a14:1314_0": "Aparopi atīte bārāṇasiyaṁ bako nāma rājā dhammena rajjaṁ kāresi.",
  "atk-s0514a14:1314_1": "Tadā bārāṇasiyā pācīnadvāravāsino ekassa daliddassa pañcapāpī nāma dhītā ahosi.",
  "atk-s0514a14:1314_2": "Sā kira pubbepi ekā daliddadhītā mattikaṁ madditvā gehe bhittiṁ vilimpati.",
  "atk-s0514a14:1314_3": "Atheko paccekabuddho attano pabbhāraparibhaṇḍakaraṇatthaṁ “kahaṁ mattikaṁ labhissāmī”ti cintetvā “bārāṇasiyaṁ",
  "atk-s0514a14:1314_4": "laddhuṁ sakkā”ti cīvaraṁ pārupitvā pattahattho nagaraṁ pavisitvā tassā avidūre aṭṭhāsi.",
  "atk-s0514a14:1314_5": "Sā kujjhitvā ullokentī paduṭṭhena manasā “mattikampi bhikkhatī”ti avoca.",
  "atk-s0514a14:1314_6": "Paccekabuddho niccalova ahosi.",
  "atk-s0514a14:1314_7": "Atha sā paccekabuddhaṁ niccalitaṁ disvā puna cittaṁ pasādetvā, “samaṇa,",
  "atk-s0514a14:1314_8": "mattikampi na labhasī”ti vatvā mahantaṁ mattikāpiṇḍaṁ āharitvā patte ṭhapesi.",
  "atk-s0514a14:1314_9": "So tāya mattikāya pabbhāre paribhaṇḍamakāsi.",
  "atk-s0514a14:1314_10": "Sā nacirasseva tato cavitvā tasmiṁyeva nagare bahidvāragāme duggatitthiyā kucchimhi paṭisandhiṁ gaṇhi.",
  "atk-s0514a14:1314_11": "Sā dasamāsaccayena mātu kucchito nikkhami.",
  "atk-s0514a14:1314_12": "Tassā mattikāpiṇḍaphalena sarīraṁ phassasampannaṁ ahosi,",
  "atk-s0514a14:1314_13": "kujjhitvā ullokitattā pana hatthapādamukhaakkhināsāni pāpāni virūpāni ahesuṁ.",
  "atk-s0514a14:1314_14": "Tena taṁ “pañcapāpī”tveva sañjāniṁsu.",
  "atk-s0514a14:1315_0": "Athekadivasaṁ bārāṇasirājā rattiṁ aññātakavesena nagaraṁ pariggaṇhanto taṁ padesaṁ gato.",
  "atk-s0514a14:1315_1": "Sāpi gāmadārikāhi saddhiṁ kīḷantī ajānitvāva rājānaṁ hatthe gaṇhi.",
  "atk-s0514a14:1315_2": "So tassā hatthasamphassena sakabhāvena saṇṭhātuṁ nāsakkhi,",
  "atk-s0514a14:1315_3": "dibbasamphassena phuṭṭho viya ahosi.",
  "atk-s0514a14:1315_4": "So phassarāgaratto tathāvirūpampi taṁ hatthe gahetvā “kassa dhītāsī”ti pucchitvā “dvāravāsino”ti vutte",
  "atk-s0514a14:1315_5": "assāmikabhāvaṁ pucchitvā “ahaṁ te sāmiko bhavissāmi,",
  "atk-s0514a14:1315_6": "gaccha mātāpitaro anujānāpehī”ti āha.",
  "atk-s0514a14:1315_7": "Sā mātāpitaro upagantvā “eko, amma,",
  "atk-s0514a14:1315_8": "puriso maṁ icchatī”ti vatvā “sopi duggato bhavissati,",
  "atk-s0514a14:1315_9": "sace tādisampi icchati,",
  "atk-s0514a14:1315_10": "sādhū”ti vutte gantvā mātāpitūhi anuññātabhāvaṁ ārocesi.",
  "atk-s0514a14:1315_11": "So tasmiṁyeva gehe tāya saddhiṁ vasitvā pātova rājanivesanaṁ pāvisi.",
  "atk-s0514a14:1315_12": "Tato paṭṭhāyeva aññātakavesena nibaddhaṁ tattha gacchati,",
  "atk-s0514a14:1315_13": "aññaṁ itthiṁ oloketumpi na icchati.",
  "atk-s0514a14:1316_0": "Athekadivasaṁ tassā pitu lohitapakkhandikā uppajji.",
  "atk-s0514a14:1316_1": "Asambhinnakhīrasappimadhusakkharayuttapāyāsova etassa bhesajjaṁ,",
  "atk-s0514a14:1316_2": "taṁ te daliddatāya uppādetuṁ na sakkonti.",
  "atk-s0514a14:1316_3": "Tato pañcapāpimātā dhītaraṁ āha – “kiṁ, amma,",
  "atk-s0514a14:1316_4": "tava sāmiko pāyāsaṁ uppādetuṁ sakkhissatī”ti? “Amma,",
  "atk-s0514a14:1316_5": "mama sāmikena amhehipi duggatatarena bhavitabbaṁ,",
  "atk-s0514a14:1316_6": "evaṁ santepi pucchissāmi naṁ,",
  "atk-s0514a14:1316_7": "mā cintayī”ti vatvā tassāgamanavelāyaṁ dummanā hutvā nisīdi.",
  "atk-s0514a14:1316_8": "Atha naṁ rājā āgantvā “kiṁ dummanāsī”ti pucchi.",
  "atk-s0514a14:1316_9": "Sā tamatthaṁ ārocesi.",
  "atk-s0514a14:1316_10": "Taṁ sutvā rājā “bhadde idaṁ atirasabhesajjaṁ,",
  "atk-s0514a14:1316_11": "kuto labhissāmī”ti vatvā cintesi –",
  "atk-s0514a14:1316_12": "“na sakkā mayā niccakālaṁ evaṁ carituṁ,",
  "atk-s0514a14:1316_13": "antarāmagge parissayopi daṭṭhabbo,",
  "atk-s0514a14:1316_14": "sace kho pana etaṁ antepuraṁ nessāmi,",
  "atk-s0514a14:1316_15": "etissā phassasampadaṁ ajānantā ‘amhākaṁ rājā yakkhiniṁ gahetvā āgato’ti keḷiṁ karissanti,",
  "atk-s0514a14:1316_16": "sakalanagaravāsino etissā samphassaṁ jānāpetvā garahaṁ mocessāmī”ti.",
  "atk-s0514a14:1316_17": "Atha naṁ rājā – “bhadde,",
  "atk-s0514a14:1316_18": "mā cintayi,",
  "atk-s0514a14:1316_19": "āharissāmi te pitu pāyāsa”nti vatvā tāya saddhiṁ abhiramitvā rājanivesanaṁ gantvā punadivase tādisaṁ",
  "atk-s0514a14:1316_20": "pāyāsaṁ pacāpetvā paṇṇāni āharāpetvā dve puṭe katvā ekasmiṁ pāyāsaṁ pakkhipitvā ekasmiṁ cūḷāmaṇiṁ ṭhapetvā",
  "atk-s0514a14:1316_21": "bandhitvā rattibhāge gantvā, “bhadde,",
  "atk-s0514a14:1316_22": "mayaṁ daliddā,",
  "atk-s0514a14:1316_23": "kicchena sampāditaṁ,",
  "atk-s0514a14:1316_24": "tava pitaraṁ ‘ajja imamhā puṭā pāyāsaṁ bhuñja,",
  "atk-s0514a14:1316_25": "sve imamhā’ti vadeyyāsī”ti āha.",
  "atk-s0514a14:1316_26": "Sā tathā akāsi.",
  "atk-s0514a14:1316_27": "Athassā pitā ojasampannattā pāyāsassa thokameva bhuñjitvā suhito jāto.",
  "atk-s0514a14:1316_28": "Sesaṁ mātu datvā sayampi bhuñji.",
  "atk-s0514a14:1316_29": "Tayopi suhitā ahesuṁ.",
  "atk-s0514a14:1316_30": "Cūḷāmaṇipuṭaṁ pana punadivasatthāya ṭhapesuṁ.",
  "atk-s0514a14:1317_0": "Rājā nivesanaṁ gantvā mukhaṁ dhovitvāva “cūḷāmaṇiṁ me āharathā”ti vatvā “na passāma,",
  "atk-s0514a14:1317_1": "devā”ti vutte “sakalanagaraṁ vicinathā”ti āha.",
  "atk-s0514a14:1317_2": "Te vicinitvāpi na passiṁsu.",
  "atk-s0514a14:1317_3": "Tena hi bahinagare daliddagehesu bhattapaṇṇapuṭe upādāya vicinathāti.",
  "atk-s0514a14:1317_4": "Vicinantā tasmiṁ ghaṭe cūḷāmaṇiṁ disvā tassā mātāpitaro “corā”ti bandhitvā nayiṁsu.",
  "atk-s0514a14:1317_5": "Athassā pitā, “sāmi,",
  "atk-s0514a14:1317_6": "na mayaṁ corā,",
  "atk-s0514a14:1317_7": "aññenāyaṁ maṇi ābhato”ti vatvā “kenā”ti vutte “jāmātarā me”ti ācikkhitvā “kahaṁ so”ti pucchito “dhītā me jānātī”ti āha.",
  "atk-s0514a14:1317_8": "Tato dhītāya saddhiṁ kathesi – “amma,",
  "atk-s0514a14:1317_9": "sāmikaṁ te jānāsī”ti?",
  "atk-s0514a14:1317_10": "“Na jānāmī”ti.",
  "atk-s0514a14:1317_11": "“Evaṁ sante amhākaṁ jīvitaṁ natthī”ti. “Tāta,",
  "atk-s0514a14:1317_12": "so andhakāre āgantvā andhakāre eva yāti,",
  "atk-s0514a14:1317_13": "tenassa rūpaṁ na jānāmi,",
  "atk-s0514a14:1317_14": "hatthasamphassena pana naṁ jānituṁ sakkomī”ti.",
  "atk-s0514a14:1317_15": "So rājapurisānaṁ ārocesi.",
  "atk-s0514a14:1317_16": "Tepi rañño ārocesuṁ.",
  "atk-s0514a14:1317_17": "Rājā ajānanto viya hutvā “tena hi taṁ itthiṁ rājaṅgaṇe antosāṇiyaṁ ṭhapetvā sāṇiyā hatthappamāṇaṁ chiddaṁ",
  "atk-s0514a14:1317_18": "katvā nagaravāsino sannipātetvā hatthasamphassena coraṁ gaṇhathā”ti āha.",
  "atk-s0514a14:1317_19": "Rājapurisā tathā kātuṁ tassā santikaṁ gantvā rūpaṁ disvāva vippaṭisārino hutvā – “dhī,",
  "atk-s0514a14:1317_20": "dhī pisācī”ti jigucchitvā phusituṁ na ussahiṁsu,",
  "atk-s0514a14:1317_21": "ānetvā pana naṁ rājaṅgaṇe antosāṇiyaṁ ṭhapetvā sakalanagaravāsino sannipātesuṁ.",
  "atk-s0514a14:1317_22": "Sā āgatāgatassa chiddena pasāritahatthaṁ gahetvāva “no eso”ti vadati.",
  "atk-s0514a14:1317_23": "Purisā tassā dibbaphassasadise phasse bajjhitvā apagantuṁ na sakkhiṁsu,",
  "atk-s0514a14:1317_24": "“sacāyaṁ daṇḍārahā,",
  "atk-s0514a14:1317_25": "daṇḍaṁ datvāpi dāsakammakārabhāvaṁ upagantvāpi etaṁ ghare karissāmā”ti cintayiṁsu.",
  "atk-s0514a14:1317_26": "Atha ne rājapurisā daṇḍehi koṭṭetvā palāpesuṁ.",
  "atk-s0514a14:1317_27": "Uparājānaṁ ādiṁ katvā sabbe ummattakā viya ahesuṁ.",
  "atk-s0514a14:1318_0": "Atha rājā –",
  "atk-s0514a14:1318_1": "“kacci ahaṁ bhaveyya”nti hatthaṁ pasāresi.",
  "atk-s0514a14:1318_2": "Taṁ hatthe gahetvāva “coro me gahito”ti mahāsaddaṁ kari.",
  "atk-s0514a14:1318_3": "Rājā tepi pucchi –",
  "atk-s0514a14:1318_4": "“tumhe etāya hatthe gahitā kiṁ cintayitthā”ti.",
  "atk-s0514a14:1318_5": "Te yathābhūtaṁ ārocesuṁ.",
  "atk-s0514a14:1318_6": "Atha ne rājā āha –",
  "atk-s0514a14:1318_7": "“ahaṁ etaṁ attano gehaṁ ānetuṁ evaṁ kāresiṁ ‘etissā phassaṁ ajānantā maṁ paribhaveyyu’nti cintetvā,",
  "atk-s0514a14:1318_8": "tasmā mayā sabbe tumhe jānāpitā, vadatha, bho dāni,",
  "atk-s0514a14:1318_9": "sā kassa gehe bhavituṁ yuttā”ti?",
  "atk-s0514a14:1318_10": "“Tumhākaṁ, devā”ti.",
  "atk-s0514a14:1318_11": "Atha naṁ abhisiñcitvā aggamahesiṁ akāsi.",
  "atk-s0514a14:1318_12": "Mātāpitūnampissā issariyaṁ dāpesi.",
  "atk-s0514a14:1318_13": "Tato paṭṭhāya ca pana tāya sammatto neva vinicchayaṁ paṭṭhapesi,",
  "atk-s0514a14:1318_14": "na aññaṁ itthiṁ olokesi.",
  "atk-s0514a14:1318_15": "Tā tassā antaraṁ pariyesiṁsu.",
  "atk-s0514a14:1318_16": "Sā ekadivasaṁ dvinnaṁ rājūnaṁ aggamahesibhāvassa supine nimittaṁ disvā rañño ārocesi.",
  "atk-s0514a14:1318_17": "Rājā supinapāṭhake pakkosāpetvā “evarūpe supine diṭṭhe kiṁ hotī”ti pucchi.",
  "atk-s0514a14:1318_18": "Te itarāsaṁ itthīnaṁ santikā lañjaṁ gahetvā –",
  "atk-s0514a14:1318_19": "“mahārāja,",
  "atk-s0514a14:1318_20": "deviyā sabbasetassa hatthino khandhe nisinnabhāvo tumhākaṁ maraṇassa pubbanimittaṁ,",
  "atk-s0514a14:1318_21": "hatthikhandhagatāya pana candaparāmasanaṁ tumhākaṁ paccāmittarājānayanassa pubbanimitta”nti vatvā “idāni",
  "atk-s0514a14:1318_22": "kiṁ kātabba”nti vutte “deva imaṁ māretuṁ na sakkā,",
  "atk-s0514a14:1318_23": "nāvāya pana naṁ ṭhapetvā nadiyaṁ vissajjetuṁ vaṭṭatī”ti vadiṁsu.",
  "atk-s0514a14:1318_24": "Rājā āhāravatthālaṅkārehi saddhiṁ rattibhāge naṁ nāvāya ṭhapetvā nadiyaṁ vissajjesi.",
  "atk-s0514a14:1319_0": "Sā nadiyā vuyhamānā heṭṭhānadiyā nāvāya udakaṁ kīḷantassa bāvarikarañño abhimukhaṭṭhānaṁ pattā.",
  "atk-s0514a14:1319_1": "Tassa senāpati nāvaṁ disvā “ayaṁ nāvā mayha”nti āha.",
  "atk-s0514a14:1319_2": "Rājā “nāvāya bhaṇḍaṁ mayha”nti vatvā āgatāya nāvāya taṁ disvā “kā nāma tvaṁ pisācīsadisā”ti pucchi.",
  "atk-s0514a14:1319_3": "Sā sitaṁ katvā bakassa rañño aggamahesibhāvaṁ kathetvā sabbaṁ taṁ pavattiṁ tassa kathesi.",
  "atk-s0514a14:1319_4": "Sā pana pañcapāpīti sakalajambudīpe pākaṭā.",
  "atk-s0514a14:1319_5": "Atha naṁ rājā hatthe gahetvā ukkhipi,",
  "atk-s0514a14:1319_6": "saha gahaṇeneva phassarāgaratto aññāsu itthīsu itthisaññaṁ akatvā taṁ aggamahesiṭṭhāne ṭhapesi.",
  "atk-s0514a14:1319_7": "Sā tassa pāṇasamā ahosi.",
  "atk-s0514a14:1319_8": "Bako taṁ pavattiṁ sutvā “nāhaṁ tassa aggamahesiṁ kātuṁ dassāmī”ti senaṁ saṅkaḍḍhitvā tassa paṭititthe nivesanaṁ katvā paṇṇaṁ pesesi –",
  "atk-s0514a14:1319_9": "“bhariyaṁ vā me detu yuddhaṁ vā”ti.",
  "atk-s0514a14:1319_10": "So “yuddhaṁ dassāmi,",
  "atk-s0514a14:1319_11": "na bhariya”nti vatvā yuddhasajjo ahosi.",
  "atk-s0514a14:1319_12": "Ubhinnaṁ amaccā “mātugāmaṁ nissāya maraṇakiccaṁ natthi,",
  "atk-s0514a14:1319_13": "purimasāmikattā esā bakassa pāpuṇāti,",
  "atk-s0514a14:1319_14": "nāvāya laddhattā bāvarikassa,",
  "atk-s0514a14:1319_15": "tasmā ekekassa gehe satta satta divasāni hotū”ti mantetvā dvepi rājāno saññāpesuṁ.",
  "atk-s0514a14:1319_16": "Te ubhopi attamanā hutvā titthapaṭititthe nagarāni māpetvā vasiṁsu.",
  "atk-s0514a14:1319_17": "Sā dvinnampi tesaṁ aggamahesittaṁ kāresi.",
  "atk-s0514a14:1319_18": "Dvepi tassā sammattā ahesuṁ.",
  "atk-s0514a14:1319_19": "Sā pana ekassa ghare sattāhaṁ vasitvā nāvāya itarassa gharaṁ gacchantī nāvaṁ pājetvā nentena ekena mahallakakhujjakevaṭṭena",
  "atk-s0514a14:1319_20": "saddhiṁ nadīmajjhe pāpaṁ karoti.",
  "atk-s0514a14:1319_21": "Tadā kuṇālo sakuṇarājā bako ahosi,",
  "atk-s0514a14:1319_22": "tasmā idaṁ attanā diṭṭhakāraṇaṁ āharitvā dassento gāthamāha –",
  "atk-s0514a14:1320_0": "312.",
  "atk-s0514a14:1321_0": "“Bakassa ca bāvarikassa ca rañño, accantakāmānugatassa bhariyā;",
  "atk-s0514a14:1322_0": "Avācarī paṭṭhavasānugassa, kaṁ vāpi itthī nāticare tadañña”nti.",
  "atk-s0514a14:1323_0": "Tattha accantakāmānugatassāti accantaṁ kāmaṁ anugatassa.",
  "atk-s0514a14:1323_1": "Avācarīti anācāraṁ cari.",
  "atk-s0514a14:1323_2": "Paṭṭhavasānugassāti paṭṭhassa attano vasānugatassa,",
  "atk-s0514a14:1323_3": "attano pesanakārassa santiketi attho.",
  "atk-s0514a14:1323_4": "Karaṇatthe vā sāmivacanaṁ,",
  "atk-s0514a14:1323_5": "tena saddhiṁ pāpamakāsīti vuttaṁ hoti.",
  "atk-s0514a14:1323_6": "Tadaññanti kataraṁ taṁ aññaṁ purisaṁ nāticareyyāti attho.",
  "atk-s0514a14:1324_0": "Aparāpi atīte brahmadattassa bhariyā piṅgiyānī nāma aggamahesī sīhapañjaraṁ vivaritvā olokentī maṅgalaassagopakaṁ",
  "atk-s0514a14:1324_1": "disvā rañño niddupagamanakāle vātapānena oruyha tena saddhiṁ aticaritvā puna pāsādaṁ āruyha gandhehi",
  "atk-s0514a14:1324_2": "sarīraṁ ubbaṭṭetvā raññā saddhiṁ nipajji.",
  "atk-s0514a14:1324_3": "Athekadivasaṁ rājā “kiṁ nu kho deviyā aḍḍharattasamaye niccaṁ sarīraṁ sītaṁ hoti,",
  "atk-s0514a14:1324_4": "pariggaṇhissāmi na”nti ekadivasaṁ niddupagato viya hutvā taṁ uṭṭhāya gacchantiṁ anugantvā assabandhena",
  "atk-s0514a14:1324_5": "saddhiṁ aticarantiṁ disvā nivattitvā sayanaṁ abhiruhi.",
  "atk-s0514a14:1324_6": "Sāpi aticaritvā āgantvā cūḷasayanake nipajji.",
  "atk-s0514a14:1324_7": "Punadivase rājā amaccagaṇamajjheyeva taṁ pakkosāpetvā taṁ kiccaṁ āvikatvā “sabbāva itthiyo pāpadhammā”ti",
  "atk-s0514a14:1324_8": "tassā vadhabandhachejjabhejjārahaṁ dosaṁ khamitvā ṭhānā cāvetvā aññaṁ aggamahesiṁ akāsi.",
  "atk-s0514a14:1324_9": "Tadā kuṇālo rājā brahmadatto ahosi,",
  "atk-s0514a14:1324_10": "tena taṁ attanā diṭṭhaṁ āharitvā dassento gāthamāha –",
  "atk-s0514a14:1325_0": "313.",
  "atk-s0514a14:1326_0": "“Piṅgiyānī sabbalokissarassa, rañño piyā brahmadattassa bhariyā;",
  "atk-s0514a14:1327_0": "Avācarī paṭṭhavasānugassa, taṁ vāpi sā nājjhagā kāmakāminī”ti.",
  "atk-s0514a14:1328_0": "Tattha taṁ vāti sā evaṁ aticarantī taṁ vā assabandhaṁ taṁ vā aggamahesiṭṭhānanti ubhayampi nājjhagā,",
  "atk-s0514a14:1328_1": "ubhato bhaṭṭhā ahosi.",
  "atk-s0514a14:1328_2": "Kāmakāminīti kāme patthayamānā.",
  "atk-s0514a14:1329_0": "Evaṁ pāpadhammā itthiyoti atītavatthūhi itthīnaṁ dosaṁ kathetvā aparenapi pariyāyena tāsaṁ dosameva kathento āha –",
  "atk-s0514a14:1330_0": "314.",
  "atk-s0514a14:1331_0": "“Luddhānaṁ lahucittānaṁ, akataññūna dubbhinaṁ;",
  "atk-s0514a14:1332_0": "Nādevasatto puriso, thīnaṁ saddhātumarahati.",
  "atk-s0514a14:1333_0": "315.",
  "atk-s0514a14:1334_0": "“Na tā pajānanti kataṁ na kiccaṁ, na mātaraṁ pitaraṁ bhātaraṁ vā;",
  "atk-s0514a14:1335_0": "Anariyā samatikkantadhammā, sasseva cittassa vasaṁ vajanti.",
  "atk-s0514a14:1336_0": "316.",
  "atk-s0514a14:1337_0": "“Cirānuvuṭṭhampi piyaṁ manāpaṁ, anukampakaṁ pāṇasamampi bhattuṁ;",
  "atk-s0514a14:1338_0": "Āvāsu kiccesu ca naṁ jahanti, tasmāhamitthīnaṁ na vissasāmi.",
  "atk-s0514a14:1339_0": "317.",
  "atk-s0514a14:1340_0": "“Thīnañhi cittaṁ yathā vānarassa, kannappakannaṁ yathā rukkhachāyā;",
  "atk-s0514a14:1341_0": "Calācalaṁ hadayamitthiyānaṁ, cakkassa nemi viya parivattati.",
  "atk-s0514a14:1342_0": "318.",
  "atk-s0514a14:1343_0": "“Yadā tā passanti samekkhamānā, ādeyyarūpaṁ purisassa vittaṁ;",
  "atk-s0514a14:1344_0": "Saṇhāhi vācāhi nayanti menaṁ, kambojakā jalajeneva assaṁ.",
  "atk-s0514a14:1345_0": "319.",
  "atk-s0514a14:1346_0": "“Yadā na passanti samekkhamānā, ādeyyarūpaṁ purisassa vittaṁ;",
  "atk-s0514a14:1347_0": "Samantato naṁ parivajjayanti, tiṇṇo nadīpāragatova kullaṁ.",
  "atk-s0514a14:1348_0": "320.",
  "atk-s0514a14:1349_0": "“Silesūpamā sikhiriva sabbabhakkhā, tikkhamāyā nadīriva sīghasotā;",
  "atk-s0514a14:1350_0": "Sevanti hetā piyamappiyañca, nāvā yathā orakulaṁ parañca.",
  "atk-s0514a14:1351_0": "321.",
  "atk-s0514a14:1352_0": "“Na tā ekassa na dvinnaṁ, āpaṇova pasārito;",
  "atk-s0514a14:1353_0": "Yo tā mayhanti maññeyya, vātaṁ jālena bādhaye.",
  "atk-s0514a14:1354_0": "322.",
  "atk-s0514a14:1355_0": "“Yathā nadī ca pantho ca, pānāgāraṁ sabhā papā;",
  "atk-s0514a14:1356_0": "Evaṁ lokitthiyo nāma, velā tāsaṁ na vijjati.",
  "atk-s0514a14:1357_0": "323.",
  "atk-s0514a14:1358_0": "“Ghatāsanasamā etā, kaṇhasappasirūpamā;",
  "atk-s0514a14:1359_0": "Gāvo bahi tiṇasseva, omasanti varaṁ varaṁ.",
  "atk-s0514a14:1360_0": "324.",
  "atk-s0514a14:1361_0": "“Ghatāsanaṁ kuñjaraṁ kaṇhasappaṁ, muddhābhisittaṁ pamadā ca sabbā;",
  "atk-s0514a14:1362_0": "Ete naro niccayato bhajetha, tesaṁ have dubbidu sabbabhāvo.",
  "atk-s0514a14:1363_0": "325.",
  "atk-s0514a14:1364_0": "“Naccantavaṇṇā na bahūna kantā, na dakkhiṇā pamadā sevitabbā;",
  "atk-s0514a14:1365_0": "Na parassa bhariyā na dhanassa hetu, etitthiyo pañca na sevitabbā”ti.",
  "atk-s0514a14:1366_0": "Tattha luddhānanti lubbhānaṁ.",
  "atk-s0514a14:1366_1": "Kaṇaverajātake viya baddhacorepi sārajjanaṁ sandhāyetaṁ vuttaṁ.",
  "atk-s0514a14:1366_2": "Lahucittānanti muhuttameva parivattanacittānaṁ.",
  "atk-s0514a14:1366_3": "Cūḷadhanuggahajātakena etaṁ dīpetabbaṁ.",
  "atk-s0514a14:1366_4": "Akataññutā pana etāsaṁ ekakanipāte takkāriyajātakena dīpetabbā.",
  "atk-s0514a14:1366_5": "Nādevasattoti na adevasatto devena anāsatto ayakkhagahitako abhūtaviṭṭho puriso thīnaṁ sīlavantataṁ saddhātuṁ nārahati,",
  "atk-s0514a14:1366_6": "bhūtaviṭṭho pana saddaheyya.",
  "atk-s0514a14:1366_7": "Katanti attano kataṁ upakāraṁ.",
  "atk-s0514a14:1366_8": "Kiccanti attanā kattabbaṁ kiccaṁ.",
  "atk-s0514a14:1366_9": "Na mātaranti sabbepi ñātake chaḍḍetvā yasmiṁ paṭibaddhacittā honti,",
  "atk-s0514a14:1366_10": "taññeva anubandhanato ete mātādayo na jānanti nāma mahāpanthakamātā viya.",
  "atk-s0514a14:1366_11": "Anariyāti nillajjā.",
  "atk-s0514a14:1366_12": "Sassevāti sakassa.",
  "atk-s0514a14:1366_13": "Āvāsūti āpadāsu.",
  "atk-s0514a14:1366_14": "Kiccesūti tesu tesu karaṇīyesu.",
  "atk-s0514a14:1367_0": "Kannappakannanti otiṇṇotiṇṇaṁ.",
  "atk-s0514a14:1367_1": "Yathā hi visame padese rukkhachāyā ninnampiorohati,",
  "atk-s0514a14:1367_2": "thalampi abhiruhati,",
  "atk-s0514a14:1367_3": "tathā etāsampi cittaṁ na kañci uttamādhamaṁ vajjeti.",
  "atk-s0514a14:1367_4": "Calācalanti ekasmiṁyeva apatiṭṭhitaṁ.",
  "atk-s0514a14:1367_5": "Nemi viyāti sakaṭassa gacchato cakkanemi viya.",
  "atk-s0514a14:1367_6": "Ādeyyarūpanti gahetabbajātikaṁ.",
  "atk-s0514a14:1367_7": "Vittanti dhanaṁ.",
  "atk-s0514a14:1367_8": "Nayantīti attano vasaṁ nenti.",
  "atk-s0514a14:1367_9": "Jalajenāti jalajātasevālena.",
  "atk-s0514a14:1367_10": "Kambojaraṭṭhavāsino kira yadā aṭavito asse gaṇhitukāmā honti,",
  "atk-s0514a14:1367_11": "tadā ekasmiṁ ṭhāne vatiṁ parikkhipitvā dvāraṁ yojetvā assānaṁ udakapānatitthe sevālaṁ madhunā makkhetvā",
  "atk-s0514a14:1367_12": "sevālasambandhāni tīre tiṇāni ādiṁ katvā yāva parikkhepadvārā makkhenti,",
  "atk-s0514a14:1367_13": "assā pānīyaṁ pivitvā rasagiddhena madhunā makkhitāni tāni tiṇāni khādantā anukkamena taṁ ṭhānaṁ pavisanti.",
  "atk-s0514a14:1367_14": "Iti yathā te jalajena palobhetvā asse vasaṁ nenti,",
  "atk-s0514a14:1367_15": "tathā etāpi dhanaṁ disvā tassa gahaṇatthāya saṇhāhi vācāhipi purisaṁ vasaṁ nentīti attho.",
  "atk-s0514a14:1367_16": "Kullanti taraṇatthāya gahitaṁ yaṁ kiñci.",
  "atk-s0514a14:1368_0": "Silesūpamāti purisānaṁ cittabandhanena silesasadisā.",
  "atk-s0514a14:1368_1": "Tikkhamāyāti tikhiṇamāyā sīghamāyā.",
  "atk-s0514a14:1368_2": "Nadīrivāti yathā pabbateyyā nadī sīghasotā,",
  "atk-s0514a14:1368_3": "evaṁ sīghamāyāti attho.",
  "atk-s0514a14:1368_4": "Āpaṇovāti yathā ca pasāritāpaṇo yesaṁ mūlaṁ atthi,",
  "atk-s0514a14:1368_5": "tesaññeva upakāro,",
  "atk-s0514a14:1368_6": "tatheva tāpi.",
  "atk-s0514a14:1368_7": "Yo tāti yo puriso tā itthiyo.",
  "atk-s0514a14:1368_8": "Bādhayeti so vātaṁ jālena bādheyya.",
  "atk-s0514a14:1368_9": "Velā tāsaṁ na vijjatīti yathā etesaṁ nadīādīnaṁ “asukavelāyameva ettha gantabba”nti velā natthi,",
  "atk-s0514a14:1368_10": "rattimpi divāpi icchiticchitakkhaṇe upagantabbāneva,",
  "atk-s0514a14:1368_11": "asukenevātipi mariyādā natthi,",
  "atk-s0514a14:1368_12": "atthikena upagantabbāneva,",
  "atk-s0514a14:1368_13": "tathā tāsampīti attho.",
  "atk-s0514a14:1369_0": "Ghatāsanasamā etāti yathā aggi indhanena na tappati,",
  "atk-s0514a14:1369_1": "evametāpi kilesaratiyā.",
  "atk-s0514a14:1369_2": "Kaṇhasappasirūpamāti kodhanatāya upanāhitāya ghoravisatāya dujivhatāya mittadubbhitāyāti pañcahi kāraṇehi kaṇhasappasirasadisā.",
  "atk-s0514a14:1369_3": "Tattha bahularāgatāya ghoravisatā,",
  "atk-s0514a14:1369_4": "pisuṇatāya dujivhatā,",
  "atk-s0514a14:1369_5": "aticāritāya mittadubbhitā veditabbā.",
  "atk-s0514a14:1369_6": "Gāvo bahi tiṇassevāti yathā gāvo khāditaṭṭhānaṁ chaḍḍetvā bahi manāpamanāpassa tiṇassa varaṁ varaṁ omasanti khādanti,",
  "atk-s0514a14:1369_7": "evametāpi niddhanaṁ chaḍḍetvā aññaṁ sadhanameva bhajantīti attho.",
  "atk-s0514a14:1369_8": "Muddhābhisittanti rājānaṁ.",
  "atk-s0514a14:1369_9": "Pamadā ca sabbāti sabbā ca itthiyo.",
  "atk-s0514a14:1369_10": "Eteti ete pañca jane.",
  "atk-s0514a14:1369_11": "Niccayatoti niccasaññato,",
  "atk-s0514a14:1369_12": "upaṭṭhitassati appamattova hutvāti attho.",
  "atk-s0514a14:1369_13": "Dubbidūti dujjāno.",
  "atk-s0514a14:1369_14": "Sabbabhāvoti ajjhāsayo.",
  "atk-s0514a14:1369_15": "Cirapariciṇṇopi hi aggi dahati,",
  "atk-s0514a14:1369_16": "ciravissāsikopi kuñjaro ghāteti,",
  "atk-s0514a14:1369_17": "ciraparicitopi sappo ḍaṁsati,",
  "atk-s0514a14:1369_18": "ciravissāsikopi rājā anatthakaro hoti,",
  "atk-s0514a14:1369_19": "evaṁ cirāciṇṇāpi itthiyo vikāraṁ dassentīti.",
  "atk-s0514a14:1370_0": "Naccantavaṇṇāti abhirūpavatī.",
  "atk-s0514a14:1370_1": "Na bahūna kantāti aḍḍhakāsigaṇikā viya bahūnaṁ piyā manāpā.",
  "atk-s0514a14:1370_2": "Na dakkhiṇāti naccagītakusalā.",
  "atk-s0514a14:1370_3": "Tathārūpā hi bahupatthitā bahumittā honti,",
  "atk-s0514a14:1370_4": "tasmā na sevitabbā.",
  "atk-s0514a14:1370_5": "Na dhanassa hetūti yā dhanahetuyeva bhajati,",
  "atk-s0514a14:1370_6": "sā apariggahāpi na sevitabbā.",
  "atk-s0514a14:1370_7": "Sā hi dhanaṁ alabhamānā kujjhatīti.",
  "atk-s0514a14:1371_0": "Evaṁ vutte mahājano mahāsattassa “aho sukathita”nti sādhukāramadāsi.",
  "atk-s0514a14:1371_1": "Sopi ettakehi kāraṇehi itthīnaṁ aguṇaṁ kathetvā tuṇhī ahosi.",
  "atk-s0514a14:1371_2": "Taṁ sutvā ānando gijjharājā,",
  "atk-s0514a14:1371_3": "“samma kuṇāla,",
  "atk-s0514a14:1371_4": "ahampi attano ñāṇabalena itthīnaṁ aguṇaṁ kathessāmī”ti vatvā aguṇakathaṁ ārabhi.",
  "atk-s0514a14:1371_5": "Taṁ dassento satthā āha –",
  "atk-s0514a14:1372_0": "“Atha khalu, bho,",
  "atk-s0514a14:1372_1": "ānando gijjharājā kuṇālassa ādimajjhakathāpariyosānaṁ viditvā tāyaṁ velāyaṁ imā gāthā abhāsi –",
  "atk-s0514a14:1373_0": "326.",
  "atk-s0514a14:1374_0": "“Puṇṇampi cemaṁ pathaviṁ dhanena, dajjitthiyā puriso sammatāya;",
  "atk-s0514a14:1375_0": "Laddhā khaṇaṁ atimaññeyya tampi, tāsaṁ vasaṁ asatīnaṁ na gacche.",
  "atk-s0514a14:1376_0": "327.",
  "atk-s0514a14:1377_0": "“Uṭṭhāhakaṁ cepi alīnavuttiṁ, komārabhattāraṁ piyaṁ manāpaṁ;",
  "atk-s0514a14:1378_0": "Āvāsu kiccesu ca naṁ jahanti, tasmāhamitthīnaṁ na vissasāmi.",
  "atk-s0514a14:1379_0": "328.",
  "atk-s0514a14:1380_0": "“Na vissase ‘icchati ma’nti poso, na vissase ‘rodati me sakāse’;",
  "atk-s0514a14:1381_0": "Sevanti hetā piyamappiyañca, nāvā yathā orakūlaṁ parañca.",
  "atk-s0514a14:1382_0": "329.",
  "atk-s0514a14:1383_0": "“Na vissase sākhapurāṇasanthataṁ, na vissase mittapurāṇacoraṁ;",
  "atk-s0514a14:1384_0": "Na vissase rājānaṁ ‘sakhā mama’nti, na vissase itthi dasanna mātaraṁ.",
  "atk-s0514a14:1385_0": "330.",
  "atk-s0514a14:1386_0": "“Na vissase rāmakarāsu nārisu, accantasīlāsu asaññatāsu;",
  "atk-s0514a14:1387_0": "Accantapemānugatassa bhariyā, na vissase titthasamā hi nāriyo.",
  "atk-s0514a14:1388_0": "331.",
  "atk-s0514a14:1389_0": "“Haneyyuṁ chindeyyuṁ chedāpeyyumpi, kaṇṭhepi chetvā rudhiraṁ piveyyuṁ;",
  "atk-s0514a14:1390_0": "Mā dīnakāmāsu asaññatāsu, bhāvaṁ kare gaṅgatitthūpamāsu.",
  "atk-s0514a14:1391_0": "332.",
  "atk-s0514a14:1392_0": "“Musā tāsaṁ yathā saccaṁ, saccaṁ tāsaṁ yathā musā;",
  "atk-s0514a14:1393_0": "Gāvo bahi tiṇasseva, omasanti varaṁ varaṁ.",
  "atk-s0514a14:1394_0": "333.",
  "atk-s0514a14:1395_0": "“Gatenetā palobhenti, pekkhitena mhitena ca;",
  "atk-s0514a14:1396_0": "Athopi dunnivatthena, mañjunā bhaṇitena ca.",
  "atk-s0514a14:1397_0": "334.",
  "atk-s0514a14:1398_0": "“Coriyo kathinā hetā, vāḷā ca lapasakkharā;",
  "atk-s0514a14:1399_0": "Na tā kiñci na jānanti, yaṁ manussesu vañcanaṁ.",
  "atk-s0514a14:1400_0": "335.",
  "atk-s0514a14:1401_0": "“Asā lokitthiyo nāma, velā tāsaṁ na vijjati;",
  "atk-s0514a14:1402_0": "Sārattā ca pagabbhā ca, sikhī sabbaghaso yathā.",
  "atk-s0514a14:1403_0": "336.",
  "atk-s0514a14:1404_0": "“Natthitthīnaṁ piyo nāma, appiyopi na vijjati;",
  "atk-s0514a14:1405_0": "Sevanti hetā piyamappiyañca, nāvā yathā orakūlaṁ parañca.",
  "atk-s0514a14:1406_0": "337.",
  "atk-s0514a14:1407_0": "“Natthitthīnaṁ piyo nāma, appiyopi na vijjati;",
  "atk-s0514a14:1408_0": "Dhanattā paṭivallanti, latāva dumanissitā.",
  "atk-s0514a14:1409_0": "338.",
  "atk-s0514a14:1410_0": "“Hatthibandhaṁ assabandhaṁ, gopurisañca maṇḍalaṁ;",
  "atk-s0514a14:1411_0": "Chavaḍāhakaṁ pupphachaḍḍakaṁ, sadhanamanupatanti nāriyo.",
  "atk-s0514a14:1412_0": "339.",
  "atk-s0514a14:1413_0": "“Kulaputtampi jahanti akiñcanaṁ, chavakasamasadisampi;",
  "atk-s0514a14:1414_0": "Anugacchanti anupatanti, dhanahetu hi nāriyo”ti.",
  "atk-s0514a14:1415_0": "Tattha ādimajjhakathāpariyosānanti kathāya ādimajjhapariyosānaṁ.",
  "atk-s0514a14:1415_1": "Laddhā khaṇanti okāsaṁ labhitvā.",
  "atk-s0514a14:1415_2": "Icchati manti maṁ esā icchatīti puriso itthiṁ na vissaseyya.",
  "atk-s0514a14:1415_3": "Sākhapurāṇasanthatanti hiyyo vā pare vā santhataṁ purāṇasākhāsanthataṁ na vissase,",
  "atk-s0514a14:1415_4": "apapphoṭetvā apaccavekkhitvā na paribhuñjeyya.",
  "atk-s0514a14:1415_5": "Tatra hi dīghajātiko vā pavisitvā tiṭṭheyye,",
  "atk-s0514a14:1415_6": "paccāmitto vā satthaṁ nikkhipeyya.",
  "atk-s0514a14:1415_7": "Mittapurāṇacoranti panthadūhanaṭṭhāne ṭhitaṁ coraṁ “purāṇamitto me”ti na vissaseyya.",
  "atk-s0514a14:1415_8": "Corā hi ye sañjānanti teyeva mārenti.",
  "atk-s0514a14:1415_9": "Sakhā mamanti so hi khippameva kujjhati,",
  "atk-s0514a14:1415_10": "tasmā rājānaṁ “sakhā me”ti na vissase.",
  "atk-s0514a14:1415_11": "Dasannamātaranti “ayaṁ mahallikā idāni maṁ na aticarissati,",
  "atk-s0514a14:1415_12": "attānaṁ rakkhissatī”ti na vissasetabbā.",
  "atk-s0514a14:1415_13": "Rāmakarāsūti bālānaṁ ratikarāsu.",
  "atk-s0514a14:1415_14": "Accantasīlāsūti atikkantasīlāsu.",
  "atk-s0514a14:1415_15": "Accantapemānugatassāti sacepi accantaṁ anugatapemā assa,",
  "atk-s0514a14:1415_16": "tathāpi taṁ na vissase.",
  "atk-s0514a14:1415_17": "Kiṁkāraṇā?",
  "atk-s0514a14:1415_18": "Titthasamā hi nāriyoti sambandho,",
  "atk-s0514a14:1415_19": "titthaṁ viya sabbasādhāraṇāti attho.",
  "atk-s0514a14:1416_0": "Haneyyunti kuddhā vā aññapurisasārattā vā hutvā sabbametaṁ hananādiṁ kareyyuṁ.",
  "atk-s0514a14:1416_1": "Mā dīnakāmāsūti hīnajjhāsayāsu saṁkiliṭṭhaāsayāsu.",
  "atk-s0514a14:1416_2": "Bhāvanti evarūpāsu sinehaṁ mā kare.",
  "atk-s0514a14:1416_3": "Gaṅgatitthūpamāsūti sabbasādhāraṇaṭṭhena gaṅgātitthasadisāsu.",
  "atk-s0514a14:1416_4": "Musāti musāvādo tāsaṁ saccasadisova.",
  "atk-s0514a14:1416_5": "Gatenātiādīsu pekkhitena palobhane ummādantījātakaṁ,",
  "atk-s0514a14:1416_6": "dunnivatthena niḷinikājātakaṁ,",
  "atk-s0514a14:1416_7": "mañjunā bhaṇitena “tuvaṭaṁ kho,",
  "atk-s0514a14:1416_8": "ayyaputta,",
  "atk-s0514a14:1416_9": "āgaccheyyāsī”ti nandattherassa vatthu kathetabbaṁ.",
  "atk-s0514a14:1416_10": "Coriyoti sambhatassa dhanassa vināsanena coriyo.",
  "atk-s0514a14:1416_11": "Kathināti thaddhahadayā.",
  "atk-s0514a14:1416_12": "Vāḷāti duṭṭhā appakeneva kujjhanasīlā.",
  "atk-s0514a14:1416_13": "Lapasakkharāti niratthakalapanena sakkharā viya madhurā.",
  "atk-s0514a14:1416_14": "Asāti asatiyo lāmakā.",
  "atk-s0514a14:1416_15": "Sārattāti sabbadā sārattā.",
  "atk-s0514a14:1416_16": "Pagabbhāti kāyapāgabbhiyādīhi pagabbhā.",
  "atk-s0514a14:1416_17": "Yathāti yathā sikhī sabbaghaso,",
  "atk-s0514a14:1416_18": "evametāpi sabbaghasā.",
  "atk-s0514a14:1416_19": "Paṭivallantīti parissajanti upagūhanti veṭhenti.",
  "atk-s0514a14:1416_20": "Latāvāti yathā latā rukkhanissitā rukkhaṁ veṭhenti,",
  "atk-s0514a14:1416_21": "evametā purisaṁ parissajanti nāma.",
  "atk-s0514a14:1417_0": "Hatthibandhantiādīsu gopuriso vuccati gopālako.",
  "atk-s0514a14:1417_1": "Chavaḍāhakanti chavānaṁ ḍāhakaṁ,",
  "atk-s0514a14:1417_2": "susānapālanti vuttaṁ hoti.",
  "atk-s0514a14:1417_3": "Pupphachaḍḍakanti vaccaṭṭhānasodhakaṁ.",
  "atk-s0514a14:1417_4": "Sadhananti etesupi sadhanaṁ anugacchantiyeva.",
  "atk-s0514a14:1417_5": "Akiñcananti adhanaṁ.",
  "atk-s0514a14:1417_6": "Chavakasamasadisanti sunakhamaṁsakhādacaṇḍālena samaṁ sadisaṁ,",
  "atk-s0514a14:1417_7": "tena nibbisesampi purisaṁ gacchanti bhajanti. Kasmā?",
  "atk-s0514a14:1417_8": "Yasmā anupatanti dhanahetu nāriyoti.",
  "atk-s0514a14:1418_0": "Evaṁ attano ñāṇe ṭhatvā ānando gijjharājā itthīnaṁ aguṇaṁ kathetvā tuṇhī ahosi.",
  "atk-s0514a14:1418_1": "Tassa vacanaṁ sutvā nāradopi attano ñāṇe ṭhatvā tāsaṁ aguṇaṁ kathesi.",
  "atk-s0514a14:1418_2": "Taṁ dassento satthā āha –",
  "atk-s0514a14:1419_0": "“Atha khalu, bho,",
  "atk-s0514a14:1419_1": "nārado devabrāhmaṇo ānandassa gijjharājassa ādimajjhakathāpariyosānaṁ viditvā tāyaṁ velāyaṁ imā gāthā abhāsi –",
  "atk-s0514a14:1420_0": "340.",
  "atk-s0514a14:1421_0": "“‘Cattārome na pūrenti, te me suṇātha bhāsato;",
  "atk-s0514a14:1422_0": "Samuddo brāhmaṇo rājā, itthī cāpi dijampati.",
  "atk-s0514a14:1423_0": "341.",
  "atk-s0514a14:1424_0": "“Saritā sāgaraṁ yanti, yā kāci pathavissitā;",
  "atk-s0514a14:1425_0": "Tā samuddaṁ na pūrenti, ūnattā hi na pūrati.",
  "atk-s0514a14:1426_0": "342.",
  "atk-s0514a14:1427_0": "“Brāhmaṇo ca adhīyāna, vedamakkhānapañcamaṁ;",
  "atk-s0514a14:1428_0": "Bhiyyopi sutamiccheyya, ūnattā hi na pūrati.",
  "atk-s0514a14:1429_0": "343.",
  "atk-s0514a14:1430_0": "“Rājā ca pathaviṁ sabbaṁ, sasamuddaṁ sapabbataṁ;",
  "atk-s0514a14:1431_0": "Ajjhāvasaṁ vijinitvā, anantaratanocitaṁ;",
  "atk-s0514a14:1432_0": "Pāraṁ samuddaṁ pattheti ūnattā hi na pūrati.",
  "atk-s0514a14:1433_0": "344.",
  "atk-s0514a14:1434_0": "“Ekamekāya itthiyā, aṭṭhaṭṭha patino siyā;",
  "atk-s0514a14:1435_0": "Sūrā ca balavanto ca, sabbakāmarasāharā;",
  "atk-s0514a14:1436_0": "Kareyya navame chandaṁ, ūnattā hi na pūrati.",
  "atk-s0514a14:1437_0": "345.",
  "atk-s0514a14:1438_0": "“Sabbitthiyo sikhīriva sabbabhakkhā, sabbitthiyo nadīriva sabbavāhī;",
  "atk-s0514a14:1439_0": "Sabbitthiyo kaṇṭakānaṁva sākhā, sabbitthiyo dhanahetu vajanti.",
  "atk-s0514a14:1440_0": "346.",
  "atk-s0514a14:1441_0": "“Vātañca jālena naro parāmase, osiñcaye sāgaramekapāṇinā;",
  "atk-s0514a14:1442_0": "Sakena hatthena kareyya ghosaṁ, yo sabbabhāvaṁ pamadāsu ossaje.",
  "atk-s0514a14:1443_0": "347.",
  "atk-s0514a14:1444_0": "“Corīnaṁ bahubuddhīnaṁ, yāsu saccaṁ sudullabhaṁ;",
  "atk-s0514a14:1445_0": "Thīnaṁ bhāvo durājāno, macchassevodake gataṁ.",
  "atk-s0514a14:1446_0": "348.",
  "atk-s0514a14:1447_0": "“Analā mudusambhāsā, duppūrā tā nadīsamā;",
  "atk-s0514a14:1448_0": "Sīdanti naṁ viditvāna, ārakā parivajjaye.",
  "atk-s0514a14:1449_0": "349.",
  "atk-s0514a14:1450_0": "“Āvaṭṭanī mahāmāyā, brahmacariyavikopanā;",
  "atk-s0514a14:1451_0": "Sīdanti naṁ viditvāna, ārakā parivajjaye.",
  "atk-s0514a14:1452_0": "350.",
  "atk-s0514a14:1453_0": "“Yaṁ etā upasevanti, chandasā vā dhanena vā;",
  "atk-s0514a14:1454_0": "Jātavedova saṁṭhānaṁ, khippaṁ anudahanti na”’nti.",
  "atk-s0514a14:1455_0": "Tattha dijampatīti dijajeṭṭhakaṁ kuṇālaṁ ālapati.",
  "atk-s0514a14:1455_1": "“Saritā”tiādi ṭhapitamātikāya bhājanatthaṁ vuttaṁ.",
  "atk-s0514a14:1455_2": "Ūnattāti udakapatiṭṭhānassa mahantatāya ūnā eva.",
  "atk-s0514a14:1455_3": "Adhīyānāti sajjhāyitvā.",
  "atk-s0514a14:1455_4": "Vedamakkhānapañcamanti itihāsapañcamaṁ vedacatukkaṁ.",
  "atk-s0514a14:1455_5": "Ūnattāti so hi ajjhāsayamahantatāya sikkhitabbassa na pūrati.",
  "atk-s0514a14:1455_6": "Anantaratanocitanti nānāratanehi ocitaṁ paripuṇṇaṁ.",
  "atk-s0514a14:1455_7": "Ūnattāti so hi taṇhāmahantatāya na pūrati.",
  "atk-s0514a14:1455_8": "Siyāti siyuṁ,",
  "atk-s0514a14:1455_9": "ayameva vā pāṭho.",
  "atk-s0514a14:1455_10": "Sabbakāmarasāharāti sabbesaṁ kāmarasānaṁ āharakā.",
  "atk-s0514a14:1455_11": "“Navame”ti aṭṭhahi atittabhāvadassanatthaṁ vuttaṁ.",
  "atk-s0514a14:1455_12": "Sā pana dasamepi vīsatimepi tato uttaritarepi chandaṁ karoteva.",
  "atk-s0514a14:1455_13": "Ūnattāti sā hi kāmataṇhāya mahantatāya na pūrati.",
  "atk-s0514a14:1455_14": "Kaṇḍakānaṁva sākhāti sambādhamagge kaṇṭakasākhasadisā.",
  "atk-s0514a14:1455_15": "Yathā hi sākhā laggitvā ākaḍḍhati,",
  "atk-s0514a14:1455_16": "evaṁ etāpi rūpādīhi kaḍḍhanti.",
  "atk-s0514a14:1455_17": "Yathā sākhā hatthādīsu vijjhitvā dukkhaṁ uppādeti,",
  "atk-s0514a14:1455_18": "evaṁ etāpi phuṭṭhamattā sarīrasamphassena vijjhitvā mahāvināsaṁ pāpenti.",
  "atk-s0514a14:1455_19": "Vajantīti parapurisaṁ vajanti.",
  "atk-s0514a14:1456_0": "Parāmaseti gaṇheyya.",
  "atk-s0514a14:1456_1": "Osiñcayeti nhāyituṁ otiṇṇo ekena pāṇinā sakalasamuddaudakaṁ osiñceyya gahetvā chaḍḍeyya.",
  "atk-s0514a14:1456_2": "Sakenāti ekena attano hatthena tameva hatthaṁ haritvā ghosaṁ uppādeyya.",
  "atk-s0514a14:1456_3": "Sabbabhāvanti “tvameva iṭṭho kanto piyo manāpo”ti vuccamāno yo puriso “evameta”nti saddahanto sabbaṁ attano ajjhāsayaṁ pamadāsu ossajeyya,",
  "atk-s0514a14:1456_4": "so jālādīhi vātaggahaṇādīni kareyyāti attho.",
  "atk-s0514a14:1456_5": "Gatanti gamanaṁ.",
  "atk-s0514a14:1456_6": "Analāti tīhi dhammehi alanti vacanavirahitā.",
  "atk-s0514a14:1456_7": "Duppurā tāti yathā mahānadī udakena,",
  "atk-s0514a14:1456_8": "evaṁ kilesaratiyā tā duppūrā.",
  "atk-s0514a14:1456_9": "Sīdanti naṁ viditvānāti ettha nanti nipātamattaṁ,",
  "atk-s0514a14:1456_10": "itthiyo allīnā catūsu apāyesu sīdantīti viditvā.",
  "atk-s0514a14:1456_11": "Āvaṭṭanīti yathā āvaṭṭanī mahājanassa hadayaṁ mohetvā attano vase vatteti,",
  "atk-s0514a14:1456_12": "evametāpīti attho.",
  "atk-s0514a14:1456_13": "Vikopanāti nāsanatthena ca garahatthena ca brahmacariyassa kopikā.",
  "atk-s0514a14:1456_14": "Chandasā vāti piyasaṁvāsena vā.",
  "atk-s0514a14:1456_15": "Dhanena vāti dhanahetu vā.",
  "atk-s0514a14:1456_16": "Saṁṭhānanti yathā jātavedo attano ṭhānaṁ yaṁ yaṁ padesaṁ allīyati,",
  "atk-s0514a14:1456_17": "taṁ taṁ dahati,",
  "atk-s0514a14:1456_18": "tathā etāpi yaṁ yaṁ purisaṁ kilesavasena allīyanti,",
  "atk-s0514a14:1456_19": "taṁ taṁ anudahanti mahāvināsaṁ pāpenti.",
  "atk-s0514a14:1457_0": "Evaṁ nāradena itthīnaṁ aguṇe pakāsite puna mahāsatto visesetvā tāsaṁ aguṇaṁ pakāseti.",
  "atk-s0514a14:1457_1": "Taṁ dassetuṁ satthā āha –",
  "atk-s0514a14:1458_0": "“Atha khalu, bho,",
  "atk-s0514a14:1458_1": "kuṇālo sakuṇo nāradassa devabrāhmaṇassa ādimajjhakathāpariyosānaṁ viditvā tāyaṁ velāyaṁ imā gāthāyo ajjhabhāsi –",
  "atk-s0514a14:1459_0": "351.",
  "atk-s0514a14:1460_0": "“‘Sallape nisitakhaggapāṇinā, paṇḍito api pisācadosinā;",
  "atk-s0514a14:1461_0": "Uggatejamuragampi āside, eko ekāya pamadāya nālape.",
  "atk-s0514a14:1462_0": "352.",
  "atk-s0514a14:1463_0": "“Lokacittamathanā hi nāriyo, naccagītabhaṇitamhitāvudhā;",
  "atk-s0514a14:1464_0": "Bādhayanti anupaṭṭhitassatiṁ, dīpe rakkhasigaṇova vāṇije.",
  "atk-s0514a14:1465_0": "353.",
  "atk-s0514a14:1466_0": "“Natthi tāsaṁ vinayo na saṁvaro, majjamaṁsaniratā asaññatā;",
  "atk-s0514a14:1467_0": "Tā gilanti purisassa pābhataṁ, sāgareva makaraṁ timiṅgalo.",
  "atk-s0514a14:1468_0": "354.",
  "atk-s0514a14:1469_0": "“Pañcakāmaguṇasātagocarā, uddhatā aniyatā asaññatā;",
  "atk-s0514a14:1470_0": "Osaranti pamadā pamādinaṁ, loṇatoyavatiyaṁva āpakā.",
  "atk-s0514a14:1471_0": "355.",
  "atk-s0514a14:1472_0": "“Yaṁ naraṁ upalapenti nāriyo, chandasā vā ratiyā dhanena vā;",
  "atk-s0514a14:1473_0": "Jātavedasadisampi tādisaṁ, rāgadosavadhiyo dahanti naṁ.",
  "atk-s0514a14:1474_0": "356.",
  "atk-s0514a14:1475_0": "“Aḍḍhaṁ ñatvā purisaṁ mahaddhanaṁ, osaranti sadhanaṁ sahattanā;",
  "atk-s0514a14:1476_0": "Rattacittamativeṭhayanti naṁ, sāla māluvalatāva kānane.",
  "atk-s0514a14:1477_0": "357.",
  "atk-s0514a14:1478_0": "“Tā upenti vividhena chandasā, citrabimbamukhiyo alaṅkatā;",
  "atk-s0514a14:1479_0": "Uhasanti pahasanti nāriyo, sambarova satamāyakovidā.",
  "atk-s0514a14:1480_0": "358.",
  "atk-s0514a14:1481_0": "“Jātarūpamaṇimuttabhūsitā, sakkatā patikulesu nāriyo;",
  "atk-s0514a14:1482_0": "Rakkhitā aticaranti sāmikaṁ, dānavaṁva hadayantarassitā.",
  "atk-s0514a14:1483_0": "359.",
  "atk-s0514a14:1484_0": "“Tejavāpi hi naro vicakkhaṇo, sakkato bahujanassa pūjito;",
  "atk-s0514a14:1485_0": "Nārinaṁ vasagato na bhāsati, rāhunā upahatova candimā.",
  "atk-s0514a14:1486_0": "360.",
  "atk-s0514a14:1487_0": "“Yaṁ kareyya kupito diso disaṁ, duṭṭhacitto vasamāgataṁ ariṁ;",
  "atk-s0514a14:1488_0": "Tena bhiyyo byasanaṁ nigacchati, nārinaṁ vasagato apekkhavā.",
  "atk-s0514a14:1489_0": "361.",
  "atk-s0514a14:1490_0": "“Kesalūnanakhachinnatajjitā, pādapāṇikasadaṇḍatāḷitā;",
  "atk-s0514a14:1491_0": "Hīnamevupagatā hi nāriyo, tā ramanti kuṇapeva makkhikā.",
  "atk-s0514a14:1492_0": "362.",
  "atk-s0514a14:1493_0": "“Tā kulesu visikhantaresu vā, rājadhāninigamesu vā puna;",
  "atk-s0514a14:1494_0": "Oḍḍitaṁ namucipāsavākaraṁ, cakkhumā parivajje sukhatthiko.",
  "atk-s0514a14:1495_0": "363.",
  "atk-s0514a14:1496_0": "“Ossajitva kusalaṁ tapoguṇaṁ, yo anariyacaritāni mācari;",
  "atk-s0514a14:1497_0": "Devatāhi nirayaṁ nimissati, chedagāmimaṇiyaṁva vāṇijo.",
  "atk-s0514a14:1498_0": "364.",
  "atk-s0514a14:1499_0": "“So idha garahito parattha ca, dummatī upahato sakammunā;",
  "atk-s0514a14:1500_0": "Gacchatī aniyato gaḷāgaḷaṁ, duṭṭhagadrabharathova uppathe.",
  "atk-s0514a14:1501_0": "365.",
  "atk-s0514a14:1502_0": "“So upeti nirayaṁ patāpanaṁ, sattisimbalivanañca āyasaṁ;",
  "atk-s0514a14:1503_0": "Āvasitvā tiracchānayoniyaṁ, petarājavisayaṁ na muñcati.",
  "atk-s0514a14:1504_0": "366.",
  "atk-s0514a14:1505_0": "“Dibyakhiḍḍaratiyo ca nandane, cakkavatticaritañca mānuse;",
  "atk-s0514a14:1506_0": "Nāsayanti pamadā pamādinaṁ, duggatiñca paṭipādayanti naṁ.",
  "atk-s0514a14:1507_0": "367.",
  "atk-s0514a14:1508_0": "“Dibyakhiḍḍaratiyo na dullabhā, cakkavatticaritañca mānuse;",
  "atk-s0514a14:1509_0": "Soṇṇabyamhanilayā ca accharā, ye caranti pamadāhanatthikā.",
  "atk-s0514a14:1510_0": "368.",
  "atk-s0514a14:1511_0": "“Kāmadhātusamatikkamā gati, rūpadhātuyā bhāvo na dullabho;",
  "atk-s0514a14:1512_0": "Vītarāgavisayūpapatti yā, ye caranti pamadāhanatthikā.",
  "atk-s0514a14:1513_0": "369.",
  "atk-s0514a14:1514_0": "“Sabbadukkhasamattikkamaṁ sivaṁ, accantamacalitaṁ asaṅkhataṁ;",
  "atk-s0514a14:1515_0": "Nibbutehi sucihī na dullabhaṁ, ye caranti pamadāhanatthikā”’ti.",
  "atk-s0514a14:1516_0": "Tattha sallapeti “sace mayā saddhiṁ sallapessasi,",
  "atk-s0514a14:1516_1": "sīsaṁ te pātessāmī”ti vatvā khaggaṁ ādāya ṭhitenāpi,",
  "atk-s0514a14:1516_2": "“sallapitamatteyeva taṁ khāditvā jīvitavināsaṁ pāpessāmī”ti dosinā hutvā ṭhitenāpi pisācena saddhiṁ sallape.",
  "atk-s0514a14:1516_3": "“Upagataṁ ḍaṁsitvā nāsessāmī”ti ṭhitaṁ uggatejaṁ uragampi āside.",
  "atk-s0514a14:1516_4": "Eko pana hutvā raho ekāya pamadāya na hi ālape.",
  "atk-s0514a14:1516_5": "Lokacittamathanāti lokassa cittaghātikā.",
  "atk-s0514a14:1516_6": "Dīpe rakkhasigaṇoti yathā dīpe rakkhasigaṇo manussavesena vāṇije upalāpetvā attano vase gate katvā khādati,",
  "atk-s0514a14:1516_7": "evaṁ imāpi pañcahi kāmaguṇehi attano vase katvā satte mahāvināsaṁ pāpentīti attho.",
  "atk-s0514a14:1516_8": "Vinayoti ācāro.",
  "atk-s0514a14:1516_9": "Saṁvaroti mariyādo.",
  "atk-s0514a14:1516_10": "Purisassa pābhatanti dukkhasambhataṁ dhanaṁ gilanti nāsenti.",
  "atk-s0514a14:1517_0": "Aniyatāti aniyatacittā.",
  "atk-s0514a14:1517_1": "Loṇatoyavatiyanti loṇatoyavantaṁ samuddanti attho.",
  "atk-s0514a14:1517_2": "Āpakāti āpagā,",
  "atk-s0514a14:1517_3": "ayameva vā pāṭho.",
  "atk-s0514a14:1517_4": "Yathā samuddaṁ nadiyo osaranti,",
  "atk-s0514a14:1517_5": "evaṁ pamādinaṁ pamadāti attho.",
  "atk-s0514a14:1517_6": "Chandasāti pemena.",
  "atk-s0514a14:1517_7": "Ratiyāti pañcakāmaguṇaratiyā.",
  "atk-s0514a14:1517_8": "Dhanena vāti dhanahetu vā.",
  "atk-s0514a14:1517_9": "Jātavedasadisanti guṇasampattiyā aggimiva jalitampi.",
  "atk-s0514a14:1517_10": "Rāgadosavadhiyoti kāmarāgadosehi vadhikā.",
  "atk-s0514a14:1517_11": "Rāgadosagatiyotipi pāṭho.",
  "atk-s0514a14:1517_12": "Osarantīti dhanagahaṇatthāya madhuravacanena taṁ bandhantiyo upagacchanti.",
  "atk-s0514a14:1517_13": "Sadhananti sadhanā.",
  "atk-s0514a14:1517_14": "Ayameva vā pāṭho,",
  "atk-s0514a14:1517_15": "vatthālaṅkāratthāya kiñci attano dhanaṁ datvāpi osarantīti attho.",
  "atk-s0514a14:1517_16": "Sahattanāti attabhāvena saddhiṁ attabhāvampi tasseva pariccajantiyo viya honti.",
  "atk-s0514a14:1517_17": "Ativeṭhayantīti dhanagahaṇatthāya ativiya veṭhenti pīḷenti.",
  "atk-s0514a14:1518_0": "Vividhena chandasāti nānāvidhena ākārena.",
  "atk-s0514a14:1518_1": "Citrabimbamukhiyoti alaṅkāravasena citrasarīrā citramukhiyo hutvā.",
  "atk-s0514a14:1518_2": "Uhasantīti mahāhasitaṁ hasanti.",
  "atk-s0514a14:1518_3": "Pahasantīti mandahasitaṁ hasanti.",
  "atk-s0514a14:1518_4": "Sambarovāti māyākārapuriso viya asurindo viya ca.",
  "atk-s0514a14:1518_5": "Dānavaṁva hadayantarassitāti yathā “kuto nu āgacchatha, bho,",
  "atk-s0514a14:1518_6": "tayo janā”ti karaṇḍakajātake hadayantaranissitā antoudaragatāpi dānavaṁ aticari,",
  "atk-s0514a14:1518_7": "evaṁ aticaranti.",
  "atk-s0514a14:1518_8": "Arakkhitā hetāti dīpeti.",
  "atk-s0514a14:1518_9": "Na bhāsatīti na virocati haritacalomasakassapakusarājāno viya.",
  "atk-s0514a14:1518_10": "Tenāti tamhā amittena katā byasanā atirekataraṁ byasananti attho.",
  "atk-s0514a14:1518_11": "Apekkhavāti sataṇho.",
  "atk-s0514a14:1519_0": "Kesalūnanakhachinnatajjitāti ākaḍḍhitvā lūnakesā nakhehi chinnagattā tajjitā pādādīhi ca tāḷitāva hutvā.",
  "atk-s0514a14:1519_1": "Yo kilesavasena etepi vippakāre karoti,",
  "atk-s0514a14:1519_2": "tādisaṁ hīnameva upagatā nāriyo ramanti,",
  "atk-s0514a14:1519_3": "na ete vippakāre pariharanti,",
  "atk-s0514a14:1519_4": "madhurasamācāre kiṁkāraṇā tā na ramanti.",
  "atk-s0514a14:1519_5": "Kuṇapeva makkhikāti yasmā jegucchahatthikuṇapādimhi makkhikā viya tā hīneyeva ramantīti attho.",
  "atk-s0514a14:1519_6": "Oḍḍitanti na etā itthiyo nāma,",
  "atk-s0514a14:1519_7": "atha kho imesu ṭhānesu namucino kilesamārassa migapakkhigahaṇatthaṁ luddakehi oḍḍitaṁ pāsañca vākarañcāti",
  "atk-s0514a14:1519_8": "maññamāno paññācakkhumā puriso dibbamānusikena sukhena atthiko parivajjeyya.",
  "atk-s0514a14:1520_0": "Ossajitvāti devamanussesu mahāsampattidāyakaṁ tapoguṇaṁ chaḍḍetvā.",
  "atk-s0514a14:1520_1": "Yoti yo puriso anariyesu aparisuddhesu kāmaguṇesu kāmaraticaritāni ācarati.",
  "atk-s0514a14:1520_2": "Devatāhi nirayaṁ nimissatīti so devalokena parivattitvā nirayaṁ gaṇhissati.",
  "atk-s0514a14:1520_3": "Chedagāmimaṇiyaṁva vāṇijoti yathā bālavāṇijo satasahassagghabhaṇḍaṁ datvā chedagāmimaṇikaṁ gaṇhāti,",
  "atk-s0514a14:1520_4": "tathārūpo ayaṁ hotīti attho.",
  "atk-s0514a14:1520_5": "Soti so itthīnaṁ vasaṁ gato.",
  "atk-s0514a14:1520_6": "Aniyatoti ettakaṁ nāma kālaṁ apāyesu paccissatīti aniyato.",
  "atk-s0514a14:1520_7": "Gaḷāgaḷanti devalokā vā manussalokā vā gaḷitvā apāyameva gacchatīti attho.",
  "atk-s0514a14:1520_8": "Yathā kiṁ?",
  "atk-s0514a14:1520_9": "Duṭṭhagadrabharathova uppatheti,",
  "atk-s0514a14:1520_10": "yathā kūṭagadrabhayuttaratho maggā okkamitvā uppatheyeva gacchati, tathā.",
  "atk-s0514a14:1520_11": "Sattisimbalivananti sattisadisehi kaṇṭakehi yuttaṁ āyasaṁ simbalivanaṁ.",
  "atk-s0514a14:1520_12": "Petarājavisayanti petavisayañca kālakañcikaasuravisayañca.",
  "atk-s0514a14:1521_0": "Pamādinanti pamattānaṁ.",
  "atk-s0514a14:1521_1": "Te hi pamadāsu pamattā tāsaṁ sampattīnaṁ mūlabhūtaṁ kusalaṁ na karonti,",
  "atk-s0514a14:1521_2": "iti tesaṁ pamadā sabbā tā nāsenti nāma.",
  "atk-s0514a14:1521_3": "Paṭipādayantīti tathāvidhaṁ purisaṁ tā pamādavaseneva akusalaṁ kāretvā duggatiṁ paṭipādenti nāma.",
  "atk-s0514a14:1521_4": "Soṇṇabyamhanilayāti suvaṇṇamayavimānavāsiniyo.",
  "atk-s0514a14:1521_5": "Pamadāhanatthikāti ye purisā pamadāhi anatthikā hutvā brahmacariyaṁ caranti.",
  "atk-s0514a14:1521_6": "Kāmadhātusamatikkamāti kāmadhātusamatikkamā yā gati.",
  "atk-s0514a14:1521_7": "Rūpadhātuyā bhāvoti yo kāmadhātusamatikkamagatisaṅkhāto rūpadhātuyā bhāvo,",
  "atk-s0514a14:1521_8": "so tesaṁ na dullabho.",
  "atk-s0514a14:1521_9": "Vītarāgavisayūpapatti yāti yā vītarāgavisaye suddhāvāsaloke upapatti,",
  "atk-s0514a14:1521_10": "sāpi tesaṁ na dullabhāti attho.",
  "atk-s0514a14:1521_11": "Accantanti antātītaṁ avināsadhammaṁ.",
  "atk-s0514a14:1521_12": "Acalitanti kilesehi akampitaṁ.",
  "atk-s0514a14:1521_13": "Nibbutehīti nibbutakilesehi.",
  "atk-s0514a14:1521_14": "Sucihīti sucīhi parisuddhehi evarūpaṁ nibbānaṁ na dullabhanti.",
  "atk-s0514a14:1522_0": "Evaṁ mahāsatto amatamahānibbānaṁ pāpetvā desanaṁ niṭṭhāpesi.",
  "atk-s0514a14:1522_1": "Himavante kinnaramahoragādayo ākāse ṭhitā devatā ca “aho buddhalīlāya kathitā”ti sādhukāraṁ adaṁsu.",
  "atk-s0514a14:1522_2": "Ānando gijjharājā nārado devabrāhmaṇo puṇṇamukho ca phussakokilo attano attano parisaṁ ādāya yathāṭhānameva gamiṁsu.",
  "atk-s0514a14:1522_3": "Mahāsattopi sakaṭṭhānameva gato.",
  "atk-s0514a14:1522_4": "Itare pana antarantarā gantvā mahāsattassa santike ovādaṁ gahetvā tasmiṁ ovāde ṭhatvā saggaparāyaṇā ahesuṁ.",
  "atk-s0514a14:1523_0": "Satthā imaṁ dhammadesanaṁ āharitvā jātakaṁ samodhānento osānagāthā abhāsi –",
  "atk-s0514a14:1524_0": "370.",
  "atk-s0514a14:1525_0": "“Kuṇālohaṁ tadā āsiṁ, udāyī phussakokilo;",
  "atk-s0514a14:1526_0": "Ānando gijjharājāsi, sāriputto ca nārado;",
  "atk-s0514a14:1527_0": "Parisā buddhaparisā, evaṁ dhāretha jātaka”nti.",
  "atk-s0514a14:1528_0": "Te pana bhikkhū gamanakāle satthānubhāvena gantvā āgamanakāle attano attanova ānubhāvena āgatā.",
  "atk-s0514a14:1528_1": "Tesaṁ satthā mahāvaneyeva kammaṭṭhānaṁ kathesi.",
  "atk-s0514a14:1528_2": "Sabbepi te taṁ divasameva arahattaṁ pāpuṇiṁsu.",
  "atk-s0514a14:1528_3": "Mahādevatāsamāgamo ahosi.",
  "atk-s0514a14:1528_4": "Athassa bhagavā mahāsamayasuttaṁ kathesi.",
  "atk-s0514a14:1529_0": "Kuṇālajātakavaṇṇanā catutthā.",
  "atk-s0514a14:1531_0": "[537] 5. Mahāsutasomajātakavaṇṇanā",
  "atk-s0514a14:1532_0": "Kasmā tuvaṁ rasaka edisānīti idaṁ satthā jetavane viharanto aṅgulimālattheradamanaṁ ārabbha kathesi.",
  "atk-s0514a14:1532_1": "Tassa uppatti ca pabbajjā ca upasampadā ca aṅgulimālasuttavaṇṇanāyaṁ vuttanayena vitthārato veditabbā.",
  "atk-s0514a14:1532_2": "So pana saccakiriyāya mūḷhagabbhāya itthiyā sotthibhāvaṁ katvā tato paṭṭhāya sulabhapiṇḍo hutvā vivekamanubrūhanto",
  "atk-s0514a14:1532_3": "aparabhāge arahattaṁ patvā abhiññātova asītiyā mahātherānaṁ abbhantaro ahosi.",
  "atk-s0514a14:1532_4": "Tasmiṁ kāle dhammasabhāyaṁ kathaṁ samuṭṭhāpesuṁ – “āvuso,",
  "atk-s0514a14:1532_5": "aho vata bhagavatā tathārūpaṁ luddaṁ lohitapāṇiṁ mahācoraṁ aṅgulimālaṁ adaṇḍena asatthena dametvā nibbisevanaṁ karontena dukkaraṁ kataṁ,",
  "atk-s0514a14:1532_6": "aho buddhā nāma dukkarakārino”ti.",
  "atk-s0514a14:1532_7": "Satthā gandhakuṭiyaṁ ṭhitova dibbasotena taṁ kathaṁ sutvā “ajja mama gamanaṁ bahupakāraṁ bhavissati,",
  "atk-s0514a14:1532_8": "mahādhammadesanā pavattissatī”ti ñatvā anopamāya buddhalīlāya dhammasabhaṁ gantvā varapaññattāsane nisīditvā “kāya nuttha,",
  "atk-s0514a14:1532_9": "bhikkhave,",
  "atk-s0514a14:1532_10": "etarahi kathāya sannisinnā”ti pucchitvā “imāya nāmā”ti vutte “anacchariyaṁ,",
  "atk-s0514a14:1532_11": "bhikkhave,",
  "atk-s0514a14:1532_12": "idāneva paramābhisambodhiṁ pattena mayā etassa damanaṁ,",
  "atk-s0514a14:1532_13": "svāhaṁ pubbacariyaṁ caranto padesañāṇe ṭhitopi etaṁ damesi”nti vatvā tehi yācito atītaṁ āhari.",
  "atk-s0514a14:1533_0": "Atīte kururaṭṭhe indapatthanagare korabyo nāma rājā dhammena rajjaṁ kāresi.",
  "atk-s0514a14:1533_1": "Tadā bodhisatto tassa aggamahesiyā kucchimhi nibbatti.",
  "atk-s0514a14:1533_2": "Dasamāse atikkante suvaṇṇavaṇṇaṁ puttaṁ vijāyi,",
  "atk-s0514a14:1533_3": "sutavittatāya pana naṁ “sutasomo”ti sañjāniṁsu.",
  "atk-s0514a14:1533_4": "Tamenaṁ rājā vayappattaṁ nikkhasahassaṁ datvā disāpāmokkhassa ācariyassa santike sippuggahaṇatthāya takkasilaṁ pesesi.",
  "atk-s0514a14:1533_5": "So ācariyabhāgaṁ ādāya nagarā nikkhamitvā maggaṁ paṭipajji.",
  "atk-s0514a14:1533_6": "Tadā bārāṇasiyaṁ kāsirañño putto brahmadattakumāropi tatheva vatvā pitarā pesito nagarā nikkhamitvā tameva maggaṁ paṭipajji.",
  "atk-s0514a14:1533_7": "Atha sutasomo maggaṁ gantvā nagaradvāre sālāya phalake vissamatthāya nisīdi.",
  "atk-s0514a14:1533_8": "Brahmadattakumāropi gantvā tena saddhiṁ ekaphalake nisīdi.",
  "atk-s0514a14:1533_9": "Atha naṁ sutasomo paṭisanthāraṁ karonto “samma,",
  "atk-s0514a14:1533_10": "maggakilantosi,",
  "atk-s0514a14:1533_11": "kuto āgacchasī”ti pucchitvā “bārāṇasito”ti vutte “kassa puttosī”ti vatvā “kāsirañño puttomhī”ti vutte",
  "atk-s0514a14:1533_12": "“ko nāmosī”ti vatvā “ahaṁ brahmadattakumāro nāmā”ti vutte “kena kāraṇena idhāgatosī”ti pucchi.",
  "atk-s0514a14:1533_13": "So “sippuggahaṇatthāyā”ti vatvā “tvampi maggakilantosi,",
  "atk-s0514a14:1533_14": "kuto āgacchasī”ti teneva nayena itaraṁ pucchi.",
  "atk-s0514a14:1533_15": "Sopi tassa sabbaṁ ācikkhi.",
  "atk-s0514a14:1533_16": "Te ubhopi “mayaṁ khattiyā,",
  "atk-s0514a14:1533_17": "ekācariyasseva santike sippuggahaṇatthāya gacchāmā”ti aññamaññaṁ mittabhāvaṁ katvā nagaraṁ pavisitvā",
  "atk-s0514a14:1533_18": "ācariyakulaṁ gantvā ācariyaṁ vanditvā attano jātiādiṁ kathetvā sippuggahaṇatthāya āgatabhāvaṁ kathesuṁ.",
  "atk-s0514a14:1533_19": "So “sādhū”ti sampaṭicchi.",
  "atk-s0514a14:1533_20": "Te ācariyabhāgaṁ datvā sippaṁ paṭṭhapesuṁ.",
  "atk-s0514a14:1534_0": "Na kevalañca te dveva,",
  "atk-s0514a14:1534_1": "aññepi tadā jambudīpe ekasatamattā rājaputtā tassa santike sippaṁ uggaṇhanti.",
  "atk-s0514a14:1534_2": "Sutasomo tesaṁ jeṭṭhantevāsiko hutvā sippaṁ upadisanto nacirasseva nipphattiṁ pāpuṇi.",
  "atk-s0514a14:1534_3": "So aññassa santikaṁ agantvā “sahāyo me”ti brahmadattassa kumārasseva santikaṁ gantvā tassa piṭṭhiācariyo hutvā sippaṁ sikkhāpesi.",
  "atk-s0514a14:1534_4": "Itaresampi anukkamena sippaṁ niṭṭhitaṁ.",
  "atk-s0514a14:1534_5": "Te anuyogaṁ datvā ācariyaṁ vanditvā sutasomaṁ parivāretvā nikkhamiṁsu.",
  "atk-s0514a14:1534_6": "Atha ne sutasomo maggantare ṭhatvā uyyojento “tumhe attano attano pitūnaṁ sippaṁ dassetvā rajjesu patiṭṭhahissatha,",
  "atk-s0514a14:1534_7": "patiṭṭhitā ca pana mamovādaṁ kareyyāthā”ti āha. “Kiṁ,",
  "atk-s0514a14:1534_8": "ācariyā”ti?",
  "atk-s0514a14:1534_9": "“Pakkhadivasesu uposathikā hutvā mā ghātaṁ kareyyāthā”ti.",
  "atk-s0514a14:1534_10": "Te “sādhū”ti sampaṭicchiṁsu.",
  "atk-s0514a14:1534_11": "Bodhisattopi aṅgavijjāpāṭhakattā “anāgate bārāṇasiyaṁ brahmadattakumāraṁ nissāya mahābhayaṁ uppajjissatī”ti ñatvā te evaṁ ovaditvā uyyojesi.",
  "atk-s0514a14:1534_12": "Te sabbepi attano attano janapadaṁ gantvā pitūnaṁ sippaṁ dassetvā rajjesu patiṭṭhāya patiṭṭhitabhāvañceva",
  "atk-s0514a14:1534_13": "ovāde vattanabhāvañca jānāpetuṁ paṇṇākārena saddhiṁ paṇṇāni pahiṇiṁsu.",
  "atk-s0514a14:1534_14": "Mahāsatto taṁ pavattiṁ sutvā “appamattāva hothā”ti paṇṇāni paṭipesesi.",
  "atk-s0514a14:1535_0": "Tesu bārāṇasirājā vinā maṁsena bhattaṁ na bhuñjati.",
  "atk-s0514a14:1535_1": "Uposathadivasatthāyapissa maṁsaṁ gahetvā ṭhapesi.",
  "atk-s0514a14:1535_2": "Athekadivasaṁ evaṁ ṭhapitamaṁsaṁ bhattakārakassa pamādena rājagehe koleyyakasunakhā khādiṁsu.",
  "atk-s0514a14:1535_3": "Bhattakārako taṁ maṁsaṁ aditvā kahāpaṇamuṭṭhiṁ ādāya carantopi maṁsaṁ uppādetuṁ asakkonto “sace amaṁsakabhattaṁ upanāmessāmi,",
  "atk-s0514a14:1535_4": "jīvitaṁ me natthi,",
  "atk-s0514a14:1535_5": "kiṁ nu kho karissāmī”ti cintetvā “attheso upāyo”ti vikāle āmakasusānaṁ gantvā muhuttamatassa purisassa",
  "atk-s0514a14:1535_6": "ūrumaṁsaṁ āharitvā supakkaṁ pacitvā bhattaṁ upanāmesi.",
  "atk-s0514a14:1535_7": "Rañño maṁsakhaṇḍaṁ jivhagge ṭhapitamattameva satta rasaharaṇisahassāni phari,",
  "atk-s0514a14:1535_8": "sakalasarīraṁ khobhetvā aṭṭhāsi.",
  "atk-s0514a14:1535_9": "Kiṁkāraṇā?",
  "atk-s0514a14:1535_10": "Pubbe cassa sevanatāya.",
  "atk-s0514a14:1535_11": "So kira atītānantare attabhāve yakkho hutvā bahuṁ manussamaṁsaṁ khāditapubbo,",
  "atk-s0514a14:1535_12": "tenassa taṁ piyaṁ ahosi.",
  "atk-s0514a14:1535_13": "So “sacāhaṁ tuṇhīyeva bhuñjissāmi,",
  "atk-s0514a14:1535_14": "na me ayaṁ imaṁ maṁsaṁ kathessatī”ti cintetvā saha kheḷena bhūmiyaṁ pātesi.",
  "atk-s0514a14:1535_15": "“Niddosaṁ, deva,",
  "atk-s0514a14:1535_16": "khādāhī”ti vutte manusse paṭikkamāpetvā “ahametassa niddosabhāvaṁ jānāmi,",
  "atk-s0514a14:1535_17": "kiṁ nāmetaṁ maṁsa”nti pucchi.",
  "atk-s0514a14:1535_18": "“Purimadivasesu paribhogamaṁsameva, devā”ti.",
  "atk-s0514a14:1535_19": "“Nanu aññasmiṁ kāle ayaṁ raso natthī”ti?",
  "atk-s0514a14:1535_20": "“Ajja supakkaṁ, devā”ti.",
  "atk-s0514a14:1535_21": "“Nanu pubbepi evameva pacasī”ti.",
  "atk-s0514a14:1535_22": "Atha naṁ tuṇhībhūtaṁ ñatvā “sabhāvaṁ kathehi,",
  "atk-s0514a14:1535_23": "no ce kathesi,",
  "atk-s0514a14:1535_24": "jīvitaṁ te natthī”ti āha.",
  "atk-s0514a14:1535_25": "So abhayaṁ yācitvā yathābhūtaṁ kathesi.",
  "atk-s0514a14:1535_26": "Rājā “mā saddamakāsi,",
  "atk-s0514a14:1535_27": "pakatiyā pacanakamaṁsaṁ tvaṁ khāditvā mayhaṁ manussamaṁsameva pacāhī”ti āha.",
  "atk-s0514a14:1535_28": "“Nanu dukkaraṁ, devā”ti?",
  "atk-s0514a14:1535_29": "“Mā bhāyi,",
  "atk-s0514a14:1535_30": "na dukkara”nti.",
  "atk-s0514a14:1535_31": "“Nibaddhaṁ kuto labhissāmi, devā”ti?",
  "atk-s0514a14:1535_32": "“Nanu bandhanāgāre bahū manussā”ti.",
  "atk-s0514a14:1535_33": "So tato paṭṭhāya tathā akāsi.",
  "atk-s0514a14:1536_0": "Aparabhāge bandhanāgāre manussesu khīṇesu “idāni kiṁ karissāmi,",
  "atk-s0514a14:1536_1": "devā”ti āha.",
  "atk-s0514a14:1536_2": "“Antarāmagge sahassabhaṇḍikaṁ khipitvā yo taṁ gaṇhāti,",
  "atk-s0514a14:1536_3": "taṁ ‘coro’ti gahetvā mārehī”ti āha.",
  "atk-s0514a14:1536_4": "So tathā akāsi.",
  "atk-s0514a14:1536_5": "Aparabhāge rājabhayena sahassabhaṇḍikaṁ olokentampi adisvā “idāni kiṁ karissāmī”ti āha.",
  "atk-s0514a14:1536_6": "“Yadā bherivelāya nagaraṁ ākulaṁ hoti,",
  "atk-s0514a14:1536_7": "tadā tvaṁ pana ekasmiṁ gharasandhimhi vā vīthiyaṁ vā catukke vā ṭhatvā manusse māretvā maṁsaṁ gaṇhāhī”ti.",
  "atk-s0514a14:1536_8": "So tato paṭṭhāya tathā katvā thūlamaṁsaṁ ādāya gacchati.",
  "atk-s0514a14:1536_9": "Tesu tesu ṭhānesu kaḷevarāni dissanti.",
  "atk-s0514a14:1536_10": "Mama mātā na paññāyati,",
  "atk-s0514a14:1536_11": "mama pitā na paññāyati,",
  "atk-s0514a14:1536_12": "mama bhātā bhaginī ca na paññāyati,",
  "atk-s0514a14:1536_13": "manussānaṁ paridevanasaddo sūyati.",
  "atk-s0514a14:1536_14": "Nāgarā bhītatasitā “ime manusse sīho nu kho khādati,",
  "atk-s0514a14:1536_15": "byaggho nu kho khādati,",
  "atk-s0514a14:1536_16": "yakkho nu kho khādatī”ti olokentā pahāramukhaṁ disvā “eko manussakhādako coro ime khādatī”ti maññanti.",
  "atk-s0514a14:1536_17": "Mahājanā rājaṅgaṇe sannipatitvā upakkosiṁsu.",
  "atk-s0514a14:1536_18": "Rājā “kiṁ,",
  "atk-s0514a14:1536_19": "tātā”ti pucchi.",
  "atk-s0514a14:1536_20": "“Deva imasmiṁ nagare manussakhādako coro atthi,",
  "atk-s0514a14:1536_21": "taṁ gaṇhāpethā”ti āhaṁsu.",
  "atk-s0514a14:1536_22": "“Ahaṁ kathaṁ taṁ jānissāmi,",
  "atk-s0514a14:1536_23": "kiṁ ahaṁ nagaraṁ rakkhantopi carāmī”ti.",
  "atk-s0514a14:1537_0": "Mahājanā “rājā nagarena anatthiko,",
  "atk-s0514a14:1537_1": "kāḷahatthisenāpatissa ācikkhissāmā”ti gantvā tassa taṁ kathetvā “coraṁ pariyesituṁ vaṭṭatī”ti vadiṁsu.",
  "atk-s0514a14:1537_2": "So “sādhu sattāhaṁ āgametha,",
  "atk-s0514a14:1537_3": "pariyesitvā coraṁ dassāmī”ti mahājane uyyojetvā purise āṇāpesi, “tātā,",
  "atk-s0514a14:1537_4": "nagare kira manussakhādako coro atthi,",
  "atk-s0514a14:1537_5": "tumhe tesu tesu ṭhānesu nilīyitvā taṁ gaṇhathā”ti.",
  "atk-s0514a14:1537_6": "Te “sādhū”ti sampaṭicchitvā tato paṭṭhāya nagaraṁ pariggaṇhanti.",
  "atk-s0514a14:1537_7": "Bhattakārakopi ekasmiṁ gharasandhimhi sampaṭicchanno hutvā ekaṁ itthiṁ māretvā ghanaghanamaṁsaṁ ādāya pacchiyaṁ pūretuṁ ārabhi.",
  "atk-s0514a14:1537_8": "Atha naṁ te purisā gahetvā pothetvā pacchābāhaṁ bandhitvā “gahito manussakhādako coro”ti mahāsaddaṁ kariṁsu.",
  "atk-s0514a14:1537_9": "Mahājano taṁ parivāresi.",
  "atk-s0514a14:1537_10": "Atha naṁ suṭṭhu bandhitvā maṁsapacchiṁ gīvāya bandhitvā ādāya senāpatissa dassesuṁ.",
  "atk-s0514a14:1537_11": "Senāpati taṁ disvā “kiṁ nu kho esa imaṁ maṁsaṁ khādati,",
  "atk-s0514a14:1537_12": "udāhu aññena maṁsena missetvā vikkiṇāti,",
  "atk-s0514a14:1537_13": "udāhu aññassa vacanena māretī”ti cintetvā tamatthaṁ pucchanto paṭhamaṁ gāthamāha –",
  "atk-s0514a14:1538_0": "371.",
  "atk-s0514a14:1539_0": "“Kasmā tuvaṁ rasaka edisāni, karosi kammāni sudāruṇāni;",
  "atk-s0514a14:1540_0": "Hanāsi itthī purise ca mūḷho, maṁsassa hetu adu dhanassa kāraṇā”ti.",
  "atk-s0514a14:1541_0": "Tattha rasakāti bhattakāraṇaṁ ālapati.",
  "atk-s0514a14:1542_0": "Ito paraṁ uttānasambandhāni vacanapaṭivacanāni pāḷivaseneva veditabbāni –",
  "atk-s0514a14:1543_0": "372.",
  "atk-s0514a14:1544_0": "“Na attahetū na dhanassa kāraṇā, na puttadārassa sahāyañātinaṁ;",
  "atk-s0514a14:1545_0": "Bhattā ca me bhagavā bhūmipālo, so khādati maṁsaṁ bhadantedisaṁ.",
  "atk-s0514a14:1546_0": "373.",
  "atk-s0514a14:1547_0": "“Sace tuvaṁ bhatturatthe payutto, karosi kammāni sudāruṇāni;",
  "atk-s0514a14:1548_0": "Pātova antepuraṁ pāpuṇitvā, lapeyyāsi me rājino sammukhe taṁ.",
  "atk-s0514a14:1549_0": "374.",
  "atk-s0514a14:1550_0": "“Tathā karissāmi ahaṁ bhadante, yathā tuvaṁ bhāsasi kāḷahatthi;",
  "atk-s0514a14:1551_0": "Pātova antepuraṁ pāpuṇitvā, vakkhāmi te rājino sammukhe ta”nti.",
  "atk-s0514a14:1552_0": "Tattha bhagavāti gāravādhivacanaṁ.",
  "atk-s0514a14:1552_1": "Sace tuvanti “saccaṁ nu kho bhaṇati,",
  "atk-s0514a14:1552_2": "udāhu maraṇabhayena musā bhaṇatī”ti vīmaṁsanto evamāha.",
  "atk-s0514a14:1552_3": "Tattha sudāruṇānīti manussaghātakammāni.",
  "atk-s0514a14:1552_4": "Sammukhe tanti sammukhe ṭhatvā evaṁ vadeyyāsīti.",
  "atk-s0514a14:1552_5": "So sampaṭicchanto gāthamāha.",
  "atk-s0514a14:1553_0": "Atha naṁ senāpati gāḷhabandhanameva sayāpetvā vibhātāya rattiyā amaccehi ca nāgarehi ca saddhiṁ mantetvā",
  "atk-s0514a14:1553_1": "sabbesu ekacchandesu jātesu sabbaṭṭhānesu ārakkhaṁ ṭhapetvā nagaraṁ hatthagataṁ katvā rasakassa gīvāyaṁ",
  "atk-s0514a14:1553_2": "maṁsapacchiṁ bandhitvā ādāya rājanivesanaṁ pāyāsi.",
  "atk-s0514a14:1553_3": "Sakalanagaraṁ viravi.",
  "atk-s0514a14:1553_4": "Rājā hiyyo bhuttapātarāso sāyamāsampi alabhitvā “rasako idāni āgacchissati,",
  "atk-s0514a14:1553_5": "idāni āgacchassatī”ti nisinnova taṁ rattiṁ vītināmetvā “ajjapi rasako nāgacchati,",
  "atk-s0514a14:1553_6": "nāgarānañca mahāsaddo sūyati,",
  "atk-s0514a14:1553_7": "kiṁ nū kho eta”nti vātapānena olokento taṁ tathā ānīyamānaṁ disvā “pākaṭaṁ idaṁ kāraṇaṁ jāta”nti cintetvā satiṁ upaṭṭhapetvā pallaṅkeyeva nisīdi.",
  "atk-s0514a14:1553_8": "Kāḷahatthipi naṁ upasaṅkamitvā anuyuñji,",
  "atk-s0514a14:1553_9": "sopissa kathesi.",
  "atk-s0514a14:1553_10": "Tamatthaṁ pakāsento satthā āha –",
  "atk-s0514a14:1554_0": "375.",
  "atk-s0514a14:1555_0": "“Tato ratyā vivasāne, sūriyuggamanaṁ pati;",
  "atk-s0514a14:1556_0": "Kāḷo rasakamādāya, rājānaṁ upasaṅkami;",
  "atk-s0514a14:1557_0": "Upasaṅkamma rājānaṁ, idaṁ vacanamabravi.",
  "atk-s0514a14:1558_0": "376.",
  "atk-s0514a14:1559_0": "“Saccaṁ kira mahārāja, rasako pesito tayā.",
  "atk-s0514a14:1560_0": "Hanati itthipurise, tuvaṁ maṁsāni khādasi.",
  "atk-s0514a14:1561_0": "377.",
  "atk-s0514a14:1562_0": "“Evameva tathā kāḷa, rasako pesito mayā;",
  "atk-s0514a14:1563_0": "Mama atthaṁ karontassa, kimetaṁ paribhāsasī”ti.",
  "atk-s0514a14:1564_0": "Tattha kāḷāti kāḷahatthi.",
  "atk-s0514a14:1564_1": "Evamevāti tena senāpatinā tejavantena anuyutto rājā musā vattuṁ asakkonto evamāha.",
  "atk-s0514a14:1564_2": "Tattha tathāti idaṁ purimassa vevacanaṁ.",
  "atk-s0514a14:1564_3": "Mama atthanti mama vuḍḍhiṁ.",
  "atk-s0514a14:1564_4": "Karontassāti karontaṁ.",
  "atk-s0514a14:1564_5": "Kimetanti kasmā etaṁ.",
  "atk-s0514a14:1564_6": "Paribhāsasīti aho dukkaraṁ karosi,",
  "atk-s0514a14:1564_7": "kāḷahatthi tvaṁ nāma aññaṁ coraṁ aggahetvā mama pesanakārakaṁ gaṇhāsīti tassa bhayaṁ janento kathesi.",
  "atk-s0514a14:1565_0": "Taṁ sutvā senāpati “ayaṁ sakeneva mukhena paṭijānāti,",
  "atk-s0514a14:1565_1": "aho sāhasiko,",
  "atk-s0514a14:1565_2": "ettakaṁ nāma kālaṁ ime manussā etena khāditā,",
  "atk-s0514a14:1565_3": "vāressāmi na”nti cintetvā āha –",
  "atk-s0514a14:1565_4": "“mahārāja,",
  "atk-s0514a14:1565_5": "mā evaṁ kari,",
  "atk-s0514a14:1565_6": "mā manussamaṁsaṁ khādasī”ti.",
  "atk-s0514a14:1565_7": "“Kāḷahatthi kiṁ kathesi,",
  "atk-s0514a14:1565_8": "nāhaṁ viramituṁ sakkomī”ti.",
  "atk-s0514a14:1565_9": "“Mahārāja,",
  "atk-s0514a14:1565_10": "sace na viramissasi,",
  "atk-s0514a14:1565_11": "attānañca raṭṭhañca nāsessasī”ti.",
  "atk-s0514a14:1565_12": "“Evaṁ nassantepi ahaṁ neva tato viramituṁ sakkomī”ti.",
  "atk-s0514a14:1565_13": "Tato senāpati tassa saññāpanatthāya vatthuṁ āharitvā dasseti –",
  "atk-s0514a14:1565_14": "atītasmiñhi kāle mahāsamudde cha mahāmacchā ahesuṁ.",
  "atk-s0514a14:1565_15": "Tesu ānando timinando ajjhārohoti ime tayo macchā pañcayojanasatikā,",
  "atk-s0514a14:1565_16": "timiṅgalo timirapiṅgalo mahātimirapiṅgaloti ime tayo macchā sahassayojanikā honti.",
  "atk-s0514a14:1565_17": "Te sabbepi pāsāṇasevālabhakkhā ahesuṁ.",
  "atk-s0514a14:1565_18": "Tesu ānando mahāsamuddassa ekapasse vasati.",
  "atk-s0514a14:1565_19": "Taṁ bahū macchā dassanāya upasaṅkamanti,",
  "atk-s0514a14:1565_20": "ekadivasaṁ “sabbesaṁ dvipadacatuppadānaṁ sattānaṁ rājā paññāyati,",
  "atk-s0514a14:1565_21": "amhākaṁ rājā natthi,",
  "atk-s0514a14:1565_22": "mayampetaṁ rājānaṁ karissāmā”ti cintetvā sabbe ekacchandā hutvā ānandaṁ rājānaṁ kariṁsu.",
  "atk-s0514a14:1565_23": "Te macchā tato paṭṭhāya tassa sāyaṁ pātova upaṭṭhānaṁ gacchanti.",
  "atk-s0514a14:1566_0": "Athekadivasaṁ ānando ekasmiṁ pabbate pāsāṇasevālaṁ khādanto ajānitvā “sevālo”ti saññāya ekaṁ macchaṁ khādi.",
  "atk-s0514a14:1566_1": "Tassa taṁ maṁsaṁ khādantassa sakalasarīraṁ saṅkhobhesi.",
  "atk-s0514a14:1566_2": "So “kiṁ nu kho idaṁ ativiya madhura”nti nīharitvā olokento macchamaṁsakhaṇḍaṁ disvā “ettakaṁ kālaṁ ajānitvā",
  "atk-s0514a14:1566_3": "na khādāmī”ti cintetvā “sāyaṁ pātopi macchānaṁ āgantvā gamanakāle ekaṁ dve macche khādissāmi,",
  "atk-s0514a14:1566_4": "pākaṭaṁ katvā khādiyamāne ekopi maṁ na upasaṅkamissati,",
  "atk-s0514a14:1566_5": "sabbe palāyissanti,",
  "atk-s0514a14:1566_6": "paṭicchanno hutvā pacchā osakkitosakkitaṁ paharitvā khādissāmī”ti tathā katvā khādi.",
  "atk-s0514a14:1566_7": "Macchā parikkhayaṁ gacchantā cintayiṁsu.",
  "atk-s0514a14:1566_8": "“Kuto nu kho ñātīnaṁ bhayaṁ uppajjissatī”ti.",
  "atk-s0514a14:1566_9": "Atheko paṇḍito maccho “mayhaṁ ānandassa kiriyā na ruccati,",
  "atk-s0514a14:1566_10": "pariggaṇhissāmi na”nti macchesu upaṭṭhānaṁ gatesu ānandassa kaṇṇapatte paṭicchanno aṭṭhāsi.",
  "atk-s0514a14:1566_11": "Ānando macche uyyojetvā sabbapacchato gacchantaṁ macchaṁ khādi.",
  "atk-s0514a14:1566_12": "So paṇḍitamaccho tassa kiriyaṁ disvā itaresaṁ ārocesi.",
  "atk-s0514a14:1566_13": "Te sabbepi bhītatasitā palāyiṁsu.",
  "atk-s0514a14:1567_0": "Ānando tato paṭṭhāya macchamaṁsagiddhena aññaṁ gocaraṁ na gaṇhi.",
  "atk-s0514a14:1567_1": "So jighacchāya pīḷito kilanto “kahaṁ nu kho ime gatā”ti te macche pariyesanto ekaṁ pabbataṁ disvā “mama bhayena imaṁ pabbataṁ nissāya vasanti maññe,",
  "atk-s0514a14:1567_2": "pabbataṁ parikkhipitvā upadhāressāmī”ti naṅguṭṭhena ca sīsena ca ubho passe parikkhipitvā gaṇhi.",
  "atk-s0514a14:1567_3": "Tato “sace idha vasanti,",
  "atk-s0514a14:1567_4": "palāyissantī”ti pabbataṁ parikkhipantaṁ attano naṅguṭṭhaṁ disvā “ayaṁ maccho maṁ vañcetvā pabbataṁ nissāya",
  "atk-s0514a14:1567_5": "vasatī”ti kuddho paṇṇāsayojanamattaṁ sakanaṅguṭṭhakhaṇḍaṁ aññamacchasaññāya daḷhaṁ gahetvā murumurāyanto khādi,",
  "atk-s0514a14:1567_6": "dukkhavedanā uppajji.",
  "atk-s0514a14:1567_7": "Lohitagandhena macchā sannipatitvā luñjitvā khādantā yāva sīsā āgamaṁsu.",
  "atk-s0514a14:1567_8": "Mahāsarīratāya parivattetuṁ asakkonto tattheva jīvitakkhayaṁ pāpuṇi,",
  "atk-s0514a14:1567_9": "pabbatarāsi viya aṭṭhirāsi ahosi.",
  "atk-s0514a14:1567_10": "Ākāsacārino tāpasaparibbājakā manussānaṁ kathayiṁsu.",
  "atk-s0514a14:1567_11": "Sakalajambudīpe manussā jāniṁsu.",
  "atk-s0514a14:1567_12": "Taṁ vatthuṁ āharitvā dassento kāḷahatthi āha –",
  "atk-s0514a14:1568_0": "378.",
  "atk-s0514a14:1569_0": "“Ānando sabbamacchānaṁ, khāditvā rasagiddhimā;",
  "atk-s0514a14:1570_0": "Parikkhīṇāya parisāya, attānaṁ khādiyā mato.",
  "atk-s0514a14:1571_0": "379.",
  "atk-s0514a14:1572_0": "“Evaṁ pamatto rasagārave ratto, bālo yadī āyati nāvabujjhati;",
  "atk-s0514a14:1573_0": "Vidhamma putte caji ñātake ca, parivattiya attānaññeva khādati.",
  "atk-s0514a14:1574_0": "380.",
  "atk-s0514a14:1575_0": "“Idaṁ te sutvāna vigetu chando, mā bhakkhayī rāja manussamaṁsaṁ;",
  "atk-s0514a14:1576_0": "Mā tvaṁ imaṁ kevalaṁ vārijova, dvipadādhipa suññamakāsi raṭṭha”nti.",
  "atk-s0514a14:1577_0": "Tattha ānandoti, mahārāja,",
  "atk-s0514a14:1577_1": "atītasmiṁ kāle mahāsamudde pañcasatayojaniko ānando nāma mahāmaccho sabbesaṁ macchānaṁ rājā mahāsamuddassa ekapasse ṭhito.",
  "atk-s0514a14:1577_2": "Khāditvāti sakajātikānaṁ macchānaṁ rasagiddhimā macche khāditvā.",
  "atk-s0514a14:1577_3": "Parikkhīṇāyāti macchaparisāya khayappattāya.",
  "atk-s0514a14:1577_4": "Attānanti aññaṁ gocaraṁ aggahetvā pabbataṁ parikkhipanto paṇṇāsayojanamattaṁ attano naṅguṭṭhakhaṇḍaṁ",
  "atk-s0514a14:1577_5": "aññamacchasaññāya khāditvā mato maraṇappatto hutvā idāni mahāsamudde pabbatamatto aṭṭhirāsi ahosi.",
  "atk-s0514a14:1577_6": "Evaṁ pamattoti yathā mahāmaccho ānando,",
  "atk-s0514a14:1577_7": "evampi tathā tvaṁ taṇhārasagiddhiko hutvā pamatto pamādabhāvappatto.",
  "atk-s0514a14:1578_0": "Rasagārave rattoti manussamaṁsassa rasagārave ratto atirattacitto hoti.",
  "atk-s0514a14:1578_1": "Bāloti yadi bālo duppañño āyatiṁ anāgate kāle uppajjanakadukkhaṁ nāvabujjhati na jānāti.",
  "atk-s0514a14:1578_2": "Vidhammāti vidhametvā vināsetvā.",
  "atk-s0514a14:1578_3": "Putteti puttadhītaro ca.",
  "atk-s0514a14:1578_4": "Ñātake cāti sesañātake ca sahāye ca,",
  "atk-s0514a14:1578_5": "vidhamma putte ca cajitvā ñātake cāti attho.",
  "atk-s0514a14:1578_6": "Parivattiyāti aññaṁ āhāraṁ alabhitvā jighacchāya pīḷito sakalanagaraṁ parivattiya vicaritvā manussamaṁsaṁ",
  "atk-s0514a14:1578_7": "alabhitvā attānaṁ khādanto ānando maccho viya attānaññeva khādati.",
  "atk-s0514a14:1579_0": "Idaṁ te sutvānāti, mahārāja,",
  "atk-s0514a14:1579_1": "te tuyhaṁ mayā ānītaṁ idaṁ udāharaṇaṁ sutvā chando manussamaṁsakhādanacchando vigetu vigacchatu viramatu.",
  "atk-s0514a14:1579_2": "Mā bhakkhayīti rāja manussamaṁsaṁ mā bhakkhayi mā khādi.",
  "atk-s0514a14:1579_3": "Mā tvaṁ imaṁ kevalanti mahāsamuddaṁ suññaṁ karonto vārijo ānando maccho iva,",
  "atk-s0514a14:1579_4": "bho dvipadādhipa,",
  "atk-s0514a14:1579_5": "dvipadānaṁ manussānaṁ,",
  "atk-s0514a14:1579_6": "issara mahārāja,",
  "atk-s0514a14:1579_7": "tvaṁ kevalaṁ saccato imaṁ tava kāsiraṭṭhaṁ nagaraṁ suññaṁ mā akāsīti attho.",
  "atk-s0514a14:1580_0": "Taṁ sutvā rājā,",
  "atk-s0514a14:1580_1": "“bho kāḷahatthi,",
  "atk-s0514a14:1580_2": "na tvameva upamaṁ jānāsi,",
  "atk-s0514a14:1580_3": "ahampi jānāmī”ti manussamaṁsagiddhatāya porāṇakavatthuṁ āharitvā dassento āha –",
  "atk-s0514a14:1581_0": "381.",
  "atk-s0514a14:1582_0": "“Sujāto nāma nāmena, oraso tassa atrajo;",
  "atk-s0514a14:1583_0": "Jambupesimaladdhāna, mato so tassa saṅkhaye.",
  "atk-s0514a14:1584_0": "382.",
  "atk-s0514a14:1585_0": "“Evameva ahaṁ kāḷa, bhutvā bhakkhaṁ rasuttamaṁ;",
  "atk-s0514a14:1586_0": "Aladdhā mānusaṁ maṁsaṁ, maññe hissāmi jīvita”nti.",
  "atk-s0514a14:1587_0": "Tattha sujāto nāmāti kāḷahatthi kuṭumbiko nāmena sujāto nāma,",
  "atk-s0514a14:1587_1": "tassa atrajo putto oraso jambupesiṁ aladdhāna alabhitvāna.",
  "atk-s0514a14:1587_2": "Matoti yathā tassā jambupesiyā saṅkhaye so kuṭumbikaputto mato,",
  "atk-s0514a14:1587_3": "evameva ahaṁ rasuttamaṁ aññarasānaṁ uttamaṁ manussānaṁ maṁsaṁ bhutvā bhuñjitvā aladdhā manussamaṁsaṁ jīvitaṁ hissāmīti maññe maññāmi.",
  "atk-s0514a14:1588_0": "Atīte kira bārāṇasiyaṁ sujāto nāma kuṭumbiko loṇambilasevanatthāya himavantato āgatāni pañca isisatāni attano uyyāne vasāpetvā upaṭṭhāsi.",
  "atk-s0514a14:1588_1": "Ghare cassa nibaddhaṁ pañcasatamattā bhikkhā ahosi.",
  "atk-s0514a14:1588_2": "Te pana tāpasā kadāci janapadepi bhikkhāya caranti,",
  "atk-s0514a14:1588_3": "kadāci mahājambupesiṁ āharitvā khādanti.",
  "atk-s0514a14:1588_4": "Tesaṁ jambupesiṁ āharitvā khādanakāle sujāto cintesi –",
  "atk-s0514a14:1588_5": "“ajja bhaddantānaṁ tayo cattāro divasā anāgacchantānaṁ,",
  "atk-s0514a14:1588_6": "kahaṁ nu kho gatā”ti.",
  "atk-s0514a14:1588_7": "So attano puttakaṁ aṅguliyaṁ gāhāpetvā tesaṁ bhattakiccakāle tattha agamāsi.",
  "atk-s0514a14:1588_8": "Tasmiṁ samaye mahallakānaṁ mukhavikkhālanakāle udakaṁ datvā sabbanavako jambupesiṁ khādati.",
  "atk-s0514a14:1588_9": "Sujāto tāpase vanditvā nisinno – “kiṁ, bhante,",
  "atk-s0514a14:1588_10": "khādathā”ti pucchi.",
  "atk-s0514a14:1588_11": "“Mahājambupesiṁ, āvuso”ti.",
  "atk-s0514a14:1588_12": "Taṁ sutvā kumāro pipāsaṁ uppādesi.",
  "atk-s0514a14:1588_13": "Athassa gaṇajeṭṭhako tāpaso thokaṁ dāpesi.",
  "atk-s0514a14:1588_14": "So taṁ khāditvā madhurarase bajjhitvā –",
  "atk-s0514a14:1588_15": "“jambupesiṁ me dethā”ti punappunaṁ yāci.",
  "atk-s0514a14:1588_16": "Kuṭumbiko dhammaṁ suṇanto, “puttaka,",
  "atk-s0514a14:1588_17": "mā viravi,",
  "atk-s0514a14:1588_18": "gehaṁ gantvā khādissasī”ti taṁ vañcetvā “imaṁ nissāya bhadantā ukkaṇṭheyyu”nti taṁ samassāsento isigaṇaṁ anāpucchitvā gehaṁ gato.",
  "atk-s0514a14:1588_19": "Gatakālato paṭṭhāya cassa putto “jambupesiṁ me dethā”ti paridevi.",
  "atk-s0514a14:1588_20": "Sujāto “isayopi ācikkhissāmī”ti uyyānaṁ gato.",
  "atk-s0514a14:1588_21": "Te isayopi “idha ciraṁ vasimhā”ti himavantameva gatā.",
  "atk-s0514a14:1588_22": "Ārāme isayo apassanto tassa jambuambapanasamocādīnaṁ pesiyo madhusakkharacuṇṇasaṁyuttā adāsi.",
  "atk-s0514a14:1588_23": "Tā tassa jivhagge ṭhapitamattā halāhalavisasadisā honti.",
  "atk-s0514a14:1588_24": "So sattāhaṁ nirāhāro hutvā jīvitakkhayaṁ pāpuṇi.",
  "atk-s0514a14:1588_25": "Rājā idaṁ kāraṇaṁ āharitvā dassento evamāha.",
  "atk-s0514a14:1589_0": "Tato kāḷahatthi “ayaṁ rājā ativiya rasagiddho,",
  "atk-s0514a14:1589_1": "aparānipissa udāharaṇāni āharissāmī”ti cintetvā,",
  "atk-s0514a14:1589_2": "“mahārāja,",
  "atk-s0514a14:1589_3": "viramāhī”ti āha.",
  "atk-s0514a14:1589_4": "“Ahaṁ viramituṁ na sakkomī”ti. Deva,",
  "atk-s0514a14:1589_5": "sace na viramissasi,",
  "atk-s0514a14:1589_6": "tuvaṁ ñātimaṇḍalato ceva rajjasirito ca parihāyissasi.",
  "atk-s0514a14:1589_7": "Atītasmiñhi, mahārāja,",
  "atk-s0514a14:1589_8": "idheva bārāṇasiyaṁ pañcasīlarakkhakaṁ sotthiyakulaṁ ahosi.",
  "atk-s0514a14:1589_9": "Tassa kulassa ekaputtako ahosi.",
  "atk-s0514a14:1589_10": "So mātāpitūnaṁ piyo manāpo ahosi paṇḍito byatto tiṇṇaṁ vedānaṁ pāragū.",
  "atk-s0514a14:1589_11": "So samavayehi taruṇehi saddhiṁ gaṇabandhanena vicari.",
  "atk-s0514a14:1589_12": "Sesā gaṇabandhā macchamaṁsādīni khādantā suraṁ pivanti.",
  "atk-s0514a14:1589_13": "Māṇavo maṁsādīni na khādati,",
  "atk-s0514a14:1589_14": "suraṁ na pivati.",
  "atk-s0514a14:1589_15": "Te mantayiṁsu –",
  "atk-s0514a14:1589_16": "“ayaṁ surāya apivanato amhākaṁ mūlaṁ na deti,",
  "atk-s0514a14:1589_17": "upāyena naṁ suraṁ pāyessāmā”ti.",
  "atk-s0514a14:1589_18": "Te sannipatitvā, “samma,",
  "atk-s0514a14:1589_19": "chaṇakīḷaṁ kīḷissāmā”ti āhaṁsu. “Samma,",
  "atk-s0514a14:1589_20": "tumhe suraṁ pivatha,",
  "atk-s0514a14:1589_21": "ahaṁ suraṁ na pivāmi,",
  "atk-s0514a14:1589_22": "tumheva gacchathā”ti. “Samma,",
  "atk-s0514a14:1589_23": "tava pivanatthāya khīraṁ gaṇhāpessāmā”ti.",
  "atk-s0514a14:1589_24": "So “sādhū”ti sampaṭicchi.",
  "atk-s0514a14:1589_25": "Dhuttā uyyānaṁ gantvā paduminipattesu tikhiṇasuraṁ bandhāpetvā ṭhapayiṁsu.",
  "atk-s0514a14:1589_26": "Atha nesaṁ pānakāle māṇavassa khīraṁ upanayiṁsu.",
  "atk-s0514a14:1589_27": "Atha eko dhutto “pokkharamadhuṁ, bho,",
  "atk-s0514a14:1589_28": "āharā”ti āharāpetvā paduminipattapuṭaṁ heṭṭhā chiddaṁ katvā aṅgulīhi mukhe ṭhapetvā ākaḍḍhi.",
  "atk-s0514a14:1589_29": "Evaṁ itarepi āharāpetvā piviṁsu.",
  "atk-s0514a14:1589_30": "Māṇavo “kiṁ nāmeta”nti pucchi.",
  "atk-s0514a14:1589_31": "“Pokkharamadhunāmā”ti.",
  "atk-s0514a14:1589_32": "“Ahampi thokaṁ labhissāmi,",
  "atk-s0514a14:1589_33": "detha bhonto”ti.",
  "atk-s0514a14:1589_34": "Tassapi dāpayiṁsu.",
  "atk-s0514a14:1589_35": "So pokkharamadhusaññāya suraṁ pivi.",
  "atk-s0514a14:1589_36": "Athassa aṅgārapakkamaṁsaṁ adaṁsu,",
  "atk-s0514a14:1589_37": "tampi khādi.",
  "atk-s0514a14:1590_0": "Evamassa punappunaṁ pivantassa mattakāle “na etaṁ pokkharamadhu,",
  "atk-s0514a14:1590_1": "surā esā”ti vadiṁsu.",
  "atk-s0514a14:1590_2": "So “ettakaṁ kālaṁ evaṁ madhurarasaṁ na jāniṁ, āharatha, bho,",
  "atk-s0514a14:1590_3": "sura”nti āha.",
  "atk-s0514a14:1590_4": "Te āharitvā punapi adaṁsu.",
  "atk-s0514a14:1590_5": "Pipāsā mahatī ahosi.",
  "atk-s0514a14:1590_6": "Athassa punapi yācantassa “khīṇā”ti vadiṁsu.",
  "atk-s0514a14:1590_7": "So “handa taṁ, bho,",
  "atk-s0514a14:1590_8": "āharāpethā”ti aṅgulimuddikaṁ adāsi,",
  "atk-s0514a14:1590_9": "so sakaladivasaṁ tehi saddhiṁ pivitvā matto rattakkho kampanto vilapanto gehaṁ gantvā nipajji.",
  "atk-s0514a14:1590_10": "Athassa pitā surāya pivitabhāvaṁ ñatvā vigate matte, “tāta,",
  "atk-s0514a14:1590_11": "ayuttaṁ te kataṁ sottiyakule jātena suraṁ pivantena,",
  "atk-s0514a14:1590_12": "mā puna evaṁ akāsī”ti āha. “Tāta,",
  "atk-s0514a14:1590_13": "ko mayhaṁ doso”ti.",
  "atk-s0514a14:1590_14": "“Surāya pivitabhāvo”ti. “Tāta,",
  "atk-s0514a14:1590_15": "kiṁ kathesi,",
  "atk-s0514a14:1590_16": "mayā evarūpaṁ madhurarasaṁ ettakaṁ kālaṁ aladdhapubba”nti.",
  "atk-s0514a14:1590_17": "Brāhmaṇo punappunaṁ yāci.",
  "atk-s0514a14:1590_18": "Sopi “na sakkomi viramitu”nti āha.",
  "atk-s0514a14:1590_19": "Atha brāhmaṇo “evaṁ sante amhākaṁ kulavaṁso ca ucchijjissati,",
  "atk-s0514a14:1590_20": "dhanañca vinassissatī”ti cintetvā gāthamāha –",
  "atk-s0514a14:1591_0": "383.",
  "atk-s0514a14:1592_0": "“Māṇava abhirūposi, kule jātosi sotthiye;",
  "atk-s0514a14:1593_0": "Na tvaṁ arahasi tāta, abhakkhaṁ bhakkhayetave”ti.",
  "atk-s0514a14:1594_0": "Tattha, māṇavāti, māṇava,",
  "atk-s0514a14:1594_1": "tvaṁ abhirūpo asi,",
  "atk-s0514a14:1594_2": "sotthiye kule jātopi asi.",
  "atk-s0514a14:1594_3": "Abhakkhaṁ bhakkhayetaveti, tāta,",
  "atk-s0514a14:1594_4": "tvaṁ abhakkhitabbayuttakaṁ bhakkhayituṁ na arahasi.",
  "atk-s0514a14:1595_0": "Evañca pana vatvā, “tāta, virama,",
  "atk-s0514a14:1595_1": "sace na viramasi,",
  "atk-s0514a14:1595_2": "ahaṁ taṁ ito gehā nikkhāmessāmi,",
  "atk-s0514a14:1595_3": "tava raṭṭhā pabbājanīyakammaṁ karissāmī”ti āha.",
  "atk-s0514a14:1595_4": "Māṇavo “evaṁ santepi ahaṁ suraṁ jahituṁ na sakkomī”ti vatvā gāthādvayamāha –",
  "atk-s0514a14:1596_0": "384.",
  "atk-s0514a14:1597_0": "“Rasānaṁ aññataraṁ etaṁ, kasmā maṁ tvaṁ nivāraye;",
  "atk-s0514a14:1598_0": "Sohaṁ tattha gamissāmi, yattha lacchāmi edisaṁ.",
  "atk-s0514a14:1599_0": "385.",
  "atk-s0514a14:1600_0": "“Sovāhaṁ nippatissāmi, nate vacchāmi santike;",
  "atk-s0514a14:1601_0": "Yassa me dassanena tvaṁ, nābhinandasi brāhmaṇā”ti.",
  "atk-s0514a14:1602_0": "Tattha rasānanti loṇambilatittakakaṭukakhārikamadhurakasāvasaṅkhātānaṁ sattannaṁ rasānaṁ aññataraṁ uttamarasametaṁ majjaṁ nāma.",
  "atk-s0514a14:1602_1": "Sovāhanti so ahaṁ eva.",
  "atk-s0514a14:1602_2": "Nippatissāmīti nikkhamissāmi.",
  "atk-s0514a14:1603_0": "Evañca pana vatvā “nāhaṁ surāpānā viramissāmi,",
  "atk-s0514a14:1603_1": "yaṁ te ruccati,",
  "atk-s0514a14:1603_2": "taṁ karohī”ti āha.",
  "atk-s0514a14:1603_3": "Atha brāhmaṇo “tayi amhe pariccajante mayampi taṁ pariccajissāmā”ti vatvā gāthamāha –",
  "atk-s0514a14:1604_0": "386.",
  "atk-s0514a14:1605_0": "“Addhā aññepi dāyāde, putte lacchāma māṇava;",
  "atk-s0514a14:1606_0": "Tvañca jamma vinassasu, yattha pattaṁ na taṁ suṇe”ti.",
  "atk-s0514a14:1607_0": "Tattha yattha pattanti yattha gataṁ taṁ “asukaṭṭhāne nāma vasatī”ti na suṇoma,",
  "atk-s0514a14:1607_1": "tattha gacchāhīti attho.",
  "atk-s0514a14:1608_0": "Atha naṁ vinicchayaṁ netvā aputtabhāvaṁ katvā nīharāpesi.",
  "atk-s0514a14:1608_1": "So aparabhāge nippaccayo kapaṇo jiṇṇapilotikaṁ nivāsetvā kapālahattho piṇḍāya caranto aññataraṁ kuṭṭaṁ nissāya kālamakāsi.",
  "atk-s0514a14:1608_2": "Idaṁ kāraṇaṁ āharitvā kāḷahatthi rañño dassetvā,",
  "atk-s0514a14:1608_3": "“mahārāja,",
  "atk-s0514a14:1608_4": "sace tvaṁ amhākaṁ vacanaṁ na karissasi,",
  "atk-s0514a14:1608_5": "pabbājanīyakammaṁ te karissantī”ti vatvā gāthamāha –",
  "atk-s0514a14:1609_0": "387.",
  "atk-s0514a14:1610_0": "“Evameva tuvaṁ rāja, dvipadinda suṇohi me;",
  "atk-s0514a14:1611_0": "Pabbājessanti taṁ raṭṭhā, soṇḍaṁ māṇavakaṁ yathā”ti.",
  "atk-s0514a14:1612_0": "Tattha dvipadindāti dvipadānaṁ inda,",
  "atk-s0514a14:1612_1": "bho mahārāja,",
  "atk-s0514a14:1612_2": "me mama vacanaṁ suṇohi tuvaṁ,",
  "atk-s0514a14:1612_3": "evameva soṇḍaṁ māṇavakaṁ yathā taṁ bhavantaṁ raṭṭhato pabbājessanti.",
  "atk-s0514a14:1613_0": "Evaṁ kāḷahatthinā upamāya āhaṭāyapi rājā tato viramituṁ asakkonto aparampi udāharaṇaṁ dassetuṁ āha –",
  "atk-s0514a14:1614_0": "388.",
  "atk-s0514a14:1615_0": "“Sujāto nāma nāmena, bhāvitattāna sāvako;",
  "atk-s0514a14:1616_0": "Accharaṁ kāmayantova, na so bhuñji na so pivi.",
  "atk-s0514a14:1617_0": "389.",
  "atk-s0514a14:1618_0": "“Kusaggenudakamādāya, samudde udakaṁ mine;",
  "atk-s0514a14:1619_0": "Evaṁ mānusakā kāmā, dibbakāmāna santike.",
  "atk-s0514a14:1620_0": "390.",
  "atk-s0514a14:1621_0": "“Evameva ahaṁ kāḷa, bhutvā bhakkhaṁ rasuttamaṁ;",
  "atk-s0514a14:1622_0": "Aladdhā mānusaṁ maṁsaṁ, maññe hissāmi jīvita”nti.",
  "atk-s0514a14:1623_0": "Vatthu heṭṭhā vuttasadisameva.",
  "atk-s0514a14:1624_0": "Tattha bhāvitattānāti bhāvitacittānaṁ tesaṁ pañcannaṁ isisatānaṁ.",
  "atk-s0514a14:1624_1": "Accharaṁ kāmayantovāti so kira tesaṁ isīnaṁ mahājambupesiyā khādanakāle anāgamanaṁ viditvā “kiṁ nu kho kāraṇā na āgacchanti,",
  "atk-s0514a14:1624_2": "sace katthaci gatā,",
  "atk-s0514a14:1624_3": "jānissāmi, no ce,",
  "atk-s0514a14:1624_4": "atha nesaṁ santike dhammaṁ suṇissāmī”ti uyyānaṁ gantvā isigaṇe vanditvā gaṇajeṭṭhakassa santike dhammaṁ",
  "atk-s0514a14:1624_5": "suṇanto nisinnova sūriye atthaṅgate uyyojiyamānopi “ajja idheva vasissāmī”ti vatvā isigaṇaṁ vanditvā",
  "atk-s0514a14:1624_6": "paṇṇasālaṁ pavisitvā nipajji.",
  "atk-s0514a14:1624_7": "Rattibhāge sakko devarājā devaccharāsaṅghaparivuto saddhiṁ attano paricārikāhi isigaṇaṁ vandituṁ āgato,",
  "atk-s0514a14:1624_8": "sakalārāmo ekobhāso ahosi.",
  "atk-s0514a14:1624_9": "Sujāto “kiṁ nu kho eta”nti uṭṭhāya paṇṇasālachiddena olokento sakkaṁ isigaṇaṁ vandituṁ āgataṁ devaccharāparivutaṁ",
  "atk-s0514a14:1624_10": "disvā accharānaṁ saha dassanena rāgaratto ahosi.",
  "atk-s0514a14:1624_11": "Sakko nisīditvā dhammakathaṁ sutvā sakaṭṭhānameva gato.",
  "atk-s0514a14:1624_12": "Kuṭumbikopi punadivase isigaṇaṁ vanditvā pucchi – “bhante,",
  "atk-s0514a14:1624_13": "ko nāmesa rattibhāge tumhākaṁ vandanatthāya āgato”ti? “Sakko, āvuso”ti.",
  "atk-s0514a14:1624_14": "“Taṁ parivāretvā nisinnā kā nāmetā”ti?",
  "atk-s0514a14:1624_15": "“Devaccharā nāmetā”ti.",
  "atk-s0514a14:1624_16": "So isigaṇaṁ vanditvā gehaṁ gantvā gatakālato paṭṭhāya “accharaṁ me detha,",
  "atk-s0514a14:1624_17": "accharaṁ me dethā”ti vilapi.",
  "atk-s0514a14:1624_18": "Ñātakā parivāretvā “bhūtāviṭṭho nu kho”ti accharaṁ pahariṁsu.",
  "atk-s0514a14:1624_19": "So “nāhaṁ etaṁ accharaṁ kathemi,",
  "atk-s0514a14:1624_20": "devaccharaṁ kathemī”ti vatvā “ayaṁ accharā”ti alaṅkaritvā ānītaṁ bhariyampi gaṇikampi olokento “nāyaṁ accharā,",
  "atk-s0514a14:1624_21": "yakkhinī esā,",
  "atk-s0514a14:1624_22": "devaccharaṁ me dethā”ti vilapanto nirāhāro hutvā tattheva jīvitakkhayaṁ pāpuṇi.",
  "atk-s0514a14:1624_23": "Tena vuttaṁ –",
  "atk-s0514a14:1625_0": "“Accharaṁ kāmayantova, na so bhuñji na so pivī”ti.",
  "atk-s0514a14:1626_0": "Kusaggenudakamādāya,",
  "atk-s0514a14:1626_1": "samudde udakaṁ mineti,",
  "atk-s0514a14:1626_2": "samma kāḷahatthi,",
  "atk-s0514a14:1626_3": "yo kusaggeneva udakaṁ gahetvā “ettakaṁ siyā mahāsamudde udaka”nti tena saddhiṁ upamāya mineyya,",
  "atk-s0514a14:1626_4": "so kevalaṁ mineyyeva,",
  "atk-s0514a14:1626_5": "kusagge pana udakaṁ atiparittakameva.",
  "atk-s0514a14:1626_6": "Yathā taṁ,",
  "atk-s0514a14:1626_7": "evaṁ mānusakā kāmā dibbakāmānaṁ santike,",
  "atk-s0514a14:1626_8": "tasmā so sujāto aññaṁ itthiṁ na olokesi,",
  "atk-s0514a14:1626_9": "accharameva patthento mato.",
  "atk-s0514a14:1626_10": "Evamevāti yathā so dibbakāmaṁ alabhanto jīvitaṁ jahi,",
  "atk-s0514a14:1626_11": "evaṁ ahampi uttamarasaṁ manussamaṁsaṁ alabhanto jīvitaṁ jahissāmīti vadati.",
  "atk-s0514a14:1627_0": "Taṁ sutvā kāḷahatthi “ayaṁ rājā ativiya rasagiddho,",
  "atk-s0514a14:1627_1": "saññāpessāmi na”nti sakajātikānaṁ maṁsaṁ khāditvā ākāsacarā suvaṇṇahaṁsāpi tāva vinaṭṭhāti dassetuṁ gāthādvayamāha –",
  "atk-s0514a14:1628_0": "391.",
  "atk-s0514a14:1629_0": "“Yathāpi te dhataraṭṭhā, haṁsā vehāyasaṅgamā;",
  "atk-s0514a14:1630_0": "Abhuttaparibhogena, sabbe abbhatthataṁ gatā.",
  "atk-s0514a14:1631_0": "392.",
  "atk-s0514a14:1632_0": "“Evameva tuvaṁ rāja, dvipadinda suṇohi me;",
  "atk-s0514a14:1633_0": "Abhakkhaṁ rāja bhakkhesi, tasmā pabbājayanti ta”nti.",
  "atk-s0514a14:1634_0": "Tattha abhuttaparibhogenāti attano samānajātikānaṁ paribhogena.",
  "atk-s0514a14:1634_1": "Abbhatthataṁ gatāti sabbe maraṇameva pattā.",
  "atk-s0514a14:1634_2": "Atīte kira cittakūṭe suvaṇṇaguhāyaṁ navuti haṁsasahassāni vasanti.",
  "atk-s0514a14:1634_3": "Te vassike cattāro māse na nikkhamanti,",
  "atk-s0514a14:1634_4": "sace nikkhameyyuṁ,",
  "atk-s0514a14:1634_5": "udakapuṇṇehi pattehi uppatituṁ asakkontā mahāsamuddeyeva pateyyuṁ,",
  "atk-s0514a14:1634_6": "tasmā na ca nikkhamanti.",
  "atk-s0514a14:1634_7": "Upakaṭṭhe pana vassakāle jātassarato sayaṁjātasāliyo āharitvā guhaṁ pūretvā sāliṁ khādantā vasanti.",
  "atk-s0514a14:1634_8": "Tesaṁ pana guhaṁ paviṭṭhakāle guhadvāre eko rathacakkappamāṇo uṇṇanābhi nāma makkaṭako ekekasmiṁ māse ekekaṁ jālaṁ vinandhati.",
  "atk-s0514a14:1634_9": "Tassa ekekaṁ suttaṁ gorajjuppamāṇaṁ hoti.",
  "atk-s0514a14:1634_10": "Haṁsā “taṁ jālaṁ bhindissatī”ti ekassa taruṇahaṁsassa dve koṭṭhāse denti.",
  "atk-s0514a14:1634_11": "So vigate deve purato gantvā taṁ jālaṁ bhindati.",
  "atk-s0514a14:1634_12": "Tena maggena sesā gacchanti.",
  "atk-s0514a14:1634_13": "Athekasmiṁ kāle pañca māse vasso vuṭṭho ahosi.",
  "atk-s0514a14:1634_14": "Haṁsā khīṇagocarā “kiṁ nu kho kattabba”nti mantetvā “mayaṁ jīvantā aṇḍāni labhissāmā”ti paṭhamaṁ aṇḍāni khādiṁsu,",
  "atk-s0514a14:1634_15": "tato potake,",
  "atk-s0514a14:1634_16": "tato jiṇṇahaṁse.",
  "atk-s0514a14:1634_17": "Pañcamāsaccayena vassaṁ apagataṁ.",
  "atk-s0514a14:1634_18": "Makkaṭako pañca jālāni vinandhi.",
  "atk-s0514a14:1634_19": "Haṁsā sakajātikānaṁ maṁsaṁ khāditvā appathāmā jātā.",
  "atk-s0514a14:1634_20": "Dviguṇakoṭṭhāsalābhī haṁsataruṇo jāle paharitvā cattāri bhindi,",
  "atk-s0514a14:1634_21": "pañcamaṁ chindituṁ nāsakkhi,",
  "atk-s0514a14:1634_22": "tattheva laggi.",
  "atk-s0514a14:1634_23": "Athassa sīsaṁ vijjhitvā makkaṭako lohitaṁ pivi.",
  "atk-s0514a14:1634_24": "Aññopi āgantvā jālaṁ pahari,",
  "atk-s0514a14:1634_25": "sopi tattheva laggīti evaṁ sabbesaṁ makkaṭako lohitaṁ pivi.",
  "atk-s0514a14:1634_26": "Tadā dhataraṭṭhakulaṁ ucchinnanti vadanti.",
  "atk-s0514a14:1634_27": "Tena vuttaṁ “sabbe abbhatthataṁgatā”ti.",
  "atk-s0514a14:1635_0": "Evameva tuvanti yathā ete haṁsā abhakkhaṁ sakajātikamaṁsaṁ khādiṁsu,",
  "atk-s0514a14:1635_1": "tathā tvampi khādasi,",
  "atk-s0514a14:1635_2": "sakalanagaraṁ bhayappattaṁ, virama,",
  "atk-s0514a14:1635_3": "mahārājāti.",
  "atk-s0514a14:1635_4": "Tasmā pabbājayanti tanti yasmā abhakkhaṁ sakajātikamaṁsaṁ bhakkhesi,",
  "atk-s0514a14:1635_5": "tasmā ime nagaravāsino taṁ raṭṭhā pabbājayanti.",
  "atk-s0514a14:1636_0": "Rājā aññampi upamaṁ vattukāmo ahosi.",
  "atk-s0514a14:1636_1": "Nāgarā pana uṭṭhāya,",
  "atk-s0514a14:1636_2": "“sāmi senāpati,",
  "atk-s0514a14:1636_3": "kiṁ karosi,",
  "atk-s0514a14:1636_4": "kiṁ manussamaṁsakhādakaṁ coraṁ gahetvā vicarasi,",
  "atk-s0514a14:1636_5": "sace na viramissati,",
  "atk-s0514a14:1636_6": "raṭṭhato naṁ pabbājehī”ti vatvā nāssa kathetuṁ adaṁsu.",
  "atk-s0514a14:1636_7": "Rājā bahūnaṁ kathaṁ sutvā bhīto puna vattuṁ nāsakkhi.",
  "atk-s0514a14:1636_8": "Punapi naṁ senāpati “kiṁ mahārāja viramituṁ sakkhissasi,",
  "atk-s0514a14:1636_9": "udāhu na sakkhissasī”ti vatvā “na sakkomī”ti vutte sabbaṁ orodhagaṇañca puttadhītaro ca sabbālaṅkārapaṭimaṇḍite passe ṭhapetvā,",
  "atk-s0514a14:1636_10": "“mahārāja,",
  "atk-s0514a14:1636_11": "ime ñātimaṇḍale ceva amaccagaṇañca rajjasiriñca olokehi,",
  "atk-s0514a14:1636_12": "mā vinassi,",
  "atk-s0514a14:1636_13": "virama manussamaṁsato”ti āha.",
  "atk-s0514a14:1636_14": "Rājā “na mayhaṁ ete manussamaṁsato piyatarā”ti vatvā “tena hi, mahārāja,",
  "atk-s0514a14:1636_15": "imamhā nagarā ca raṭṭhā ca nikkhamathā”ti vutte,",
  "atk-s0514a14:1636_16": "“kāḷahatthi,",
  "atk-s0514a14:1636_17": "na me rajjenattho,",
  "atk-s0514a14:1636_18": "nagarā nikkhamāmi,",
  "atk-s0514a14:1636_19": "ekaṁ pana me khaggañca rasakañca bhājanañca dehī”ti āha.",
  "atk-s0514a14:1636_20": "Athassa khaggañca maṁsapacanabhājanañca pacchiñca ukkhipāpetvā rasakañca datvā raṭṭhā pabbājanīyakammaṁ kariṁsu.",
  "atk-s0514a14:1637_0": "So khaggañca rasakañca ādāya nagarā nikkhamitvā araññaṁ pavisitvā ekasmiṁ nigrodhamūle vasanaṭṭhānaṁ",
  "atk-s0514a14:1637_1": "katvā tattha vasanto aṭavimagge ṭhatvā manusse māretvā āharitvā rasakassa deti.",
  "atk-s0514a14:1637_2": "Sopissa maṁsaṁ pacitvā upanāmeti.",
  "atk-s0514a14:1637_3": "Evaṁ ubhopi jīvanti.",
  "atk-s0514a14:1637_4": "Manussagahaṇakāle “ahaṁ are manussacoro porisādo”ti vatvā tasmiṁ pakkhante koci sakabhāvena saṇṭhātuṁ na sakkoti,",
  "atk-s0514a14:1637_5": "sabbe bhūmiyaṁ patanti.",
  "atk-s0514a14:1637_6": "Tesu yaṁ icchati,",
  "atk-s0514a14:1637_7": "taṁ uddhaṁpādaṁ adhosīsaṁ katvā āharitvā rasakassa deti.",
  "atk-s0514a14:1637_8": "So ekadivasaṁ araññe kañci manussaṁ alabhitvā āgato rasakena “kiṁ devā”ti vutte “uddhane ukkhaliṁ āropehī”ti āha.",
  "atk-s0514a14:1637_9": "“Maṁsaṁ kahaṁ, devā”ti?",
  "atk-s0514a14:1637_10": "“Labhissāmahaṁ maṁsa”nti.",
  "atk-s0514a14:1637_11": "So “natthi me dāni jīvita”nti kampamāno uddhane aggiṁ katvā ukkhaliṁ āropesi.",
  "atk-s0514a14:1637_12": "Atha naṁ porisādo asinā māretvā maṁsaṁ pacitvā khādi.",
  "atk-s0514a14:1637_13": "Tato paṭṭhāya ekakova jāto sayameva pacitvā khādati.",
  "atk-s0514a14:1637_14": "“Porisādo magge maggapaṭipanne hanatī”ti sakalajambudīpe pākaṭo ahosi.",
  "atk-s0514a14:1638_0": "Tadā eko sampannavibhavo brāhmaṇo pañcahi sakaṭasatehi vohāraṁ karonto pubbantato aparantaṁ sañcarati.",
  "atk-s0514a14:1638_1": "So cintesi –",
  "atk-s0514a14:1638_2": "“porisādo nāma kira coro antarāmagge manusse māresi,",
  "atk-s0514a14:1638_3": "dhanaṁ datvā taṁ aṭaviṁ atikkamissāmī”ti.",
  "atk-s0514a14:1638_4": "So aṭavimukhavāsīnaṁ manussānaṁ “tumhe maṁ aṭavito atikkāmethā”ti sahassaṁ datvā tehi saddhiṁ maggaṁ paṭipajji.",
  "atk-s0514a14:1638_5": "Gacchanto ca brāhmaṇo sabbasatthaṁ purato katvā sayaṁ nhātānulitto sabbālaṅkārapaṭimaṇḍito setagoṇayutte",
  "atk-s0514a14:1638_6": "sukhayānake nisinno tehi aṭavivāsikapurisehi parivuto sabbapacchato agamāsi.",
  "atk-s0514a14:1638_7": "Tasmiṁ khaṇe porisādo rukkhaṁ āruyha purise upadhārento sesamanussesu “kiṁ imesu mayā khāditabbaṁ atthī”ti",
  "atk-s0514a14:1638_8": "vigatacchando hutvā brāhmaṇaṁ diṭṭhakālato paṭṭhāya taṁ khāditukāmatāya paggharitakheḷo ahosi.",
  "atk-s0514a14:1638_9": "So tasmiṁ attano santikaṁ āgate rukkhato oruyha “ahaṁ are porisādo”ti nāmaṁ tikkhattuṁ sāvetvā khaggaṁ",
  "atk-s0514a14:1638_10": "parivattento vālukāya tesaṁ akkhīni pūrento viya pakkhandi.",
  "atk-s0514a14:1638_11": "Ekopi ṭhātuṁ samattho nāma natthi,",
  "atk-s0514a14:1638_12": "sabbe bhūmiyaṁ urena nipajjiṁsu.",
  "atk-s0514a14:1638_13": "So sukhayānake nisinnaṁ brāhmaṇaṁ pāde gahetvā piṭṭhiyaṁ adhosīsakaṁ olambetvā sīsaṁ gopphakehi paharanto ukkhipitvā pāyāsi.",
  "atk-s0514a14:1639_0": "Tadā te purisā uṭṭhāya, “bho,",
  "atk-s0514a14:1639_1": "purisā mayaṁ brāhmaṇassa hatthato kahāpaṇasahassaṁ gaṇhimhā,",
  "atk-s0514a14:1639_2": "ko nāma amhākaṁ purisakāro,",
  "atk-s0514a14:1639_3": "sakkontā vā asakkontā vā thokaṁ anubandhāmā”ti vatvā anubandhiṁsu.",
  "atk-s0514a14:1639_4": "Porisādopi nivattitvā olokento kañci aditvā saṇikaṁ pāyāsi.",
  "atk-s0514a14:1639_5": "Tasmiṁ khaṇe thāmasampanno eko sūrapuriso vegena taṁ pāpuṇi.",
  "atk-s0514a14:1639_6": "So taṁ disvā ekaṁ vatiṁ laṅghanto khadirakhāṇukaṁ akkami,",
  "atk-s0514a14:1639_7": "khāṇuko piṭṭhipādena nikkhami.",
  "atk-s0514a14:1639_8": "Lohitena paggharantena laṅghamāno yāti.",
  "atk-s0514a14:1639_9": "Atha naṁ so disvā, “bho,",
  "atk-s0514a14:1639_10": "mayā esa viddho,",
  "atk-s0514a14:1639_11": "kevalaṁ tumhe pacchato etha,",
  "atk-s0514a14:1639_12": "gaṇhissāmi na”nti āha.",
  "atk-s0514a14:1639_13": "Te dubbalabhāvaṁ ñatvā taṁ anubandhiṁsu.",
  "atk-s0514a14:1639_14": "So tehi anubaddhabhāvaṁ ñatvā brāhmaṇaṁ vissajjetvā attānaṁ sotthimakāsi.",
  "atk-s0514a14:1639_15": "Atha aṭavivāsikapurisā brāhmaṇassa laddhakālato paṭṭhāya “kiṁ amhākaṁ corenā”ti tato nivattiṁsu.",
  "atk-s0514a14:1640_0": "Porisādopi attano nigrodhamūlaṁ gantvā pārohantaraṁ pavisitvā nipanno,",
  "atk-s0514a14:1640_1": "“ayye rukkhadevate,",
  "atk-s0514a14:1640_2": "sace me sattāhabbhantareyeva vaṇaṁ phāsukaṁ kātuṁ sakkhissasi,",
  "atk-s0514a14:1640_3": "sakalajambudīpe ekasatakhattiyānaṁ galalohitena tava khandhaṁ dhovitvā antehi parikkhipitvā pañcamadhuramaṁsena balikammaṁ karissāmī”ti āyācanaṁ kari.",
  "atk-s0514a14:1640_4": "Tassa annapānamaṁsaṁ alabhantassa sarīraṁ sussitvā antosattāheyeva vaṇo phāsuko ahosi.",
  "atk-s0514a14:1640_5": "So devatānubhāvena tassa phāsukabhāvaṁ sallakkhesi.",
  "atk-s0514a14:1640_6": "So katipāhaṁ manussamaṁsaṁ khāditvā balaṁ gahetvā cintesi –",
  "atk-s0514a14:1640_7": "“bahupakārā me devatā,",
  "atk-s0514a14:1640_8": "āyācanā assā muccissāmī”ti.",
  "atk-s0514a14:1640_9": "So khaggaṁ ādāya rukkhamūlato nikkhamitvā “rājāno ānessāmī”ti pāyāsi.",
  "atk-s0514a14:1640_10": "Atha naṁ purimabhave yakkhakāle ekato manussamaṁsakhādako sahāyakayakkho anuvicarantaṁ disvā “ayaṁ mama atītabhave sahāyo”ti ñatvā, “samma,",
  "atk-s0514a14:1640_11": "maṁ sañjānāsī”ti pucchi.",
  "atk-s0514a14:1640_12": "“Na sañjānāmī”ti.",
  "atk-s0514a14:1640_13": "Athassa purimabhave katakāraṇaṁ kathesi.",
  "atk-s0514a14:1640_14": "So taṁ sañjānitvā paṭisanthāramakāsi.",
  "atk-s0514a14:1640_15": "“Kahaṁ nibbattosī”ti puṭṭho nibbattaṭṭhānañca raṭṭhā pabbājitakāraṇañca idāni vasanaṭṭhānañca khāṇunā",
  "atk-s0514a14:1640_16": "viddhakāraṇañca devatāya āyācanāmocanatthaṁ gamanakāraṇañca sabbaṁ ārocetvā “tayāpi mametaṁ kiccaṁ nittharitabbaṁ,",
  "atk-s0514a14:1640_17": "ubhopi gacchāma,",
  "atk-s0514a14:1640_18": "sammā”ti āha.",
  "atk-s0514a14:1640_19": "“Samma na gaccheyyāhaṁ,",
  "atk-s0514a14:1640_20": "ekaṁ pana me kammaṁ atthi,",
  "atk-s0514a14:1640_21": "ahaṁ kho pana anagghaṁ padalakkhaṇaṁ nāma ekaṁ mantaṁ jānāmi,",
  "atk-s0514a14:1640_22": "so balañca javañca saddañca karoti,",
  "atk-s0514a14:1640_23": "taṁ mantaṁ gaṇhāhī”ti.",
  "atk-s0514a14:1640_24": "So “sādhū”ti sampaṭicchi.",
  "atk-s0514a14:1640_25": "Yakkhopissa taṁ datvā pakkāmi.",
  "atk-s0514a14:1641_0": "Porisādo mantaṁ uggahetvā tato paṭṭhāya vātajavo atisūro ahosi.",
  "atk-s0514a14:1641_1": "So sattāhabbhantareyeva ekasatarājāno uyyānādīni gacchante disvā vātavegena pakkhanditvā “ahaṁ are manussacoro",
  "atk-s0514a14:1641_2": "porisādo”ti nāmaṁ sāvetvā vagganto nadanto bhayappatte katvā pāde gahetvā adhosīsake katvā paṇhiyā sīsaṁ",
  "atk-s0514a14:1641_3": "paharanto vātavegena netvā hatthatalesu chiddāni katvā rajjuyā āvunitvā nigrodharukkhe olambesi aggapādaṅgulīhi",
  "atk-s0514a14:1641_4": "bhūmiyaṁ phusamānāhi.",
  "atk-s0514a14:1641_5": "Te sabbe rājāno vāte paharante milātakuraṇḍakadāmāni viya parivattantā olambiṁsu.",
  "atk-s0514a14:1641_6": "“Sutasomo pana me piṭṭhiācariyo hoti,",
  "atk-s0514a14:1641_7": "sace gaṇhissāmi,",
  "atk-s0514a14:1641_8": "sakalajambudīpo tuccho bhavissatī”ti taṁ na nesi.",
  "atk-s0514a14:1641_9": "So “balikammaṁ karissāmī”ti aggiṁ katvā sūle tacchanto nisīdi.",
  "atk-s0514a14:1641_10": "Rukkhadevatā taṁ kiriyaṁ disvā “mayhaṁ kiresa balikammaṁ karoti,",
  "atk-s0514a14:1641_11": "vaṇampissa mayā kiñci phāsukaṁ kataṁ natthi,",
  "atk-s0514a14:1641_12": "idāni imesaṁ mahāvināsaṁ karissati,",
  "atk-s0514a14:1641_13": "kiṁ nu kho kattabba”nti cintetvā “ahaṁ etaṁ vāretuṁ na sakkhissāmī”ti cātumahārājikānaṁ santikaṁ gantvā tamatthaṁ kathetvā “nivāretha na”nti āha.",
  "atk-s0514a14:1641_14": "Tehipi “na mayaṁ porisādassa kammaṁ nivāretuṁ sakkhissāmā”ti vutte “ko sakkhissatī”ti pucchitvā “sakko,",
  "atk-s0514a14:1641_15": "devarājā”ti sutvā sakkaṁ upasaṅkamitvā tamatthaṁ kathetvā “nivāretha na”nti āha.",
  "atk-s0514a14:1641_16": "Sopi “nāhaṁ sakkomi nivāretuṁ,",
  "atk-s0514a14:1641_17": "samatthaṁ pana ācikkhissāmī”ti vatvā “konāmo”ti vutte “sadevake loke añño natthi,",
  "atk-s0514a14:1641_18": "kururaṭṭhe pana indapatthanagare korabyarājaputto sutasomo nāma taṁ nibbisevanaṁ katvā damessati,",
  "atk-s0514a14:1641_19": "rājūnañca jīvitaṁ dassati,",
  "atk-s0514a14:1641_20": "tañca manussamaṁsā oramāpessati,",
  "atk-s0514a14:1641_21": "sakalajambudīpe amataṁ viya dhammaṁ abhisiñcissati,",
  "atk-s0514a14:1641_22": "sacepi rājūnaṁ jīvitaṁ dātukāmo,",
  "atk-s0514a14:1641_23": "‘sutasomaṁ ānetvā balikammaṁ kātuṁ vaṭṭatī’ti vadehī”ti āha.",
  "atk-s0514a14:1642_0": "Sā “sādhū”ti sampaṭicchitvā khippaṁ āgantvā pabbajitavesena tassa avidūre pāyāsi.",
  "atk-s0514a14:1642_1": "So padasaddena “rājā nu kho koci palāto bhavissatī”ti olokento taṁ disvā “pabbajitā nāma khattiyāva,",
  "atk-s0514a14:1642_2": "imaṁ gahetvā ekasataṁ pūretvā balikammaṁ karissāmī”ti uṭṭhāya asihattho anubandhi,",
  "atk-s0514a14:1642_3": "tiyojanaṁ anubandhitvāpi taṁ pāpuṇituṁ nāsakkhi,",
  "atk-s0514a14:1642_4": "gattehi sedā mucciṁsu.",
  "atk-s0514a14:1642_5": "So cintesi –",
  "atk-s0514a14:1642_6": "“ahaṁ pubbe hatthimpi assampi rathampi dhāvantaṁ anubandhitvā gaṇhāmi,",
  "atk-s0514a14:1642_7": "ajja imaṁ pabbajitaṁ sakāya gatiyā gacchantaṁ sabbathāmena dhāvantopi gaṇhituṁ na sakkomi,",
  "atk-s0514a14:1642_8": "kiṁ nu kho kāraṇa”nti.",
  "atk-s0514a14:1642_9": "Tato so “pabbajitā nāma vacanakarā honti,",
  "atk-s0514a14:1642_10": "‘tiṭṭhā’ti naṁ vatvā ṭhitaṁ gahessāmī”ti cintetvā “tiṭṭha,",
  "atk-s0514a14:1642_11": "samaṇā”ti āha.",
  "atk-s0514a14:1642_12": "“Ahaṁ tāva ṭhito,",
  "atk-s0514a14:1642_13": "tvaṁ pana dhāvituṁ vāyāmamakāsī”ti. Atha naṁ, “bho,",
  "atk-s0514a14:1642_14": "pabbajitā nāma jīvitahetupi alikaṁ na bhaṇanti,",
  "atk-s0514a14:1642_15": "tvaṁ pana musāvādaṁ kathesī”ti vatvā gāthamāha –",
  "atk-s0514a14:1643_0": "393.",
  "atk-s0514a14:1644_0": "“Tiṭṭhāhīti mayā vutto, so tvaṁ gacchasi pammukho;",
  "atk-s0514a14:1645_0": "Aṭṭhito tvaṁ ṭhitomhīti, lapasi brahmacārini;",
  "atk-s0514a14:1646_0": "Idaṁ te samaṇāyuttaṁ, asiñca me maññasi kaṅkapatta”nti.",
  "atk-s0514a14:1647_0": "Tassattho – samaṇa,",
  "atk-s0514a14:1647_1": "tiṭṭhāhi iti vacanaṁ mayā vutto so tvaṁ pammukho parammukho hutvā gacchasi,",
  "atk-s0514a14:1647_2": "brahmacārini aṭṭhito samāno tvaṁ ṭhito amhi iti lapasi,",
  "atk-s0514a14:1647_3": "asiñca me kaṅkapattaṁ maññasīti.",
  "atk-s0514a14:1648_0": "Tato devatā gāthādvayamāha –",
  "atk-s0514a14:1649_0": "394.",
  "atk-s0514a14:1650_0": "“Ṭhitohamasmī sadhammesu rāja, na nāmagottaṁ parivattayāmi;",
  "atk-s0514a14:1651_0": "Corañca loke aṭhitaṁ vadanti;",
  "atk-s0514a14:1652_0": "Āpāyikaṁ nerayikaṁ ito cutaṁ.",
  "atk-s0514a14:1653_0": "395.",
  "atk-s0514a14:1654_0": "“Sace tvaṁ saddahasi rāja, sutaṁ gaṇhāhi khattiya;",
  "atk-s0514a14:1655_0": "Tena yaññaṁ yajitvāna, evaṁ saggaṁ gamissasī”ti.",
  "atk-s0514a14:1656_0": "Tattha sadhammesūti, mahārāja,",
  "atk-s0514a14:1656_1": "ahaṁ sakesu dasasu kusalakammapathadhammesu ṭhito asmi bhavāmi.",
  "atk-s0514a14:1656_2": "Na nāmagottanti tvaṁ pubbe daharakāle brahmadatto hutvā pitari kālakate bārāṇasiṁ rajjaṁ labhitvā bārāṇasirājā jāto,",
  "atk-s0514a14:1656_3": "taṁ nāmaṁ jahitvā porisādo hutvā idāni kammāsapādo jāto,",
  "atk-s0514a14:1656_4": "khattiyakule jātopi abhakkhaṁ manussamaṁsaṁ yasmā bhakkhesi,",
  "atk-s0514a14:1656_5": "tasmā attano nāmagottaṁ yathā parivattesi,",
  "atk-s0514a14:1656_6": "tathā ahaṁ attano nāmagottaṁ na parivattayāmi.",
  "atk-s0514a14:1656_7": "Corañcāti loke corañca dasakusalakammapathesu aṭhitaṁ nāma vadanti.",
  "atk-s0514a14:1656_8": "Ito cutanti ito cutaṁ hutvā apāye niraye patiṭṭhitaṁ. Khattiya,",
  "atk-s0514a14:1656_9": "bhūmipāla mahārāja,",
  "atk-s0514a14:1656_10": "tvaṁ mama vacanaṁ sace saddahasi,",
  "atk-s0514a14:1656_11": "sutasomaṁ gaṇhāhi,",
  "atk-s0514a14:1656_12": "tena sutasomena yaññaṁ yajitvāna evaṁ saggaṁ gamissasi. Bho,",
  "atk-s0514a14:1656_13": "porisāda musāvādi tayā mayhaṁ “sakalajambudīpe rājāno ānetvā bahikammaṁ karissāmī”ti paṭissutaṁ,",
  "atk-s0514a14:1656_14": "idāni ye vā te vā dubbalarājāno ānesi,",
  "atk-s0514a14:1656_15": "jambudīpatale jeṭṭhakaṁ sutasomarājānaṁ sace tvaṁ na ānessasi,",
  "atk-s0514a14:1656_16": "vacanaṁ te musā nāma hoti,",
  "atk-s0514a14:1656_17": "tasmā sutasomaṁ gaṇhāhīti.",
  "atk-s0514a14:1657_0": "Evañca pana vatvā devatā pabbajitavesaṁ antaradhāpetvā sakena vaṇṇena ākāse taruṇasūriyo viya jalamānā aṭṭhāsi.",
  "atk-s0514a14:1657_1": "So tassā kathaṁ sutvā rūpañca oloketvā “kāsi tva”nti āha.",
  "atk-s0514a14:1657_2": "Imasmiṁ “rukkhe nibbattadevatā”ti.",
  "atk-s0514a14:1657_3": "So “diṭṭhā me attano,",
  "atk-s0514a14:1657_4": "devatā”ti tussitvā,",
  "atk-s0514a14:1657_5": "“sāmi devarāja,",
  "atk-s0514a14:1657_6": "mā sutasomassa kāraṇā cintayi,",
  "atk-s0514a14:1657_7": "attano rukkhaṁ pavisā”ti āha.",
  "atk-s0514a14:1657_8": "Devatā tassa passantasseva rukkhaṁ pāvisi.",
  "atk-s0514a14:1657_9": "Tasmiṁ khaṇe sūriyo atthaṅgato,",
  "atk-s0514a14:1657_10": "cando uggato.",
  "atk-s0514a14:1657_11": "Porisādo vedaṅgakusalo nakkhattacāraṁ jānāti.",
  "atk-s0514a14:1657_12": "So nabhaṁ oloketvā “sve phussanakkhattaṁ bhavissati,",
  "atk-s0514a14:1657_13": "sutasomo nhāyituṁ uyyānaṁ gamissati,",
  "atk-s0514a14:1657_14": "tattha gaṇhissāmi,",
  "atk-s0514a14:1657_15": "ārakkho panassa mahā bhavissati,",
  "atk-s0514a14:1657_16": "samantā tiyojanaṁ sakalanagaravāsino rakkhantā carissanti,",
  "atk-s0514a14:1657_17": "asaṁvihite ārakkhe paṭhamayāmeyeva migājinaṁ uyyānaṁ gantvā maṅgalapokkharaṇiṁ otaritvā ṭhassāmī”ti cintetvā",
  "atk-s0514a14:1657_18": "tattha gantvā pokkharaṇiṁ oruyha padumapattena sīsaṁ paṭicchādetvā aṭṭhāsi.",
  "atk-s0514a14:1657_19": "Tassa tejena macchakacchapādayo osakkitvā udakapariyante vaggavaggā hutvā vicariṁsu.",
  "atk-s0514a14:1658_0": "Kuto pana laddhoyaṁ tejoti?",
  "atk-s0514a14:1658_1": "Pubbayogavasena.",
  "atk-s0514a14:1658_2": "So hi kasapadasabalassa kāle khīrasalākabhattaṁ paṭṭhapesi,",
  "atk-s0514a14:1658_3": "tena mahāthāmo ahosi.",
  "atk-s0514a14:1658_4": "Aggisālañca kāretvā bhikkhusaṅghassa sītavinodanatthaṁ aggiñca dārūni ca dārucchedanavāsiñca pharasuñca adāsi,",
  "atk-s0514a14:1658_5": "tena tejavā ahosi.",
  "atk-s0514a14:1659_0": "Evaṁ tasmiṁ antouyyānaṁ gateyeva balavapaccūsasamaye samantā tiyojanaṁ ārakkhaṁ gaṇhiṁsu.",
  "atk-s0514a14:1659_1": "Rājāpi pātova bhuttapātarāso alaṅkatahatthikkhandhavaragato caturaṅginiyā senāya parivuto nagarato nikkhami.",
  "atk-s0514a14:1659_2": "Tadā takkasilato nando nāma brāhmaṇo catasso satārahā gāthāyo ādāya vīsatiyonajasataṁ maggaṁ atikkamitvā",
  "atk-s0514a14:1659_3": "taṁ nagaraṁ patvā dvāragāme vasitvā sūriye uggate nagaraṁ pavisanto rājānaṁ pācīnadvārena nikkhantaṁ",
  "atk-s0514a14:1659_4": "disvā hatthaṁ pasāretvā jayāpesi.",
  "atk-s0514a14:1659_5": "Rājā disācakkhuko hutvā gacchanto unnatappadese ṭhitassa brāhmaṇassa pasāritahatthaṁ disvā hatthinā taṁ upasaṅkamitvā pucchi –",
  "atk-s0514a14:1660_0": "396.",
  "atk-s0514a14:1661_0": "“Kismiṁ nu raṭṭhe tava jātibhūmi, atha kena atthena idhānupatto;",
  "atk-s0514a14:1662_0": "Akkhāhi me brāhmaṇa etamatthaṁ, kimicchasī demi tayajja patthita”nti.",
  "atk-s0514a14:1663_0": "Tassattho –",
  "atk-s0514a14:1663_1": "bho brāhmaṇa,",
  "atk-s0514a14:1663_2": "tava jātibhūmi kismiṁ raṭṭhe atthi nu,",
  "atk-s0514a14:1663_3": "kena atthena payojanena hetubhūtena ida imasmiṁ nagare anuppatto,",
  "atk-s0514a14:1663_4": "bho brāhmaṇa,",
  "atk-s0514a14:1663_5": "mayā pucchito so tvaṁ etamatthaṁ etaṁ payojanaṁ me mayhaṁ akkhāhi kathehi,",
  "atk-s0514a14:1663_6": "tayā patthitavatthuṁ te tuyhaṁ ajja idāni dadāmi,",
  "atk-s0514a14:1663_7": "kiṁ vatthuṁ icchasīti.",
  "atk-s0514a14:1664_0": "Atha naṁ so gāthamāha –",
  "atk-s0514a14:1665_0": "397.",
  "atk-s0514a14:1666_0": "“Gāthā catasso dharaṇīmahissara, sugambhīratthā varasāgarūpamā;",
  "atk-s0514a14:1667_0": "Taveva atthāya idhāgatosmi, suṇohi gāthā paramatthasaṁhitā”ti.",
  "atk-s0514a14:1668_0": "Tattha dharaṇīmahissarāti bhūmipāla catasso gāthā kiṁ bhūtā?.",
  "atk-s0514a14:1668_1": "Sugambhīratthā varasāgarūpamā,",
  "atk-s0514a14:1668_2": "taveva tava eva atthāya idha ṭhānaṁ anuppatto asmi bhavāmi.",
  "atk-s0514a14:1668_3": "Suṇohīti kassapadasabalena desitā paramatthasaṁhitā imā satārahā gāthāyo suṇohīti attho.",
  "atk-s0514a14:1669_0": "Iti vatvā,",
  "atk-s0514a14:1669_1": "“mahārāja,",
  "atk-s0514a14:1669_2": "imā kassapadasabalena desitā catasso satārahā gāthāyo “tumhe sutavittakā’ti sutvā tumhākaṁ desetuṁ āgatomhī”ti āha.",
  "atk-s0514a14:1669_3": "Rājā tuṭṭhamānaso hutvā, “ācariya,",
  "atk-s0514a14:1669_4": "suṭṭhu te āgataṁ,",
  "atk-s0514a14:1669_5": "mayā pana nivattituṁ na sakkā,",
  "atk-s0514a14:1669_6": "ajja phussanakkhattayogena sīsaṁ nhāyituṁ āgatomhi,",
  "atk-s0514a14:1669_7": "ahaṁ punadivase āgantvā sossāmi,",
  "atk-s0514a14:1669_8": "tvaṁ mā ukkaṇṭhī”ti vatvā “gacchatha brāhmaṇassa asukagehe sayanaṁ paññāpetvā ghāsacchādanaṁ saṁvidahathā”ti amacce āṇāpetvā uyyānaṁ pāvisi.",
  "atk-s0514a14:1669_9": "Taṁ aṭṭhārasahatthena pākārena parikkhittaṁ ahosi.",
  "atk-s0514a14:1669_10": "Taṁ aññamaññaṁ saṅghaṭṭentā samantā hatthino parikkhipiṁsu,",
  "atk-s0514a14:1669_11": "tato assā,",
  "atk-s0514a14:1669_12": "tato rathā,",
  "atk-s0514a14:1669_13": "tato dhanuggahā,",
  "atk-s0514a14:1669_14": "tato pattīti,",
  "atk-s0514a14:1669_15": "saṅkhubhitamahāsamuddo viya unnādento balakāyo ahosi.",
  "atk-s0514a14:1669_16": "Atha rājā oḷārikāni ābharaṇāni omuñcitvā massukammaṁ kāretvā ubbaṭṭitasarīro pokkharaṇiyā anto rājavibhavena",
  "atk-s0514a14:1669_17": "nhatvā paccuttaritvā udakaggahaṇasāṭakena nivāsetvā aṭṭhāsi.",
  "atk-s0514a14:1669_18": "Athassa dussagandhamālālaṅkāre upanayiṁsu.",
  "atk-s0514a14:1669_19": "Porisādo cintesi –",
  "atk-s0514a14:1669_20": "“rājā alaṅkatakāle bhāriko bhavissati,",
  "atk-s0514a14:1669_21": "sallahukakāleyeva naṁ gaṇhissāmī”ti.",
  "atk-s0514a14:1669_22": "So nadanto vagganto udake macchaṁ āluḷento vijjulatā viya matthake khaggaṁ paribbhamento “ahaṁ are manussacoro",
  "atk-s0514a14:1669_23": "porisādo”ti nāmaṁ sāvetvā aṅguliṁ nalāṭe ṭhapetvā udakā uttari.",
  "atk-s0514a14:1669_24": "Tassa saddaṁ sutvāva hatthārohā hatthīhi,",
  "atk-s0514a14:1669_25": "assārohā assehi,",
  "atk-s0514a14:1669_26": "rathārohā rathehi bhassiṁsu.",
  "atk-s0514a14:1669_27": "Balakāyo gahitagahitāni āvudhāni chaḍḍetvā urena bhūmiyaṁ nipajji.",
  "atk-s0514a14:1670_0": "Porisādo sutasomaṁ ukkhipitvā gaṇhi,",
  "atk-s0514a14:1670_1": "sesarājāno pāde gahetvā adhosīsake katvā paṇhiyā sīsaṁ paharanto gacchati.",
  "atk-s0514a14:1670_2": "Bodhisattaṁ pana upagantvā onato ukkhipitvā khandhe nisīdāpesi.",
  "atk-s0514a14:1670_3": "So “dvārena gamanaṁ papañco bhavissatī”ti sammukhaṭṭhāneyeva aṭṭhārasahatthaṁ pākāraṁ laṅghitvā purato",
  "atk-s0514a14:1670_4": "galitamadamattavāraṇakumbhe akkamitvā pabbatakūṭāni pātento viya vātajavānaṁ assatarānaṁ piṭṭhe akkamanto",
  "atk-s0514a14:1670_5": "pātetvā rathadhurarathasīsesu akkamitvā bhamikaṁ bhamanto viya nīlaphalakāni nigrodhapattāni maddanto",
  "atk-s0514a14:1670_6": "viya ekavegeneva tiyojanamattaṁ maggaṁ gantvā “atthi nu kho koci sutasomassatthāya pacchato āgacchanto”ti",
  "atk-s0514a14:1670_7": "oloketvā kañci aditvā saṇikaṁ gacchanto sutasomassa kesehi udakabindūni attano ure patitāni disvā “maraṇassa",
  "atk-s0514a14:1670_8": "abhāyanto nāma natthi,",
  "atk-s0514a14:1670_9": "sutasomopi maraṇabhayena rodati maññe”ti cintetvā āha –",
  "atk-s0514a14:1671_0": "398.",
  "atk-s0514a14:1672_0": "“Na ve rudanti matimanto sapaññā, bahussutā ye bahuṭhānacintino;",
  "atk-s0514a14:1673_0": "Dīpañhi etaṁ paramaṁ narānaṁ, yaṁ paṇḍitā sokanudā bhavanti.",
  "atk-s0514a14:1674_0": "399.",
  "atk-s0514a14:1675_0": "“Attānaṁ ñātī udāhu puttadāraṁ, dhaññaṁ dhanaṁ rajataṁ jātarūpaṁ;",
  "atk-s0514a14:1676_0": "Kimeva tvaṁ sutasomānutappe, korabyaseṭṭha vacanaṁ suṇoma teta”nti.",
  "atk-s0514a14:1677_0": "Tattha,",
  "atk-s0514a14:1677_1": "bho sutasoma mahārāja,",
  "atk-s0514a14:1677_2": "ye paṇḍitā kiṁ bhūtā?",
  "atk-s0514a14:1677_3": "Matimanto atthānatthaṁ kāraṇākāraṇaṁ jānanapaññāya samannāgatā,",
  "atk-s0514a14:1677_4": "sappaññā vicaraṇapaññāya samannāgatā,",
  "atk-s0514a14:1677_5": "bahussutā bahussutadharā bahuṭṭhānacintino bahukāraṇacintanasīlā,",
  "atk-s0514a14:1677_6": "te paṇḍitā maraṇabhaye uppanne sati bhītā hutvā ve ekantena na rudanti na paridevanti.",
  "atk-s0514a14:1677_7": "Dīpaṁ hīti,",
  "atk-s0514a14:1677_8": "bho sutasoma mahārāja hi kasmā pana vadāmi,",
  "atk-s0514a14:1677_9": "mahāsamudde bhinnanāvānaṁ vāṇijakānaṁ janānaṁ patiṭṭhābhūtaṁ mahādīpaṁ iva,",
  "atk-s0514a14:1677_10": "evampi tathā etaṁ paṇḍitaṁ appaṭisaraṇānaṁ narānaṁ paramaṁ.",
  "atk-s0514a14:1677_11": "Yaṁ yena kāraṇena ye paṇḍitā sokīnaṁ janānaṁ sokanudā bhavanti,",
  "atk-s0514a14:1677_12": "bho sutasoma mahārāja,",
  "atk-s0514a14:1677_13": "tvaṁ maraṇabhayena paridevīti maññe maññāmi.",
  "atk-s0514a14:1677_14": "Attānanti,",
  "atk-s0514a14:1677_15": "bho sutasoma mahārāja,",
  "atk-s0514a14:1677_16": "attahetu udāhu ñātihetu puttadārahetu udāhu dhaññadhanarajatajātarūpahetu kimeva tvaṁ kimeva dhammajātaṁ tvaṁ anutappe anutappeyyāsi.",
  "atk-s0514a14:1677_17": "Korabyaseṭṭha kururaṭṭhavāsīnaṁ seṭṭha uttama,",
  "atk-s0514a14:1677_18": "bho mahārāja,",
  "atk-s0514a14:1677_19": "etaṁ tava vacanaṁ suṇomāti.",
  "atk-s0514a14:1678_0": "Sutasomo āha –",
  "atk-s0514a14:1679_0": "400.",
  "atk-s0514a14:1680_0": "“Nevāhamattānamanutthunāmi, na puttadāraṁ na dhanaṁ na raṭṭhaṁ;",
  "atk-s0514a14:1681_0": "Satañca dhammo carito purāṇo, taṁ saṅgaraṁ brāhmaṇassānutappe.",
  "atk-s0514a14:1682_0": "401.",
  "atk-s0514a14:1683_0": "“Kato mayā saṅgaro brāhmaṇena, raṭṭhe sake issariye ṭhitena;",
  "atk-s0514a14:1684_0": "Taṁ saṅgaraṁ brāhmaṇasappadāya, saccānurakkhī punarāvajissa”nti.",
  "atk-s0514a14:1685_0": "Tattha nevāhamattānamanutthunāmīti ahaṁ tāva attatthāya neva rodāmi na socāmi,",
  "atk-s0514a14:1685_1": "imesampi puttādīnaṁ atthāya na rodāmi na socāmi,",
  "atk-s0514a14:1685_2": "apica kho pana sataṁ paṇḍitānaṁ carito purāṇadhammo atthi,",
  "atk-s0514a14:1685_3": "yaṁ saṅgaraṁ katvā pacchā anutappanaṁ nāma,",
  "atk-s0514a14:1685_4": "taṁ saṅgaraṁ brāhmaṇassa ahaṁ anusocāmīti attho.",
  "atk-s0514a14:1685_5": "Saccānurakkhīti saccaṁ anurakkhanto.",
  "atk-s0514a14:1685_6": "So hi brāhmaṇo takkasilato kassapadasabalena desitā catasso satārahā gāthāyo ādāya āgato,",
  "atk-s0514a14:1685_7": "tassāhaṁ āgantukavattaṁ kāretvā “nhatvā āgato suṇissāmi,",
  "atk-s0514a14:1685_8": "yāva mamāgamanā āgamehī”ti saṅgaraṁ katvā āgato,",
  "atk-s0514a14:1685_9": "tvaṁ tā gāthāyo sotuṁ adatvāva maṁ gaṇhi.",
  "atk-s0514a14:1685_10": "Sace maṁ vissajjesi,",
  "atk-s0514a14:1685_11": "taṁ dhammaṁ sutvā saccānurakkhī punarāvajissāmīti vadati.",
  "atk-s0514a14:1686_0": "Atha naṁ porisādo āha –",
  "atk-s0514a14:1687_0": "401.",
  "atk-s0514a14:1688_0": "“Nevāhametaṁ abhisaddahāmi, sukhī naro maccumukhā pamutto;",
  "atk-s0514a14:1689_0": "Amittahatthaṁ punarāvajeyya, korabyaseṭṭha na hi maṁ upesi.",
  "atk-s0514a14:1690_0": "403.",
  "atk-s0514a14:1691_0": "“Mutto tuvaṁ porisādassa hatthā, gantvā sakaṁ mandiraṁ kāmakāmī;",
  "atk-s0514a14:1692_0": "Madhuraṁ piyaṁ jīvitaṁ laddha rāja, kuto tuvaṁ ehisi me sakāsa”nti.",
  "atk-s0514a14:1693_0": "Tattha sukhīti sukhappatto hutvā.",
  "atk-s0514a14:1693_1": "Maccumukhā pamuttoti mādisassa corassa hatthato muttatāya maraṇamukhā mutto nāma hutvā amittahatthaṁ punarāvajeyya āgaccheyya,",
  "atk-s0514a14:1693_2": "ahaṁ etaṁ vacanaṁ neva abhisaddahāmi,",
  "atk-s0514a14:1693_3": "korabyaseṭṭha tvaṁ mama santikaṁ na hi upesi.",
  "atk-s0514a14:1693_4": "Muttoti sutasoma tuvaṁ porisādassa hatthato mutto.",
  "atk-s0514a14:1693_5": "Sakaṁ mandiranti rājadhānigehaṁ gantvā.",
  "atk-s0514a14:1693_6": "Kāmakāmīti kāmaṁ kāmayamāno.",
  "atk-s0514a14:1693_7": "Laddhāti ativiya piyaṁ jīvitaṁ labhitvā tuvaṁ me mama santike kuto kena nāma kāraṇena ehisi.",
  "atk-s0514a14:1694_0": "Taṁ sutvā mahāsatto sīho viya asambhito āha –",
  "atk-s0514a14:1695_0": "404.",
  "atk-s0514a14:1696_0": "“Mataṁ vareyya parisuddhasīlo, na jīvitaṁ garahito pāpadhammo;",
  "atk-s0514a14:1697_0": "Na hi taṁ naraṁ tāyati duggatīhi, yassāpi hetu alikaṁ bhaṇeyya.",
  "atk-s0514a14:1698_0": "405.",
  "atk-s0514a14:1699_0": "“Sacepi vāto girimāvaheyya, cando ca sūriyo ca chamā pateyyuṁ;",
  "atk-s0514a14:1700_0": "Sabbā ca najjo paṭisotaṁ vajeyyuṁ, na tvevahaṁ rāja musā bhaṇeyyaṁ.",
  "atk-s0514a14:1701_0": "406.",
  "atk-s0514a14:1702_0": "“Nabhaṁ phaleyya udadhīpi susse, saṁvattaye bhūtadharā vasundharā;",
  "atk-s0514a14:1703_0": "Siluccayo meru samūlamuppate, na tvevahaṁ rāja musā bhaṇeyya”nti.",
  "atk-s0514a14:1704_0": "Tattha mataṁ vareyyāti porisāda yo naro parisuddhasīlo jīvitahetu aṇumattampi pāpaṁ na karoti,",
  "atk-s0514a14:1704_1": "sīlasampanno hutvā vareyya taṁ maraṇaṁ iccheyya,",
  "atk-s0514a14:1704_2": "garahito pāpadhammo taṁ jīvitaṁ na seyyo,",
  "atk-s0514a14:1704_3": "dussīlo puggalo yassāpi hetu attādinopi hetu alikaṁ vacanaṁ bhaṇeyya,",
  "atk-s0514a14:1704_4": "taṁ naraṁ evarūpaṁ duggatīhi taṁ alikaṁ na tāyate.",
  "atk-s0514a14:1704_5": "Sacepi vāto girimāvaheyyāti,",
  "atk-s0514a14:1704_6": "samma porisāda,",
  "atk-s0514a14:1704_7": "tayā saddhiṁ ekācariyakule sikkhito evarūpo sahāyako hutvā ahaṁ jīvitahetu musā na kathemi,",
  "atk-s0514a14:1704_8": "kiṁ na saddahasi.",
  "atk-s0514a14:1704_9": "Sace puratthimādibhedo vāto uṭṭhāya mahantaṁ giriṁ tūlapicuṁ viya ākāse āvaheyya,",
  "atk-s0514a14:1704_10": "cando ca sūriyo ca attano attano vimānena saddhiṁ chamā pathaviyaṁ pateyyuṁ,",
  "atk-s0514a14:1704_11": "sabbāpi najjo patisotaṁ vajeyyuṁ,",
  "atk-s0514a14:1704_12": "bho porisāda,",
  "atk-s0514a14:1704_13": "evarūpaṁ vacanaṁ sace bhaṇeyya,",
  "atk-s0514a14:1704_14": "taṁ saddahitabbaṁ,",
  "atk-s0514a14:1704_15": "ahaṁ musā bhaṇeyyaṁ iti vacanaṁ tuyhaṁ janehi vuttaṁ,",
  "atk-s0514a14:1704_16": "na tveva taṁ saddahitabbaṁ.",
  "atk-s0514a14:1705_0": "Evaṁ vuttepi so na saddahiyeva.",
  "atk-s0514a14:1705_1": "Atha bodhisatto “ayaṁ mayhaṁ na saddahati,",
  "atk-s0514a14:1705_2": "sapathenapi naṁ saddahāpessāmī”ti cintetvā,",
  "atk-s0514a14:1705_3": "“samma porisāda,",
  "atk-s0514a14:1705_4": "khandhato tāva maṁ otārehi,",
  "atk-s0514a14:1705_5": "sapathaṁ katvā taṁ saddahāpessāmī”ti vutte tena otāretvā bhūmiyaṁ ṭhapito sapathaṁ karonto āha –",
  "atk-s0514a14:1706_0": "407.",
  "atk-s0514a14:1707_0": "“Asiñca sattiñca parāmasāmi, sapathampi te samma ahaṁ karomi;",
  "atk-s0514a14:1708_0": "Tayā pamutto anaṇo bhavitvā, saccānurakkhī punarāvajissa”nti.",
  "atk-s0514a14:1709_0": "Tassattho –",
  "atk-s0514a14:1709_1": "samma porisāda,",
  "atk-s0514a14:1709_2": "sace icchasi,",
  "atk-s0514a14:1709_3": "evarūpehi āvudhehi saṁvihitārakkhe khattiyakule me nibbatti nāma mā hotūti asiñca sattiñca parāmasāmi.",
  "atk-s0514a14:1709_4": "Sace aññehi rājūhi akattabbaṁ aññaṁ vā yaṁ icchasi,",
  "atk-s0514a14:1709_5": "taṁ sapathampi te, samma,",
  "atk-s0514a14:1709_6": "ahaṁ karomi.",
  "atk-s0514a14:1709_7": "Yathāhaṁ tayā pamutto gantvā brāhmaṇassa anaṇo hutvā saccamanurakkhanto punarāgamissāmīti.",
  "atk-s0514a14:1710_0": "Tato porisādo “ayaṁ sutasomo khattiyehi akattabbaṁ sapathaṁ karoti,",
  "atk-s0514a14:1710_1": "kiṁ me iminā,",
  "atk-s0514a14:1710_2": "esa etu vā mā vā,",
  "atk-s0514a14:1710_3": "ahampi khattiyarājā,",
  "atk-s0514a14:1710_4": "mameva bāhulohitaṁ gahetvā devatāya balikammaṁ karissāmi,",
  "atk-s0514a14:1710_5": "ayaṁ ativiya kilamatī”ti cintetvā –",
  "atk-s0514a14:1711_0": "408.",
  "atk-s0514a14:1712_0": "“Yo te kato saṅgaro brāhmaṇena, raṭṭhe sake issariye ṭhitena;",
  "atk-s0514a14:1713_0": "Taṁ saṅgaraṁ brāhmaṇasappadāya, saccānurakkhī punarāvajassū”ti.",
  "atk-s0514a14:1714_0": "Tattha punarāvajassūti puna āgaccheyyāsi.",
  "atk-s0514a14:1715_0": "Atha naṁ mahāsatto, “samma,",
  "atk-s0514a14:1715_1": "mā cintayi,",
  "atk-s0514a14:1715_2": "catasso satārahā gāthā sutvā dhammakathikassa pūjaṁ katvā pātovāgamissāmī”ti vatvā gāthamāha –",
  "atk-s0514a14:1716_0": "409.",
  "atk-s0514a14:1717_0": "“Yo me kato saṅgaro brāhmaṇena, raṭṭhe sake issariye ṭhitena;",
  "atk-s0514a14:1718_0": "Taṁ saṅgaraṁ brāhmaṇasappadāya, saccānurakkhī punarāvajissa”nti.",
  "atk-s0514a14:1719_0": "Atha naṁ porisādo,",
  "atk-s0514a14:1719_1": "“mahārāja,",
  "atk-s0514a14:1719_2": "tumhe khattiyehi akattabbaṁ sapathaṁ karittha,",
  "atk-s0514a14:1719_3": "taṁ anussareyyāthā”ti vatvā,",
  "atk-s0514a14:1719_4": "“samma porisāda,",
  "atk-s0514a14:1719_5": "tvaṁ maṁ daharakālato paṭṭhāya jānāsi,",
  "atk-s0514a14:1719_6": "hāsenapi me musā na kathitapubbā,",
  "atk-s0514a14:1719_7": "sohaṁ idāni rajje patiṭṭhito dhammādhammaṁ jānanto kiṁ musā kathessāmi,",
  "atk-s0514a14:1719_8": "saddahasi mayhaṁ,",
  "atk-s0514a14:1719_9": "ahaṁ te sve balikammaṁ pāpuṇissāmī”ti saddahāpito “tena hi gaccha, mahārāja,",
  "atk-s0514a14:1719_10": "tumhesu anāgatesu balikammaṁ na bhavissati,",
  "atk-s0514a14:1719_11": "devatāpi tumhehi vinā na sampaṭicchati,",
  "atk-s0514a14:1719_12": "mā me balikammassa antarāyaṁ karitthā”ti mahāsattaṁ uyyojesi.",
  "atk-s0514a14:1719_13": "So rāhumukhā muttacando viya nāgabalo thāmasampanno khippameva nagaraṁ sampāpuṇi.",
  "atk-s0514a14:1719_14": "Senāpissa “sutasomo rājā paṇḍito madhuradhammakathiko ekaṁ dve kathā kathetuṁ labhanto porisādaṁ dametvā sīhamukhā muttamattavāraṇo viya āgamissati,",
  "atk-s0514a14:1719_15": "‘ime rājānaṁ porisādassa datvā āgatā’ti mahājano garahissatī”ti cintetvā bahinagareyeva khandhāvāraṁ",
  "atk-s0514a14:1719_16": "katvā ṭhitā taṁ dūratova āgacchantaṁ disvā paccuggantvā vanditvā “kacci, mahārāja,",
  "atk-s0514a14:1719_17": "porisādena kilamito”ti paṭisanthāraṁ katvā “porisādena mayhaṁ mātāpitūhipi dukkaraṁ kataṁ,",
  "atk-s0514a14:1719_18": "tathārūpo nāma caṇḍo sāhasiko porisādo mama dhammakathaṁ sutvā maṁ vissajjesī”ti vutte rājānaṁ alaṅkaritvā",
  "atk-s0514a14:1719_19": "hatthikkhandhaṁ āropetvā parivāretvā nagaraṁ pāvisi.",
  "atk-s0514a14:1719_20": "Taṁ disvā sabbe nāgarā tussiṁsu.",
  "atk-s0514a14:1720_0": "Sopi dhammagarutāya dhammasoṇḍatāya mātāpitaro adisvāva “pacchāpi ne passissāmī”ti rājanivesanaṁ pavisitvā",
  "atk-s0514a14:1720_1": "rājāsane nisīditvā brāhmaṇaṁ pakkosāpetvā massukammādīnissa āṇāpetvā taṁ kappitakesamassuṁ nhātānulittaṁ",
  "atk-s0514a14:1720_2": "vatthālaṅkārapaṭimaṇḍitaṁ katvā ānetvā dassitakāle sayaṁ pacchā nhatvā tassa attano bhojanaṁ dāpetvā",
  "atk-s0514a14:1720_3": "tasmiṁ bhutte sayaṁ bhuñjitvā taṁ mahārahe pallaṅke nisīdāpetvā dhammagarukatāya assa gandhamālādīhi",
  "atk-s0514a14:1720_4": "pūjaṁ katvā sayaṁ nīce āsane nisīditvā “tumhehi mayhaṁ ābhatā satārahā gāthā suṇoma ācariyā”ti yāci.",
  "atk-s0514a14:1720_5": "Tamatthaṁ dīpento satthā gāthamāha –",
  "atk-s0514a14:1721_0": "410.",
  "atk-s0514a14:1722_0": "“Mutto ca so porisādassa hatthā, gantvāna taṁ brāhmaṇaṁ etadavoca;",
  "atk-s0514a14:1723_0": "Suṇomi gāthāyo satārahāyo, yā me sutā assu hitāya brahme”ti.",
  "atk-s0514a14:1724_0": "Tattha etadavocāti etaṁ avoca.",
  "atk-s0514a14:1725_0": "Atha brāhmaṇo bodhisattena yācitakāle gandhehi hatthe ubbaṭṭetvā pasibbakā manoramaṁ potthakaṁ nīharitvā ubhohi hatthehi gahetvā “tena hi, mahārāja,",
  "atk-s0514a14:1725_1": "kassapadasabalena desitā rāgamadādinimmadanā amatamahānibbānasampāpikā catasso satārahā gāthāyo suṇohī”ti vatvā potthakaṁ olokento āha –",
  "atk-s0514a14:1726_0": "411.",
  "atk-s0514a14:1727_0": "“Sakideva sutasoma, sabbhi hoti samāgamo;",
  "atk-s0514a14:1728_0": "Sā naṁ saṅgati pāleti, nāsabbhi bahu saṅgamo.",
  "atk-s0514a14:1729_0": "412.",
  "atk-s0514a14:1730_0": "“Sabbhireva samāsetha, sabbhi kubbetha santhavaṁ;",
  "atk-s0514a14:1731_0": "Sataṁ saddhammamaññāya, seyyo hoti na pāpiyo.",
  "atk-s0514a14:1732_0": "413.",
  "atk-s0514a14:1733_0": "“Jīranti ve rājarathā sucittā, atho sarīrampi jaraṁ upeti;",
  "atk-s0514a14:1734_0": "Satañca dhammo na jaraṁ upeti, santo have sabbhi pavedayanti.",
  "atk-s0514a14:1735_0": "414.",
  "atk-s0514a14:1736_0": "“Nabhañca dūre pathavī ca dūre, pāraṁ samuddassa tadāhu dūre;",
  "atk-s0514a14:1737_0": "Tato have dūrataraṁ vadanti, satañca dhammo asatañca rājā”ti.",
  "atk-s0514a14:1738_0": "Tattha sakidevāti ekavārameva.",
  "atk-s0514a14:1738_1": "Sabbhīti sappurisehi.",
  "atk-s0514a14:1738_2": "Sā nanti sā sabbhi sappurisehi saṅgati samāgamo ekavāraṁ pavattopi taṁ puggalaṁ pāleti rakkhati.",
  "atk-s0514a14:1738_3": "Nāsabbhīti asappurisehi pana bahu sucirampi kato saṅgamo ekaṭṭhāne nivāso na pāleti,",
  "atk-s0514a14:1738_4": "na thāvaro hotīti attho.",
  "atk-s0514a14:1738_5": "Samāsethāti saddhiṁ nisīdeyya,",
  "atk-s0514a14:1738_6": "sabbepi iriyāpathe paṇḍiteheva saddhiṁ pavatteyyāti attho.",
  "atk-s0514a14:1738_7": "Santhavanti mittasanthavaṁ.",
  "atk-s0514a14:1738_8": "Sataṁ saddhammanti paṇḍitānaṁ buddhādīnaṁ sattatiṁsabodhipakkhiyadhammasaṅkhātaṁ saddhammaṁ.",
  "atk-s0514a14:1738_9": "Seyyoti etaṁ dhammaṁ ñatvā vaḍḍhiyeva hoti,",
  "atk-s0514a14:1738_10": "hāni nāma natthīti attho.",
  "atk-s0514a14:1738_11": "Rājarathāti rājūnaṁ ārohanīyarathā.",
  "atk-s0514a14:1738_12": "Sucittāti suparikammakatā.",
  "atk-s0514a14:1738_13": "Sabbhi pavedayantīti buddhādayo santo “sabbhī”ti saṅkhaṁ gataṁ sobhanaṁ uttamaṁ nibbānaṁ pavedenti thomenti,",
  "atk-s0514a14:1738_14": "so nibbānasaṅkhāto sataṁ dhammo jaraṁ na upeti na jīrati.",
  "atk-s0514a14:1738_15": "Nabhanti ākāso.",
  "atk-s0514a14:1738_16": "Dūreti pathavī hi sappatiṭṭhā sagahaṇā,",
  "atk-s0514a14:1738_17": "ākāso nirālambo appatiṭṭho,",
  "atk-s0514a14:1738_18": "iti ubho ete ekābaddhāpi visaṁyogaṭṭhena anupalittaṭṭhena ca dūre nāma honti.",
  "atk-s0514a14:1738_19": "Pāranti orimatīrato paratīraṁ.",
  "atk-s0514a14:1738_20": "Tadāhūti taṁ āhu.",
  "atk-s0514a14:1739_0": "Iti brāhmaṇo catasso satārahā gāthā kassapadasabalena desitaniyāmena desetvā tuṇhī ahosi.",
  "atk-s0514a14:1739_1": "Taṁ sutvā mahāsatto “sapphalaṁ vata me āgamana”nti tuṭṭhacitto hutvā “imā gāthā neva sāvakabhāsitā,",
  "atk-s0514a14:1739_2": "na isibhāsitā,",
  "atk-s0514a14:1739_3": "na kenaci bhāsitā,",
  "atk-s0514a14:1739_4": "sabbaññunāva bhāsitā,",
  "atk-s0514a14:1739_5": "kiṁ nu kho agghantī”ti cintetvā “imāsaṁ sakalampi cakkavāḷaṁ yāva brahmalokā sattaratanapuṇṇaṁ katvā dadamānopi neva anucchavikaṁ kātuṁ sakkoti,",
  "atk-s0514a14:1739_6": "ahaṁ kho panassa tiyojanasate kururaṭṭhe sattayojanike indapatthanagare rajjaṁ dātuṁ pahomi,",
  "atk-s0514a14:1739_7": "atthi nu khvassa rajjaṁ kāretuṁ bhāgya”nti aṅgavijjānubhāvena olokento nāddasa.",
  "atk-s0514a14:1739_8": "Tato senāpatiṭṭhānādīni olokento ekagāmabhojakamattassapi bhāgyaṁ adisvā dhanalābhassa olokento koṭidhanato",
  "atk-s0514a14:1739_9": "paṭṭhāya oloketvā catunnaṁyeva kahāpaṇasahassānaṁ bhāgyaṁ disvā “ettakena naṁ pūjessāmī”ti catasso sahassatthavikā dāpetvā, “ācariya,",
  "atk-s0514a14:1739_10": "tumhe aññesaṁ khattiyānaṁ imā gāthā desetvā kittakaṁ dhanaṁ labhathā”ti pucchati.",
  "atk-s0514a14:1739_11": "“Ekekāya gāthāya sataṁ sataṁ, mahārāja,",
  "atk-s0514a14:1739_12": "teneva tā satārahā nāma jātā”ti.",
  "atk-s0514a14:1739_13": "Atha naṁ mahāsatto, “ācariya,",
  "atk-s0514a14:1739_14": "tvaṁ attanā gahetvā vikkeyyabhaṇḍassa agghampi na jānāsi,",
  "atk-s0514a14:1739_15": "ito paṭṭhāya ekekā gāthā sahassārahā nāma hontū”ti vatvā gāthamāha –",
  "atk-s0514a14:1740_0": "415.",
  "atk-s0514a14:1741_0": "“Sahassiyā imā gāthā, nahimā gāthā satārahā;",
  "atk-s0514a14:1742_0": "Cattāri tvaṁ sahassāni, khippaṁ gaṇhāhi brāhmaṇā”ti.",
  "atk-s0514a14:1743_0": "Tassattho – brāhmaṇa,",
  "atk-s0514a14:1743_1": "imā gāthā sahassiyā sahassārahā,",
  "atk-s0514a14:1743_2": "imā gāthā satārahā na hi hontu, brāhmaṇa,",
  "atk-s0514a14:1743_3": "tvaṁ cattāri sahassāni khippaṁ gaṇhāti.",
  "atk-s0514a14:1744_0": "Athassa ekaṁ sukhayānakaṁ datvā “brāhmaṇaṁ sotthinā gehaṁ sampāpethā”ti purise āṇāpetvā taṁ uyyojesi.",
  "atk-s0514a14:1744_1": "Tasmiṁ khaṇe “sutasomaraññā satārahā gāthā sahassārahā katvā pūjitā sādhu sādhū”ti mahāsādhukārasaddo ahosi.",
  "atk-s0514a14:1744_2": "Tassa mātāpitaro taṁ saddaṁ sutvā “kiṁ saddo nāmesā”ti pucchitvā yathābhūtaṁ sutvā attano dhanalobhatāya mahāsattassa kujjhiṁsu.",
  "atk-s0514a14:1744_3": "Sopi brāhmaṇaṁ uyyojetvā tesaṁ santikaṁ gantvā vanditvā aṭṭhāsi.",
  "atk-s0514a14:1744_4": "Athassa pitā “kathaṁ, tāta,",
  "atk-s0514a14:1744_5": "evarūpassa sāhasikassa corassa hatthato muttosī”ti paṭisanthāramattampi akatvā attano dhanalobhatāya “saccaṁ kira, tāta,",
  "atk-s0514a14:1744_6": "tayā catasso gāthā sutvā cattāri sahassāni dinnānī”ti pucchitvā “sacca”nti vutte gāthamāha –",
  "atk-s0514a14:1745_0": "416.",
  "atk-s0514a14:1746_0": "“Āsītiyā nāvutiyā ca gāthā, satārahā cāpi bhaveyya gāthā;",
  "atk-s0514a14:1747_0": "Paccattameva sutasoma jānahi, sahassiyā nāma kā atthi gāthā”ti.",
  "atk-s0514a14:1748_0": "Tassattho –",
  "atk-s0514a14:1748_1": "gāthā nāma, tāta,",
  "atk-s0514a14:1748_2": "āsītiyā ca nāvutiyā ca satārahā cāpi bhaveyya,",
  "atk-s0514a14:1748_3": "paccattameva attanāva jānāhi,",
  "atk-s0514a14:1748_4": "sahassārahā nāma gāthā kā kassa santike atthīti.",
  "atk-s0514a14:1749_0": "Atha naṁ mahāsatto “nāhaṁ, tāta, dhanena vuddhiṁ icchāmi, sutena pana icchāmī”ti saññāpento āha –",
  "atk-s0514a14:1750_0": "417.",
  "atk-s0514a14:1751_0": "“Icchāmi vohaṁ sutavuddhimattano, santoti maṁ sappurisā bhajeyyuṁ;",
  "atk-s0514a14:1752_0": "Ahaṁ savantīhi mahodadhīva, na hi tāta tappāmi subhāsitena.",
  "atk-s0514a14:1753_0": "418.",
  "atk-s0514a14:1754_0": "“Aggi yathā tiṇakaṭṭhaṁ dahanto, na kappatī sāgarova nadībhi;",
  "atk-s0514a14:1755_0": "Evampi te paṇḍitā rājaseṭṭha, sutvā na tappanti subhāsitena.",
  "atk-s0514a14:1756_0": "419.",
  "atk-s0514a14:1757_0": "“Sakassa dāsassa yadā suṇomi, gāthaṁ ahaṁ atthavatiṁ janinda;",
  "atk-s0514a14:1758_0": "Tameva sakkacca nisāmayāmi, na hi tāta dhammesu mamatthi tittī”ti.",
  "atk-s0514a14:1759_0": "Tattha voti nipātamattaṁ.",
  "atk-s0514a14:1759_1": "“Santo”ti ete ca maṁ bhajeyyuṁ iti icchāmi.",
  "atk-s0514a14:1759_2": "Savantīhīti nadīhi.",
  "atk-s0514a14:1759_3": "Sakassāti tiṭṭhatu, nanda, brāhmaṇo,",
  "atk-s0514a14:1759_4": "yadā ahaṁ attano dāsassapi santike suṇomi, tāta,",
  "atk-s0514a14:1759_5": "dhammesu mama titti na hi atthīti.",
  "atk-s0514a14:1760_0": "Evañca pana vatvā “mā maṁ, tāta,",
  "atk-s0514a14:1760_1": "dhanahetu paribhāsasi,",
  "atk-s0514a14:1760_2": "ahaṁ dhammaṁ sutvā āgamissāmī”ti sapathaṁ katvā āgato,",
  "atk-s0514a14:1760_3": "idānāhaṁ porisādassa santikaṁ gamissāmi,",
  "atk-s0514a14:1760_4": "idaṁ te rajjaṁ gaṇhathā”ti rajjaṁ niyyādento gāthamāha –",
  "atk-s0514a14:1761_0": "420.",
  "atk-s0514a14:1762_0": "“Idaṁ te raṭṭhaṁ sadhanaṁ sayoggaṁ, sakāyuraṁ sabbakāmūpapannaṁ;",
  "atk-s0514a14:1763_0": "Kiṁ kāmahetu paribhāsasi maṁ, gacchāmahaṁ porisādassa ñatte”ti.",
  "atk-s0514a14:1764_0": "Tattha ñatteti santike.",
  "atk-s0514a14:1765_0": "Tasmiṁ samaye piturañño hadayaṁ uṇhaṁ ahosi. So,",
  "atk-s0514a14:1765_1": "“tāta sutasoma,",
  "atk-s0514a14:1765_2": "kiṁ nāmetaṁ kathesi,",
  "atk-s0514a14:1765_3": "mayaṁ caturaṅginiyā senāya coraṁ gahessāmā”ti vatvā gāthamāha –",
  "atk-s0514a14:1766_0": "421.",
  "atk-s0514a14:1767_0": "“Attānurakkhāya bhavanti hete, hatthārohā rathikā pattikā ca;",
  "atk-s0514a14:1768_0": "Assārohā ye ca dhanuggahāse, senaṁ payuñjāma hanāma sattu”nti.",
  "atk-s0514a14:1769_0": "Tattha hanāmāti sace evaṁ payojitā senā taṁ gahetuṁ na sakkonti,",
  "atk-s0514a14:1769_1": "atha naṁ sakalaraṭṭhavāsino gahetvā gantvā hanāma sattuṁ,",
  "atk-s0514a14:1769_2": "mārema taṁ amhākaṁ paccāmittanti attho.",
  "atk-s0514a14:1770_0": "Atha naṁ mātāpitaro assupuṇṇamukhā rodamānā vilapantā, “tāta,",
  "atk-s0514a14:1770_1": "mā gaccha,",
  "atk-s0514a14:1770_2": "gantuṁ na labbhā”ti yāciṁsu.",
  "atk-s0514a14:1770_3": "Soḷasasahassā nāṭakitthiyopi sesaparijanopi “amhe anāthe katvā kuhiṁ gacchasi,",
  "atk-s0514a14:1770_4": "devā”ti parideviṁsu.",
  "atk-s0514a14:1770_5": "Sakalanagare koci sakabhāvena saṇṭhātuṁ asakkonto “sutasomo porisādassa kira paṭiññaṁ datvā āgato,",
  "atk-s0514a14:1770_6": "idāni catasso satārahā gāthā sutvā dhammakathikassa sakkāraṁ katvā mātāpitaro vanditvā punapi kira corassa",
  "atk-s0514a14:1770_7": "santikaṁ gamissatī”ti sakalanagaraṁ ekakolāhalaṁ ahosi.",
  "atk-s0514a14:1770_8": "Sopi mātāpitūnaṁ vacanaṁ sutvā gāthamāha –",
  "atk-s0514a14:1771_0": "422.",
  "atk-s0514a14:1772_0": "“Sudukkaraṁ porisādo akāsi, jīvaṁ gahetvāna avassajī maṁ;",
  "atk-s0514a14:1773_0": "Taṁ tādisaṁ pubbakiccaṁ saranto, dubbhe ahaṁ tassa kathaṁ janindā”ti.",
  "atk-s0514a14:1774_0": "Tattha jīvaṁ gahetvānāti jīvaggāhaṁ gahetvā.",
  "atk-s0514a14:1774_1": "Taṁ tādisanti taṁ tena kataṁ tathārūpaṁ.",
  "atk-s0514a14:1774_2": "Pubbakiccanti purimaṁ upakāraṁ.",
  "atk-s0514a14:1774_3": "Janindāti pitaraṁ ālapati.",
  "atk-s0514a14:1775_0": "So mātāpitaro assāsetvā,",
  "atk-s0514a14:1775_1": "“amma tātā,",
  "atk-s0514a14:1775_2": "tumhe mayhaṁ mā cintayittha,",
  "atk-s0514a14:1775_3": "katakalyāṇo ahaṁ,",
  "atk-s0514a14:1775_4": "mama chakāmassaggissariyaṁ na dullabha”nti mātāpitaro vanditvā āpucchitvā sesajanaṁ anusāsitvā pakkāmi.",
  "atk-s0514a14:1775_5": "Tamatthaṁ pakāsento satthā āha –",
  "atk-s0514a14:1776_0": "423.",
  "atk-s0514a14:1777_0": "“Vanditvā so pitaraṁ mātarañca, anusāsitvā negamañca balañca;",
  "atk-s0514a14:1778_0": "Saccavādī saccānurakkhamāno, agamāsi so yattha porisādo”ti.",
  "atk-s0514a14:1779_0": "Tattha saccānurakkhamānoti saccaṁ anurakkhamāno.",
  "atk-s0514a14:1779_1": "Agamāsīti taṁ rattiṁ nivesaneyeva vasitvā punadivase aruṇuggamanavelāya mātāpitaro vanditvā āpucchitvā",
  "atk-s0514a14:1779_2": "sesajanaṁ anusāsitvā assumukhena nānappakāraṁ paridevantena itthāgārādinā mahājanena anugato nagarā nikkhamma",
  "atk-s0514a14:1779_3": "taṁ janaṁ nivattetuṁ asakkonto mahāmagge daṇḍakena tiriyaṁ lekhaṁ kaḍḍhitvā “sace mayi sineho atthi,",
  "atk-s0514a14:1779_4": "imaṁ mā atikkamiṁsū”ti āha.",
  "atk-s0514a14:1779_5": "Mahājano sīlavato tejavantassa āṇaṁ atikkamituṁ asakkonto mahāsaddena paridevamāno taṁ sīhavijambhitena",
  "atk-s0514a14:1779_6": "gacchantaṁ oloketvā tasmiṁ dassanūpacāraṁ atikkante ekaravaṁ ravanto nagaraṁ pāvisi.",
  "atk-s0514a14:1779_7": "Sopi āgatamaggeneva tassa santikaṁ gato.",
  "atk-s0514a14:1779_8": "Tena vuttaṁ “agamāsi so yattha porisādo”ti.",
  "atk-s0514a14:1780_0": "Tato porisādo cintesi –",
  "atk-s0514a14:1780_1": "“sace mama sahāyo sutasomo āgantukāmo,",
  "atk-s0514a14:1780_2": "āgacchatu,",
  "atk-s0514a14:1780_3": "anāgantukāmo,",
  "atk-s0514a14:1780_4": "anāgacchatu,",
  "atk-s0514a14:1780_5": "rukkhadevatā yaṁ mayhaṁ icchati,",
  "atk-s0514a14:1780_6": "taṁ karotu,",
  "atk-s0514a14:1780_7": "ime rājāno māretvā pañcamadhuramaṁsena balikammaṁ karissāmī”ti citakaṁ katvā aggiṁ jāletvā “aṅgārarāsi",
  "atk-s0514a14:1780_8": "tāva hotū”ti tassa sūle tacchantassa nisinnakāle sutasomo āgato.",
  "atk-s0514a14:1780_9": "Atha naṁ porisādo disvā tuṭṭhacitto, “samma,",
  "atk-s0514a14:1780_10": "gantvā kattabbakiccaṁ te kata”nti pucchi.",
  "atk-s0514a14:1780_11": "Mahāsatto,",
  "atk-s0514a14:1780_12": "“āma mahārāja,",
  "atk-s0514a14:1780_13": "kassapadasabalena desitā gāthā me sutā,",
  "atk-s0514a14:1780_14": "dhammakathikassa ca sakkāro kato,",
  "atk-s0514a14:1780_15": "tasmā gantvā kattabbakiccaṁ kataṁ nāma hotī”ti dassetuṁ gāthamāha –",
  "atk-s0514a14:1781_0": "424.",
  "atk-s0514a14:1782_0": "“Kato mayā saṅgaro brāhmaṇena, raṭṭhe sake issariye ṭhitena;",
  "atk-s0514a14:1783_0": "Taṁ saṅgaraṁ brāhmaṇasappadāya, saccānurakkhī punarāgatosmi;",
  "atk-s0514a14:1784_0": "Yajassu yaññaṁ khāda maṁ porisādā”ti.",
  "atk-s0514a14:1785_0": "Tattha yajassūti maṁ māretvā devatāya vā yaññaṁ yajassu, maṁsaṁ vā me khādāhīti attho.",
  "atk-s0514a14:1786_0": "Taṁ sutvā porisādo “ayaṁ rājā na bhāyati,",
  "atk-s0514a14:1786_1": "vigatamaraṇabhayo hutvā katheti,",
  "atk-s0514a14:1786_2": "kissa nu kho esa ānubhāvo”ti cintetvā “aññaṁ natthi,",
  "atk-s0514a14:1786_3": "ayaṁ ‘kassapadasabalena desitā gāthā me sutā’ti vadati,",
  "atk-s0514a14:1786_4": "tāsaṁ etena āsubhāvena bhavitabbaṁ,",
  "atk-s0514a14:1786_5": "ahampi taṁ kathāpetvā tā gāthāyo sossāmi,",
  "atk-s0514a14:1786_6": "evaṁ ahampi nibbhayo bhavissāmī”ti sanniṭṭhānaṁ katvā gāthamāha –",
  "atk-s0514a14:1787_0": "425.",
  "atk-s0514a14:1788_0": "“Na hāyate khāditaṁ mayhaṁ pacchā, citakā ayaṁ tāva sadhūmikāva;",
  "atk-s0514a14:1789_0": "Niddhūmake pacitaṁ sādhupakkaṁ, suṇomi gāthāyo satārahāyo”ti.",
  "atk-s0514a14:1790_0": "Tattha khāditanti khādanaṁ.",
  "atk-s0514a14:1790_1": "Taṁ khādanaṁ mayhaṁ pacchā vā pure vā na parihāyati,",
  "atk-s0514a14:1790_2": "pacchāpi hi tvaṁ mayā khāditabbova.",
  "atk-s0514a14:1790_3": "Niddhūmake pacitanti niddhūme nijjhāle aggimhi pakkamaṁsaṁ sādhupakkaṁ nāma hoti.",
  "atk-s0514a14:1791_0": "Taṁ sutvā mahāsatto “ayaṁ porisādo pāpadhammo,",
  "atk-s0514a14:1791_1": "imaṁ thokaṁ niggahetvā lajjāpetvā kathessāmī”ti cintetvā āha –",
  "atk-s0514a14:1792_0": "426.",
  "atk-s0514a14:1793_0": "“Adhammiko tvaṁ porisādakāsi, raṭṭhā ca bhaṭṭho udarassa hetu;",
  "atk-s0514a14:1794_0": "Dhammañcimā abhivadanti gāthā, dhammo ca adhammo ca kuhiṁ sameti.",
  "atk-s0514a14:1795_0": "427.",
  "atk-s0514a14:1796_0": "“Adhammikassa luddassa, niccaṁ lohitapāṇino;",
  "atk-s0514a14:1797_0": "Natthi saccaṁ kuto dhammo, kiṁ sutena karissasī”ti.",
  "atk-s0514a14:1798_0": "Tattha dhammañcimāti imā ca gāthā navalokuttaradhammaṁ abhivadanti.",
  "atk-s0514a14:1798_1": "Kuhiṁ sametīti kattha samāgacchati.",
  "atk-s0514a14:1798_2": "Dhammo hi sugatiṁ pāpeti nibbānaṁ vā,",
  "atk-s0514a14:1798_3": "adhammo duggatiṁ.",
  "atk-s0514a14:1798_4": "Kuto dhammoti vacīsaccamattampi natthi,",
  "atk-s0514a14:1798_5": "kuto dhammo.",
  "atk-s0514a14:1798_6": "Kiṁ sutenāti tvaṁ etena sutena kiṁ karissasi,",
  "atk-s0514a14:1798_7": "mattikābhājanaṁ viya hi sīhavasāya abhājanaṁ tvaṁ dhammassa.",
  "atk-s0514a14:1799_0": "So evaṁ kathitepi neva kujjhi. Kasmā?",
  "atk-s0514a14:1799_1": "Mahāsattassa mettābhāvanāya mahattena.",
  "atk-s0514a14:1799_2": "Atha naṁ “kiṁ pana samma sutasoma ahameva adhammiko”ti vatvā gāthamāha –",
  "atk-s0514a14:1800_0": "428.",
  "atk-s0514a14:1801_0": "“Yo maṁsahetu migavaṁ careyya, yo vā hane purisamattahetu;",
  "atk-s0514a14:1802_0": "Ubhopi te pecca samā bhavanti, kasmā no adhammikaṁ brūsi maṁ tva”nti.",
  "atk-s0514a14:1803_0": "Tattha kasmā noti ye jambudīpatale rājāno alaṅkatapaṭiyattā mahābalaparivārā rathavaragatā migavaṁ carantā tikhiṇehi sarehi mige vijjhitvā mārenti,",
  "atk-s0514a14:1803_1": "te avatvā kasmā tvaṁ maññeva adhammikanti vadati.",
  "atk-s0514a14:1803_2": "Yadi te niddosā,",
  "atk-s0514a14:1803_3": "ahampi niddoso evāti dīpeti.",
  "atk-s0514a14:1804_0": "Taṁ sutvā mahāsatto tassa laddhiṁ bhindanto gāthamāha –",
  "atk-s0514a14:1805_0": "429.",
  "atk-s0514a14:1806_0": "“Pañca pañca na khā bhakkhā, khattiyena pajānatā;",
  "atk-s0514a14:1807_0": "Abhakkhaṁ rāja bhakkhesi, tasmā adhammiko tuva”nti.",
  "atk-s0514a14:1808_0": "Tassattho –",
  "atk-s0514a14:1808_1": "samma porisāda,",
  "atk-s0514a14:1808_2": "khattiyena nāma khattiyadhammaṁ jānantena pañca pañca hatthiādayo daseva sattā maṁsavasena na khā bhakkhā na kho khāditabbayuttakā.",
  "atk-s0514a14:1808_3": "“Na kho”tveva vā pāṭho.",
  "atk-s0514a14:1808_4": "Aparo nayo khattiyena khattiyadhammaṁ jānantena pañcanakhesu sattesu sasako, sallako, godhā,",
  "atk-s0514a14:1808_5": "kapi kummoti ime pañceva sattā bhakkhitabbayuttakā, na aññe,",
  "atk-s0514a14:1808_6": "tvaṁ pana abhakkhaṁ manussamaṁsaṁ bhakkhesi,",
  "atk-s0514a14:1808_7": "tena adhammikoti.",
  "atk-s0514a14:1809_0": "Iti so niggahaṁ patvā aññaṁ nissaraṇaṁ adisvā attano pāpaṁ paṭicchādento gāthamāha –",
  "atk-s0514a14:1810_0": "430.",
  "atk-s0514a14:1811_0": "“Mutto tuvaṁ porisādassa hatthā, gantvā sakaṁ mandiraṁ kāmakāmī;",
  "atk-s0514a14:1812_0": "Amittahatthaṁ punarāgatosi, na khattadhamme kusalosi rājā”ti.",
  "atk-s0514a14:1813_0": "Tattha na khattadhammeti tvaṁ khattiyadhammasaṅkhāte nītisatthe na kusalosi,",
  "atk-s0514a14:1813_1": "attano atthānatthaṁ na jānāsi,",
  "atk-s0514a14:1813_2": "akāraṇeneva te loke paṇḍitoti kitti patthaṭā,",
  "atk-s0514a14:1813_3": "ahaṁ pana te paṇḍitabhāvaṁ na passāmi na jānāmi,",
  "atk-s0514a14:1813_4": "atibālosīhi vadati.",
  "atk-s0514a14:1814_0": "Atha naṁ mahāsatto, “samma,",
  "atk-s0514a14:1814_1": "khattiyadhamme kusalena nāma mādiseneva bhavitabbaṁ.",
  "atk-s0514a14:1814_2": "Ahañhi taṁ jānāmi,",
  "atk-s0514a14:1814_3": "na pana tadatthāya paṭipajjāmī”ti vatvā gāthamāha –",
  "atk-s0514a14:1815_0": "431.",
  "atk-s0514a14:1816_0": "“Ye khattadhamme kusalā bhavanti, pāyena te nerayikā bhavanti;",
  "atk-s0514a14:1817_0": "Tasmā ahaṁ khattadhammaṁ pahāya, saccānurakkhī punarāgatosmi;",
  "atk-s0514a14:1818_0": "Yajassu yaññaṁ khāda maṁ porisādā”ti.",
  "atk-s0514a14:1819_0": "Tattha kusalāti tadatthāya paṭipajjanakusalā.",
  "atk-s0514a14:1819_1": "Pāyenāti yebhuyyena nerayikā.",
  "atk-s0514a14:1819_2": "Ye pana tattha na nibbattanti,",
  "atk-s0514a14:1819_3": "te sesāpāyesu nibbattanti.",
  "atk-s0514a14:1820_0": "Porisādo āha –",
  "atk-s0514a14:1821_0": "432.",
  "atk-s0514a14:1822_0": "“Pāsādavāsā pathavīgavāssā, kāmitthiyo kāsikacandanañca;",
  "atk-s0514a14:1823_0": "Sabbaṁ tahiṁ labhasi sāmitāya, saccena kiṁ passasi ānisaṁsa”nti.",
  "atk-s0514a14:1824_0": "Tattha pāsādavāsāti,",
  "atk-s0514a14:1824_1": "samma sutasoma,",
  "atk-s0514a14:1824_2": "tava tiṇṇaṁ utūnaṁ anucchavikā dibbavimānakappā tayo nivāsapāsādā.",
  "atk-s0514a14:1824_3": "Pathavīgavāssāti pathavī ca gāvo ca assā ca bahū.",
  "atk-s0514a14:1824_4": "Kāmitthiyoti kāmavatthubhūtā itthiyo.",
  "atk-s0514a14:1824_5": "Kāsikacandanañcāti kāsikavatthañca lohitacandanañca.",
  "atk-s0514a14:1824_6": "Sabbaṁ tahinti etañca aññañca upabhogaparibhogaṁ sabbaṁ tvaṁ tahiṁ attano nagare sāmitāya labhasi,",
  "atk-s0514a14:1824_7": "sāmī hutvā yathā icchasi,",
  "atk-s0514a14:1824_8": "tathā paribhuñjituṁ labhati,",
  "atk-s0514a14:1824_9": "so tvaṁ sabbametaṁ pahāya saccānurakkhī idhāgacchanto saccena kiṁ ānisaṁsaṁ passasīti.",
  "atk-s0514a14:1825_0": "Bodhisatto āha –",
  "atk-s0514a14:1826_0": "433.",
  "atk-s0514a14:1827_0": "“Ye kecime atthi rasā pathabyā, saccaṁ tesaṁ sādutaraṁ rasānaṁ;",
  "atk-s0514a14:1828_0": "Sacce ṭhitā samaṇabrāhmaṇā ca, taranti jātimaraṇassa pāra”nti.",
  "atk-s0514a14:1829_0": "Tattha sādutaranti yasmā sabbepi rasā sattānaṁ saccakāleyeva paṇītā madhurā honti,",
  "atk-s0514a14:1829_1": "tasmā saccaṁ tesaṁ sādutaraṁ rasānaṁ,",
  "atk-s0514a14:1829_2": "yasmā vā viratisaccavacīsacce ṭhitā jātimaraṇasaṅkhātassa tebhūmakavaṭṭassa pāraṁ amatamahānibbānaṁ taranti pāpuṇanti,",
  "atk-s0514a14:1829_3": "tasmāpi taṁ sādutaranti.",
  "atk-s0514a14:1830_0": "Evamassa mahāsatto sacce ānisaṁsaṁ kathesi.",
  "atk-s0514a14:1830_1": "Tato porisādo vikasitapadumapuṇṇacandasassirikamevassa mukhaṁ oloketvā “ayaṁ sutasomo aṅgāracitakaṁ mañca sūlaṁ tacchantaṁ passati,",
  "atk-s0514a14:1830_2": "cittutrāsamattampissa natthi,",
  "atk-s0514a14:1830_3": "kiṁ nu kho esa satārahagāthānaṁ ānubhāvo,",
  "atk-s0514a14:1830_4": "udāhu saccassa,",
  "atk-s0514a14:1830_5": "aññasseva vā kassacī”ti cintetvā “pucchissāmi tāva na”nti pucchanto gāthamāha –",
  "atk-s0514a14:1831_0": "434.",
  "atk-s0514a14:1832_0": "“Mutto tuvaṁ porisādassa hatthā, gantvā sakaṁ mandiraṁ kāmakāmī;",
  "atk-s0514a14:1833_0": "Amittahatthaṁ punarāgatosi, na hi nūna te maraṇabhayaṁ janinda;",
  "atk-s0514a14:1834_0": "Alīnacitto asi saccavādī”ti.",
  "atk-s0514a14:1835_0": "Mahāsattopissa ācikkhanto āha –",
  "atk-s0514a14:1836_0": "435.",
  "atk-s0514a14:1837_0": "“Katā me kalyāṇā anekarūpā, yaññā yiṭṭhā ye vipulā pasatthā;",
  "atk-s0514a14:1838_0": "Visodhito paralokassa maggo, dhamme ṭhito ko maraṇassa bhāye.",
  "atk-s0514a14:1839_0": "436.",
  "atk-s0514a14:1840_0": "“Katā me kalyāṇā anekarūpā, yaññā yiṭṭhā ye vipulā pasatthā;",
  "atk-s0514a14:1841_0": "Anānutappaṁ paralokaṁ gamissaṁ, yajassu yaññaṁ ada maṁ porisāda.",
  "atk-s0514a14:1842_0": "437.",
  "atk-s0514a14:1843_0": "“Pitā ca mātā ca upaṭṭhitā me, dhammena me issariyaṁ pasatthaṁ;",
  "atk-s0514a14:1844_0": "Visodhito paralokassa maggo, dhamme ṭhito ko maraṇassa bhāye.",
  "atk-s0514a14:1845_0": "438.",
  "atk-s0514a14:1846_0": "“Pitā ca mātā ca upaṭṭhitā me, dhammena me issariyaṁ pasatthaṁ;",
  "atk-s0514a14:1847_0": "Anānutappaṁ paralokaṁ gamissaṁ, yajassu yaññaṁ ada maṁ porisāda.",
  "atk-s0514a14:1848_0": "439.",
  "atk-s0514a14:1849_0": "“Ñātīsu mittesu katā me kārā, dhammena me issariyaṁ pasatthaṁ;",
  "atk-s0514a14:1850_0": "Visodhito paralokassa maggo, dhamme ṭhito ko maraṇassa bhāye.",
  "atk-s0514a14:1851_0": "440.",
  "atk-s0514a14:1852_0": "“Ñātīsu mittesu katā me kārā, dhammena me issariyaṁ pasatthaṁ;",
  "atk-s0514a14:1853_0": "Anānutappaṁ paralokaṁ gamissaṁ, yajassu yaññaṁ ada maṁ porisāda.",
  "atk-s0514a14:1854_0": "441.",
  "atk-s0514a14:1855_0": "“Dinnaṁ me dānaṁ bahudhā bahūnaṁ, santappitā samaṇabrāhmaṇā ca;",
  "atk-s0514a14:1856_0": "Visodhito paralokassa maggo, dhamme ṭhito ko maraṇassa bhāye.",
  "atk-s0514a14:1857_0": "442.",
  "atk-s0514a14:1858_0": "“Dinnaṁ me dānaṁ bahudhā bahūnaṁ, santappitā samaṇabrāhmaṇā ca;",
  "atk-s0514a14:1859_0": "Anānutappaṁ paralokaṁ gamissaṁ, yajassu yaññaṁ ada maṁ porisādā”ti.",
  "atk-s0514a14:1860_0": "Tattha kalyāṇāti kalyāṇakammā.",
  "atk-s0514a14:1860_1": "Anekarūpāti dānādivasena anekavidhā.",
  "atk-s0514a14:1860_2": "Yaññāti dasavidhadānavatthupariccāgavasena ativipulā paṇḍitehi pasatthā yaññāpi yiṭṭhā pavattitā.",
  "atk-s0514a14:1860_3": "Dhamme ṭhitoti evaṁ dhamme patiṭṭhito mādiso ko nāma maraṇassa bhāyeyya.",
  "atk-s0514a14:1860_4": "Anānutappanti anānutappamāno.",
  "atk-s0514a14:1860_5": "Dhammena me issariyaṁ pasatthanti dasavidhaṁ rājadhammaṁ akopetvā dhammeneva mayā rajjaṁ pasāsitaṁ.",
  "atk-s0514a14:1860_6": "Kārāti ñātīsu ñātikiccāni,",
  "atk-s0514a14:1860_7": "mittesu ca mittakiccāni.",
  "atk-s0514a14:1860_8": "Dānanti savatthukacetanā.",
  "atk-s0514a14:1860_9": "Bahudhāti bahūhi ākārehi.",
  "atk-s0514a14:1860_10": "Bahūnanti na pañcannaṁ,",
  "atk-s0514a14:1860_11": "na dasannaṁ,",
  "atk-s0514a14:1860_12": "satassapi sahassassapi satasahassassapi dinnameva.",
  "atk-s0514a14:1860_13": "Santappitāti gahitagahitabhājanāni pūretvā suṭṭhu tappitā.",
  "atk-s0514a14:1861_0": "Taṁ sutvā porisādo “ayaṁ sutasomamahārājā sappuriso ñāṇasampanno madhuradhammakathiko,",
  "atk-s0514a14:1861_1": "sacāhaṁ etaṁ khādeyyaṁ,",
  "atk-s0514a14:1861_2": "muddhā me sattadhā phaleyya,",
  "atk-s0514a14:1861_3": "pathavī vā pana me vivaraṁ dadeyyā”ti bhītatasito hutvā, “samma,",
  "atk-s0514a14:1861_4": "na tvaṁ mayā khāditabbarūpo”ti vatvā gāthamāha –",
  "atk-s0514a14:1862_0": "443.",
  "atk-s0514a14:1863_0": "“Visaṁ pajānaṁ puriso adeyya, āsīvisaṁ jalitamuggatejaṁ;",
  "atk-s0514a14:1864_0": "Muddhāpi tassa viphaleyya sattadhā, yo tādisaṁ saccavādiṁ adeyyā”ti.",
  "atk-s0514a14:1865_0": "Tattha visanti tattheva māraṇasamatthaṁ halāhalavisaṁ.",
  "atk-s0514a14:1865_1": "Jalitanti attano visatejena jalitaṁ teneva uggatejaṁ aggikkhandhaṁ viya carantaṁ āsīvisaṁ vā pana so gīvāya gaṇheyya.",
  "atk-s0514a14:1866_0": "Iti so mahāsattaṁ “halāhalavisasadiso tvaṁ,",
  "atk-s0514a14:1866_1": "ko taṁ khādissatī”ti vatvā gāthā sotukāmo taṁ yācitvā tena dhammagāravajananatthaṁ “evarūpānaṁ anavajjagāthānaṁ",
  "atk-s0514a14:1866_2": "tvaṁ abhājana”nti paṭikkhittopi “sakalajambudīpe iminā sadiso paṇḍito natthi,",
  "atk-s0514a14:1866_3": "ayaṁ mama hatthā muccitvā gantvā tā gāthā sutvā dhammakathikassa sakkāraṁ katvā nalāṭena maccuṁ ādāya punāgato,",
  "atk-s0514a14:1866_4": "ativiya sādhurūpā gāthā bhavissantī”ti suṭṭhutaraṁ sañjātadhammassavanādaro hutvā taṁ yācanto gāthamāha –",
  "atk-s0514a14:1867_0": "444.",
  "atk-s0514a14:1868_0": "“Sutvā dhammaṁ vijānanti, narā kalyāṇapāpakaṁ;",
  "atk-s0514a14:1869_0": "Api gāthā suṇitvāna, dhamme me ramate mano”ti.",
  "atk-s0514a14:1870_0": "Tassattho –",
  "atk-s0514a14:1870_1": "“samma sutasoma,",
  "atk-s0514a14:1870_2": "narā nāma dhammaṁ sutvā kalyāṇampi pāpakampi jānanti,",
  "atk-s0514a14:1870_3": "appeva nāma tā gāthā sutvā mamapi kusalakammapathadhamme mano rameyyā”ti.",
  "atk-s0514a14:1871_0": "Atha mahāsatto “sotukāmo dāni porisādo,",
  "atk-s0514a14:1871_1": "kathessāmī”ti cintetvā “tena hi, samma,",
  "atk-s0514a14:1871_2": "sādhukaṁ suṇāhī”ti taṁ ohitasotaṁ katvā nandabrāhmaṇena kathitaniyāmeneva gāthānaṁ thutiṁ katvā chasu",
  "atk-s0514a14:1871_3": "kāmāvacaradevesu ekakolāhalaṁ katvā devatāsu sādhukāraṁ dadamānāsu porisādassa dhammaṁ kathesi –",
  "atk-s0514a14:1872_0": "445.",
  "atk-s0514a14:1873_0": "“Sakideva mahārāja, sabbhi hoti samāgamo;",
  "atk-s0514a14:1874_0": "Sā naṁ saṅgati pāleti, nāsabbhi bahu saṅgamo.",
  "atk-s0514a14:1875_0": "446.",
  "atk-s0514a14:1876_0": "“Sabbhireva samāsetha, sabbhi kubbetha santhavaṁ;",
  "atk-s0514a14:1877_0": "Sataṁ sandhammamaññāya, seyyo hoti na pāpiyo.",
  "atk-s0514a14:1878_0": "447.",
  "atk-s0514a14:1879_0": "“Jīranti ve rājarathā sucittā, atho sarīrampi jaraṁ upeti;",
  "atk-s0514a14:1880_0": "Satañca dhammo na jaraṁ upeti, santo have sabbhi pavedayanti.",
  "atk-s0514a14:1881_0": "448.",
  "atk-s0514a14:1882_0": "“Nabhañca dūre pathavī ca dūre, pāraṁ samuddassa tadāhu dūre;",
  "atk-s0514a14:1883_0": "Tato have dūrataraṁ vadanti, satañca dhammo asatañca rājā”ti.",
  "atk-s0514a14:1884_0": "Tassa tena sukathitattā ceva attano paṇḍitabhāvena ca tā gāthā sabbaññubuddhakathitā viyāti cintentassa sakalasarīraṁ pañcavaṇṇāya pītiyā paripūri,",
  "atk-s0514a14:1884_1": "bodhisatte muducittaṁ ahosi,",
  "atk-s0514a14:1884_2": "setacchattadāyakaṁ pitaraṁ viya naṁ amaññi.",
  "atk-s0514a14:1884_3": "So “ahaṁ sutasomassa dātabbaṁ kiñci hiraññasuvaṇṇaṁ na passāmi,",
  "atk-s0514a14:1884_4": "ekekāya panassa gāthāya ekekaṁ varaṁ dassāmī”ti cintetvā gāthamāha –",
  "atk-s0514a14:1885_0": "449.",
  "atk-s0514a14:1886_0": "“Gāthā imā atthavatī subyañjanā, subhāsitā tuyha janinda sutvā;",
  "atk-s0514a14:1887_0": "Ānandi vitto sumano patīto, cattāri te samma vare dadāmī”ti.",
  "atk-s0514a14:1888_0": "Tattha ānandīti ānandajāto. Sesāni tasseva vevacanāni. Cattāropi hete tuṭṭhākārā eva.",
  "atk-s0514a14:1889_0": "Atha naṁ mahāsatto “kiṁ nāma tvaṁ varaṁ dassasī”ti apasādento gāthamāha –",
  "atk-s0514a14:1890_0": "450.",
  "atk-s0514a14:1891_0": "“Yo nattano maraṇaṁ bujjhasi tuvaṁ, hitāhitaṁ vinipātañca saggaṁ;",
  "atk-s0514a14:1892_0": "Giddho rase duccarite niviṭṭho, kiṁ tvaṁ varaṁ dassasi pāpadhamma.",
  "atk-s0514a14:1893_0": "451.",
  "atk-s0514a14:1894_0": "“Ahañca taṁ ‘dehi vara’nti vajjaṁ, tvaṁ cāpi datvā na avākareyya;",
  "atk-s0514a14:1895_0": "Sandiṭṭhikaṁ kalahamimaṁ vivādaṁ, ko paṇḍito jānamupabbajeyyā”ti.",
  "atk-s0514a14:1896_0": "Tattha yoti yo tvaṁ “maraṇadhammohamasmī”ti attanopi maraṇaṁ na bujjhasi na jānāsi,",
  "atk-s0514a14:1896_1": "pāpakammameva karosi.",
  "atk-s0514a14:1896_2": "Hitāhitanti “idaṁ me kammaṁ hitaṁ,",
  "atk-s0514a14:1896_3": "idaṁ ahitaṁ,",
  "atk-s0514a14:1896_4": "idaṁ vinipātaṁ nessati,",
  "atk-s0514a14:1896_5": "idaṁ sagga”nti na jānāsi.",
  "atk-s0514a14:1896_6": "Raseti manussamaṁsarase.",
  "atk-s0514a14:1896_7": "Vajjanti vadeyyaṁ.",
  "atk-s0514a14:1896_8": "Na avākareyyāti vācāya datvā “dehi me vara”nti vuccamāno na avākareyyāsi na dadeyyāsi.",
  "atk-s0514a14:1896_9": "Upabbajeyyāti ko imaṁ kalahaṁ paṇḍito upagaccheyya.",
  "atk-s0514a14:1897_0": "Tato porisādo “nāyaṁ mayhaṁ saddahati, saddahāpessāmi na”nti gāthamāha –",
  "atk-s0514a14:1898_0": "452.",
  "atk-s0514a14:1899_0": "“Na taṁ varaṁ arahati jantu dātuṁ, yaṁ vāpi datvā na avākareyya;",
  "atk-s0514a14:1900_0": "Varassu samma avikampamāno, pāṇaṁ cajitvānapi dassamevā”ti.",
  "atk-s0514a14:1901_0": "Tattha avikampamānoti anolīyamāno.",
  "atk-s0514a14:1902_0": "Atha mahāsatto “ayaṁ ativiya sūro hutvā katheti,",
  "atk-s0514a14:1902_1": "karissati me vacanaṁ,",
  "atk-s0514a14:1902_2": "varaṁ gaṇhissāmi,",
  "atk-s0514a14:1902_3": "sace pana “manussamaṁsaṁ na khāditabba’nti paṭhamameva varaṁ vārayissaṁ,",
  "atk-s0514a14:1902_4": "ativiya kilamissati,",
  "atk-s0514a14:1902_5": "paṭhamaṁ aññe tayo vare gahetvā pacchā etaṁ gaṇhissāmī”ti cintetvā āha –",
  "atk-s0514a14:1903_0": "453.",
  "atk-s0514a14:1904_0": "“Ariyassa ariyena sameti sakhyaṁ, paññassa paññāṇavatā sameti;",
  "atk-s0514a14:1905_0": "Passeyya taṁ vassasataṁ arogaṁ, etaṁ varānaṁ paṭhamaṁ varāmī”ti.",
  "atk-s0514a14:1906_0": "Tattha ariyassāti ācāraariyassa.",
  "atk-s0514a14:1906_1": "Sakhyanti sakhidhammo mittadhammo.",
  "atk-s0514a14:1906_2": "Paññāṇavatāti ñāṇasampannena.",
  "atk-s0514a14:1906_3": "Sametīti gaṅgodakaṁ viya yamunodakena saṁsandati.",
  "atk-s0514a14:1906_4": "Dhātuso hi sattā saṁsandanti.",
  "atk-s0514a14:1906_5": "Passeyya tanti sutasomo porisādassa ciraṁ jīvitaṁ icchanto viya paṭhamaṁ attano jīvitavaraṁ yācati.",
  "atk-s0514a14:1906_6": "Paṇḍitassa hi “mama jīvitaṁ dehī”ti vattuṁ ayuttaṁ,",
  "atk-s0514a14:1906_7": "apica so ‘mayhameva esa ārogyaṁ icchatī’ti cintetvā tussissatīti evamāha.",
  "atk-s0514a14:1907_0": "Sopi taṁ sutvāva “ayaṁ issariyā dhaṁsetvā idāni maṁsaṁ khāditukāmassa evaṁ mahāanatthakarassa mahācorassa mayhameva jīvitaṁ icchati,",
  "atk-s0514a14:1907_1": "aho mama hitakāmo”ti tuṭṭhamānaso vañcetvā varassa gahitabhāvaṁ ajānitvā taṁ varaṁ dadamāno gāthamāha –",
  "atk-s0514a14:1908_0": "454.",
  "atk-s0514a14:1909_0": "“Ariyassa ariyena sameti sakhyaṁ, paññassa paññāṇavatā sameti;",
  "atk-s0514a14:1910_0": "Passāsi maṁ vassasataṁ arogaṁ, etaṁ varānaṁ paṭhamaṁ dadāmī”ti.",
  "atk-s0514a14:1911_0": "Tattha varānanti catunnaṁ varānaṁ paṭhamaṁ.",
  "atk-s0514a14:1912_0": "Tato bodhisatto āha –",
  "atk-s0514a14:1913_0": "455.",
  "atk-s0514a14:1914_0": "“Ye khattiyāse idha bhūmipālā, muddhābhisittā katanāmadheyyā;",
  "atk-s0514a14:1915_0": "Na tādise bhūmipatī adesi, etaṁ varānaṁ dutiyaṁ varāmī”ti.",
  "atk-s0514a14:1916_0": "Tattha katanāmadheyyāti muddhani abhisittattāva “muddhābhisittā”ti katanāmadheyyā.",
  "atk-s0514a14:1916_1": "Na tādiseti tādise khattiye na adesi mā khādi.",
  "atk-s0514a14:1917_0": "Iti so dutiyaṁ varaṁ gaṇhanto parosatānaṁ khattiyānaṁ jīvitavaraṁ gaṇhi.",
  "atk-s0514a14:1917_1": "Porisādopissa dadamāno āha –",
  "atk-s0514a14:1918_0": "456.",
  "atk-s0514a14:1919_0": "“Ye khattiyāse idha bhūmipālā, muddhābhisittā katanāmadheyyā;",
  "atk-s0514a14:1920_0": "Na tādise bhūmipatī ademi, etaṁ varānaṁ dutiyaṁ dadāmī”ti.",
  "atk-s0514a14:1921_0": "Kiṁ pana te tesaṁ saddaṁ suṇanti,",
  "atk-s0514a14:1921_1": "na suṇantīti?",
  "atk-s0514a14:1921_2": "Na sabbaṁ suṇanti.",
  "atk-s0514a14:1921_3": "Porisādena hi rukkhassa dhūmajālaupaddavabhayena paṭikkamitvā aggi kato,",
  "atk-s0514a14:1921_4": "aggino ca rukkhassa ca antare nisīditvā mahāsatto tena saddhiṁ kathesi,",
  "atk-s0514a14:1921_5": "tasmā sabbaṁ asutvā upaḍḍhupaḍḍhaṁ suṇiṁsu.",
  "atk-s0514a14:1921_6": "Te “idāni sutasomo porisādaṁ damessati,",
  "atk-s0514a14:1921_7": "mā bhāyathā”ti aññamaññaṁ samassāsesuṁ.",
  "atk-s0514a14:1921_8": "Tasmiṁ khaṇe mahāsatto imaṁ gāthamāha –",
  "atk-s0514a14:1922_0": "457.",
  "atk-s0514a14:1923_0": "“Parosataṁ khattiyā te gahītā, talāvutā assumukhā rudantā;",
  "atk-s0514a14:1924_0": "Sake te raṭṭhe paṭipādayāhi, etaṁ varānaṁ tatiyaṁ varāmī”ti.",
  "atk-s0514a14:1925_0": "Tattha parosatanti atirekasataṁ. Te gahītāti tayā gahitā. Talāvutāti hatthatalesu āvutā.",
  "atk-s0514a14:1926_0": "Iti mahāsatto tatiyaṁ varaṁ gaṇhanto tesaṁ khattiyānaṁ sakaraṭṭhaniyyātanavaraṁ gaṇhi.",
  "atk-s0514a14:1926_1": "Kiṁkāraṇā?",
  "atk-s0514a14:1926_2": "So akhādantopi verabhayena sabbe te dāse katvā araññeyeva vāseyya,",
  "atk-s0514a14:1926_3": "māretvā vā chaḍḍeyya,",
  "atk-s0514a14:1926_4": "paccantaṁ netvā vā vikkiṇeyya,",
  "atk-s0514a14:1926_5": "tasmā tesaṁ sakaraṭṭhaniyyātanavaraṁ gaṇhi.",
  "atk-s0514a14:1926_6": "Itaropissa dadamāno imaṁ gāthamāha –",
  "atk-s0514a14:1927_0": "458.",
  "atk-s0514a14:1928_0": "“Parosataṁ khattiyā me gahītā, talāvutā assumukhā rudantā;",
  "atk-s0514a14:1929_0": "Sake te raṭṭhe paṭipādayāmi, etaṁ varānaṁ tatiyaṁ dadāmī”ti.",
  "atk-s0514a14:1930_0": "Catutthaṁ pana varaṁ gaṇhanto bodhisatto imaṁ gāthamāha –",
  "atk-s0514a14:1931_0": "459.",
  "atk-s0514a14:1932_0": "“Chiddaṁ te raṭṭhaṁ byathitā bhayā hi, puthū narā leṇamanuppaviṭṭhā;",
  "atk-s0514a14:1933_0": "Manussamaṁsaṁ viramehi rāja, etaṁ varānaṁ catutthaṁ varāmī”ti.",
  "atk-s0514a14:1934_0": "Tattha chiddanti na ghanavāsaṁ tattha tattha gāmādīnaṁ uṭṭhitattā savivaraṁ.",
  "atk-s0514a14:1934_1": "Byathitā bhayāhīti “porisādo idāni āgamissatī”ti tava bhayena kampitā.",
  "atk-s0514a14:1934_2": "Leṇamanuppaviṭṭhāti dārake hatthesu gahetvā tiṇagahanādinilīyanaṭṭhānaṁ paviṭṭhā.",
  "atk-s0514a14:1934_3": "Manussamaṁsanti duggandhaṁ jegucchaṁ paṭikkūlaṁ manussamaṁsaṁ pajaha.",
  "atk-s0514a14:1934_4": "Nissakkatthe vā upayogaṁ,",
  "atk-s0514a14:1934_5": "manussamaṁsato viramāhīti attho.",
  "atk-s0514a14:1935_0": "Evaṁ vutte porisādo pāṇiṁ paharitvā hasanto “samma sutasoma kiṁ nāmetaṁ kathesi,",
  "atk-s0514a14:1935_1": "kathāhaṁ tumhākaṁ etaṁ varaṁ dassāmi,",
  "atk-s0514a14:1935_2": "sace gaṇhitukāmo,",
  "atk-s0514a14:1935_3": "aññaṁ gaṇhāhī”ti vatvā gāthamāha –",
  "atk-s0514a14:1936_0": "460.",
  "atk-s0514a14:1937_0": "“Addhā hi so bhakkho mama manāpo, etassa hetumhi vanaṁ paviṭṭho;",
  "atk-s0514a14:1938_0": "Sohaṁ kathaṁ etto upārameyyaṁ, aññaṁ varānaṁ catutthaṁ varassū”ti.",
  "atk-s0514a14:1939_0": "Tattha vananti rajjaṁ pahāya imaṁ vanaṁ paviṭṭho.",
  "atk-s0514a14:1940_0": "Atha naṁ mahāsatto “tvaṁ ‘manussamaṁsassa piyatarattā tato viramituṁ na sakkomī”ti vadasi.",
  "atk-s0514a14:1940_1": "Yo hi piyaṁ nissāya pāpaṁ karoti,",
  "atk-s0514a14:1940_2": "ayaṁ bālo”ti vatvā gāthamāha –",
  "atk-s0514a14:1941_0": "461.",
  "atk-s0514a14:1942_0": "“Na ve ‘piyaṁ me’ti janinda tādiso, attaṁ niraṁkacca piyāni sevati;",
  "atk-s0514a14:1943_0": "Attāva seyyo paramā ca seyyo, labbhā piyā ocitatthena pacchā”ti.",
  "atk-s0514a14:1944_0": "Tattha tādisoti janinda tādiso yuvā abhirūpo mahāyaso “idaṁ nāma me piya”nti piyavatthulobhena tattha",
  "atk-s0514a14:1944_1": "attānaṁ niraṁkatvā sabbasugatīhi ceva sukhavisesehi ca cavitvā niraye pātetvā na ve piyāni sevati.",
  "atk-s0514a14:1944_2": "Paramā ca seyyoti purisassa hi paramā piyavatthumhā attāva varataro.",
  "atk-s0514a14:1944_3": "Kiṁkāraṇā?",
  "atk-s0514a14:1944_4": "Labbhā piyāti,",
  "atk-s0514a14:1944_5": "piyā nāma visayavasena ceva puññena ca ocitatthena vaḍḍhitatthena diṭṭhadhamme ceva parattha ca devamanussasampattiṁ patvā sakkā laddhuṁ.",
  "atk-s0514a14:1945_0": "Evaṁ vutte porisādo bhayappatto hutvā “ahaṁ sutasomena gahitaṁ varaṁ vissajjāpetumpi manussamaṁsato viramitumpi na sakkomi,",
  "atk-s0514a14:1945_1": "kiṁ nu kho karissāmī”ti assupuṇṇehi nettehi gāthamāha –",
  "atk-s0514a14:1946_0": "462.",
  "atk-s0514a14:1947_0": "“Piyaṁ me mānusaṁ maṁsaṁ, sutasoma vijānahi;",
  "atk-s0514a14:1948_0": "Namhi sakkā nivāretuṁ, aññaṁ varaṁ samma varassū”ti.",
  "atk-s0514a14:1949_0": "Tattha vijānahīti tvampi jānāhi.",
  "atk-s0514a14:1950_0": "Tato bodhisatto āha –",
  "atk-s0514a14:1951_0": "463.",
  "atk-s0514a14:1952_0": "“Yo ve ‘piyaṁ me’ti piyānurakkhī, attaṁ niraṁkacca piyāni sevati;",
  "atk-s0514a14:1953_0": "Soṇḍova pitvā visamissapānaṁ, teneva so hoti dukkhī parattha.",
  "atk-s0514a14:1954_0": "464.",
  "atk-s0514a14:1955_0": "“Yo cīdha saṅkhāya piyāni hitvā, kicchenapi sevati ariyadhamme;",
  "atk-s0514a14:1956_0": "Dukkhitova pitvāna yathosadhāni, teneva so hoti sukhī paratthā”ti.",
  "atk-s0514a14:1957_0": "Tattha yo veti,",
  "atk-s0514a14:1957_1": "samma porisāda,",
  "atk-s0514a14:1957_2": "yo puriso “idaṁ me piya”nti pāpakiriyāya attānaṁ niraṁkatvā piyāni vatthūni sevati,",
  "atk-s0514a14:1957_3": "so surāpemena visamissaṁ suraṁ pitvā soṇḍo viya tena pāpakammena parattha nirayādīsu dukkhī hoti.",
  "atk-s0514a14:1957_4": "Saṅkhāyāti jānitvā tuletvā.",
  "atk-s0514a14:1957_5": "Piyāni hitvāti adhammapaṭisaṁyuttāni piyāni chaḍḍetvā.",
  "atk-s0514a14:1958_0": "Evaṁ vutte porisādo kalūnaṁ paridevanto gāthamāha –",
  "atk-s0514a14:1959_0": "465.",
  "atk-s0514a14:1960_0": "“Ohāyahaṁ pitaraṁ mātarañca, manāpiye kāmaguṇe ca pañca;",
  "atk-s0514a14:1961_0": "Etassa hetumhi vanaṁ paviṭṭho, taṁ te varaṁ kinti mahaṁ dadāmī”ti.",
  "atk-s0514a14:1962_0": "Tattha etassāti manussamaṁsassa. Kinti mahanti kinti katvā ahaṁ taṁ varaṁ demi.",
  "atk-s0514a14:1963_0": "Tato mahāsatto imaṁ gāthamāha –",
  "atk-s0514a14:1964_0": "466.",
  "atk-s0514a14:1965_0": "“Na paṇḍitā diguṇamāhu vākyaṁ, saccappaṭiññāva bhavanti santo;",
  "atk-s0514a14:1966_0": "‘Varassu samma’ iti maṁ avoca, iccabravī tvaṁ na hi te sametī”ti.",
  "atk-s0514a14:1967_0": "Tattha diguṇanti,",
  "atk-s0514a14:1967_1": "samma porisāda,",
  "atk-s0514a14:1967_2": "paṇḍitā nāma ekaṁ vatvā puna taṁ visaṁvādentā dutiyaṁ vacanaṁ na kathenti.",
  "atk-s0514a14:1967_3": "Iti maṁ avocāti,",
  "atk-s0514a14:1967_4": "“samma sutasoma varassu vara”nti evaṁ maṁ abhāsasi.",
  "atk-s0514a14:1967_5": "Iccabravīti tasmā yaṁ tvaṁ iti abravi,",
  "atk-s0514a14:1967_6": "taṁ te idāni na sameti.",
  "atk-s0514a14:1968_0": "So puna rodanto eva gāthamāha –",
  "atk-s0514a14:1969_0": "467.",
  "atk-s0514a14:1970_0": "“Apuññalābhaṁ ayasaṁ akittiṁ, pāpaṁ bahuṁ duccaritaṁ kilesaṁ;",
  "atk-s0514a14:1971_0": "Manussamaṁsassa kate upāgā, taṁ te varaṁ kinti mahaṁ dadeyya”nti.",
  "atk-s0514a14:1972_0": "Tattha pāpanti kammapathaṁ appattaṁ.",
  "atk-s0514a14:1972_1": "Duccaritanti kammapathappattaṁ.",
  "atk-s0514a14:1972_2": "Kilesanti dukkhaṁ.",
  "atk-s0514a14:1972_3": "Manussamaṁsassa kateti manussamaṁsassa hetu.",
  "atk-s0514a14:1972_4": "Upāgāti upagatomhi.",
  "atk-s0514a14:1972_5": "Taṁ teti taṁ tuyhaṁ kathāhaṁ varaṁ demi,",
  "atk-s0514a14:1972_6": "mā maṁ vārayi,",
  "atk-s0514a14:1972_7": "anukampaṁ kāruññaṁ mayi karohi,",
  "atk-s0514a14:1972_8": "aññaṁ varaṁ gaṇhāhīti āha.",
  "atk-s0514a14:1973_0": "Atha mahāsatto āha –",
  "atk-s0514a14:1974_0": "468.",
  "atk-s0514a14:1975_0": "“Na taṁ varaṁ arahati jantu dātuṁ, yaṁ vāpi datvā na avākareyya;",
  "atk-s0514a14:1976_0": "Varassu samma avikampamāno, pāṇaṁ cajitvānapi dassamevā”ti.",
  "atk-s0514a14:1977_0": "Evaṁ tena paṭhamaṁ vuttagāthaṁ āharitvā dassetvā varadāne ussāhento gāthā āha –",
  "atk-s0514a14:1978_0": "469.",
  "atk-s0514a14:1979_0": "“Pāṇaṁ cajanti santo nāpi dhammaṁ, saccappaṭiññāva bhavanti santo;",
  "atk-s0514a14:1980_0": "Datvā varaṁ khippamavākarohi, etena sampajja surājaseṭṭha.",
  "atk-s0514a14:1981_0": "470.",
  "atk-s0514a14:1982_0": "“Caje dhanaṁ aṅgavarassa hetu, aṅgaṁ caje jīvitaṁ rakkhamāno;",
  "atk-s0514a14:1983_0": "Aṅgaṁ dhanaṁ jīvitañcāpi sabbaṁ, caje naro dhammamanussaranto”ti.",
  "atk-s0514a14:1984_0": "Tattha pāṇanti jīvitaṁ.",
  "atk-s0514a14:1984_1": "Santo nāma api jīvitaṁ cajanti,",
  "atk-s0514a14:1984_2": "na dhammaṁ.",
  "atk-s0514a14:1984_3": "Khippamavākarohīti idha khippaṁ mayhaṁ dehīti attho.",
  "atk-s0514a14:1984_4": "Etenāti etena dhammena ceva saccena ca sampajja sampanno upapanno hohi.",
  "atk-s0514a14:1984_5": "Surājaseṭṭhāti taṁ paggaṇhanto ālapati.",
  "atk-s0514a14:1984_6": "Caje dhananti,",
  "atk-s0514a14:1984_7": "samma porisāda,",
  "atk-s0514a14:1984_8": "paṇḍito puriso hatthapādādimhi aṅge chijjamāne tassa rakkhaṇatthāya bahumpi dhanaṁ cajeyya.",
  "atk-s0514a14:1984_9": "Dhammamanussarantoti aṅgadhanajīvitāni pariccajantopi “sataṁ dhammaṁ na vītikkamissāmī”ti evaṁ dhammaṁ anussaranto.",
  "atk-s0514a14:1985_0": "Evaṁ mahāsatto imehi kāraṇehi taṁ sacce patiṭṭhāpetvā idāni attano gurubhāvaṁ dassetuṁ gāthamāha –",
  "atk-s0514a14:1986_0": "471.",
  "atk-s0514a14:1987_0": "“Yasmā hi dhammaṁ puriso vijaññā, ye cassa kaṅkhaṁ vinayanti santo;",
  "atk-s0514a14:1988_0": "Taṁ hissa dīpañca parāyaṇañca, na tena mittiṁ jirayetha pañño”ti.",
  "atk-s0514a14:1989_0": "Tattha yasmāti yamhā purisā.",
  "atk-s0514a14:1989_1": "Dhammanti kusalākusalajotakaṁ kāraṇaṁ.",
  "atk-s0514a14:1989_2": "Vijaññāti vijāneyya.",
  "atk-s0514a14:1989_3": "Taṁ hissāti taṁ ācariyakulaṁ etassa puggalassa patiṭṭhānaṭṭhena dīpaṁ,",
  "atk-s0514a14:1989_4": "uppanne bhaye gantabbaṭṭhānaṭṭhena parāyaṇañca.",
  "atk-s0514a14:1989_5": "Na tena mittinti tena ācariyapuggalena saha so paṇḍito kenacipi kāraṇena mittiṁ na jīrayetha na vināseyya.",
  "atk-s0514a14:1990_0": "Evañca pana vatvā,",
  "atk-s0514a14:1990_1": "“samma porisāda,",
  "atk-s0514a14:1990_2": "guṇavantassa ācariyassa vacanaṁ nāma bhindituṁ na vaṭṭati,",
  "atk-s0514a14:1990_3": "ahañca taruṇakālepi tava piṭṭhiācariyo hutvā bahuṁ sikkhaṁ sikkhāpesiṁ,",
  "atk-s0514a14:1990_4": "idānipi buddhalīlāya satārahā gāthā te kathesiṁ,",
  "atk-s0514a14:1990_5": "tena me vacanaṁ kātuṁ arahasī”ti āha.",
  "atk-s0514a14:1990_6": "Taṁ sutvā porisādo “ayaṁ sutasomo mayhaṁ ācariyo ceva paṇḍito ca,",
  "atk-s0514a14:1990_7": "varo cassa mayā dinno,",
  "atk-s0514a14:1990_8": "kiṁ sakkā kātuṁ,",
  "atk-s0514a14:1990_9": "ekasmiṁ attabhāve maraṇaṁ nāma dhuvaṁ,",
  "atk-s0514a14:1990_10": "manussamaṁsaṁ na khādissāmi,",
  "atk-s0514a14:1990_11": "dassāmissa vara”nti assudhārāhi pavattamānāhi uṭṭhāya sutasomanarindassa pādesu patitvā varaṁ dadamāno imaṁ gāthamāha –",
  "atk-s0514a14:1991_0": "472.",
  "atk-s0514a14:1992_0": "“Addhā hi so bhakkho mama manāpo, etassa hetumhi vanaṁ paviṭṭho;",
  "atk-s0514a14:1993_0": "Sace ca maṁ yācasi etamatthaṁ, etampi te samma varaṁ dadāmī”ti.",
  "atk-s0514a14:1994_0": "Atha naṁ mahāsatto evamāha – “samma,",
  "atk-s0514a14:1994_1": "sīle ṭhitassa maraṇampi varaṁ, gaṇhāmi, mahārāja,",
  "atk-s0514a14:1994_2": "tayā dinnaṁ varaṁ,",
  "atk-s0514a14:1994_3": "ajja paṭṭhāya ariyapathe patiṭṭhitosi,",
  "atk-s0514a14:1994_4": "evaṁ santepi taṁ yācāmi,",
  "atk-s0514a14:1994_5": "sace te mayi sineho atthi,",
  "atk-s0514a14:1994_6": "pañca sīlāni gaṇha,",
  "atk-s0514a14:1994_7": "mahārājā”ti. “Sādhu, samma,",
  "atk-s0514a14:1994_8": "dehi me sīlānī”ti.",
  "atk-s0514a14:1994_9": "“Gaṇha mahārājā”ti.",
  "atk-s0514a14:1994_10": "So mahāsattaṁ pañcapatiṭṭhitena vanditvā ekamantaṁ nisīdi.",
  "atk-s0514a14:1994_11": "Mahāsattopi naṁ pañcasīlesu patiṭṭhāpesi.",
  "atk-s0514a14:1994_12": "Tasmiṁ khaṇe tattha sannipatitā bhummā devā mahāsatte pītiṁ janetvā “avīcito yāva bhavaggā añño porisādaṁ",
  "atk-s0514a14:1994_13": "manussamaṁsato nivāretuṁ samattho nāma natthi,",
  "atk-s0514a14:1994_14": "aho sutasomena dukkarataraṁ kata”nti mahantena saddena vanaṁ unnādentā sādhukāraṁ adaṁsu.",
  "atk-s0514a14:1994_15": "Tesaṁ saddaṁ sutvā cātumahārājikāti evaṁ yāva brahmalokā ekakolāhalaṁ ahosi.",
  "atk-s0514a14:1994_16": "Rukkhe laggitarājānopi taṁ devatānaṁ sādhukārasaddaṁ suṇiṁsu.",
  "atk-s0514a14:1994_17": "Rukkhadevatāpi sakavimāne ṭhitāva sādhukāramadāsi.",
  "atk-s0514a14:1994_18": "Iti devatānaṁ saddova sūyati,",
  "atk-s0514a14:1994_19": "rūpaṁ na dissati.",
  "atk-s0514a14:1994_20": "Devatānaṁ sādhukārasaddaṁ sutvā rājāno cintayiṁsu –",
  "atk-s0514a14:1994_21": "“sutasomaṁ nissāya no jīvitaṁ laddhaṁ,",
  "atk-s0514a14:1994_22": "dukkaraṁ kataṁ sutasomena porisādaṁ damentenā”ti bodhisattassa thutiṁ kariṁsu.",
  "atk-s0514a14:1994_23": "Porisādo mahāsattassa pāde vanditvā ekamantaṁ aṭṭhāsi.",
  "atk-s0514a14:1994_24": "Atha naṁ bodhisatto – “samma,",
  "atk-s0514a14:1994_25": "khattiye mocehī”ti āha.",
  "atk-s0514a14:1994_26": "So cintesi “ahaṁ etesaṁ paccāmitto,",
  "atk-s0514a14:1994_27": "ete mayā mocitā ‘gaṇhatha no paccāmitta’nti maṁ hiṁseyyuṁ,",
  "atk-s0514a14:1994_28": "mayā jīvitaṁ cajantenapi na sakkā sutasomassa santikā gahitaṁ sīlaṁ bhindituṁ,",
  "atk-s0514a14:1994_29": "iminā saddhiyeva gantvā mocessāmi,",
  "atk-s0514a14:1994_30": "evaṁ me bhayaṁ na bhavissatī”ti.",
  "atk-s0514a14:1994_31": "Atha bodhisattaṁ vanditvā,",
  "atk-s0514a14:1994_32": "“sutasoma,",
  "atk-s0514a14:1994_33": "ubhopi gantvā khattiye mocessāmā”ti vatvā gāthamāha –",
  "atk-s0514a14:1995_0": "473.",
  "atk-s0514a14:1996_0": "“Satthā ca me hosi sakhā ca mesi, vacanampi te samma ahaṁ akāsiṁ;",
  "atk-s0514a14:1997_0": "Tuvampi me samma karohi vākyaṁ, ubhopi gantvāna pamocayāmā”ti.",
  "atk-s0514a14:1998_0": "Tattha satthāti saggamaggassa desitattā satthā ca, taruṇakālato paṭṭhāya sakhā ca.",
  "atk-s0514a14:1999_0": "Atha naṁ bodhisatto āha –",
  "atk-s0514a14:2000_0": "474.",
  "atk-s0514a14:2001_0": "“Satthā ca te homi sakhā ca tyamhi, vacanampi me samma tuvaṁ akāsi;",
  "atk-s0514a14:2002_0": "Ahampi te samma karomi vākyaṁ, ubhopi gantvāna pamocayāmā”ti.",
  "atk-s0514a14:2003_0": "Evaṁ vatvā te upasaṅkamitvā āha –",
  "atk-s0514a14:2004_0": "475.",
  "atk-s0514a14:2005_0": "“Kammāsapādena viheṭhitattha, talāvutā assumukhā rudantā;",
  "atk-s0514a14:2006_0": "Na jātu dubbhetha imassa rañño, saccappaṭiññaṁ me paṭissuṇāthā”ti.",
  "atk-s0514a14:2007_0": "Tattha kammāsapādenāti idaṁ mahāsatto “ubhopi gantvāna pamocayāmā”ti sampaṭicchitvā “khattiyā nāma mānathaddhā honti,",
  "atk-s0514a14:2007_1": "muttamattāva ‘iminā mayaṁ viheṭhitamhā’ti porisādaṁ potheyyumpi haneyyumpi,",
  "atk-s0514a14:2007_2": "na kho panesa tesu dubbhissati,",
  "atk-s0514a14:2007_3": "ahaṁ ekakova gantvā paṭiññaṁ tāva nesaṁ gaṇhissāmī”ti cintetvā tattha gantvā te hatthatale āvunitvā aggapādaṅgulīhi",
  "atk-s0514a14:2007_4": "bhūmiṁ phusamānāhi rukkhasākhāsu olaggite vātappaharaṇakāle nāgadantesu olaggitakuraṇḍakadāmāni viya",
  "atk-s0514a14:2007_5": "samparivattante addasa.",
  "atk-s0514a14:2007_6": "Tepi taṁ disvā “idānimhā mayaṁ arogā”ti ekappahāreneva mahāviravaṁ raviṁsu.",
  "atk-s0514a14:2007_7": "Atha ne mahāsatto “mā bhāyitthā”ti assāsetvā “mayā porisādo damito,",
  "atk-s0514a14:2007_8": "tumhākaṁ abhayaṁ gahitaṁ,",
  "atk-s0514a14:2007_9": "tumhe pana me vacanaṁ karothā”ti vatvā evamāha.",
  "atk-s0514a14:2007_10": "Tattha na jātūti ekaṁseneva na dubbhetha.",
  "atk-s0514a14:2008_0": "Te āhaṁsu –",
  "atk-s0514a14:2009_0": "476.",
  "atk-s0514a14:2010_0": "“Kammāsapādena viheṭhitamhā, talāvutā assumukhā rudantā;",
  "atk-s0514a14:2011_0": "Na jātu dubbhema imassa rañño, saccappaṭiññaṁ te paṭissuṇāmā”ti.",
  "atk-s0514a14:2012_0": "Tattha paṭissuṇāmāti “evaṁ paṭiññaṁ adhivāsema sampaṭicchāma,",
  "atk-s0514a14:2012_1": "apica kho pana mayaṁ kilantā kathetuṁ na sakkoma,",
  "atk-s0514a14:2012_2": "tumhe sabbasattānaṁ saraṇaṁ,",
  "atk-s0514a14:2012_3": "tumheva kathetha,",
  "atk-s0514a14:2012_4": "mayaṁ vo vacanaṁ sutvā paṭiññaṁ dassāmā”ti.",
  "atk-s0514a14:2013_0": "Atha ne bodhisatto “tena hi paṭiññaṁ dethā”ti vatvā gāthamāha –",
  "atk-s0514a14:2014_0": "477.",
  "atk-s0514a14:2015_0": "“Yathā pitā vā atha vāpi mātā, anukampakā atthakāmā pajānaṁ,.",
  "atk-s0514a14:2016_0": "Evameva vo hotu ayañca rājā, tumhe ca vo hotha yatheva puttā”ti.",
  "atk-s0514a14:2017_0": "Atha naṁ tepi sampaṭicchamānā imaṁ gāthamāhaṁsu –",
  "atk-s0514a14:2018_0": "478.",
  "atk-s0514a14:2019_0": "“Yathā pitā vā atha vāpi mātā, anukampakā atthakāmā pajānaṁ;",
  "atk-s0514a14:2020_0": "Evameva no hotu ayañca rājā, mayampi hessāma yatheva puttā”ti.",
  "atk-s0514a14:2021_0": "Tattha tumhe ca voti vo-kāro nipātamattaṁ.",
  "atk-s0514a14:2022_0": "Iti mahāsatto tesaṁ paṭiññaṁ gahetvā porisādaṁ pakkositvā “ehi, samma,",
  "atk-s0514a14:2022_1": "khattiye mocehī”ti āha.",
  "atk-s0514a14:2022_2": "So khaggaṁ gahetvā ekassa rañño bandhanaṁ chindi.",
  "atk-s0514a14:2022_3": "Rājā sattāhaṁ nirāhāro vedanappatto saha bandhanachedā mucchito bhūmiyaṁ pati.",
  "atk-s0514a14:2022_4": "Taṁ disvā mahāsatto kāruññaṁ katvā,",
  "atk-s0514a14:2022_5": "“samma porisāda,",
  "atk-s0514a14:2022_6": "mā evaṁ chindī”ti ekaṁ rājānaṁ ubhohi hatthehi daḷhaṁ gahetvā ure katvā “idāni bandhanaṁ chindāhī”ti āha.",
  "atk-s0514a14:2022_7": "Porisādo khaggena chindi.",
  "atk-s0514a14:2022_8": "Mahāsatto thāmasampannatāya naṁ ure nipajjāpetvā orasaputtaṁ viya muducittena otāretvā bhūmiyaṁ nipajjāpesi.",
  "atk-s0514a14:2022_9": "Evaṁ sabbepi te bhūmiyaṁ nipajjāpetvā vaṇe dhovitvā dārakānaṁ kaṇṇato suttakaṁ viya saṇikaṁ rajjuyo nikkaḍḍhitvā",
  "atk-s0514a14:2022_10": "pubbalohitaṁ dhovitvā vaṇe niddose katvā,",
  "atk-s0514a14:2022_11": "“samma porisāda,",
  "atk-s0514a14:2022_12": "ekaṁ rukkhatacaṁ pāsāṇe ghaṁsitvā āharā”ti āharāpetvā saccakiriyaṁ katvā tesaṁ hatthatalāni makkhesi.",
  "atk-s0514a14:2022_13": "Taṅkhaṇaññeva vaṇo phāsukaṁ ahosi.",
  "atk-s0514a14:2022_14": "Porisādo taṇḍulaṁ gahetvā taralaṁ paci,",
  "atk-s0514a14:2022_15": "ubho janā parosataṁ khattiye pāyesuṁ.",
  "atk-s0514a14:2022_16": "Iti te sabbeva santappitā,",
  "atk-s0514a14:2022_17": "sūriyo atthaṅgato.",
  "atk-s0514a14:2022_18": "Punadivase pāto ca majjhanhike ca sāyañca taralameva pāyetvā tatiyadivase sasitthakayāguṁ pāyesuṁ,",
  "atk-s0514a14:2022_19": "tāvatā te arogā ahesuṁ.",
  "atk-s0514a14:2023_0": "Atha ne mahāsatto “gantuṁ sakkhissathā”ti pucchitvā “gacchāmā”ti vutte “ehi,",
  "atk-s0514a14:2023_1": "samma porisāda,",
  "atk-s0514a14:2023_2": "sakaṁ raṭṭhaṁ gacchāmā”ti āha.",
  "atk-s0514a14:2023_3": "So rodamāno tassa pādesu patitvā “tvaṁ, samma,",
  "atk-s0514a14:2023_4": "rājāno gahetvā gaccha,",
  "atk-s0514a14:2023_5": "ahaṁ idheva vanamūlaphalāni khādanto vasissāmī”ti āha. “Samma,",
  "atk-s0514a14:2023_6": "idha kiṁ karissasi,",
  "atk-s0514a14:2023_7": "ramaṇīyaṁ te raṭṭhaṁ,",
  "atk-s0514a14:2023_8": "bārāṇasiyaṁ rajjaṁ kārehī”ti.",
  "atk-s0514a14:2023_9": "“Samma kiṁ kathesi,",
  "atk-s0514a14:2023_10": "na sakkā mayā tattha gantuṁ,",
  "atk-s0514a14:2023_11": "sakalanagaravāsino hi me verino,",
  "atk-s0514a14:2023_12": "te ‘iminā mayhaṁ mātā khāditā,",
  "atk-s0514a14:2023_13": "mayhaṁ pitā,",
  "atk-s0514a14:2023_14": "mayhaṁ bhātā’ti maṁ paribhāsissanti,",
  "atk-s0514a14:2023_15": "‘gaṇhatha imaṁ cora’nti ekekadaṇḍena vā ekekaleḍḍunā vā maṁ jīvitā voropessanti,",
  "atk-s0514a14:2023_16": "ahañca tumhākaṁ santike sīlesu patiṭṭhito,",
  "atk-s0514a14:2023_17": "jīvitahetupi na sakkā mayā paraṁ māretuṁ,",
  "atk-s0514a14:2023_18": "tasmā nāhaṁ gacchāmi,",
  "atk-s0514a14:2023_19": "ahaṁ manussamaṁsato viratattā kittakaṁ jīvissāmi,",
  "atk-s0514a14:2023_20": "idāni mama tumhākaṁ dassanaṁ natthī”ti roditvā “gacchatha tumhe”ti āha.",
  "atk-s0514a14:2023_21": "Atha mahāsatto tassa piṭṭhiṁ parimajjitvā,",
  "atk-s0514a14:2023_22": "“samma porisāda,",
  "atk-s0514a14:2023_23": "mā cintayi,",
  "atk-s0514a14:2023_24": "sutasomo nāmāhaṁ,",
  "atk-s0514a14:2023_25": "mayā tādiso kakkhaḷo pharuso vinīto,",
  "atk-s0514a14:2023_26": "bārāṇasivāsikesu kiṁ vattabbaṁ atthi,",
  "atk-s0514a14:2023_27": "ahaṁ taṁ tattha patiṭṭhāpessāmi,",
  "atk-s0514a14:2023_28": "asakkonto attano rajjaṁ dvidhā bhinditvā dassāmī”ti vatvā “tumhākampi nagare mama verino atthiyevā”ti",
  "atk-s0514a14:2023_29": "vutte “iminā mama vacanaṁ karontena dukkaraṁ kataṁ,",
  "atk-s0514a14:2023_30": "yena kenaci upāyena porāṇakayase patiṭṭhapetabbo esa mayā”ti cintetvā tassa palobhanatthāya nagarasampattiṁ vaṇṇento āha –",
  "atk-s0514a14:2024_0": "479.",
  "atk-s0514a14:2025_0": "“Catuppadaṁ sakuṇañcāpi maṁsaṁ, sūdehi randhaṁ sukataṁ suniṭṭhitaṁ;",
  "atk-s0514a14:2026_0": "Sudhaṁva indo paribhuñjiyāna, hitvā katheko ramasī araññe.",
  "atk-s0514a14:2027_0": "480.",
  "atk-s0514a14:2028_0": "“Tā khattiyā vellivilākamajjhā, alaṅkatā samparivārayitvā;",
  "atk-s0514a14:2029_0": "Indaṁva devesu pamodayiṁsu, hitvā katheko ramasī araññe.",
  "atk-s0514a14:2030_0": "481.",
  "atk-s0514a14:2031_0": "“Tambūpadhāne bahugoṇakamhi, subhamhi sabbassayanamhi saṅge;",
  "atk-s0514a14:2032_0": "Seyyassa majjhamhi sukhaṁ sayitvā",
  "atk-s0514a14:2033_0": "Hitvā katheko ramasī araññe.",
  "atk-s0514a14:2034_0": "482.",
  "atk-s0514a14:2035_0": "“Pāṇissaraṁ kumbhathūṇaṁ nisīthe, athopi ve nippurisampi tūriyaṁ;",
  "atk-s0514a14:2036_0": "Bahuṁ sugītañca suvāditañca, hitvā katheko ramasī araññe.",
  "atk-s0514a14:2037_0": "483.",
  "atk-s0514a14:2038_0": "“Uyyānasampannaṁ pahūtamālyaṁ, migājinūpetaṁ puraṁ surammaṁ;",
  "atk-s0514a14:2039_0": "Hayehi nāgehi rathehupetaṁ, hitvā katheko ramasī araññe”ti.",
  "atk-s0514a14:2040_0": "Tattha sukatanti nānappakārehi suṭṭhu kataṁ.",
  "atk-s0514a14:2040_1": "Suniṭṭhitanti nānāsambhārayojanena suṭṭhu niṭṭhitaṁ.",
  "atk-s0514a14:2040_2": "Kathekoti kathaṁ eko.",
  "atk-s0514a14:2040_3": "Ramasīti mūlaphalādīni khādanto kathaṁ ramissasi, “ehi, mahārāja,",
  "atk-s0514a14:2040_4": "gamissāmā”ti.",
  "atk-s0514a14:2040_5": "Vellivilākamajjhāti ettha vellīti rāsi,",
  "atk-s0514a14:2040_6": "vilākamajjhāti vilaggamajjhā.",
  "atk-s0514a14:2040_7": "Uttattaghanasuvaṇṇarāsipabhā ceva tanudīghamajjhā cāti dasseti.",
  "atk-s0514a14:2040_8": "Devesūti devalokesu accharā indaṁ viya ramaṇīye bārāṇasinagare pubbe taṁ pamodayiṁsu,",
  "atk-s0514a14:2040_9": "tā hitvā idha kiṁ karissasi, “ehi, samma,",
  "atk-s0514a14:2040_10": "gacchāmā”ti.",
  "atk-s0514a14:2040_11": "Tambūpadhāneti rattūpadhāne.",
  "atk-s0514a14:2040_12": "Sabbassayanamhīti sabbattharaṇatthate sayane.",
  "atk-s0514a14:2040_13": "Saṅgeti anekabhūmike dassetvā addharattaaṅgayutte tattha tvaṁ pubbe sayīti attho.",
  "atk-s0514a14:2040_14": "Sukhanti tādisassa sayanassa majjhamhi sukhaṁ sayitvāna idāni kathaṁ araññe ramissasi,",
  "atk-s0514a14:2040_15": "“ehi gacchāma, sammā”ti.",
  "atk-s0514a14:2040_16": "Nisītheti rattibhāge.",
  "atk-s0514a14:2040_17": "Hitvāti evarūpaṁ sampattiṁ chaḍḍetvā.",
  "atk-s0514a14:2040_18": "Uyyānasampannaṁ pahūtamālyanti, mahārāja,",
  "atk-s0514a14:2040_19": "tava uyyānasampannaṁ nānāvidhapupphaṁ.",
  "atk-s0514a14:2040_20": "Migājinūpetaṁ puraṁ surammanti taṁ uyyānaṁ migājinaṁ nāma nāmena,",
  "atk-s0514a14:2040_21": "tena upetaṁ purampi te suṭṭhu rammaṁ.",
  "atk-s0514a14:2040_22": "Hitvāti evarūpaṁ manoramaṁ nagaraṁ chaḍḍetvā.",
  "atk-s0514a14:2041_0": "Iti mahāsatto “appeva nāmesa pubbe upabhuttaparibhogarasaṁ saritvā gantukāmo bhaveyyā”ti paṭhamaṁ bhojanena palobhesi,",
  "atk-s0514a14:2041_1": "dutiyaṁ kilesena,",
  "atk-s0514a14:2041_2": "tatiyaṁ sayanena,",
  "atk-s0514a14:2041_3": "catutthaṁ naccagītavāditena,",
  "atk-s0514a14:2041_4": "pañcamaṁ uyyānena ceva nagarena cāti imehi ettakehi palobhetvā “ehi, mahārāja,",
  "atk-s0514a14:2041_5": "ahaṁ taṁ ādāya gantvā bārāṇasiyaṁ patiṭṭhāpetvā pacchā sakaraṭṭhaṁ gamissāmi,",
  "atk-s0514a14:2041_6": "sace bārāṇasirajjaṁ na labhissasi,",
  "atk-s0514a14:2041_7": "upaḍḍharajjaṁ te dassāmi,",
  "atk-s0514a14:2041_8": "kiṁ te araññavāsena,",
  "atk-s0514a14:2041_9": "mama vacanaṁ karohī”ti āha.",
  "atk-s0514a14:2041_10": "So tassa vacanaṁ sutvā gantukāmo hutvā “sutasomo mayhaṁ atthakāmo anukampako,",
  "atk-s0514a14:2041_11": "paṭhamaṁ maṁ kalyāṇe patiṭṭhāpetvā ‘idāni porāṇakayaseva patiṭṭhāpessāmī’ti vadati,",
  "atk-s0514a14:2041_12": "sakkhissati cesa patiṭṭhāpetuṁ,",
  "atk-s0514a14:2041_13": "iminā saddhiṁyeva gantuṁ vaṭṭati,",
  "atk-s0514a14:2041_14": "kiṁ me araññavāsenā”ti cintetvā tuṭṭhacitto tassa guṇaṁ nissāya vaṇṇaṁ kathetukāmo “samma, sutasoma,",
  "atk-s0514a14:2041_15": "kalyāṇamittasaṁsaggato sādhutaraṁ,",
  "atk-s0514a14:2041_16": "pāpamittasaṁsaggato vā pāpataraṁ nāma natthī”ti vatvā āha –",
  "atk-s0514a14:2042_0": "484.",
  "atk-s0514a14:2043_0": "“Kāḷapakkhe yathā cando, hāyateva suve suve;",
  "atk-s0514a14:2044_0": "Kāḷapakkhūpamo rāja, asataṁ hoti samāgamo.",
  "atk-s0514a14:2045_0": "485.",
  "atk-s0514a14:2046_0": "“Yathāhaṁ rasakamāgamma, sūdaṁ kāpurisādhamaṁ;",
  "atk-s0514a14:2047_0": "Akāsiṁ pāpakaṁ kammaṁ, yena gacchāmi duggatiṁ.",
  "atk-s0514a14:2048_0": "486.",
  "atk-s0514a14:2049_0": "“Sukkapakkhe yathā cando, vaḍḍhateva suve suve;",
  "atk-s0514a14:2050_0": "Sukkapakkhūpamo rāja, sataṁ hoti samāgamo.",
  "atk-s0514a14:2051_0": "487.",
  "atk-s0514a14:2052_0": "“Yathāhaṁ tuvamāgamma, sutasoma vijānahi;",
  "atk-s0514a14:2053_0": "Kāhāmi kusalaṁ kammaṁ, yena gacchāmi suggatiṁ.",
  "atk-s0514a14:2054_0": "488.",
  "atk-s0514a14:2055_0": "“Thale yathā vāri janinda vuṭṭhaṁ, anaddhaneyyaṁ na ciraṭṭhitīkaṁ;",
  "atk-s0514a14:2056_0": "Evampi hoti asataṁ samāgamo, anaddhaneyyo udakaṁ thaleva.",
  "atk-s0514a14:2057_0": "489.",
  "atk-s0514a14:2058_0": "“Sare yathā vāri janinda vuṭṭhaṁ, ciraṭṭhitīkaṁ naravīraseṭṭha;",
  "atk-s0514a14:2059_0": "Evampi ve hoti sataṁ samāgamo, ciraṭṭhitīko udakaṁ sareva.",
  "atk-s0514a14:2060_0": "490.",
  "atk-s0514a14:2061_0": "“Abyāyiko hoti sataṁ samāgamo, yāvampi tiṭṭheyya tatheva hoti;",
  "atk-s0514a14:2062_0": "Khippañhi veti asataṁ samāgamo, tasmā sataṁ dhammo asabbhi ārakā”ti.",
  "atk-s0514a14:2063_0": "Tattha suve suveti divase divase.",
  "atk-s0514a14:2063_1": "Anaddhaneyyanti na addhānakkhamaṁ.",
  "atk-s0514a14:2063_2": "Sareti samudde.",
  "atk-s0514a14:2063_3": "Naravīraseṭṭhāti naresu vīriyena seṭṭha.",
  "atk-s0514a14:2063_4": "Udakaṁ sarevāti samudde vuṭṭhaudakaṁ viya.",
  "atk-s0514a14:2063_5": "Abyāyikoti avigacchanako.",
  "atk-s0514a14:2063_6": "Yāvampitiṭṭheyyāti yattakaṁ kālaṁ jīvitaṁ tiṭṭheyya,",
  "atk-s0514a14:2063_7": "tattakaṁ kālaṁ tatheva hoti,",
  "atk-s0514a14:2063_8": "na jīrati sappurisehi mittabhāvoti.",
  "atk-s0514a14:2064_0": "Iti porisādo sattahi gāthāhi mahāsattasseva vaṇṇaṁ kathesi.",
  "atk-s0514a14:2064_1": "Mahāsattopi porisādañca te ca rājāno gahetvā attano paccantagāmaṁ agamāsi.",
  "atk-s0514a14:2064_2": "Paccantagāmavāsino mahāsattaṁ disvā nagaraṁ gantvā amaccānaṁ ācikkhiṁsu.",
  "atk-s0514a14:2064_3": "Amaccā balakāyaṁ ādāya gantvā parivārayiṁsu.",
  "atk-s0514a14:2064_4": "Mahāsatto tena parivārena bārāṇasirajjaṁ agamāsi.",
  "atk-s0514a14:2064_5": "Antarāmagge janapadavāsino bodhisattassa paṇṇākāraṁ datvā anugacchiṁsu,",
  "atk-s0514a14:2064_6": "mahanto parivāro ahosi,",
  "atk-s0514a14:2064_7": "tena saddhiṁ bārāṇasiṁ pāpuṇi.",
  "atk-s0514a14:2064_8": "Tadā porisādassa putto rājā hoti,",
  "atk-s0514a14:2064_9": "senāpati kāḷahatthiyeva.",
  "atk-s0514a14:2064_10": "Nāgarā rañño ārocayiṁsu –",
  "atk-s0514a14:2064_11": "“mahārāja,",
  "atk-s0514a14:2064_12": "sutasomo kira porisādaṁ dametvā ādāya idhāgacchati,",
  "atk-s0514a14:2064_13": "nagaramassa pavisituṁ na dassāmā”ti sīghaṁ nagaradvārāni pidahitvā āvudhahatthā aṭṭhaṁsu.",
  "atk-s0514a14:2064_14": "Mahāsatto dvārānaṁ pihitabhāvaṁ ñatvā porisādañca parosatañca rājāno ohāya katipayehi amaccehi saddhiṁ āgantvā “ahaṁ sutasomarājā,",
  "atk-s0514a14:2064_15": "dvāraṁ vivarathā”ti āha.",
  "atk-s0514a14:2064_16": "Purisā gantvā rañño ārocesuṁ.",
  "atk-s0514a14:2064_17": "So “khippaṁ vivarathā”ti vivarāpesi.",
  "atk-s0514a14:2064_18": "Mahāsatto nagaraṁ pāvisi.",
  "atk-s0514a14:2064_19": "Rājā ca kāḷahatthi cassa paccuggamanaṁ katvā ādāya pāsādaṁ āropayiṁsu.",
  "atk-s0514a14:2065_0": "So rājapallaṅke nisīditvā porisādassa aggamahesiṁ sesāmacce ca pakkosāpetvā kāḷahatthiṁ āha –",
  "atk-s0514a14:2065_1": "“kāḷahatthi,",
  "atk-s0514a14:2065_2": "kasmā rañño nagaraṁ pavisituṁ na dethā”ti?",
  "atk-s0514a14:2065_3": "“So rajjaṁ kārento imasmiṁ nagare bahū manusse khādi,",
  "atk-s0514a14:2065_4": "khattiyehi akattabbaṁ kari,",
  "atk-s0514a14:2065_5": "sakalajambudīpaṁ chiddamakāsi,",
  "atk-s0514a14:2065_6": "evarūpo pāpadhammo,",
  "atk-s0514a14:2065_7": "tena kāraṇenā”ti.",
  "atk-s0514a14:2065_8": "“Idāni ‘so evarūpaṁ karissatī’ti mā cintayittha,",
  "atk-s0514a14:2065_9": "ahaṁ taṁ dametvā sīlesu patiṭṭhāpesiṁ,",
  "atk-s0514a14:2065_10": "jīvitahetupi kañci na viheṭhessati,",
  "atk-s0514a14:2065_11": "natthi vo tato bhayaṁ,",
  "atk-s0514a14:2065_12": "evaṁ mā karittha,",
  "atk-s0514a14:2065_13": "puttehi nāma mātāpitaro paṭijaggitabbā,",
  "atk-s0514a14:2065_14": "mātāpituposakā hi saggaṁ gacchanti,",
  "atk-s0514a14:2065_15": "itare niraya”nti evaṁ so nicāsane nisinnassa puttarājassa ovādaṁ datvā,",
  "atk-s0514a14:2065_16": "“kāḷahatthi,",
  "atk-s0514a14:2065_17": "tvaṁ rañño sahāyo ceva sevako ca,",
  "atk-s0514a14:2065_18": "raññāpi mahante issariye patiṭṭhāpito,",
  "atk-s0514a14:2065_19": "tayāpi rañño atthaṁ carituṁ vaṭṭatī”ti senāpatimpi anusāsitvā, “devi,",
  "atk-s0514a14:2065_20": "tvampi kulagehā āgantvā tassa santike aggamahesiṭṭhānaṁ patvā puttadhītāhi vaḍḍhippattā,",
  "atk-s0514a14:2065_21": "tayāpi tassa atthaṁ carituṁ vaṭṭatī”ti deviyāpi ovādaṁ datvā tamevatthaṁ matthakaṁ pāpetuṁ dhammaṁ desento gāthā āha –",
  "atk-s0514a14:2066_0": "491.",
  "atk-s0514a14:2067_0": "“Na so rājā yo ajeyyaṁ jināti, na so sakhā yo sakhāraṁ jināti;",
  "atk-s0514a14:2068_0": "Na sā bhariyā yā patino na vibheti, na te puttā ye na bharanti jiṇṇaṁ.",
  "atk-s0514a14:2069_0": "492.",
  "atk-s0514a14:2070_0": "“Na sā sabhā yattha na santi santo, na te santo ye na bhaṇanti dhammaṁ;",
  "atk-s0514a14:2071_0": "Rāgañca dosañca pahāya mohaṁ, dhammaṁ bhaṇantāva bhavanti santo.",
  "atk-s0514a14:2072_0": "493.",
  "atk-s0514a14:2073_0": "“Nābhāsamānaṁ jānanti, missaṁ bālehi paṇḍitaṁ;",
  "atk-s0514a14:2074_0": "Bhāsamānañca jānanti, desentaṁ amataṁ padaṁ.",
  "atk-s0514a14:2075_0": "494.",
  "atk-s0514a14:2076_0": "“Bhāsaye jotaye dhammaṁ, paggaṇhe isinaṁ dhajaṁ;",
  "atk-s0514a14:2077_0": "Subhāsitaddhajā isayo, dhammo hi isinaṁ dhajo”ti.",
  "atk-s0514a14:2078_0": "Tattha ajeyyanti ajeyyā nāma mātāpitaro,",
  "atk-s0514a14:2078_1": "te jinanto rājā nāma na hoti.",
  "atk-s0514a14:2078_2": "Sace tvampi pitu santakaṁ rajjaṁ labhitvā tassa paṭisattu hosi,",
  "atk-s0514a14:2078_3": "akiccakārī nāma bhavissasi.",
  "atk-s0514a14:2078_4": "Sakhāraṁ jinātīti kūṭaḍḍena jināti.",
  "atk-s0514a14:2078_5": "Sace tvaṁ,",
  "atk-s0514a14:2078_6": "kāḷahatthi,",
  "atk-s0514a14:2078_7": "raññā saddhiṁ mittadhammaṁ na pūresi,",
  "atk-s0514a14:2078_8": "adhammaṭṭho hutvā niraye nibbattissasi.",
  "atk-s0514a14:2078_9": "Na vibhetīti na bhāyati.",
  "atk-s0514a14:2078_10": "Sace tvaṁ rañño na bhāyasi,",
  "atk-s0514a14:2078_11": "bhariyādhamme ṭhitā nāma na hosi,",
  "atk-s0514a14:2078_12": "akiccakārī nāma bhavissasi.",
  "atk-s0514a14:2078_13": "Jiṇṇanti mahallakaṁ.",
  "atk-s0514a14:2078_14": "Tasmiñhi kāle abharantā puttā puttā nāma na honti.",
  "atk-s0514a14:2079_0": "Santoti paṇḍitā.",
  "atk-s0514a14:2079_1": "Ye na bhaṇanti dhammanti ye pucchitā saccasabhāvaṁ na vadanti,",
  "atk-s0514a14:2079_2": "na te paṇḍitā nāma.",
  "atk-s0514a14:2079_3": "Dhammaṁ bhaṇantāvāti ete rāgādayo pahāya parassa hitānukampakā hutvā sabhāvaṁ bhaṇantāva paṇḍitā nāma honti.",
  "atk-s0514a14:2079_4": "Nābhāsamānanti na abhāsamānaṁ.",
  "atk-s0514a14:2079_5": "Amataṁ padanti amatamahānibbānaṁ desentaṁ “paṇḍito”ti jānanti,",
  "atk-s0514a14:2079_6": "teneva porisādo maṁ ñatvā pasannacitto cattāro vare datvā pañcasu sīlesu patiṭṭhito.",
  "atk-s0514a14:2079_7": "Bhāsayeti paṇḍito puriso dhammaṁ bhāseyya joteyya,",
  "atk-s0514a14:2079_8": "buddhādayo isayo yasmā dhammo etesaṁ dhajo,",
  "atk-s0514a14:2079_9": "tasmā subhāsitaddhajā nāma subhāsitaṁ paggaṇhanti,",
  "atk-s0514a14:2079_10": "bālā pana subhāsitaṁ paggaṇhantā nāma natthīti.",
  "atk-s0514a14:2080_0": "Imassa dhammakathaṁ sutvā rājā ca senāpati ca devī ca tuṭṭhā “gacchāma, mahārāja,",
  "atk-s0514a14:2080_1": "ānemā”ti vatvā nagare bheriṁ carāpetvā nāgare sannipātetvā “tumhe mā bhāyittha,",
  "atk-s0514a14:2080_2": "rājā kira dhamme patiṭṭhito,",
  "atk-s0514a14:2080_3": "etha naṁ ānemā”ti mahājanaṁ ādāya mahāsattaṁ purato katvā rañño santikaṁ gantvā vanditvā kappake upaṭṭhāpetvā",
  "atk-s0514a14:2080_4": "kappitakesamassuṁ nhātānulittapasādhitaṁ rājānaṁ ratanarāsimhi ṭhapetvā abhisiñcitvā nagaraṁ pavesesuṁ.",
  "atk-s0514a14:2080_5": "Porisādo rājā hutvā parosatānaṁ khattiyānaṁ mahāsattassa ca mahāsakkāraṁ kāresi.",
  "atk-s0514a14:2080_6": "“Sutasomanarindena kira porisādaṁ dametvā rajje patiṭṭhāpito”ti sakalajambudīpe mahākolāhalaṁ udapādi.",
  "atk-s0514a14:2080_7": "Indapatthanagaravāsinopi “rājā no āgacchatū”ti dūtaṁ pahiṇiṁsu.",
  "atk-s0514a14:2080_8": "So tattha māsamattaṁ vasitvā, “samma,",
  "atk-s0514a14:2080_9": "gacchāmahaṁ,",
  "atk-s0514a14:2080_10": "tvaṁ appamatto hohi,",
  "atk-s0514a14:2080_11": "nagaradvāresu ca majjhe cāti pañca dānasālāyo kārehi,",
  "atk-s0514a14:2080_12": "dasa rājadhamme akopetvā agatigamanaṁ pariharā”ti porisādaṁ ovadi.",
  "atk-s0514a14:2080_13": "Parosatāhi rājadhānīhi balakāyo yebhuyyena sannipati.",
  "atk-s0514a14:2080_14": "So tena balakāyena parivuto bārāṇasito nikkhami.",
  "atk-s0514a14:2080_15": "Porisādopi nikkhamitvā upaḍḍhapathā nivatti.",
  "atk-s0514a14:2080_16": "Mahāsatto avāhanānaṁ rājūnaṁ vāhanāni datvā uyyojesi.",
  "atk-s0514a14:2080_17": "Tepi rājāno tena saddhiṁ sammoditvā mahāsattaṁ vandanādīni katvā attano attano janapadaṁ agamiṁsu.",
  "atk-s0514a14:2081_0": "Mahāsattopi nagaraṁ patvā indapatthanagaravāsīhi devanagaraṁ viya alaṅkatanagaraṁ pavisitvā mātāpitaro",
  "atk-s0514a14:2081_1": "vanditvā madhurapaṭisanthāraṁ katvā mahātalaṁ abhiruhi.",
  "atk-s0514a14:2081_2": "So dhammena rajjaṁ kārento cintesi –",
  "atk-s0514a14:2081_3": "“rukkhadevatā mayhaṁ bahūpakārā,",
  "atk-s0514a14:2081_4": "balikammalābhamassā karissāmī”ti.",
  "atk-s0514a14:2081_5": "So tassa nigrodhassa avidūre mahantaṁ taḷākaṁ kāretvā bahūni kulāni pesetvā gāmaṁ nivesesi.",
  "atk-s0514a14:2081_6": "Gāmo mahā ahosi asītimattaāpaṇasahassapaṭimaṇḍito.",
  "atk-s0514a14:2081_7": "Tampi rukkhamūlaṁ sākhantato paṭṭhāya samatalaṁ kāretvā parikkhittavedikatoraṇadvārayuttaṁ akāsi,",
  "atk-s0514a14:2081_8": "devatā abhippasīdi.",
  "atk-s0514a14:2081_9": "Kammāsapādassa damitaṭṭhāne nivuṭṭhattā pana so gāmo kammāsadammanigamo nāma jāto.",
  "atk-s0514a14:2081_10": "Tepi sabbe rājāno mahāsattassa ovāde ṭhatvā dānādīni puññāni katvā āyupariyosāne saggaṁ pūrayiṁsu.",
  "atk-s0514a14:2082_0": "Satthā imaṁ dhammadesanaṁ āharitvā saccāni pakāsetvā “na,",
  "atk-s0514a14:2082_1": "bhikkhave,",
  "atk-s0514a14:2082_2": "idānevāhaṁ aṅgulimālaṁ damemi,",
  "atk-s0514a14:2082_3": "pubbepesa mayā damitoyevā”ti vatvā jātakaṁ samodhānesi “tadā porisādo rājā aṅgulimālo ahosi,",
  "atk-s0514a14:2082_4": "kāḷahatthi sāriputto,",
  "atk-s0514a14:2082_5": "nandabrāhmaṇo ānando,",
  "atk-s0514a14:2082_6": "rukkhadevatā kassapo,",
  "atk-s0514a14:2082_7": "sakko anuruddho,",
  "atk-s0514a14:2082_8": "sesarājāno buddhaparisā,",
  "atk-s0514a14:2082_9": "mātāpitaro mahārājakulāni,",
  "atk-s0514a14:2082_10": "sutasomarājā pana ahameva ahosi”nti.",
  "atk-s0514a14:2083_0": "Mahāsutasomajātakavaṇṇanā pañcamā.",
  "atk-s0514a14:2084_0": "Jātakuddānaṁ –",
  "atk-s0514a14:2085_0": "Sumukho pana haṁsavaro ca mahā, sudhabhojaniko ca paro pavaro;",
  "atk-s0514a14:2086_0": "Sakuṇāladijādhipativhayano, sutasomavaruttamasavhayanoti.",
  "atk-s0514a14:2087_0": "Asītinipātavaṇṇanā niṭṭhitā.",
  "atk-s0514a14:2088_0": "Pañcamo bhāgo niṭṭhito."
}