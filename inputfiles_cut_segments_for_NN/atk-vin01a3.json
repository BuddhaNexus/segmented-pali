{
  "atk-vin01a3:0_0": "2. Saṅghādisesakaṇḍaṁ",
  "atk-vin01a3:1_0": "1. Sukkavissaṭṭhisikkhāpadavaṇṇanā",
  "atk-vin01a3:2_0": "Yaṁ pārājikakaṇḍassa, saṅgītaṁ samanantaraṁ;",
  "atk-vin01a3:3_0": "Tassa terasakassāyamapubbapadavaṇṇanā.",
  "atk-vin01a3:4_0": "234.",
  "atk-vin01a3:4_1": "Tena samayena buddho bhagavā sāvatthiyaṁ viharati jetavane anāthapiṇḍikassa ārāme.",
  "atk-vin01a3:4_2": "Tena kho pana samayena āyasmā seyyasako anabhirato brahmacariyaṁ caratīti ettha āyasmāti piyavacanaṁ.",
  "atk-vin01a3:4_3": "Seyyasakoti tassa bhikkhuno nāmaṁ.",
  "atk-vin01a3:4_4": "Anabhiratoti vikkhittacitto kāmarāgapariḷāhena pariḍayhamāno na pana gihibhāvaṁ patthayamāno.",
  "atk-vin01a3:4_5": "So tena kiso hotīti so seyyasako tena anabhiratabhāvena kiso hoti.",
  "atk-vin01a3:5_0": "Addasā kho āyasmā udāyīti ettha udāyīti tassa therassa nāmaṁ,",
  "atk-vin01a3:5_1": "ayañhi seyyasakassa upajjhāyo lāḷudāyī nāma bhantamigasappaṭibhāgo niddārāmatādimanuyuttānaṁ aññataro lolabhikkhu.",
  "atk-vin01a3:5_2": "Kacci no tvanti kacci nu tvaṁ.",
  "atk-vin01a3:5_3": "Yāvadatthaṁ bhuñjātiādīsu yāvatā atthoti yāvadatthaṁ.",
  "atk-vin01a3:5_4": "Idaṁ vuttaṁ hoti –",
  "atk-vin01a3:5_5": "yāvatā te bhojanena attho yattakaṁ tvaṁ icchasi tattakaṁ bhuñja,",
  "atk-vin01a3:5_6": "yattakaṁ kālaṁ rattiṁ vā divā vā supituṁ icchasi tattakaṁ supa,",
  "atk-vin01a3:5_7": "mattikādīhi kāyaṁ ubbaṭṭetvā cuṇṇādīhi ghaṁsitvā yattakaṁ nhānaṁ icchasi tattakaṁ nhāya,",
  "atk-vin01a3:5_8": "uddesena vā paripucchāya vā vattapaṭipattiyā vā kammaṭṭhānena vā attho natthīti.",
  "atk-vin01a3:5_9": "Yadā te anabhirati uppajjatīti yasmiṁ kāle tava kāmarāgavasena ukkaṇṭhitatā vikkhittacittatā uppajjati.",
  "atk-vin01a3:5_10": "Rāgo cittaṁ anuddhaṁsetīti kāmarāgo cittaṁ dhaṁseti padhaṁseti vikkhipati ceva milāpeti ca.",
  "atk-vin01a3:5_11": "Tadā hatthena upakkamitvā asuciṁ mocehīti tasmiṁ kāle hatthena vāyamitvā asucimocanaṁ karohi,",
  "atk-vin01a3:5_12": "evañhi te cittekaggatā bhavissati.",
  "atk-vin01a3:5_13": "Iti taṁ upajjhāyo anusāsi yathā taṁ bālo bālaṁ mago magaṁ.",
  "atk-vin01a3:6_0": "235.Tesaṁ muṭṭhassatīnaṁ asampajānānaṁ niddaṁ okkamantānanti satisampajaññaṁ pahāya niddaṁ otarantānaṁ.",
  "atk-vin01a3:6_1": "Tattha kiñcāpi niddaṁ okkamantānaṁ abyākato bhavaṅgavāro pavattati,",
  "atk-vin01a3:6_2": "satisampajaññavāro gaḷati,",
  "atk-vin01a3:6_3": "tathāpi sayanakāle manasikāro kātabbo.",
  "atk-vin01a3:6_4": "Divā supantena yāva nhātassa bhikkhuno kesā na sukkhanti tāva supitvā vuṭṭhahissāmīti saussāhena supitabbaṁ.",
  "atk-vin01a3:6_5": "Rattiṁ supantena ettakaṁ nāma rattibhāgaṁ supitvā candena vā tārakāya vā idaṁ nāma ṭhānaṁ pattakāle vuṭṭhahissāmīti saussāhena supitabbaṁ.",
  "atk-vin01a3:6_6": "Buddhānussatiādīsu ca dasasu kammaṭṭhānesu ekaṁ aññaṁ vā cittaruciyaṁ kammaṭṭhānaṁ gahetvāva niddā okkamitabbā.",
  "atk-vin01a3:6_7": "Evaṁ karonto hi sato sampajāno satiñca sampajaññañca avijahitvāva niddaṁ okkamatīti vuccati.",
  "atk-vin01a3:6_8": "Te pana bhikkhū bālā lolā bhantamigasappaṭibhāgā na evamakaṁsu.",
  "atk-vin01a3:6_9": "Tena vuttaṁ –",
  "atk-vin01a3:6_10": "“tesaṁ muṭṭhassatīnaṁ asampajānānaṁ niddaṁ okkamantāna”nti.",
  "atk-vin01a3:7_0": "Atthi cettha cetanā labbhatīti ettha ca supinante assādacetanā atthi upalabbhati. Atthesā,",
  "atk-vin01a3:7_1": "bhikkhave, cetanā;",
  "atk-vin01a3:7_2": "sā ca kho abbohārikāti bhikkhave esā assādacetanā atthi,",
  "atk-vin01a3:7_3": "sā ca kho avisaye uppannattā abbohārikā,",
  "atk-vin01a3:7_4": "āpattiyā aṅgaṁ na hoti.",
  "atk-vin01a3:7_5": "Iti bhagavā supinante cetanāya abbohārikabhāvaṁ dassetvā “evañca pana bhikkhave imaṁ sikkhāpadaṁ uddiseyyātha,",
  "atk-vin01a3:7_6": "sañcetanikā sukkavissaṭṭhi aññatra supinantā saṅghādiseso”ti sānupaññattikaṁ sikkhāpadaṁ paññāpesi.",
  "atk-vin01a3:8_0": "236-237.",
  "atk-vin01a3:8_1": "Tattha saṁvijjati cetanā assāti sañcetanā,",
  "atk-vin01a3:8_2": "sañcetanāva sañcetanikā,",
  "atk-vin01a3:8_3": "sañcetanā vā assā atthīti sañcetanikā.",
  "atk-vin01a3:8_4": "Yasmā pana yassa sañcetanikā sukkavissaṭṭhi hoti so jānanto sañjānanto hoti,",
  "atk-vin01a3:8_5": "sā cassa sukkavissaṭṭhi cecca abhivitaritvā vītikkamo hoti,",
  "atk-vin01a3:8_6": "tasmā byañjane ādaraṁ akatvā atthameva dassetuṁ “jānanto sañjānanto cecca abhivitaritvā vītikkamo”ti evamassa padabhājanaṁ vuttaṁ.",
  "atk-vin01a3:8_7": "Tattha jānantoti upakkamāmīti jānanto.",
  "atk-vin01a3:8_8": "Sañjānantoti sukkaṁ mocemīti sañjānanto,",
  "atk-vin01a3:8_9": "teneva upakkamajānanākārena saddhiṁ jānantoti attho.",
  "atk-vin01a3:8_10": "Ceccāti mocanassādacetanāvasena cetetvā pakappetvā.",
  "atk-vin01a3:8_11": "Abhivitaritvāti upakkamavasena maddanto nirāsaṅkacittaṁ pesetvā.",
  "atk-vin01a3:8_12": "Vītikkamoti evaṁ pavattassa yo vītikkamo ayaṁ sañcetanikāsaddassa sikhāppatto atthoti vuttaṁ hoti.",
  "atk-vin01a3:9_0": "Idāni sukkavissaṭṭhīti ettha yassa sukkassa vissaṭṭhi taṁ tāva saṅkhyāto vaṇṇabhedato ca dassetuṁ “sukkanti dasa sukkānī”tiādimāha.",
  "atk-vin01a3:9_1": "Tattha sukkānaṁ āsayabhedato dhātunānattato ca nīlādivaṇṇabhedo veditabbo.",
  "atk-vin01a3:10_0": "Vissaṭṭhīti vissaggo,",
  "atk-vin01a3:10_1": "atthato panetaṁ ṭhānācāvanaṁ hoti, tenāha –",
  "atk-vin01a3:10_2": "“vissaṭṭhīti ṭhānatocāvanā vuccatī”ti.",
  "atk-vin01a3:10_3": "Tattha vatthisīsaṁ kaṭi kāyoti tidhā sukkassa ṭhānaṁ pakappenti,",
  "atk-vin01a3:10_4": "eko kirācariyo “vatthisīsaṁ sukkassa ṭhāna”nti āha.",
  "atk-vin01a3:10_5": "Eko “kaṭī”ti,",
  "atk-vin01a3:10_6": "eko “sakalo kāyo”ti,",
  "atk-vin01a3:10_7": "tesu tatiyassa bhāsitaṁ subhāsitaṁ.",
  "atk-vin01a3:10_8": "Kesalomanakhadantānañhi maṁsavinimuttaṭṭhānaṁ uccārapassāvakheḷasiṅghāṇikāthaddhasukkhacammāni ca vajjetvā",
  "atk-vin01a3:10_9": "avaseso chavimaṁsalohitānugato sabbopi kāyo kāyappasādabhāvajīvitindriyābaddhapittānaṁ sambhavassa ca",
  "atk-vin01a3:10_10": "ṭhānameva.",
  "atk-vin01a3:10_11": "Tathā hi rāgapariyuṭṭhānenābhibhūtānaṁ hatthīnaṁ ubhohi kaṇṇacūḷikāhi sambhavo nikkhamati,",
  "atk-vin01a3:10_12": "mahāsenarājā ca rāgapariyuṭṭhito sambhavavegaṁ adhivāsetuṁ asakkonto satthena bāhusīsaṁ phāletvā vaṇamukhena nikkhantaṁ sambhavaṁ dassesīti.",
  "atk-vin01a3:11_0": "Ettha pana paṭhamassa ācariyassa vāde mocanassādena nimitte upakkamato yattakaṁ ekā khuddakamakkhikā",
  "atk-vin01a3:11_1": "piveyya tattake asucimhi vatthisīsato muñcitvā dakasotaṁ otiṇṇamatte bahi nikkhante vā anikkhante vā",
  "atk-vin01a3:11_2": "saṅghādiseso.",
  "atk-vin01a3:11_3": "Dutiyassa vāde tatheva kaṭito muccitvā dakasotaṁ otiṇṇamatte,",
  "atk-vin01a3:11_4": "tatiyassa vāde tatheva sakalakāyaṁ saṅkhobhetvā tato muccitvā dakasotaṁ otiṇṇamatte bahi nikkhante vā anikkhante vā saṅghādiseso.",
  "atk-vin01a3:11_5": "Dakasotorohaṇañcettha adhivāsetvā antarā nivāretuṁ asakkuṇeyyatāya vuttaṁ,",
  "atk-vin01a3:11_6": "ṭhānā cutañhi avassaṁ dakasotaṁ otarati.",
  "atk-vin01a3:11_7": "Tasmā ṭhānā cāvanamattenevettha āpatti veditabbā,",
  "atk-vin01a3:11_8": "sā ca kho nimitte upakkamantasseva hatthaparikammapādaparikammagattaparikammakaraṇena sacepi asuci muccati, anāpatti.",
  "atk-vin01a3:11_9": "Ayaṁ sabbācariyasādhāraṇavinicchayo.",
  "atk-vin01a3:12_0": "Aññatra supinantāti ettha supino eva supinanto,",
  "atk-vin01a3:12_1": "taṁ ṭhapetvā apanetvāti vuttaṁ hoti.",
  "atk-vin01a3:12_2": "Tañca pana supinaṁ passanto catūhi kāraṇehi passati dhātukkhobhato vā anubhūtapubbato vā devatopasaṁhārato vā pubbanimittato vāti.",
  "atk-vin01a3:13_0": "Tattha pittādīnaṁ khobhakaraṇapaccayayogena khubhitadhātuko dhātukkhobhato supinaṁ passati,",
  "atk-vin01a3:13_1": "passanto ca nānāvidhaṁ supinaṁ passati –",
  "atk-vin01a3:13_2": "pabbatā patanto viya,",
  "atk-vin01a3:13_3": "ākāsena gacchanto viya,",
  "atk-vin01a3:13_4": "vāḷamigahatthīcorādīhi anubaddho viya hoti.",
  "atk-vin01a3:13_5": "Anubhūtapubbato passanto pubbe anubhūtapubbaṁ ārammaṇaṁ passati.",
  "atk-vin01a3:13_6": "Devatopasaṁhārato passantassa devatā atthakāmatāya vā anatthakāmatāya vā atthāya vā anatthāya vā nānāvidhāni ārammaṇāni upasaṁharanti,",
  "atk-vin01a3:13_7": "so tāsaṁ devatānaṁ ānubhāvena tāni ārammaṇāni passati.",
  "atk-vin01a3:13_8": "Pubbanimittato passanto puññāpuññavasena uppajjitukāmassa atthassa vā anatthassa vā pubbanimittabhūtaṁ supinaṁ passati,",
  "atk-vin01a3:13_9": "bodhisattassamātā viya puttapaṭilābhanimittaṁ,",
  "atk-vin01a3:13_10": "bodhisatto viya pañca mahāsupine,",
  "atk-vin01a3:13_11": "kosalarājā viya soḷasa supineti.",
  "atk-vin01a3:14_0": "Tattha yaṁ dhātukkhobhato anubhūtapubbato ca supinaṁ passati na taṁ saccaṁ hoti.",
  "atk-vin01a3:14_1": "Yaṁ devatopasaṁhārato passati taṁ saccaṁ vā hoti alīkaṁ vā,",
  "atk-vin01a3:14_2": "kuddhā hi devatā upāyena vināsetukāmā viparītampi katvā dassenti.",
  "atk-vin01a3:14_3": "Yaṁ pana pubbanimittato passati taṁ ekantasaccameva hoti.",
  "atk-vin01a3:14_4": "Etesañca catunnaṁ mūlakāraṇānaṁ saṁsaggabhedatopi supinabhedo hotiyeva.",
  "atk-vin01a3:15_0": "Tañca panetaṁ catubbidhampi supinaṁ sekkhaputhujjanāva passanti appahīnavipallāsattā,",
  "atk-vin01a3:15_1": "asekkhā pana na passanti pahīnavipallāsattā.",
  "atk-vin01a3:15_2": "Kiṁ panetaṁ passanto sutto passati paṭibuddho,",
  "atk-vin01a3:15_3": "udāhu neva sutto na paṭibuddhoti?",
  "atk-vin01a3:15_4": "Kiñcettha yadi tāva sutto passati abhidhammavirodho āpajjati,",
  "atk-vin01a3:15_5": "bhavaṅgacittena hi supati taṁ rūpanimittādiārammaṇaṁ rāgādisampayuttaṁ vā na hoti,",
  "atk-vin01a3:15_6": "supinaṁ passantassa ca īdisāni cittāni uppajjanti.",
  "atk-vin01a3:15_7": "Atha paṭibuddho passati vinayavirodho āpajjati,",
  "atk-vin01a3:15_8": "yañhi paṭibuddho passati taṁ sabbohārikacittena passati,",
  "atk-vin01a3:15_9": "sabbohārikacittena ca kate vītikkame anāpatti nāma natthi.",
  "atk-vin01a3:15_10": "Supinaṁ passantena pana katepi vītikkame ekantaṁ anāpatti eva.",
  "atk-vin01a3:15_11": "Atha neva sutto na paṭibuddho passati,",
  "atk-vin01a3:15_12": "ko nāma passati;",
  "atk-vin01a3:15_13": "evañca sati supinassa abhāvova āpajjatīti,",
  "atk-vin01a3:15_14": "na abhāvo. Kasmā ?",
  "atk-vin01a3:15_15": "Yasmā kapimiddhapareto passati.",
  "atk-vin01a3:15_16": "Vuttañhetaṁ –",
  "atk-vin01a3:15_17": "“kapimiddhapareto kho, mahārāja,",
  "atk-vin01a3:15_18": "supinaṁ passatī”ti.",
  "atk-vin01a3:15_19": "Kapimiddhaparetoti makkaṭaniddāya yutto.",
  "atk-vin01a3:15_20": "Yathā hi makkaṭassa niddā lahuparivattā hoti;",
  "atk-vin01a3:15_21": "evaṁ yā niddā punappunaṁ kusalādicittavokiṇṇattā lahuparivattā,",
  "atk-vin01a3:15_22": "yassā pavattiyaṁ punappunaṁ bhavaṅgato uttaraṇaṁ hoti tāya yutto supinaṁ passati,",
  "atk-vin01a3:15_23": "tenāyaṁ supino kusalopi hoti akusalopi abyākatopi.",
  "atk-vin01a3:15_24": "Tattha supinante cetiyavandanadhammassavanadhammadesanādīni karontassa kusalo,",
  "atk-vin01a3:15_25": "pāṇātipātādīni karontassa akusalo,",
  "atk-vin01a3:15_26": "dvīhi antehi mutto āvajjanatadārammaṇakkhaṇe abyākatoti veditabbo.",
  "atk-vin01a3:15_27": "Svāyaṁ dubbalavatthukattā cetanāya paṭisandhiṁ ākaḍḍhituṁ asamattho,",
  "atk-vin01a3:15_28": "pavatte pana aññehi kusalākusalehi upatthambhito vipākaṁ deti.",
  "atk-vin01a3:15_29": "Kiñcāpi vipākaṁ deti?",
  "atk-vin01a3:15_30": "Atha kho avisaye uppannattā abbohārikāva supinantacetanā. Tenāha –",
  "atk-vin01a3:15_31": "“ṭhapetvā supinanta”nti.",
  "atk-vin01a3:16_0": "Saṅghādisesoti imassa āpattinikāyassa nāmaṁ.",
  "atk-vin01a3:16_1": "Tasmā yā aññatra supinantā sañcetanikā sukkavissaṭṭhi,",
  "atk-vin01a3:16_2": "ayaṁ saṅghādiseso nāma āpattinikāyoti evamettha sambandho veditabbo.",
  "atk-vin01a3:16_3": "Vacanattho panettha saṅgho ādimhi ceva sese ca icchitabbo assāti saṅghādiseso.",
  "atk-vin01a3:16_4": "Kiṁ vuttaṁ hoti?",
  "atk-vin01a3:16_5": "Imaṁ āpattiṁ āpajjitvā vuṭṭhātukāmassa yaṁ taṁ āpattivuṭṭhānaṁ,",
  "atk-vin01a3:16_6": "tassa ādimhi ceva parivāsadānatthāya ādito sese ca majjhe mānattadānatthāya mūlāya paṭikassanena vā saha",
  "atk-vin01a3:16_7": "mānattadānatthāya avasāne abbhānatthāya saṅgho icchitabbo.",
  "atk-vin01a3:16_8": "Na hettha ekampi kammaṁ vinā saṅghena sakkā kātunti saṅgho ādimhi ceva sese ca icchitabbo assāti saṅghādisesoti.",
  "atk-vin01a3:16_9": "Byañjanaṁ pana anādiyitvā atthameva dassetuṁ “saṅghova tassā āpattiyā parivāsaṁ deti,",
  "atk-vin01a3:16_10": "mūlāya paṭikassati,",
  "atk-vin01a3:16_11": "mānattaṁ deti,",
  "atk-vin01a3:16_12": "abbheti na sambahulā na ekapuggalo,",
  "atk-vin01a3:16_13": "tena vuccati saṅghādiseso”ti idamassa padabhājanaṁ –",
  "atk-vin01a3:17_0": "“Saṅghādisesoti yaṁ vuttaṁ, taṁ suṇohi yathātathaṁ;",
  "atk-vin01a3:18_0": "Saṅghova deti parivāsaṁ, mūlāya paṭikassati;",
  "atk-vin01a3:19_0": "Mānattaṁ deti abbheti, tenetaṁ iti vuccatī”ti. –",
  "atk-vin01a3:20_0": "Parivāre vacanakāraṇañca vuttaṁ,",
  "atk-vin01a3:20_1": "tattha parivāsadānādīni samuccayakkhandhake vitthārato āgatāni,",
  "atk-vin01a3:20_2": "tattheva nesaṁ saṁvaṇṇanaṁ karissāma.",
  "atk-vin01a3:21_0": "Tasseva āpattinikāyassāti tassa eva āpattisamūhassa.",
  "atk-vin01a3:21_1": "Tattha kiñcāpi ayaṁ ekāva āpatti,",
  "atk-vin01a3:21_2": "rūḷhisaddena pana avayave samūhavohārena vā “nikāyo”ti vutto –",
  "atk-vin01a3:21_3": "“eko vedanākkhandho,",
  "atk-vin01a3:21_4": "eko viññāṇakkhandho”tiādīsu viya.",
  "atk-vin01a3:22_0": "Evaṁ uddiṭṭhasikkhāpadaṁ padānukkamena vibhajitvā idāni imaṁ sukkavissaṭṭhiṁ āpajjantassa upāyañca kālañca",
  "atk-vin01a3:22_1": "adhippāyañca adhippāyavatthuñca dassetuṁ “ajjhattarūpe mocetī”tiādimāha.",
  "atk-vin01a3:22_2": "Ettha hi ajjhattarūpādīhi catūhi padehi upāyo dassito,",
  "atk-vin01a3:22_3": "ajjhattarūpe vā moceyya bahiddhārūpe vā ubhayattha vā ākāse vā kaṭiṁ kampento,",
  "atk-vin01a3:22_4": "ito paraṁ añño upāyo natthi.",
  "atk-vin01a3:22_5": "Tattha rūpe ghaṭṭetvā mocentopi rūpena ghaṭṭetvā mocentopi rūpe moceticceva veditabbo.",
  "atk-vin01a3:22_6": "Rūpe hi sati so moceti na rūpaṁ alabhitvā.",
  "atk-vin01a3:22_7": "Rāgūpatthambhādīhi pana pañcahi kālo dassito.",
  "atk-vin01a3:22_8": "Rāgūpatthambhādikālesu hi aṅgajātaṁ kammaniyaṁ hoti,",
  "atk-vin01a3:22_9": "yassa kammaniyatte sati moceti.",
  "atk-vin01a3:22_10": "Ito paraṁ añño kālo natthi,",
  "atk-vin01a3:22_11": "na hi vinā rāgūpatthambhādīhi pubbaṇhādayo kālabhedā mocane nimittaṁ honti.",
  "atk-vin01a3:23_0": "Ārogyatthāyātiādīhi dasahi adhippāyo dassito,",
  "atk-vin01a3:23_1": "evarūpena hi adhippāyabhedena moceti na aññathā.",
  "atk-vin01a3:23_2": "Nīlādīhi pana dasahi navamassa adhippāyassa vatthu dassitaṁ,",
  "atk-vin01a3:23_3": "vīmaṁsanto hi nīlādīsu aññatarassa vasena vīmaṁsati na tehi vinimuttanti.",
  "atk-vin01a3:24_0": "238.",
  "atk-vin01a3:24_1": "Ito paraṁ pana imesaṁyeva ajjhattarūpādīnaṁ padānaṁ pakāsanatthaṁ “ajjhattarūpeti ajjhattaṁ upādinne rūpe”tiādi vuttaṁ,",
  "atk-vin01a3:24_2": "tattha ajjhattaṁ upādinne rūpeti attano hatthādibhede rūpe.",
  "atk-vin01a3:24_3": "Bahiddhā upādinneti parassa tādiseyeva.",
  "atk-vin01a3:24_4": "Anupādinneti tāḷacchiddādibhede.",
  "atk-vin01a3:24_5": "Tadubhayeti attano ca parassa ca rūpe,",
  "atk-vin01a3:24_6": "ubhayaghaṭṭanavasenetaṁ vuttaṁ.",
  "atk-vin01a3:24_7": "Attano rūpena ca anupādinnarūpena ca ekato ghaṭṭanepi labbhati.",
  "atk-vin01a3:24_8": "Ākāse vāyamantassāti kenaci rūpena aghaṭṭetvā ākāseyeva kaṭikampanapayaogena aṅgajātaṁ cālentassa.",
  "atk-vin01a3:25_0": "Rāgūpatthambheti rāgassa balavabhāve,",
  "atk-vin01a3:25_1": "rāgena vā aṅgajātassa upatthambhe,",
  "atk-vin01a3:25_2": "thaddhabhāve sañjāteti vuttaṁ hoti.",
  "atk-vin01a3:25_3": "Kammaniyaṁ hotīti mocanakammakkhamaṁ ajjhattarūpādīsu upakkamārahaṁ hoti.",
  "atk-vin01a3:26_0": "Uccāliṅgapāṇakadaṭṭhūpatthambheti uccāliṅgapāṇakadaṭṭhena aṅgajāte upatthambhe.",
  "atk-vin01a3:26_1": "Uccāliṅgapāṇakā nāma lomasapāṇakā honti,",
  "atk-vin01a3:26_2": "tesaṁ lomehi phuṭṭhaṁ aṅgajātaṁ kaṇḍuṁ gahetvā thaddhaṁ hoti,",
  "atk-vin01a3:26_3": "tattha yasmā tāni lomāni aṅgajātaṁ ḍaṁsantāni viya vijjhanti,",
  "atk-vin01a3:26_4": "tasmā “uccāliṅgapāṇakadaṭṭhenā”ti vuttaṁ,",
  "atk-vin01a3:26_5": "atthato pana uccāliṅgapāṇakalomavedhanenāti vuttaṁ hoti.",
  "atk-vin01a3:27_0": "239.Arogo bhavissāmīti mocetvā arogo bhavissāmi.",
  "atk-vin01a3:27_1": "Sukhaṁ vedanaṁ uppādessāmīti mocanena ca muccanuppattiyā muttapaccayā ca yā sukhā vedanā hoti,",
  "atk-vin01a3:27_2": "taṁ uppādessāmīti attho.",
  "atk-vin01a3:27_3": "Bhesajjaṁ bhavissatīti idaṁ me mocitaṁ kiñcideva bhesajjaṁ bhavissati.",
  "atk-vin01a3:27_4": "Dānaṁ dassāmīti mocetvā kīṭakipillikādīnaṁ dānaṁ dassāmi.",
  "atk-vin01a3:27_5": "Puññaṁ bhavissatīti mocetvā kīṭādīnaṁ dentassa puññaṁ bhavissati.",
  "atk-vin01a3:27_6": "Yaññaṁ yajissāmīti mocetvā kīṭādīnaṁ yaññaṁ yajissāmi.",
  "atk-vin01a3:27_7": "Kiñci kiñci mantapadaṁ vatvā dassāmīti vuttaṁ hoti.",
  "atk-vin01a3:27_8": "Saggaṁ gamissāmīti mocetvā kīṭādīnaṁ dinnadānena vā puññena vā yaññena vā saggaṁ gamissāmi.",
  "atk-vin01a3:27_9": "Bījaṁ bhavissatīti kulavaṁsaṅkurassa dārakassa bījaṁ bhavissati,",
  "atk-vin01a3:27_10": "“iminā bījena putto nibbattissatī”ti iminā adhippāyena mocetīti attho.",
  "atk-vin01a3:27_11": "Vīmaṁsatthāyāti jānanatthāya.",
  "atk-vin01a3:27_12": "Nīlaṁ bhavissatītiādīsu jānissāmi tāva kiṁ me mocitaṁ nīlaṁ bhavissati pītakādīsu aññataravaṇṇanti evamattho daṭṭhabbo.",
  "atk-vin01a3:27_13": "Khiḍḍādhippāyoti khiḍḍāpasuto,",
  "atk-vin01a3:27_14": "tena tena adhippāyena kīḷanto mocetīti vuttaṁ hoti.",
  "atk-vin01a3:28_0": "240.",
  "atk-vin01a3:28_1": "Idāni yadidaṁ “ajjhattarūpe mocetī”tiādi vuttaṁ tattha yathā mocento āpattiṁ āpajjati,",
  "atk-vin01a3:28_2": "tesañca padānaṁ vasena yattako āpattibhedo hoti,",
  "atk-vin01a3:28_3": "taṁ sabbaṁ dassento “ajjhattarūpe ceteti upakkamati muccati āpatti saṅghādisesassā”tiādimāha.",
  "atk-vin01a3:29_0": "Tattha cetetīti mocanassādasampayuttāya cetanāya muccatūti ceteti.",
  "atk-vin01a3:29_1": "Upakkamatīti tadanurūpaṁ vāyāmaṁ karoti.",
  "atk-vin01a3:29_2": "Muccatīti evaṁ cetentassa tadanurūpena vāyāmena vāyamato sukkaṁ ṭhānā cavati.",
  "atk-vin01a3:29_3": "Āpatti saṅghādisesassāti imehi tīhi aṅgehi assa puggalassa saṅghādiseso nāma āpattinikāyo hotīti attho.",
  "atk-vin01a3:29_4": "Esa nayo bahiddhārūpetiādīsupi avasesesu aṭṭhavīsatiyā padesu.",
  "atk-vin01a3:30_0": "Ettha pana dve āpattisahassāni nīharitvā dassetabbāni. Kathaṁ?",
  "atk-vin01a3:30_1": "Ajjhattarūpe tāva rāgūpatthambhe ārogyatthāya nīlaṁ mocentassa ekā āpatti,",
  "atk-vin01a3:30_2": "ajjhattarūpeyeva rāgūpatthambhe ārogyatthāya pītādīnaṁ mocanavasena aparā navāti dasa.",
  "atk-vin01a3:30_3": "Yathā ca ārogyatthāya dasa,",
  "atk-vin01a3:30_4": "evaṁ sukhādīnaṁ navannaṁ padānaṁ atthāya ekekapade dasa dasa katvā navuti,",
  "atk-vin01a3:30_5": "iti imā ca navuti purimā ca dasāti rāgūpatthambhe tāva sataṁ.",
  "atk-vin01a3:30_6": "Yathā pana rāgūpatthambhe evaṁ vaccūpatthambhādīsupi catūsu ekekasmiṁ upatthambhe sataṁ sataṁ katvā cattāri satāni,",
  "atk-vin01a3:30_7": "iti imāni cattāri purimañca ekanti ajjhattarūpe tāva pañcannaṁ upatthambhānaṁ vasena pañca satāni.",
  "atk-vin01a3:30_8": "Yathā ca ajjhattarūpe pañca,",
  "atk-vin01a3:30_9": "evaṁ bahiddhārūpe pañca,",
  "atk-vin01a3:30_10": "ajjhattabahiddhārūpe pañca,",
  "atk-vin01a3:30_11": "ākāse kaṭiṁ kampentassa pañcāti sabbānipi catunnaṁ pañcakānaṁ vasena dve āpattisahassāni veditabbāni.",
  "atk-vin01a3:31_0": "Idāni ārogyatthāyātiādīsu tāva dasasu padesu paṭipāṭiyā vā uppaṭipāṭiyā vā heṭṭhā vā gahetvā upari gaṇhantassa,",
  "atk-vin01a3:31_1": "upari vā gahetvā heṭṭhā gaṇhantassa,",
  "atk-vin01a3:31_2": "ubhato vā gahetvā majjhe ṭhapentassa,",
  "atk-vin01a3:31_3": "majjhe vā gahetvā ubhato harantassa,",
  "atk-vin01a3:31_4": "sabbamūlaṁ vā katvā gaṇhantassa cetanūpakkamamocane sati visaṅketo nāma natthīti dassetuṁ “ārogyatthañca",
  "atk-vin01a3:31_5": "sukhatthañcā”ti khaṇḍacakkabaddhacakkādibhedavicittaṁ pāḷimāha.",
  "atk-vin01a3:32_0": "Tattha ārogyatthañca sukhatthañca ārogyatthañca bhesajjatthañcā ti evaṁ ārogyapadaṁ sabbapadehi yojetvā vuttamekaṁ khaṇḍacakkaṁ.",
  "atk-vin01a3:32_1": "Sukhapadādīni sabbapadehi yojetvā yāva attano attano atītānantarapadaṁ tāva ānetvā vuttāni nava baddhacakkānīti",
  "atk-vin01a3:32_2": "evaṁ ekekamūlakāni dasa cakkāni honti,",
  "atk-vin01a3:32_3": "tāni dumūlakādīhi saddhiṁ asammohato vitthāretvā veditabbāni.",
  "atk-vin01a3:32_4": "Attho panettha pākaṭoyeva.",
  "atk-vin01a3:33_0": "Yathā ca ārogyatthāyātiādīsu dasasu padesu,",
  "atk-vin01a3:33_1": "evaṁ nīlādīsupi “nīlañca pītakañca ceteti upakkamatī”tiādinā nayena dasa cakkāni vuttāni,",
  "atk-vin01a3:33_2": "tānipi asammohato vitthāretvā veditabbāni.",
  "atk-vin01a3:33_3": "Attho panettha pākaṭoyeva.",
  "atk-vin01a3:34_0": "Puna ārogyatthañca nīlañca ārogyatthañca sukhatthañca nīlañca pītakañcāti ekenekaṁ dvīhi dve…pe…",
  "atk-vin01a3:34_1": "dasahi dasāti evaṁ purimapadehi saddhiṁ pacchimapadāni yojetvā ekaṁ missakacakkaṁ vuttaṁ.",
  "atk-vin01a3:35_0": "Idāni yasmā “nīlaṁ mocessāmī”ti cetetvā upakkamantassa pītakādīsu muttesupi pītakādivasena cetetvā upakkamantassa",
  "atk-vin01a3:35_1": "itaresu muttesupi nevatthi visaṅketo,",
  "atk-vin01a3:35_2": "tasmā etampi nayaṁ dassetuṁ “nīlaṁ mocessāmīti ceteti upakkamati pītakaṁ muccatī”tiādinā nayena cakkāni vuttāni.",
  "atk-vin01a3:35_3": "Tato paraṁ sabbapacchimapadaṁ nīlādīhi navahi padehi saddhiṁ yojetvā kucchicakkaṁ nāma vuttaṁ.",
  "atk-vin01a3:35_4": "Tato pītakādīni nava padāni ekena nīlapadeneva saddhiṁ yojetvā piṭṭhicakkaṁ nāma vuttaṁ.",
  "atk-vin01a3:35_5": "Tato lohitakādīni nava padāni ekena pītakapadeneva saddhiṁ yojetvā dutiyaṁ piṭṭhicakkaṁ vuttaṁ.",
  "atk-vin01a3:35_6": "Evaṁ lohitakapadādīhi saddhiṁ itarāni nava nava padāni yojetvā aññānipi aṭṭha cakkāni vuttānīti evaṁ dasagatikaṁ piṭṭhicakkaṁ veditabbaṁ.",
  "atk-vin01a3:36_0": "Evaṁ khaṇḍacakkādīnaṁ anekesaṁ cakkānaṁ vasena vitthārato garukāpattimeva dassetvā idāni aṅgavaseneva",
  "atk-vin01a3:36_1": "garukāpattiñca lahukāpattiñca anāpattiñca dassetuṁ “ceteti upakkamati muccatī”tiādimāha.",
  "atk-vin01a3:36_2": "Tattha purimanayena ajjhattarūpādīsu rāgādiupatthambhe sati ārogyādīnaṁ atthāya cetentassa upakkamitvā asucimocane tivaṅgasampannā garukāpatti vuttā.",
  "atk-vin01a3:36_3": "Dutiyena nayena cetentassa upakkamantassa ca mocane asati duvaṅgasampannā lahukā thullaccayāpatti.",
  "atk-vin01a3:36_4": "“Ceteti na upakkamati muccatī”tiādīhi chahi nayehi anāpatti.",
  "atk-vin01a3:37_0": "Ayaṁ pana āpattānāpattibhedo saṇho sukhumo,",
  "atk-vin01a3:37_1": "tasmā suṭṭhu sallakkhetabbo.",
  "atk-vin01a3:37_2": "Suṭṭhu sallakkhetvā kukkuccaṁ pucchitena āpatti vā anāpatti vā ācikkhitabbā,",
  "atk-vin01a3:37_3": "vinayakammaṁ vā kātabbaṁ.",
  "atk-vin01a3:37_4": "Asallakkhetvā karonto hi roganidānaṁ ajānitvā bhesajjaṁ karonto vejjo viya vighātañca āpajjati,",
  "atk-vin01a3:37_5": "na ca taṁ puggalaṁ tikicchituṁ samattho hoti.",
  "atk-vin01a3:37_6": "Tatrāyaṁ sallakkhaṇavidhi –",
  "atk-vin01a3:37_7": "kukkuccena āgato bhikkhu yāvatatiyaṁ pucchitabbo –",
  "atk-vin01a3:37_8": "“katarena payogena katarena rāgena āpannosī”ti.",
  "atk-vin01a3:37_9": "Sace paṭhamaṁ aññaṁ vatvā pacchā aññaṁ vadati na ekamaggena katheti,",
  "atk-vin01a3:37_10": "so vattabbo –",
  "atk-vin01a3:37_11": "“tvaṁ na ekamaggena kathesi pariharasi,",
  "atk-vin01a3:37_12": "na sakkā tava vinayakammaṁ kātuṁ gaccha sotthiṁ gavesā”ti.",
  "atk-vin01a3:37_13": "Sace pana tikkhattumpi ekamaggeneva katheti,",
  "atk-vin01a3:37_14": "yathābhūtaṁ attānaṁ āvikaroti,",
  "atk-vin01a3:37_15": "athassa āpattānāpattigarukalahukāpattivinicchayatthaṁ ekādasannaṁ rāgānaṁ vasena ekādasa payogā samavekkhitabbā.",
  "atk-vin01a3:38_0": "Tatrime ekādasa rāgā –",
  "atk-vin01a3:38_1": "mocanassādo,",
  "atk-vin01a3:38_2": "muccanassādo,",
  "atk-vin01a3:38_3": "muttassādo,",
  "atk-vin01a3:38_4": "methunassādo,",
  "atk-vin01a3:38_5": "phassassādo,",
  "atk-vin01a3:38_6": "kaṇḍuvanassādo,",
  "atk-vin01a3:38_7": "dassanassādo,",
  "atk-vin01a3:38_8": "nisajjassādo,",
  "atk-vin01a3:38_9": "vācassādo,",
  "atk-vin01a3:38_10": "gehassitapemaṁ,",
  "atk-vin01a3:38_11": "vanabhaṅgiyanti.",
  "atk-vin01a3:38_12": "Tattha mocetuṁ assādo mocanassādo,",
  "atk-vin01a3:38_13": "muccane assādo muccanassādo,",
  "atk-vin01a3:38_14": "mutte assādo muttassādo,",
  "atk-vin01a3:38_15": "methune assādo methunassādo,",
  "atk-vin01a3:38_16": "phasse assādo phassassādo,",
  "atk-vin01a3:38_17": "kaṇḍuvane assādo kaṇḍuvanassādo,",
  "atk-vin01a3:38_18": "dassane assādo dassanassādo,",
  "atk-vin01a3:38_19": "nisajjāya assādo nisajjassādo,",
  "atk-vin01a3:38_20": "vācāya assādo vācassādo,",
  "atk-vin01a3:38_21": "gehassitaṁ pemaṁ gehassitapemaṁ,",
  "atk-vin01a3:38_22": "vanabhaṅgiyanti yaṁkiñci pupphaphalādi vanato bhañjitvā āhaṭaṁ.",
  "atk-vin01a3:38_23": "Ettha ca navahi padehi sampayuttaassādasīsena rāgo vutto.",
  "atk-vin01a3:38_24": "Ekena padena sarūpeneva,",
  "atk-vin01a3:38_25": "ekena padena vatthunā vutto,",
  "atk-vin01a3:38_26": "vanabhaṅgo hi rāgassa vatthu na rāgoyeva.",
  "atk-vin01a3:39_0": "Etesaṁ pana rāgānaṁ vasena evaṁ payogā samavekkhitabbā –",
  "atk-vin01a3:39_1": "mocanassāde mocanassādacetanāya cetento ceva assādento ca upakkamati muccati saṅghādiseso.",
  "atk-vin01a3:39_2": "Tatheva cetento ca assādento ca upakkamati na muccati thullaccayaṁ.",
  "atk-vin01a3:39_3": "Sace pana sayanakāle rāgapariyuṭṭhito hutvā ūrunā vā muṭṭhinā vā aṅgajātaṁ gāḷhaṁ pīḷetvā mocanatthāya saussāhova supati,",
  "atk-vin01a3:39_4": "supantassa cassa asuci muccati saṅghādiseso.",
  "atk-vin01a3:39_5": "Sace rāgapariyuṭṭhānaṁ asubhamanasikārena vūpasametvā suddhacitto supati,",
  "atk-vin01a3:39_6": "supantassa muttepi anāpatti.",
  "atk-vin01a3:40_0": "Muccanassāde attano dhammatāya muccamānaṁ assādeti na upakkamati anāpatti.",
  "atk-vin01a3:40_1": "Sace pana muccamānaṁ assādento upakkamati,",
  "atk-vin01a3:40_2": "tena upakkamena mutte saṅghādiseso.",
  "atk-vin01a3:40_3": "Attano dhammatāya muccamāne “mā kāsāvaṁ vā senāsanaṁ vā dussī”ti aṅgajātaṁ gahetvā jagganatthāya udakaṭṭhānaṁ",
  "atk-vin01a3:40_4": "gacchati vaṭṭatīti mahāpaccariyaṁ vuttaṁ.",
  "atk-vin01a3:41_0": "Muttassāde attano dhammatāya mutte ṭhānā cute asucimhi pacchā assādentassa vinā upakkamena muccati, anāpatti.",
  "atk-vin01a3:41_1": "Sace assādetvā puna mocanatthāya nimitte upakkamitvā moceti,",
  "atk-vin01a3:41_2": "saṅghādiseso.",
  "atk-vin01a3:42_0": "Methunassāde methunarāgena mātugāmaṁ gaṇhāti,",
  "atk-vin01a3:42_1": "tena payogena asuci muccati, anāpatti.",
  "atk-vin01a3:42_2": "Methunadhammassa payogattā pana tādise gahaṇe dukkaṭaṁ,",
  "atk-vin01a3:42_3": "sīsaṁ patte pārājikaṁ.",
  "atk-vin01a3:42_4": "Sace methunarāgena ratto puna assādetvā mocanatthāya nimitte upakkamitvā moceti,",
  "atk-vin01a3:42_5": "saṅghādiseso.",
  "atk-vin01a3:43_0": "Phassassāde duvidho phasso –",
  "atk-vin01a3:43_1": "ajjhattiko,",
  "atk-vin01a3:43_2": "bāhiro ca.",
  "atk-vin01a3:43_3": "Ajjhattike tāva attano nimittaṁ thaddhaṁ mudukanti jānissāmīti vā lolabhāvena vā kīḷāpayato asuci muccati, anāpatti.",
  "atk-vin01a3:43_4": "Sace kīḷāpento assādetvā mocanatthāya nimitte upakkamitvā moceti,",
  "atk-vin01a3:43_5": "saṅghādiseso.",
  "atk-vin01a3:43_6": "Bāhiraphasse pana kāyasaṁsaggarāgena mātugāmassa aṅgamaṅgāni parāmasato ceva āliṅgato ca asuci muccati, anāpatti.",
  "atk-vin01a3:43_7": "Kāyasaṁsaggasaṅghādisesaṁ pana āpajjati.",
  "atk-vin01a3:43_8": "Sace kāyasaṁsaggarāgena ratto puna assādetvā mocanatthāya nimitte upakkamitvā moceti visaṭṭhipaccayāpi saṅghādiseso.",
  "atk-vin01a3:44_0": "Kaṇḍuvanassāde daddukacchupiḷakapāṇakādīnaṁ aññataravasena kaṇḍuvamānaṁ nimittaṁ kaṇḍuvanassāde neva kaṇḍuvato asuci muccati, anāpatti.",
  "atk-vin01a3:44_1": "Kaṇḍuvanassādena ratto puna assādetvā mocanatthāya nimitte upakkamitvā moceti,",
  "atk-vin01a3:44_2": "saṅghādiseso.",
  "atk-vin01a3:45_0": "Dassanassāde dassanassādena punappunaṁ mātugāmassa anokāsaṁ upanijjhāyato asuci muccati, anāpatti.",
  "atk-vin01a3:45_1": "Mātugāmassa anokāsupanijjhāne pana dukkaṭaṁ.",
  "atk-vin01a3:45_2": "Sace dassanassādena ratto puna assādetvā mocanatthāya nimitte upakkamitvā moceti,",
  "atk-vin01a3:45_3": "saṅghādiseso.",
  "atk-vin01a3:46_0": "Nisajjassāde mātugāmena saddhiṁ raho nisajjassādarāgena nisinnassa asuci muccati, anāpatti.",
  "atk-vin01a3:46_1": "Raho nisajjapaccayā pana āpannāya āpattiyā kāretabbo.",
  "atk-vin01a3:46_2": "Sace nisajjassādena ratto puna assādetvā mocanatthāya nimitte upakkamitvā moceti,",
  "atk-vin01a3:46_3": "saṅghādiseso.",
  "atk-vin01a3:47_0": "Vācassāde vācassādarāgena mātugāmaṁ methunasannissitāhi vācāhi obhāsantassa asuci muccati, anāpatti.",
  "atk-vin01a3:47_1": "Duṭṭhullavācāsaṅghādisesaṁ pana āpajjati.",
  "atk-vin01a3:47_2": "Sace vācassādena ratto puna assādetvā mocanatthāya nimitte upakkamitvā moceti,",
  "atk-vin01a3:47_3": "saṅghādiseso.",
  "atk-vin01a3:48_0": "Gehassitapeme mātaraṁ vā mātupemena bhaginiṁ vā bhaginipemena punappunaṁ parāmasato ceva āliṅgato ca asuci muccati, anāpatti.",
  "atk-vin01a3:48_1": "Gehassitapemena pana phusanapaccayā dukkaṭaṁ.",
  "atk-vin01a3:48_2": "Sace gehassitapemena ratto puna assādetvā mocanatthāya nimitte upakkamitvā moceti,",
  "atk-vin01a3:48_3": "saṅghādiseso.",
  "atk-vin01a3:49_0": "Vanabhaṅge itthipurisā aññamaññaṁ kiñcideva tambūlagandhapupphavāsādippakāraṁ paṇṇākāraṁ mittasanthavabhāvassa",
  "atk-vin01a3:49_1": "daḷhabhāvatthāya pesenti ayaṁ vanabhaṅgo nāma.",
  "atk-vin01a3:49_2": "Tañce mātugāmo kassaci saṁsaṭṭhavihārikassa kulūpakabhikkhuno peseti,",
  "atk-vin01a3:49_3": "tassa ca “asukāya nāma idaṁ pesita”nti sārattassa punappunaṁ hatthehi taṁ vanabhaṅgaṁ kīḷāpayato asuci muccati, anāpatti.",
  "atk-vin01a3:49_4": "Sace vanabhaṅge sāratto puna assādetvā mocanatthāya nimitte upakkamitvā moceti,",
  "atk-vin01a3:49_5": "saṅghādiseso.",
  "atk-vin01a3:49_6": "Sace upakkamantepi na muccati,",
  "atk-vin01a3:49_7": "thullaccayaṁ.",
  "atk-vin01a3:50_0": "Evametesaṁ ekādasannaṁ rāgānaṁ vasena ime ekādasa payoge samevekkhitvā āpatti vā anāpatti vā sallakkhetabbā.",
  "atk-vin01a3:50_1": "Sallakkhetvā sace garukā hoti “garukā”ti ācikkhitabbā.",
  "atk-vin01a3:50_2": "Sace lahukā hoti “lahukā”ti ācikkhitabbā.",
  "atk-vin01a3:50_3": "Tadanurūpañca vinayakammaṁ kātabbaṁ.",
  "atk-vin01a3:50_4": "Evañhi kataṁ sukataṁ hoti roganidānaṁ ñatvā vejjena katabhesajjamiva,",
  "atk-vin01a3:50_5": "tassa ca puggalassa sotthibhāvāya saṁvattati.",
  "atk-vin01a3:51_0": "262.Ceteti na upakkamatītiādīsu mocanassādacetanāya ceteti,",
  "atk-vin01a3:51_1": "na upakkamati, muccati, anāpatti.",
  "atk-vin01a3:51_2": "Mocanassādapīḷito “aho vata mucceyyā”ti ceteti,",
  "atk-vin01a3:51_3": "na upakkamati,",
  "atk-vin01a3:51_4": "na muccati, anāpatti.",
  "atk-vin01a3:51_5": "Mocanassādena na ceteti,",
  "atk-vin01a3:51_6": "phassassādena kaṇḍuvanassādena vā upakkamati, muccati, anāpatti.",
  "atk-vin01a3:51_7": "Tatheva na ceteti,",
  "atk-vin01a3:51_8": "upakkamati,",
  "atk-vin01a3:51_9": "na muccati, anāpatti.",
  "atk-vin01a3:51_10": "Kāmavitakkaṁ vitakkento mocanatthāya na ceteti,",
  "atk-vin01a3:51_11": "na upakkamati, muccati, anāpatti.",
  "atk-vin01a3:51_12": "Sace panassa vitakkayatopi na muccati idaṁ āgatameva hoti,",
  "atk-vin01a3:51_13": "“na ceteti,",
  "atk-vin01a3:51_14": "na upakkamati,",
  "atk-vin01a3:51_15": "na muccati,",
  "atk-vin01a3:51_16": "anāpattī”ti.",
  "atk-vin01a3:52_0": "Anāpattisupinantenāti suttassa supine methunaṁ dhammaṁ paṭisevantassa viya kāyasaṁsaggādīni āpajjantassa",
  "atk-vin01a3:52_1": "viya supinanteneva kāraṇena yassa asuci muccati,",
  "atk-vin01a3:52_2": "tassa anāpatti.",
  "atk-vin01a3:52_3": "Supine pana uppannāya assādacetanāya sacassa visayo hoti,",
  "atk-vin01a3:52_4": "niccalena bhavitabbaṁ,",
  "atk-vin01a3:52_5": "na hatthena nimittaṁ kīḷāpetabbaṁ,",
  "atk-vin01a3:52_6": "kāsāvapaccattharaṇarakkhaṇatthaṁ pana hatthapuṭena gahetvā jagganatthāya udakaṭṭhānaṁ gantuṁ vaṭṭati.",
  "atk-vin01a3:53_0": "Namocanādhippāyassāti yassa bhesajjena vā nimittaṁ ālimpantassa uccārādīni vā karontassa namocanādhippāyassa muccati,",
  "atk-vin01a3:53_1": "tassāpi anāpatti.",
  "atk-vin01a3:53_2": "Ummattakassa duvidhassāpi anāpatti.",
  "atk-vin01a3:53_3": "Idha seyyasako ādikammiko,",
  "atk-vin01a3:53_4": "tassa anāpatti ādikammikassāti.",
  "atk-vin01a3:54_0": "Padabhājanīyavaṇṇanā niṭṭhitā.",
  "atk-vin01a3:55_0": "Samuṭṭhānādīsu idaṁ sikkhāpadaṁ paṭhamapārājikasamuṭṭhānaṁ kāyacittato samuṭṭhāti. Kiriyā,",
  "atk-vin01a3:55_1": "saññāvimokkhaṁ,",
  "atk-vin01a3:55_2": "sacittakaṁ,",
  "atk-vin01a3:55_3": "lokavajjaṁ,",
  "atk-vin01a3:55_4": "kāyakammaṁ,",
  "atk-vin01a3:55_5": "akusalacittaṁ,",
  "atk-vin01a3:55_6": "dvivedanaṁ,",
  "atk-vin01a3:55_7": "sukhamajjhattadvayenāti.",
  "atk-vin01a3:56_0": "263. Vinītavatthūsu supinavatthu anupaññattiyaṁ vuttanayameva. Uccārapassāvavatthūni uttānatthāneva.",
  "atk-vin01a3:57_0": "Vitakkavatthusmiṁ kāmavitakkanti gehassitakāmavitakkaṁ.",
  "atk-vin01a3:57_1": "Tattha kiñcāpi anāpatti vuttā,",
  "atk-vin01a3:57_2": "atha kho vitakkagatikena na bhavitabbaṁ.",
  "atk-vin01a3:57_3": "Uṇhodakavatthūsu paṭhamaṁ uttānameva.",
  "atk-vin01a3:57_4": "Dutiye so bhikkhu mocetukāmo uṇhodakena nimittaṁ paharitvā paharitvā nhāyi,",
  "atk-vin01a3:57_5": "tenassa āpatti vuttā.",
  "atk-vin01a3:57_6": "Tatiye upakkamassa atthitāya thullaccayaṁ.",
  "atk-vin01a3:57_7": "Bhesajjakaṇḍuvanavatthūni uttānatthāneva.",
  "atk-vin01a3:58_0": "264.Maggavatthūsu paṭhamassa thulaūrukassa maggaṁ gacchantassa sambādhaṭṭhāne ghaṭṭanāya asuci mucci,",
  "atk-vin01a3:58_1": "tassa namocanādhippāyattā anāpatti.",
  "atk-vin01a3:58_2": "Dutiyassa tatheva mucci,",
  "atk-vin01a3:58_3": "mocanādhippāyattā pana saṅghādiseso.",
  "atk-vin01a3:58_4": "Tatiyassa na mucci,",
  "atk-vin01a3:58_5": "upakkamasabbhāvato pana thullaccayaṁ.",
  "atk-vin01a3:58_6": "Tasmā maggaṁ gacchantena uppanne pariḷāhe na gantabbaṁ,",
  "atk-vin01a3:58_7": "gamanaṁ upacchinditvā asubhādimanasikārena cittaṁ vūpasametvā suddhacittena kammaṭṭhānaṁ ādāya gantabbaṁ.",
  "atk-vin01a3:58_8": "Sace ṭhito vinodetuṁ na sakkoti,",
  "atk-vin01a3:58_9": "maggā okkamma nisīditvā vinodetvā kammaṭṭhānaṁ ādāya suddhacitteneva gantabbaṁ.",
  "atk-vin01a3:59_0": "Vatthivatthūsu te bhikkhū vatthiṁ daḷhaṁ gahetvā pūretvā pūretvā vissajjentā gāmadārakā viya passāvamakaṁsu.",
  "atk-vin01a3:59_1": "Jantāgharavatthusmiṁ udaraṁ tāpentassa mocanādhippāyassāpi amocanādhippāyassāpi mutte anāpattiyeva.",
  "atk-vin01a3:59_2": "Parikammaṁ karontassa nimittacālanavasena asuci mucci,",
  "atk-vin01a3:59_3": "tasmā āpattiṭṭhāne āpatti vuttā.",
  "atk-vin01a3:60_0": "265.Ūrughaṭṭāpanavatthūsu yesaṁ āpatti vuttā te aṅgajātampi phusāpesunti veditabbāti evaṁ kurundaṭṭhakathāyaṁ vuttaṁ.",
  "atk-vin01a3:60_1": "Sāmaṇerādivatthūni uttānatthāneva.",
  "atk-vin01a3:61_0": "266.",
  "atk-vin01a3:61_1": "Kāyatthambhanavatthusmiṁ kāyaṁ thambhentassāti ciraṁ nisīditvā vā nipajjitvā vā navakammaṁ vā katvā ālasiyavimocanatthaṁ vijambhentassa.",
  "atk-vin01a3:62_0": "Upanijjhāyanavatthusmiṁ sacepi paṭasataṁ nivatthā hoti purato vā pacchato vā ṭhatvā “imasmiṁ nāma okāse nimitta”nti upanijjhāyantassa dukkaṭameva.",
  "atk-vin01a3:62_1": "Anivatthānaṁ gāmadārikānaṁ nimittaṁ upanijjhāyantassa pana kimeva vattabbaṁ.",
  "atk-vin01a3:62_2": "Tiracchānagatānampi nimitte eseva nayo.",
  "atk-vin01a3:62_3": "Ito cito ca aviloketvā pana divasampi ekapayogena upanijjhāyantassa ekameva dukkaṭaṁ.",
  "atk-vin01a3:62_4": "Ito cito ca viloketvā punappunaṁ upanijjhāyantassa payoge payoge dukkaṭaṁ.",
  "atk-vin01a3:62_5": "Ummīlananimīlanavasena pana na kāretabbo.",
  "atk-vin01a3:62_6": "Sahasā upanijjhāyitvā puna paṭisaṅkhāya saṁvare tiṭṭhato anāpatti,",
  "atk-vin01a3:62_7": "taṁ saṁvaraṁ pahāya puna upanijjhāyato dukkaṭameva.",
  "atk-vin01a3:63_0": "267.Tāḷacchiddādivatthūni uttānatthāneva.",
  "atk-vin01a3:63_1": "Nhānavatthūsu ye udakasotaṁ nimittena pahariṁsu tesaṁ āpatti vuttā.",
  "atk-vin01a3:63_2": "Udañjalavatthūsupi eseva nayo.",
  "atk-vin01a3:63_3": "Ettha ca udañjalanti udakacikkhallo vuccati.",
  "atk-vin01a3:63_4": "Eteneva upāyena ito parāni sabbāneva udake dhāvanādivatthūni veditabbāni.",
  "atk-vin01a3:63_5": "Ayaṁ pana viseso.",
  "atk-vin01a3:63_6": "Pupphāvaḷiyavatthūsu sacepi namocanādhippāyassa anāpatti,",
  "atk-vin01a3:63_7": "kīḷanapaccayā pana dukkaṭaṁ hotīti.",
  "atk-vin01a3:64_0": "Sukkavissaṭṭhisikkhāpadavaṇṇanā niṭṭhitā.",
  "atk-vin01a3:65_0": "2. Kāyasaṁsaggasikkhāpadavaṇṇanā",
  "atk-vin01a3:66_0": "269.Tenasamayena buddho bhagavāti kāyasaṁsaggasikkhāpadaṁ.",
  "atk-vin01a3:66_1": "Tatrāyaṁ anuttānapadavaṇṇanā –",
  "atk-vin01a3:66_2": "araññe viharatīti na āveṇike araññe,",
  "atk-vin01a3:66_3": "jetavanavihārasseva paccante ekapasse.",
  "atk-vin01a3:66_4": "Majjhe gabbhoti tassa ca vihārassa majjhe gabbho hoti.",
  "atk-vin01a3:66_5": "Samantā pariyāgāroti samantā panassa maṇḍalamāḷaparikkhepo hoti.",
  "atk-vin01a3:66_6": "So kira majjhe caturassaṁ gabbhaṁ katvā bahi maṇḍalamāḷaparikkhepena kato,",
  "atk-vin01a3:66_7": "yathā sakkā hoti antoyeva āviñchantehi vicarituṁ.",
  "atk-vin01a3:67_0": "Supaññattanti suṭṭha ṭhapitaṁ,",
  "atk-vin01a3:67_1": "yathā yathā yasmiṁ yasmiñca okāse ṭhapitaṁ pāsādikaṁ hoti lokarañjakaṁ tathā tathā tasmiṁ tasmiṁ okāse ṭhapitaṁ,",
  "atk-vin01a3:67_2": "vattasīsena hi soṁ ekakiccampi na karoti.",
  "atk-vin01a3:67_3": "Ekacce vātapāne vivarantoti yesu vivaṭesu andhakāro hoti tāni vivaranto yesu vivaṭesu āloko hoti tāni thakento.",
  "atk-vin01a3:68_0": "Evaṁ vutte sā brāhmaṇī taṁ brāhmaṇaṁ etadavocāti evaṁ tena brāhmaṇena pasaṁsitvā vutte sā brāhmaṇī “pasanno",
  "atk-vin01a3:68_1": "ayaṁ brāhmaṇo pabbajitukāmo maññe”ti sallakkhetvā nigūhitabbampi taṁ attano vippakāraṁ pakāsentī kevalaṁ",
  "atk-vin01a3:68_2": "tassa saddhāvighātāpekkhā hutvā etaṁ “kuto tassa uḷārattatā”tiādivacanamavoca.",
  "atk-vin01a3:68_3": "Tattha uḷāro attā assāti uḷārattā,",
  "atk-vin01a3:68_4": "uḷārattano bhāvo uṭṭhārattatā.",
  "atk-vin01a3:68_5": "Kulitthīhītiādīsu kulitthiyo nāma gharassāminiyo.",
  "atk-vin01a3:68_6": "Kuladhītaro nāma purisantaragatā kuladhītaro.",
  "atk-vin01a3:68_7": "Kulakumāriyo nāma aniviṭṭhā vuccanti.",
  "atk-vin01a3:68_8": "Kulasuṇhā nāma parakulato ānītā kuladārakānaṁ vadhuyo.",
  "atk-vin01a3:69_0": "270.Otiṇṇoti yakkhādīhi viya sattā anto uppajjantena rāgena otiṇṇo,",
  "atk-vin01a3:69_1": "kūpādīni viya sattā asamapekkhitvā rajanīye ṭhāne rajjanto sayaṁ vā rāgaṁ otiṇṇo,",
  "atk-vin01a3:69_2": "yasmā pana ubhayathāpi rāgasamaṅgissevetaṁ adhivacanaṁ,",
  "atk-vin01a3:69_3": "tasmā “otiṇṇo nāma sāratto apekkhavā paṭibaddhacitto”ti evamassa padabhājanaṁ vuttaṁ.",
  "atk-vin01a3:70_0": "Tattha sārattoti kāyasaṁsaggarāgena suṭṭhu ratto.",
  "atk-vin01a3:70_1": "Apekkhavāti kāyasaṁsaggāpekkhāya apekkhavā.",
  "atk-vin01a3:70_2": "Paṭibaddhacittoti kāyasaṁsaggarāgeneva tasmiṁ vatthusmiṁ paṭibaddhacitto.",
  "atk-vin01a3:70_3": "Vipariṇatenāti parisuddhabhavaṅgasantatisaṅkhātaṁ pakatiṁ vijahitvā aññathā pavattena,",
  "atk-vin01a3:70_4": "virūpaṁ vā pariṇatena virūpaṁ parivattena,",
  "atk-vin01a3:70_5": "yathā parivattamānaṁ virūpaṁ hoti evaṁ parivattitvā ṭhitenāti adhippāyo.",
  "atk-vin01a3:71_0": "271.",
  "atk-vin01a3:71_1": "Yasmā panetaṁ rāgādīhi sampayogaṁ nātivattati,",
  "atk-vin01a3:71_2": "tasmā “vipariṇatanti rattampi citta”ntiādinā nayenassa padabhājanaṁ vatvā ante idhādhippetamatthaṁ dassento",
  "atk-vin01a3:71_3": "“apica rattaṁ cittaṁ imasmiṁ atthe adhippetaṁ vipariṇata”nti āha.",
  "atk-vin01a3:72_0": "Tadahujātāti taṁdivasaṁ jātā jātamattā allamaṁsapesivaṇṇā,",
  "atk-vin01a3:72_1": "evarūpāyapi hi saddhiṁ kāyasaṁsagge saṅghādiseso,",
  "atk-vin01a3:72_2": "methunavītikkame pārājikaṁ,",
  "atk-vin01a3:72_3": "raho nisajjassāde pācittiyañca hoti.",
  "atk-vin01a3:72_4": "Pagevāti paṭhamameva.",
  "atk-vin01a3:73_0": "Kāyasaṁsaggaṁ samāpajjeyyāti hatthaggahaṇādikāyasampayogaṁ kāyamissībhāvaṁ samāpajjeyya,",
  "atk-vin01a3:73_1": "yasmā panetaṁ samāpajjantassa yo so kāyasaṁsaggo nāma so atthato ajjhācāro hoti,",
  "atk-vin01a3:73_2": "rāgavasena abhibhavitvā saññamavelaṁ ācāro,",
  "atk-vin01a3:73_3": "tasmāssa saṅkhepana atthaṁ dassento “ajjhācāro vuccatī”ti padabhājanamāha.",
  "atk-vin01a3:74_0": "Hatthaggāhaṁ vātiādibhedaṁ panassa vitthārena atthadassanaṁ.",
  "atk-vin01a3:74_1": "Tattha hatthādīnaṁ vibhāgadassanatthaṁ “hattho nāma kapparaṁ upādāyā”tiādimāha tattha kapparaṁ upādāyāti dutiyaṁ.",
  "atk-vin01a3:74_2": "Mahāsandhiṁ upādāya.",
  "atk-vin01a3:74_3": "Aññattha pana maṇibandhato paṭṭhāya yāva agganakhā hattho idha saddhiṁ aggabāhāya kapparato paṭṭhāya adhippeto.",
  "atk-vin01a3:75_0": "Suddhakesā vāti suttādīhi amissā suddhā kesāyeva.",
  "atk-vin01a3:75_1": "Veṇīti tīhi kesavaṭṭīhi vinandhitvā katakesakalāpassetaṁ nāmaṁ.",
  "atk-vin01a3:75_2": "Suttamissāti pañcavaṇṇena suttena kese missetvā katā.",
  "atk-vin01a3:75_3": "Mālāmissāti vassikapupphādīhi missetvā tīhi kesavaṭṭīhi vinandhitvā katā,",
  "atk-vin01a3:75_4": "avinaddhopi vā kevalaṁ pupphamissako kesakalāpo idha “veṇī”ti veditabbo.",
  "atk-vin01a3:75_5": "Hiraññamissāti kahāpaṇamālāya missetvā katā.",
  "atk-vin01a3:75_6": "Suvaṇṇamissāti suvaṇṇacīrakehi vā pāmaṅgādīhi vā missetvā katā.",
  "atk-vin01a3:75_7": "Muttāmissāti muttāvalīhi missetvā katā.",
  "atk-vin01a3:75_8": "Maṇimissāti suttārūḷhehi maṇīhi missetvā katā.",
  "atk-vin01a3:75_9": "Etāsu hi yaṁkiñci veṇiṁ gaṇhantassa saṅghādisesoyeva.",
  "atk-vin01a3:75_10": "“Ahaṁ missakaveṇiṁ aggahesi”nti vadantassa mokkho natthi.",
  "atk-vin01a3:75_11": "Veṇiggahaṇena cettha kesāpi gahitāva honti,",
  "atk-vin01a3:75_12": "tasmā yo ekampi kesaṁ gaṇhāti tassapi āpattiyeva.",
  "atk-vin01a3:76_0": "Hatthañcaveṇiñca ṭhapetvāti idha vuttalakkhaṇaṁ hatthañca sabbappakārañca veṇiṁ ṭhapetvā avasesaṁ sarīraṁ “aṅga”nti veditabbaṁ.",
  "atk-vin01a3:76_1": "Evaṁ paricchinnesu hatthādīsu hatthassa gahaṇaṁ hatthaggāho,",
  "atk-vin01a3:76_2": "veṇiyā gahaṇaṁ veṇiggāho,",
  "atk-vin01a3:76_3": "avasesasasarīrassa parāmasanaṁ aññatarassa vā aññatarassa vā aṅgassa parāmasanaṁ,",
  "atk-vin01a3:76_4": "yo taṁ hatthaggāhaṁ vā veṇiggāhaṁ vā aññatarassa vā aññatarassa vā aṅgassa parāmasanaṁ samāpajjeyya,",
  "atk-vin01a3:76_5": "tassa saṅghādiseso nāma āpattinikāyo hotīti.",
  "atk-vin01a3:76_6": "Ayaṁ sikkhāpadassa attho.",
  "atk-vin01a3:77_0": "272.",
  "atk-vin01a3:77_1": "Yasmā pana yo ca hatthaggāho yo ca veṇiggāho yañca avasesassa aṅgassa parāmasanaṁ taṁ sabbampi bhedato dvādasavidhaṁ hoti,",
  "atk-vin01a3:77_2": "tasmā taṁ bhedaṁ dassetuṁ “āmasanā parāmasanā”tiādinā nayenassa padabhājanaṁ vuttaṁ.",
  "atk-vin01a3:77_3": "Tattha yañca vuttaṁ “āmasanā nāma āmaṭṭhamattā”ti yañca “chupanaṁ nāma phuṭṭhamatta”nti,",
  "atk-vin01a3:77_4": "imesaṁ ayaṁ viseso –",
  "atk-vin01a3:77_5": "āmasanāti āmajjanā phuṭṭhokāsaṁ anatikkamitvāpi tattheva saṅghaṭṭanā.",
  "atk-vin01a3:77_6": "Ayañhi “āmaṭṭhamattā”ti vuccati.",
  "atk-vin01a3:77_7": "Chupananti asaṅghaṭṭetvā phuṭṭhamattaṁ.",
  "atk-vin01a3:78_0": "Yampi ummasanāya ca ullaṅghanāya ca niddese “uddhaṁ uccāraṇā”ti ekameva padaṁ vuttaṁ.",
  "atk-vin01a3:78_1": "Tatrāpi ayaṁ viseso –",
  "atk-vin01a3:78_2": "paṭhamaṁ attano kāyassa itthiyā kāye uddhaṁ pesanavasena vuttaṁ,",
  "atk-vin01a3:78_3": "dutiyaṁ itthiyā kāyaṁ ukkhipanavasena,",
  "atk-vin01a3:78_4": "sesaṁ pākaṭameva.",
  "atk-vin01a3:79_0": "273.",
  "atk-vin01a3:79_1": "Idāni yvāyaṁ otiṇṇo vipariṇatena cittena kāyasaṁsaggaṁ samāpajjati,",
  "atk-vin01a3:79_2": "tassa etesaṁ padānaṁ vasena vitthārato āpattibhedaṁ dassento “itthī ca hoti itthisaññī sāratto ca bhikkhu ca naṁ itthiyā kāyena kāya”ntiādimāha.",
  "atk-vin01a3:79_3": "Tattha bhikkhu ca naṁ itthiyā kāyena kāyanti so sāratto ca itthisaññī ca bhikkhu attano kāyena.",
  "atk-vin01a3:79_4": "Nanti nipātamattaṁ.",
  "atk-vin01a3:79_5": "Atha vā etaṁ tassā itthiyā hatthādibhedaṁ kāyaṁ.",
  "atk-vin01a3:79_6": "Āmasati parāmasatīti etesu ce ekenāpi ākārena ajjhācarati,",
  "atk-vin01a3:79_7": "āpatti saṅghādisesassa.",
  "atk-vin01a3:79_8": "Tattha sakiṁ āmasato ekā āpatti,",
  "atk-vin01a3:79_9": "punappunaṁ āmasato payoge payoge saṅghādiseso.",
  "atk-vin01a3:80_0": "Parāmasantopi sace kāyato amocetvāva ito cito ca attano hatthaṁ vā kāyaṁ vā sañcopeti harati peseti divasampi parāmasato ekāva āpatti.",
  "atk-vin01a3:80_1": "Sace kāyato mocetvā mocetvā parāmasati payoge payoge āpatti.",
  "atk-vin01a3:81_0": "Omasantopi sace kāyato amocetvāva itthiyā matthakato paṭṭhāya yāva pādapiṭṭhiṁ omasati ekāva āpatti.",
  "atk-vin01a3:81_1": "Sace pana udarādīsu taṁ taṁ ṭhānaṁ patvā muñcitvā muñcitvā omasati payoge payoge āpatti.",
  "atk-vin01a3:81_2": "Ummasanāyapi pādato paṭṭhāya yāva sīsaṁ ummasantassa eseva nayo.",
  "atk-vin01a3:82_0": "Olaṅghanāya mātugāmaṁ kesesu gahetvā nāmetvā cumbanādīsu yaṁ ajjhācāraṁ icchati taṁ katvā muñcato ekāva āpatti.",
  "atk-vin01a3:82_1": "Uṭṭhitaṁ punappunaṁ nāmayato payoge payoge āpatti.",
  "atk-vin01a3:82_2": "Ullaṅghanāyapi kesesu vā hatthesu vā gahetvā vuṭṭhāpayato eseva nayo.",
  "atk-vin01a3:83_0": "Ākaḍḍhanāya attano abhimukhaṁ ākaḍḍhanto yāva na muñcati tāva ekāva āpatti.",
  "atk-vin01a3:83_1": "Muñcitvā muñcitvā ākaḍḍhantassa payoge payoge āpatti.",
  "atk-vin01a3:83_2": "Patikaḍḍhanāyapi parammukhaṁ piṭṭhiyaṁ gahetvā paṭippaṇāmayato eseva nayo.",
  "atk-vin01a3:84_0": "Abhiniggaṇhanāya hatthe vā bāhāya vā daḷhaṁ gahetvā yojanampi gacchato ekāva āpatti.",
  "atk-vin01a3:84_1": "Muñcitvā punappunaṁ gaṇhato payoge payoge āpatti.",
  "atk-vin01a3:84_2": "Amuñcitvā punappunaṁ phusato ca āliṅgato ca payoge payoge āpattīti mahāsumatthero āha.",
  "atk-vin01a3:84_3": "Mahāpadumatthero panāha –",
  "atk-vin01a3:84_4": "“mūlaggahaṇameva pamāṇaṁ,",
  "atk-vin01a3:84_5": "tasmā yāva na muñcati tāva ekā eva āpattī”ti.",
  "atk-vin01a3:85_0": "Abhinippīḷanāya vatthena vā ābharaṇena vā saddhiṁ pīḷayato aṅgaṁ aphusantassa thullaccayaṁ,",
  "atk-vin01a3:85_1": "phusantassa saṅghādiseso,",
  "atk-vin01a3:85_2": "ekapayogena ekā āpatti,",
  "atk-vin01a3:85_3": "nānāpayogena nānā.",
  "atk-vin01a3:86_0": "Gahaṇachupanesu aññaṁ kiñci vikāraṁ akarontopi gahitamattaphuṭṭhamattenāpi āpattiṁ āpajjati.",
  "atk-vin01a3:87_0": "Evametesu āmasanādīsu ekenāpi ākārena ajjhācārato itthiyā itthisaññissa saṅghādiseso,",
  "atk-vin01a3:87_1": "vematikassa thullaccayaṁ,",
  "atk-vin01a3:87_2": "paṇḍakapurisatiracchānagatasaññissāpi thullaccayameva.",
  "atk-vin01a3:87_3": "Paṇḍake paṇḍakasaññissa thullaccayaṁ,",
  "atk-vin01a3:87_4": "vematikassa dukkaṭaṁ.",
  "atk-vin01a3:87_5": "Purisatiracchānagataitthisaññissāpi dukkaṭameva.",
  "atk-vin01a3:87_6": "Purise purisasaññissāpi vematikassāpi itthipaṇḍakatiracchānagatasaññissāpi dukkaṭameva.",
  "atk-vin01a3:87_7": "Tiracchānagatepi sabbākārena dukkaṭamevāti.",
  "atk-vin01a3:87_8": "Imā ekamūlakanaye vuttā āpattiyo sallakkhetvā imināva upāyena “dve itthiyo dvinnaṁ itthīna”ntiādivasena",
  "atk-vin01a3:87_9": "vutte dumūlakanayepi diguṇā āpattiyo veditabbā.",
  "atk-vin01a3:87_10": "Yathā ca dvīsu itthīsu dve saṅghādisesā;",
  "atk-vin01a3:87_11": "evaṁ sambahulāsu sambahulā veditabbā.",
  "atk-vin01a3:88_0": "Yo hi ekato ṭhitā sambahulā itthiyo bāhāhi parikkhipitvā gaṇhāti so yattakā itthiyo phuṭṭhā tāsaṁ gaṇanāya saṅghādisese āpajjati,",
  "atk-vin01a3:88_1": "majjhagatānaṁ gaṇanāya thullaccaye.",
  "atk-vin01a3:88_2": "Tā hi tena kāyappaṭibaddhena āmaṭṭhā honti.",
  "atk-vin01a3:88_3": "Yo pana sambahulānaṁ aṅguliyo vā kese vā ekato katvā gaṇhāti,",
  "atk-vin01a3:88_4": "so aṅguliyo ca kese ca agaṇetvā itthiyo gaṇetvā saṅghādisesehi kāretabbo.",
  "atk-vin01a3:88_5": "Yāsañca itthīnaṁ aṅguliyo vā kesā vā majjhagatā honti,",
  "atk-vin01a3:88_6": "tāsaṁ gaṇanāya thullaccaye āpajjati.",
  "atk-vin01a3:88_7": "Tā hi tena kāyappaṭibaddhena āmaṭṭhā honti,",
  "atk-vin01a3:88_8": "sambahulā pana itthiyo kāyappaṭibaddhehi rajjuvatthādīhi parikkhipitvā gaṇhanto sabbāsaṁyeva antoparikkhepagatānaṁ gaṇanāya thullaccaye āpajjati.",
  "atk-vin01a3:88_9": "Mahāpaccariyaṁ aphuṭṭhāsu dukkaṭaṁ vuttaṁ.",
  "atk-vin01a3:88_10": "Tattha yasmā pāḷiyaṁ kāyappaṭibaddhappaṭibaddhena āmasanaṁ nāma natthi,",
  "atk-vin01a3:88_11": "tasmā sabbampi kāyappaṭibaddhappaṭibaddhaṁ kāyappaṭibaddheneva saṅgahetvā mahāaṭṭhakathāyañca kurundiyañca vutto purimanayoyevettha yuttataro dissati.",
  "atk-vin01a3:89_0": "Yo hi hatthena hatthaṁ gahetvā paṭipāṭiyā ṭhitāsu itthīsu samasārāgo ekaṁ hatthe gaṇhāti,",
  "atk-vin01a3:89_1": "so gahititthiyā vasena ekaṁ saṅghādisesaṁ āpajjati,",
  "atk-vin01a3:89_2": "itarāsaṁ gaṇanāya purimanayeneva thullaccaye.",
  "atk-vin01a3:89_3": "Sace so taṁ kāyappaṭibaddhe vatthe vā pupphe vā gaṇhāti,",
  "atk-vin01a3:89_4": "sabbāsaṁ gaṇanāya thullaccaye āpajjati.",
  "atk-vin01a3:89_5": "Yatheva hi rajjuvatthādīhi parikkhipantena sabbāpi kāyappaṭibaddhena āmaṭṭhā honti,",
  "atk-vin01a3:89_6": "tathā idhāpi sabbāpi kāyappaṭibaddhena āmaṭṭhā honti.",
  "atk-vin01a3:89_7": "Sace pana tā itthiyo aññamaññaṁ vatthakoṭiyaṁ gahetvā ṭhitā honti,",
  "atk-vin01a3:89_8": "tatra ceso purimanayeneva paṭhamaṁ itthiṁ hatthe gaṇhāti gahitāya vasena saṅghādisesaṁ āpajjati,",
  "atk-vin01a3:89_9": "itarāsaṁ gaṇanāya dukkaṭāni.",
  "atk-vin01a3:89_10": "Sabbāsañhi tāsaṁ tena purimanayeneva kāyapaṭibaddhena kāyappaṭibaddhaṁ āmaṭṭhaṁ hoti.",
  "atk-vin01a3:89_11": "Sace pana sopi taṁ kāyappaṭibaddheyeva gaṇhāti tassā vasena thullaccayaṁ āpajjati,",
  "atk-vin01a3:89_12": "itarāsaṁ gaṇanāya anantaranayeneva dukkaṭāni.",
  "atk-vin01a3:90_0": "Yo pana ghanavatthanivatthaṁ itthiṁ kāyasaṁsaggarāgena vatthe ghaṭṭeti,",
  "atk-vin01a3:90_1": "thullaccayaṁ.",
  "atk-vin01a3:90_2": "Viraḷavatthanivatthaṁ ghaṭṭeti,",
  "atk-vin01a3:90_3": "tatra ce vatthantarehi itthiyā vā nikkhantalomāni bhikkhuṁ bhikkhuno vā paviṭṭhalomāni itthiṁ phusanti,",
  "atk-vin01a3:90_4": "ubhinnaṁ lomāniyeva vā lomāni phusanti,",
  "atk-vin01a3:90_5": "saṅghādiseso.",
  "atk-vin01a3:90_6": "Upādinnakena hi kammajarūpena upādinnakaṁ vā anupādinnakaṁ vā anupādinnakenapi kenaci kesādinā upādinnakaṁ",
  "atk-vin01a3:90_7": "vā anupādinnakaṁ vā phusantopi saṅghādisesaṁ āpajjatiyeva.",
  "atk-vin01a3:91_0": "Tattha kurundiyaṁ “lomāni gaṇetvā saṅghādiseso”ti vuttaṁ.",
  "atk-vin01a3:91_1": "Mahāaṭṭhakathāyaṁ pana “lomāni gaṇetvā āpattiyā na kāretabbo,",
  "atk-vin01a3:91_2": "ekameva saṅghādisesaṁ āpajjati.",
  "atk-vin01a3:91_3": "Saṅghikamañce pana apaccattharitvā nipanno lomāni gaṇetvā kāretabbo”ti vuttaṁ,",
  "atk-vin01a3:91_4": "tadeva yuttaṁ.",
  "atk-vin01a3:91_5": "Itthivasena hi ayaṁ āpatti,",
  "atk-vin01a3:91_6": "na koṭṭhāsavasenāti.",
  "atk-vin01a3:92_0": "Etthāha “yo pana ‘kāyappaṭibaddhaṁ gaṇhissāmī’ti kāyaṁ gaṇhāti,",
  "atk-vin01a3:92_1": "‘kāyaṁ gaṇhissāmī’ti kāyappaṭibaddhaṁ gaṇhāti,",
  "atk-vin01a3:92_2": "so kiṁ āpajjatī”ti.",
  "atk-vin01a3:92_3": "Mahāsumatthero tāva “yathāvatthukamevā”ti vadati.",
  "atk-vin01a3:92_4": "Ayaṁ kirassa laddhi –",
  "atk-vin01a3:93_0": "“Vatthu saññā ca rāgo ca, phassappaṭivijānanā;",
  "atk-vin01a3:94_0": "Yathāniddiṭṭhaniddese, garukaṁ tena kāraye”ti.",
  "atk-vin01a3:95_0": "Ettha “vatthū”ti itthī.",
  "atk-vin01a3:95_1": "“Saññā”ti itthisaññā.",
  "atk-vin01a3:95_2": "“Rāgo”ti kāyasaṁsaggarāgo.",
  "atk-vin01a3:95_3": "“Phassappaṭivijānanā”ti kāyasaṁsaggaphassajānanā.",
  "atk-vin01a3:95_4": "Tasmā yo itthiyā itthisaññī kāyasaṁsaggarāgena “kāyappaṭibaddhaṁ gahessāmī”ti pavattopi kāyaṁ phusati,",
  "atk-vin01a3:95_5": "garukaṁ saṅghādisesaṁyeva āpajjati.",
  "atk-vin01a3:95_6": "Itaropi thullaccayanti mahāpadumatthero panāha –",
  "atk-vin01a3:96_0": "“Saññāya virāgitamhi, gahaṇe ca virāgite;",
  "atk-vin01a3:97_0": "Yathāniddiṭṭhaniddese, garukaṁ tattha na dissatī”ti.",
  "atk-vin01a3:98_0": "Assāpāyaṁ laddhi itthiyā itthisaññino hi saṅghādiseso vutto.",
  "atk-vin01a3:98_1": "Iminā ca itthisaññā virāgitā kāyappaṭibaddhe kāyappaṭibaddhasaññā uppāditā,",
  "atk-vin01a3:98_2": "taṁ gaṇhantassa pana thullaccayaṁ vuttaṁ.",
  "atk-vin01a3:98_3": "Iminā ca gahaṇampi virāgitaṁ taṁ aggahetvā itthī gahitā,",
  "atk-vin01a3:98_4": "tasmā ettha itthisaññāya abhāvato saṅghādiseso na dissati,",
  "atk-vin01a3:98_5": "kāyappaṭibaddhassa aggahitattā thullaccayaṁ na dissati,",
  "atk-vin01a3:98_6": "kāyasaṁsaggarāgena phuṭṭhattā pana dukkaṭaṁ.",
  "atk-vin01a3:98_7": "Kāyasaṁsaggarāgena hi imaṁ nāma vatthuṁ phusato anāpattīti natthi,",
  "atk-vin01a3:98_8": "tasmā dukkaṭamevāti.",
  "atk-vin01a3:99_0": "Idañca pana vatvā idaṁ catukkamāha.",
  "atk-vin01a3:99_1": "“Sārattaṁ gaṇhissāmī’ti sārattaṁ gaṇhi saṅghādiseso,",
  "atk-vin01a3:99_2": "‘virattaṁ gaṇhissāmī’ti virattaṁ gaṇhi dukkaṭaṁ,",
  "atk-vin01a3:99_3": "‘sārattaṁ gaṇhissāmī’ti virattaṁ gaṇhi dukkaṭaṁ,",
  "atk-vin01a3:99_4": "‘virattaṁ gaṇhissāmī’ti sārattaṁ gaṇhi dukkaṭamevā”ti.",
  "atk-vin01a3:99_5": "Kiñcāpi evamāha?",
  "atk-vin01a3:99_6": "Atha kho mahāsumattheravādoyevettha “itthi ca hoti itthisaññī sāratto ca bhikkhu ca naṁ itthiyā kāyena kāyappaṭibaddhaṁ āmasati parāmasati…pe…",
  "atk-vin01a3:99_7": "gaṇhāti chupati āpatti thullaccayassā”ti imāya pāḷiyā “yo hi ekato ṭhitā sambahulā itthiyo bāhāhi parikkhipitvā gaṇhāti,",
  "atk-vin01a3:99_8": "so yattakā itthiyo phuṭṭhā tāsaṁ gaṇanāya saṅghādisese āpajjati,",
  "atk-vin01a3:99_9": "majjhagatānaṁ gaṇanāya thullaccaye”tiādīhi aṭṭhakathāvinicchayehi ca sameti.",
  "atk-vin01a3:99_10": "Yadi hi saññādivirāgena virāgitaṁ nāma bhaveyya “paṇḍako ca hoti itthisaññī”tiādīsu viya “kāyappaṭibaddhañca",
  "atk-vin01a3:99_11": "hoti kāyasaññī cā”tiādināpi nayena pāḷiyaṁ visesaṁ vadeyya.",
  "atk-vin01a3:99_12": "Yasmā pana so na vutto,",
  "atk-vin01a3:99_13": "tasmā itthiyā itthisaññāya sati itthiṁ āmasantassa saṅghādiseso,",
  "atk-vin01a3:99_14": "kāyappaṭibaddhaṁ āmasantassa thullaccayanti yathāvatthukameva yujjati.",
  "atk-vin01a3:100_0": "Mahāpaccariyampi cetaṁ vuttaṁ –",
  "atk-vin01a3:100_1": "“nīlaṁ pārupitvā sayitāya kāḷitthiyā kāyaṁ ghaṭṭessāmī’ti kāyaṁ ghaṭṭeti,",
  "atk-vin01a3:100_2": "saṅghādiseso;",
  "atk-vin01a3:100_3": "‘kāyaṁ ghaṭṭessāmī’ti nīlaṁ ghaṭṭeti,",
  "atk-vin01a3:100_4": "thullaccayaṁ;",
  "atk-vin01a3:100_5": "‘nīlaṁ ghaṭṭessāmī’ti kāyaṁ ghaṭṭeti,",
  "atk-vin01a3:100_6": "saṅghādiseso;",
  "atk-vin01a3:100_7": "‘nīlaṁ ghaṭṭessāmī’ti nīlaṁ ghaṭṭeti,",
  "atk-vin01a3:100_8": "thullaccaya”nti.",
  "atk-vin01a3:100_9": "Yopāyaṁ “itthī ca paṇḍako cā”tiādinā nayena vatthumissakanayo vutto,",
  "atk-vin01a3:100_10": "tasmimpi vatthu saññāvimativasena vuttā āpattiyo pāḷiyaṁ asammuyhantena veditabbā.",
  "atk-vin01a3:101_0": "Kāyenakāyappaṭibaddhavāre pana itthiyā itthisaññissa kāyappaṭibaddhaṁ gaṇhato thullaccayaṁ,",
  "atk-vin01a3:101_1": "sese sabbattha dukkaṭaṁ.",
  "atk-vin01a3:101_2": "Kāyappaṭibaddhenakāyavārepi eseva nayo.",
  "atk-vin01a3:101_3": "Kāyappaṭibaddhenakaāyappaṭibaddhavāre ca nissaggiyenakāyavārādīsu cassa sabbattha dukkaṭameva.",
  "atk-vin01a3:102_0": "“Itthī ca hoti itthisaññī sāratto ca itthī ca naṁ bhikkhussa kāyena kāya”ntiādivāro pana bhikkhumhi mātugāmassa rāgavasena vutto.",
  "atk-vin01a3:102_1": "Tattha itthī ca naṁ bhikkhussa kāyena kāyanti bhikkhumhi sārattā itthī tassa nisinnokāsaṁ vā nipannokāsaṁ",
  "atk-vin01a3:102_2": "vā gantvā attano kāyena taṁ bhikkhussa kāyaṁ āmasati…pe… chupati.",
  "atk-vin01a3:102_3": "Sevanādhippāyo kāyena vāyamati,",
  "atk-vin01a3:102_4": "phassaṁ paṭivijānātīti evaṁ tāya āmaṭṭho vā chupito vā sevanādhippāyo hutvā sace phassappaṭivijānanatthaṁ īsakampi kāyaṁ cāleti phandeti,",
  "atk-vin01a3:102_5": "saṅghādisesaṁ āpajjati.",
  "atk-vin01a3:103_0": "Dveitthiyoti ettha dve saṅghādisese āpajjati,",
  "atk-vin01a3:103_1": "itthiyā ca paṇḍake ca saṅghādisesena saha dukkaṭaṁ.",
  "atk-vin01a3:103_2": "Etena upāyena yāva “nissaggiyena nissaggiyaṁ āmasati,",
  "atk-vin01a3:103_3": "sevanādhippāyo kāyena vāyamati na ca phassaṁ paṭivijānāti,",
  "atk-vin01a3:103_4": "āpatti dukkaṭassā”ti tāva purimanayeneva āpattibhedo veditabbo.",
  "atk-vin01a3:104_0": "Ettha ca kāyena vāyamati na ca phassaṁ paṭivijānātīti attanā nissaṭṭhaṁ pupphaṁ vā phalaṁ vā itthiṁ attano",
  "atk-vin01a3:104_1": "nissaggiyena pupphena vā phalena vā paharantiṁ disvā kāyena vikāraṁ karoti,",
  "atk-vin01a3:104_2": "aṅguliṁ vā cāleti,",
  "atk-vin01a3:104_3": "bhamukaṁ vā ukkhipati,",
  "atk-vin01a3:104_4": "akkhiṁ vā nikhaṇati,",
  "atk-vin01a3:104_5": "aññaṁ vā evarūpaṁ vikāraṁ karoti,",
  "atk-vin01a3:104_6": "ayaṁ vuccati “kāyena vāyamati na ca phassaṁ paṭivijānātī”ti.",
  "atk-vin01a3:104_7": "Ayampi kāyena vāyamitattā dukkaṭaṁ āpajjati,",
  "atk-vin01a3:104_8": "dvīsu itthīsu dve,",
  "atk-vin01a3:104_9": "itthīpaṇḍakesupi dve eva dukkaṭe āpajjati.",
  "atk-vin01a3:105_0": "279.",
  "atk-vin01a3:105_1": "Evaṁ vatthuvasena vitthārato āpattibhedaṁ dassetvā idāni lakkhaṇavasena saṅkhepato āpattibhedañca anāpattibhedañca dassento “sevanādhippāyo”tiādimāha.",
  "atk-vin01a3:105_2": "Tattha purimanaye itthiyā phuṭṭho samāno sevanādhippāyo kāyena vāyamati,",
  "atk-vin01a3:105_3": "phassaṁ paṭivijānātīti tivaṅgasampattiyā saṅghādiseso.",
  "atk-vin01a3:105_4": "Dutiye naye nissaggiyena nissaggiyāmasane viya vāyamitvā achupane viya ca phassassa appaṭivijānanato duvaṅgasampattiyā dukkaṭaṁ.",
  "atk-vin01a3:105_5": "Tatiye kāyena avāyamato anāpatti.",
  "atk-vin01a3:105_6": "Yo hi sevanādhippāyopi niccalena kāyena kevalaṁ phassaṁ paṭivijānāti sādiyati anubhoti,",
  "atk-vin01a3:105_7": "tassa cittuppādamatte āpattiyā abhāvato anāpatti.",
  "atk-vin01a3:105_8": "Catutthe pana nissaggiyena nissaggiyāmasane viya phassappaṭivijānanāpi natthi,",
  "atk-vin01a3:105_9": "kevalaṁ cittuppādamattameva,",
  "atk-vin01a3:105_10": "tasmā anāpatti.",
  "atk-vin01a3:105_11": "Mokkhādhippāyassa sabbākāresu anāpattiyeva.",
  "atk-vin01a3:106_0": "Ettha pana yo itthiyā gahito taṁ attano sarīrā mocetukāmo paṭippaṇāmeti vā paharati vā ayaṁ kāyena vāyamati phassaṁ paṭivijānāti.",
  "atk-vin01a3:106_1": "Yo āgacchantiṁ disvā tato muñcitukāmo uttāsetvā palāpeti,",
  "atk-vin01a3:106_2": "ayaṁ kāyena vāyamati na ca phassaṁ paṭivijānāti.",
  "atk-vin01a3:106_3": "Yo tādisaṁ dīghajātiṁ kāye ārūḷhaṁ disvā “saṇikaṁ gacchatu ghaṭṭiyamānā anatthāya saṁvatteyyā”ti na ghaṭṭeti,",
  "atk-vin01a3:106_4": "itthimeva vā aṅgaṁ phusamānaṁ ñatvā “esā ‘anatthiko ayaṁ mayā’ti sayameva pakkamissatī”ti ajānanto viya niccalo hoti,",
  "atk-vin01a3:106_5": "balavitthiyā vā gāḷhaṁ āliṅgitvā gahito daharabhikkhu palāyitukāmopi suṭṭhu gahitattā niccalo hoti,",
  "atk-vin01a3:106_6": "ayaṁ na ca kāyena vāyamati,",
  "atk-vin01a3:106_7": "phassaṁ paṭivijānāti.",
  "atk-vin01a3:106_8": "Yo pana āgacchantiṁ disvā “āgacchatu tāva tato naṁ paharitvā vā paṇāmetvā vā pakkamissāmī”ti niccalo hoti,",
  "atk-vin01a3:106_9": "ayaṁ mokkhādhippāyo na ca kāyena vāyamati,",
  "atk-vin01a3:106_10": "na ca phassaṁ paṭivijānātīti veditabbo.",
  "atk-vin01a3:107_0": "280.Asañciccāti iminā upāyena imaṁ phusissāmīti acetetvā,",
  "atk-vin01a3:107_1": "evañhi acetetvā pattappaṭiggahaṇādīsu mātugāmassa aṅge phuṭṭhepi anāpatti.",
  "atk-vin01a3:108_0": "Asatiyāti aññavihito hoti mātugāmaṁ phusāmīti sati natthi,",
  "atk-vin01a3:108_1": "evaṁ asatiyā hatthapādapasāraṇādikāle phusantassa anāpatti.",
  "atk-vin01a3:109_0": "Ajānantassāti dārakavesena ṭhitaṁ dārikaṁ “itthī”ti ajānanto kenacideva karaṇīyena phusati,",
  "atk-vin01a3:109_1": "evaṁ “itthī”ti ajānantassa phusato anāpatti.",
  "atk-vin01a3:110_0": "Asādiyantassāti kāyasaṁsaggaṁ asādiyantassa,",
  "atk-vin01a3:110_1": "tassa bāhāparamparāya nītabhikkhussa viya anāpatti.",
  "atk-vin01a3:110_2": "Ummattakādayo vuttanayāeva.",
  "atk-vin01a3:110_3": "Idha pana udāyitthero ādikammiko,",
  "atk-vin01a3:110_4": "tassa anāpatti ādikammikassāti.",
  "atk-vin01a3:111_0": "Padabhājanīyavaṇṇanā niṭṭhitā.",
  "atk-vin01a3:112_0": "Samuṭṭhānādīsu idaṁ sikkhāpadaṁ paṭhamapārājikasamuṭṭhānaṁ kāyacittato samuṭṭhāti, kiriyaṁ,",
  "atk-vin01a3:112_1": "saññāvimokkhaṁ,",
  "atk-vin01a3:112_2": "sacittakaṁ,",
  "atk-vin01a3:112_3": "lokavajjaṁ,",
  "atk-vin01a3:112_4": "kāyakammaṁ,",
  "atk-vin01a3:112_5": "akusalacittaṁ,",
  "atk-vin01a3:112_6": "dvivedanaṁ,",
  "atk-vin01a3:112_7": "sukhamajjhattadvayenāti.",
  "atk-vin01a3:113_0": "281.",
  "atk-vin01a3:113_1": "Vinītavatthūsu –",
  "atk-vin01a3:113_2": "mātuyā mātupemenāti mātupemena mātuyā kāyaṁ āmasi.",
  "atk-vin01a3:113_3": "Esa nayo dhītubhaginivatthūsu.",
  "atk-vin01a3:113_4": "Tattha yasmā mātā vā hotu dhītā vā itthī nāma sabbāpi brahmacariyassa pāripanthikāva.",
  "atk-vin01a3:113_5": "Tasmā “ayaṁ me mātā ayaṁ dhītā ayaṁ me bhaginī”ti gehassitapemena āmasatopi dukkaṭameva vuttaṁ.",
  "atk-vin01a3:114_0": "Imaṁ pana bhagavato āṇaṁ anussarantena sacepi nadīsotena vuyhamānaṁ mātaraṁ passati neva hatthena parāmasitabbā.",
  "atk-vin01a3:114_1": "Paṇḍitena pana bhikkhunā nāvā vā phalakaṁ vā kadalikkhandho vā dārukkhandho vā upasaṁharitabbo.",
  "atk-vin01a3:114_2": "Tasmiṁ asati kāsāvampi upasaṁharitvā purato ṭhapetabbaṁ,",
  "atk-vin01a3:114_3": "“ettha gaṇhāhī”ti pana na vattabbā.",
  "atk-vin01a3:114_4": "Gahite parikkhāraṁ kaḍḍhāmīti kaḍḍhantena gantabbaṁ.",
  "atk-vin01a3:114_5": "Sace bhāyati purato purato gantvā “mā bhāyī”ti samassāsetabbā.",
  "atk-vin01a3:114_6": "Sace bhāyamānā puttassa sahasā khandhe vā abhiruhati,",
  "atk-vin01a3:114_7": "hatthe vā gaṇhāti,",
  "atk-vin01a3:114_8": "na “apehi mahallike”ti niddhunitabbā,",
  "atk-vin01a3:114_9": "thalaṁ pāpetabbā.",
  "atk-vin01a3:114_10": "Kaddame laggāyapi kūpe patitāyapi eseva nayo.",
  "atk-vin01a3:115_0": "Tatrapi hi yottaṁ vā vatthaṁ vā pakkhipitvā hatthena gahitabhāvaṁ ñatvā uddharitabbā,",
  "atk-vin01a3:115_1": "natveva āmasitabbā.",
  "atk-vin01a3:115_2": "Na kevalañca mātugāmassa sarīrameva anāmāsaṁ,",
  "atk-vin01a3:115_3": "nivāsanapāvuraṇampi ābharaṇabhaṇḍampi tiṇaṇḍupakaṁ vā tāḷapaṇṇamuddikaṁ vā upādāya anāmāsameva,",
  "atk-vin01a3:115_4": "tañca kho nivāsanapārupanaṁ piḷandhanatthāya ṭhapitameva.",
  "atk-vin01a3:115_5": "Sace pana nivāsanaṁ vā pārupanaṁ vā parivattetvā cīvaratthāya pādamūle ṭhapeti vaṭṭati.",
  "atk-vin01a3:115_6": "Ābharaṇabhaṇḍesu pana sīsapasādhanakadantasūciādikappiyabhaṇḍaṁ “imaṁ bhante tumhākaṁ gaṇhathā”ti diyyamānaṁ",
  "atk-vin01a3:115_7": "sipāṭikāsūciādiupakaraṇatthāya gahetabbaṁ.",
  "atk-vin01a3:115_8": "Suvaṇṇarajatamuttādimayaṁ pana anāmāsameva dīyyamānampi na gahetabbaṁ.",
  "atk-vin01a3:115_9": "Na kevalañca etāsaṁ sarīrūpagameva anāmāsaṁ,",
  "atk-vin01a3:115_10": "itthisaṇṭhānena kataṁ kaṭṭharūpampi dantarūpampi ayarūpampi loharūpampi tipurūpampi potthakarūpampi sabbaratanarūpampi",
  "atk-vin01a3:115_11": "antamaso piṭṭhamayarūpampi anāmāsameva.",
  "atk-vin01a3:115_12": "Paribhogatthāya pana “idaṁ tumhākaṁ hotū”ti labhitvā ṭhapetvā sabbaratanamayaṁ avasesaṁ bhinditvā upakaraṇārahaṁ",
  "atk-vin01a3:115_13": "upakaraṇe paribhogārahaṁ paribhoge upanetuṁ vaṭṭati.",
  "atk-vin01a3:116_0": "Yathā ca itthirūpakaṁ;",
  "atk-vin01a3:116_1": "evaṁ sattavidhampi dhaññaṁ anāmāsaṁ.",
  "atk-vin01a3:116_2": "Tasmā khettamajjhena gacchatā tatthajātakampi dhaññaphalaṁ na āmasantena gantabbaṁ.",
  "atk-vin01a3:116_3": "Sace gharadvāre vā antarāmagge vā dhaññaṁ pasāritaṁ hoti passena ca maggo atthi na maddantena gantabbaṁ.",
  "atk-vin01a3:116_4": "Gamanamagge asati maggaṁ adhiṭṭhāya gantabbaṁ.",
  "atk-vin01a3:116_5": "Antaraghare dhaññassa upari āsanaṁ paññāpetvā denti nisīdituṁ vaṭṭati.",
  "atk-vin01a3:116_6": "Keci āsanasālāyaṁ dhaññaṁ ākiranti,",
  "atk-vin01a3:116_7": "sace sakkā hoti harāpetuṁ harāpetabbaṁ,",
  "atk-vin01a3:116_8": "no ce ekamantaṁ dhaññaṁ amaddantena pīṭhakaṁ paññapetvā nisīditabbaṁ.",
  "atk-vin01a3:116_9": "Sace okāso na hoti,",
  "atk-vin01a3:116_10": "manussā dhaññamajjheyeva āsanaṁ paññapetvā denti,",
  "atk-vin01a3:116_11": "nisīditabbaṁ.",
  "atk-vin01a3:116_12": "Tatthajātakāni muggamāsādīni aparaṇṇānipi tālapanasādīni vā phalāni kīḷantena na āmasitabbāni.",
  "atk-vin01a3:116_13": "Manussehi rāsikatesupi eseva nayo.",
  "atk-vin01a3:116_14": "Araññe pana rukkhato patitāni phalāni “anupasampannānaṁ dassāmī”ti gaṇhituṁ vaṭṭati.",
  "atk-vin01a3:117_0": "Muttā, maṇi, veḷuriyo, saṅkho, silā, pavāḷaṁ, rajataṁ,",
  "atk-vin01a3:117_1": "jātarūpaṁ,",
  "atk-vin01a3:117_2": "lohitaṅko,",
  "atk-vin01a3:117_3": "masāragallanti imesu dasasu ratanesu muttā adhotā anividdhā yathājātāva āmasituṁ vaṭṭati.",
  "atk-vin01a3:117_4": "Sesā anāmāsāti vadanti.",
  "atk-vin01a3:117_5": "Mahāpaccariyaṁ pana “muttā dhotāpi adhotāpi anāmāsā bhaṇḍamūlatthāya ca sampaṭicchituṁ na vaṭṭati,",
  "atk-vin01a3:117_6": "kuṭṭharogassa bhesajjatthāya pana vaṭṭatī”ti vuttaṁ.",
  "atk-vin01a3:117_7": "Antamaso jātiphalikaṁ upādāya sabbopi nīlapītādivaṇṇabhedo maṇi dhotaviddhavaṭṭito anāmāso,",
  "atk-vin01a3:117_8": "yathājāto pana ākaramutto pattādibhaṇḍamūlatthaṁ sampaṭicchituṁ vaṭṭatīti vutto.",
  "atk-vin01a3:117_9": "Sopi mahāpaccariyaṁ paṭikkhitto,",
  "atk-vin01a3:117_10": "pacitvā kato kācamaṇiyeveko vaṭṭatīti vutto.",
  "atk-vin01a3:117_11": "Veḷuriyepi maṇisadisova vinicchayo.",
  "atk-vin01a3:118_0": "Saṅkho dhamanasaṅkho ca dhotaviddho ca ratanamisso anāmāso.",
  "atk-vin01a3:118_1": "Pānīyasaṅkho dhotopi adhotopi āmāsova sesañca añjanādibhesajjatthāyapi bhaṇḍamūlatthāyapi sampaṭicchituṁ vaṭṭati.",
  "atk-vin01a3:118_2": "Silā dhotaviddhā ratanasaṁyuttā muggavaṇṇāva anāmāsā.",
  "atk-vin01a3:118_3": "Sesā satthakanisānādiatthāya gaṇhituṁ vaṭṭati.",
  "atk-vin01a3:118_4": "Ettha ca ratanasaṁyuttāti suvaṇṇena saddhiṁ yojetvā pacitvā katāti vadanti.",
  "atk-vin01a3:118_5": "Pavāḷaṁ dhotaviddhaṁ anāmāsaṁ.",
  "atk-vin01a3:118_6": "Sesaṁ āmāsaṁ bhaṇḍamūlatthañca sampaṭicchituṁ vaṭṭati.",
  "atk-vin01a3:118_7": "Mahāpaccariyaṁ pana “dhotampi adhotampi sabbaṁ anāmāsaṁ,",
  "atk-vin01a3:118_8": "na ca sampaṭicchituṁ vaṭṭatī”ti vuttaṁ.",
  "atk-vin01a3:119_0": "Rajataṁ jātarūpañca katabhaṇḍampi akatabhaṇḍampi sabbena sabbaṁ bījato paṭṭhāya anāmāsañca asampaṭicchiyañca,",
  "atk-vin01a3:119_1": "uttararājaputto kira suvaṇṇacetiyaṁ kāretvā mahāpadumattherassa pesesi.",
  "atk-vin01a3:119_2": "Thero “na kappatī”ti paṭikkhipi.",
  "atk-vin01a3:119_3": "Cetiyaghare suvaṇṇapadumasuvaṇṇabubbuḷakādīni honti,",
  "atk-vin01a3:119_4": "etānipi anāmāsāni.",
  "atk-vin01a3:119_5": "Cetiyagharagopakā pana rūpiyachaḍḍakaṭṭhāne ṭhitā,",
  "atk-vin01a3:119_6": "tasmā tesaṁ keḷāpayituṁ vaṭṭatīti vuttaṁ.",
  "atk-vin01a3:119_7": "Kurundiyaṁ pana taṁ paṭikkhittaṁ.",
  "atk-vin01a3:119_8": "Suvaṇṇacetiye kacavarameva harituṁ vaṭṭatīti ettakameva anuññātaṁ.",
  "atk-vin01a3:119_9": "Ārakūṭalohampi jātarūpagatikameva anāmāsanti sabbaaṭṭhakathāsu vuttaṁ.",
  "atk-vin01a3:119_10": "Senāsanaparibhogo pana sabbakappiyo,",
  "atk-vin01a3:119_11": "tasmā jātarūparajatamayā sabbepi senāsanaparikkhārā āmāsā.",
  "atk-vin01a3:119_12": "Bhikkhūnaṁ dhammavinayavaṇṇanaṭṭhāne ratanamaṇḍape karonti phalikatthambhe ratanadāmapatimaṇḍite,",
  "atk-vin01a3:119_13": "tattha sabbūpakaraṇāni bhikkhūnaṁ paṭijaggituṁ vaṭṭati.",
  "atk-vin01a3:120_0": "Lohitaṅkamasāragallā dhotaviddhā anāmāsā,",
  "atk-vin01a3:120_1": "itare āmāsā,",
  "atk-vin01a3:120_2": "bhaṇḍamūlatthāya vaṭṭantīti vuttā.",
  "atk-vin01a3:120_3": "Mahāpaccariyaṁ pana “dhotāpi adhotāpi sabbaso anāmāsā na ca sampaṭicchituṁ vaṭṭantī”ti vuttaṁ.",
  "atk-vin01a3:121_0": "Sabbaṁ āvudhabhaṇḍaṁ anāmāsaṁ,",
  "atk-vin01a3:121_1": "bhaṇḍamūlatthāya dīyyamānampi na sampaṭicchitabbaṁ.",
  "atk-vin01a3:121_2": "Satthavaṇijjā nāma na vaṭṭati.",
  "atk-vin01a3:121_3": "Suddhadhanudaṇḍopi dhanujiyāpi patodopi aṅkusopi antamaso vāsipharasuādīnipi āvudhasaṅkhepena katāni anāmāsāni.",
  "atk-vin01a3:121_4": "Sace kenaci vihāre satti vā tomaro vā ṭhapito hoti,",
  "atk-vin01a3:121_5": "vihāraṁ jaggantena “harantū”ti sāmikānaṁ pesetabbaṁ.",
  "atk-vin01a3:121_6": "Sace na haranti,",
  "atk-vin01a3:121_7": "taṁ acālentena vihāro paṭijaggitabbo.",
  "atk-vin01a3:121_8": "Yuddhabhūmiyaṁ patitaṁ asiṁ vā sattiṁ vā tomaraṁ vā disvā pāsāṇena vā kenaci vā asiṁ bhinditvā satthakatthāya gahetuṁ vaṭṭati,",
  "atk-vin01a3:121_9": "itarānipi viyojetvā kiñci satthakatthāya gahetuṁ vaṭṭati kiñci kattaradaṇḍādiatthāya.",
  "atk-vin01a3:121_10": "“Idaṁ gaṇhathā”ti dīyyamānaṁ pana “vināsetvā kappiyabhaṇḍaṁ karissāmī”ti sabbampi sampaṭicchituṁ vaṭṭati.",
  "atk-vin01a3:122_0": "Macchajālapakkhijālādīnipi phalakajālikādīni saraparittānānīpi sabbāni anāmāsāni.",
  "atk-vin01a3:122_1": "Paribhogatthāya labbhamānesu pana jālaṁ tāva “āsanassa vā cetiyassa vā upari bandhissāmi,",
  "atk-vin01a3:122_2": "chattaṁ vā veṭhessāmī”ti gahetuṁ vaṭṭati.",
  "atk-vin01a3:122_3": "Saraparittānaṁ sabbampi bhaṇḍamūlatthāya sampaṭicchituṁ vaṭṭati.",
  "atk-vin01a3:122_4": "Parūparodhanivāraṇañhi etaṁ na uparodhakaranti phalakaṁ dantakaṭṭhabhājanaṁ karissāmīti gahetuṁ vaṭṭati.",
  "atk-vin01a3:123_0": "Cammavinaddhāni vīṇābheriādīni anāmāsāni.",
  "atk-vin01a3:123_1": "Kurundiyaṁ pana “bherisaṅghāṭopi vīṇāsaṅghāṭopi tucchapokkharampi mukhavaṭṭiyaṁ āropitacammampi vīṇādaṇḍakopi sabbaṁ anāmāsa”nti vuttaṁ.",
  "atk-vin01a3:123_2": "Onahituṁ vā onahāpetuṁ vā vādetuṁ vā vādāpetuṁ vā na labbhatiyeva.",
  "atk-vin01a3:123_3": "Cetiyaṅgaṇe pūjaṁ katvā manussehi chaḍḍitaṁ disvāpi acāletvāva antarantare sammajjitabbaṁ,",
  "atk-vin01a3:123_4": "kacavarachaḍḍanakāle pana kacavaraniyāmeneva haritvā ekamantaṁ nikkhipituṁ vaṭṭatīti mahāpaccariyaṁ vuttaṁ.",
  "atk-vin01a3:123_5": "Bhaṇḍamūlatthāya sampaṭicchitumpi vaṭṭati.",
  "atk-vin01a3:123_6": "Paribhogatthāya labbhamānesu pana vīṇādoṇikañca bheripokkharañca dantakaṭṭhabhājanaṁ karissāma cammaṁ",
  "atk-vin01a3:123_7": "satthakakosakanti evaṁ tassa tassa parikkhārassa upakaraṇatthāya gahetvā tathā tathā kātuṁ vaṭṭati.",
  "atk-vin01a3:124_0": "Purāṇadutiyikāvatthu uttānameva.",
  "atk-vin01a3:124_1": "Yakkhivatthusmiṁ sacepi paranimmitavasavattideviyā kāyasaṁsaggaṁ samāpajjati thullaccayameva.",
  "atk-vin01a3:124_2": "Paṇḍakavatthu ca suttitthivatthu ca pākaṭameva.",
  "atk-vin01a3:124_3": "Matitthivatthusmiṁ pārājikappahonakakāle thullaccayaṁ,",
  "atk-vin01a3:124_4": "tato paraṁ dukkaṭaṁ.",
  "atk-vin01a3:124_5": "Tiracchānagatavatthusmiṁ nāgamāṇavikāyapi supaṇṇamāṇavikāyapi kinnariyāpi gāviyāpi dukkaṭameva.",
  "atk-vin01a3:124_6": "Dārudhītalikāvatthusmiṁ na kevalaṁ dārunā eva,",
  "atk-vin01a3:124_7": "antamaso cittakammalikhitepi itthirūpe dukkaṭameva.",
  "atk-vin01a3:125_0": "282.Sampīḷanavatthu uttānatthameva.",
  "atk-vin01a3:125_1": "Saṅkamavatthusmiṁ ekapadikasaṅkamo vā hotu sakaṭamaggasaṅkamo vā,",
  "atk-vin01a3:125_2": "cālessāmīti payoge katamatteva cāletu vā mā vā, dukkaṭaṁ.",
  "atk-vin01a3:125_3": "Maggavatthu pākaṭameva.",
  "atk-vin01a3:125_4": "Rukkhavatthusmiṁ rukkho mahanto vā hotu mahājambuppamāṇo khuddako vā,",
  "atk-vin01a3:125_5": "taṁ cāletuṁ sakkotu vā mā vā,",
  "atk-vin01a3:125_6": "payogamattena dukkaṭaṁ.",
  "atk-vin01a3:125_7": "Nāvāvatthusmimpi eseva nayo.",
  "atk-vin01a3:125_8": "Rajjavatthusmiṁ yaṁ rajjuṁ āviñchanto ṭhānā cāletuṁ sakkoti,",
  "atk-vin01a3:125_9": "tattha thullaccayaṁ.",
  "atk-vin01a3:125_10": "Yā mahārajju hoti,",
  "atk-vin01a3:125_11": "īsakampi ṭhānā na calati,",
  "atk-vin01a3:125_12": "tattha dukkaṭaṁ.",
  "atk-vin01a3:125_13": "Daṇḍepi eseva nayo.",
  "atk-vin01a3:125_14": "Bhūmiyaṁ patitamahārukkhopi hi daṇḍaggahaṇeneva idha gahito.",
  "atk-vin01a3:125_15": "Pattavatthu pākaṭameva.",
  "atk-vin01a3:125_16": "Vandanavatthusmiṁ itthī pāde sambāhitvā vanditukāmā vāretabbā pādā vā paṭicchādetabbā,",
  "atk-vin01a3:125_17": "niccalena vā bhavitabbaṁ.",
  "atk-vin01a3:125_18": "Niccalassa hi cittena sādiyatopi anāpatti.",
  "atk-vin01a3:125_19": "Avasāne gahaṇavatthupākaṭamevāti.",
  "atk-vin01a3:126_0": "Kāyasaṁsaggasikkhāpadavaṇṇanā niṭṭhitā.",
  "atk-vin01a3:127_0": "3. Duṭṭhullavācāsikkhāpadavaṇṇanā",
  "atk-vin01a3:128_0": "283.Tena samayena buddho bhagavāti duṭṭhullavācāsikkhāpadaṁ.",
  "atk-vin01a3:128_1": "Tattha ādissāti apadisitvā.",
  "atk-vin01a3:128_2": "Vaṇṇampi bhaṇatītiādīni parato āvi bhavissanti.",
  "atk-vin01a3:128_3": "Chinnikāti chinnaottappā.",
  "atk-vin01a3:128_4": "Dhuttikāti saṭhā.",
  "atk-vin01a3:128_5": "Ahirikāyoti nillajjā.",
  "atk-vin01a3:128_6": "Uhasantīti sitaṁ katvā mandahasitaṁ hasanti.",
  "atk-vin01a3:128_7": "Ullapantīti “aho ayyo”tiādinā nayena uccakaraṇiṁ nānāvidhaṁ palobhanakathaṁ kathenti.",
  "atk-vin01a3:128_8": "Ujjagghantīti mahāhasitaṁ hasanti.",
  "atk-vin01a3:128_9": "Uppaṇḍentīti “paṇḍako ayaṁ,",
  "atk-vin01a3:128_10": "nāyaṁ puriso”tiādinā nayena parihāsaṁ karonti.",
  "atk-vin01a3:129_0": "285.Sārattoti duṭṭhullavācassādarāgena sāratto.",
  "atk-vin01a3:129_1": "Apekkhavā paṭibaddhacittoti vuttanayameva,",
  "atk-vin01a3:129_2": "kevalaṁ idha vācassādarāgo yojetabbo.",
  "atk-vin01a3:129_3": "Mātugāmaṁ duṭṭhullāhi vācāhīti ettha adhippetaṁ mātugāmaṁ dassento “mātugāmo”tiādimāha.",
  "atk-vin01a3:129_4": "Tattha viññū paṭibalā subhāsitadubbhāsitaṁ duṭṭhullāduṭṭhullaṁ ājānitunti yā paṇḍitā sātthakaniratthakakathaṁ",
  "atk-vin01a3:129_5": "asaddhammasaddhammapaṭisaṁyuttakathañca jānituṁ paṭibalā,",
  "atk-vin01a3:129_6": "ayaṁ idha adhippetā.",
  "atk-vin01a3:129_7": "Yā pana mahallikāpi bālā elamūgā ayaṁ idha anadhippetāti dasseti.",
  "atk-vin01a3:130_0": "Obhāseyyāti avabhāseyya nānāppakārakaṁ asaddhammavacanaṁ vadeyya.",
  "atk-vin01a3:130_1": "Yasmā panevaṁ obhāsantassa yo so obhāso nāma,",
  "atk-vin01a3:130_2": "so atthato ajjhācāro hoti rāgavasena abhibhavitvā saññamavelaṁ ācāro,",
  "atk-vin01a3:130_3": "tasmā tamatthaṁ dassento “obhāseyyāti ajjhācāro vuccatī”ti āha.",
  "atk-vin01a3:130_4": "Yathā tanti ettha tanti nipātamattaṁ,",
  "atk-vin01a3:130_5": "yathā yuvā yuvatinti attho.",
  "atk-vin01a3:131_0": "Dve magge ādissātiādi yenākārena obhāsato saṅghādiseso hoti,",
  "atk-vin01a3:131_1": "taṁ dassetuṁ vuttaṁ.",
  "atk-vin01a3:131_2": "Tattha dve maggeti vaccamaggañca passāvamaggañca.",
  "atk-vin01a3:131_3": "Sesaṁ uddese tāva pākaṭameva.",
  "atk-vin01a3:131_4": "Niddese pana thometīti “itthilakkhaṇena subhalakkhaṇena samannāgatāsī”ti vadati,",
  "atk-vin01a3:131_5": "na tāva sīsaṁ eti.",
  "atk-vin01a3:131_6": "“Tava vaccamaggo ca passāvamaggo ca īdiso tena nāma īdisena itthilakkhaṇena subhalakkhaṇena samannāgatāsī”ti vadati,",
  "atk-vin01a3:131_7": "sīsaṁ eti,",
  "atk-vin01a3:131_8": "saṅghādiseso.",
  "atk-vin01a3:131_9": "Vaṇṇeti pasaṁsatīti imāni pana thomanapadasseva vevacanāni.",
  "atk-vin01a3:132_0": "Khuṁsetīti vācāpatodena ghaṭṭeti.",
  "atk-vin01a3:132_1": "Vambhetīti apasādeti.",
  "atk-vin01a3:132_2": "Garahatīti dosaṁ deti.",
  "atk-vin01a3:132_3": "Parato pana pāḷiyā āgatehi “animittāsī”tiādīhi ekādasahi padehi aghaṭite sīsaṁ na eti,",
  "atk-vin01a3:132_4": "ghaṭitepi tesu sikharaṇīsi sambhinnāsi ubhatobyañjanāsīti imehi tīhi ghaṭiteyeva saṅghādiseso.",
  "atk-vin01a3:133_0": "Dehi meti yācanāyapi ettakeneva sīsaṁ na eti,",
  "atk-vin01a3:133_1": "“methunaṁ dhammaṁ dehī”ti evaṁ methunadhammena ghaṭite eva saṅghādiseso.",
  "atk-vin01a3:134_0": "Kadā te mātā pasīdissatītiādīsu āyācanavacanesupi ettakeneva sīsaṁ na eti,",
  "atk-vin01a3:134_1": "“kadā te mātā pasīdissati,",
  "atk-vin01a3:134_2": "kadā te methunaṁ dhammaṁ labhissāmī”ti vā “tava mātari pasannāya methunaṁ dhammaṁ labhissāmī”ti vā ādinā",
  "atk-vin01a3:134_3": "pana nayena methunadhammena ghaṭiteyeva saṅghādiseso.",
  "atk-vin01a3:135_0": "Kathaṁ tvaṁ sāmikassa desītiādīsu pucchāvacanesupi methunadhammanti vutteyeva saṅghādiseso,",
  "atk-vin01a3:135_1": "na itarathā.",
  "atk-vin01a3:135_2": "Evaṁ kira tvaṁ sāmikassa desīti paṭipucchāvacanesupi eseva nayo.",
  "atk-vin01a3:136_0": "Ācikkhanāya puṭṭho bhaṇatīti “kathaṁ dadamānā sāmikassa piyā hotī”ti evaṁ puṭṭho ācikkhati.",
  "atk-vin01a3:136_1": "Ettha ca “evaṁ dehi evaṁ dadamānā”ti vuttepi sīsaṁ na eti.",
  "atk-vin01a3:136_2": "“Methunadhammaṁ evaṁ dehi evaṁ upanehi evaṁ methunadhammaṁ dadamānā upanayamānā piyā hotī”tiādinā pana",
  "atk-vin01a3:136_3": "nayena methunadhammena ghaṭiteyeva saṅghādiseso.",
  "atk-vin01a3:136_4": "Anusāsanīvacanesupi eseva nayo.",
  "atk-vin01a3:137_0": "Akkosaniddese – animittāsīti nimittarahitāsi, kuñcikapaṇālimattameva tava dakasotanti vuttaṁ hoti.",
  "atk-vin01a3:138_0": "Nimittamattāsīti tava itthinimittaṁ aparipuṇṇaṁ saññāmattamevāti vuttaṁ hoti.",
  "atk-vin01a3:138_1": "Alohitāti sukkhasotā.",
  "atk-vin01a3:138_2": "Dhuvalohitāti niccalohitā kilinnadakasotā.",
  "atk-vin01a3:138_3": "Dhuvacoḷāti niccapakkhittāṇicoḷā,",
  "atk-vin01a3:138_4": "sadā āṇicoḷakaṁ sevasīti vuttaṁ hoti.",
  "atk-vin01a3:138_5": "Paggharantīti savantī;",
  "atk-vin01a3:138_6": "sadā te muttaṁ savatīti vuttaṁ hoti.",
  "atk-vin01a3:138_7": "Sikharaṇīti bahinikkhantaāṇimaṁsā.",
  "atk-vin01a3:138_8": "Itthipaṇḍakāti animittāva vuccati.",
  "atk-vin01a3:138_9": "Vepurisikāti samassudāṭhikā purisarūpā itthī.",
  "atk-vin01a3:138_10": "Sambhinnāti sambhinnavaccamaggapassāvamaggā.",
  "atk-vin01a3:138_11": "Ubhatobyañjanāti itthinimittena ca purisanimittena cāti ubhohi byañjanehi samannāgatā.",
  "atk-vin01a3:139_0": "Imesu ca pana ekādasasu padesu sikharaṇīsi sambhinnāsi ubhatobyañjanāsīti imāniyeva tīṇi padāni suddhāni sīsaṁ enti.",
  "atk-vin01a3:139_1": "Iti imāni ca tīṇi purimāni ca vaccamaggapassāvamaggamethunadhammapadāni tīṇīti cha padāni suddhāni āpattikarāni.",
  "atk-vin01a3:139_2": "Sesāni animittātiādīni “animitte methunadhammaṁ me dehī”ti vā “animittāsi methunadhammaṁ me dehī”ti vā",
  "atk-vin01a3:139_3": "ādinā nayena methunadhammena ghaṭitāneva āpattikarāni hontīti veditabbāni.",
  "atk-vin01a3:140_0": "286.",
  "atk-vin01a3:140_1": "Idāni yvāyaṁ otiṇṇo vipariṇatena cittena obhāsati,",
  "atk-vin01a3:140_2": "tassa vaccamaggapassāvamagge ādissa etesaṁ vaṇṇabhaṇanādīnaṁ vasena vitthārato āpattibhedaṁ dassento “itthī ca hoti itthisaññī”tiādimāha.",
  "atk-vin01a3:140_3": "Tesaṁ attho kāyasaṁsagge vuttanayeneva veditabbo.",
  "atk-vin01a3:141_0": "Ayaṁ pana viseso –",
  "atk-vin01a3:141_1": "adhakkhakanti akkhakato paṭṭhāya adho.",
  "atk-vin01a3:141_2": "Ubbhajāṇumaṇḍala jāṇumaṇḍalato paṭṭhāya uddhaṁ.",
  "atk-vin01a3:141_3": "Ubbhakkhakanti akkhakato paṭṭhāya uddhaṁ.",
  "atk-vin01a3:141_4": "Adho jāṇumaṇḍalanti jāṇumaṇḍalato paṭṭhāya adho.",
  "atk-vin01a3:141_5": "Akkhakaṁ pana jāṇumaṇḍalañca ettheva dukkaṭakkhette saṅgahaṁ gacchanti bhikkhuniyā kāyasaṁsagge viya.",
  "atk-vin01a3:141_6": "Na hi buddhā garukāpattiṁ sāvasesaṁ paññapentīti.",
  "atk-vin01a3:141_7": "Kāyappaṭibaddhanti vatthaṁ vā pupphaṁ vā ābharaṇaṁ vā.",
  "atk-vin01a3:142_0": "287.Atthapurekkhārassāti animittātiādīnaṁ padānaṁ atthaṁ kathentassa,",
  "atk-vin01a3:142_1": "aṭṭhakathaṁ vā sajjhāyaṁ karontassa.",
  "atk-vin01a3:143_0": "Dhammapurekkhārassāti pāḷiṁ vācentassa vā sajjhāyantassa vā.",
  "atk-vin01a3:143_1": "Evaṁ atthañca dhammañca purakkhatvā bhaṇantassa atthapurekkhārassa ca dhammapurekkhārassa ca anāpatti.",
  "atk-vin01a3:144_0": "Anusāsanipurekkhārassāti “idānipi animittāsi ubhattobyañjanāsi appamādaṁ idāni kareyyāsi,",
  "atk-vin01a3:144_1": "yathā āyatimpi evarūpā na hohisī”ti evaṁ anusiṭṭhiṁ purakkhatvā bhaṇantassa anusāsanipurekkhārassa anāpatti.",
  "atk-vin01a3:144_2": "Yo pana bhikkhunīnaṁ pāḷiṁ vācento pakativācanāmaggaṁ pahāya hasanto hasanto “sikharaṇīsi sambhinnāsi ubhatobyañjanāsī”ti punappunaṁ bhaṇati,",
  "atk-vin01a3:144_3": "tassa āpattiyeva.",
  "atk-vin01a3:144_4": "Ummattakassa anāpatti.",
  "atk-vin01a3:144_5": "Idha ādikammiko udāyitthero,",
  "atk-vin01a3:144_6": "tassa anāpatti ādikammikassāti.",
  "atk-vin01a3:145_0": "Padabhājanīyavaṇṇanā niṭṭhitā.",
  "atk-vin01a3:146_0": "Samuṭṭhānādīsu idaṁ sikkhāpadaṁ tisamuṭṭhānaṁ kāyacittato vācācittato kāyavācācittato ca samuṭṭhāti, kiriyaṁ,",
  "atk-vin01a3:146_1": "saññāvimokkhaṁ,",
  "atk-vin01a3:146_2": "sacittakaṁ,",
  "atk-vin01a3:146_3": "lokavajjaṁ,",
  "atk-vin01a3:146_4": "kāyakammaṁ,",
  "atk-vin01a3:146_5": "vacīkammaṁ,",
  "atk-vin01a3:146_6": "akusalacittaṁ,",
  "atk-vin01a3:146_7": "dvivedananti.",
  "atk-vin01a3:147_0": "288.",
  "atk-vin01a3:147_1": "Vinītavatthūsu lohitavatthusmiṁ so bhikkhu itthiyā lohitakaṁ nimittaṁ sandhāyāha –",
  "atk-vin01a3:147_2": "itarā na aññāsi,",
  "atk-vin01a3:147_3": "tasmā dukkaṭaṁ.",
  "atk-vin01a3:148_0": "Kakkasalomanti rassalomehi bahulomaṁ.",
  "atk-vin01a3:148_1": "Ākiṇṇalomanti jaṭitalomaṁ.",
  "atk-vin01a3:148_2": "Kharalomanti thaddhalomaṁ.",
  "atk-vin01a3:148_3": "Dīghalomanti arassalomaṁ.",
  "atk-vin01a3:148_4": "Sabbaṁ itthinimittameva sandhāya vuttaṁ.",
  "atk-vin01a3:149_0": "289.Vāpitaṁ kho teti asaddhammaṁ sandhāyāha,",
  "atk-vin01a3:149_1": "sā asallakkhetvā no ca kho paṭivuttanti āha.",
  "atk-vin01a3:149_2": "Paṭivuttaṁ nāma udakavappe bījehi appatiṭṭhitokāse pāṇakehi vināsitabīje vā okāse puna bījaṁ patiṭṭhāpetvā udakena āsittaṁ,",
  "atk-vin01a3:149_3": "thalavappe visamapatitānaṁ vā bījānaṁ samakaraṇatthāya puna aṭṭhadantakena samīkataṁ,",
  "atk-vin01a3:149_4": "tesu aññataraṁ sandhāya esā āha.",
  "atk-vin01a3:150_0": "Maggavatthusmiṁ maggo saṁsīdatīti aṅgajātamaggaṁ sandhāyāha. Sesaṁ uttānamevāti.",
  "atk-vin01a3:151_0": "Duṭṭhullavācāsikkhāpadavaṇṇanā niṭṭhitā.",
  "atk-vin01a3:152_0": "4. Attakāmapāricariyasikkhāpadavaṇṇanā",
  "atk-vin01a3:153_0": "290.Tena samayena buddho bhagavāti attakāmasikkhāpadaṁ.",
  "atk-vin01a3:153_1": "Tattha kulūpakoti kulapayirupāsanako catunnaṁ paccayānaṁ atthāya kulūpasaṅkamane niccappayutto.",
  "atk-vin01a3:154_0": "Cīvarapiṇḍapātasenāsanagilānapaccayabhesajjaparikkhāranti cīvarañca piṇḍapātañca senāsanañca gilānapaccayabhesajjaparikkhārañca.",
  "atk-vin01a3:154_1": "Gilānapaccayabhesajjaparikkhāranti cettha patikaraṇatthena paccayo,",
  "atk-vin01a3:154_2": "yassa kassaci sappāyassetaṁ adhivacanaṁ.",
  "atk-vin01a3:154_3": "Bhisakkassa kammaṁ tena anuññātattāti bhesajjaṁ.",
  "atk-vin01a3:154_4": "Gilānapaccayova bhesajjaṁ gilānapaccayabhesajjaṁ,",
  "atk-vin01a3:154_5": "yaṁkiñci gilānassa sappāyaṁ bhisakkakammaṁ telamadhuphāṇitādīti vuttaṁ hoti.",
  "atk-vin01a3:154_6": "Parikkhāroti pana “sattahi nagaraparikkhārehi suparikkhataṁ hotī”tiādīsu parivāro vuccati.",
  "atk-vin01a3:154_7": "“Ratho sīsaparikkhāro jhānakkho cakkavīriyo”tiādīsu alaṅkāro.",
  "atk-vin01a3:154_8": "“Ye cime pabbajitena jīvitaparikkhārā samudānetabbā”tiādīsu sambhāro.",
  "atk-vin01a3:154_9": "Idha pana sambhāropi parivāropi vaṭṭati.",
  "atk-vin01a3:154_10": "Tañhi gilānapaccayabhesajjaṁ jīvitassa parivāropi hoti jīvitavināsakābādhuppattiyā antaraṁ adatvā rakkhaṇato,",
  "atk-vin01a3:154_11": "sambhāropi yathā ciraṁ pavattati evamassa kāraṇabhāvato,",
  "atk-vin01a3:154_12": "tasmā parikkhāroti vuccati.",
  "atk-vin01a3:154_13": "Evaṁ gilānapaccayabhesajjañca taṁ parikkhāro cāti gilānapaccayabhesajjaparikkhāro,",
  "atk-vin01a3:154_14": "taṁ gilānapaccayabhesajjaparikkhāranti evamattho daṭṭhabbo.",
  "atk-vin01a3:155_0": "Vasalanti hīnaṁ lāmakaṁ.",
  "atk-vin01a3:155_1": "Atha vā vassatīti vasalo,",
  "atk-vin01a3:155_2": "paggharatīti attho,",
  "atk-vin01a3:155_3": "taṁ vasalaṁ,",
  "atk-vin01a3:155_4": "asucipaggharaṇakanti vuttaṁ hoti.",
  "atk-vin01a3:155_5": "Niṭṭhuhitvāti kheḷaṁ pātetvā.",
  "atk-vin01a3:156_0": "Kassāhaṁ kena hāyāmīti ahaṁ kassā aññissā itthiyā kena bhogena vā alaṅkārena vā rūpena vā parihāyāmi,",
  "atk-vin01a3:156_1": "kā nāma mayā uttaritarāti dīpeti.",
  "atk-vin01a3:157_0": "291.Santiketi upacāre ṭhatvā sāmantā avidūre,",
  "atk-vin01a3:157_1": "padabhājanepi ayamevaattho dīpito.",
  "atk-vin01a3:157_2": "Attakāmapāricariyāyāti methunadhammasaṅkhātena kāmena pāricariyā kāmapāricariyā.",
  "atk-vin01a3:157_3": "Attano atthāya kāmapāricariyā attakāmapāricariyā,",
  "atk-vin01a3:157_4": "attanā vā kāmitā icchitāti attakāmā,",
  "atk-vin01a3:157_5": "sayaṁ methunarāgavasena patthitāti attho.",
  "atk-vin01a3:157_6": "Attakāmā ca sā pāricariyā cāti attakāmapāricariyā,",
  "atk-vin01a3:157_7": "tassā attakāmapāricariyāya.",
  "atk-vin01a3:157_8": "Vaṇṇaṁ bhāseyyāti guṇaṁ ānisaṁsaṁ pakāseyya.",
  "atk-vin01a3:158_0": "Tatra yasmā “attano atthāya kāmapāricariyā”ti imasmiṁ atthavikappe kāmo ceva hetu ca pāricariyā ca attho,",
  "atk-vin01a3:158_1": "sesaṁ byañjanaṁ.",
  "atk-vin01a3:158_2": "“Attakāmā ca sā pāricariyā cāti attakāmapāricariyā”ti imasmiṁ atthavikappe adhippāyo ceva pāricariyā cāti attho,",
  "atk-vin01a3:158_3": "sesaṁ byañjanaṁ.",
  "atk-vin01a3:158_4": "Tasmā byañjane ādaraṁ akatvā atthamattameva dassetuṁ “attano kāmaṁ attano hetuṁ attano adhippāyaṁ attano pāricariya”nti padabhājanaṁ vuttaṁ.",
  "atk-vin01a3:158_5": "“Attano kāmaṁ attano hetuṁ attano pāricariya”nti hi vutte jānissanti paṇḍitā “ettāvatā attano atthāya kāmapāricariyā vuttā”ti.",
  "atk-vin01a3:158_6": "“Attano adhippāyaṁ attano pāricariya”nti vuttepi jānissanti “ettāvatā attanā icchitakāmitaṭṭhena attakāmapāricariyā vuttā”ti.",
  "atk-vin01a3:159_0": "Idāni tassā attakāmapāricariyāya vaṇṇabhāsanākāraṁ dassento “etadagga”ntiādimāha.",
  "atk-vin01a3:159_1": "Taṁ uddesatopi niddesatopi uttānatthameva.",
  "atk-vin01a3:159_2": "Ayaṁ panettha padasambandho ca āpattivinicchayo ca –",
  "atk-vin01a3:159_3": "etadaggaṁ…pe…",
  "atk-vin01a3:159_4": "paricareyyāti yā mādisaṁ sīlavantaṁ kalyāṇadhammaṁ brahmacāriṁ etena dhammena paricareyya,",
  "atk-vin01a3:159_5": "tassā evaṁ mādisaṁ paricarantiyā yā ayaṁ pāricariyā nāma,",
  "atk-vin01a3:159_6": "etadaggaṁ pāricariyānanti.",
  "atk-vin01a3:160_0": "Methunupasaṁhitena saṅghādisesoti evaṁ attakāmapāricariyāya vaṇṇaṁ bhāsanto ca methunupasaṁhitena methunadhammapaṭisaṁyutteneva vacanena yo bhāseyya,",
  "atk-vin01a3:160_1": "tassa saṅghādisesoti.",
  "atk-vin01a3:161_0": "Idhāni yasmā methunupasaṁhiteneva bhāsantassa saṅghādiseso vutto,",
  "atk-vin01a3:161_1": "tasmā “ahampi khattiyo,",
  "atk-vin01a3:161_2": "tvampi khattiyā,",
  "atk-vin01a3:161_3": "arahati khattiyā khattiyassa dātuṁ samajātikattā”ti evamādīhi vacanehi pāricariyāya vaṇṇaṁ bhāsamānassāpi saṅghādiseso natthi.",
  "atk-vin01a3:161_4": "“Ahampi khattiyo”tiādike pana bahūpi pariyāye vatvā “arahasi tvaṁ mayhaṁ methunadhammaṁ dātu”nti evaṁ",
  "atk-vin01a3:161_5": "methunappaṭisaṁyutteneva bhāsamānassa saṅghādisesoti.",
  "atk-vin01a3:162_0": "Itthīca hotītiādi pubbe vuttanayameva. Idha udāyitthero ādikammiko, tassa anāpatti ādikammikassāti.",
  "atk-vin01a3:163_0": "Samuṭṭhānādi sabbaṁ duṭṭhullavācāsadisaṁ. Vinītavatthūni uttānatthānevāti.",
  "atk-vin01a3:164_0": "Attakāmapāricariyasikkhāpadavaṇṇanā niṭṭhitā.",
  "atk-vin01a3:165_0": "5. Sañcarittasikkhāpadavaṇṇanā",
  "atk-vin01a3:166_0": "296.Tenasamayena buddho bhagavāti sañcarittaṁ.",
  "atk-vin01a3:166_1": "Tattha paṇḍitāti paṇḍiccena samannāgatā gatimantā.",
  "atk-vin01a3:166_2": "Byattāti veyyattiyena samannāgatā,",
  "atk-vin01a3:166_3": "upāyena samannāgatā upāyaññū visāradā.",
  "atk-vin01a3:166_4": "Medhāvinīti medhāya samannāgatā,",
  "atk-vin01a3:166_5": "diṭṭhaṁ diṭṭhaṁ karoti.",
  "atk-vin01a3:166_6": "Dakkhāti chekā.",
  "atk-vin01a3:166_7": "Analasāti uṭṭhānavīriyasampannā.",
  "atk-vin01a3:166_8": "Channāti anucchavikā.",
  "atk-vin01a3:167_0": "Kismiṁ viyāti kicchaṁ viya kileso viya,",
  "atk-vin01a3:167_1": "hiri viya amhākaṁ hotīti adhippāyo.",
  "atk-vin01a3:167_2": "Kumārikāya vattunti “imaṁ tumhe gaṇhathā”ti kumārikāya kāraṇā vattuṁ.",
  "atk-vin01a3:168_0": "Āvāhādīsu āvāhoti dārakassa parakulato dārikāya āharaṇaṁ.",
  "atk-vin01a3:168_1": "Vivāhoti attano dārikāya parakulapesanaṁ.",
  "atk-vin01a3:168_2": "Vāreyyanti “detha no dārakassa dārika”nti yācanaṁ,",
  "atk-vin01a3:168_3": "divasanakkhattamuhuttaparicchedakaraṇaṁ vā.",
  "atk-vin01a3:169_0": "297.Purāṇagaṇakiyāti ekassa gaṇakassa bhariyāya,",
  "atk-vin01a3:169_1": "sā tasmiṁ jīvamāne gaṇakīti paññāyittha,",
  "atk-vin01a3:169_2": "mate pana purāṇagaṇakīti saṅkhaṁ gatā.",
  "atk-vin01a3:169_3": "Tirogāmoti bahigāmo,",
  "atk-vin01a3:169_4": "añño gāmoti adhippāyo.",
  "atk-vin01a3:169_5": "Manussāti udāyissa imaṁ sañcarittakamme yuttapayuttabhāvaṁ jānanakamanussā.",
  "atk-vin01a3:170_0": "Suṇisabhogenāti yena bhogena suṇisā bhuñjitabbā hoti randhāpanapacāpanapaavesanādinā,",
  "atk-vin01a3:170_1": "tena bhuñjiṁsu.",
  "atk-vin01a3:170_2": "Tato aparena dāsibhogenāti māsātikkame yena bhogena dāsī bhuñjitabbā hoti khettakammakacavarachaḍḍanaudakāharaṇādinā,",
  "atk-vin01a3:170_3": "tena bhuñjiṁsu.",
  "atk-vin01a3:170_4": "Duggatāti daliddā,",
  "atk-vin01a3:170_5": "yattha vā gatā duggatā hoti tādisaṁ kulaṁ gatā.",
  "atk-vin01a3:170_6": "Māyyo imaṁ kumārikanti mā ayyo imaṁ kumārikaṁ.",
  "atk-vin01a3:170_7": "Āhārūpahāroti āhāro ca upahāro ca gahaṇañca dānañca,",
  "atk-vin01a3:170_8": "na amhehi kiñci āhaṭaṁ na upāhaṭaṁ tayā saddhiṁ kayavikkayo vohāro amhākaṁ natthīti dīpenti.",
  "atk-vin01a3:170_9": "Samaṇena bhavitabbaṁ abyāvaṭena,",
  "atk-vin01a3:170_10": "samaṇo assa susamaṇoti samaṇena nāma īdisesu kammesu abyāvaṭena abyāpārena bhavitabbaṁ,",
  "atk-vin01a3:170_11": "evaṁ bhavanto hi samaṇo susamaṇo assāti,",
  "atk-vin01a3:170_12": "evaṁ naṁ apasādetvā “gaccha tvaṁ na mayaṁ taṁ jānāmā”ti āhaṁsu.",
  "atk-vin01a3:171_0": "298.Sajjitoti sabbūpakaraṇasampanno maṇḍitapasādhito vā.",
  "atk-vin01a3:172_0": "300.Dhuttāti itthidhuttā.",
  "atk-vin01a3:172_1": "Paricārentāti manāpiyesu rūpādīsu ito cito ca samantā indriyāni cārentā,",
  "atk-vin01a3:172_2": "kīḷantā abhiramantāti vuttaṁ hoti.",
  "atk-vin01a3:172_3": "Abbhutamakaṁsūti yadi karissati tvaṁ ettakaṁ jito,",
  "atk-vin01a3:172_4": "yadi na karissati ahaṁ ettakanti paṇamakaṁsu.",
  "atk-vin01a3:172_5": "Bhikkhūnaṁ pana abbhutaṁ kātuṁ na vaṭṭati.",
  "atk-vin01a3:172_6": "Yo karoti parājitena dātabbanti mahāpaccariyaṁ vuttaṁ.",
  "atk-vin01a3:173_0": "Kathañhi nāma ayyo udāyī taṅkhaṇikanti ettha taṅkhaṇoti acirakālo vuccati.",
  "atk-vin01a3:173_1": "Taṅkhaṇikanti acirakālādhikārikaṁ.",
  "atk-vin01a3:174_0": "301.Sañcarittaṁ samāpajjeyyāti sañcaraṇabhāvaṁ samāpajjeyya.",
  "atk-vin01a3:174_1": "Yasmā pana taṁ samāpajjantena kenaci pesitena katthaci gantabbaṁ hoti,",
  "atk-vin01a3:174_2": "parato ca “itthiyā vā purisamati”nti ādivacanato idha itthipurisā adhippetā,",
  "atk-vin01a3:174_3": "tasmā tamatthaṁ dassetuṁ “itthiyā vā pahito purisassa santike gacchati,",
  "atk-vin01a3:174_4": "purisena vā pahito itthiyā santike gacchatī”ti evamassa padabhājanaṁ vuttaṁ.",
  "atk-vin01a3:174_5": "Itthiyā vā purisamatiṁ purisassa vā itthimatinti ettha āroceyyāti pāṭhaseso daṭṭhabbo,",
  "atk-vin01a3:174_6": "tenevassa padabhājane “purisassa matiṁ itthiyā āroceti,",
  "atk-vin01a3:174_7": "itthiyā matiṁ purisassa ārocetī”ti vuttaṁ.",
  "atk-vin01a3:175_0": "Idāni yadatthaṁ taṁ tesaṁ matiṁ adhippāyaṁ ajjhāsayaṁ chandaṁ ruciṁ āroceti,",
  "atk-vin01a3:175_1": "taṁ dassento “jāyattane vā jārattane vā”tiādimāha.",
  "atk-vin01a3:175_2": "Tattha jāyattaneti jāyābhāve.",
  "atk-vin01a3:175_3": "Jārattaneti jārabhāve.",
  "atk-vin01a3:175_4": "Purisassa hi matiṁ itthiyā ārocento jāyattane āroceti,",
  "atk-vin01a3:175_5": "itthiyā matiṁ purisassa ārocento jārattane āroceti;",
  "atk-vin01a3:175_6": "apica purisasseva matiṁ itthiyā ārocento jāyattane vā āroceti nibaddhabhariyābhāve,",
  "atk-vin01a3:175_7": "jārattane vā micchācārabhāve.",
  "atk-vin01a3:175_8": "Yasmā panetaṁ ārocentena “tvaṁ kirassa jāyā bhavissasī”tiādi vattabbaṁ hoti,",
  "atk-vin01a3:175_9": "tasmā taṁ vattabbatākāraṁ dassetuṁ “jāyattane vāti jāyā bhavissasi,",
  "atk-vin01a3:175_10": "jārattane vāti jārī bhavissasī”ti assa padabhājanaṁ vuttaṁ.",
  "atk-vin01a3:175_11": "Eteneva ca upāyena itthiyā matiṁ purisassa ārocanepi pati bhavissasi,",
  "atk-vin01a3:175_12": "sāmiko bhavissasi,",
  "atk-vin01a3:175_13": "jāro bhavissasīti vattabbatākāro veditabbo.",
  "atk-vin01a3:176_0": "Antamaso taṅkhaṇikāyapīti sabbantimena paricchedena yā ayaṁ taṅkhaṇe muhuttamatte paṭisaṁvasitabbato taṅkhaṇikāti vuccati,",
  "atk-vin01a3:176_1": "muhuttikāti attho.",
  "atk-vin01a3:176_2": "Tassāpi “muhuttikā bhavissasī”ti evaṁ purisamatiṁ ārocentassa saṅghādiseso.",
  "atk-vin01a3:176_3": "Etenevupāyena “muhuttiko bhavissasī”ti evaṁ purisassa itthimatiṁ ārocentopi saṅghādisesaṁ āpajjatīti veditabbo.",
  "atk-vin01a3:177_0": "303.",
  "atk-vin01a3:177_1": "Idāni “itthiyā vā purisamati”nti ettha adhippetā itthiyo pabhedato dassetvā tāsu sañcarittavasena āpattibhedaṁ dassetuṁ “dasa itthiyo”tiādimāha.",
  "atk-vin01a3:177_2": "Tattha māturakkhitāti mātarā rakkhitā.",
  "atk-vin01a3:177_3": "Yathā purisena saṁvāsaṁ na kappeti,",
  "atk-vin01a3:177_4": "evaṁ mātarā rakkhitā,",
  "atk-vin01a3:177_5": "tenassa padabhājanepi vuttaṁ –",
  "atk-vin01a3:177_6": "“mātā rakkhati gopeti issariyaṁ kāreti vasaṁ vattetī”ti.",
  "atk-vin01a3:177_7": "Tattha rakkhatīti katthaci gantuṁ na deti.",
  "atk-vin01a3:177_8": "Gopetīti yathā aññe na passanti,",
  "atk-vin01a3:177_9": "evaṁ guttaṭṭhāne ṭhapeti.",
  "atk-vin01a3:177_10": "Issariyaṁ kāretīti serivihāramassā nisedhentī abhibhavitvā pavattati.",
  "atk-vin01a3:177_11": "Vasaṁ vattetīti “idaṁ karohi,",
  "atk-vin01a3:177_12": "idaṁ mā akāsī”ti evaṁ attano vasaṁ tassā upari vatteti.",
  "atk-vin01a3:177_13": "Etenupāyena piturakkhitādayopi ñātabbā.",
  "atk-vin01a3:177_14": "Gottaṁ vā dhammo vā na rakkhati,",
  "atk-vin01a3:177_15": "sagottehi pana sahadhammikehi ca ekaṁ satthāraṁ uddissa pabbajitehi ekagaṇapariyāpannehi ca rakkhitā “gottarakkhitā dhammarakkhitā”ti vuccati,",
  "atk-vin01a3:177_16": "tasmā tesaṁ padānaṁ “sagottā rakkhantī”tiādinā nayena padabhājanaṁ vuttaṁ.",
  "atk-vin01a3:178_0": "Saha ārakkhenāti sārakkhā.",
  "atk-vin01a3:178_1": "Saha paridaṇḍenāti saparidaṇḍā.",
  "atk-vin01a3:178_2": "Tāsaṁ niddesā pākaṭāva.",
  "atk-vin01a3:178_3": "Imāsu dasasu pacchimānaṁ dvinnameva purisantaraṁ gacchantīnaṁ micchācāro hoti,",
  "atk-vin01a3:178_4": "na itarāsaṁ.",
  "atk-vin01a3:179_0": "Dhanakkītādīsu appena vā bahunā vā dhanena kītā dhanakkītā.",
  "atk-vin01a3:179_1": "Yasmā pana sā na kītamattā eva saṁvāsatthāya pana kītattā bhariyā,",
  "atk-vin01a3:179_2": "tasmāssa niddese dhanena kiṇitvā vāsetīti vuttaṁ.",
  "atk-vin01a3:180_0": "Chandena attano ruciyā vasatīti chandavāsinī.",
  "atk-vin01a3:180_1": "Yasmā pana sā na attano chandamatteneva bhariyā hoti purisena pana sampaṭicchitattā,",
  "atk-vin01a3:180_2": "tasmāssa niddese “piyo piyaṁ vāsetī”ti vuttaṁ.",
  "atk-vin01a3:181_0": "Bhogena vasatīti bhogavāsinī.",
  "atk-vin01a3:181_1": "Udukkhalamusalādigharūpakaraṇaṁ labhitvā bhariyābhāvaṁ gacchantiyā janapaditthiyā etaṁ adhivacanaṁ.",
  "atk-vin01a3:182_0": "Paṭena vasatīti paṭavāsinī.",
  "atk-vin01a3:182_1": "Nivāsanamattampi pāvuraṇamattampi labhitvā bhariyābhāvaṁ upagacchantiyā dalidditthiyā etaṁ adhivacanaṁ.",
  "atk-vin01a3:183_0": "Odapattakinīti ubhinnaṁ ekissā udakapātiyā hatthe otāretvā “idaṁ udakaṁ viya saṁsaṭṭhā abhejjā hothā”ti vatvā pariggahitāya vohāranāmametaṁ,",
  "atk-vin01a3:183_1": "niddesepissa “tāya saha udakapattaṁ āmasitvā taṁ vāsetī”ti evamattho veditabbo.",
  "atk-vin01a3:184_0": "Obhaṭaṁ oropitaṁ cumbaṭamassāti obhaṭacumbaṭā,",
  "atk-vin01a3:184_1": "kaṭṭhahārikādīnaṁ aññatarā,",
  "atk-vin01a3:184_2": "yassā sīsato cumbaṭaṁ oropetvā ghare vāseti,",
  "atk-vin01a3:184_3": "tassā etaṁ adhivacanaṁ.",
  "atk-vin01a3:185_0": "Dāsī cāti attanoyeva dāsī ca hoti bhariyā ca.",
  "atk-vin01a3:186_0": "Kammakārī nāma gehe bhatiyā kammaṁ karoti,",
  "atk-vin01a3:186_1": "tāya saddhiṁ koci gharāvāsaṁ kappeti attano bhariyāya anatthiko hutvā.",
  "atk-vin01a3:186_2": "Ayaṁ vuccati “kammakārī ca bhariyā cā”ti.",
  "atk-vin01a3:187_0": "Dhajena āhaṭā dhajāhaṭā,",
  "atk-vin01a3:187_1": "ussitaddhajāya senāya gantvā paravisayaṁ vilumpitvā ānītāti vuttaṁ hoti,",
  "atk-vin01a3:187_2": "taṁ koci bhariyaṁ karoti,",
  "atk-vin01a3:187_3": "ayaṁ dhajāhaṭā nāma.",
  "atk-vin01a3:187_4": "Muhuttikā vuttanayāeva,",
  "atk-vin01a3:187_5": "etāsaṁ dasannampi purisantaragamane micchācāro hoti.",
  "atk-vin01a3:187_6": "Purisānaṁ pana vīsatiyāpi etāsu micchācāro hoti,",
  "atk-vin01a3:187_7": "bhikkhuno ca sañcarittaṁ hotīti.",
  "atk-vin01a3:188_0": "305.",
  "atk-vin01a3:188_1": "Idāni puriso bhikkhuṁ pahiṇatītiādīsu paṭiggaṇhātīti so bhikkhu tassa purisassa “gaccha, bhante,",
  "atk-vin01a3:188_2": "itthannāmaṁ māturakkhitaṁ brūhi,",
  "atk-vin01a3:188_3": "hohi kira itthannāmassa bhariyā dhanakkītā”ti evaṁ vuttavacanaṁ “sādhu upāsakā”ti vā “hotū”ti vā “ārocessāmī”ti",
  "atk-vin01a3:188_4": "vā yena kenaci ākārena vacībhedaṁ katvā vā sīsakampanādīhi vā sampaṭicchati.",
  "atk-vin01a3:188_5": "Vīmaṁsatīti evaṁ paṭiggaṇhitvā tassā itthiyā santikaṁ gantvā taṁ sāsanaṁ āroceti.",
  "atk-vin01a3:188_6": "Paccāharatīti tena ārocite sā itthī “sādhū”ti sampaṭicchatu vā paṭikkhipatu vā lajjāya vā tuṇhī hotu,",
  "atk-vin01a3:188_7": "puna āgantvā tassa purisassa taṁ pavattiṁ āroceti.",
  "atk-vin01a3:189_0": "Ettāvatā imāya paṭiggahaṇārocanapaccāharaṇasaṅkhātāya tivaṅgasampattiyā saṅghādiseso hoti.",
  "atk-vin01a3:189_1": "Sā pana tassa bhariyā hotu vā mā vā,",
  "atk-vin01a3:189_2": "akāraṇametaṁ.",
  "atk-vin01a3:189_3": "Sace pana so māturakkhitāya santikaṁ pesito taṁ adisvā tassā mātuyā taṁ sāsanaṁ āroceti,",
  "atk-vin01a3:189_4": "bahiddhā vimaṭṭhaṁ nāma hoti,",
  "atk-vin01a3:189_5": "tasmā visaṅketanti mahāpadumatthero āha.",
  "atk-vin01a3:189_6": "Mahāsumatthero pana mātā vā hotu pitā vā antamaso gehadāsīpi añño vāpi yo koci taṁ kiriyaṁ sampādessati,",
  "atk-vin01a3:189_7": "tassa vuttepi vimaṭṭhaṁ nāma na hoti,",
  "atk-vin01a3:189_8": "tivaṅgasampattikāle āpattiyeva.",
  "atk-vin01a3:190_0": "Nanu yathā “buddhaṁ paccakkhāmī”ti vattukāmo virajjhitvā “dhammaṁ paccakkhāmī”ti vadeyya paccakkhātāvassa sikkhā.",
  "atk-vin01a3:190_1": "Yathā vā “paṭhamaṁ jhānaṁ samāpajjāmī”ti vattukāmo virajjhitvā “dutiyaṁ jhānaṁ samāpajjāmī”ti vadeyya āpannovassa pārājikaṁ.",
  "atk-vin01a3:190_2": "Evaṁsampadamidanti āha.",
  "atk-vin01a3:190_3": "Taṁ panetaṁ “paṭiggaṇhāti,",
  "atk-vin01a3:190_4": "antevāsiṁ vīmaṁsāpetvā attanā paccāharati,",
  "atk-vin01a3:190_5": "āpatti saṅghādisesassā”ti iminā sameti,",
  "atk-vin01a3:190_6": "tasmā subhāsitaṁ.",
  "atk-vin01a3:191_0": "Yathā ca “māturakkhitaṁ brūhī”ti vuttassa gantvā tassā ārocetuṁ samatthānaṁ mātādīnampi vadato visaṅketo natthi,",
  "atk-vin01a3:191_1": "evameva “hohi kira itthannāmassa bhariyā dhanakkītā”ti vattabbe “hohi kira itthannāmassa bhariyā chandavāsinī”ti",
  "atk-vin01a3:191_2": "evaṁ pāḷiyaṁ vuttesu chandavāsiniādīsu vacanesu aññataravasena vā avuttesupi “hohi kira itthannāmassa",
  "atk-vin01a3:191_3": "bhariyā jāyā pajāpati puttamātā gharaṇī gharasāminī bhattarandhikā sussūsikā paricārikā”tievamādīsu saṁvāsaparidīpakesu",
  "atk-vin01a3:191_4": "vacanesu aññataravasena vā vadantassāpi visaṅketo natthi tivaṅgasampattiyā āpattiyeva.",
  "atk-vin01a3:191_5": "“Māturakkhitaṁ brūhī”ti pesitassa pana gantvā aññāsu piturakkhitādīsu aññataraṁ vadantassa visaṅketaṁ.",
  "atk-vin01a3:191_6": "Esa nayo “piturakkhitaṁ brūhī”tiādīsupi.",
  "atk-vin01a3:192_0": "Kevalañhettha ekamūlakadumūlakādivasena “purisassa mātā bhikkhuṁ pahiṇati,",
  "atk-vin01a3:192_1": "māturakkhitāya mātā bhikkhuṁ pahiṇatī”ti evamādīnaṁ mūlaṭṭhānañca vasena peyyālabhedoyeva viseso.",
  "atk-vin01a3:192_2": "Sopi pubbe vuttanayattā pāḷianusāreneva sakkā jānitunti nāssa vibhāgaṁ dassetuṁ ādaraṁ karimha.",
  "atk-vin01a3:193_0": "338.",
  "atk-vin01a3:193_1": "Paṭiggaṇhātītiādīsu pana dvīsu catukkesu paṭhamacatukke ādipadena tivaṅgasampattiyā saṅghādiseso,",
  "atk-vin01a3:193_2": "majjhe dvīhi duvaṅgasampattiyā thullaccayaṁ,",
  "atk-vin01a3:193_3": "ante ekena ekaṅgasampattiyā dukkaṭaṁ.",
  "atk-vin01a3:193_4": "Dutiyacatukke ādipadena duvaṅgasampattiyā thullaccayaṁ,",
  "atk-vin01a3:193_5": "majjhe dvīhi ekaṅgasampattiyā dukkaṭaṁ,",
  "atk-vin01a3:193_6": "ante ekena aṅgābhāvato anāpatti.",
  "atk-vin01a3:193_7": "Tattha paṭiggaṇhātīti āṇāpakassa sāsanaṁ paṭiggaṇhāti.",
  "atk-vin01a3:193_8": "Vīmaṁsatīti pahitaṭṭhānaṁ gantvā taṁ āroceti.",
  "atk-vin01a3:193_9": "Paccāharatīti puna āgantvā mūlaṭṭhassa āroceti.",
  "atk-vin01a3:194_0": "Na paccāharatīti ārocetvā ettova pakkamati.",
  "atk-vin01a3:194_1": "Paṭiggaṇhāti na vīmaṁsatīti purisena “itthannāmaṁ gantvā brūhī”ti vuccamāno “sādhū”ti tassa sāsanaṁ paṭiggaṇhitvā",
  "atk-vin01a3:194_2": "taṁ pamussitvā vā appamussitvā vā aññena karaṇīyena tassā santikaṁ gantvā kiñcideva kathaṁ kathento nisīdati,",
  "atk-vin01a3:194_3": "ettāvatā “paṭiggaṇhāti na vīmaṁsati nāmā”ti vuccati.",
  "atk-vin01a3:194_4": "Atha naṁ sā itthī sayameva vadati “tumhākaṁ kira upaṭṭhāko maṁ gehe kātukāmo”ti evaṁ vatvā ca “ahaṁ tassa",
  "atk-vin01a3:194_5": "bhariyā bhavissāmī”ti vā “na bhavissāmī”ti vā vadati.",
  "atk-vin01a3:194_6": "So tassā vacanaṁ anabhinanditvā appaṭikkositvā tuṇhībhūtova uṭṭhāyāsanā tassa purisassa santikaṁ āgantvā taṁ pavattiṁ āroceti,",
  "atk-vin01a3:194_7": "ettāvatā “na vīmaṁsati paccāharati nāmā”ti vuccati.",
  "atk-vin01a3:194_8": "Na vīmaṁsati na paccāharatīti kevalaṁ sāsanārocanakāle paṭiggaṇhātiyeva,",
  "atk-vin01a3:194_9": "itaraṁ pana dvayaṁ na karoti.",
  "atk-vin01a3:195_0": "Na paṭiggaṇhāti vīmaṁsati paccāharatīti koci puriso bhikkhussa ṭhitaṭṭhāne vā nisinnaṭṭhāne vā tathārūpiṁ kathaṁ katheti,",
  "atk-vin01a3:195_1": "bhikkhu tena appahitopi pahito viya hutvā itthiyā santikaṁ gantvā “hohi kira itthannāmassa bhariyā”tiādinā",
  "atk-vin01a3:195_2": "nayena vīmaṁsitvā tassā ruciṁ vā aruciṁ vā puna āgantvā imassa āroceti.",
  "atk-vin01a3:195_3": "Teneva nayena vīmaṁsitvā apaccāharanto “na paṭiggaṇhāti vīmaṁsati na paccāharatī”ti vuccati.",
  "atk-vin01a3:195_4": "Teneva nayena gato avīmaṁsitvā tāya samuṭṭhāpitaṁ kathaṁ sutvā paṭhamacatukkassa tatiyapade vuttanayena",
  "atk-vin01a3:195_5": "āgantvā imassa ārocento “na paṭiggaṇhāti na vīmaṁsati paccāharatī”ti vuccati.",
  "atk-vin01a3:195_6": "Catutthapadaṁ pākaṭameva.",
  "atk-vin01a3:196_0": "Sambahule bhikkhū āṇāpetītiādinayā pākaṭāyeva.",
  "atk-vin01a3:196_1": "Yathā pana sambahulāpi ekavatthumhi āpajjanti,",
  "atk-vin01a3:196_2": "evaṁ ekassapi sambahulavatthūsu sambahulā āpattiyo veditabbā. Kathaṁ?",
  "atk-vin01a3:196_3": "Puriso bhikkhuṁ āṇāpeti “gaccha, bhante,",
  "atk-vin01a3:196_4": "asukasmiṁ nāma pāsāde saṭṭhimattā vā sattatimattā vā itthiyo ṭhitā tā vadehi,",
  "atk-vin01a3:196_5": "hotha kira itthannāmassa bhariyāyo”ti.",
  "atk-vin01a3:196_6": "So sampaṭicchitvā tattha gantvā ārocetvā puna taṁ sāsanaṁ paccāharati.",
  "atk-vin01a3:196_7": "Yattakā itthiyo tattakā āpattiyo āpajjati.",
  "atk-vin01a3:196_8": "Vuttañhetaṁ parivārepi –",
  "atk-vin01a3:197_0": "“Padavītihāramattena, vācāya bhaṇitena ca;",
  "atk-vin01a3:198_0": "Sabbāni garukāni sappaṭikammāni;",
  "atk-vin01a3:199_0": "Catusaṭṭhi āpattiyo āpajjeyya ekato;",
  "atk-vin01a3:200_0": "Pañhāmesā kusalehi cintitā”ti. ;",
  "atk-vin01a3:201_0": "Imaṁ kira atthavasaṁ paṭicca ayaṁ pañho vutto.",
  "atk-vin01a3:201_1": "Vacanasiliṭṭhatāya cettha “catusaṭṭhi āpattiyo”ti vuttaṁ.",
  "atk-vin01a3:201_2": "Evaṁ karonto pana satampi sahassampi āpajjatīti.",
  "atk-vin01a3:201_3": "Yathā ca ekena pesitassa ekassa sambahulāsu itthīsu sambahulā āpattiyo,",
  "atk-vin01a3:201_4": "evaṁ eko puriso sambahule bhikkhū ekissā santikaṁ peseti,",
  "atk-vin01a3:201_5": "sabbesaṁ saṅghādiseso.",
  "atk-vin01a3:201_6": "Eko sambahule bhikkhū sambahulānaṁ itthīnaṁ santikaṁ peseti,",
  "atk-vin01a3:201_7": "itthigaṇanāya saṅghādisesā.",
  "atk-vin01a3:201_8": "Sambahulā purisā ekaṁ bhikkhuṁ ekissā santikaṁ pesenti,",
  "atk-vin01a3:201_9": "purisagaṇanāya saṅghādisesā.",
  "atk-vin01a3:201_10": "Sambahulā ekaṁ sambahulānaṁ itthīnaṁ santikaṁ pesenti,",
  "atk-vin01a3:201_11": "vatthugaṇanāya saṅghādisesā.",
  "atk-vin01a3:201_12": "Sambahulā sambahule ekissā santikaṁ pesenti,",
  "atk-vin01a3:201_13": "vatthugaṇanāya saṅghādisesā.",
  "atk-vin01a3:201_14": "Sambahulā purisā sambahule bhikkhū sambahulānaṁ itthīnaṁ santikaṁ pesenti,",
  "atk-vin01a3:201_15": "vatthugaṇanāya saṅghādisesā.",
  "atk-vin01a3:201_16": "Esa nayo “ekā itthī ekaṁ bhikkhu”ntiādīsupi.",
  "atk-vin01a3:201_17": "Ettha ca sabhāgavibhāgatā nāma appamāṇaṁ,",
  "atk-vin01a3:201_18": "mātāpitunampi pañcasahadhammikānampi sañcarittakammaṁ karontassa āpattiyeva.",
  "atk-vin01a3:202_0": "Purisobhikkhuṁ āṇāpeti gaccha bhanteti catukkaṁ aṅgavasena āpattibheda dassanatthaṁ vuttaṁ.",
  "atk-vin01a3:202_1": "Tassa pacchimapade antevāsī vīmaṁsitvā bahiddhā paccāharatīti āgantvā ācariyassa anārocetvā ettova gantvā tassa purisassa āroceti.",
  "atk-vin01a3:202_2": "Āpatti ubhinnaṁ thullaccayassāti ācariyassa paṭiggahitattā ca vīmaṁsāpitattā ca dvīhaṅgehi thullaccayaṁ,",
  "atk-vin01a3:202_3": "antevāsikassa vīmaṁsitattā ca paccāhaṭattā ca dvīhaṅgehi thullaccayaṁ.",
  "atk-vin01a3:202_4": "Sesaṁ pākaṭameva.",
  "atk-vin01a3:203_0": "339.Gacchanto sampādetīti paṭiggaṇhāti ceva vīmaṁsati ca.",
  "atk-vin01a3:203_1": "Āgacchanto visaṁvādetīti na paccāharati.",
  "atk-vin01a3:203_2": "Gacchanto visaṁvādetīti na paṭiggaṇhāti.",
  "atk-vin01a3:203_3": "Āgacchanto sampādetīti vīmaṁsati ceva paccāharati ca.",
  "atk-vin01a3:203_4": "Evaṁ ubhayattha dvīhaṅgehi thullaccayaṁ.",
  "atk-vin01a3:203_5": "Tatiyapade āpatti,",
  "atk-vin01a3:203_6": "catutthe anāpatti.",
  "atk-vin01a3:204_0": "340.Anāpatti saṅghassa vā cetiyassa vā gilānassa vā karaṇīyena gacchati ummattakassa ādikammikassāti",
  "atk-vin01a3:204_1": "ettha bhikkhusaṅghassa uposathāgāraṁ vā kiñci vā vippakataṁ hoti.",
  "atk-vin01a3:204_2": "Tattha kārukānaṁ bhattavetanatthāya upāsako vā upāsikāya santikaṁ bhikkhuṁ pahiṇeyya,",
  "atk-vin01a3:204_3": "uṁpāsikā vā upāsakassa,",
  "atk-vin01a3:204_4": "evarūpena saṅghassa karaṇīyena gacchantassa anāpatti.",
  "atk-vin01a3:204_5": "Cetiyakamme kayiramānepi eseva nayo.",
  "atk-vin01a3:204_6": "Gilānassa bhesajjatthāyapi upāsakena vā upāsikāya santikaṁ upāsikāya vā upāsakassa santikaṁ pahitassa gacchato anāpatti.",
  "atk-vin01a3:204_7": "Ummattakaādikammikā vuttanayā eva.",
  "atk-vin01a3:205_0": "Padabhājanīyavaṇṇanā niṭṭhitā.",
  "atk-vin01a3:206_0": "Samuṭṭhānādīsu idaṁ sikkhāpadaṁ chasamuṭṭhānaṁ,",
  "atk-vin01a3:206_1": "sīsukkhipanādinā kāyavikārena sāsanaṁ gahetvā gantvā hatthamuddāya vīmaṁsitvā puna āgantvā hatthamuddāya eva ārocentassa kāyato samuṭṭhāti.",
  "atk-vin01a3:206_2": "Āsanasālāya nisinnassa “itthannāmā āgamissati,",
  "atk-vin01a3:206_3": "tassā cittaṁ jāneyyāthā”ti kenaci vutte “sādhū”ti sampaṭicchitvā taṁ āgataṁ vatvā tassā gatāya puna tasmiṁ purise āgate ārocentassa vācato samuṭṭhāti.",
  "atk-vin01a3:206_4": "Vācāya “sādhū”ti sāsanaṁ gahetvā aññena karaṇīyena tassā gharaṁ gantvā aññattha vā gamanakāle taṁ disvā",
  "atk-vin01a3:206_5": "vacībhedeneva vīmaṁsitvā puna aññeneva karaṇīyena tato apakkamma kadācideva taṁ purisaṁ disvā ārocentassāpi",
  "atk-vin01a3:206_6": "vācatova samuṭṭhāti.",
  "atk-vin01a3:206_7": "Paṇṇattiṁ ajānantassa pana khīṇāsavassāpi kāyavācato samuṭṭhāti. Kathaṁ?",
  "atk-vin01a3:206_8": "Sace hissa mātāpitaro kujjhitvā alaṁvacanīyā honti,",
  "atk-vin01a3:206_9": "tañca bhikkhuṁ gharaṁ upagataṁ therapitā vadati “mātā te tāta maṁ mahallakaṁ chaḍḍetvā ñātikulaṁ gatā,",
  "atk-vin01a3:206_10": "gaccha taṁ maṁ upaṭṭhātuṁ pesehī”ti.",
  "atk-vin01a3:206_11": "So ce gantvā taṁ vatvā puna pituno tassā āgamanaṁ vā anāgamanaṁ vā āroceti,",
  "atk-vin01a3:206_12": "saṅghādiseso.",
  "atk-vin01a3:206_13": "Imāni tīṇi acittakasamuṭṭhānāni.",
  "atk-vin01a3:207_0": "Paṇṇattiṁ pana jānitvā eteheva tīhi nayehi sañcarittaṁ samāpajjato kāyacittato vācācittato kāyavācācittato ca samuṭṭhāti.",
  "atk-vin01a3:207_1": "Imāni tīṇi paṇṇattijānanacittena sacittakasamuṭṭhānāni. Kiriyaṁ,",
  "atk-vin01a3:207_2": "nosaññāvimokkhaṁ,",
  "atk-vin01a3:207_3": "paṇṇattivajjaṁ,",
  "atk-vin01a3:207_4": "kāyakammaṁ,",
  "atk-vin01a3:207_5": "vacīkammaṁ,",
  "atk-vin01a3:207_6": "kusalādivasena cettha tīṇi cittāni,",
  "atk-vin01a3:207_7": "sukhādivasena tisso vedanāti.",
  "atk-vin01a3:208_0": "341. Vinītavatthūsu ādito vatthupañcake paṭiggahitamattattā dukkaṭaṁ.",
  "atk-vin01a3:209_0": "Kalahavatthusmiṁ sammodanīyaṁ akāsīti taṁ saññāpetvā puna gehagamanīyaṁ",
  "atk-vin01a3:210_0": "Akāsi.",
  "atk-vin01a3:210_1": "Nālaṁvacanīyāti na pariccattāti attho.",
  "atk-vin01a3:210_2": "Yā hi yathā yathā yesu yesu janapadesu pariccattā pariccattāva hoti,",
  "atk-vin01a3:210_3": "bhariyābhāvaṁ atikkamati,",
  "atk-vin01a3:210_4": "ayaṁ “alaṁvacanīyā”ti vuccati.",
  "atk-vin01a3:210_5": "Esā pana na alaṁvacanīyā kenacideva kāraṇena kalahaṁ katvā gatā,",
  "atk-vin01a3:210_6": "tenevettha bhagavā “anāpattī”ti āha.",
  "atk-vin01a3:210_7": "Yasmā pana kāyasaṁsagge yakkhiyā thullaccayaṁ vuttaṁ,",
  "atk-vin01a3:210_8": "tasmā duṭṭhullādīsupi yakkhipetiyo thullaccayavatthumevāti veditabbā.",
  "atk-vin01a3:210_9": "Aṭṭhakathāsu panetaṁ na vicāritaṁ.",
  "atk-vin01a3:210_10": "Sesaṁ sabbattha uttānatthamevāti.",
  "atk-vin01a3:211_0": "Sañcarittasikkhāpadavaṇṇanā niṭṭhitā.",
  "atk-vin01a3:212_0": "6. Kuṭikārasikkhāpadavaṇṇanā",
  "atk-vin01a3:213_0": "342.Tena samayenāti kuṭikārasikkhāpadaṁ.",
  "atk-vin01a3:213_1": "Tattha āḷavakāti āḷaviraṭṭhe jātā dārakā āḷavakā nāma,",
  "atk-vin01a3:213_2": "te pabbajitakālepi “āḷavakā”tveva paññāyiṁsu.",
  "atk-vin01a3:213_3": "Te sandhāya vuttaṁ “āḷavakā bhikkhū”ti.",
  "atk-vin01a3:213_4": "Saññācikāyoti sayaṁ yācitvā gahitūpakaraṇāyo.",
  "atk-vin01a3:213_5": "Kārāpentīti karontipi kārāpentipi,",
  "atk-vin01a3:213_6": "te kira sāsane vipassanādhurañca ganthadhurañcāti dvepi dhurāni chaḍḍetvā navakammameva dhuraṁ katvā paggaṇhiṁsu.",
  "atk-vin01a3:213_7": "Assāmikāyoti anissarāyo,",
  "atk-vin01a3:213_8": "kāretā dāyakena virahitāyoti attho.",
  "atk-vin01a3:213_9": "Attuddesikāyoti attānaṁ uddissa attano atthāya āraddhāyoti attho.",
  "atk-vin01a3:213_10": "Appamāṇikāyoti “ettakena niṭṭhaṁ gacchissantī”ti evaṁ aparicchinnappamāṇāyo,",
  "atk-vin01a3:213_11": "vuddhippamāṇāyo vā mahantappamāṇāyoti attho.",
  "atk-vin01a3:214_0": "Yācanā eva bahulā etesaṁ mandaṁ aññaṁ kammanti yācanabahulā.",
  "atk-vin01a3:214_1": "Evaṁ viññattibahulā veditabbā.",
  "atk-vin01a3:214_2": "Atthato panettha nānākaraṇaṁ natthi,",
  "atk-vin01a3:214_3": "anekakkhattuṁ “purisaṁ detha,",
  "atk-vin01a3:214_4": "purisatthakaraṁ dethā”ti yācantānametaṁ adhivacanaṁ.",
  "atk-vin01a3:214_5": "Tattha mūlacchejjāya purisaṁ yācituṁ na vaṭṭati,",
  "atk-vin01a3:214_6": "sahāyatthāya kammakaraṇatthāya “purisaṁ dethā”ti yācituṁ vaṭṭati.",
  "atk-vin01a3:214_7": "Purisatthakaranti purisena kātabbaṁ hatthakammaṁ vuccati,",
  "atk-vin01a3:214_8": "taṁ yācituṁ vaṭṭati.",
  "atk-vin01a3:214_9": "Hatthakammaṁ nāma kiñci vatthu na hoti,",
  "atk-vin01a3:214_10": "tasmā ṭhapetvā migaluddakamacchabandhakādīnaṁ sakakammaṁ avasesaṁ sabbaṁ kappiyaṁ. “Kiṁ, bhante,",
  "atk-vin01a3:214_11": "āgatattha kena kamma”nti pucchite vā apucchite vā yācituṁ vaṭṭati,",
  "atk-vin01a3:214_12": "viññattipaccayā doso natthi.",
  "atk-vin01a3:214_13": "Tasmā migaluddakādayo sakakammaṁ na yācitabbā,",
  "atk-vin01a3:214_14": "“hatthakammaṁ dethā”ti aniyametvāpi na yācitabbā;",
  "atk-vin01a3:214_15": "evaṁ yācitā hi te “sādhu,",
  "atk-vin01a3:214_16": "bhante”ti bhikkhū uyyojetvā migepi māretvā āhareyyuṁ.",
  "atk-vin01a3:214_17": "Niyametvā pana “vihāre kiñci kattabbaṁ atthi,",
  "atk-vin01a3:214_18": "tattha hatthakammaṁ dethā”ti yācitabbā.",
  "atk-vin01a3:214_19": "Phālanaṅgalādīni upakaraṇāni gahetvā kasituṁ vā vapituṁ vā lāyituṁ vā gacchantaṁ sakiccapasutampi kassakaṁ",
  "atk-vin01a3:214_20": "vā aññaṁ vā kiñci hatthakammaṁ yācituṁ vaṭṭateva.",
  "atk-vin01a3:214_21": "Yo pana vighāsādo vā añño vā koci nikkammo niratthakakathaṁ kathento niddāyanto vā viharati,",
  "atk-vin01a3:214_22": "evarūpaṁ ayācitvāpi “ehi re idaṁ vā idaṁ vā karohī”ti yadicchakaṁ kārāpetuṁ vaṭṭati.",
  "atk-vin01a3:215_0": "Hatthakammassa pana sabbakappiyabhāvadīpanatthaṁ imaṁ nayaṁ kathenti.",
  "atk-vin01a3:215_1": "Sace hi bhikkhu pāsādaṁ kāretukāmo hoti,",
  "atk-vin01a3:215_2": "thambhatthāya pāsāṇakoṭṭakānaṁ gharaṁ gantvā vattabbaṁ “hatthakammaṁ laddhuṁ vaṭṭati upāsakā”ti.",
  "atk-vin01a3:215_3": "Kiṁ kātabbaṁ,",
  "atk-vin01a3:215_4": "bhante,ti?",
  "atk-vin01a3:215_5": "Pāsāṇatthambhā uddharitvā dātabbāti.",
  "atk-vin01a3:215_6": "Sace te uddharitvā vā denti,",
  "atk-vin01a3:215_7": "uddharitvā nikkhitte attano thambhe vā denti, vaṭṭati.",
  "atk-vin01a3:215_8": "Athāpi vadanti – “amhākaṁ, bhante,",
  "atk-vin01a3:215_9": "hatthakammaṁ kātuṁ khaṇo natthi,",
  "atk-vin01a3:215_10": "aññaṁ uddharāpetha,",
  "atk-vin01a3:215_11": "tassa mūlaṁ dassāmā”ti uddharāpetvā “pāsāṇatthambhe uddhaṭamanussānaṁ mūlaṁ dethā”ti vattuṁ vaṭṭati.",
  "atk-vin01a3:215_12": "Etenevupāyena pāsādadārūnaṁ atthāya vaḍḍhakīnaṁ santikaṁ iṭṭhakatthāya iṭṭhakavaḍḍhakīnaṁ chadanatthāya",
  "atk-vin01a3:215_13": "gehacchādakānaṁ cittakammatthāya cittakārānanti yena yena attho hoti,",
  "atk-vin01a3:215_14": "tassa tassa atthāya tesaṁ tesaṁ sippakārakānaṁ santikaṁ gantvā hatthakammaṁ yācituṁ vaṭṭati.",
  "atk-vin01a3:215_15": "Hatthakammayācanavasena ca mūlacchejjāya vā bhattavetanānuppadānena vā laddhampi sabbaṁ gahetuṁ vaṭṭati.",
  "atk-vin01a3:215_16": "Araññato āharāpentena ca sabbaṁ anajjhāvutthakaṁ āharāpetabbaṁ.",
  "atk-vin01a3:216_0": "Na kevalañca pāsādaṁ kāretukāmena mañcapīṭhapattaparissāvanadhamakarakacīvarādīni kārāpetukāmenāpi dārulohasuttādīni",
  "atk-vin01a3:216_1": "labhitvā te te sippakārake upasaṅkamitvā vuttanayeneva hatthakammaṁ yācitabbaṁ.",
  "atk-vin01a3:216_2": "Hatthakammayācanavasena ca mūlacchejjāya vā bhattavetanānuppadānena vā laddhampi sabbaṁ gahetabbaṁ.",
  "atk-vin01a3:216_3": "Sace pana kātuṁ na icchanti,",
  "atk-vin01a3:216_4": "bhattavetanaṁ paccāsīsanti,",
  "atk-vin01a3:216_5": "akappiyakahāpaṇādi na dātabbaṁ.",
  "atk-vin01a3:216_6": "Bhikkhācāravattena taṇḍulādīni pariyesitvā dātuṁ vaṭṭati.",
  "atk-vin01a3:217_0": "Hatthakammavasena pattaṁ kāretvā tatheva pācetvā navapakkassa pattassa puñchanatelatthāya antogāmaṁ paviṭṭhena",
  "atk-vin01a3:217_1": "“bhikkhāya āgato”ti sallakkhetvā yāguyā vā bhatte vā ānīte hatthena patto pidhātabbo.",
  "atk-vin01a3:217_2": "Sace upāsikā “kiṁ,",
  "atk-vin01a3:217_3": "bhante”ti pucchati,",
  "atk-vin01a3:217_4": "“navapakko patto puñchanatelena attho”ti vattabbaṁ.",
  "atk-vin01a3:217_5": "Sace sā “dehi,",
  "atk-vin01a3:217_6": "bhante”ti pattaṁ gahetvā telena puñchitvā yāguyā vā bhattassa vā pūretvā deti,",
  "atk-vin01a3:217_7": "viññatti nāma na hoti,",
  "atk-vin01a3:217_8": "gahetuṁ vaṭṭatīti.",
  "atk-vin01a3:218_0": "Bhikkhū pageva piṇḍāya caritvā āsanasālaṁ gantvā āsanaṁ apassantā tiṭṭhanti.",
  "atk-vin01a3:218_1": "Tatra ce upāsakā bhikkhū ṭhite disvā sayameva āsanāni āharāpenti,",
  "atk-vin01a3:218_2": "nisīditvā gacchantehi āpucchitvā gantabbaṁ.",
  "atk-vin01a3:218_3": "Anāpucchā gatānampi naṭṭhaṁ gīvā na hoti,",
  "atk-vin01a3:218_4": "āpucchitvā gamanaṁ pana vattaṁ.",
  "atk-vin01a3:218_5": "Sace bhikkhūhi “āsanāni āharathā”ti vuttehi āhaṭāni honti,",
  "atk-vin01a3:218_6": "āpucchitvāva gantabbaṁ.",
  "atk-vin01a3:218_7": "Anāpucchā gatānaṁ vattabhedo ca naṭṭhañca gīvāti.",
  "atk-vin01a3:218_8": "Attharaṇakojavādīsupi eseva nayo.",
  "atk-vin01a3:219_0": "Makkhikāyo bahukā honti,",
  "atk-vin01a3:219_1": "“makkhikābījaniṁ āharathā”ti vattabbaṁ.",
  "atk-vin01a3:219_2": "Pucimandasākhādīni āharanti,",
  "atk-vin01a3:219_3": "kappiyaṁ kārāpetvā paṭiggahetabbāni.",
  "atk-vin01a3:219_4": "Āsanasālāya udakabhājanaṁ rittaṁ hoti,",
  "atk-vin01a3:219_5": "“dhamakaraṇaṁ gaṇhā”ti na vattabbaṁ.",
  "atk-vin01a3:219_6": "Dhamakarakañhi rittabhājane pakkhipanto bhindeyya “nadiṁ vā taḷākaṁ vā gantvā pana udakaṁ āharā”ti vattuṁ vaṭṭati.",
  "atk-vin01a3:219_7": "“Gehato āharā”ti neva vattuṁ vaṭṭati,",
  "atk-vin01a3:219_8": "na āhaṭaṁ paribhuñjitabbaṁ.",
  "atk-vin01a3:219_9": "Āsanasālāyaṁ vā araññake vā bhattakiccaṁ karontehi tatthajātakaṁ anajjhāvutthakaṁ yaṁkiñci uttaribhaṅgārahaṁ",
  "atk-vin01a3:219_10": "pattaṁ vā phalaṁ vā sace kiñci kammaṁ karontaṁ āharāpeti,",
  "atk-vin01a3:219_11": "hatthakammavasena āharāpetvā paribhuñjituṁ vaṭṭati.",
  "atk-vin01a3:219_12": "Alajjīhi pana bhikkhūhi vā sāmaṇerehi vā hatthakammaṁ na kāretabbaṁ.",
  "atk-vin01a3:219_13": "Ayaṁ tāva purisatthakare nayo.",
  "atk-vin01a3:220_0": "Goṇaṁ pana aññātakaappavāritaṭṭhānato āharāpetuṁ na vaṭṭati,",
  "atk-vin01a3:220_1": "āharāpentassa dukkaṭaṁ.",
  "atk-vin01a3:220_2": "Ñātipavāritaṭṭhānatopi mūlacchejjāya yācituṁ na vaṭṭati,",
  "atk-vin01a3:220_3": "tāvakālikanayena sabbattha vaṭṭati.",
  "atk-vin01a3:220_4": "Evaṁ āharāpitañca goṇaṁ rakkhitvā jaggitvā sāmikā paṭicchāpetabbā.",
  "atk-vin01a3:220_5": "Sacassa pādo vā siṅgaṁ vā bhijjati vā nassati vā sāmikā ce sampaṭicchanti,",
  "atk-vin01a3:220_6": "iccetaṁ kusalaṁ.",
  "atk-vin01a3:220_7": "No ce sampaṭicchanti,",
  "atk-vin01a3:220_8": "gīvā hoti.",
  "atk-vin01a3:220_9": "Sace “tumhākaṁyeva demā”ti vadanti na sampaṭicchitabbaṁ.",
  "atk-vin01a3:220_10": "“Vihārassa demā”ti vutte pana “ārāmikānaṁ ācikkhatha jagganatthāyā”ti vattabbaṁ.",
  "atk-vin01a3:221_0": "“Sakaṭaṁ dethā”tipi aññātakaappavārite vattuṁ na vaṭṭati,",
  "atk-vin01a3:221_1": "viññattieva hoti dukkaṭaṁ āpajjati.",
  "atk-vin01a3:221_2": "Ñātipavāritaṭṭhāne pana vaṭṭati,",
  "atk-vin01a3:221_3": "tāvakālikaṁ vaṭṭati kammaṁ katvā puna dātabbaṁ.",
  "atk-vin01a3:221_4": "Sace nemiyādīni bhijjanti pākatikāni katvā dātabbaṁ.",
  "atk-vin01a3:221_5": "Naṭṭhe gīvā hoti.",
  "atk-vin01a3:221_6": "“Tumhākameva demā”ti vutte dārubhaṇḍaṁ nāma sampaṭicchituṁ vaṭṭati.",
  "atk-vin01a3:221_7": "Esa nayo vāsipharasukuṭhārīkudālanikhādanesu.",
  "atk-vin01a3:221_8": "Valliādīsu ca parapariggahitesu.",
  "atk-vin01a3:221_9": "Garubhaṇḍappahonakesuyeva ca valliādīsu viññatti hoti,",
  "atk-vin01a3:221_10": "na tato oraṁ.",
  "atk-vin01a3:222_0": "Anajjhāvutthakaṁ pana yaṁkiñci āharāpetuṁ vaṭṭati.",
  "atk-vin01a3:222_1": "Rakkhitagopitaṭṭhāneyeva hi viññatti nāma vuccati.",
  "atk-vin01a3:222_2": "Sā dvīsu paccayesu sabbena sabbaṁ na vaṭṭati,",
  "atk-vin01a3:222_3": "senāsanapaccaye pana “āhara dehī”ti viññattimattameva na vaṭṭati,",
  "atk-vin01a3:222_4": "parikathobhāsanimittakammāni vaṭṭanti.",
  "atk-vin01a3:222_5": "Tattha uposathāgāraṁ vā bhojanasālaṁ vā aññaṁ vā yaṁkiñci senāsanaṁ icchato “imasmiṁ vata okāse evarūpaṁ",
  "atk-vin01a3:222_6": "senāsanaṁ kātuṁ vaṭṭatī”ti vā “yutta”nti vā “anurūpa”nti vātiādinā nayena vacanaṁ parikathā nāma.",
  "atk-vin01a3:222_7": "“Upāsakā tumhe kuhiṁ vasathā”ti? “Pāsāde,",
  "atk-vin01a3:222_8": "bhante”ti.",
  "atk-vin01a3:222_9": "“Kiṁ bhikkhūnaṁ pana upāsakā pāsādo na vaṭṭatī”ti evamādivacanaṁ obhāso nāma.",
  "atk-vin01a3:222_10": "Manusse disvā rajjuṁ pasāreti,",
  "atk-vin01a3:222_11": "khīle ākoṭāpeti.",
  "atk-vin01a3:222_12": "“Kiṁ idaṁ,",
  "atk-vin01a3:222_13": "bhante”ti vutte “idha āvāsaṁ karissāmā”ti evamādikaraṇaṁ pana nimittakammaṁ nāma.",
  "atk-vin01a3:222_14": "Gilānapaccaye pana viññattipi vaṭṭati,",
  "atk-vin01a3:222_15": "pageva parikathādīni.",
  "atk-vin01a3:223_0": "Manussā upaddutā yācanāya upaddutā viññattiyāti tesaṁ bhikkhūnaṁ tāya yācanāya ca viññattiyā ca pīḷitā.",
  "atk-vin01a3:223_1": "Ubbijjantipīti “kiṁ nu āharāpessantī”ti ubbegaṁ iñjanaṁ calanaṁ paṭilabhanti.",
  "atk-vin01a3:223_2": "Uttasantipīti ahiṁ viya disvā sahasā tasitvā ukkamanti.",
  "atk-vin01a3:223_3": "Palāyantipīti dūratova yena vā tena vā palāyanti.",
  "atk-vin01a3:223_4": "Aññenapi gacchantīti yaṁ maggaṁ paṭipannā taṁ pahāya nivattitvā vāmaṁ vā dakkhiṇaṁ vā gahetvā gacchanti,",
  "atk-vin01a3:223_5": "dvārampi thakenti.",
  "atk-vin01a3:224_0": "344.Bhūtapubbaṁ bhikkhaveti iti bhagavā te bhikkhū garahitvā tadanurūpañca dhammiṁ kathaṁ katvā punapi",
  "atk-vin01a3:224_1": "viññattiyā dosaṁ pākaṭaṁ kurumāno iminā “bhūtapubbaṁ bhikkhave”tiādinā nayena tīṇi vatthūni dassesi.",
  "atk-vin01a3:224_2": "Tattha maṇikaṇṭhoti so kira nāgarājā sabbakāmadadaṁ mahagghaṁ maṇiṁ kaṇṭhe pilandhitvā carati,",
  "atk-vin01a3:224_3": "tasmā “maṇikaṇṭho” tveva paññāyittha.",
  "atk-vin01a3:224_4": "Uparimuddhani mahantaṁ phaṇaṁ karitvā aṭṭhāsīti so kira tesaṁ dvinnaṁ isīnaṁ kaniṭṭho isi mettāvihārī ahosi,",
  "atk-vin01a3:224_5": "tasmā nāgarājā nadito uttaritvā devavaṇṇaṁ nimminitvā tassa santike nisīditvā sammodanīyaṁ kathaṁ katvā",
  "atk-vin01a3:224_6": "taṁ devavaṇṇaṁ pahāya sakavaṇṇameva upagantvā taṁ isiṁ parikkhipitvā pasannākāraṁ karonto uparimuddhani",
  "atk-vin01a3:224_7": "mahantaṁ phaṇaṁ karitvā chattaṁ viya dhārayamāno muhuttaṁ ṭhatvā pakkamati,",
  "atk-vin01a3:224_8": "tena vuttaṁ “uparimuddhani mahantaṁ phaṇaṁ karitvā aṭṭhāsī”ti.",
  "atk-vin01a3:224_9": "Maṇimassa kaṇṭhe pilandhananti maṇiṁ assa kaṇṭhe pilandhitaṁ,",
  "atk-vin01a3:224_10": "āmukkanti attho.",
  "atk-vin01a3:224_11": "Ekamantaṁ aṭṭhāsīti tena devavaṇṇena āgantvā tāpasena saddhiṁ sammodamāno ekasmiṁ padese aṭṭhāsi.",
  "atk-vin01a3:225_0": "Mamannapānanti mama annañca pānañca.",
  "atk-vin01a3:225_1": "Vipulanti bahulaṁ.",
  "atk-vin01a3:225_2": "Uḷāranti paṇītaṁ.",
  "atk-vin01a3:225_3": "Atiyācakosīti ativiya yācako,",
  "atk-vin01a3:225_4": "asi punappunaṁ yācasīti vuttaṁ hoti.",
  "atk-vin01a3:225_5": "Susūti taruṇo,",
  "atk-vin01a3:225_6": "thāmasampanno yobbanappattapuriso.",
  "atk-vin01a3:225_7": "Sakkharā vuccati kāḷasilā,",
  "atk-vin01a3:225_8": "tattha dhoto asi “sakkharadhoto nāmā”ti vuccati,",
  "atk-vin01a3:225_9": "sakkharadhoto pāṇimhi assāti sakkharadhotapāṇi,",
  "atk-vin01a3:225_10": "pāsāṇe dhotanisitakhaggahatthoti attho.",
  "atk-vin01a3:225_11": "Yathā so asihattho puriso tāseyya,",
  "atk-vin01a3:225_12": "evaṁ tāsesi maṁ selaṁ yācamāno,",
  "atk-vin01a3:225_13": "maṇiṁ yācantoti attho.",
  "atk-vin01a3:226_0": "Na taṁ yāceti taṁ na yāceyya. Kataraṁ? Yassa piyaṁ jigīseti yaṁ assa sattassa piyanti jāneyya.",
  "atk-vin01a3:227_0": "Kimaṅgaṁ pana manussabhūtānanti manussabhūtānaṁ amanāpāti kimevettha vattabbaṁ.",
  "atk-vin01a3:228_0": "345.Sakuṇasaṅghassa saddena ubbāḷhoti so kira sakuṇasaṅgho paṭhamayāmañca pacchimayāmañca nirantaraṁ saddameva karoti,",
  "atk-vin01a3:228_1": "so bhikkhu tena saddena pīḷito hutvā bhagavato santikaṁ agamāsi. Tenāha –",
  "atk-vin01a3:228_2": "“yenāhaṁ tenupasaṅkamī”ti.",
  "atk-vin01a3:229_0": "Kuto ca tvaṁ bhikkhu āgacchasīti ettha nisinno so bhikkhu na āgacchati vattamānasamīpe pana evaṁ vattuṁ labbhati. Tenāha –",
  "atk-vin01a3:229_1": "“kuto ca tvaṁ bhikkhu āgacchasī”ti,",
  "atk-vin01a3:229_2": "kuto āgatosīti attho.",
  "atk-vin01a3:229_3": "Tato ahaṁ bhagavā āgacchāmīti etthāpi so eva nayo.",
  "atk-vin01a3:229_4": "Ubbāḷhoti pīḷito,",
  "atk-vin01a3:229_5": "ukkaṇṭhāpito hutvāti attho.",
  "atk-vin01a3:230_0": "So sakuṇasaṅgho “bhikkhu pattaṁ yācatī”ti ettha na te sakuṇā bhikkhuno vacanaṁ jānanti,",
  "atk-vin01a3:230_1": "bhagavā pana attano ānubhāvena yathā jānanti tathā akāsi.",
  "atk-vin01a3:231_0": "346.Apāhaṁ te na jānāmīti api ahaṁ te jane “ke vā ime,",
  "atk-vin01a3:231_1": "kassa vā ime”ti na jānāmi.",
  "atk-vin01a3:231_2": "Saṅgamma yācantīti samāgantvā vaggavaggā hutvā yācanti.",
  "atk-vin01a3:231_3": "Yācako appiyo hotīti yo yācati so appiyo hoti.",
  "atk-vin01a3:231_4": "Yācaṁ adadamappiyoti yācanti yācitaṁ vuccati,",
  "atk-vin01a3:231_5": "yācitamatthaṁ adadantopi appiyo hoti.",
  "atk-vin01a3:231_6": "Atha vā yācanti yācantassa,",
  "atk-vin01a3:231_7": "adadamappiyoti adento appiyo hoti.",
  "atk-vin01a3:231_8": "Mā me videssanā ahūti mā me appiyabhāvo ahu,",
  "atk-vin01a3:231_9": "ahaṁ vā tava,",
  "atk-vin01a3:231_10": "tvaṁ vā mama videsso appiyo mā ahosīti attho.",
  "atk-vin01a3:232_0": "347.Dussaṁharānīti kasigorakkhādīhi upāyehi dukkhena saṁharaṇīyāni.",
  "atk-vin01a3:233_0": "348-9.Saññācikāya pana bhikkhunāti ettha saññācikā nāma sayaṁ pavattitayācanā vuccati,",
  "atk-vin01a3:233_1": "tasmā “saññācikāyā”ti attano yācanāyāti vuttaṁ hoti,",
  "atk-vin01a3:233_2": "sayaṁ yācitakehi upakaraṇehīti attho.",
  "atk-vin01a3:233_3": "Yasmā pana sā sayaṁyācitakehi kayiramānā sayaṁ yācitvā kayiramānā hoti,",
  "atk-vin01a3:233_4": "tasmā taṁ atthapariyāyaṁ dassetuṁ “sayaṁ yācitvā purisampī”ti evamassa padabhājanaṁ vuttaṁ.",
  "atk-vin01a3:234_0": "Ullittāti antolittā. Avalittāti bahilittā. Ullittāvalittāti antarabāhiralittāti vuttaṁ hoti.",
  "atk-vin01a3:235_0": "Kārayamānenāti imassa padabhājane “kārāpentenā”ti ettakameva vattabbaṁ siyā,",
  "atk-vin01a3:235_1": "evañhi byañjanaṁ sameti.",
  "atk-vin01a3:235_2": "Yasmā pana saññācikāya kuṭiṁ karontenāpi idha vuttanayeneva paṭipajjitabbaṁ,",
  "atk-vin01a3:235_3": "tasmā karonto vā hotu kārāpento vā ubhopete “kārayamānenā”ti imināva padena saṅgahitāti etamatthaṁ dassetuṁ “karonto vā kārāpento vā”ti vuttaṁ.",
  "atk-vin01a3:235_4": "Yadi pana karontena vā kārāpentena vāti vadeyya,",
  "atk-vin01a3:235_5": "byañjanaṁ vilomitaṁ bhaveyya,",
  "atk-vin01a3:235_6": "na hi kārāpento karonto nāma hoti,",
  "atk-vin01a3:235_7": "tasmā atthamattamevettha dassitanti veditabbaṁ.",
  "atk-vin01a3:236_0": "Attuddesanti “mayhaṁ esā”ti evaṁ attā uddeso assāti attuddesā,",
  "atk-vin01a3:236_1": "taṁ attuddesaṁ.",
  "atk-vin01a3:236_2": "Yasmā pana yassā attā uddeso sā attano atthāya hoti,",
  "atk-vin01a3:236_3": "tasmā atthapariyāyaṁ dassento “attuddesanti attano atthāyā”ti āha.",
  "atk-vin01a3:236_4": "Pamāṇikā kāretabbāti pamāṇayuttā kāretabbā.",
  "atk-vin01a3:236_5": "Tatridaṁ pamāṇanti tassā kuṭiyā idaṁ pamāṇaṁ.",
  "atk-vin01a3:236_6": "Sugatavidatthiyāti sugatavidatthi nāma idāni majjhimassa purisassa tisso vidatthiyo vaḍḍhakīhatthena diyaḍḍho hattho hoti.",
  "atk-vin01a3:236_7": "Bāhirimena mānenāti kuṭiyā bahikuṭṭamānena dvādasa vidatthiyo,",
  "atk-vin01a3:236_8": "minantena pana sabbapaṭhamaṁ dinno mahāmattikapariyanto na gahetabbo.",
  "atk-vin01a3:236_9": "Thusapiṇḍapariyantena minitabbaṁ.",
  "atk-vin01a3:236_10": "Thusapiṇḍassaupari setakammaṁ abbohārikaṁ.",
  "atk-vin01a3:236_11": "Sace thusapiṇḍena anatthiko mahāmattikāya eva niṭṭhāpeti,",
  "atk-vin01a3:236_12": "mahāmattikāva paricchedo.",
  "atk-vin01a3:237_0": "Tiriyanti vitthārato.",
  "atk-vin01a3:237_1": "Sattāti satta sugatavidatthiyo.",
  "atk-vin01a3:237_2": "Antarāti imassa pana ayaṁ niddeso,",
  "atk-vin01a3:237_3": "“abbhantarimena mānenā”ti,",
  "atk-vin01a3:237_4": "kuṭṭassa bahi antaṁ aggahetvā abbhantarimena antena miniyamāne tiriyaṁ satta sugatavidatthiyo pamāṇanti vuttaṁ hoti.",
  "atk-vin01a3:238_0": "Yo pana lesaṁ oḍḍento yathāvuttappamāṇameva karissāmīti dīghato ekādasa vidatthiyo tiriyaṁ aṭṭha vidatthiyo,",
  "atk-vin01a3:238_1": "dīghato vā terasa vidatthiyo tiriyaṁ cha vidatthiyo kareyya,",
  "atk-vin01a3:238_2": "na vaṭṭati.",
  "atk-vin01a3:238_3": "Ekatobhāgena atikkantampi hi pamāṇaṁ atikkantameva hoti.",
  "atk-vin01a3:238_4": "Tiṭṭhatu vidatthi,",
  "atk-vin01a3:238_5": "kesaggamattampi dīghato vā hāpetvā tiriyaṁ tiriyato vā hāpetvā dīghaṁ vaḍḍhetuṁ na vaṭṭati,",
  "atk-vin01a3:238_6": "ko pana vādo ubhato vaḍḍhane?",
  "atk-vin01a3:238_7": "Vuttañhetaṁ –",
  "atk-vin01a3:238_8": "“āyāmato vā vitthārato vā antamaso kesaggamattampi atikkamitvā karoti vā kārāpeti vā payoge dukkaṭa”ntiādi.",
  "atk-vin01a3:238_9": "Yathāvuttappamāṇā eva pana vaṭṭati.",
  "atk-vin01a3:238_10": "Yā pana dīghato saṭṭhihatthāpi hoti tiriyaṁ tihatthā vā ūnakacatuhatthā vā yattha pamāṇayutto mañco ito cito ca na parivattati,",
  "atk-vin01a3:238_11": "ayaṁ kuṭīti saṅkhyaṁ na gacchati,",
  "atk-vin01a3:238_12": "tasmā ayampi vaṭṭati.",
  "atk-vin01a3:238_13": "Mahāpaccariyaṁ pana pacchimakoṭiyā catuhatthavitthārā vuttā,",
  "atk-vin01a3:238_14": "tato heṭṭhā akuṭi.",
  "atk-vin01a3:238_15": "Pamāṇikāpi pana adesitavatthukā vā sārambhā vā aparikkamanā vā na vaṭṭati.",
  "atk-vin01a3:238_16": "Pamāṇikā desitavatthukā anārambhā saparikkamanāva vaṭṭati.",
  "atk-vin01a3:238_17": "Pamāṇato ūnatarampi catuhatthaṁ pañcahatthampi karontena desitavatthukāva kāretabbā.",
  "atk-vin01a3:238_18": "Pamāṇātikkantañca pana karonto lepapariyosāne garukaṁ āpattiṁ āpajjati.",
  "atk-vin01a3:239_0": "Tattha lepo ca alepo ca lepokāso ca alepokāso ca veditabbo.",
  "atk-vin01a3:239_1": "Seyyathidaṁ –",
  "atk-vin01a3:239_2": "lepoti dve lepā –",
  "atk-vin01a3:239_3": "mattikālepo ca sudhālepo ca.",
  "atk-vin01a3:239_4": "Ṭhapetvā pana ime dve lepe avaseso bhasmagomayādibhedo lepo, alepo.",
  "atk-vin01a3:239_5": "Sacepi kalalalepo hoti,",
  "atk-vin01a3:239_6": "alapo eva.",
  "atk-vin01a3:239_7": "Lepokāsoti bhittiyo ceva chadanañca,",
  "atk-vin01a3:239_8": "ṭhapetvā pana bhitticchadane avaseso thambhatulāpiṭṭhasaṅghāṭavātapānadhūmacchiddādi alepāraho okāso sabbopi alepokāsoti veditabbo.",
  "atk-vin01a3:240_0": "Bhikkhū abhinetabbā vatthudesanāyāti yasmiṁ ṭhāne kuṭiṁ kāretukāmo hoti,",
  "atk-vin01a3:240_1": "tattha vatthudesanatthāya bhikkhū netabbā.",
  "atk-vin01a3:240_2": "Tena kuṭikārakenātiādi pana yena vidhinā te bhikkhū abhinetabbā,",
  "atk-vin01a3:240_3": "tassa dassanatthaṁ vuttaṁ.",
  "atk-vin01a3:240_4": "Tattha kuṭivatthuṁ sodhetvāti na visamaṁ araññaṁ bhikkhū gahetvā gantabbaṁ,",
  "atk-vin01a3:240_5": "kuṭivatthuṁ pana paṭhamameva sodhetvā samatalaṁ sīmamaṇḍalasadisaṁ katvā pacchā saṅghaṁ upasaṅkamitvā yācitvā netabbāti dasseti.",
  "atk-vin01a3:240_6": "Evamassa vacanīyoti saṅgho evaṁ vattabbo assa.",
  "atk-vin01a3:240_7": "Parato pana “dutiyampi yācitabbā”ti bhikkhū sandhāya bahuvacanaṁ vuttaṁ.",
  "atk-vin01a3:240_8": "No ce sabbo saṅgho ussahatīti sace sabbo saṅgho na icchati,",
  "atk-vin01a3:240_9": "sajjhāyamanasikārādīsu uyyuttā te te bhikkhū honti.",
  "atk-vin01a3:240_10": "Sārambhaṁ anārambhanti saupaddavaṁ anupaddavaṁ.",
  "atk-vin01a3:240_11": "Saparikkamanaṁ aparikkamananti saupacāraṁ anupacāraṁ.",
  "atk-vin01a3:241_0": "Pattakallanti patto kālo imassa olokanassāti pattakālaṁ,",
  "atk-vin01a3:241_1": "pattakālameva pattakallaṁ.",
  "atk-vin01a3:241_2": "Idañca vatthuṁolokanatthāya sammutikammaṁ anusāvanānayena oloketvāpi kātuṁ vaṭṭati.",
  "atk-vin01a3:241_3": "Parato pana vatthudesanākammaṁ yathāvuttāya eva ñattiyā ca anusāvanāya ca kātabbaṁ,",
  "atk-vin01a3:241_4": "oloketvā kātuṁ na vaṭṭati.",
  "atk-vin01a3:242_0": "353.Kipillikānanti rattakāḷapiṅgalādibhedānaṁ yāsaṁ kāsañci kipillikānaṁ.",
  "atk-vin01a3:242_1": "Kipīllakānantipi pāṭho.",
  "atk-vin01a3:242_2": "Āsayoti nibaddhavasanaṭṭhānaṁ,",
  "atk-vin01a3:242_3": "yathā ca kipillikānaṁ evaṁ upacikādīnampi nibaddhavasanaṭṭhānaṁyeva āsayo veditabbo.",
  "atk-vin01a3:242_4": "Yattha pana te gocaratthāya āgantvā gacchanti,",
  "atk-vin01a3:242_5": "sabbesampi tādiso sañcaraṇappadeso avārito,",
  "atk-vin01a3:242_6": "tasmā tattha apanetvā sodhetvā kātuṁ vaṭṭati.",
  "atk-vin01a3:242_7": "Imāni tāva cha ṭhānānisattānuddayāya paṭikkhittāni.",
  "atk-vin01a3:243_0": "Hatthīnaṁ vāti hatthīnaṁ pana nibaddhavasanaṭṭhānampi nibaddhagocaraṭṭhānampi na vaṭṭati,",
  "atk-vin01a3:243_1": "sīhādīnaṁ āsayo ca gocarāya pakkamantānaṁ nibaddhagamanamaggo ca na vaṭṭati.",
  "atk-vin01a3:243_2": "Etesaṁ gocarabhūmi na gahitā.",
  "atk-vin01a3:243_3": "Yesaṁ kesañcīti aññesampi vāḷānaṁ tiracchānagatānaṁ.",
  "atk-vin01a3:243_4": "Imāni satta ṭhānāni sappaṭibhayāni bhikkhūnaṁ ārogyatthāya paṭikkhittāni.",
  "atk-vin01a3:243_5": "Sesāni nānāupaddavehi saupaddavāni.",
  "atk-vin01a3:243_6": "Tattha pubbaṇṇanissitanti pubbaṇṇaṁ nissitaṁ sattannaṁ dhaññānaṁ viruhanakakhettasāmantā ṭhitaṁ.",
  "atk-vin01a3:243_7": "Eseva nayo aparaṇṇanissitādīsupi.",
  "atk-vin01a3:243_8": "Ettha pana abbhāghātanti kāraṇāgharaṁ verigharaṁ,",
  "atk-vin01a3:243_9": "corānaṁ māraṇatthāya katanti kurundiādīsu.",
  "atk-vin01a3:244_0": "Āghātananti dhammagandhikā vuccati.",
  "atk-vin01a3:244_1": "Susānanti mahāsusānaṁ.",
  "atk-vin01a3:244_2": "Saṁsaraṇanti anibbijjhagamanīyo gatapaccāgatamaggo vuccati.",
  "atk-vin01a3:244_3": "Sesaṁ uttānameva.",
  "atk-vin01a3:245_0": "Na sakkā hoti yathāyuttena sakaṭenāti dvīhi balibaddehi yuttena sakaṭena ekaṁ cakkaṁ nibbodakapatanaṭṭhāne ekaṁ bahi katvā āvijjituṁ na sakkā hoti.",
  "atk-vin01a3:245_1": "Kurundiyaṁ pana “catūhi yuttenā”ti vuttaṁ.",
  "atk-vin01a3:245_2": "Samantā nisseṇiyā anuparigantunti nisseṇiyaṁ ṭhatvā gehaṁ chādentehi na sakkā hoti samantā nisseṇiyā āvijjituṁ.",
  "atk-vin01a3:245_3": "Iti evarūpe sārambhe ca aparikkamane ca ṭhāne na kāretabbā.",
  "atk-vin01a3:245_4": "Anārambhe pana saparikkamane kāretabbā,",
  "atk-vin01a3:245_5": "taṁ vuttapaṭipakkhanayena pāḷiyaṁ āgatameva.",
  "atk-vin01a3:246_0": "Puna saññācikā nāmāti evamādi “sārambhe ce bhikkhu vatthusmiṁ aparikkamane saññācikāya kuṭiṁ kāreyyā”ti",
  "atk-vin01a3:246_1": "evaṁ vuttasaṁyācikādīnaṁ atthappakāsanatthaṁ vuttaṁ.",
  "atk-vin01a3:247_0": "Payoge dukkaṭanti evaṁ adesitavatthukaṁ vā pamāṇātikkantaṁ vā kuṭiṁ kāressāmīti araññato rukkhā haraṇatthāya vāsiṁ vā pharasuṁ vā niseti dukkaṭaṁ,",
  "atk-vin01a3:247_1": "araññaṁ pavisati dukkaṭaṁ,",
  "atk-vin01a3:247_2": "tattha allatiṇāni chindati dukkaṭena saddhiṁ pācittiyaṁ,",
  "atk-vin01a3:247_3": "sukkhāni chindati dukkaṭaṁ.",
  "atk-vin01a3:247_4": "Rukkhesupi eseva nayo.",
  "atk-vin01a3:247_5": "Bhūmiṁ sodheti khaṇati,",
  "atk-vin01a3:247_6": "paṁsuṁ uddharati, cināti;",
  "atk-vin01a3:247_7": "evaṁ yāva pācīraṁ bandhati tāva pubbapayogo nāma hoti.",
  "atk-vin01a3:247_8": "Tasmiṁ pubbapayoge sabbattha pācittiyaṭṭhāne dukkaṭena saddhiṁ pācittiyaṁ,",
  "atk-vin01a3:247_9": "dukkaṭaṭṭhāne dukkaṭaṁ,",
  "atk-vin01a3:247_10": "tato paṭṭhāya sahapayogo nāma.",
  "atk-vin01a3:247_11": "Tattha thambhehi kātabbāya thambhaṁ ussāpeti, dukkaṭaṁ.",
  "atk-vin01a3:247_12": "Iṭṭhakāhi cinitabbāya iṭṭhakaṁ ācināti, dukkaṭaṁ.",
  "atk-vin01a3:247_13": "Evaṁ yaṁ yaṁ upakaraṇaṁ yojeti,",
  "atk-vin01a3:247_14": "sabbattha payoge payoge dukkaṭaṁ.",
  "atk-vin01a3:247_15": "Tacchantassa hatthavāre hatthavāre tadatthāya gacchantassa pade pade dukkaṭaṁ.",
  "atk-vin01a3:247_16": "Evaṁ kataṁ pana dārukuṭṭikaṁ vā iṭṭhakakuṭṭikaṁ vā silākuṭṭikaṁ vā antamaso paṇṇasālampi sabhitticchadanaṁ",
  "atk-vin01a3:247_17": "limpissāmīti sudhāya vā mattikāya vā limpantassa payoge payoge yāva thullaccayaṁ na hoti,",
  "atk-vin01a3:247_18": "tāva dukkaṭaṁ.",
  "atk-vin01a3:247_19": "Etaṁ pana dukkaṭaṁ mahālepeneva vaṭṭati,",
  "atk-vin01a3:247_20": "setarattavaṇṇakaraṇe vā cittakamme vā anāpatti.",
  "atk-vin01a3:248_0": "Ekaṁ piṇḍaṁ anāgateti yo sabbapacchimo eko lepapiṇḍo,",
  "atk-vin01a3:248_1": "taṁ ekaṁ piṇḍaṁ asampatte kuṭikamme.",
  "atk-vin01a3:248_2": "Idaṁ vuttaṁ hoti,",
  "atk-vin01a3:248_3": "idāni dvīhi piṇḍehi niṭṭhānaṁ gamissatīti tesu paṭhamapiṇḍadāne thullaccayanti.",
  "atk-vin01a3:249_0": "Tasmiṁ piṇḍe āgateti yaṁ ekaṁ piṇḍaṁ anāgate kuṭikamme thullaccayaṁ hoti,",
  "atk-vin01a3:249_1": "tasmiṁ avasānapiṇḍe āgate dinne ṭhapite lepassa ghaṭitattā āpatti saṅghādisesassa.",
  "atk-vin01a3:249_2": "Evaṁ lempantassa ca antolepe vā antolepena saddhiṁ bhittiñca chadanañca ekābaddhaṁ katvā ghaṭite bahilepe vā bahilepena saddhiṁ ghaṭite saṅghādiseso.",
  "atk-vin01a3:249_3": "Sace pana dvārabaddhaṁ vā vātapānaṁ vā aṭṭhapetvāva mattikāya limpati,",
  "atk-vin01a3:249_4": "tasmiñca tassokāsaṁ puna vaḍḍhetvā vā avaḍḍhetvā vā ṭhapite lepo na ghaṭīyati rakkhati tāva,",
  "atk-vin01a3:249_5": "puna limpantassa pana ghaṭitamatte saṅghādiseso.",
  "atk-vin01a3:249_6": "Sace taṁ ṭhapiyamānaṁ paṭhamaṁ dinnalepena saddhiṁ nirantarameva hutvā tiṭṭhati,",
  "atk-vin01a3:249_7": "paṭhamameva saṅghādiseso.",
  "atk-vin01a3:249_8": "Upacikāmocanatthaṁ aṭṭhaṅgulamattena appattacchadanaṁ katvā bhittiṁ limpati, anāpatti.",
  "atk-vin01a3:249_9": "Upacikāmocanatthameva heṭṭhā pāsāṇakuṭṭaṁ katvā taṁ alimpitvā upari limpati,",
  "atk-vin01a3:249_10": "lepo na ghaṭiyati nāma,",
  "atk-vin01a3:249_11": "anāpattiyeva.",
  "atk-vin01a3:250_0": "Iṭṭhakakuṭṭikāya iṭṭhakāhiyeva vātapāne ca dhūmanettāni ca karoti,",
  "atk-vin01a3:250_1": "lepaghaṭaneneva āpatti.",
  "atk-vin01a3:250_2": "Paṇṇasālaṁ limpati,",
  "atk-vin01a3:250_3": "lepaghaṭaneneva āpatti.",
  "atk-vin01a3:250_4": "Tattha ālokatthāya aṭṭhaṅgulamattaṁ ṭhapetvā limpati,",
  "atk-vin01a3:250_5": "lepo na ghaṭīyati nāma,",
  "atk-vin01a3:250_6": "anāpattiyeva.",
  "atk-vin01a3:250_7": "Sace “vātapānaṁ laddhā ettha ṭhapessāmī”ti karoti,",
  "atk-vin01a3:250_8": "vātapāne ṭhapite lepaghaṭanena āpatti.",
  "atk-vin01a3:250_9": "Sace mattikāya kuṭṭaṁ karoti,",
  "atk-vin01a3:250_10": "chadanalepena saddhiṁ ghaṭane āpatti.",
  "atk-vin01a3:250_11": "Eko ekapiṇḍāvasesaṁ katvā ṭhapeti,",
  "atk-vin01a3:250_12": "añño taṁ disvā “dukkataṁ ida”nti vattasīsena limpati ubhinnampi anāpatti.",
  "atk-vin01a3:251_0": "354.Bhikkhu kuṭiṁ karotīti evamādīni chattiṁsa catukkāni āpattibhedadassanatthaṁ vuttāni,",
  "atk-vin01a3:251_1": "tattha sārambhāya dukkaṭaṁ,",
  "atk-vin01a3:251_2": "aparikkamanāya dukkaṭaṁ,",
  "atk-vin01a3:251_3": "pamāṇātikkantāya saṅghādiseso,",
  "atk-vin01a3:251_4": "adesitavatthukāya saṅghādiseso,",
  "atk-vin01a3:251_5": "etesaṁ vasena vomissakāpattiyo veditabbā.",
  "atk-vin01a3:252_0": "355.Āpatti dvinnaṁ saṅghādisesena dvinnaṁ dukkaṭānantiādīsu ca dvīhi saṅghādisesehi saddhiṁ dvinnaṁ dukkaṭānantiādinā nayena attho veditabbo.",
  "atk-vin01a3:253_0": "361.So ce vippakate āgacchatītiādīsu pana ayaṁ atthavinicchayo.",
  "atk-vin01a3:253_1": "Soti samādisitvā pakkantabhikkhu.",
  "atk-vin01a3:253_2": "Vippakateti aniṭṭhite kuṭikamme.",
  "atk-vin01a3:253_3": "Aññassa vā dātabbāti aññassa puggalassa vā saṅghassa vā cajitvā dātabbā.",
  "atk-vin01a3:253_4": "Bhinditvā vā puna kātabbāti kittakena bhinnā hoti,",
  "atk-vin01a3:253_5": "sace thambhā bhūmiyaṁ nikhātā,",
  "atk-vin01a3:253_6": "uddharitabbā.",
  "atk-vin01a3:253_7": "Sace pāsāṇānaṁ upari ṭhapitā,",
  "atk-vin01a3:253_8": "apanetabbā.",
  "atk-vin01a3:253_9": "Iṭṭhakacitāya yāva maṅgaliṭṭhakā tāva kuṭṭā apacinitabbā.",
  "atk-vin01a3:253_10": "Saṅkhepato bhūmisamaṁ katvā vināsitā bhinnā hoti,",
  "atk-vin01a3:253_11": "bhūmito upari caturaṅgulamattepi ṭhite abhinnāva.",
  "atk-vin01a3:253_12": "Sesaṁ sabbacatukkesu pākaṭameva.",
  "atk-vin01a3:253_13": "Na hettha aññaṁ kiñci atthi,",
  "atk-vin01a3:253_14": "yaṁ pāḷianusāreneva dubbiññeyyaṁ siyā.",
  "atk-vin01a3:254_0": "363.Attanā vippakatantiādīsu pana attanā āraddhaṁ kuṭiṁ.",
  "atk-vin01a3:254_1": "Attanā pariyosāpetīti mahāmattikāya vā thusamattikāya vā yāya kataṁ pariyositabhāvaṁ pāpetukāmo hoti,",
  "atk-vin01a3:254_2": "tāya avasānapiṇḍaṁ dento pariyosāpeti.",
  "atk-vin01a3:255_0": "Parehi pariyosāpetīti attanova atthāya parehi pariyosāpeti.",
  "atk-vin01a3:255_1": "Attanā vā hi vippakatā hotu parehi vā ubhayehi vā,",
  "atk-vin01a3:255_2": "taṁ ce attano atthāya attanā vā pariyosāpeti,",
  "atk-vin01a3:255_3": "parehi vā pariyosāpeti,",
  "atk-vin01a3:255_4": "attanā ca parehi cāti yuganaddhaṁ vā pariyosāpeti,",
  "atk-vin01a3:255_5": "saṅghādisesoyevāti ayamettha vinicchayo.",
  "atk-vin01a3:256_0": "Kurundiyaṁpana vuttaṁ –",
  "atk-vin01a3:256_1": "“dve tayo bhikkhū ‘ekato vasissāmā’ti karonti,",
  "atk-vin01a3:256_2": "rakkhati tāva,",
  "atk-vin01a3:256_3": "avibhattattā anāpatti.",
  "atk-vin01a3:256_4": "‘Idaṁ ṭhānaṁ tava,",
  "atk-vin01a3:256_5": "idaṁ mamā’ti vibhajitvā karonti āpatti.",
  "atk-vin01a3:256_6": "Sāmaṇero ca bhikkhu ca ekato karonti,",
  "atk-vin01a3:256_7": "yāva avibhattā tāva rakkhati.",
  "atk-vin01a3:256_8": "Purimanayena vibhajitvā karonti,",
  "atk-vin01a3:256_9": "bhikkhussa āpattī”ti.",
  "atk-vin01a3:257_0": "364.Anāpattileṇetiādīsu leṇaṁ mahantampi karontassa anāpatti.",
  "atk-vin01a3:257_1": "Na hettha lepo ghaṭīyati.",
  "atk-vin01a3:257_2": "Guhampi iṭṭhakāguhaṁ vā silāguhaṁ vā dāruguhaṁ vā bhūmiguhaṁ vā mahantampi karontassa anāpatti.",
  "atk-vin01a3:258_0": "Tiṇakuṭikāyāti sattabhūmikopi pāsādo tiṇapaṇṇacchadano “tiṇakuṭikā”ti vuccati.",
  "atk-vin01a3:258_1": "Aṭṭhakathāsu pana kukkuṭacchikagehanti chadanaṁ daṇḍakehi jālabaddhaṁ katvā tiṇehi vā paṇṇehi vā chāditakuṭikāva vuttā,",
  "atk-vin01a3:258_2": "tattha anāpatti.",
  "atk-vin01a3:258_3": "Mahantampi tiṇacchadanagehaṁ kātuṁ vaṭṭati,",
  "atk-vin01a3:258_4": "ullittādibhāvo eva hi kuṭiyā lakkhaṇaṁ,",
  "atk-vin01a3:258_5": "so ca chadanameva sandhāya vuttoti veditabbo.",
  "atk-vin01a3:258_6": "Caṅkamanasālāyaṁ tiṇacuṇṇaṁ paripatati “anujānāmi,",
  "atk-vin01a3:258_7": "bhikkhave,",
  "atk-vin01a3:258_8": "ogumphetvā ullittāvalittaṁ kātu”ntiādīni cettha sādhakāni,",
  "atk-vin01a3:258_9": "tasmā ubhato pakkhaṁ vā kūṭabaddhaṁ vā vaṭṭaṁ vā caturassaṁ vā yaṁ “imaṁ etassa gehassa chadana”nti chadanasaṅkhepena kataṁ hoti,",
  "atk-vin01a3:258_10": "tassa bhittilepena saddhiṁ lepe ghaṭite āpatti.",
  "atk-vin01a3:258_11": "Sace pana ullittāvalittacchadanassa gehassa leparakkhaṇatthaṁ upari tiṇena chādenti,",
  "atk-vin01a3:258_12": "ettāvatā tiṇakuṭi nāma na hoti.",
  "atk-vin01a3:258_13": "Kiṁ panettha adesitavatthukappamāṇātikkantapaccayāva anāpatti,",
  "atk-vin01a3:258_14": "udāhu sārambhaaparikkamanapaccayāpīti sabbatthāpi anāpatti.",
  "atk-vin01a3:258_15": "Tathā hi tādisaṁ kuṭiṁ sandhāya parivāre vuttaṁ –",
  "atk-vin01a3:259_0": "“Bhikkhu saññācikāya kuṭiṁ karoti;",
  "atk-vin01a3:260_0": "Adesitavatthukaṁ pamāṇātikkantaṁ;",
  "atk-vin01a3:261_0": "Sārambhaṁ aparikkamanaṁ anāpatti;",
  "atk-vin01a3:262_0": "Pañhā mesā kusalehi cintitā”ti. ;",
  "atk-vin01a3:263_0": "Aññassatthāyāti kuṭilakkhaṇappattampi kuṭiṁ aññassa upajjhāyassa vā ācariyassa vā saṅghassa vā atthāya karontassa anāpatti.",
  "atk-vin01a3:263_1": "Yaṁ pana “āpatti kārukānaṁ tiṇṇaṁ dukkaṭāna”ntiādi pāḷiyaṁ vuttaṁ,",
  "atk-vin01a3:263_2": "taṁ yathāsamādiṭṭhāya akaraṇapaccayā vuttaṁ.",
  "atk-vin01a3:264_0": "Vāsāgāraṁ ṭhapetvā sabbatthāti attano vasanatthāya agāraṁ ṭhapetvā aññaṁ uposathāgāraṁ vā jantāgharaṁ",
  "atk-vin01a3:264_1": "vā bhojanasālā vā aggisālā vā bhavissatīti kāreti,",
  "atk-vin01a3:264_2": "sabbattha anāpatti.",
  "atk-vin01a3:264_3": "Sacepissa hoti “uposathāgārañca bhavissati,",
  "atk-vin01a3:264_4": "ahañca vasissāmi jantāgharañca bhojanasālā ca aggisālā ca bhavissati,",
  "atk-vin01a3:264_5": "ahañca vasissāmī”ti kāritepi ānāpattiyeva.",
  "atk-vin01a3:264_6": "Mahāpaccariyaṁ pana “anāpattī”ti vatvā “attano vāsāgāratthāya karontasseva āpattī”ti vuttaṁ.",
  "atk-vin01a3:264_7": "Ummattakassa ādikammikānañca āḷavakānaṁ bhikkhūnaṁ anāpatti.",
  "atk-vin01a3:265_0": "Samuṭṭhānādīsu chasamuṭṭhānaṁ kiriyañca kiriyākiriyañca,",
  "atk-vin01a3:265_1": "idañhi vatthuṁ desāpetvā pamāṇātikkantaṁ karoto kiriyato samuṭṭhāti,",
  "atk-vin01a3:265_2": "vatthuṁ adesāpetvā karoto kiriyākiriyato,",
  "atk-vin01a3:265_3": "nosaññāvimokkhaṁ,",
  "atk-vin01a3:265_4": "acittakaṁ,",
  "atk-vin01a3:265_5": "paṇṇattivajjaṁ,",
  "atk-vin01a3:265_6": "kāyakammaṁ,",
  "atk-vin01a3:265_7": "vacīkammaṁ, ticittaṁ,",
  "atk-vin01a3:265_8": "tivedananti.",
  "atk-vin01a3:266_0": "Kuṭikārasikkhāpadavaṇṇanā niṭṭhitā.",
  "atk-vin01a3:267_0": "7. Vihārakārasikkhāpadavaṇṇanā",
  "atk-vin01a3:268_0": "365.Tena samayenāti vihārakārasikkhāpadaṁ.",
  "atk-vin01a3:268_1": "Tattha kosambiyanti evaṁnāmake nagare.",
  "atk-vin01a3:268_2": "Ghositārāmeti ghositassa ārāme.",
  "atk-vin01a3:268_3": "Ghositanāmakena kira seṭṭhinā so kārito,",
  "atk-vin01a3:268_4": "tasmā “ghositārāmo”ti vuccati.",
  "atk-vin01a3:268_5": "Channassāti bodhisattakāle upaṭṭhākachannassa.",
  "atk-vin01a3:268_6": "Vihāravatthuṁ, bhante,",
  "atk-vin01a3:268_7": "jānāhīti vihārassa patiṭṭhānaṭṭhānaṁ, bhante, jānāhi.",
  "atk-vin01a3:268_8": "Ettha ca vihāroti na sakalavihāro,",
  "atk-vin01a3:268_9": "eko āvāso,",
  "atk-vin01a3:268_10": "tenevāha –",
  "atk-vin01a3:268_11": "“ayyassa vihāraṁ kārāpessāmī”ti.",
  "atk-vin01a3:269_0": "Cetiyarukkhanti ettha cittīkataṭṭhena cetiyaṁ,",
  "atk-vin01a3:269_1": "pūjārahānaṁ devaṭṭhānānametaṁ adhivacanaṁ,",
  "atk-vin01a3:269_2": "“cetiya”nti sammataṁ rukkhaṁ cetiyarukkhaṁ.",
  "atk-vin01a3:269_3": "Gāmena pūjitaṁ gāmassa vā pūjitanti gāmapūjitaṁ.",
  "atk-vin01a3:269_4": "Eseva nayo sesapadesupi.",
  "atk-vin01a3:269_5": "Apicettha janapadoti ekassa rañño rajje ekeko koṭṭhāso.",
  "atk-vin01a3:269_6": "Raṭṭhanti sakalarajjaṁ veditabbaṁ,",
  "atk-vin01a3:269_7": "sakalarajjampi hi kadāci kadāci tassa rukkhassa pūjaṁ karoti,",
  "atk-vin01a3:269_8": "tena vuttaṁ “raṭṭhapūjita”nti.",
  "atk-vin01a3:269_9": "Ekindriyanti kāyindriyaṁ sandhāya vadanti.",
  "atk-vin01a3:269_10": "Jīvasaññinoti sattasaññino.",
  "atk-vin01a3:270_0": "366.Mahallakanti sassāmikabhāvena saṁyācikakuṭito mahantabhāvo etassa atthīti mahallako.",
  "atk-vin01a3:270_1": "Yasmā vā vatthuṁ desāpetvā pamāṇātikkamenapi kātuṁ vaṭṭati,",
  "atk-vin01a3:270_2": "tasmā pamāṇamahantatāyapi mahallako,",
  "atk-vin01a3:270_3": "taṁ mahallakaṁ.",
  "atk-vin01a3:270_4": "Yasmā panassa taṁ pamāṇamahattaṁ sassāmikattāva labbhati,",
  "atk-vin01a3:270_5": "tasmā tadatthadassanatthaṁ “mahallako nāma vihāro sassāmiko vuccatī”ti padabhājanaṁ vuttaṁ.",
  "atk-vin01a3:270_6": "Sesaṁ sabbaṁ kuṭikārasikkhāpade vuttanayeneva veditabbaṁ saddhiṁ samuṭṭhānādīhi.",
  "atk-vin01a3:270_7": "Sassāmikabhāvamattameva hi ettha kiriyato samuṭṭhānābhāvo pamāṇaniyamābhāvo ca viseso,",
  "atk-vin01a3:270_8": "pamāṇaniyamābhāvā ca catukkapārihānīti.",
  "atk-vin01a3:271_0": "Vihārakārasikkhāpadavaṇṇanā niṭṭhitā.",
  "atk-vin01a3:272_0": "8. Paṭhamaduṭṭhadosasikkhāpadavaṇṇanā",
  "atk-vin01a3:273_0": "380.Tena samayena buddho bhagavāti duṭṭhadosasikkhāpadaṁ.",
  "atk-vin01a3:273_1": "Tattha veḷuvane kalandakanivāpeti veḷuvananti tassa uyyānassa nāmaṁ,",
  "atk-vin01a3:273_2": "taṁ kira veḷuhi ca parikkhittaṁ ahosi aṭṭhārasahatthena ca pākārena gopuraṭṭālakayuttaṁ nīlobhāsaṁ manoramaṁ tena “veḷuvana”nti vuccati,",
  "atk-vin01a3:273_3": "kalandakānañcettha nivāpaṁ adaṁsu tena “kalandakanivāpa”ti vuccati.",
  "atk-vin01a3:274_0": "Pubbe kira aññataro rājā tattha uyyānakīḷanatthaṁ āgato,",
  "atk-vin01a3:274_1": "surāmadena matto divāseyyaṁ supi,",
  "atk-vin01a3:274_2": "parijanopissa sutto rājāti pupphaphalādīhi palobhiyamāno ito cito ca pakkami.",
  "atk-vin01a3:274_3": "Atha surāgandhena aññatarasmā susirarukkhā kaṇhasappo nikkhamitvā rañño abhimukho āgacchati,",
  "atk-vin01a3:274_4": "taṁ disvā rukkhadevatā “rañño jīvitaṁ dassāmī”ti kāḷakavesena āgantvā kaṇṇamūle saddamakāsi,",
  "atk-vin01a3:274_5": "rājā paṭibujjhi,",
  "atk-vin01a3:274_6": "kaṇhasappo nivatto,",
  "atk-vin01a3:274_7": "so taṁ disvā “imāya kāḷakāya mama jīvitaṁ dinna”nti kāḷakānaṁ tattha nivāpaṁ paṭṭhapesi,",
  "atk-vin01a3:274_8": "abhayaghosanañca ghosāpesi,",
  "atk-vin01a3:274_9": "tasmā taṁ tatopabhuti kalandakanivāpanti saṅkhyaṁ gataṁ.",
  "atk-vin01a3:274_10": "Kalandakāti hi kāḷakānaṁ etaṁ nāmaṁ.",
  "atk-vin01a3:275_0": "Dabboti tassa therassa nāmaṁ.",
  "atk-vin01a3:275_1": "Mallaputtoti mallarājassa putto.",
  "atk-vin01a3:275_2": "Jātiyā sattavassena arahattaṁ sacchikatanti thero kira sattavassikova saṁvegaṁ labhitvā pabbajito khuraggeyeva arahattaṁ pāpuṇīti veditabbo.",
  "atk-vin01a3:275_3": "Yaṁkiñci sāvakena pattabbaṁ sabbaṁ tena anuppattanti sāvakena pattabbaṁ nāma tisso vijjā,",
  "atk-vin01a3:275_4": "catasso paṭisambhidā,",
  "atk-vin01a3:275_5": "cha abhiññā,",
  "atk-vin01a3:275_6": "nava lokuttaradhammāti idaṁ guṇajātaṁ,",
  "atk-vin01a3:275_7": "taṁ sabbaṁ tena anuppattaṁ hoti.",
  "atk-vin01a3:275_8": "Natthi cassa kiñci uttari karaṇīyanti catūsu saccesu,",
  "atk-vin01a3:275_9": "catūhi maggehi,",
  "atk-vin01a3:275_10": "soḷasavidhassa kiccassa katattā idānissa kiñci uttari karaṇīyaṁ natthi.",
  "atk-vin01a3:275_11": "Katassa vā paticayoti tasseva katassa kiccassa puna vaḍḍhanampi natthi,",
  "atk-vin01a3:275_12": "dhotassa viya vatthassa paṭidhovanaṁ pisitassa viya gandhassa paṭipisanaṁ,",
  "atk-vin01a3:275_13": "pupphitassa viya ca pupphassa paṭipupphananti.",
  "atk-vin01a3:275_14": "Rahogatassāti rahasi gatassa.",
  "atk-vin01a3:275_15": "Paṭisallīnassāti tato tato paṭikkamitvā sallīnassa,",
  "atk-vin01a3:275_16": "ekībhāvaṁ gatassāti vuttaṁ hoti.",
  "atk-vin01a3:276_0": "Atha kho āyasmato dabbassa mallaputtassa etadahosi –",
  "atk-vin01a3:276_1": "“yannūnāhaṁ saṅghassa senāsanañca paññapeyyaṁ bhattāni ca uddiseyya”nti thero kira attano katakiccabhāvaṁ disvā “ahaṁ imaṁ antimasarīraṁ dhāremi,",
  "atk-vin01a3:276_2": "tañca kho vātamukhe ṭhita padīpo viya aniccatāmukhe ṭhitaṁ,",
  "atk-vin01a3:276_3": "nacirasseva nibbāyanadhammaṁ yāva na nibbāyati tāva kinnu kho ahaṁ saṅghassa veyyāvaccaṁ kareyya”nti cintento iti paṭisañcikkhati –",
  "atk-vin01a3:276_4": "“tiroraṭṭhesu bahū kulaputtā bhagavantaṁ adisvāva pabbajanti,",
  "atk-vin01a3:276_5": "te bhagavantaṁ ‘passissāma ceva vandissāma cā’ti dūratopi āgacchanti,",
  "atk-vin01a3:276_6": "tatra yesaṁ senāsanaṁ nappahoti,",
  "atk-vin01a3:276_7": "te silāpaṭṭakepi seyyaṁ kappenti.",
  "atk-vin01a3:276_8": "Pahomi kho panāhaṁ attano ānubhāvena tesaṁ kulaputtānaṁ icchāvasena pāsādavihāraaḍḍhayogādīni mañcapīṭhakattharaṇādīni ca senāsenāni nimminitvā dātuṁ.",
  "atk-vin01a3:276_9": "Punadivase cettha ekacce ativiya kilantarūpā honti,",
  "atk-vin01a3:276_10": "te gāravena bhikkhūnaṁ purato ṭhatvā bhattānipi na uddisāpenti,",
  "atk-vin01a3:276_11": "ahaṁ kho pana nesaṁ bhattānipi uddisituṁ pahomī”ti.",
  "atk-vin01a3:276_12": "Iti paṭisañcikkhantassa “atha kho āyasmato dabbassa mallaputtassa etadahosi –",
  "atk-vin01a3:276_13": "‘yannūnāhaṁ saṅghassa senāsanañca paññapeyyaṁ bhattāni ca uddiseyya”nti.",
  "atk-vin01a3:277_0": "Nanu ca imāni dve ṭhānāni bhassārāmatādimanuyuttassa yuttāni,",
  "atk-vin01a3:277_1": "ayañca khīṇāsavo nippapañcārāmo,",
  "atk-vin01a3:277_2": "imassa kasmā imāni paṭibhaṁsūti?",
  "atk-vin01a3:277_3": "Pubbapatthanāya coditattā.",
  "atk-vin01a3:277_4": "Sabbabuddhānaṁ kira imaṁ ṭhānantaraṁ pattā sāvakā hontiyeva.",
  "atk-vin01a3:277_5": "Ayañca padumuttarassa bhagavato kāle aññatarasmiṁ kule paccājāto imaṁ ṭhānantaraṁ pattassa bhikkhuno",
  "atk-vin01a3:277_6": "ānubhāvaṁ disvā aṭṭhasaṭṭhiyā bhikkhusatasahassehi saddhiṁ bhagavantaṁ satta divasāni nimantetvā mahādānaṁ",
  "atk-vin01a3:277_7": "datvā pādamūle nipajjitvā “anāgate tumhādisassa buddhassa uppannakāle ahampi itthannāmo tumhākaṁ sāvako",
  "atk-vin01a3:277_8": "viya senāsanapaññāpako ca bhattuddesako ca assa”nti patthanaṁ akāsi.",
  "atk-vin01a3:277_9": "Bhagavā anāgataṁsañāṇaṁ pesetvā addasa,",
  "atk-vin01a3:277_10": "disvā ca ito kappasatasahassassa accayena gotamo nāma buddho uppajjissati,",
  "atk-vin01a3:277_11": "tadā tvaṁ dabbo nāma mallaputto hutvā jātiyā sattavasso nikkhamma pabbajitvā arahattaṁ sacchikarissasi,",
  "atk-vin01a3:277_12": "imañca ṭhānantaraṁ lacchasī”ti byākāsi.",
  "atk-vin01a3:277_13": "So tatopabhuti dānasīlādīni pūrayamāno devamanussasampattiṁ anubhavitvā amhākaṁ bhagavato kāle tena bhagavatā byākatasadisameva arahattaṁ sacchākāsi.",
  "atk-vin01a3:277_14": "Athassa rahogatassa “kinnu kho ahaṁ saṅghassa veyyāvaccaṁ kareyya”nti cintayato tāya pubbapatthanāya coditattā imāni dve ṭhānāni paṭibhaṁsūti.",
  "atk-vin01a3:278_0": "Athassa etadahosi –",
  "atk-vin01a3:278_1": "“ahaṁ kho anissarosmi attani,",
  "atk-vin01a3:278_2": "satthārā saddhiṁ ekaṭṭhāne vasāmi,",
  "atk-vin01a3:278_3": "sace maṁ bhagavā anujānissati,",
  "atk-vin01a3:278_4": "imāni dve ṭhānāni samādiyissāmī”ti bhagavato santikaṁ agamāsi.",
  "atk-vin01a3:278_5": "Tena vuttaṁ –",
  "atk-vin01a3:278_6": "“atha kho āyasmā dabbo mallaputto…pe…",
  "atk-vin01a3:278_7": "bhattāni ca uddisitu”nti.",
  "atk-vin01a3:278_8": "Atha naṁ bhagavā “sādhu sādhu dabbā”ti sampahaṁsetvā yasmā arahati evarūpo agatigamanaparibāhiro bhikkhu imāni dve ṭhānāni vicāretuṁ,",
  "atk-vin01a3:278_9": "tasmā “tena hi tvaṁ dabba saṅghassa senāsanañca paññapehi bhattāni ca uddisā”ti āha.",
  "atk-vin01a3:278_10": "Bhagavato paccassosīti bhagavato vacanaṁ patiassosi abhimukho assosi,",
  "atk-vin01a3:278_11": "sampaṭicchīti vuttaṁ hoti.",
  "atk-vin01a3:279_0": "Paṭhamaṁ dabbo yācitabboti kasmā bhagavā yācāpeti?",
  "atk-vin01a3:279_1": "Garahamocanatthaṁ.",
  "atk-vin01a3:279_2": "Passati hi bhagavā “anāgate dabbassa imaṁ ṭhānaṁ nissāya mettiyabhumajakānaṁ vasena mahāupaddavo uppajjissati,",
  "atk-vin01a3:279_3": "tatra keci garahissanti ‘ayaṁ tuṇhībhūto attano kammaṁ akatvā kasmā īdisaṁ ṭhānaṁ vicāretī’ti.",
  "atk-vin01a3:279_4": "Tato aññe vakkhanti ‘ko imassa doso eteheva yācitvā ṭhapito’ti evaṁ garahato muccissatī”ti.",
  "atk-vin01a3:279_5": "Evaṁ garahamocanatthaṁ yācāpetvāpi puna yasmā asammate bhikkhusmiṁ saṅghamajjhe kiñci kathayamāne khiyyanadhammo",
  "atk-vin01a3:279_6": "uppajjati “ayaṁ kasmā saṅghamajjhe uccāsaddaṁ karoti,",
  "atk-vin01a3:279_7": "issariyaṁ dassetī”ti.",
  "atk-vin01a3:279_8": "Sammate pana kathente “māyasmanto kiñci avacuttha,",
  "atk-vin01a3:279_9": "sammato ayaṁ,",
  "atk-vin01a3:279_10": "kathetu yathāsukha”nti vattāro bhavanti.",
  "atk-vin01a3:279_11": "Asammatañca abhūtena abbhācikkhantassa lahukā āpatti hoti dukkaṭamattā.",
  "atk-vin01a3:279_12": "Sammataṁ pana abbhācikkhato garukatarā pācittiyāpatti hoti.",
  "atk-vin01a3:279_13": "Atha sammato bhikkhu āpattiyā garukabhāvena verīhipi duppadhaṁsiyataro hoti,",
  "atk-vin01a3:279_14": "tasmā taṁ āyasmantaṁ sammannāpetuṁ “byattena bhikkhunā”tiādimāha.",
  "atk-vin01a3:279_15": "Kiṁ pana dve sammutiyo ekassa dātuṁ vaṭṭantīti?",
  "atk-vin01a3:279_16": "Na kevalaṁ dve,",
  "atk-vin01a3:279_17": "sace pahoti,",
  "atk-vin01a3:279_18": "terasāpi dātuṁ vaṭṭanti.",
  "atk-vin01a3:279_19": "Appahontānaṁ pana ekāpi dvinnaṁ vā tiṇṇaṁ vā dātuṁ vaṭṭati.",
  "atk-vin01a3:280_0": "382.Sabhāgānanti guṇasabhāgānaṁ,",
  "atk-vin01a3:280_1": "na mittasanthavasabhāgānaṁ.",
  "atk-vin01a3:280_2": "Tenevāha “ye te bhikkhū suttantikā tesaṁ ekajjha”ntiādi.",
  "atk-vin01a3:280_3": "Yāvatikā hi suttantikā honti,",
  "atk-vin01a3:280_4": "te uccinitvā ekato tesaṁ anurūpameva senāsanaṁ paññapeti;",
  "atk-vin01a3:280_5": "evaṁ sesānaṁ.",
  "atk-vin01a3:280_6": "Kāyadaḷhībahulāti kāyassa daḷhībhāvakaraṇabahulā,",
  "atk-vin01a3:280_7": "kāyaposanabahulāti attho.",
  "atk-vin01a3:280_8": "Imāyapime āyasmanto ratiyāti imāya saggamaggassa tiracchānabhūtāya tiracchānakathāratiyā.",
  "atk-vin01a3:280_9": "Acchissantīti viharissanti.",
  "atk-vin01a3:281_0": "Tejodhātuṁ samāpajjitvā tenevālokenāti tejokasiṇacatutthajjhānaṁ samāpajjitvā vuṭṭhāya abhiññāñāṇena",
  "atk-vin01a3:281_1": "aṅgulijalanaṁ adhiṭṭhāya teneva tejodhātusamāpattijanitena aṅgulijālālokenāti attho.",
  "atk-vin01a3:281_2": "Ayaṁ pana therassa ānubhāvo nacirasseva sakalajambudīpe pākaṭo ahosi,",
  "atk-vin01a3:281_3": "taṁ sutvā iddhipāṭihāriyaṁ daṭṭhukāmā apisu bhikkhū sañcicca vikāle āgacchanti.",
  "atk-vin01a3:281_4": "Te sañcicca dūre apadisantīti jānantāva dūre apadisanti. Kathaṁ?",
  "atk-vin01a3:281_5": "“Amhākaṁ āvuso dabba gijjhakūṭe”ti iminā nayena.",
  "atk-vin01a3:282_0": "Aṅguliyā jalamānāya purato purato gacchatīti sace eko bhikkhu hoti,",
  "atk-vin01a3:282_1": "sayameva gacchati.",
  "atk-vin01a3:282_2": "Sace bahū honti,",
  "atk-vin01a3:282_3": "bahū attabhāve nimmināti.",
  "atk-vin01a3:282_4": "Sabbe attanā sadisā eva senāsanaṁ paññapenti.",
  "atk-vin01a3:283_0": "Ayaṁ mañcotiādīsu pana there “ayaṁ mañco”ti vadante nimmitāpi attano attano gatagataṭṭhāne “ayaṁ mañco”ti vadanti;",
  "atk-vin01a3:283_1": "evaṁ sabbapadesu.",
  "atk-vin01a3:283_2": "Ayañhi nimmitānaṁ dhammatā –",
  "atk-vin01a3:284_0": "“Ekasmiṁ bhāsamānasmiṁ, sabbe bhāsanti nimmitā;",
  "atk-vin01a3:285_0": "Ekasmiṁ tuṇhimāsīne, sabbe tuṇhī bhavanti te”ti.",
  "atk-vin01a3:286_0": "Yasmiṁ pana vihāre mañcapīṭhādīni na paripūranti,",
  "atk-vin01a3:286_1": "tasmiṁ attano ānubhāvena pūrenti.",
  "atk-vin01a3:286_2": "Tena nimmitānaṁ avatthukavacanaṁ na hoti.",
  "atk-vin01a3:287_0": "Senāsanaṁpaññapetvā punadeva veḷuvanaṁ paccāgacchatīti tehi saddhiṁ janapadakathaṁ kathento na nisīdati,",
  "atk-vin01a3:287_1": "attano vasanaṭṭhānameva paccāgacchati.",
  "atk-vin01a3:288_0": "383.Mettiyabhūmajakāti mettiyo ceva bhūmajako ca,",
  "atk-vin01a3:288_1": "chabbaggiyānaṁ aggapurisā ete.",
  "atk-vin01a3:288_2": "Lāmakāni ca bhattānīti senāsanāni tāva navakānaṁ lāmakāni pāpuṇantīti anacchariyametaṁ.",
  "atk-vin01a3:288_3": "Bhattāni pana salākāyo pacchiyaṁ vā cīvarabhoge vā pakkhipitvā āloḷetvā ekamekaṁ uddharitvā paññāpenti,",
  "atk-vin01a3:288_4": "tānipi tesaṁ mandapuñatāya lāmakāni sabbapacchimāneva pāpuṇanti.",
  "atk-vin01a3:288_5": "Yampi ekacārikabhattaṁ hoti,",
  "atk-vin01a3:288_6": "tampi etesaṁ pattadivase lāmakaṁ vā hoti,",
  "atk-vin01a3:288_7": "ete vā disvāva paṇītaṁ adatvā lāmakameva denti.",
  "atk-vin01a3:289_0": "Abhisaṅkhārikanti nānāsambhārehi abhisaṅkharitvā kataṁ susajjitaṁ,",
  "atk-vin01a3:289_1": "susampāditanti attho.",
  "atk-vin01a3:289_2": "Kaṇājakanti sakuṇḍakabhattaṁ.",
  "atk-vin01a3:289_3": "Bilaṅgadutiyanti kañjikadutiyaṁ.",
  "atk-vin01a3:290_0": "Kalyāṇabhattikoti kalyāṇaṁ sundaraṁ ativiya paṇītaṁ bhattamassāti kalyāṇabhattiko,",
  "atk-vin01a3:290_1": "paṇītadāyakattā bhatteneva paññāto.",
  "atk-vin01a3:290_2": "Catukkabhattaṁ detīti cattāri bhattāni deti,",
  "atk-vin01a3:290_3": "taddhitavohārena pana “catukkabhatta”nti vuttaṁ.",
  "atk-vin01a3:290_4": "Upatiṭṭhitvā parivisatīti sabbakammante vissajjetvā mahantaṁ pūjāsakkāraṁ katvā samīpe ṭhatvā parivisati.",
  "atk-vin01a3:290_5": "Odanena pucchantīti odanahatthā upasaṅkamitvā “kiṁ bhante odanaṁ demā”ti pucchanti,",
  "atk-vin01a3:290_6": "evaṁ karaṇattheyeva karaṇavacanaṁ hoti.",
  "atk-vin01a3:290_7": "Esa nayo sūpādīsu.",
  "atk-vin01a3:291_0": "Svātanāyāti sve bhavo bhattaparibhogo svātano tassatthāya,",
  "atk-vin01a3:291_1": "svātanāya sve kattabbassa bhattaparibhogassatthāyāti vuttaṁ hoti.",
  "atk-vin01a3:291_2": "Uddiṭṭhaṁ hotīti pāpetvā dinnaṁ hoti.",
  "atk-vin01a3:291_3": "Mettiyabhūmajakānaṁ kho gahapatīti idaṁ thero asamannāharitvā āha.",
  "atk-vin01a3:291_4": "Evaṁbalavatī hi tesaṁ mandapuññatā,",
  "atk-vin01a3:291_5": "yaṁ sativepullappattānampi asamannāhāro hoti.",
  "atk-vin01a3:291_6": "Ye jeti ettha jeti dāsiṁ ālapati.",
  "atk-vin01a3:292_0": "Hiyyo kho āvuso amhākanti rattiṁ sammantayamānā atītaṁ divasabhāgaṁ sandhāya “hiyyo”ti vadanti.",
  "atk-vin01a3:292_1": "Na cittarūpanti na cittānurūpaṁ,",
  "atk-vin01a3:292_2": "yathā pubbe yattakaṁ icchanti,",
  "atk-vin01a3:292_3": "tattakaṁ supanti,",
  "atk-vin01a3:292_4": "na evaṁ supiṁsu,",
  "atk-vin01a3:292_5": "appakameva supiṁsūti vuttaṁ hoti.",
  "atk-vin01a3:293_0": "Bahārāmakoṭṭhaketi veḷuvanavihārassa bahidvārakoṭṭhake.",
  "atk-vin01a3:293_1": "Pattakkhandhāti patitakkhandhā khandhaṭṭhikaṁ nāmetvā nisinnā.",
  "atk-vin01a3:293_2": "Pajjhāyantāti padhūpāyantā.",
  "atk-vin01a3:294_0": "Yato nivātaṁtato savātanti yattha nivātaṁ appakopi vāto natthi,",
  "atk-vin01a3:294_1": "tattha mahāvāto uṭṭhitoti adhippāyo.",
  "atk-vin01a3:294_2": "Udakaṁ maññe ādittanti udakaṁ viya ādittaṁ.",
  "atk-vin01a3:295_0": "384.Sarasi tvaṁ dabba evarūpaṁ kattāti tvaṁ dabba evarūpaṁ kattā sarasi.",
  "atk-vin01a3:295_1": "Atha vā sarasi tvaṁ dabba evarūpaṁ yathāyaṁ bhikkhunī āha,",
  "atk-vin01a3:295_2": "kattā dhāsi evarūpaṁ,",
  "atk-vin01a3:295_3": "yathāyaṁ bhikkhunī āhāti evaṁ yojetvāpettha attho daṭṭhabbo.",
  "atk-vin01a3:295_4": "Ye pana “katvā”ti paṭhanti tesaṁ ujukameva.",
  "atk-vin01a3:296_0": "Yathā maṁ bhante bhagavā jānātīti thero kiṁ dasseti.",
  "atk-vin01a3:296_1": "Bhagavā bhante sabbaññū,",
  "atk-vin01a3:296_2": "ahañca khīṇāsavo,",
  "atk-vin01a3:296_3": "natthi mayhaṁ vatthupaṭisevanā,",
  "atk-vin01a3:296_4": "taṁ maṁ bhagavā jānāti,",
  "atk-vin01a3:296_5": "tatrāhaṁ kiṁ vakkhāmi,",
  "atk-vin01a3:296_6": "yathā maṁ bhagavā jānāti tathevāhaṁ daṭṭhabboti.",
  "atk-vin01a3:297_0": "Na kho dabba dabbā evaṁ nibbeṭhentīti ettha na kho dabba paṇḍitā yathā tvaṁ parappaccayena nibbeṭhesi,",
  "atk-vin01a3:297_1": "evaṁ nibbeṭhenti;",
  "atk-vin01a3:297_2": "api ca kho yadeva sāmaṁ ñātaṁ tena nibbeṭhentīti evamattho daṭṭhabbo.",
  "atk-vin01a3:297_3": "Sace tayā kataṁ katanti iminā kiṁ dasseti?",
  "atk-vin01a3:297_4": "Na hi sakkā parisabalena vā pakkhupatthambhena vā akārako kārako kātuṁ,",
  "atk-vin01a3:297_5": "kārako vā akārako kātuṁ,",
  "atk-vin01a3:297_6": "tasmā yaṁ sayaṁ kataṁ vā akataṁ vā tadeva vattabbanti dasseti.",
  "atk-vin01a3:297_7": "Kasmā pana bhagavā jānantopi “ahaṁ jānāmi,",
  "atk-vin01a3:297_8": "khīṇāsavo tvaṁ;",
  "atk-vin01a3:297_9": "natthi tuyhaṁ doso,",
  "atk-vin01a3:297_10": "ayaṁ bhikkhunī musāvādinī”ti nāvocāti?",
  "atk-vin01a3:297_11": "Parānuddayatāya.",
  "atk-vin01a3:297_12": "Sace hi bhagavā yaṁ yaṁ jānāti taṁ taṁ vadeyya,",
  "atk-vin01a3:297_13": "aññena pārājikaṁ āpannena puṭṭhena “ahaṁ jānāmi tvaṁ pārājiko”ti vattabbaṁ bhaveyya,",
  "atk-vin01a3:297_14": "tato so puggalo “ayaṁ pubbe dabbaṁ mallaputtaṁ suddhaṁ katvā idāni maṁ asuddhaṁ karoti;",
  "atk-vin01a3:297_15": "kassa dāni kiṁ vadāmi,",
  "atk-vin01a3:297_16": "yatra satthāpi sāvakesu chandāgatiṁ gacchati;",
  "atk-vin01a3:297_17": "kuto imassa sabbaññubhāvo”ti āghātaṁ bandhitvā apāyūpago bhaveyya,",
  "atk-vin01a3:297_18": "tasmā bhagavā imāya parānuddayatāya jānantopi nāvoca.",
  "atk-vin01a3:298_0": "Kiñca bhiyyo upavādaparivajjanatopi nāvoca.",
  "atk-vin01a3:298_1": "Yadi hi bhagavā evaṁ vadeyya,",
  "atk-vin01a3:298_2": "evaṁ upavādo bhaveyya “dabbassa mallaputtassa vuṭṭhānaṁ nāma bhāriyaṁ,",
  "atk-vin01a3:298_3": "sammāsambuddhaṁ pana sakkhiṁ labhitvā vuṭṭhito”ti.",
  "atk-vin01a3:298_4": "Idañca vuṭṭhānalakkhaṇaṁ maññamānā “buddhakālepi sakkhinā suddhi vā asuddhi vā hoti mayaṁ jānāma,",
  "atk-vin01a3:298_5": "ayaṁ puggalo asuddho”ti evaṁ pāpabhikkhū lajjimpi vināseyyunti.",
  "atk-vin01a3:298_6": "Apica anāgatepi bhikkhū otiṇṇe vatthusmiṁ codetvā sāretvā “sace tayā kataṁ,",
  "atk-vin01a3:298_7": "‘kata’nti vadehī”ti lajjīnaṁ paṭiññaṁ gahetvā kammaṁ karissantīti vinayalakkhaṇe tantiṁ ṭhapento “ahaṁ jānāmī”ti avatvāva “sace tayā kataṁ,",
  "atk-vin01a3:298_8": "‘kata’nti vadehī”ti āha.",
  "atk-vin01a3:299_0": "Nābhijānāmi supinantenapi methunaṁ dhammaṁ paṭisevitāti supinantenapi methunaṁ dhammaṁ na abhijānāmi,",
  "atk-vin01a3:299_1": "na paṭisevitā ahanti vuttaṁ hoti.",
  "atk-vin01a3:299_2": "Atha vā paṭisevitā hutvā supinantenapi methunaṁ dhammaṁ na jānāmīti vuttaṁ hoti.",
  "atk-vin01a3:299_3": "Ye pana “paṭisevitvā”ti paṭhanti tesaṁ ujukameva.",
  "atk-vin01a3:299_4": "Pageva jāgaroti jāgaranto pana paṭhamaṁyeva na jānāmīti.",
  "atk-vin01a3:300_0": "Tena hi bhikkhave mettiyaṁ bhikkhuniṁ nāsethāti yasmā dabbassa ca imissā ca vacanaṁ na ghaṭīyati tasmā mettiyaṁ bhikkhuniṁ nāsethāti vuttaṁ hoti.",
  "atk-vin01a3:301_0": "Tattha tisso nāsanā –",
  "atk-vin01a3:301_1": "liṅganāsanā,",
  "atk-vin01a3:301_2": "saṁvāsanāsanā,",
  "atk-vin01a3:301_3": "daṇḍakammanāsanāti.",
  "atk-vin01a3:301_4": "Tāsu “dūsako nāsetabbo”ti ayaṁ “liṅganāsanā”.",
  "atk-vin01a3:301_5": "Āpattiyā adassane vā appaṭikamme vā pāpikāya diṭṭhiyā appaṭinissagge vā ukkhepanīyakammaṁ karonti,",
  "atk-vin01a3:301_6": "ayaṁ “saṁvāsanāsanā”.",
  "atk-vin01a3:301_7": "“Cara pire vinassā”ti daṇḍakammaṁ karonti,",
  "atk-vin01a3:301_8": "ayaṁ “daṇḍakammanāsanā”.",
  "atk-vin01a3:301_9": "Idha pana liṅganāsanaṁ sandhāyāha –",
  "atk-vin01a3:301_10": "“mettiyaṁ bhikkhuniṁ nāsethā”ti.",
  "atk-vin01a3:302_0": "Ime ca bhikkhū anuyuñjathāti iminā imaṁ dīpeti “ayaṁ bhikkhunī attano dhammatāya akārikā addhā aññehi uyyojitā,",
  "atk-vin01a3:302_1": "tasmā yehi uyyojitā ime bhikkhū anuyuñjatha gavesatha jānāthā”ti.",
  "atk-vin01a3:303_0": "Kiṁ pana bhagavatā mettiyā bhikkhunī paṭiññāya nāsitā appaṭiññāya nāsitāti,",
  "atk-vin01a3:303_1": "kiñcettha yadi tāva paṭiññāya nāsitā,",
  "atk-vin01a3:303_2": "thero kārako hoti sadoso?",
  "atk-vin01a3:303_3": "Atha appaṭiññāya,",
  "atk-vin01a3:303_4": "thero akārako hoti niddoso.",
  "atk-vin01a3:304_0": "Bhātiyarājakālepi mahāvihāravāsīnañca abhayagirivāsīnañca therānaṁ imasmiṁyeva pade vivādo ahosi.",
  "atk-vin01a3:304_1": "Abhayagirivāsinopi attano suttaṁ vatvā “tumhākaṁ vāde thero kārako hotī”ti vadanti.",
  "atk-vin01a3:304_2": "Mahāvihāravāsinopi attano suttaṁ vatvā “tumhākaṁ vāde thero kārako hotī”ti vadanti.",
  "atk-vin01a3:304_3": "Pañho na chijjati.",
  "atk-vin01a3:304_4": "Rājā sutvā there sannipātetvā dīghakārāyanaṁ nāma brāhmaṇajātiyaṁ amaccaṁ “therānaṁ kathaṁ suṇāhī”ti āṇāpesi.",
  "atk-vin01a3:304_5": "Amacco kira paṇḍito bhāsantarakusalo so āha –",
  "atk-vin01a3:304_6": "“vadantu tāva therā sutta”nti.",
  "atk-vin01a3:304_7": "Tato abhayagiritherā attano suttaṁ vadiṁsu – “tena hi,",
  "atk-vin01a3:304_8": "bhikkhave,",
  "atk-vin01a3:304_9": "mettiyaṁ bhikkhuniṁ sakāya paṭiññāya nāsethā”ti.",
  "atk-vin01a3:304_10": "Amacco “bhante,",
  "atk-vin01a3:304_11": "tumhākaṁ vāde thero kārako hoti sadoso”ti āha.",
  "atk-vin01a3:304_12": "Mahāvihāravāsinopi attano suttaṁ vadiṁsu – “tena hi,",
  "atk-vin01a3:304_13": "bhikkhave,",
  "atk-vin01a3:304_14": "mettiyaṁ bhikkhuniṁ nāsethā”ti.",
  "atk-vin01a3:304_15": "Amacco “bhante,",
  "atk-vin01a3:304_16": "tumhākaṁ vāde thero akārako hoti niddoso”ti āha.",
  "atk-vin01a3:304_17": "Kiṁ panettha yuttaṁ?",
  "atk-vin01a3:304_18": "Yaṁ pacchā vuttaṁ vicāritañhetaṁ aṭṭhakathācariyehi,",
  "atk-vin01a3:304_19": "bhikkhu bhikkhuṁ amūlakena antimavatthunā anuddhaṁseti,",
  "atk-vin01a3:304_20": "saṅghādiseso;",
  "atk-vin01a3:304_21": "bhikkhuniṁ anuddhaṁseti, dukkaṭaṁ.",
  "atk-vin01a3:304_22": "Kurundiyaṁ pana “musāvāde pācittiya”nti vuttaṁ.",
  "atk-vin01a3:305_0": "Tatrāyaṁ vicāraṇā,",
  "atk-vin01a3:305_1": "purimanaye tāva anuddhaṁsanādhippāyattā dukkaṭameva yujjati.",
  "atk-vin01a3:305_2": "Yathā satipi musāvāde bhikkhuno bhikkhusmiṁ saṅghādiseso,",
  "atk-vin01a3:305_3": "satipi ca musāvāde asuddhaṁ suddhadiṭṭhino akkosādhippāyena vadantassa omasavādeneva pācittiyaṁ,",
  "atk-vin01a3:305_4": "na sampajānamusāvādena;",
  "atk-vin01a3:305_5": "evaṁ idhāpi anuddhaṁsanādhippāyattā sampajānamusāvāde pācittiyaṁ na yujjati,",
  "atk-vin01a3:305_6": "dukkaṭameva yuttaṁ.",
  "atk-vin01a3:305_7": "Pacchimanayepi musāvādattā pācittiyameva yujjati,",
  "atk-vin01a3:305_8": "vacanappamāṇato hi anuddhaṁsanādhippāyena bhikkhussa bhikkhusmiṁ saṅghādiseso.",
  "atk-vin01a3:305_9": "Akkosādhippāyassa ca omasavādo.",
  "atk-vin01a3:305_10": "Bhikkhussa pana bhikkhuniyā dukkaṭantivacanaṁ natthi,",
  "atk-vin01a3:305_11": "sampajānamusāvāde pācittiyanti vacanamatthi,",
  "atk-vin01a3:305_12": "tasmā pācittiyameva yujjati.",
  "atk-vin01a3:306_0": "Tatra pana idaṁ upaparikkhitabbaṁ –",
  "atk-vin01a3:306_1": "“anuddhaṁsanādhippāye asati pācittiyaṁ,",
  "atk-vin01a3:306_2": "tasmiṁ sati kena bhavitabba”nti?",
  "atk-vin01a3:306_3": "Tatra yasmā musā bhaṇantassa pācittiye siddhepi amūlakena saṅghādisesena anuddhaṁsane visuṁ pācittiyaṁ vuttaṁ,",
  "atk-vin01a3:306_4": "tasmā anuddhaṁsanādhippāye sati sampajānamusāvāde pācittiyassa okāso na dissati,",
  "atk-vin01a3:306_5": "na ca sakkā anuddhaṁsentassa anāpattiyā bhavitunti purimanayovettha parisuddhataro khāyati.",
  "atk-vin01a3:306_6": "Tathā bhikkhunī bhikkhuniṁ amūlakena antimavatthunā anuddhaṁseti saṅghādiseso,",
  "atk-vin01a3:306_7": "bhikkhuṁ anuddhaṁseti dukkaṭaṁ,",
  "atk-vin01a3:306_8": "tatra saṅghādiseso vuṭṭhānagāmī dukkaṭaṁ,",
  "atk-vin01a3:306_9": "desanāgāmī etehi nāsanā natthi.",
  "atk-vin01a3:306_10": "Yasmā pana sā pakatiyāva dussīlā pāpabhikkhunī idāni ca sayameva “dussīlāmhī”ti vadati tasmā naṁ bhagavā asuddhattāyeva nāsesīti.",
  "atk-vin01a3:307_0": "Athakho mettiyabhūmajakāti evaṁ “mettiyaṁ bhikkhuniṁ nāsetha,",
  "atk-vin01a3:307_1": "ime ca bhikkhū anuyuñjathā”ti vatvā uṭṭhāyāsanā vihāraṁ paviṭṭhe bhagavati tehi bhikkhūhi “detha dāni",
  "atk-vin01a3:307_2": "imissā setakānī”ti nāsiyamānaṁ taṁ bhikkhuniṁ disvā te bhikkhū taṁ mocetukāmatāya attano aparādhaṁ āvikariṁsu,",
  "atk-vin01a3:307_3": "etamatthaṁ dassetuṁ “atha kho mettiyabhūmajakā”tiādi vuttaṁ.",
  "atk-vin01a3:308_0": "385-6.Duṭṭho dosoti dūsito ceva dūsako ca.",
  "atk-vin01a3:308_1": "Uppanne hi dose puggalo tena dosena dūsito hoti pakatibhāvaṁ jahāpito,",
  "atk-vin01a3:308_2": "tasmā “duṭṭho”ti vuccati.",
  "atk-vin01a3:308_3": "Parañca dūseti vināseti,",
  "atk-vin01a3:308_4": "tasmā “doso”ti vuccati.",
  "atk-vin01a3:308_5": "Iti “duṭṭho doso”ti ekassevetaṁ puggalassa ākāranānattena nidassanaṁ,",
  "atk-vin01a3:308_6": "tena vuttaṁ “duṭṭho dosoti dūsito ceva dūsako cā”ti tattha saddalakkhaṇaṁ pariyesitabbaṁ.",
  "atk-vin01a3:308_7": "Yasmā pana so “duṭṭho doso”ti saṅkhyaṁ gato paṭighasamaṅgīpuggalo kupitādibhāve ṭhitova hoti,",
  "atk-vin01a3:308_8": "tenassa padabhājane “kupito”tiādi vuttaṁ.",
  "atk-vin01a3:308_9": "Tattha kupitoti kuppabhāvaṁ pakatito cavanabhāvaṁ patto.",
  "atk-vin01a3:308_10": "Anattamanoti na sakamano attano vase aṭṭhitacitto;",
  "atk-vin01a3:308_11": "apica pītisukhehi na attamano na attacittoti anattamano.",
  "atk-vin01a3:308_12": "Anabhiraddhoti na sukhito na vā pasāditoti anabhiraddho.",
  "atk-vin01a3:308_13": "Paṭighena āhataṁ cittamassāti āhatacitto.",
  "atk-vin01a3:308_14": "Cittathaddhabhāvacittakacavarasaṅkhātaṁ paṭighakhīlaṁ jātamassāti khilajāto.",
  "atk-vin01a3:308_15": "Appatītoti nappatīto pītisukhādīhi vajjito,",
  "atk-vin01a3:308_16": "na abhisaṭoti attho.",
  "atk-vin01a3:308_17": "Padabhājane pana yesaṁ dhammānaṁ vasena appatīto hoti,",
  "atk-vin01a3:308_18": "te dassetuṁ “tena ca kopenā”tiādi vuttaṁ.",
  "atk-vin01a3:309_0": "Tattha tena ca kopenāti yena duṭṭhoti ca kupitoti ca vutto ubhayampi hetaṁ pakatibhāvaṁ jahāpanato ekākāraṁ hoti.",
  "atk-vin01a3:309_1": "Tena ca dosenāti yena “doso”ti vutto.",
  "atk-vin01a3:309_2": "Imehi dvīhi saṅkhārakkhandhameva dasseti.",
  "atk-vin01a3:310_0": "Tāya ca anattamanatāyāti yāya “anattamano”ti vutto.",
  "atk-vin01a3:310_1": "Tāya ca anabhiraddhiyāti yāya “anabhiraddho”ti vutto.",
  "atk-vin01a3:310_2": "Imehi dvīhi vedanākkhandhaṁ dasseti.",
  "atk-vin01a3:311_0": "Amūlakena pārājikenāti ettha nāssa mūlanti amūlakaṁ,",
  "atk-vin01a3:311_1": "taṁ panassa amūlakattaṁ yasmā codakavasena adhippetaṁ,",
  "atk-vin01a3:311_2": "na cuditakavasena.",
  "atk-vin01a3:311_3": "Tasmā tamatthaṁ dassetuṁ padabhājane “amūlakaṁ nāma adiṭṭhaṁ asutaṁ aparisaṅkita”nti āha.",
  "atk-vin01a3:311_4": "Tena imaṁ dīpeti “yaṁ pārājikaṁ codakena cuditakamhi puggale neva diṭṭhaṁ na sutaṁ na parisaṅkitaṁ idaṁ",
  "atk-vin01a3:311_5": "etesaṁ dassanasavanaparisaṅkāsaṅkhātānaṁ mūlānaṁ abhāvato amūlakaṁ nāma,",
  "atk-vin01a3:311_6": "taṁ pana so āpanno vā hotu anāpanno vā etaṁ idha appamāṇanti.",
  "atk-vin01a3:312_0": "Tattha adiṭṭhaṁ nāma attano pasādacakkhunā vā dibbacakkhunā vā adiṭṭhaṁ.",
  "atk-vin01a3:312_1": "Asutaṁ nāma tatheva kenaci vuccamānaṁ na sutaṁ.",
  "atk-vin01a3:312_2": "Aparisaṅkitaṁ nāma cittena aparisaṅkitaṁ.",
  "atk-vin01a3:313_0": "“Diṭṭhaṁ” nāma attanā vā parena vā pasādacakkhunā vā dibbacakkhunā vā diṭṭhaṁ.",
  "atk-vin01a3:313_1": "“Sutaṁ” nāma tatheva sutaṁ.",
  "atk-vin01a3:313_2": "“Parisaṅkita”mpi attanā vā parena vā parisaṅkitaṁ.",
  "atk-vin01a3:313_3": "Tattha attanā diṭṭhaṁ diṭṭhameva,",
  "atk-vin01a3:313_4": "parehi diṭṭhaṁ attanā sutaṁ,",
  "atk-vin01a3:313_5": "parehi sutaṁ,",
  "atk-vin01a3:313_6": "parehi parisaṅkitanti idaṁ pana sabbampi attanā sutaṭṭhāneyeva tiṭṭhati.",
  "atk-vin01a3:314_0": "Parisaṅkitaṁ pana tividhaṁ –",
  "atk-vin01a3:314_1": "diṭṭhaparisaṅkitaṁ,",
  "atk-vin01a3:314_2": "sutaparisaṅkitaṁ,",
  "atk-vin01a3:314_3": "mutaparisaṅkitanti.",
  "atk-vin01a3:314_4": "Tattha diṭṭhaparisaṅkitaṁ nāma eko bhikkhu uccārapassāvakammena gāmasamīpe ekaṁ gumbaṁ paviṭṭho,",
  "atk-vin01a3:314_5": "aññatarāpi itthī kenacideva karaṇīyena taṁ gumbaṁ pavisitvā nivattā,",
  "atk-vin01a3:314_6": "nāpi bhikkhu itthiṁ addasa;",
  "atk-vin01a3:314_7": "na itthī bhikkhuṁ,",
  "atk-vin01a3:314_8": "adisvāva ubhopi yathāruciṁ pakkantā,",
  "atk-vin01a3:314_9": "aññataro bhikkhu ubhinnaṁ tato nikkhamanaṁ sallakkhetvā “addhā imesaṁ kataṁ vā karissanti vā”ti parisaṅkati,",
  "atk-vin01a3:314_10": "idaṁ diṭṭhaparisaṅkitaṁ nāma.",
  "atk-vin01a3:315_0": "Sutaparisaṅkitaṁ nāma idhekacco andhakāre vā paṭicchanne vā okāse mātugāmena saddhiṁ bhikkhuno tādisaṁ paṭisanthāravacanaṁ suṇāti,",
  "atk-vin01a3:315_1": "samīpe aññaṁ vijjamānampi “atthi natthī”ti na jānāti,",
  "atk-vin01a3:315_2": "so “addhā imesaṁ kataṁ vā karissanti vā”ti parisaṅkati,",
  "atk-vin01a3:315_3": "idaṁ sutaparisaṅkitaṁ nāma.",
  "atk-vin01a3:316_0": "Mutaparisaṅkitaṁ nāma sambahulā dhuttā rattibhāge pupphagandhamaṁsasurādīni gahetvā itthīhi saddhiṁ ekaṁ",
  "atk-vin01a3:316_1": "paccantavihāraṁ gantvā maṇḍape vā bhojanasālādīsu vā yathāsukhaṁ kīḷitvā pupphādīni vikiritvā gatā,",
  "atk-vin01a3:316_2": "punadivase bhikkhū taṁ vippakāraṁ disvā “kassidaṁ kamma”nti vicinanti.",
  "atk-vin01a3:316_3": "Tatra ca kenaci bhikkhunā pageva vuṭṭhahitvā vattasīsena maṇḍapaṁ vā bhojanasālaṁ vā paṭijaggantena pupphādīni āmaṭṭhāni honti,",
  "atk-vin01a3:316_4": "kenaci upaṭṭhākakulato ābhatehi pupphādīhi pūjā katā hoti,",
  "atk-vin01a3:316_5": "kenaci bhesajjatthaṁ ariṭṭhaṁ pītaṁ hoti,",
  "atk-vin01a3:316_6": "atha te “kassidaṁ kamma”nti vicinantā bhikkhū tesaṁ hatthagandhañca mukhagandhañca ghāyitvā te bhikkhū parisaṅkanti,",
  "atk-vin01a3:316_7": "idaṁ mutaparisaṅkitaṁ nāma.",
  "atk-vin01a3:317_0": "Tattha diṭṭhaṁ atthi samūlakaṁ,",
  "atk-vin01a3:317_1": "atthi amūlakaṁ;",
  "atk-vin01a3:317_2": "diṭṭhameva atthi saññāsamūlakaṁ,",
  "atk-vin01a3:317_3": "atthi saññāamūlakaṁ.",
  "atk-vin01a3:317_4": "Esa nayo sutepi.",
  "atk-vin01a3:317_5": "Parisaṅkite pana diṭṭhaparisaṅkitaṁ atthi samūlakaṁ,",
  "atk-vin01a3:317_6": "atthi amūlakaṁ;",
  "atk-vin01a3:317_7": "diṭṭhaparisaṅkitameva atthi saññāsamūlakaṁ,",
  "atk-vin01a3:317_8": "atthi saññāamūlakaṁ.",
  "atk-vin01a3:317_9": "Esa nayo sutamutaparisaṅkitesu.",
  "atk-vin01a3:317_10": "Tattha diṭṭhaṁ samūlakaṁ nāma pārājikaṁ āpajjantaṁ disvāva “diṭṭho mayā”ti vadati,",
  "atk-vin01a3:317_11": "amūlakaṁ nāma paṭicchannokāsato nikkhamantaṁ disvā vītikkamaṁ adisvā “diṭṭho mayā”ti vadati.",
  "atk-vin01a3:317_12": "Diṭṭhameva saññāsamūlakaṁ nāma disvāva diṭṭhasaññī hutvā codeti,",
  "atk-vin01a3:317_13": "saññāamūlakaṁ nāma pubbe pārājikavītikkamaṁ disvā pacchā adiṭṭhasaññī jāto,",
  "atk-vin01a3:317_14": "so saññāya amūlakaṁ katvā “diṭṭho mayā”ti codeti.",
  "atk-vin01a3:317_15": "Etena nayena sutamutaparisaṅkitānipi vitthārato veditabbāni.",
  "atk-vin01a3:317_16": "Ettha ca sabbappakāreṇāpi samūlakena vā saññāsamūlakena vā codentassa anāpatti,",
  "atk-vin01a3:317_17": "amūlakena vā pana saññāamūlakena vā codentasseva āpatti.",
  "atk-vin01a3:318_0": "Anuddhaṁseyyāti dhaṁseyya padhaṁseyya abhibhaveyya ajjhotthareyya.",
  "atk-vin01a3:318_1": "Taṁ pana anuddhaṁsanaṁ yasmā attanā codentopi parena codāpentopi karotiyeva,",
  "atk-vin01a3:318_2": "tasmāssa padabhājane “codeti vā codāpeti vā”ti vuttaṁ.",
  "atk-vin01a3:319_0": "Tattha codetīti “pārājikaṁ dhammaṁ āpannosī”tiādīhi vacanehi sayaṁ codeti,",
  "atk-vin01a3:319_1": "tassa vācāya vācāya saṅghādiseso.",
  "atk-vin01a3:319_2": "Codāpetīti attanā samīpe ṭhatvā aññaṁ bhikkhu āṇāpeti,",
  "atk-vin01a3:319_3": "so tassa vacanena taṁ codeti,",
  "atk-vin01a3:319_4": "codāpakasseva vācāya vācāya saṅghādiseso.",
  "atk-vin01a3:319_5": "Atha sopi “mayā diṭṭhaṁ sutaṁ atthī”ti codeti,",
  "atk-vin01a3:319_6": "dvinnampi janānaṁ vācāya vācāya saṅghādiseso.",
  "atk-vin01a3:320_0": "Codanāppabhedakosallatthaṁ panettha ekavatthuekacodakādicatukkaṁ tāva veditabbaṁ.",
  "atk-vin01a3:320_1": "Tattha eko bhikkhu ekaṁ bhikkhuṁ ekena vatthunā codeti,",
  "atk-vin01a3:320_2": "imissā codanāya ekaṁ vatthu eko codako.",
  "atk-vin01a3:320_3": "Sambahulā ekaṁ ekavatthunā codenti,",
  "atk-vin01a3:320_4": "pañcasatā mettiyabhūmajakappamukhā chabbaggiyā bhikkhū āyasmantaṁ dabbaṁ mallaputtamiva,",
  "atk-vin01a3:320_5": "imissā codanāya ekaṁ vatthu nānācodakā.",
  "atk-vin01a3:320_6": "Eko bhikkhu ekaṁ bhikkhuṁ sambahulehi vatthūhi codeti,",
  "atk-vin01a3:320_7": "imissā codanāya nānāvatthūni eko codako.",
  "atk-vin01a3:320_8": "Sambahulā sambahule sambahulehi vatthūhi codenti,",
  "atk-vin01a3:320_9": "imissā codanāya nānāvatthūni nānācodakā.",
  "atk-vin01a3:321_0": "Codetuṁ pana ko labhati,",
  "atk-vin01a3:321_1": "ko na labhatīti?",
  "atk-vin01a3:321_2": "Dubbalacodakavacanaṁ tāva gahetvā koci na labhati.",
  "atk-vin01a3:321_3": "Dubbalacodako nāma sambahulesu kathāsallāpena nisinnesu eko ekaṁ ārabbha anodissakaṁ katvā pārājikavatthuṁ katheti,",
  "atk-vin01a3:321_4": "añño taṁ sutvā itarassa gantvā āroceti.",
  "atk-vin01a3:321_5": "So taṁ upasaṅkamitvā “tvaṁ kira maṁ idañcidañca vadasī”ti vadati.",
  "atk-vin01a3:321_6": "So “nāhaṁ evarūpaṁ jānāmi,",
  "atk-vin01a3:321_7": "kathāpavattiyaṁ pana mayā anodissakaṁ katvā vuttamatthi,",
  "atk-vin01a3:321_8": "sace ahaṁ tava imaṁ dukkhuppattiṁ jāneyyaṁ,",
  "atk-vin01a3:321_9": "ettakampi na katheyya”nti ayaṁ dubbalacodako.",
  "atk-vin01a3:321_10": "Tassetaṁ kathāsallāpaṁ gahetvā taṁ bhikkhuṁ koci codetuṁ na labhati.",
  "atk-vin01a3:321_11": "Etaṁ pana aggahetvā sīlasampanno bhikkhu bhikkhuṁ vā bhikkhuniṁ vā sīlasampannā ca bhikkhunī bhikkhunīmeva codetuṁ labhatīti mahāpadumatthero āha.",
  "atk-vin01a3:321_12": "Mahāsumatthero pana “pañcapi sahadhammikā labhantī”ti āha.",
  "atk-vin01a3:321_13": "Godattatthero pana “na koci na labhatī”ti vatvā “bhikkhussa sutvā codeti,",
  "atk-vin01a3:321_14": "bhikkhuniyā sutvā codeti…pe…",
  "atk-vin01a3:321_15": "titthiyasāvakānaṁ sutvā codetī”ti idaṁ suttamāhari.",
  "atk-vin01a3:321_16": "Tiṇṇampi therānaṁ vāde cuditakasseva paṭiññāya kāretabbo.",
  "atk-vin01a3:322_0": "Ayaṁ pana codanā nāma dūtaṁ vā paṇṇaṁ vā sāsanaṁ vā pesetvā codentassa sīsaṁ na eti,",
  "atk-vin01a3:322_1": "puggalassa pana samīpe ṭhatvāva hatthamuddāya vā vacībhedena vā codentasseva sīsaṁ eti.",
  "atk-vin01a3:322_2": "Sikkhāpaccakkhānameva hi hatthamuddāya sīsaṁ na eti,",
  "atk-vin01a3:322_3": "idaṁ pana anuddhaṁsanaṁ abhūtārocanañca etiyeva.",
  "atk-vin01a3:322_4": "Yo pana dvinnaṁ ṭhitaṭṭhāne ekaṁ niyametvā codeti,",
  "atk-vin01a3:322_5": "so ce jānāti,",
  "atk-vin01a3:322_6": "sīsaṁ eti.",
  "atk-vin01a3:322_7": "Itaro jānāti,",
  "atk-vin01a3:322_8": "sīsaṁ na eti.",
  "atk-vin01a3:322_9": "Dvepi niyametvā codeti,",
  "atk-vin01a3:322_10": "eko vā jānātu dve vā,",
  "atk-vin01a3:322_11": "sīsaṁ etiyeva.",
  "atk-vin01a3:322_12": "Esava nayo sambahulesu.",
  "atk-vin01a3:322_13": "Taṅkhaṇeyeva ca jānanaṁ nāma dukkaraṁ,",
  "atk-vin01a3:322_14": "samayena āvajjitvā ñāte pana ñātameva hoti.",
  "atk-vin01a3:322_15": "Pacchā ce jānāti,",
  "atk-vin01a3:322_16": "sīsaṁ na eti.",
  "atk-vin01a3:322_17": "Sikkhāpaccakkhānaṁ abhūtārocanaṁ duṭṭhullavācā-attakāma-duṭṭhadosabhūtārocanasikkhāpadānīti sabbāneva hi imāni ekaparicchedāni.",
  "atk-vin01a3:323_0": "Evaṁ kāyavācāvasena cāyaṁ duvidhāpi codanā.",
  "atk-vin01a3:323_1": "Puna diṭṭhacodanā,",
  "atk-vin01a3:323_2": "sutacodanā,",
  "atk-vin01a3:323_3": "parisaṅkitacodanāti tividhā hoti.",
  "atk-vin01a3:323_4": "Aparāpi catubbidhā hoti –",
  "atk-vin01a3:323_5": "sīlavipatticodanā,",
  "atk-vin01a3:323_6": "ācāravipatticodanā,",
  "atk-vin01a3:323_7": "diṭṭhivipatticodanā,",
  "atk-vin01a3:323_8": "ājīvavipatticodanāti.",
  "atk-vin01a3:323_9": "Tattha garukānaṁ dvinnaṁ āpattikkhandhānaṁ vasena sīlavipatticodanā veditabbā.",
  "atk-vin01a3:323_10": "Avasesānaṁ vasena ācāravipatticodanā,",
  "atk-vin01a3:323_11": "micchādiṭṭhiantaggāhikadiṭṭhivasena diṭṭhivipatticodanā,",
  "atk-vin01a3:323_12": "ājīvahetu paññattānaṁ channaṁ sikkhāpadānaṁ vasena ājīvavipatticodanā veditabbā.",
  "atk-vin01a3:324_0": "Aparāpi catubbidhā hoti –",
  "atk-vin01a3:324_1": "vatthusandassanā,",
  "atk-vin01a3:324_2": "āpattisandassanā,",
  "atk-vin01a3:324_3": "saṁvāsapaṭikkhepo,",
  "atk-vin01a3:324_4": "sāmīcipaṭikkhepoti.",
  "atk-vin01a3:324_5": "Tattha vatthusandassanā nāma “tvaṁ methunaṁ dhammaṁ paṭisevittha,",
  "atk-vin01a3:324_6": "adinnaṁ ādiyittha,",
  "atk-vin01a3:324_7": "manussaṁ ghātayittha,",
  "atk-vin01a3:324_8": "abhūtaṁ ārocayitthā”ti evaṁ pavattā.",
  "atk-vin01a3:324_9": "Āpattisandassanā nāma “tvaṁ methunadhammapārājikāpattiṁ āpanno”ti evamādinayappavattā.",
  "atk-vin01a3:324_10": "Saṁvāsapaṭikkhepo nāma “natthi tayā saddhiṁ uposatho vā pavāraṇā vā saṅghakammaṁ vā”ti evaṁ pavattā;",
  "atk-vin01a3:324_11": "ettāvatā pana sīsaṁ na eti,",
  "atk-vin01a3:324_12": "“assamaṇosi asakyaputtiyosī”tiādivacanehi saddhiṁ ghaṭiteyeva sīsaṁ eti.",
  "atk-vin01a3:324_13": "Sāmīcipaṭikkhepo nāma abhivādana-paccuṭṭhāna-añjalikamma-bījanādikammānaṁ akaraṇaṁ.",
  "atk-vin01a3:324_14": "Taṁ paṭipāṭiyā vandanādīni karoto ekassa akatvā sesānaṁ karaṇakāle veditabbaṁ.",
  "atk-vin01a3:324_15": "Ettāvatā ca codanā nāma hoti,",
  "atk-vin01a3:324_16": "āpatti pana sīsaṁ na eti.",
  "atk-vin01a3:324_17": "“Kasmā mama vandanādīni na karosī”ti pucchite pana “assamaṇosi asakyaputtiyosī”tiādivacanehi saddhiṁ ghaṭiteyeva sīsaṁ eti.",
  "atk-vin01a3:324_18": "Yāgubhattādinā pana yaṁ icchati taṁ āpucchati,",
  "atk-vin01a3:324_19": "na tāvatā codanā hoti.",
  "atk-vin01a3:325_0": "Aparāpi pātimokkhaṭṭhapanakkhandhake “ekaṁ,",
  "atk-vin01a3:325_1": "bhikkhave,",
  "atk-vin01a3:325_2": "adhammikaṁ pātimokkhaṭṭhapanaṁ ekaṁ dhammika”nti ādiṁ “katvā yāva dasa adhammikāni pātimokkhaṭṭhapanāni",
  "atk-vin01a3:325_3": "dasa dhammikānī”ti evaṁ adhammikā pañcapaññāsa dhammikā pañcapaññāsāti dasuttarasataṁ codanā vuttā.",
  "atk-vin01a3:325_4": "Tā diṭṭhena codentassa dasuttarasataṁ,",
  "atk-vin01a3:325_5": "sutena codentassa dasuttarasataṁ,",
  "atk-vin01a3:325_6": "parisaṅkitena codentassa dasuttarasatanti tiṁsāni tīṇi satāni honti.",
  "atk-vin01a3:325_7": "Tāni kāyena codentassa,",
  "atk-vin01a3:325_8": "vācāya codentassa,",
  "atk-vin01a3:325_9": "kāyavācāhi codentassāti tiguṇāni katāni navutāni nava satāni honti.",
  "atk-vin01a3:325_10": "Tāni attanā codentassāpi parena codāpentassāpi tattakānevāti vīsatiūnāni dve sahassāni honti,",
  "atk-vin01a3:325_11": "puna diṭṭhādibhede samūlakāmūlakavasena anekasahassā codanā hontīti veditabbā.",
  "atk-vin01a3:326_0": "Imasmiṁ pana ṭhāne ṭhatvā aṭṭhakathāya “attādānaṁ ādātukāmena upāli bhikkhunā pañcaṅgasamannāgataṁ attādānaṁ",
  "atk-vin01a3:326_1": "ādātabba”nti ca “codakena upāli bhikkhunā paraṁ codetukāmena pañca dhamme ajjhattaṁ paccavekkhitvā paro",
  "atk-vin01a3:326_2": "codetabbo”ti ca evaṁ upālipañcakādīsu vuttāni bahūni suttāni āharitvā attādānalakkhaṇañca codakavattañca",
  "atk-vin01a3:326_3": "cuditakavattañca saṅghena kātabbakiccañca anuvijjakavattañca sabbaṁ vitthārena kathitaṁ,",
  "atk-vin01a3:326_4": "taṁ mayaṁ yathāāgataṭṭhāneyeva vaṇṇayissāma.",
  "atk-vin01a3:327_0": "Vuttappabhedāsu pana imāsu codanāsu yāya kāyaci codanāya vasena saṅghamajjhe osaṭe vatthusmiṁ cuditakacodakā",
  "atk-vin01a3:327_1": "vattabbā “tumhe amhākaṁ vinicchayena tuṭṭhā bhavissathā”ti.",
  "atk-vin01a3:327_2": "Sace “bhavissāmā”ti vadanti,",
  "atk-vin01a3:327_3": "saṅghena taṁ adhikaraṇaṁ sampaṭicchitabbaṁ.",
  "atk-vin01a3:327_4": "Atha pana “vinicchinatha tāva, bhante,",
  "atk-vin01a3:327_5": "sace amhākaṁ khamissati,",
  "atk-vin01a3:327_6": "gaṇhissāmā”ti vadanti.",
  "atk-vin01a3:327_7": "“Cetiyaṁ tāva vandathā”tiādīni vatvā dīghasuttaṁ katvā vissajjitabbaṁ.",
  "atk-vin01a3:327_8": "Te ce cirarattaṁ kilantā pakkantaparisā upacchinnapakkhā hutvā puna yācanti,",
  "atk-vin01a3:327_9": "yāvatatiyaṁ paṭikkhipitvā yadā nimmadā honti tadā nesaṁ adhikaraṇaṁ vinicchinitabbaṁ.",
  "atk-vin01a3:327_10": "Vinicchinantehi ca sace alajjussannā hoti,",
  "atk-vin01a3:327_11": "parisā ubbāhikāya taṁ adhikaraṇaṁ vinicchinitabbaṁ.",
  "atk-vin01a3:327_12": "Sace bālussannā hoti parisā “tumhākaṁ sabhāge vinayadhare pariyesathā”ti vinayadhare pariyesāpetvā yena",
  "atk-vin01a3:327_13": "dhammena yena vinayena yena satthusāsanena taṁ adhikaraṇaṁ vūpasamati,",
  "atk-vin01a3:327_14": "tathā taṁ adhikaraṇaṁ vūpasametabbaṁ.",
  "atk-vin01a3:328_0": "Tattha ca “dhammo”ti bhūtaṁ vatthu.",
  "atk-vin01a3:328_1": "“Vinayo”ti codanā sāraṇā ca.",
  "atk-vin01a3:328_2": "“Satthusāsana”nti ñattisampadā ca anusāvanasampadā ca.",
  "atk-vin01a3:328_3": "Tasmā codakena vatthusmiṁ ārocite cuditako pucchitabbo “santametaṁ, no”ti.",
  "atk-vin01a3:328_4": "Evaṁ vatthuṁ upaparikkhitvā bhūtena vatthunā codetvā sāretvā ca ñattisampadāya anusāvanasampadāya ca taṁ adhikaraṇaṁ vūpasametabbaṁ.",
  "atk-vin01a3:328_5": "Tatra ce alajjī lajjiṁ codeti,",
  "atk-vin01a3:328_6": "so ca alajjī bālo hoti abyatto nāssa nayo dātabbo.",
  "atk-vin01a3:328_7": "Evaṁ pana vattabbo –",
  "atk-vin01a3:328_8": "“kimhi naṁ codesī”ti?",
  "atk-vin01a3:328_9": "Addhā so vakkhati – “kimidaṁ, bhante,",
  "atk-vin01a3:328_10": "kimhi naṁ nāmā”ti.",
  "atk-vin01a3:328_11": "Tvaṁ kimhi nampi na jānāsi,",
  "atk-vin01a3:328_12": "na yuttaṁ tayā evarūpena bālena paraṁ codetunti uyyojetabbo nāssa anuyogo dātabbo.",
  "atk-vin01a3:328_13": "Sace pana so alajjī paṇḍito hoti byatto diṭṭhena vā sutena vā ajjhottharitvā sampādetuṁ sakkoti etassa",
  "atk-vin01a3:328_14": "anuyogaṁ datvā lajjisseva paṭiññāya kammaṁ kātabbaṁ.",
  "atk-vin01a3:329_0": "Sace lajjī alajjiṁ codeti,",
  "atk-vin01a3:329_1": "so ca lajjī bālo hoti abyatto,",
  "atk-vin01a3:329_2": "na sakkoti anuyogaṁ dātuṁ.",
  "atk-vin01a3:329_3": "Tassa nayo dātabbo –",
  "atk-vin01a3:329_4": "“kimhi naṁ codesi sīlavipattiyā vā ācāravipattiādīsu vā ekissā”ti.",
  "atk-vin01a3:329_5": "Kasmā pana imasseva evaṁ nayo dātabbo,",
  "atk-vin01a3:329_6": "na itarassa?",
  "atk-vin01a3:329_7": "Nanu na yuttaṁ vinayadharānaṁ agatigamananti?",
  "atk-vin01a3:329_8": "Na yuttameva.",
  "atk-vin01a3:329_9": "Idaṁ pana agatigamanaṁ na hoti,",
  "atk-vin01a3:329_10": "dhammānuggaho nāma eso alajjiniggahatthāya hi lajjipaggahatthāya ca sikkhāpadaṁ paññattaṁ.",
  "atk-vin01a3:329_11": "Tatra alajjī nayaṁ labhitvā ajjhottharanto ehīti,",
  "atk-vin01a3:329_12": "lajjī pana nayaṁ labhitvā diṭṭhe diṭṭhasantānena,",
  "atk-vin01a3:329_13": "sute sutasantānena patiṭṭhāya kathessati,",
  "atk-vin01a3:329_14": "tasmā tassa dhammānuggaho vaṭṭati.",
  "atk-vin01a3:329_15": "Sace pana so lajjī paṇḍito hoti byatto,",
  "atk-vin01a3:329_16": "patiṭṭhāya katheti,",
  "atk-vin01a3:329_17": "alajjī ca “etampi natthi,",
  "atk-vin01a3:329_18": "etampi natthī”ti paṭiññaṁ na deti,",
  "atk-vin01a3:329_19": "alajjissa paṭiññāya eva kātabbaṁ.",
  "atk-vin01a3:330_0": "Tadatthadīpanatthañca idaṁ vatthu veditabbaṁ.",
  "atk-vin01a3:330_1": "Tepiṭakacūḷābhayatthero kira lohapāsādassa heṭṭhā bhikkhūnaṁ vinayaṁ kathetvā sāyanhasamaye vuṭṭhāti,",
  "atk-vin01a3:330_2": "tassa vuṭṭhānasamaye dve attapaccatthikā kathaṁ pavattesuṁ.",
  "atk-vin01a3:330_3": "Eko “etampi natthi,",
  "atk-vin01a3:330_4": "etampi natthī”ti paṭiññaṁ na deti.",
  "atk-vin01a3:330_5": "Atha appāvasese paṭhamayāme therassa tasmiṁ puggale “ayaṁ patiṭṭhāya katheti,",
  "atk-vin01a3:330_6": "ayaṁ pana paṭiññaṁ na deti,",
  "atk-vin01a3:330_7": "bahūni ca vatthūni osaṭāni addhā etaṁ kataṁ bhavissatī”ti asuddhaladdhi uppannā.",
  "atk-vin01a3:330_8": "Tato bījanīdaṇḍakena pādakathalikāya saññaṁ datvā “ahaṁ āvuso vinicchinituṁ ananucchaviko aññena vinicchināpehī”ti āha.",
  "atk-vin01a3:330_9": "Kasmā bhanteti?",
  "atk-vin01a3:330_10": "Thero tamatthaṁ ārocesi,",
  "atk-vin01a3:330_11": "cuditakapuggalassa kāye ḍāho uṭṭhito,",
  "atk-vin01a3:330_12": "tato so theraṁ vanditvā “bhante,",
  "atk-vin01a3:330_13": "vinicchinituṁ anurūpena vinayadharena nāma tumhādiseneva bhavituṁ vaṭṭati.",
  "atk-vin01a3:330_14": "Codakena ca īdiseneva bhavituṁ vaṭṭatī”ti vatvā setakāni nivāsetvā “ciraṁ kilamitattha mayā”ti khamāpetvā pakkāmi.",
  "atk-vin01a3:331_0": "Evaṁ lajjinā codiyamāno alajjī bahūsupi vatthūsu uppannesu paṭiññaṁ na deti,",
  "atk-vin01a3:331_1": "so neva “suddho”ti vattabbo na “asuddho”ti.",
  "atk-vin01a3:331_2": "Jīvamatako nāma āmakapūtiko nāma cesa.",
  "atk-vin01a3:332_0": "Sace panassa aññampi tādisaṁ vatthuṁ uppajjati na vinicchinitabbaṁ.",
  "atk-vin01a3:332_1": "Tathā nāsitakova bhavissati.",
  "atk-vin01a3:332_2": "Sace pana alajjīyeva alajjiṁ codeti,",
  "atk-vin01a3:332_3": "so vattabbo “āvuso tava vacanenāyaṁ kiṁ sakkā vattu”nti itarampi tatheva vatvā ubhopi “ekasambhogaparibhogā hutvā jīvathā”ti vatvā uyyojetabbā,",
  "atk-vin01a3:332_4": "sīlatthāya tesaṁ vinicchayo na kātabbo.",
  "atk-vin01a3:332_5": "Pattacīvarapariveṇādiatthāya pana patirūpaṁ sakkhiṁ labhitvā kātabbo.",
  "atk-vin01a3:333_0": "Atha lajjī lajjiṁ codeti,",
  "atk-vin01a3:333_1": "vivādo ca nesaṁ kismiñcideva appamattako hoti,",
  "atk-vin01a3:333_2": "saññāpetvā “mā evaṁ karothā”ti accayaṁ desāpetvā uyyojetabbā.",
  "atk-vin01a3:333_3": "Atha panettha cuditakena sahasā viraddhaṁ hoti,",
  "atk-vin01a3:333_4": "ādito paṭṭhāya alajjī nāma natthi.",
  "atk-vin01a3:333_5": "So ca pakkhānurakkhaṇatthāya paṭiññaṁ na deti,",
  "atk-vin01a3:333_6": "“mayaṁ saddahāma,",
  "atk-vin01a3:333_7": "mayaṁ saddahāmā”ti bahū uṭṭhahanti.",
  "atk-vin01a3:333_8": "So tesaṁ paṭiññāya ekavāraṁ dvevāraṁ suddho hotu.",
  "atk-vin01a3:333_9": "Atha pana viraddhakālato paṭṭhāya ṭhāne na tiṭṭhati,",
  "atk-vin01a3:333_10": "vinicchayo na dātabbo.",
  "atk-vin01a3:334_0": "Evaṁ yāya kāyaci codanāya vasena saṅghamajjhe osaṭe vatthusmiṁ cuditakacodakesu paṭipattiṁ ñatvā tassāyeva",
  "atk-vin01a3:334_1": "codanāya sampattivipattijānanatthaṁ ādimajjhapariyosānādīnaṁ vasena vinicchayo veditabbo.",
  "atk-vin01a3:334_2": "Seyyathidaṁ codanāya ko ādi,",
  "atk-vin01a3:334_3": "kiṁ majjhe,",
  "atk-vin01a3:334_4": "kiṁ pariyosānaṁ?",
  "atk-vin01a3:334_5": "Codanāya “ahaṁ taṁ vattukāmo,",
  "atk-vin01a3:334_6": "karotu me āyasmā okāsa”nti evaṁ okāsakammaṁ ādi,",
  "atk-vin01a3:334_7": "otiṇṇena vatthunā codetvā sāretvā vinicchayo majjhe,",
  "atk-vin01a3:334_8": "āpattiyaṁ vā anāpattiyaṁ vā patiṭṭhāpanena samatho pariyosānaṁ.",
  "atk-vin01a3:335_0": "Codanāya kati mūlāni,",
  "atk-vin01a3:335_1": "kati vatthūni,",
  "atk-vin01a3:335_2": "kati bhūmiyo?",
  "atk-vin01a3:335_3": "Codanāya dve mūlāni –",
  "atk-vin01a3:335_4": "samūlikā vā amūlikā vā;",
  "atk-vin01a3:335_5": "tīṇi vatthūni – diṭṭhaṁ, sutaṁ,",
  "atk-vin01a3:335_6": "parisaṅkitaṁ;",
  "atk-vin01a3:335_7": "pañca bhūmiyo –",
  "atk-vin01a3:335_8": "kālena vakkhāmi no akālena,",
  "atk-vin01a3:335_9": "bhūtena vakkhāmi no abhūtena,",
  "atk-vin01a3:335_10": "saṇhena vakkhāmi no pharusena,",
  "atk-vin01a3:335_11": "atthasaṁhitena vakkhāmi no anatthasaṁhitena,",
  "atk-vin01a3:335_12": "mettacitto vakkhāmi no dosantaroti.",
  "atk-vin01a3:335_13": "Imāya ca pana codanāya codakena puggalena “parisuddhakāyasamācāro nu khomhī”tiādinā nayena upālipañcake vuttesu pannarasasu dhammesu patiṭṭhātabbaṁ,",
  "atk-vin01a3:335_14": "cuditakena dvīsu dhammesu patiṭṭhātabbaṁ sacce ca akuppe cāti.",
  "atk-vin01a3:336_0": "Appevanāma naṁ imamhā brahmacariyā cāveyyanti api eva nāma naṁ puggalaṁ imamhā seṭṭhacariyā cāveyyaṁ,",
  "atk-vin01a3:336_1": "“sādhu vatassa sacāhaṁ imaṁ puggalaṁ imamhā brahmacariyā cāveyya”nti iminā adhippāyena anuddhaṁseyyāti vuttaṁhoti.",
  "atk-vin01a3:336_2": "Padabhājane pana “brahmacariyā cāveyya”nti imasseva pariyāyamatthaṁ dassetuṁ “bhikkhubhāvā cāveyya”ntiādi vuttaṁ.",
  "atk-vin01a3:337_0": "Khaṇādīni samayavevacanāni.",
  "atk-vin01a3:337_1": "Taṁ khaṇaṁ taṁ layaṁ taṁ muhuttaṁ vītivatteti tasmiṁ khaṇe tasmiṁ laye tasmiṁ muhutte vītivatte.",
  "atk-vin01a3:337_2": "Bhummappattiyā hi idaṁ upayogavacanaṁ.",
  "atk-vin01a3:338_0": "Samanuggāhiyamānaniddese yena vatthunā anuddhaṁsito hotīti catūsu pārājikavatthūsu yena vatthunā codakena",
  "atk-vin01a3:338_1": "cuditako anuddhaṁsito abhibhūto ajjhotthaṭo hoti.",
  "atk-vin01a3:338_2": "Tasmiṁ vatthusmiṁ samanuggāhiyamānoti tasmiṁ codakena vuttavatthusmiṁ so codako anuvijjakena “kiṁ te diṭṭhaṁ,",
  "atk-vin01a3:338_3": "kinti te diṭṭha”ntiādinā nayena anuvijjiyamāno vīmaṁsiyamāno upaparikkhiyamāno.",
  "atk-vin01a3:339_0": "Asamanuggāhiyamānaniddese na kenaci vuccamānoti anuvijjakena vā aññena vā kenaci,",
  "atk-vin01a3:339_1": "atha vā diṭṭhādīsu vatthūsu kenaci avuccamāno.",
  "atk-vin01a3:339_2": "Etesañca dvinnaṁ mātikāpadānaṁ parato “bhikkhu ca dosaṁ patiṭṭhātī”tiiminā sambandho veditabbo.",
  "atk-vin01a3:339_3": "Idañhi vuttaṁ hoti –",
  "atk-vin01a3:339_4": "“evaṁ samanuggāhiyamāno vā asamanuggāhiyamāno vā bhikkhu ca dosaṁ patiṭṭhāti paṭicca tiṭṭhati paṭijānāti saṅghādiseso”ti.",
  "atk-vin01a3:339_5": "Idañca amūlakabhāvassa pākaṭakāladassanatthameva vuttaṁ.",
  "atk-vin01a3:339_6": "Āpattiṁ pana anuddhaṁsitakkhaṇeyeva āpajjati.",
  "atk-vin01a3:340_0": "Idāni “amūlakañceva taṁ adhikaraṇaṁ hotī”ti ettha yasmā amūlakalakkhaṇaṁ pubbe vuttaṁ,",
  "atk-vin01a3:340_1": "tasmā taṁ avatvā apubbameva dassetuṁ “adhikaraṇaṁ nāmā”tiādimāha.",
  "atk-vin01a3:340_2": "Tattha yasmā adhikaraṇaṁ adhikaraṇaṭṭhena ekampi vatthuvasena nānā hoti,",
  "atk-vin01a3:340_3": "tenassa taṁ nānattaṁ dassetuṁ “cattāri adhikaraṇāni vivādādhikaraṇa”ntiādimāha.",
  "atk-vin01a3:340_4": "Ko pana so adhikaraṇaṭṭho,",
  "atk-vin01a3:340_5": "yenetaṁ ekaṁ hotīti?",
  "atk-vin01a3:340_6": "Samathehi adhikaraṇīyatā.",
  "atk-vin01a3:340_7": "Tasmā yaṁ adhikicca ārabbha paṭicca sandhāya samathā vattanti,",
  "atk-vin01a3:340_8": "taṁ “adhikaraṇa”nti veditabbaṁ.",
  "atk-vin01a3:341_0": "Aṭṭhakathāsu pana vuttaṁ –",
  "atk-vin01a3:341_1": "“adhikaraṇanti keci gāhaṁ vadanti,",
  "atk-vin01a3:341_2": "keci cetanaṁ,",
  "atk-vin01a3:341_3": "keci akkhantiṁ keci vohāraṁ,",
  "atk-vin01a3:341_4": "keci paṇṇatti”nti.",
  "atk-vin01a3:341_5": "Puna evaṁ vicāritaṁ “yadi gāho adhikaraṇaṁ nāma,",
  "atk-vin01a3:341_6": "eko attādānaṁ gahetvā sabhāgena bhikkhunā saddhiṁ mantayamāno tattha ādīnavaṁ disvā puna cajati,",
  "atk-vin01a3:341_7": "tassa taṁ adhikaraṇaṁ samathappattaṁ bhavissati.",
  "atk-vin01a3:341_8": "Yadi cetanā adhikaraṇaṁ,",
  "atk-vin01a3:341_9": "“idaṁ attādānaṁ gaṇhāmī”ti uppannā cetanā nirujjhati.",
  "atk-vin01a3:341_10": "Yadi akkhanti adhikaraṇaṁ,",
  "atk-vin01a3:341_11": "akkhantiyā attādānaṁ gahetvāpi aparabhāge vinicchayaṁ alabhamāno vā khamāpito vā cajati.",
  "atk-vin01a3:341_12": "Yadi vohāro adhikaraṇaṁ,",
  "atk-vin01a3:341_13": "kathento āhiṇḍitvā aparabhāge tuṇhī hoti niravo,",
  "atk-vin01a3:341_14": "evamassa taṁ adhikaraṇaṁ samathappattaṁ bhavissati,",
  "atk-vin01a3:341_15": "tasmā paṇṇatti adhikaraṇanti.",
  "atk-vin01a3:342_0": "Taṁ panetaṁ “methunadhammapārājikāpatti methunadhammapārājikāpattiyā tabbhāgiyā…pe…",
  "atk-vin01a3:342_1": "evaṁ āpattādhikaraṇaṁ āpattādhikaraṇassa tabbhāgiyanti ca vivādādhikaraṇaṁ siyā kusalaṁ siyā akusalaṁ siyā abyākata”nti ca evamādīhi virujjhati.",
  "atk-vin01a3:342_2": "Na hi te paṇṇattiyā kusalādibhāvaṁ icchanti,",
  "atk-vin01a3:342_3": "na ca “amūlakena pārājikena dhammenā”ti ettha āgato pārājikadhammo paṇṇatti nāma hoti. Kasmā?",
  "atk-vin01a3:342_4": "Accantaakusalattā.",
  "atk-vin01a3:342_5": "Vuttampi hetaṁ –",
  "atk-vin01a3:342_6": "“āpattādhikaraṇaṁ siyā akusalaṁ siyā abyākata”nti.",
  "atk-vin01a3:343_0": "Yañcetaṁ “amūlakena pārājikenā”ti ettha amūlakaṁ pārājikaṁ niddiṭṭhaṁ,",
  "atk-vin01a3:343_1": "tassevāyaṁ “amūlakañceva taṁ adhikaraṇaṁ hotī”ti paṭiniddeso,",
  "atk-vin01a3:343_2": "na paṇṇattiyā na hi aññaṁ niddisitvā aññaṁ paṭiniddisati.",
  "atk-vin01a3:343_3": "Yasmā pana yāya paṇṇattiyā yena abhilāpena codakena so puggalo pārājikaṁ dhammaṁ ajjhāpannoti paññatto,",
  "atk-vin01a3:343_4": "pārājikasaṅkhātassa adhikaraṇassa amūlakattā sāpi paññatti amūlikā hoti,",
  "atk-vin01a3:343_5": "adhikaraṇe pavattattā ca adhikaraṇaṁ.",
  "atk-vin01a3:343_6": "Tasmā iminā pariyāyena paṇṇatti “adhikaraṇa”nti yujjeyya,",
  "atk-vin01a3:343_7": "yasmā vā yaṁ amūlakaṁ nāma adhikaraṇaṁ taṁ sabhāvato natthi,",
  "atk-vin01a3:343_8": "paññattimattameva atthi.",
  "atk-vin01a3:343_9": "Tasmāpi paṇṇatti adhikaraṇanti yujjeyya.",
  "atk-vin01a3:343_10": "Tañca kho idheva na sabbattha.",
  "atk-vin01a3:343_11": "Na hi vivādādīnaṁ paṇṇatti adhikaraṇaṁ.",
  "atk-vin01a3:343_12": "Adhikaraṇaṭṭho pana tesaṁ pubbe vuttasamathehi adhikaraṇīyatā.",
  "atk-vin01a3:343_13": "Iti iminā adhikaraṇaṭṭhena idhekacco vivādo vivādo ceva adhikaraṇañcāti vivādādhikaraṇaṁ.",
  "atk-vin01a3:343_14": "Esa nayo sesesu.",
  "atk-vin01a3:344_0": "Tattha “idha bhikkhū vivadanti dhammoti vā adhammoti vā”ti evaṁ aṭṭhārasa bhedakaravatthūni nissāya uppanno vivādo vivādādhikaraṇaṁ.",
  "atk-vin01a3:344_1": "“Idha bhikkhū bhikkhuṁ anuvadanti sīlavipattiyā vā”ti evaṁ catasso vipattiyo nissāya uppanno anuvādo anuvādādhikaraṇaṁ.",
  "atk-vin01a3:344_2": "“Pañcapi āpattikkhandhā āpattādhikaraṇaṁ,",
  "atk-vin01a3:344_3": "sattapi āpattikkhandhā āpattādhikaraṇa”nti evaṁ āpattiyeva āpattādhikaraṇaṁ.",
  "atk-vin01a3:344_4": "“Yā saṅghassa kiccayatā karaṇīyatā apalokanakammaṁ ñattikammaṁ ñattidutiyakammaṁ ñatticatutthakamma”nti",
  "atk-vin01a3:344_5": "evaṁ catubbidhaṁ saṅghakiccaṁ kiccādhikaraṇanti veditabbaṁ.",
  "atk-vin01a3:345_0": "Imasmiṁ panatthe pārājikāpattisaṅkhātaṁ āpattādhikaraṇameva adhippetaṁ.",
  "atk-vin01a3:345_1": "Sesāni atthuddhāravasena vuttāni,",
  "atk-vin01a3:345_2": "ettakā hi adhikaraṇasaddassa atthā.",
  "atk-vin01a3:345_3": "Tesu pārājikameva idha adhippetaṁ.",
  "atk-vin01a3:345_4": "Taṁ diṭṭhādīhi mūlehi amūlakañceva adhikaraṇaṁ hoti.",
  "atk-vin01a3:345_5": "Ayañca bhikkhu dosaṁ patiṭṭhāti,",
  "atk-vin01a3:345_6": "paṭicca tiṭṭhati “tucchakaṁ mayā bhaṇita”ntiādīni vadanto paṭijānāti.",
  "atk-vin01a3:345_7": "Tassa bhikkhuno anuddhaṁsitakkhaṇeyeva saṅghādisesoti ayaṁ tāvassa sapadānukkamaniddesassa sikkhāpadassa attho.",
  "atk-vin01a3:346_0": "387.",
  "atk-vin01a3:346_1": "Idāni yāni tāni saṅkhepato diṭṭhādīni codanāvatthūni vuttāni,",
  "atk-vin01a3:346_2": "tesaṁ vasena vitthārato āpattiṁ ropetvā dassento “adiṭṭhassa hotī”tiādimāha.",
  "atk-vin01a3:346_3": "Tattha adiṭṭhassa hotīti adiṭṭho assa hoti.",
  "atk-vin01a3:346_4": "Etena codakena adiṭṭho hoti,",
  "atk-vin01a3:346_5": "so puggalo pārājikaṁ dhammaṁ ajjhāpajjantoti attho.",
  "atk-vin01a3:346_6": "Esa nayo asutassa hotītiādīsupi.",
  "atk-vin01a3:347_0": "Diṭṭho mayāti diṭṭhosi mayāti vuttaṁ hoti.",
  "atk-vin01a3:347_1": "Esa nayo suto mayātiādīsupi.",
  "atk-vin01a3:347_2": "Sesaṁ adiṭṭhamūlake uttānatthameva.",
  "atk-vin01a3:347_3": "Diṭṭhamūlake pana tañce codeti “suto mayā”ti evaṁ vuttānaṁ suttādīnaṁ ābhāvena amūlakattaṁ veditabbaṁ.",
  "atk-vin01a3:348_0": "Sabbasmiṁyeva ca imasmiṁ codakavāre yathā idhāgatesu “pārājikaṁ dhammaṁ ajjhāpannosi,",
  "atk-vin01a3:348_1": "assamaṇosi,",
  "atk-vin01a3:348_2": "asakyaputtiyosī”ti imesu vacanesu ekekassa vasena vācāya vācāya saṅghādiseso hoti,",
  "atk-vin01a3:348_3": "evaṁ aññatra āgatesu “dussīlo,",
  "atk-vin01a3:348_4": "pāpadhammo,",
  "atk-vin01a3:348_5": "asucisaṅkassarasamācāro,",
  "atk-vin01a3:348_6": "paṭicchannakammanto,",
  "atk-vin01a3:348_7": "assamaṇo samaṇapaṭiñño,",
  "atk-vin01a3:348_8": "abrahmacārī brahmacāripaṭiñño, antopūti, avassuto,",
  "atk-vin01a3:348_9": "kasambujāto”ti imesupi vacanesu ekekassa vasena vācāya vācāya saṅghādiseso hotiyeva.",
  "atk-vin01a3:349_0": "“Natthi tayā saddhiṁ uposatho vā pavāraṇā vā saṅghakammaṁ vā”ti imāni pana suddhāni sīsaṁ na enti,",
  "atk-vin01a3:349_1": "“dussīlosi natthi tayā saddhiṁ uposatho vā”ti evaṁ dussīlādipadesu pana “pārājikaṁ dhammaṁ ajjhāpannosī”tiādipadesu",
  "atk-vin01a3:349_2": "vā yena kenaci saddhiṁ ghaṭitāneva sīsaṁ enti,",
  "atk-vin01a3:349_3": "saṅghādisesakarāni honti.",
  "atk-vin01a3:350_0": "Mahāpadumatthero panāha –",
  "atk-vin01a3:350_1": "“na kevalaṁ idha pāḷiyaṁ anāgatāni ‘dussīlo pāpadhammo’tiādipadāneva sīsaṁ enti,",
  "atk-vin01a3:350_2": "‘koṇṭhosi mahāsāmaṇerosi,",
  "atk-vin01a3:350_3": "mahāupāsakosi,",
  "atk-vin01a3:350_4": "jeṭṭhabbatikosi,",
  "atk-vin01a3:350_5": "nigaṇṭhosi,",
  "atk-vin01a3:350_6": "ājīvakosi, tāpasosi,",
  "atk-vin01a3:350_7": "paribbājakosi,",
  "atk-vin01a3:350_8": "paṇḍakosi,",
  "atk-vin01a3:350_9": "theyyasaṁvāsakosi,",
  "atk-vin01a3:350_10": "titthiyapakkantakosi,",
  "atk-vin01a3:350_11": "tiracchānagatosi,",
  "atk-vin01a3:350_12": "mātughātakosi,",
  "atk-vin01a3:350_13": "pitughātakosi,",
  "atk-vin01a3:350_14": "arahantaghātakosi,",
  "atk-vin01a3:350_15": "saṅghabhedakosi,",
  "atk-vin01a3:350_16": "lohituppādakosi,",
  "atk-vin01a3:350_17": "bhikkhunīdūsakosi,",
  "atk-vin01a3:350_18": "ubhatobyañjanakaosī’ti imānipi sīsaṁ entiyevā”ti.",
  "atk-vin01a3:350_19": "Mahāpadumattheroyeva ca “diṭṭhe vematikotiādīsu yadaggena vematiko tadaggena no kappeti,",
  "atk-vin01a3:350_20": "yadaggena no kappeti tadaggena nassarati,",
  "atk-vin01a3:350_21": "yadaggena nassarati tadaggena pamuṭṭho hotī”ti vadati.",
  "atk-vin01a3:351_0": "Mahāsumatthero pana ekekaṁ dvidhā bhinditvā catunnampi pāṭekkaṁ nayaṁ dasseti. Kathaṁ?",
  "atk-vin01a3:351_1": "Diṭṭhe vematikoti ayaṁ tāva dassane vā vematiko hoti puggale vā,",
  "atk-vin01a3:351_2": "tattha “diṭṭho nukho mayā na diṭṭho”ti evaṁ dassane vematiko hoti.",
  "atk-vin01a3:351_3": "“Ayaṁ nukho mayā diṭṭho añño”ti evaṁ puggale vematiko hoti.",
  "atk-vin01a3:351_4": "Evaṁ dassanaṁ vā no kappeti puggalaṁ vā,",
  "atk-vin01a3:351_5": "dassanaṁ vā nassarati puggalaṁ vā,",
  "atk-vin01a3:351_6": "dassanaṁ vā pamuṭṭho hoti puggalaṁ vā.",
  "atk-vin01a3:351_7": "Ettha ca vematikoti vimatijāto.",
  "atk-vin01a3:351_8": "No kappetīti na saddahati.",
  "atk-vin01a3:351_9": "Nassaratīti asāriyamāno nassarati.",
  "atk-vin01a3:351_10": "Yadā pana taṁ “asukasmiṁ nāma bhante ṭhāne asukasmiṁ nāma kāle”ti sārenti tadā sarati.",
  "atk-vin01a3:351_11": "Pamuṭṭhoti yo tehi tehi upāyehi sāriyamānopi nassaratiyevāti.",
  "atk-vin01a3:351_12": "Etenevupāyena codāpakavāropi veditabbo,",
  "atk-vin01a3:351_13": "kevalañhi tattha “mayā”ti parihīnaṁ,",
  "atk-vin01a3:351_14": "sesaṁ codakavārasadisameva.",
  "atk-vin01a3:352_0": "389.",
  "atk-vin01a3:352_1": "Tato paraṁ āpattibhedaṁ anāpattibhedañca dassetuṁ “asuddhe suddhadiṭṭhī”tiādikaṁ catukkaṁ ṭhapetvā ekamekaṁ padaṁ catūhi catūhi bhedehi niddiṭṭhaṁ,",
  "atk-vin01a3:352_2": "taṁ sabbaṁ pāḷinayeneva sakkā jānituṁ.",
  "atk-vin01a3:352_3": "Kevalaṁ hetthādhippāyabhedo veditabbo.",
  "atk-vin01a3:352_4": "Ayañhi adhippāyo nāma –",
  "atk-vin01a3:352_5": "cāvanādhippāyo,",
  "atk-vin01a3:352_6": "akkosādhippāyo,",
  "atk-vin01a3:352_7": "kammādhippāyo,",
  "atk-vin01a3:352_8": "vuṭṭhānādhippāyo,",
  "atk-vin01a3:352_9": "uposathapavāraṇaṭṭhapanādhippāyo,",
  "atk-vin01a3:352_10": "anuvijjanādhippāyo,",
  "atk-vin01a3:352_11": "dhammakathādhippāyoti anekavidho.",
  "atk-vin01a3:352_12": "Tattha purimesu catūsu adhippāyesu okāsaṁ akārāpentassa dukkaṭaṁ.",
  "atk-vin01a3:352_13": "Okāsaṁ kārāpetvāpi ca sammukhā amūlakena pārājikena anuddhaṁsentassa saṅghādiseso.",
  "atk-vin01a3:352_14": "Amūlakena saṅghādisesena anuddhaṁsentassa pācittiyaṁ.",
  "atk-vin01a3:352_15": "Ācāravipattiyā anuddhaṁsentassa dukkaṭaṁ.",
  "atk-vin01a3:352_16": "Akkosādhippāyena vadantassa pācittiyaṁ.",
  "atk-vin01a3:352_17": "Asammukhā pana sattahipi āpattikkhandhehi vadantassa dukkaṭaṁ.",
  "atk-vin01a3:352_18": "Asammukhā eva sattavidhampi kammaṁ karontassa dukkaṭameva.",
  "atk-vin01a3:353_0": "Kurundiyaṁ pana “vuṭṭhānādhippāyena ‘tvaṁ imaṁ nāma āpattiṁ āpanno taṁ paṭikarohī’ti vadantassa okāsakiccaṁ natthī”ti vuttaṁ.",
  "atk-vin01a3:353_1": "Sabbattheva pana “uposathapavāraṇaṁ ṭhapentassa okāsakammaṁ natthī”ti vuttaṁ.",
  "atk-vin01a3:353_2": "Ṭhapanakkhettaṁ pana jānitabbaṁ.",
  "atk-vin01a3:353_3": "“Suṇātu me bhante saṅgho ajjuposatho pannaraso yadi saṅghassa pattakallaṁ saṅgho uposathaṁ kareyya”ti",
  "atk-vin01a3:353_4": "etasmiñhi re-kāre anatikkanteyeva ṭhapetuṁ labbhati.",
  "atk-vin01a3:353_5": "Tato paraṁ pana yya-kāre patte na labbhati.",
  "atk-vin01a3:353_6": "Esa nayo pavāraṇāya.",
  "atk-vin01a3:353_7": "Anuvijjakassāpi osaṭe vatthusmiṁ “atthetaṁ tavā”ti anuvijjanādhippāyena vadantassa okāsakammaṁ natthi.",
  "atk-vin01a3:354_0": "Dhammakathikassāpi dhammāsane nisīditvā “yo idañcidañca karoti,",
  "atk-vin01a3:354_1": "ayaṁ bhikkhu assamaṇo”tiādinā nayena anodissa dhammaṁ kathentassa okāsakammaṁ natthi.",
  "atk-vin01a3:354_2": "Sace pana odissa niyametvā “asuko ca asuko ca assamaṇo anupāsako”ti katheti,",
  "atk-vin01a3:354_3": "dhammāsanato orohitvā āpattiṁ desetvā gantabbaṁ.",
  "atk-vin01a3:354_4": "Yaṁ pana tattha tattha “anokāsaṁ kārāpetvā”ti vuttaṁ tassa okāsaṁ akārāpetvāti evamattho veditabbo,",
  "atk-vin01a3:354_5": "na hi koci anokāso nāma atthi,",
  "atk-vin01a3:354_6": "yamokāsaṁ kārāpetvā āpattiṁ āpajjati,",
  "atk-vin01a3:354_7": "okāsaṁ pana akārāpetvā āpajjatīti.",
  "atk-vin01a3:354_8": "Sesaṁ uttānameva.",
  "atk-vin01a3:355_0": "Samuṭṭhānādīsu tisamuṭṭhānaṁ –",
  "atk-vin01a3:355_1": "kāyacittato,",
  "atk-vin01a3:355_2": "vācācittato,",
  "atk-vin01a3:355_3": "kāyavācācittato ca samuṭṭhāti. Kiriyaṁ,",
  "atk-vin01a3:355_4": "saññāvimokkhaṁ,",
  "atk-vin01a3:355_5": "sacittakaṁ,",
  "atk-vin01a3:355_6": "lokavajjaṁ,",
  "atk-vin01a3:355_7": "kāyakammaṁ,",
  "atk-vin01a3:355_8": "vacīkammaṁ,",
  "atk-vin01a3:355_9": "akusalacittaṁ,",
  "atk-vin01a3:355_10": "dukkhavedananti.",
  "atk-vin01a3:356_0": "Paṭhamaduṭṭhadosasikkhāpadavaṇṇanā niṭṭhitā.",
  "atk-vin01a3:357_0": "9. Dutiyaduṭṭhadosasikkhāpadavaṇṇanā",
  "atk-vin01a3:358_0": "391.Tena samayena buddho bhagavāti dutiyaduṭṭhadosasikkhāpadaṁ.",
  "atk-vin01a3:358_1": "Tattha handa mayaṁ āvuso imaṁ chagalakaṁ dabbaṁ mallaputtaṁ nāma karomāti te kira paṭhamavatthusmiṁ attano",
  "atk-vin01a3:358_2": "manorathaṁ sampādetuṁ asakkontā laddhaniggahā vighātappattā “idāni jānissāmā”ti tādisaṁ vatthuṁ pariyesamānā",
  "atk-vin01a3:358_3": "vicaranti.",
  "atk-vin01a3:358_4": "Athekadivasaṁ disvā tuṭṭhā aññamaññaṁ oloketvā evamāhaṁsu –",
  "atk-vin01a3:358_5": "“handa mayaṁ, āvuso,",
  "atk-vin01a3:358_6": "imaṁ chagalakaṁ dabbaṁ mallaputtaṁ nāma karomā”ti,",
  "atk-vin01a3:358_7": "“dabbo mallaputto nāmāya”nti evamassa nāmaṁ karomāti vuttaṁ hoti.",
  "atk-vin01a3:358_8": "Esa nayo mettiyaṁ nāma bhikkhuninti etthāpi.",
  "atk-vin01a3:359_0": "Te bhikkhū mettiyabhumajake bhikkhū anuyuñjiṁsūti evaṁ anuyuñjiṁsu –“āvuso,",
  "atk-vin01a3:359_1": "kuhiṁ tumhehi dabbo mallaputto mettiyāya bhikkhuniyā saddhiṁ diṭṭho”ti?",
  "atk-vin01a3:359_2": "“Gijjhakūṭapabbatapāde”ti.",
  "atk-vin01a3:359_3": "“Kāya velāya”ti?",
  "atk-vin01a3:359_4": "“Bhikkhācāragamanavelāyā”ti.",
  "atk-vin01a3:359_5": "Āvuso dabba ime evaṁ vadanti –",
  "atk-vin01a3:359_6": "“tvaṁ tadā kuhi”nti?",
  "atk-vin01a3:359_7": "“Veḷuvane bhattāni uddisāmī”ti.",
  "atk-vin01a3:359_8": "“Tava tāya velāya veḷuvane atthibhāvaṁ ko jānātī”ti?",
  "atk-vin01a3:359_9": "“Bhikkhusaṅgho,",
  "atk-vin01a3:359_10": "bhante”ti.",
  "atk-vin01a3:359_11": "Te saṅghaṁ pucchiṁsu –",
  "atk-vin01a3:359_12": "“jānātha tumhe tāya velāya imassa veḷuvane atthibhāva”nti. “Āma, āvuso, jānāma,",
  "atk-vin01a3:359_13": "thero sammutiladdhadivasato paṭṭhāya veḷuvaneyevā”ti.",
  "atk-vin01a3:359_14": "Tato mettiyabhumajake āhaṁsu – “āvuso,",
  "atk-vin01a3:359_15": "tumhākaṁ kathā na sameti,",
  "atk-vin01a3:359_16": "kacci no lesaṁ oḍḍetvā vadathā”ti.",
  "atk-vin01a3:359_17": "Evaṁ te tehi bhikkhūhi anuyuñjiyamānā āma āvusoti vatvā etamatthaṁ ārocesuṁ.",
  "atk-vin01a3:360_0": "Kiṁpana tumhe, āvuso,",
  "atk-vin01a3:360_1": "āyasmantaṁ dabbaṁ mallaputtaṁ aññabhāgiyassa adhikaraṇassāti ettha aññabhāgassa idaṁ,",
  "atk-vin01a3:360_2": "aññabhāgo vā assa atthīti aññabhāgiyaṁ.",
  "atk-vin01a3:360_3": "Adhikaraṇanti ādhāro veditabbo,",
  "atk-vin01a3:360_4": "vatthu adhiṭṭhānanti vuttaṁ hoti.",
  "atk-vin01a3:360_5": "Yo hi so “dabbo mallaputto nāmā”ti chagalako vutto,",
  "atk-vin01a3:360_6": "so yvāyaṁ āyasmato dabbassa mallaputtassa bhāgo koṭṭhāso pakkho manussajāti ceva bhikkhubhāvo ca tato",
  "atk-vin01a3:360_7": "aññassa bhāgassa koṭṭhāsassa pakkhassa hoti tiracchānajātiyā ceva chagalakabhāvassa ca so vā aññabhāgo",
  "atk-vin01a3:360_8": "assa atthīti tasmā aññabhāgiyasaṅkhyaṁ labhati.",
  "atk-vin01a3:360_9": "Yasmā ca tesaṁ “imaṁ mayaṁ dabbaṁ mallaputtaṁ nāma karomā”ti vadantānaṁ tassā nāmakaraṇasaññāya ādhāro vatthu adhiṭṭhānaṁ,",
  "atk-vin01a3:360_10": "tasmā adhikaraṇanti veditabbo.",
  "atk-vin01a3:360_11": "Tañhi sandhāya “te bhikkhū aññabhāgiyassa adhikaraṇassā”ti āhaṁsu,",
  "atk-vin01a3:360_12": "na vivādādhikaraṇādīsu aññataraṁ. Kasmā?",
  "atk-vin01a3:360_13": "Asambhavato.",
  "atk-vin01a3:360_14": "Na hi te catunnaṁ adhikaraṇānaṁ kassaci aññabhāgiyassa adhikaraṇassa kañcidesaṁ lesamattaṁ upādiyiṁsu.",
  "atk-vin01a3:360_15": "Na ca catunnaṁ adhikaraṇānaṁ leso nāma atthi.",
  "atk-vin01a3:360_16": "Jātilesādayo hi puggalānaṁyeva lesā vuttā,",
  "atk-vin01a3:360_17": "na vivādādhikaraṇādīnaṁ.",
  "atk-vin01a3:360_18": "Idañca “dabbo mallaputto”ti nāmaṁ tassa aññabhāgiyādhikaraṇabhāve ṭhitassa chagalakassa koci deso hoti",
  "atk-vin01a3:360_19": "theraṁ amūlakena pārājikena anuddhaṁsetuṁ lesamatto.",
  "atk-vin01a3:361_0": "Ettha ca dissati apadissati assa ayanti voharīyatīti deso.",
  "atk-vin01a3:361_1": "Jātiādīsu aññatarakoṭṭhāsassetaṁ adhivacanaṁ.",
  "atk-vin01a3:361_2": "Aññampi vatthuṁ lissati silissati vohāramatteneva īsakaṁ allīyatīti leso.",
  "atk-vin01a3:361_3": "Jātiādīnaṁyeva aññatarakoṭṭhāsassetaṁ adhivacanaṁ.",
  "atk-vin01a3:361_4": "Tato paraṁ uttānatthameva.",
  "atk-vin01a3:361_5": "Sikkhāpadapaññattiyampi ayamevattho.",
  "atk-vin01a3:361_6": "Padabhājane pana yassa aññabhāgiyassa adhikaraṇassa kiñcidesaṁ lesamattaṁ upādāya pārājikena dhammena anuddhaṁseyya,",
  "atk-vin01a3:361_7": "taṁ yasmā aṭṭhuppattivaseneva āvibhūtaṁ,",
  "atk-vin01a3:361_8": "tasmā na vibhattanti veditabbaṁ.",
  "atk-vin01a3:362_0": "393.",
  "atk-vin01a3:362_1": "Yāni pana adhikaraṇanti vacanasāmaññato atthuddhāravasena pavattāni cattāri adhikaraṇāni,",
  "atk-vin01a3:362_2": "tesaṁ aññabhāgiyatā ca tabbhāgiyatā ca yasmā apākaṭā jānitabbā ca vinayadharehi,",
  "atk-vin01a3:362_3": "tasmā vacanasāmaññato laddhaṁ adhikaraṇaṁ nissāya taṁ āvikaronto “aññabhāgiyassa adhikaraṇassāti āpattaññabhāgiyaṁ",
  "atk-vin01a3:362_4": "vā hoti adhikaraṇaññabhāgiyaṁ vā”tiādimāha.",
  "atk-vin01a3:362_5": "Yā ca sā avasāne āpattaññabhāgiyassa adhikaraṇassa vasena codanā vuttā,",
  "atk-vin01a3:362_6": "tampi dassetuṁ ayaṁ sabbādhikaraṇānaṁ tabbhāgiyaaññabhāgiyatā samāhaṭāti veditabbā.",
  "atk-vin01a3:363_0": "Tattha ca āpattaññabhāgiyaṁ vāti paṭhamaṁ uddiṭṭhattā “kathañca āpatti āpattiyā aññabhāgiyā hotī”ti niddese",
  "atk-vin01a3:363_1": "ārabhitabbe yasmā āpattādhikaraṇassa tabbhāgiyavicāraṇāyaṁyeva ayamattho āgamissati,",
  "atk-vin01a3:363_2": "tasmā evaṁ anārabhitvā “kathañca adhikaraṇaṁ adhikaraṇassa aññabhāgiya”nti pacchimapadaṁyeva gahetvā niddeso āraddhoti veditabbo.",
  "atk-vin01a3:364_0": "Tattha aññabhāgiyavāro uttānatthoyeva.",
  "atk-vin01a3:364_1": "Ekamekañhi adhikaraṇaṁ itaresaṁ tiṇṇaṁ tiṇṇaṁ aññabhāgiyaṁ aññapakkhiyaṁ aññakoṭṭhāsiyaṁ hoti,",
  "atk-vin01a3:364_2": "vatthuvisabhāgattā,",
  "atk-vin01a3:364_3": "tabbhāgiyavāre pana vivādādhikaraṇaṁ vivādādhikaraṇassa tabbhāgiyaṁ tappakkhiyaṁ taṁkoṭṭhāsiyaṁ vatthusabhāgattā,",
  "atk-vin01a3:364_4": "tathā anuvādādhikaraṇaṁ anuvādādhikaraṇassa. Kathaṁ?",
  "atk-vin01a3:364_5": "Buddhakālato paṭṭhāya hi aṭṭhārasa bhedakaravatthūni nissāya uppannavivādo ca idāni uppajjanakavivādo",
  "atk-vin01a3:364_6": "ca vatthusabhāgatāya ekaṁ vivādādhikaraṇameva hoti,",
  "atk-vin01a3:364_7": "tathā buddhakālato paṭṭhāya catasso vipattiyo nissāya uppannaanuvādo ca idāni uppajjanakaanuvādo ca vatthusabhāgatāya ekaṁ anuvādādhikaraṇameva hoti.",
  "atk-vin01a3:364_8": "Yasmā pana āpattādhikaraṇaṁ āpattādhikaraṇassa sabhāgavisabhāgavatthuto sabhāgasarikkhāsarikkhato ca ekaṁsena tabbhāgiyaṁ na hoti,",
  "atk-vin01a3:364_9": "tasmā āpattādhikaraṇaṁ āpattādhikaraṇassa siyā tabbhāgiyaṁ siyā aññabhāgiyanti vuttaṁ.",
  "atk-vin01a3:364_10": "Tattha ādito paṭṭhāya aññabhāgiyassa paṭhamaṁ niddiṭṭhattā idhāpi aññabhāgiyameva paṭhamaṁ niddiṭṭhaṁ,",
  "atk-vin01a3:364_11": "tattha aññabhāgiyattañca parato tabbhāgiyattañca vuttanayeneva veditabbaṁ.",
  "atk-vin01a3:365_0": "Kiccādhikaraṇaṁkiccādhikaraṇassa tabbhāgiyanti ettha pana buddhakālato paṭṭhāya cattāri saṅghakammāni",
  "atk-vin01a3:365_1": "nissāya uppannaṁ adhikaraṇañca idāni cattāri saṅghakammāni nissāya uppajjanakaṁ adhikaraṇañca sabhāgatāya",
  "atk-vin01a3:365_2": "sarikkhatāya ca ekaṁ kiccādhikaraṇameva hoti.",
  "atk-vin01a3:365_3": "Kiṁ pana saṅghakammāni nissāya uppannaṁ adhikaraṇaṁ kiccādhikaraṇaṁ,",
  "atk-vin01a3:365_4": "udāhu saṅghakammānamevetaṁ adhivacananti?",
  "atk-vin01a3:365_5": "Saṅghakammānamevetaṁ adhivacanaṁ.",
  "atk-vin01a3:365_6": "Evaṁ santepi saṅghakammaṁ nāma “idañcidañca evaṁ kattabba”nti yaṁ kammalakkhaṇaṁ manasikaroti taṁ nissāya",
  "atk-vin01a3:365_7": "uppajjanato purimaṁ purimaṁ saṅghakammaṁ nissāya uppajjanato ca saṅghakammāni nissāya uppannaṁ adhikaraṇaṁ",
  "atk-vin01a3:365_8": "kiccādhikaraṇanti vuttaṁ.",
  "atk-vin01a3:366_0": "394.Kiñci desaṁ lesamattaṁ upādāyāti ettha pana yasmā desoti vā lesamattoti vā pubbe vuttanayeneva byañjanato nānaṁ atthato ekaṁ,",
  "atk-vin01a3:366_1": "tasmā “leso nāma dasa lesā jātileso nāmaleso”tiādimāha.",
  "atk-vin01a3:366_2": "Tattha jātiyeva jātileso.",
  "atk-vin01a3:366_3": "Esa nayo sesesu.",
  "atk-vin01a3:367_0": "395.",
  "atk-vin01a3:367_1": "Idāni tameva lesaṁ vitthārato dassetuṁ yathā taṁ upādāya anuddhaṁsanā hoti tathā savatthukaṁ katvā dassento",
  "atk-vin01a3:367_2": "“jātileso nāma khattiyo diṭṭho hotī”tiādimāha.",
  "atk-vin01a3:367_3": "Tattha khattiyo diṭṭho hotīti añño koci khattiyajātiyo iminā codakena diṭṭho hoti.",
  "atk-vin01a3:367_4": "Pārājikaṁ dhammaṁ ajjhāpajjantoti methunadhammādīsu aññataraṁ āpajjanto.",
  "atk-vin01a3:367_5": "Aññaṁ khattiyaṁ passitvācodetīti atha so aññaṁ attano veriṁ khattiyajātiyaṁ bhikkhuṁ passitvā taṁ khattiyajātilesaṁ",
  "atk-vin01a3:367_6": "gahetvā evaṁ codeti “khattiyo mayā diṭṭho pārājikaṁ dhammaṁ ajjhāpajjanto,",
  "atk-vin01a3:367_7": "tvaṁ khattiyo,",
  "atk-vin01a3:367_8": "pārājikaṁ dhammaṁ ajjhāpannosī” atha vā “tvaṁ so khattiyo, na añño,",
  "atk-vin01a3:367_9": "pārājikaṁ dhammaṁ ajjhāpannosi,",
  "atk-vin01a3:367_10": "assamaṇosi asakyaputtiyosi natthi tayā saddhiṁ uposatho vā pavāraṇā vā saṅghakammaṁ vā”ti,",
  "atk-vin01a3:367_11": "āpatti vācāya vācāya saṅghādisesassa.",
  "atk-vin01a3:367_12": "Ettha ca tesaṁ khattiyānaṁ aññamaññaṁ asadisassa tassa tassa dīghādino vā diṭṭhādino vā vasena aññabhāgiyatā",
  "atk-vin01a3:367_13": "khattiyajātipaññattiyā ādhāravasena adhikaraṇatā ca veditabbā,",
  "atk-vin01a3:367_14": "etenupāyena sabbapadesu yojanā veditabbā.",
  "atk-vin01a3:368_0": "400.",
  "atk-vin01a3:368_1": "Pattalesaniddese ca sāṭakapattoti lohapattasadiso susaṇṭhāno succhavi siniddho bhamaravaṇṇo mattikāpatto vuccati.",
  "atk-vin01a3:368_2": "Sumbhakapattoti pakatimattikāpatto.",
  "atk-vin01a3:369_0": "406.",
  "atk-vin01a3:369_1": "Yasmā pana āpattilesassa ekapadeneva saṅkhepato niddeso vutto,",
  "atk-vin01a3:369_2": "tasmā vitthāratopi taṁ dassetuṁ “bhikkhu saṅghādisesaṁ ajjhāpajjanto diṭṭho hotī”tiādi vuttaṁ.",
  "atk-vin01a3:369_3": "Kasmā panassa tattheva niddesaṁ avatvā idha visuṁ vuttoti?",
  "atk-vin01a3:369_4": "Sesaniddesehi asabhāgattā.",
  "atk-vin01a3:369_5": "Sesaniddesā hi aññaṁ disvā aññassa codanāvasena vuttā.",
  "atk-vin01a3:369_6": "Ayaṁ pana ekameva aññaṁ āpattiṁ āpajjantaṁ disvā aññāya āpattiyā codanāvasena vutto.",
  "atk-vin01a3:369_7": "Yadi evaṁ kathaṁ aññabhāgiyaṁ adhikaraṇaṁ hotīti? Āpattiyā.",
  "atk-vin01a3:369_8": "Teneva vuttaṁ –",
  "atk-vin01a3:369_9": "“evampi āpattaññabhāgiyañca hoti leso ca upādinno”ti.",
  "atk-vin01a3:369_10": "Yañhi so saṅghādisesaṁ āpanno taṁ pārājikassa aññabhāgiyaṁ adhikaraṇaṁ.",
  "atk-vin01a3:369_11": "Tassa pana aññabhāgiyassa adhikaraṇassa leso nāma yo so sabbakhattiyānaṁ sādhāraṇo khattiyabhāvo viya sabbāpattīnaṁ sādhāraṇo āpattibhāvo.",
  "atk-vin01a3:369_12": "Etenupāyena sesāpattimūlakanayo codāpakavāro ca veditabbo.",
  "atk-vin01a3:370_0": "408.Anāpatti tathāsaññī codeti vā codāpeti vāti “pārājikaṁyeva ayaṁ āpanno”ti yo evaṁ tathāsaññī codeti vā codāpeti vā tassa anāpatti.",
  "atk-vin01a3:370_1": "Sesaṁ sabbattha uttānameva.",
  "atk-vin01a3:370_2": "Samuṭṭhānādīnipi paṭhamaduṭṭhadosasadisānevāti.",
  "atk-vin01a3:371_0": "Dutiyaduṭṭhadosasikkhāpadavaṇṇanā niṭṭhitā.",
  "atk-vin01a3:372_0": "10. Paṭhamasaṅghabhedasikkhāpadavaṇṇanā",
  "atk-vin01a3:373_0": "409.Tenasamayena buddho bhagavāti saṅghabhedasikkhāpadaṁ.",
  "atk-vin01a3:373_1": "Tattha atha kho devadattotiādīsu yo ca devadatto,",
  "atk-vin01a3:373_2": "yathā ca pabbajito,",
  "atk-vin01a3:373_3": "yena ca kāraṇena kokālikādayo upasaṅkamitvā “etha mayaṁ āvuso samaṇassa gotamassa saṅghabhedaṁ karissāma cakkabheda”nti āha.",
  "atk-vin01a3:373_4": "Taṁ sabbaṁ saṅghabhedakkhandhake āgatameva.",
  "atk-vin01a3:373_5": "Pañcavatthuyācanā pana kiñcāpi tattheva āgamissati.",
  "atk-vin01a3:373_6": "Atha kho idhāpi āgatattā yadettha vattabbaṁ,",
  "atk-vin01a3:373_7": "taṁ vatvāva gamissāma.",
  "atk-vin01a3:374_0": "Sādhu bhanteti āyācanā.",
  "atk-vin01a3:374_1": "Bhikkhū yāvajīvaṁ āraññikā assūti āraññikadhutaṅgaṁ samādāya sabbepi bhikkhū yāva jīvanti tāva āraññikā hontu,",
  "atk-vin01a3:374_2": "araññeyeva vasantu.",
  "atk-vin01a3:374_3": "Yo gāmantaṁ osareyya vajjaṁ naṁ phuseyyāti yo ekabhikkhupi araññaṁ pahāya nivāsatthāya gāmantaṁ osareyya,",
  "atk-vin01a3:374_4": "vajjaṁ taṁ phuseyya naṁ bhikkhuṁ doso phusatu,",
  "atk-vin01a3:374_5": "āpattiyā naṁ bhagavā kāretū”ti adhippāyena vadati.",
  "atk-vin01a3:374_6": "Esa nayo sesavatthūsupi.",
  "atk-vin01a3:375_0": "410.Janaṁ saññāpessāmāti janaṁ amhākaṁ appicchatādibhāvaṁ jānāpessāma,",
  "atk-vin01a3:375_1": "atha vā paritosessāma pasādessāmāti vuttaṁ hoti.",
  "atk-vin01a3:376_0": "Imāni pana pañca vatthūni yācato devadattassa vacanaṁ sutvāva aññāsi bhagavā “saṅghabhedatthiko hutvā ayaṁ yācatī”ti.",
  "atk-vin01a3:376_1": "Yasmā pana tāni anujāniyamānāni bahūnaṁ kulaputtānaṁ maggantarāyāya saṁvattanti,",
  "atk-vin01a3:376_2": "tasmā bhagavā “alaṁ devadattā”ti paṭikkhipitvā “yo icchati āraññiko hotū”tiādimāha.",
  "atk-vin01a3:377_0": "Ettha pana bhagavato adhippāyaṁ viditvā kulaputtena attano patirūpaṁ veditabbaṁ.",
  "atk-vin01a3:377_1": "Ayañhettha bhagavato adhippāyo –",
  "atk-vin01a3:377_2": "“eko bhikkhu mahajjhāsayo hoti mahussāho,",
  "atk-vin01a3:377_3": "sakkoti gāmantasenāsanaṁ paṭikkhipitvā araññe viharanto dukkhassantaṁ kātuṁ.",
  "atk-vin01a3:377_4": "Eko dubbalo hoti appathāmo araññe na sakkoti,",
  "atk-vin01a3:377_5": "gāmanteyeva sakkoti.",
  "atk-vin01a3:377_6": "Eko mahabbalo samappavattadhātuko adhivāsanakhantisampanno iṭṭhāniṭṭhesu samacitto araññepi gāmantepi sakkotiyeva.",
  "atk-vin01a3:377_7": "Eko neva gāmante na araññe sakkoti padaparamo hoti.",
  "atk-vin01a3:378_0": "Tatra yvāyaṁ mahajjhāsayo hoti mahussāho,",
  "atk-vin01a3:378_1": "sakkoti gāmantasenāsanaṁ paṭikkhipitvā araññe viharanto dukkhassantaṁ kātuṁ,",
  "atk-vin01a3:378_2": "so araññeyeva vasatu,",
  "atk-vin01a3:378_3": "idamassa patirūpaṁ.",
  "atk-vin01a3:378_4": "Saddhivihārikādayopi cassa anusikkhamānā araññe vihātabbameva maññissanti.",
  "atk-vin01a3:379_0": "Yo pana dubbalo hoti appathāmo gāmanteyeva sakkoti dukkhassantaṁ kātuṁ,",
  "atk-vin01a3:379_1": "na araññe so gāmanteyeva vasatu,",
  "atk-vin01a3:379_2": "yvāyaṁ mahabbalo samappavattadhātuko adhivāsanakhantisampanno iṭṭhāniṭṭhesu samacitto araññepi gāmantepi sakkotiyeva,",
  "atk-vin01a3:379_3": "ayampi gāmantasenāsanaṁ pahāya araññe viharatu,",
  "atk-vin01a3:379_4": "idamassa patirūpaṁ saddhivihārikāpi hissa anusikkhamānā araññe vihātabbaṁ maññissanti.",
  "atk-vin01a3:380_0": "Yo panāyaṁ neva gāmante na araññe sakkoti padaparamo hoti.",
  "atk-vin01a3:380_1": "Ayampi araññeyeva vasatu.",
  "atk-vin01a3:380_2": "Ayaṁ hissa dhutaṅgasevanā kammaṭṭhānabhāvanā ca āyatiṁ maggaphalānaṁ upanissayo bhavissati.",
  "atk-vin01a3:380_3": "Saddhivihārikādayo cassa anusikkhamānā araññe vihātabbaṁ maññissantīti.",
  "atk-vin01a3:381_0": "Evaṁ yvāyaṁ dubbalo hoti appathāmo gāmanteyeva viharanto sakkoti dukkhassantaṁ kātuṁ na araññe,",
  "atk-vin01a3:381_1": "imaṁ puggalaṁ sandhāya bhagavā “yo icchati gāmante viharatū”ti āha.",
  "atk-vin01a3:381_2": "Iminā ca puggalena aññesampi dvāraṁ dinnaṁ.",
  "atk-vin01a3:382_0": "Yadi pana bhagavā devadattassa vādaṁ sampaṭiccheyya,",
  "atk-vin01a3:382_1": "yvāyaṁ puggalo pakatiyā dubbalo hoti appathāmo,",
  "atk-vin01a3:382_2": "yopi daharakāle araññavāsaṁ abhisambhuṇitvā jiṇṇakāle vā vātapittādīhi samuppannadhātukkhobhakāle vā nābhisambhuṇāti,",
  "atk-vin01a3:382_3": "gāmanteyeva pana viharanto sakkoti dukkhassantaṁ kātuṁ,",
  "atk-vin01a3:382_4": "tesaṁ ariyamaggupacchedo bhaveyya,",
  "atk-vin01a3:382_5": "arahattaphalādhigamo na bhaveyya,",
  "atk-vin01a3:382_6": "uddhammaṁ ubbinayaṁ vilomaṁ aniyyānikaṁ satthu sāsanaṁ bhaveyya,",
  "atk-vin01a3:382_7": "satthā ca tesaṁ asabbaññū assa “sakavādaṁ chaḍḍetvā devadattavāde patiṭṭhito”ti gārayho ca bhaveyya.",
  "atk-vin01a3:382_8": "Tasmā bhagavā evarūpe puggale saṅgaṇhanto devadattassa vādaṁ paṭikkhipi.",
  "atk-vin01a3:382_9": "Etenevūpāyena piṇḍapātikavatthusmimpi paṁsukūlikavatthusmimpi aṭṭha māse rukkhamūlikavatthusmimpi vinicchayo veditabbo.",
  "atk-vin01a3:382_10": "Cattāro pana māse rukkhamūlasenāsanaṁ paṭikkhittameva.",
  "atk-vin01a3:383_0": "Macchamaṁsavatthusmiṁ tikoṭiparisuddhanti tīhi koṭīhi parisuddhaṁ,",
  "atk-vin01a3:383_1": "diṭṭhādīhi aparisuddhīhi virahitanti attho.",
  "atk-vin01a3:383_2": "Tenevāha –",
  "atk-vin01a3:383_3": "“adiṭṭhaṁ, asutaṁ,",
  "atk-vin01a3:383_4": "aparisaṅkita”nti.",
  "atk-vin01a3:383_5": "Tattha “adiṭṭhaṁ” nāma bhikkhūnaṁ atthāya migamacche vadhitvā gayhamānaṁ adiṭṭhaṁ.",
  "atk-vin01a3:383_6": "“Asutaṁ” nāma bhikkhūnaṁ atthāya migamacche vadhitvā gahitanti asutaṁ.",
  "atk-vin01a3:383_7": "“Aparisaṅkitaṁ” pana diṭṭhaparisaṅkitaṁ sutaparisaṅkitaṁ tadubhayavimuttaparisaṅkitañca ñatvā tabbipakkhato jānitabbaṁ. Kathaṁ?",
  "atk-vin01a3:383_8": "Idha bhikkhū passanti manusse jālavāgurādihatthe gāmato va nikkhamante araññe vā vicarante,",
  "atk-vin01a3:383_9": "dutiyadivase ca nesaṁ taṁ gāmaṁ piṇḍāya paviṭṭhānaṁ samacchamaṁsaṁ piṇḍapātaṁ abhiharanti.",
  "atk-vin01a3:383_10": "Te tena diṭṭhena parisaṅkanti “bhikkhūnaṁ nukho atthāya kata”nti idaṁ diṭṭhaparisaṅkitaṁ,",
  "atk-vin01a3:383_11": "nāma etaṁ gahetuṁ na vaṭṭati.",
  "atk-vin01a3:383_12": "Yaṁ evaṁ aparisaṅkitaṁ taṁ vaṭṭati.",
  "atk-vin01a3:383_13": "Sace pana te manussā “kasmā bhante na gaṇhathā”ti pucchitvā tamatthaṁ sutvā “nayidaṁ bhante bhikkhūnaṁ atthāya kataṁ,",
  "atk-vin01a3:383_14": "amhehi attano atthāya vā rājayuttādīnaṁ atthāya vā kata”nti vadanti kappati.",
  "atk-vin01a3:384_0": "Naheva kho bhikkhū passanti;",
  "atk-vin01a3:384_1": "apica suṇanti,",
  "atk-vin01a3:384_2": "manussā kira jālavāgurādihatthā gāmato vā nikkhamanti,",
  "atk-vin01a3:384_3": "araññe vā vicarantī”ti.",
  "atk-vin01a3:384_4": "Dutiyadivase ca nesaṁ taṁ gāmaṁ piṇḍāya paviṭṭhānaṁ “bhikkhūnaṁ nukho atthāya kata”nti idaṁ “sutaparisaṅkitaṁ” nāma.",
  "atk-vin01a3:384_5": "Etaṁ gahetuṁ na vaṭṭati,",
  "atk-vin01a3:384_6": "yaṁ evaṁ aparisaṅkitaṁ taṁ vaṭṭati.",
  "atk-vin01a3:384_7": "Sace pana te manussā “kasmā, bhante,",
  "atk-vin01a3:384_8": "na gaṇhathā”ti pucchitvā tamatthaṁ sutvā “nayidaṁ, bhante,",
  "atk-vin01a3:384_9": "bhikkhūnaṁ atthāya kataṁ,",
  "atk-vin01a3:384_10": "amhehi attano atthāya vā rājayuttādīnaṁ atthāya vā kata”nti vadanti kappati.",
  "atk-vin01a3:385_0": "Naheva kho pana bhikkhū passanti,",
  "atk-vin01a3:385_1": "na suṇanti;",
  "atk-vin01a3:385_2": "apica kho tesaṁ gāmaṁ piṇḍāya paviṭṭhānaṁ pattaṁ gahetvā samacchamaṁsaṁ piṇḍapātaṁ abhisaṅkharitvā abhiharanti,",
  "atk-vin01a3:385_3": "te parisaṅkanti “bhikkhūnaṁ nukho atthāya kata”nti idaṁ “tadubhayavimuttaparisaṅkitaṁ” nāma.",
  "atk-vin01a3:385_4": "Etaṁ gahetuṁ na vaṭṭati.",
  "atk-vin01a3:385_5": "Yaṁ evaṁ aparisaṅkitaṁ taṁ vaṭṭati.",
  "atk-vin01a3:385_6": "Sace pana te manussā “kasmā, bhante,",
  "atk-vin01a3:385_7": "na gaṇhathā”ti pucchitvā tamatthaṁ sutvā “nayidaṁ, bhante,",
  "atk-vin01a3:385_8": "bhikkhūnaṁ atthāya kataṁ amhehi attano atthāya vā rājayuttādīnaṁ atthāya vā kataṁ pavattamaṁsaṁ vā kappiyameva",
  "atk-vin01a3:385_9": "labhitvā bhikkhūnaṁ atthāya sampādita”nti vadanti kappati.",
  "atk-vin01a3:385_10": "Matānaṁ petakiccatthāya maṅgalādīnaṁ vā atthāya katepi eseva nayo.",
  "atk-vin01a3:385_11": "Yaṁ yañhi bhikkhūnaṁyeva atthāya akataṁ,",
  "atk-vin01a3:385_12": "yattha ca nibbematiko hoti,",
  "atk-vin01a3:385_13": "taṁ sabbaṁ kappati.",
  "atk-vin01a3:386_0": "Sace pana ekasmiṁ vihāre bhikkhū uddissa kataṁ hoti,",
  "atk-vin01a3:386_1": "te ca attano atthāya katabhāvaṁ na jānanti,",
  "atk-vin01a3:386_2": "aññe jānanti.",
  "atk-vin01a3:386_3": "Ye jānanti,",
  "atk-vin01a3:386_4": "tesaṁ na vaṭṭati,",
  "atk-vin01a3:386_5": "itaresaṁ vaṭṭati.",
  "atk-vin01a3:386_6": "Aññe na jānanti,",
  "atk-vin01a3:386_7": "teyeva jānanti,",
  "atk-vin01a3:386_8": "tesaṁyeva na vaṭṭati,",
  "atk-vin01a3:386_9": "aññesaṁ vaṭṭati.",
  "atk-vin01a3:386_10": "Tepi amhākaṁ atthāya katanti jānanti,",
  "atk-vin01a3:386_11": "aññepi etesaṁ atthāya katanti jānanti,",
  "atk-vin01a3:386_12": "sabbesampi na vaṭṭati,",
  "atk-vin01a3:386_13": "sabbe na jānanti,",
  "atk-vin01a3:386_14": "sabbesampi vaṭṭati.",
  "atk-vin01a3:386_15": "Pañcasu hi sahadhammikesu yassa vā tassa vā atthāya uddissa kataṁ,",
  "atk-vin01a3:386_16": "sabbesaṁ na kappati.",
  "atk-vin01a3:387_0": "Sace pana koci ekaṁ bhikkhuṁ uddissa pāṇaṁ vadhitvā tassa pattaṁ pūretvā deti,",
  "atk-vin01a3:387_1": "so ca attano atthāya katabhāvaṁ jānaṁyeva gahetvā aññassa bhikkhuno deti,",
  "atk-vin01a3:387_2": "so tassa saddhāya paribhuñjati,",
  "atk-vin01a3:387_3": "kassa āpattīti?",
  "atk-vin01a3:387_4": "Dvinnampi anāpatti.",
  "atk-vin01a3:387_5": "Yañhi uddissa kataṁ tassa abhuttatāya anāpatti,",
  "atk-vin01a3:387_6": "itarassa ajānanatāya.",
  "atk-vin01a3:387_7": "Kappiyamaṁsassa hi paṭiggahaṇe āpatti natthi.",
  "atk-vin01a3:387_8": "Uddissa katañca ajānitvā bhuttassa pacchā ñatvā āpattidesanākiccaṁ nāma natthi,",
  "atk-vin01a3:387_9": "akappiyamaṁsaṁ pana ajānitvā bhuttena pacchā ñatvāpi āpatti desetabbā,",
  "atk-vin01a3:387_10": "uddissa katañhi ñatvā bhuñjatova āpatti.",
  "atk-vin01a3:387_11": "Akappiyamaṁsaṁ ajānitvā bhuñjantassāpi āpattiyeva.",
  "atk-vin01a3:387_12": "Tasmā āpattibhīrukena rūpaṁ sallakkhentenapi pucchitvāva maṁsaṁ paṭiggahetabbaṁ.",
  "atk-vin01a3:387_13": "Paribhogakāle pucchitvā paribhuñjissāmīti vā gahetvā pucchitvāva paribhuñjitabbaṁ. Kasmā?",
  "atk-vin01a3:387_14": "Duviññeyyattā.",
  "atk-vin01a3:387_15": "Acchamaṁsaṁ hi sūkaramaṁsasadisaṁ hoti,",
  "atk-vin01a3:387_16": "dīpimaṁsādīnipi migamaṁsādisadisāni,",
  "atk-vin01a3:387_17": "tasmā pucchitvā gahaṇameva vattanti vadanti.",
  "atk-vin01a3:388_0": "Haṭṭho udaggoti tuṭṭho ceva unnatakāyacitto ca hutvā.",
  "atk-vin01a3:388_1": "So kira “na bhagavā imāni pañca vatthūni anujānāti,",
  "atk-vin01a3:388_2": "idāni sakkhissāmi saṅghabhedaṁ kātu”nti kokālikassa iṅgitākāraṁ dassetvā yathā visaṁ vā khāditvā rajjuyā",
  "atk-vin01a3:388_3": "vā ubbandhitvā satthaṁ vā āharitvā maritukāmo puriso visādīsu aññataraṁ labhitvā tappaccayā āsannampi",
  "atk-vin01a3:388_4": "maraṇadukkhaṁ ajānanto haṭṭho udaggo hoti;",
  "atk-vin01a3:388_5": "evameva saṅghabhedapaccayā āsannampi avīcimhi nibbattitvā paṭisaṁvedanīyaṁ dukkhaṁ ajānanto “laddho dāni",
  "atk-vin01a3:388_6": "me saṅghabhedassa upāyo”ti haṭṭho udaggo sapariso uṭṭhāyāsanā teneva haṭṭhabhāvena bhagavantaṁ abhivādetvā",
  "atk-vin01a3:388_7": "padakkhiṇaṁ katvā pakkāmi.",
  "atk-vin01a3:389_0": "Te mayaṁ imehi pañcahi vatthūhi samādāya vattāmāti ettha pana “imāni pañca vatthūnī”ti vattabbepi te",
  "atk-vin01a3:389_1": "mayaṁ imehi pañcahi vatthūhi janaṁ saññāpessāmāti abhiṇhaṁ parivitakkavasena vibhattivipallāsaṁ asallakkhetvā",
  "atk-vin01a3:389_2": "abhiṇhaṁ parivitakkānurūpameva “te mayaṁ imehi pañcahi vatthūhī”ti āha,",
  "atk-vin01a3:389_3": "yathā taṁ vikkhittacitto.",
  "atk-vin01a3:390_0": "Dhutāsallekhavuttinoti yā paṭipadā kilese dhunāti,",
  "atk-vin01a3:390_1": "tāya samannāgatattā dhutā.",
  "atk-vin01a3:390_2": "Yā ca kilese sallikhati,",
  "atk-vin01a3:390_3": "sā etesaṁ vuttīti sallekhavuttino.",
  "atk-vin01a3:391_0": "Bāhulikoti cīvarādīnaṁ paccayānaṁ bahulabhāvo bāhullaṁ,",
  "atk-vin01a3:391_1": "taṁ bāhullamassa atthi,",
  "atk-vin01a3:391_2": "tasmiṁ vā bāhulle niyutto ṭhitoti bāhuliko.",
  "atk-vin01a3:391_3": "Bāhullāya cetetīti bāhulattāya ceteti kappeti pakappeti.",
  "atk-vin01a3:391_4": "Kathañhi nāma mayhañca sāvakānañca cīvarādīnaṁ paccayānaṁ bahulabhāvo bhaveyyāti evaṁ ussukkamāpannoti adhippāyo.",
  "atk-vin01a3:391_5": "Cakkabhedāyāti āṇābhedāya.",
  "atk-vin01a3:392_0": "Dhammiṁ kathaṁ katvāti khandhake vuttanayena “alaṁ,",
  "atk-vin01a3:392_1": "devadatta,",
  "atk-vin01a3:392_2": "mā te rucci saṅghabhedo.",
  "atk-vin01a3:392_3": "Garuko kho,",
  "atk-vin01a3:392_4": "devadatta,",
  "atk-vin01a3:392_5": "saṅghabhedo. Yo kho,",
  "atk-vin01a3:392_6": "devadatta,",
  "atk-vin01a3:392_7": "samaggaṁ saṅghaṁ bhindati,",
  "atk-vin01a3:392_8": "kappaṭṭhikaṁ kibbisaṁ pasavati,",
  "atk-vin01a3:392_9": "kappaṁ nirayamhi paccati,",
  "atk-vin01a3:392_10": "yo ca kho,",
  "atk-vin01a3:392_11": "devadatta,",
  "atk-vin01a3:392_12": "bhinnaṁ saṅghaṁ samaggaṁ karoti,",
  "atk-vin01a3:392_13": "brahmaṁ puññaṁ pasavati,",
  "atk-vin01a3:392_14": "kappaṁ saggamhi modatī”ti evamādikaṁ anekappakāraṁ devadattassa ca bhikkhūnañca tadanucchavikaṁ tadanulomikaṁ dhammiṁ kathaṁ katvā.",
  "atk-vin01a3:393_0": "411.Samaggassāti sahitassa cittena ca sarīrena ca aviyuttassāti attho.",
  "atk-vin01a3:393_1": "Padabhājanepi hi ayameva attho dassito.",
  "atk-vin01a3:393_2": "Samānasaṁvāsakoti hi vadatā cittena aviyogo dassito hoti.",
  "atk-vin01a3:393_3": "Samānasīmāyaṁ ṭhitoti vadatā sarīrena. Kathaṁ?",
  "atk-vin01a3:393_4": "Samānasaṁvāsako hi laddhinānāsaṁvāsakena vā kammanānāsaṁvāsakena vā virahito samacittatāya cittena aviyutto hoti.",
  "atk-vin01a3:393_5": "Samānasīmāyaṁ ṭhito kāyasāmaggidānato sarīrena aviyutto.",
  "atk-vin01a3:394_0": "Bhedanasaṁvattanikaṁ vā adhikaraṇanti bhedanassa saṅghabhedassa atthāya saṁvattanikaṁ kāraṇaṁ.",
  "atk-vin01a3:394_1": "Imasmiñhi okāse “kāmahetu kāmanidānaṁ kāmādhikaraṇa”ntiādīsu viya kāraṇaṁ adhikaraṇanti adhippetaṁ.",
  "atk-vin01a3:394_2": "Tañca yasmā aṭṭhārasavidhaṁ hoti,",
  "atk-vin01a3:394_3": "tasmā padabhājane “aṭṭhārasa bhedakaravatthūnī”ti vuttaṁ.",
  "atk-vin01a3:394_4": "Tāni pana “idhūpāli,",
  "atk-vin01a3:394_5": "bhikkhu adhammaṁ dhammoti dīpetī”tiādinā nayena khandhake āgatāni,",
  "atk-vin01a3:394_6": "tasmā tatreva nesaṁ atthaṁ vaṇṇayissāma.",
  "atk-vin01a3:394_7": "Yopi cāyaṁ imāni vatthūni nissāya aparehipi kammena, uddesena, vohārena,",
  "atk-vin01a3:394_8": "anusāvanāya,",
  "atk-vin01a3:394_9": "salākaggāhenāti pañcahi kāraṇehi saṅghabhedo hoti,",
  "atk-vin01a3:394_10": "tampi āgataṭṭhāneyeva pakāsayissāma.",
  "atk-vin01a3:394_11": "Saṅkhepato pana bhedanasaṁvattanikaṁ vā adhikaraṇaṁ samādāyāti ettha saṅghabhedassa atthāya saṁvattanikaṁ",
  "atk-vin01a3:394_12": "saṅghabhedanipphattisamatthaṁ kāraṇaṁ gahetvāti evamattho veditabbo.",
  "atk-vin01a3:394_13": "Paggayhāti paggahitaṁ abbhussitaṁ pākaṭaṁ katvā.",
  "atk-vin01a3:394_14": "Tiṭṭheyyāti yathāsamādinnaṁ yathāpaggahitameva ca katvā accheyya.",
  "atk-vin01a3:394_15": "Yasmā pana evaṁ paggaṇhatā tiṭṭhatā ca taṁ dīpitañceva appaṭinissaṭṭhañca hoti,",
  "atk-vin01a3:394_16": "tasmā padabhājane “dīpeyyā”ti ca “nappaṭinissajjeyyā”ti ca vuttaṁ.",
  "atk-vin01a3:395_0": "Bhikkhūhi evamassa vacanīyoti aññehi lajjīhi bhikkhūhi evaṁ vattabbo bhaveyya.",
  "atk-vin01a3:395_1": "Padabhājane cassa ye passantīti ye sammukhā paggayha tiṭṭhantaṁ passanti.",
  "atk-vin01a3:395_2": "Ye suṇantīti yepi “asukasmiṁ nāma vihāre bhikkhū bhedanasaṁvattanikaṁ adhikaraṇaṁ samādāya paggayha tiṭṭhantī”ti suṇanti.",
  "atk-vin01a3:396_0": "Sametāyasmā saṅghenāti āyasmā saṅghena saddhiṁ sametu samāgacchatu ekaladdhiko hotūti attho.",
  "atk-vin01a3:396_1": "Kiṁ kāraṇā?",
  "atk-vin01a3:396_2": "Samaggo hi saṅgho sammodamāno avivadamāno ekuddeso phāsu viharatīti.",
  "atk-vin01a3:397_0": "Tattha sammodamānoti aññamaññaṁ sampattiyā saṭṭhu modamāno.",
  "atk-vin01a3:397_1": "Avivadamānoti “ayaṁ dhammo,",
  "atk-vin01a3:397_2": "nāyaṁ dhammo”ti evaṁ na vivadamāno.",
  "atk-vin01a3:397_3": "Eko uddeso assāti ekuddeso,",
  "atk-vin01a3:397_4": "ekato pavattapātimokkhuddeso,",
  "atk-vin01a3:397_5": "na visunti attho.",
  "atk-vin01a3:397_6": "Phāsu viharatīti sukhaṁ viharati.",
  "atk-vin01a3:398_0": "Iccetaṁ kusalanti etaṁ paṭinissajjanaṁ kusalaṁ khemaṁ sotthibhāvo tassa bhikkhuno.",
  "atk-vin01a3:398_1": "No ce paṭinissajjati āpatti dukkaṭassāti tikkhattuṁ vuttassa appaṭinissajjato dukkaṭaṁ.",
  "atk-vin01a3:398_2": "Sutvā na vadanti āpatti dukkaṭassāti ye sutvā na vadanti,",
  "atk-vin01a3:398_3": "tesampi dukkaṭaṁ.",
  "atk-vin01a3:398_4": "Kīvadūre sutvā avadantānaṁ dukkaṭaṁ?",
  "atk-vin01a3:398_5": "Ekavihāre tāva vattabbaṁ natthi.",
  "atk-vin01a3:398_6": "Aṭṭhakathāyaṁ pana vuttaṁ “samantā addhayojane bhikkhūnaṁ bhāro.",
  "atk-vin01a3:398_7": "Dūtaṁ vā paṇṇaṁ vā pesetvā vadatopi āpattimokkho natthi.",
  "atk-vin01a3:398_8": "Sayameva gantvā ‘garuko kho, āvuso,",
  "atk-vin01a3:398_9": "saṅghabhedo,",
  "atk-vin01a3:398_10": "mā saṅghabhedāya,",
  "atk-vin01a3:398_11": "parakkamī’ti nivāretabbo”ti.",
  "atk-vin01a3:398_12": "Pahontena pana dūrampi gantabbaṁ agilānānañhi dūrepi bhāroyeva.",
  "atk-vin01a3:399_0": "Idāni “evañca so bhikkhu bhikkhūhi vuccamāno”tiādīsu atthamattameva dassetuṁ “so bhikkhu saṅghamajjhampi ākaḍḍhitvā vattabbo”tiādimāha.",
  "atk-vin01a3:399_1": "Tattha saṅghamajjhampi ākaḍḍhitvāti sace purimanayena vuccamāno na paṭinissajjati hatthesu ca pādesu",
  "atk-vin01a3:399_2": "ca gahetvāpi saṅghamajjhaṁ ākaḍḍhitvā punapi “mā āyasmā”tiādinā nayena tikkhattuṁ vattabbo.",
  "atk-vin01a3:400_0": "Yāvatatiyaṁ samanubhāsitabboti yāva tatiyaṁ samanubhāsanaṁ tāva samanubhāsitabbo.",
  "atk-vin01a3:400_1": "Tīhi samanubhāsanakammavācāhi kammaṁ kātabbanti vuttaṁ hoti.",
  "atk-vin01a3:400_2": "Padabhājane panassa atthameva gahetvā samanubhāsanavidhiṁ dassetuṁ “so bhikkhu samanubhāsitabbo.",
  "atk-vin01a3:400_3": "Evañca pana,",
  "atk-vin01a3:400_4": "bhikkhave,",
  "atk-vin01a3:400_5": "samanubhāsitabbo”tiādi vuttaṁ.",
  "atk-vin01a3:401_0": "414.",
  "atk-vin01a3:401_1": "Tattha ñattiyā dukkaṭaṁ dvīhi kammavācāhi thullaccayā paṭippassambhantīti yañca ñattipariyosāne dukkaṭaṁ āpanno,",
  "atk-vin01a3:401_2": "ye ca dvīhi kammavācāhi thullaccaye,",
  "atk-vin01a3:401_3": "tā tissopi āpattiyo “yassa nakkhamati so bhāseyyā”ti evaṁ yya-kārappattamattāya tatiyakammavācāya paṭippassambhanti saṅghādisesoyeva tiṭṭhati.",
  "atk-vin01a3:401_4": "Kiṁ pana āpannāpattiyo paṭippassambhanti anāpannāti?",
  "atk-vin01a3:401_5": "Mahāsumatthero tāva vadati “yo avasāne paṭinissajjissati,",
  "atk-vin01a3:401_6": "so tā āpattiyo na āpajjati,",
  "atk-vin01a3:401_7": "tasmā anāpannā paṭippassambhantī”ti.",
  "atk-vin01a3:401_8": "Mahāpadumatthero pana liṅgaparivattena asādhāraṇāpattiyo viya āpannā paṭippassambhanti,",
  "atk-vin01a3:401_9": "anāpannānaṁ kiṁ paṭippassaddhiyā”ti āha.",
  "atk-vin01a3:402_0": "415.Dhammakamme dhammakammasaññīti tañce samanubhāsanakammaṁ dhammakammaṁ hoti,",
  "atk-vin01a3:402_1": "tasmiṁ dhammakammasaññīti attho.",
  "atk-vin01a3:402_2": "Esa nayo sabbattha.",
  "atk-vin01a3:402_3": "Idha saññā na rakkhati,",
  "atk-vin01a3:402_4": "kammassa dhammikattā eva appaṭinissajjanto āpajjati.",
  "atk-vin01a3:403_0": "416.Asamanubhāsantassāti asamanubhāsiyamānassa appaṭinissajjantassāpi saṅghādisesena anāpatti.",
  "atk-vin01a3:404_0": "Paṭinissajjantassāti ñattito pubbe vā ñattikkhaṇe vā ñattipariyosāne vā paṭhamāya vā anusāvanāya dutiyāya",
  "atk-vin01a3:404_1": "vā tatiyāya vā yāva yya-kāraṁ na sampāpuṇāti,",
  "atk-vin01a3:404_2": "tāva paṭinissajjantassa saṅghādisesena anāpatti.",
  "atk-vin01a3:405_0": "Ādikammikassāti.",
  "atk-vin01a3:405_1": "Ettha pana “devadatto samaggassa saṅghassa bhedāya parakkami,",
  "atk-vin01a3:405_2": "tasmiṁ vatthusmi”nti parivāre āgatattā devadatto ādikammiko.",
  "atk-vin01a3:405_3": "So ca kho saṅghabhedāya parakkamanasseva,",
  "atk-vin01a3:405_4": "na appaṭinissajjanassa.",
  "atk-vin01a3:405_5": "Na hi tassa taṁ kammaṁ kataṁ.",
  "atk-vin01a3:405_6": "Kathamidaṁ jānitabbanti ce? Suttato.",
  "atk-vin01a3:405_7": "Yathā hi “ariṭṭho bhikkhu gaddhabādhipubbo yāvatatiyaṁ samanubhāsanāya na paṭinissajji,",
  "atk-vin01a3:405_8": "tasmiṁ vatthusmi”nti parivāre āgatattā ariṭṭhassa kammaṁ katanti paññāyati,",
  "atk-vin01a3:405_9": "na tathā devadattassa.",
  "atk-vin01a3:405_10": "Athāpissa katena bhavitabbanti koci attano rucimattena vadeyya,",
  "atk-vin01a3:405_11": "tathāpi appaṭinissajjane ādikammikassa anāpatti nāma natthi.",
  "atk-vin01a3:405_12": "Na hi paññattaṁ sikkhāpadaṁ vītikkamantassa aññatra uddissa anuññātato anāpatti nāma dissati.",
  "atk-vin01a3:405_13": "Yampi ariṭṭhasikkhāpadassa anāpattiyaṁ “ādikammikassā”ti potthakesu likhitaṁ,",
  "atk-vin01a3:405_14": "taṁ pamādalikhitaṁ.",
  "atk-vin01a3:405_15": "Pamādalikhitabhāvo cassa “paṭhamaṁ ariṭṭho bhikkhu codetabbo,",
  "atk-vin01a3:405_16": "codetvā sāretabbo,",
  "atk-vin01a3:405_17": "sāretvā āpattiṁ ropetabbo”ti evaṁ kammakkhandhake āpattiropanavacanato veditabbo.",
  "atk-vin01a3:406_0": "Iti bhedāya parakkamane ādikammikassa devadattassa yasmā taṁ kammaṁ na kataṁ,",
  "atk-vin01a3:406_1": "tasmāssa āpattiyeva na jātā.",
  "atk-vin01a3:406_2": "Sikkhāpadaṁ pana taṁ ārabbha paññattanti katvā “ādikammiko”ti vutto.",
  "atk-vin01a3:406_3": "Iti āpattiyā abhāvatoyevassa anāpatti vuttā.",
  "atk-vin01a3:406_4": "Sā panesā kiñcāpi asamanubhāsantassāti imināva siddhā,",
  "atk-vin01a3:406_5": "yasmā pana asamanubhāsanto nāma yassa kevalaṁ samanubhāsanaṁ na karonti,",
  "atk-vin01a3:406_6": "so vuccati,",
  "atk-vin01a3:406_7": "na ādikammiko.",
  "atk-vin01a3:406_8": "Ayañca devadatto ādikammikoyeva,",
  "atk-vin01a3:406_9": "tasmā “ādikammikassā”ti vuttaṁ.",
  "atk-vin01a3:406_10": "Etenupāyena ṭhapetvā ariṭṭhasikkhāpadaṁ sabbasamanubhāsanāsu vinicchayo veditabbo.",
  "atk-vin01a3:406_11": "Sesaṁ sabbattha uttānameva.",
  "atk-vin01a3:407_0": "Samuṭṭhānādīsu tivaṅgikaṁ ekasamuṭṭhānaṁ,",
  "atk-vin01a3:407_1": "samanubhāsanasamuṭṭhānaṁ nāmametaṁ,",
  "atk-vin01a3:407_2": "kāyavācācittato samuṭṭhāti.",
  "atk-vin01a3:407_3": "Paṭinissajjāmīti kāyavikāraṁ vā vacībhedaṁ vā akarontasseva pana āpajjanato akiriyaṁ,",
  "atk-vin01a3:407_4": "saññāvimokkhaṁ,",
  "atk-vin01a3:407_5": "sacittakaṁ,",
  "atk-vin01a3:407_6": "lokavajjaṁ,",
  "atk-vin01a3:407_7": "kāyakammaṁ,",
  "atk-vin01a3:407_8": "vacīkammaṁ,",
  "atk-vin01a3:407_9": "akusalacittaṁ,",
  "atk-vin01a3:407_10": "dukkhavedananti.",
  "atk-vin01a3:408_0": "Paṭhamasaṅghabhedasikkhāpadavaṇṇanā niṭṭhitā.",
  "atk-vin01a3:409_0": "11. Dutiyasaṅghabhedasikkhāpadavaṇṇanā",
  "atk-vin01a3:410_0": "417-8.Tena samayena buddho bhagavāti dutiyasaṅghabhedasikkhāpadaṁ.",
  "atk-vin01a3:410_1": "Tattha anuvattakāti tassa diṭṭhikhantiruciggahaṇena anupaṭipajjanakā.",
  "atk-vin01a3:410_2": "Vaggaṁ asāmaggipakkhiyavacanaṁ vadantīti vaggavādakā.",
  "atk-vin01a3:410_3": "Padabhājane pana “tassa vaṇṇāya pakkhāya ṭhitā hontī”ti vuttaṁ,",
  "atk-vin01a3:410_4": "tassa saṅghabhedāya parakkamantassa vaṇṇatthāya ca pakkhavuḍḍhiatthāya ca ṭhitāti attho.",
  "atk-vin01a3:410_5": "Ye hi vaggavādakā,",
  "atk-vin01a3:410_6": "te niyamena īdisā honti,",
  "atk-vin01a3:410_7": "tasmā evaṁ vuttaṁ.",
  "atk-vin01a3:410_8": "Yasmā pana tiṇṇaṁ uddhaṁ kammārahā na honti,",
  "atk-vin01a3:410_9": "na hi saṅgho saṅghassa kammaṁ karoti,",
  "atk-vin01a3:410_10": "tasmā eko vā dve vā tayo vāti vuttaṁ.",
  "atk-vin01a3:411_0": "Jānātinoti amhākaṁ chandādīni jānāti.",
  "atk-vin01a3:411_1": "Bhāsatīti “evaṁ karomā”ti amhehi saddhiṁ bhāsati.",
  "atk-vin01a3:411_2": "Amhākampetaṁ khamatīti yaṁ so karoti,",
  "atk-vin01a3:411_3": "etaṁ amhākampi ruccati.",
  "atk-vin01a3:412_0": "Sametāyasmantānaṁ saṅghenāti āyasmantānaṁ cittaṁ saṅghena saddhiṁ sametu samāgacchatu,",
  "atk-vin01a3:412_1": "ekībhāvaṁ yātūti vuttaṁ hoti.",
  "atk-vin01a3:412_2": "Sesamettha paṭhamasikkhāpade vuttanayattā uttānatthattā ca pākaṭameva.",
  "atk-vin01a3:413_0": "Samuṭṭhānādīnipi paṭhamasikkhāpadasadisānevāti.",
  "atk-vin01a3:414_0": "Dutiyasaṅghabhedasikkhāpadavaṇṇanā niṭṭhitā.",
  "atk-vin01a3:415_0": "12. Dubbacasikkhāpadavaṇṇanā",
  "atk-vin01a3:416_0": "424.Tena samayena buddho bhagavāti dubbacasikkhāpadaṁ.",
  "atk-vin01a3:416_1": "Tattha anācāraṁ ācaratīti anekappakāraṁ kāyavacīdvāravītikkamaṁ karoti.",
  "atk-vin01a3:416_2": "Kiṁ nu kho nāmāti vambhanavacanametaṁ.",
  "atk-vin01a3:416_3": "Ahaṁ kho nāmāti ukkaṁsavacanaṁ.",
  "atk-vin01a3:416_4": "Tumhe vadeyyanti “idaṁ karotha,",
  "atk-vin01a3:416_5": "idaṁ mā karothā”ti ahaṁ tumhe vattuṁ arahāmīti dasseti.",
  "atk-vin01a3:416_6": "Kasmāti ce?",
  "atk-vin01a3:416_7": "Yasmā amhākaṁ buddho bhagavā kaṇṭakaṁ āruyha mayā saddhiṁ nikkhamitvā pabbajitotievamādimatthaṁ sandhāyāha.",
  "atk-vin01a3:416_8": "“Amhākaṁ dhammo”ti vatvā pana attano santakabhāve yuttiṁ dassento “amhākaṁ ayyaputtena dhammo abhisamito”ti āha.",
  "atk-vin01a3:416_9": "Yasmā amhākaṁ ayyaputtena catusaccadhammo paṭividdho,",
  "atk-vin01a3:416_10": "tasmā dhammopi amhākanti vuttaṁ hoti.",
  "atk-vin01a3:416_11": "Saṅghaṁ pana attano veripakkhe ṭhitaṁ maññamāno amhākaṁ saṅghoti na vadati.",
  "atk-vin01a3:416_12": "Upamaṁ pana vatvā saṅghaṁ apasādetukāmo “seyyathāpi nāmā”tiādimāha.",
  "atk-vin01a3:416_13": "Tiṇakaṭṭhapaṇṇasaṭanti tattha tattha patitaṁ tiṇakaṭṭhapaṇṇaṁ.",
  "atk-vin01a3:416_14": "Atha vā tiṇañca nissārakaṁ lahukaṁ kaṭṭhañca tiṇakaṭṭhaṁ.",
  "atk-vin01a3:416_15": "Paṇṇasaṭanti purāṇapaṇṇaṁ.",
  "atk-vin01a3:416_16": "Ussāreyyāti rāsiṁ kareyya.",
  "atk-vin01a3:417_0": "Pabbateyyāti pabbatappabhavā,",
  "atk-vin01a3:417_1": "sā hi sīghasotā hoti,",
  "atk-vin01a3:417_2": "tasmā tameva gaṇhāti.",
  "atk-vin01a3:417_3": "Saṅkhasevālapaṇakanti ettha saṅkhoti dīghamūlako paṇṇasevālo vuccati.",
  "atk-vin01a3:417_4": "Sevāloti nīlasevālo,",
  "atk-vin01a3:417_5": "avaseso udakapappaṭakatilabījakādi sabbopi paṇakoti saṅkhyaṁ gacchati.",
  "atk-vin01a3:417_6": "Ekato ussāritāti ekaṭṭhāne kenāpi sampiṇḍitā rāsīkatāti dasseti.",
  "atk-vin01a3:418_0": "425-6.Dubbacajātikoti dubbacasabhāvo vattuṁ asakkuṇeyyoti attho.",
  "atk-vin01a3:418_1": "Padabhājanepissa dubbacoti dukkhena kicchena vaditabbo,",
  "atk-vin01a3:418_2": "na sakkā sukhena vattunti attho.",
  "atk-vin01a3:418_3": "Dovacassakaraṇehīti dubbacabhāvakaraṇīyehi,",
  "atk-vin01a3:418_4": "ye dhammā dubbacaṁ puggalaṁ karonti,",
  "atk-vin01a3:418_5": "tehi samannāgatoti attho.",
  "atk-vin01a3:418_6": "Te pana “katame ca, āvuso,",
  "atk-vin01a3:418_7": "dovacassakaraṇā dhammā? Idhāvuso,",
  "atk-vin01a3:418_8": "bhikkhu pāpiccho hotī”tiādinā nayena paṭipāṭiyā anumānasutte āgatā pāpicchatā,",
  "atk-vin01a3:418_9": "attukkaṁsakaparavambhakatā,",
  "atk-vin01a3:418_10": "kodhanatā,",
  "atk-vin01a3:418_11": "kodhahetu upanāhitā,",
  "atk-vin01a3:418_12": "kodhahetuabhisaṅgitā,",
  "atk-vin01a3:418_13": "kodhahetukodhasāmantavācānicchāraṇatā,",
  "atk-vin01a3:418_14": "codakaṁ paṭippharaṇatā,",
  "atk-vin01a3:418_15": "codakaṁ apasādanatā,",
  "atk-vin01a3:418_16": "codakassa paccāropanatā,",
  "atk-vin01a3:418_17": "aññena aññaṁpaṭicaraṇatā,",
  "atk-vin01a3:418_18": "apadānena na sampāyanatā,",
  "atk-vin01a3:418_19": "makkhipaḷāsitā,",
  "atk-vin01a3:418_20": "issukīmaccharitā,",
  "atk-vin01a3:418_21": "saṭhamāyāvitā,",
  "atk-vin01a3:418_22": "thaddhātimānitā,",
  "atk-vin01a3:418_23": "sandiṭṭhiparāmāsiādhānaggahiduppaṭinissaggitāti ekūnavīsati dhammā veditabbā.",
  "atk-vin01a3:419_0": "Ovādaṁ nakkhamati na sahatīti akkhamo.",
  "atk-vin01a3:419_1": "Yathānusiṭṭhaṁ appaṭipajjanato padakkhiṇena anusāsaniṁ na gaṇhātīti appadakkhiṇaggāhī anusāsaniṁ.",
  "atk-vin01a3:420_0": "Uddesapariyāpannesūti uddese pariyāpannesu antogadhesu.",
  "atk-vin01a3:420_1": "“Yassa siyā āpatti,",
  "atk-vin01a3:420_2": "so āvikareyyā”ti evaṁ saṅgahitattā anto pātimokkhassa vattamānesūti attho.",
  "atk-vin01a3:420_3": "Sahadhammikaṁ vuccamānoti sahadhammikena vuccamāno karaṇatthe upayogavacanaṁ,",
  "atk-vin01a3:420_4": "pañcahi sahadhammikehi sikkhitabbattā tesaṁ vā santakattā sahadhammikanti laddhanāmena buddhapaññattena sikkhāpadena vuccamānoti attho.",
  "atk-vin01a3:421_0": "Viramathāyasmanto mama vacanāyāti yena vacanena maṁ vadatha,",
  "atk-vin01a3:421_1": "tato mama vacanato viramatha.",
  "atk-vin01a3:421_2": "Mā maṁ taṁ vacanaṁ vadathāti vuttaṁ hoti.",
  "atk-vin01a3:422_0": "Vadatu sahadhammenāti sahadhammikena sikkhāpadena sahadhammena vā aññenapi pāsādikabhāvasaṁvattanikena vacanena vadatu.",
  "atk-vin01a3:422_1": "Yadidanti vuḍḍhikāraṇanidassanatthe nipāto.",
  "atk-vin01a3:422_2": "Tena “yaṁ idaṁ aññamaññassa hitavacanaṁ āpattito vuṭṭhāpanañca tena aññamaññavacanena aññamaññavuṭṭhāpanena",
  "atk-vin01a3:422_3": "ca saṁvaḍḍhā parisā”ti evaṁ parisāya vuḍḍhikāraṇaṁ dassitaṁ hoti.",
  "atk-vin01a3:422_4": "Sesaṁ sabbattha uttānameva.",
  "atk-vin01a3:423_0": "Samuṭṭhānādīni paṭhamasaṅghabhedasadisānevāti.",
  "atk-vin01a3:424_0": "Dubbacasikkhāpadavaṇṇanā niṭṭhitā.",
  "atk-vin01a3:425_0": "13. Kuladūsakasikkhāpadavaṇṇanā",
  "atk-vin01a3:426_0": "431.Tenasamayena buddho bhagavāti kuladūsakasikkhāpadaṁ.",
  "atk-vin01a3:426_1": "Tattha assajipunabbasukā nāmāti assaji ceva punabbasuko ca.",
  "atk-vin01a3:426_2": "Kīṭāgirisminti evaṁnāmake janapade.",
  "atk-vin01a3:426_3": "Āvāsikā hontīti ettha āvāso etesaṁ atthīti āvāsikā.",
  "atk-vin01a3:426_4": "“Āvāso”ti vihāro vuccati.",
  "atk-vin01a3:426_5": "So yesaṁ āyatto navakammakaraṇapurāṇapaṭisaṅkharaṇādibhārahāratāya,",
  "atk-vin01a3:426_6": "te āvāsikā.",
  "atk-vin01a3:426_7": "Ye pana kevalaṁ vihāre vasanti,",
  "atk-vin01a3:426_8": "te nevāsikāti vuccanti.",
  "atk-vin01a3:426_9": "Ime āvāsikā ahesuṁ.",
  "atk-vin01a3:426_10": "Alajjino pāpabhikkhūti nillajjā lāmakabhikkhū,",
  "atk-vin01a3:426_11": "te hi chabbaggiyānaṁ jeṭṭhakachabbaggiyā.",
  "atk-vin01a3:427_0": "Sāvatthiyaṁ kira cha janā sahāyakā “kasikammādīni dukkarāni,",
  "atk-vin01a3:427_1": "handa mayaṁ sammā pabbajāma! Pabbajantehi ca uppanne kicce nittharaṇakaṭṭhāne pabbajituṁ vaṭṭatī”ti sammantayitvā",
  "atk-vin01a3:427_2": "dvinnaṁ aggasāvakānaṁ santike pabbajiṁsu.",
  "atk-vin01a3:427_3": "Te pañcavassā hutvā mātikaṁ paguṇaṁ katvā mantayiṁsu “janapado nāma kadāci subhikkho hoti kadāci dubbhikkho,",
  "atk-vin01a3:427_4": "mayaṁ mā ekaṭṭhāne vasimha,",
  "atk-vin01a3:427_5": "tīsu ṭhānesu vasāmā”ti.",
  "atk-vin01a3:427_6": "Tato paṇḍukalohitake āhaṁsu – “āvuso,",
  "atk-vin01a3:427_7": "sāvatthi nāma sattapaññāsāya kulasatasahassehi ajjhāvutthā,",
  "atk-vin01a3:427_8": "asītigāmasahassapaṭimaṇḍitānaṁ tiyojanasatikānaṁ dvinnaṁ kāsikosalaraṭṭhānaṁ āyamukhabhūtā,",
  "atk-vin01a3:427_9": "tatra tumhe dhuraṭṭhāneyeva pariveṇāni kāretvā ambapanasanāḷikerādīni ropetvā pupphehi ca phalehi ca",
  "atk-vin01a3:427_10": "kulāni saṅgaṇhantā kuladārake pabbājetvā parisaṁ vaḍḍhethā”ti.",
  "atk-vin01a3:428_0": "Mettiyabhūmajake āhaṁsu – “āvuso,",
  "atk-vin01a3:428_1": "rājagahaṁ nāma aṭṭhārasahi manussakoṭīhi ajjhāvutthaṁ asītigāmasahassapaṭimaṇḍitānaṁ tiyojanasatikānaṁ dvinnaṁ aṅgamagadharaṭṭhānaṁ āyamukhabhūtaṁ,",
  "atk-vin01a3:428_2": "tatra tumhe dhuraṭṭhāneyeva…pe…",
  "atk-vin01a3:428_3": "parisaṁ vaḍḍhethā”ti.",
  "atk-vin01a3:429_0": "Assajipunabbasuke āhaṁsu – “āvuso,",
  "atk-vin01a3:429_1": "kīṭāgiri nāma dvīhi meghehi anuggahito tīṇi sassāni pasavanti,",
  "atk-vin01a3:429_2": "tatra tumhe dhuraṭṭhāneyeva pariveṇāni kāretvā…pe…",
  "atk-vin01a3:429_3": "parisaṁ vaḍḍhethā”ti.",
  "atk-vin01a3:429_4": "Te tathā akaṁsu.",
  "atk-vin01a3:429_5": "Tesu ekamekassa pakkhassa pañca pañca bhikkhusatāni parivārā,",
  "atk-vin01a3:429_6": "evaṁ samadhikaṁ diyaḍḍhabhikkhusahassaṁ hoti.",
  "atk-vin01a3:429_7": "Tatra paṇḍukalohitakā saparivārā sīlavantova bhagavatā saddhiṁ janapadacārikampi caranti,",
  "atk-vin01a3:429_8": "te akatavatthuṁ uppādenti,",
  "atk-vin01a3:429_9": "paññattasikkhāpadaṁ pana na maddanti,",
  "atk-vin01a3:429_10": "itare sabbe alajjino akatavatthuñca uppādenti,",
  "atk-vin01a3:429_11": "paññattasikkhāpadañca maddanti,",
  "atk-vin01a3:429_12": "tena vuttaṁ –",
  "atk-vin01a3:429_13": "“alajjino pāpabhikkhū”ti.",
  "atk-vin01a3:430_0": "Evarūpanti evaṁjātikaṁ.",
  "atk-vin01a3:430_1": "Anācāraṁ ācarantīti anācaritabbaṁ ācaranti,",
  "atk-vin01a3:430_2": "akātabbaṁ karonti.",
  "atk-vin01a3:430_3": "Mālāvacchanti taruṇapuppharukkhaṁ,",
  "atk-vin01a3:430_4": "taruṇakā hi puppharukkhāpi pupphagacchāpi mālāvacchā tveva vuccanti,",
  "atk-vin01a3:430_5": "te ca anekappakāraṁ mālāvacchaṁ sayampi ropenti,",
  "atk-vin01a3:430_6": "aññenapi ropāpenti,",
  "atk-vin01a3:430_7": "tena vuttaṁ –",
  "atk-vin01a3:430_8": "“mālāvacchaṁ ropentipi ropāpentipī”ti.",
  "atk-vin01a3:430_9": "Siñcantīti sayameva udakena siñcanti.",
  "atk-vin01a3:430_10": "Siñcāpentīti aññenapi siñcāpenti.",
  "atk-vin01a3:431_0": "Ettha pana akappiyavohāro kappiyavohāro pariyāyo obhāso nimittakammanti imāni pañca jānitabbāni.",
  "atk-vin01a3:431_1": "Tattha akappiyavohāro nāma allaharitānaṁ koṭṭanaṁ koṭṭāpanaṁ,",
  "atk-vin01a3:431_2": "āvāṭassa khaṇanaṁ khaṇāpanaṁ,",
  "atk-vin01a3:431_3": "mālāvacchassa ropanaṁ ropāpanaṁ,",
  "atk-vin01a3:431_4": "āḷiyā bandhanaṁ bandhāpanaṁ,",
  "atk-vin01a3:431_5": "udakassa secanaṁ secāpanaṁ,",
  "atk-vin01a3:431_6": "mātikāya sammukhakaraṇaṁ kappiyaudakasiñcanaṁ hatthamukhapādadhovananhānodakasiñcananti.",
  "atk-vin01a3:431_7": "Kappiyavohāro nāma “imaṁ rukkhaṁ jāna,",
  "atk-vin01a3:431_8": "imaṁ āvāṭaṁ jāna,",
  "atk-vin01a3:431_9": "imaṁ mālāvacchaṁ jāna,",
  "atk-vin01a3:431_10": "ettha udakaṁ jānā”ti vacanaṁ sukkhamātikāya ujukaraṇañca.",
  "atk-vin01a3:431_11": "Pariyāyo nāma “paṇḍitena nāma mālāvacchādayo ropāpetabbā nacirasseva upakārāya saṁvattantī”tiādivacanaṁ.",
  "atk-vin01a3:431_12": "Obhāso nāma kudālakhaṇittādīni ca mālāvacche ca gahetvā ṭhānaṁ,",
  "atk-vin01a3:431_13": "evaṁ ṭhitañhi sāmaṇerādayo disvā thero kārāpetukāmoti gantvā karonti.",
  "atk-vin01a3:431_14": "Nimittakammaṁ nāma kudāla-khaṇitti-vāsi-pharasu-udakabhājanāni āharitvā samīpe ṭhapanaṁ.",
  "atk-vin01a3:432_0": "Imāni pañcapi kulasaṅgahatthāya ropane na vaṭṭanti,",
  "atk-vin01a3:432_1": "phalaparibhogatthāya kappiyākappiyavohāradvayameva na vaṭṭati,",
  "atk-vin01a3:432_2": "itarattayaṁ vaṭṭati.",
  "atk-vin01a3:432_3": "Mahāpaccariyaṁ pana “kappiyavohāropi vaṭṭati.",
  "atk-vin01a3:432_4": "Yañca attano paribhogatthāya vaṭṭati,",
  "atk-vin01a3:432_5": "taṁ aññapuggalassa vā saṅghassa vā cetiyassa vā atthāyapi vaṭṭatī”ti vuttaṁ.",
  "atk-vin01a3:433_0": "Ārāmatthāya pana vanatthāyaca chāyatthāya ca akappiyavohāramattameva na ca vaṭṭati,",
  "atk-vin01a3:433_1": "sesaṁ vaṭṭati,",
  "atk-vin01a3:433_2": "na kevalañca sesaṁ yaṁkiñci mātikampi ujuṁ kātuṁ kappiyaudakaṁ siñcituṁ nhānakoṭṭhakaṁ katvā nhāyituṁ",
  "atk-vin01a3:433_3": "hatthapādamukhadhovanudakāni ca tattha chaḍḍetumpi vaṭṭati.",
  "atk-vin01a3:433_4": "Mahāpaccariyaṁ pana kurundiyañca “kappiyapathaviyaṁ sayaṁ ropetumpi vaṭṭatī”ti vuttaṁ.",
  "atk-vin01a3:433_5": "Ārāmādiatthāya pana ropitassa vā ropāpitassa vā phalaṁ paribhuñjitumpi vaṭṭati.",
  "atk-vin01a3:434_0": "Ocinanaocināpane pakatiyāpi pācittiyaṁ.",
  "atk-vin01a3:434_1": "Kuladūsanatthāya pana pācittiyañceva dukkaṭañca.",
  "atk-vin01a3:434_2": "Ganthanādīsu ca uracchadapariyosānesu kuladūsanatthāya aññatthāya vā karontassa dukkaṭameva. Kasmā?",
  "atk-vin01a3:434_3": "Anācārattā,",
  "atk-vin01a3:434_4": "“pāpasamācāro”ti ettha vuttapāpasamācārattā ca.",
  "atk-vin01a3:434_5": "Ārāmādiatthāya rukkharopane viya vatthupūjanatthāya kasmā na anāpattīti ce?",
  "atk-vin01a3:434_6": "Anāpattiyeva.",
  "atk-vin01a3:434_7": "Yathā hi tattha kappiyavohārena pariyāyādīhi ca anāpatti tathā vatthupūjatthāyapi anāpattiyeva.",
  "atk-vin01a3:435_0": "Nanu ca tattha “kappiyapathaviyaṁ sayaṁ ropetumpi vaṭṭatī”ti vuttanti? Vuttaṁ,",
  "atk-vin01a3:435_1": "na pana mahāaṭṭhakathāyaṁ.",
  "atk-vin01a3:435_2": "Athāpi maññeyyāsi itarāsu vuttampi pamāṇaṁ.",
  "atk-vin01a3:435_3": "Mahāaṭṭhakathāyañca kappiyaudakasecanaṁ vuttaṁ,",
  "atk-vin01a3:435_4": "taṁ kathanti?",
  "atk-vin01a3:435_5": "Tampi na virujjhati.",
  "atk-vin01a3:435_6": "Tatra hi avisesena “rukkhaṁ ropentipi ropāpentipi,",
  "atk-vin01a3:435_7": "siñcantipi siñcāpentipī”ti vattabbe “mālāvaccha”nti vadanto ñāpeti “kulasaṅgahatthāya pupphaphalūpagameva sandhāyetaṁ vuttaṁ,",
  "atk-vin01a3:435_8": "aññatra pana pariyāyo atthī”ti.",
  "atk-vin01a3:435_9": "Tasmā tattha pariyāyaṁ,",
  "atk-vin01a3:435_10": "idha ca pariyāyābhāvaṁ ñatvā yaṁ aṭṭhakathāsu vuttaṁ,",
  "atk-vin01a3:435_11": "taṁ suvuttameva.",
  "atk-vin01a3:435_12": "Vuttañcetaṁ –",
  "atk-vin01a3:436_0": "“Buddhena dhammo vinayo ca vutto;",
  "atk-vin01a3:437_0": "Yo tassa puttehi tatheva ñāto;",
  "atk-vin01a3:438_0": "So yehi tesaṁ matimaccajantā;",
  "atk-vin01a3:439_0": "Yasmā pure aṭṭhakathā akaṁsu.",
  "atk-vin01a3:440_0": "“Tasmā hi yaṁ aṭṭhakathāsu vuttaṁ;",
  "atk-vin01a3:441_0": "Taṁ vajjayitvāna pamādalekhaṁ;",
  "atk-vin01a3:442_0": "Sabbampi sikkhāsu sagāravānaṁ;",
  "atk-vin01a3:443_0": "Yasmā pamāṇaṁ idha paṇḍitāna”nti.",
  "atk-vin01a3:444_0": "Sabbaṁ vuttanayeneva veditabbaṁ.",
  "atk-vin01a3:444_1": "Tattha siyā yadi vatthupūjanatthāyapi ganthānādīsu āpatti,",
  "atk-vin01a3:444_2": "haraṇādīsu kasmā anāpattīti?",
  "atk-vin01a3:444_3": "Kulitthīādīnaṁ atthāya haraṇato haraṇādhikāre hi visesetvā te kulitthīnantiādi vuttaṁ,",
  "atk-vin01a3:444_4": "tasmā buddhādīnaṁ atthāya harantassa anāpatti.",
  "atk-vin01a3:445_0": "Tattha ekatovaṇṭikanti pupphānaṁ vaṇṭe ekato katvā katamālaṁ.",
  "atk-vin01a3:445_1": "Ubhatovaṇṭikanti ubhohi passehi pupphavaṇṭe katvā katamālaṁ.",
  "atk-vin01a3:445_2": "Mañjarikantiādīsu pana mañjarī viya katā pupphavikati mañjarikāti vuccati.",
  "atk-vin01a3:445_3": "Vidhūtikāti sūciyā vā salākāya vā sinduvārapupphādīni vijjhitvā katā.",
  "atk-vin01a3:445_4": "Vaṭaṁsakoti vataṁsako.",
  "atk-vin01a3:445_5": "Āveḷāti kaṇṇikā.",
  "atk-vin01a3:445_6": "Uracchadoti hārasadisaṁ ure ṭhapanakapupphadāmaṁ.",
  "atk-vin01a3:445_7": "Ayaṁ tāva ettha padavaṇṇanā.",
  "atk-vin01a3:446_0": "Ayaṁ pana ādito paṭṭhāya vitthārena āpattivinicchayo.",
  "atk-vin01a3:446_1": "Kuladūsanatthāya akappiyapathaviyaṁ mālāvacchaṁ ropentassa pācittiyañceva dukkaṭañca,",
  "atk-vin01a3:446_2": "tathā akappiyavohārena ropāpentassa.",
  "atk-vin01a3:446_3": "Kappiyapathaviyaṁ ropanepi ropāpanepi dukkaṭameva.",
  "atk-vin01a3:446_4": "Ubhayatthāpi sakiṁ āṇattiyā bahunnampi ropane ekameva sapācittiyadukkaṭaṁ vā suddhadukkaṭaṁ vā hoti.",
  "atk-vin01a3:446_5": "Paribhogatthāya hi kappiyabhūmiyaṁ vā akappiyabhūmiyaṁ vā kappiyavohārena ropāpane anāpatti.",
  "atk-vin01a3:446_6": "Ārāmādiatthāyapi akappiyapathaviyaṁ ropentassa vā akappiyavacanena ropāpentassa vā pācittiyaṁ.",
  "atk-vin01a3:446_7": "Ayaṁ pana nayo mahāaṭṭhakathāyaṁ na suṭṭhu vibhatto,",
  "atk-vin01a3:446_8": "mahāpaccariyaṁ vibhattoti.",
  "atk-vin01a3:447_0": "Siñcanasiñcāpane pana akappiyaudakena sabbattha pācittiyaṁ,",
  "atk-vin01a3:447_1": "kuladūsanaparibhogatthāya dukkaṭampi.",
  "atk-vin01a3:447_2": "Kappiyena tesaṁyeva dvinnamatthāya dukkaṭaṁ.",
  "atk-vin01a3:447_3": "Paribhogatthāya cettha kappiyavohārena siñcāpane anāpatti.",
  "atk-vin01a3:447_4": "Āpattiṭṭhāne pana dhārāvacchedavasena payogabahulatāya āpattibahulatā veditabbā.",
  "atk-vin01a3:448_0": "Kuladūsanatthāya ocinane pupphagaṇanāya dukkaṭapācittiyāni aññattha pācittiyāneva.",
  "atk-vin01a3:448_1": "Bahūni pana pupphāni ekapayogena ocinanto payogavasena kāretabbo.",
  "atk-vin01a3:448_2": "Ocināpane kuladūsanatthāya sakiṁ āṇatto bahumpi ocinati,",
  "atk-vin01a3:448_3": "ekameva sapācittiyadukkaṭaṁ,",
  "atk-vin01a3:448_4": "aññatra pācittiyameva.",
  "atk-vin01a3:449_0": "Ganthanādīsu sabbāpi cha pupphavikatiyo veditabbā –",
  "atk-vin01a3:449_1": "ganthimaṁ,",
  "atk-vin01a3:449_2": "gopphimaṁ, vedhimaṁ, veṭhimaṁ, pūrimaṁ,",
  "atk-vin01a3:449_3": "vāyimanti.",
  "atk-vin01a3:449_4": "Tattha “ganthimaṁ” nāma sadaṇḍakesu vā uppalapadumādīsu aññesu vā dīghavaṇṭesu pupphesu daṭṭhabbaṁ.",
  "atk-vin01a3:449_5": "Daṇḍakena daṇḍakaṁ vaṇṭena vā vaṇṭaṁ ganthetvā katameva hi ganthimaṁ.",
  "atk-vin01a3:449_6": "Taṁ bhikkhussa vā bhikkhuniyā vā kātumpi akappiyavacanena kārāpetumpi na vaṭṭati.",
  "atk-vin01a3:449_7": "Evaṁ jāna,",
  "atk-vin01a3:449_8": "evaṁ kate sobheyya,",
  "atk-vin01a3:449_9": "yathā etāni pupphāni na vikiriyanti tathā karohītiādinā pana kappiyavacanena kāretuṁ vaṭṭati.",
  "atk-vin01a3:450_0": "“Gopphimaṁ” nāma suttena vā vākādīhi vā vassikapupphādīnaṁ ekatovaṇṭikaubhatovaṇṭikamālāvasena gopphanaṁ,",
  "atk-vin01a3:450_1": "vākaṁ vā rajjuṁ vā diguṇaṁ katvā tattha avaṇṭakāni nīpapupphādīni pavesetvā paṭipāṭiyā bandhanti,",
  "atk-vin01a3:450_2": "etampi gopphimameva.",
  "atk-vin01a3:450_3": "Sabbaṁ purimanayeneva na vaṭṭati.",
  "atk-vin01a3:451_0": "“Vedhimaṁ” nāma savaṇṭakāni vassikapupphādīni vaṇṭesu,",
  "atk-vin01a3:451_1": "avaṇṭakāni vā vakulapupphādīni antochidde sūcitālahīrādīhi vinivijjhitvā āvunanti,",
  "atk-vin01a3:451_2": "etaṁ vedhimaṁ nāma,",
  "atk-vin01a3:451_3": "tampi purimanayeneva na vaṭṭati.",
  "atk-vin01a3:451_4": "Keci pana kadalikkhandhamhi kaṇṭake vā tālahīrādīni vā pavesetvā tattha pupphāni vijjhitvā ṭhapenti,",
  "atk-vin01a3:451_5": "keci kaṇṭakasākhāsu,",
  "atk-vin01a3:451_6": "keci pupphacchattapupphakūṭāgārakaraṇatthaṁ chatte ca bhittiyañca pavesetvā ṭhapitakaṇṭakesu,",
  "atk-vin01a3:451_7": "keci dhammāsanavitāne baddhakaṇṭakesu,",
  "atk-vin01a3:451_8": "keci kaṇikārapupphādīni salākāhi vijjhanti,",
  "atk-vin01a3:451_9": "chattādhichattaṁ viya ca karonti,",
  "atk-vin01a3:451_10": "taṁ atioḷārikameva.",
  "atk-vin01a3:451_11": "Pupphavijjhanatthaṁ pana dhammāsanavitāne kaṇṭakampi bandhituṁ kaṇṭakādīhi vā ekapupphampi vijjhituṁ puppheyeva vā pupphaṁ pavesetuṁ na vaṭṭati.",
  "atk-vin01a3:451_12": "Jālavitānavedika-nāgadantaka pupphapaṭicchakatālapaṇṇaguḷakādīnaṁ pana chiddesu asokapiṇḍiyā vā antaresu pupphāni pavesetuṁ na doso.",
  "atk-vin01a3:451_13": "Etaṁ vedhimaṁ nāma na hoti.",
  "atk-vin01a3:451_14": "Dhammarajjuyampi eseva nayo.",
  "atk-vin01a3:452_0": "“Veṭhimaṁ” nāma pupphadāmapupphahatthakesu daṭṭhabbaṁ.",
  "atk-vin01a3:452_1": "Keci hi matthakadāmaṁ karontā heṭṭhā ghaṭakākāraṁ dassetuṁ pupphehi veṭhenti,",
  "atk-vin01a3:452_2": "keci aṭṭhaṭṭha vā dasa dasa vā uppalapupphādīni suttena vā vākena vā daṇḍakesu bandhitvā uppalahatthake vā padumahatthake vā karonti,",
  "atk-vin01a3:452_3": "taṁ sabbaṁ purimanayeneva na vaṭṭati.",
  "atk-vin01a3:452_4": "Sāmaṇerehi uppāṭetvā thale ṭhapitauppalādīni kāsāvena bhaṇḍikampi bandhituṁ na vaṭṭati.",
  "atk-vin01a3:452_5": "Tesaṁyeva pana vākena vā daṇḍakena vā bandhituṁ aṁsabhaṇḍikaṁ vā kātuṁ vaṭṭati.",
  "atk-vin01a3:452_6": "Aṁsabhaṇḍikā nāma khandhe ṭhapitakāsāvassa ubho ante āharitvā bhaṇḍikaṁ katvā tasmiṁ pasibbake viya pupphāni pakkhipanti,",
  "atk-vin01a3:452_7": "ayaṁ vuccati aṁsabhaṇḍikā,",
  "atk-vin01a3:452_8": "etaṁ kātuṁ vaṭṭati.",
  "atk-vin01a3:452_9": "Daṇḍakehi paduminipaṇṇaṁ vijjhitvā uppalādīni paṇṇena veṭhetvā gaṇhanti,",
  "atk-vin01a3:452_10": "tatrāpi pupphānaṁ upari paduminipaṇṇameva bandhituṁ vaṭṭati.",
  "atk-vin01a3:452_11": "Heṭṭhā daṇḍakaṁ pana bandhituṁ na vaṭṭati.",
  "atk-vin01a3:453_0": "“Pūrimaṁ” nāma mālāguṇe ca pupphapaṭe ca daṭṭhabbaṁ.",
  "atk-vin01a3:453_1": "Yo hi mālāguṇena cetiyaṁ vā bodhiṁ vā vedikaṁ vā parikkhipanto puna ānetvā pūrimaṭhānaṁ atikkāmeti,",
  "atk-vin01a3:453_2": "ettāvatāpi pūrimaṁ nāma hoti.",
  "atk-vin01a3:453_3": "Ko pana vādo anekakkhattuṁ parikkhipantassa,",
  "atk-vin01a3:453_4": "nāgadanta-kantarehi pavesetvā haranto olambakaṁ katvā puna nāgadantakaṁ parikkhipati,",
  "atk-vin01a3:453_5": "etampi pūrimaṁ nāma.",
  "atk-vin01a3:453_6": "Nāgadantake pana pupphavalayaṁ pavesetuṁ vaṭṭati.",
  "atk-vin01a3:453_7": "Mālāguṇehi pupphapaṭaṁ karonti.",
  "atk-vin01a3:453_8": "Tatrāpi ekameva mālāguṇaṁ harituṁ vaṭṭati.",
  "atk-vin01a3:453_9": "Puna paccāharato pūrimameva hoti,",
  "atk-vin01a3:453_10": "taṁ sabbaṁ purimanayeneva na vaṭṭati.",
  "atk-vin01a3:453_11": "Mālāguṇehi pana bahūhipi kataṁ pupphadāmaṁ labhitvā āsanamatthakādīsu bandhituṁ vaṭṭati.",
  "atk-vin01a3:453_12": "Atidīghaṁ pana mālāguṇaṁ ekavāraṁ haritvā vā parikkhipitvā vā puna aññassa bhikkhuno dātuṁ vaṭṭati.",
  "atk-vin01a3:453_13": "Tenāpi tatheva kātuṁ vaṭṭati.",
  "atk-vin01a3:454_0": "“Vāyimaṁ” nāma pupphajālapupphapaṭapuppharūpesu daṭṭhabbaṁ.",
  "atk-vin01a3:454_1": "Cetiyesu pupphajālaṁ karontassa ekamekamhi jālacchidde dukkaṭaṁ.",
  "atk-vin01a3:454_2": "Bhitticchattabodhitthambhādīsupi eseva nayo.",
  "atk-vin01a3:454_3": "Pupphapaṭaṁ pana parehi pūritampi vāyituṁ na labbhati.",
  "atk-vin01a3:454_4": "Gopphimapuppheheva hatthiassādirūpakāni karonti,",
  "atk-vin01a3:454_5": "tānipi vāyimaṭṭhāne tiṭṭhanti.",
  "atk-vin01a3:454_6": "Purimanayeneva sabbaṁ na vaṭṭati.",
  "atk-vin01a3:454_7": "Aññehi kataparicchede pana pupphāni ṭhapentena hatthiassādirūpakampi kātuṁ vaṭṭati.",
  "atk-vin01a3:454_8": "Mahāpaccariyaṁ pana kalambakena aḍḍhacandakena ca saddhiṁ aṭṭhapupphavikatiyo vuttā.",
  "atk-vin01a3:454_9": "Tattha kalambakoti aḍḍhacandakantare ghaṭikadāmaolambako vutto.",
  "atk-vin01a3:454_10": "“Aḍḍhacandako”ti aḍḍhacandākārena mālāguṇaparikkhepo.",
  "atk-vin01a3:454_11": "Tadubhayampi pūrimeyeva paviṭṭhaṁ.",
  "atk-vin01a3:454_12": "Kurundiyaṁ pana “dve tayo mālāguṇe ekato katvā pupphadāmakaraṇampi vāyimaṁyevā”ti vuttaṁ.",
  "atk-vin01a3:454_13": "Tampi idha pūrimaṭṭhāneyeva paviṭṭhaṁ,",
  "atk-vin01a3:454_14": "na kevalañca pupphaguḷadāmameva piṭṭhamayadāmampi geṇḍukapupphadāmampi kurundiyaṁ vuttaṁ,",
  "atk-vin01a3:454_15": "kharapattadāmampi sikkhāpadassa sādhāraṇattā bhikkhūnampi bhikkhunīnampi neva kātuṁ na kārāpetuṁ vaṭṭati.",
  "atk-vin01a3:454_16": "Pūjānimittaṁ pana kappiyavacanaṁ sabbattha vattuṁ vaṭṭati.",
  "atk-vin01a3:454_17": "Pariyāyaobhāsanimittakammāni vaṭṭantiyeva.",
  "atk-vin01a3:455_0": "Tuvaṭṭentīti nipajjanti.",
  "atk-vin01a3:455_1": "Lāsentīti pītiyā uppilavamānā viya uṭṭhahitvā lāsiyanāṭakaṁ nāṭenti,",
  "atk-vin01a3:455_2": "recakaṁ denti.",
  "atk-vin01a3:455_3": "Naccantiyāpi naccantīti yadā nāṭakitthī naccati,",
  "atk-vin01a3:455_4": "tadā tepi tassā purato vā pacchato vā gacchantā naccanti.",
  "atk-vin01a3:455_5": "Naccantiyāpi gāyantīti yadā sā naccati,",
  "atk-vin01a3:455_6": "tadā naccānurūpaṁ gāyanti.",
  "atk-vin01a3:455_7": "Esa nayo sabbattha.",
  "atk-vin01a3:455_8": "Aṭṭhapadepi kīḷantīti aṭṭhapadaphalake jūtaṁ kīḷanti.",
  "atk-vin01a3:455_9": "Tathā dasapade,",
  "atk-vin01a3:455_10": "ākāsepīti aṭṭhapadadasapadesu viya ākāseyeva kīḷanti.",
  "atk-vin01a3:455_11": "Parihārapathepīti bhūmiyaṁ nānāpathamaṇḍalaṁ katvā tattha pariharitabbapathaṁ pariharantā kīḷanti.",
  "atk-vin01a3:455_12": "Santikāyapi kīḷantīti santikakīḷāya kīḷanti,",
  "atk-vin01a3:455_13": "ekajjhaṁ ṭhapitā sāriyo vā pāsāṇasakkharāyo vā acālentā nakheneva apanenti ca upanenti ca,",
  "atk-vin01a3:455_14": "sace tattha kāci calati,",
  "atk-vin01a3:455_15": "parājayo hoti.",
  "atk-vin01a3:455_16": "Khalikāyāti jūtaphalake pāsakakīḷāya kīḷanti.",
  "atk-vin01a3:455_17": "Ghaṭikāyāti ghaṭikā vuccati daṇḍakakīḷā,",
  "atk-vin01a3:455_18": "tāya kīḷanti.",
  "atk-vin01a3:455_19": "Dīghadaṇḍakena rassadaṇḍakaṁ paharantā vicaranti.",
  "atk-vin01a3:456_0": "Salākahatthenāti lākhāya vā mañjaṭṭhiyā vā piṭṭhaudake vā salākahatthaṁ temetvā “kiṁ hotū”ti bhūmiyaṁ",
  "atk-vin01a3:456_1": "vā bhittiyaṁ vā taṁ paharitvā hatthiassādīrūpāni dassentā kīḷanti.",
  "atk-vin01a3:456_2": "Akkhenāti guḷena.",
  "atk-vin01a3:456_3": "Paṅgacīrenāti paṅgacīraṁ vuccati paṇṇanāḷikā,",
  "atk-vin01a3:456_4": "taṁ dhamantā kīḷanti.",
  "atk-vin01a3:456_5": "Vaṅkakenāti gāmadārakānaṁ kīḷanakena khuddakanaṅgalena.",
  "atk-vin01a3:456_6": "Mokkhacikāyāti mokkhacikā vuccati samparivattakakīḷā,",
  "atk-vin01a3:456_7": "ākāse vā daṇḍaṁ gahetvā,",
  "atk-vin01a3:456_8": "bhūmiyaṁ vā sīsaṁ ṭhapetvā heṭṭhupariyabhāvena parivattantā kīḷantīti attho.",
  "atk-vin01a3:456_9": "Ciṅgulakenāti ciṅgulakaṁ vuccati tālapaṇṇādīhi kataṁ vātappahārena paribbhamanacakkaṁ,",
  "atk-vin01a3:456_10": "tena kīḷanti.",
  "atk-vin01a3:456_11": "Pattāḷhakenāti pattāḷhakaṁ vuccati paṇṇanāḷi,",
  "atk-vin01a3:456_12": "tāya vālikādīni minantā kīḷanti.",
  "atk-vin01a3:456_13": "Rathakenāti khuddakarathena.",
  "atk-vin01a3:456_14": "Dhanukenāti khuddakadhanunā.",
  "atk-vin01a3:457_0": "Akkharikāyāti akkharikā vuccati ākāse vā piṭṭhiyaṁ vā akkharajānanakīḷā,",
  "atk-vin01a3:457_1": "tāya kīḷanti.",
  "atk-vin01a3:457_2": "Manesikāyāti manesikā vuccati manasā cintitajānanakīḷā,",
  "atk-vin01a3:457_3": "tāya kīḷanti.",
  "atk-vin01a3:457_4": "Yathāvajjenāti yathāvajjaṁ vuccati kāṇakuṇikakhañjādīnaṁ yaṁ yaṁ vajjaṁ taṁ taṁ payojetvā dassanakīḷā tāya kīḷanti,",
  "atk-vin01a3:457_5": "velambhakā viya.",
  "atk-vin01a3:457_6": "Hatthismimpi sikkhantīti hatthinimittaṁ yaṁ sippaṁ sikkhitabbaṁ,",
  "atk-vin01a3:457_7": "taṁ sikkhanti.",
  "atk-vin01a3:457_8": "Eseva nayo assādīsu.",
  "atk-vin01a3:457_9": "Dhāvantipīti parammukhā gacchantā dhāvanti.",
  "atk-vin01a3:457_10": "Ādhāvantipīti yattakaṁ dhāvanti,",
  "atk-vin01a3:457_11": "tattakameva abhimukhā puna āgacchantā ādhāvanti.",
  "atk-vin01a3:457_12": "Nibbujjhantīti mallayuddhaṁ karonti.",
  "atk-vin01a3:457_13": "Nalāṭikampi dentīti “sādhu, sādhu,",
  "atk-vin01a3:457_14": "bhaginī”ti attano nalāṭe aṅguliṁ ṭhapetvā tassā nalāṭe ṭhapenti.",
  "atk-vin01a3:457_15": "Vividhampi anācāraṁ ācarantīti aññampi pāḷiyaṁ anāgataṁ mukhaḍiṇḍimādivividhaṁ anācāraṁ ācaranti.",
  "atk-vin01a3:458_0": "432.Pāsādikenāti pasādāvahena,",
  "atk-vin01a3:458_1": "sāruppena samaṇānucchavikena.",
  "atk-vin01a3:458_2": "Abhikkantenāti gamanena.",
  "atk-vin01a3:458_3": "Paṭikkantenāti nivattanena.",
  "atk-vin01a3:458_4": "Ālokitenāti purato dassanena.",
  "atk-vin01a3:458_5": "Vilokitenāti ito cito ca dassanena.",
  "atk-vin01a3:458_6": "Samiñjitenāti pabbasaṅkocanena.",
  "atk-vin01a3:458_7": "Pasāritenāti tesaṁyeva pasāraṇena.",
  "atk-vin01a3:458_8": "Sabbattha itthambhūtākhyānatthe karaṇavacanaṁ,",
  "atk-vin01a3:458_9": "satisampajaññehi abhisaṅkhatattā pāsādika abhikkanta-paṭikkanta-ālokita-vilokita-samiñjita-pasārito hutvāti vuttaṁ hoti.",
  "atk-vin01a3:458_10": "Okkhittacakkhūti heṭṭhā-khittacakkhu.",
  "atk-vin01a3:458_11": "Iriyāpathasampannoti tāya pāsādikaabhikkantāditāya sampannairiyāpatho.",
  "atk-vin01a3:459_0": "Kvāyanti ko ayaṁ.",
  "atk-vin01a3:459_1": "Abalabalo viyāti abalo kira bondo vuccati,",
  "atk-vin01a3:459_2": "atisayatthe ca idaṁ āmeḍitaṁ,",
  "atk-vin01a3:459_3": "tasmā atibondo viyāti vuttaṁ hoti.",
  "atk-vin01a3:459_4": "Mandamandoti abhikkantādīnaṁ anuddhatatāya atimando.",
  "atk-vin01a3:459_5": "Atisaṇhoti evaṁ guṇameva dosato dassenti.",
  "atk-vin01a3:459_6": "Bhākuṭikabhākuṭiko viyāti okkhittacakkhutāya bhakuṭiṁ katvā saṅkuṭitamukho kupito viya vicaratīti maññamānā vadanti.",
  "atk-vin01a3:459_7": "Saṇhāti nipuṇā,",
  "atk-vin01a3:459_8": "“amma tāta bhaginī”ti evaṁ upāsakajanaṁ yuttaṭṭhāne upanetuṁ chekā,",
  "atk-vin01a3:459_9": "na yathā ayaṁ;",
  "atk-vin01a3:459_10": "evaṁ abalabalo viyāti adhippāyo.",
  "atk-vin01a3:459_11": "Sakhilāti sākhalyena yuttā.",
  "atk-vin01a3:459_12": "Sukhasambhāsāti idaṁ purimassa kāraṇavacanaṁ.",
  "atk-vin01a3:459_13": "Yesañhi sukhasambhāsā sammodanīyakathā nelā hoti kaṇṇasukhā,",
  "atk-vin01a3:459_14": "te sakhilāti vuccanti.",
  "atk-vin01a3:459_15": "Tenāhaṁsu –",
  "atk-vin01a3:459_16": "“sakhilā sukhasambhāsā”ti.",
  "atk-vin01a3:459_17": "Ayaṁ panettha adhippāyo –",
  "atk-vin01a3:459_18": "amhākaṁ ayyā upāsake disvā madhuraṁ sammodanīyaṁ kathaṁ kathenti,",
  "atk-vin01a3:459_19": "tasmā sakhilā sukhasambhāsā,",
  "atk-vin01a3:459_20": "na yathā ayaṁ;",
  "atk-vin01a3:459_21": "evaṁ mandamandā viyāti.",
  "atk-vin01a3:459_22": "Mihitapubbaṅgamāti mihitaṁ pubbaṅgamaṁ etesaṁ vacanassāti mihitapubbaṅgamā,",
  "atk-vin01a3:459_23": "paṭhamaṁ sitaṁ katvā pacchā vadantīti attho.",
  "atk-vin01a3:459_24": "Ehisvāgatavādinoti upāsakaṁ disvā “ehi svāgataṁ tavā”ti evaṁvādino,",
  "atk-vin01a3:459_25": "na yathā ayaṁ;",
  "atk-vin01a3:459_26": "evaṁ saṅkuṭitamukhatāya bhākuṭikabhākuṭikā viya evaṁ mihitapubbaṅgamāditāya abhākuṭikabhāvaṁ atthato dassetvā puna sarūpenapi dassento āhaṁsu –",
  "atk-vin01a3:459_27": "“abhākuṭikā uttānamukhā pubbabhāsino”ti.",
  "atk-vin01a3:459_28": "Uppaṭipāṭiyā vā tiṇṇampi ākārānaṁ abhāvadassanametanti veditabbaṁ. Kathaṁ?",
  "atk-vin01a3:459_29": "Ettha hi “abhākuṭikā”ti iminā bhākuṭikabhākuṭikākārassa abhāvo dassito.",
  "atk-vin01a3:459_30": "“Uttānamukhā”ti iminā mandamandākārassa,",
  "atk-vin01a3:459_31": "ye hi cakkhūni ummiletvā ālokanena uttānamukhā honti,",
  "atk-vin01a3:459_32": "na te mandamandā.",
  "atk-vin01a3:459_33": "Pubbabhāsinoti iminā abalabalākārassa abhāvo dassito,",
  "atk-vin01a3:459_34": "ye hi ābhāsanakusalatāya “amma tātā”ti paṭhamataraṁ ābhāsanti,",
  "atk-vin01a3:459_35": "na te abalabalāti.",
  "atk-vin01a3:460_0": "Ehi, bhante,",
  "atk-vin01a3:460_1": "gharaṁ gamissāmāti so kira upāsako “na kho, āvuso,",
  "atk-vin01a3:460_2": "piṇḍo labbhatī”ti vutte “tumhākaṁ bhikkhūhiyeva etaṁ kataṁ,",
  "atk-vin01a3:460_3": "sakalampi gāmaṁ vicarantā na lacchathā”ti vatvā piṇḍapātaṁ dātukāmo “ehi, bhante,",
  "atk-vin01a3:460_4": "gharaṁ gamissāmā”ti āha.",
  "atk-vin01a3:460_5": "Kiṁ panāyaṁ payuttavācā hoti,",
  "atk-vin01a3:460_6": "na hotīti? Na hoti.",
  "atk-vin01a3:460_7": "Pucchitapañho nāmāyaṁ kathetuṁ vaṭṭati.",
  "atk-vin01a3:460_8": "Tasmā idāni cepi pubbaṇhe vā sāyanhe vā antaragharaṁ paviṭṭhaṁ bhikkhuṁ koci puccheyya – “kasmā, bhante,",
  "atk-vin01a3:460_9": "carathā”ti?",
  "atk-vin01a3:460_10": "Yenatthena carati,",
  "atk-vin01a3:460_11": "taṁ ācikkhitvā “laddhaṁ na laddha”nti vutte sace na laddhaṁ,",
  "atk-vin01a3:460_12": "“na laddha”nti vatvā yaṁ so deti,",
  "atk-vin01a3:460_13": "taṁ gahetuṁ vaṭṭati.",
  "atk-vin01a3:461_0": "Duṭṭhoti na pasādādīnaṁ vināsena duṭṭho,",
  "atk-vin01a3:461_1": "puggalavasena duṭṭho.",
  "atk-vin01a3:461_2": "Dānapathānīti dānāniyeva vuccanti.",
  "atk-vin01a3:461_3": "Atha vā dānapathānīti dānanibaddhāni dānavattānīti vuttaṁ hoti.",
  "atk-vin01a3:461_4": "Upacchinnānīti dāyakehi upacchinnāni,",
  "atk-vin01a3:461_5": "na te tāni etarahi denti.",
  "atk-vin01a3:461_6": "Riñcantīti visuṁ honti nānā honti,",
  "atk-vin01a3:461_7": "pakkamantīti vuttaṁ hoti.",
  "atk-vin01a3:461_8": "Saṇṭhaheyyāti sammā tiṭṭheyya,",
  "atk-vin01a3:461_9": "pesalānaṁ bhikkhūnaṁ patiṭṭhā bhaveyya.",
  "atk-vin01a3:462_0": "Evamāvusoti kho so bhikkhu saddhassa pasannassa upāsakassa sāsanaṁ sampaṭicchi.",
  "atk-vin01a3:462_1": "Evarūpaṁ kira sāsanaṁ kappiyaṁ harituṁ vaṭṭati,",
  "atk-vin01a3:462_2": "tasmā “mama vacanena bhagavato pāde vandathā”ti vā “cetiyaṁ paṭimaṁ bodhiṁ saṅghattheraṁ vandathā”ti vā “cetiye gandhapūjaṁ karotha,",
  "atk-vin01a3:462_3": "pupphapūjaṁ karothā”ti vā “bhikkhū sannipātetha,",
  "atk-vin01a3:462_4": "dānaṁ dassāma,",
  "atk-vin01a3:462_5": "dhammaṁ sossāmāti vā īdisesu sāsanesu kukkuccaṁ na kātabbaṁ.",
  "atk-vin01a3:462_6": "Kappiyasāsanāni etāni na gihīnaṁ gihikammapaṭisaṁyuttānīti.",
  "atk-vin01a3:462_7": "Kuto ca tvaṁ, bhikkhu,",
  "atk-vin01a3:462_8": "āgacchasīti nisinno so bhikkhu na āgacchati atthato pana āgato hoti;",
  "atk-vin01a3:462_9": "evaṁ santepi vattamānasamīpe vattamānavacanaṁ labbhati,",
  "atk-vin01a3:462_10": "tasmā na doso.",
  "atk-vin01a3:462_11": "Pariyosāne “tato ahaṁ bhagavā āgacchāmī”ti etthāpi vacane eseva nayo.",
  "atk-vin01a3:463_0": "433.Paṭhamaṁ assajipunabbasukā bhikkhū codetabbāti “mayaṁ tumhe vattukāmā”ti okāsaṁ kāretvā vatthunā ca āpattiyā ca codetabbā.",
  "atk-vin01a3:463_1": "Codetvā yaṁ na saranti,",
  "atk-vin01a3:463_2": "taṁ sāretabbā.",
  "atk-vin01a3:463_3": "Sace vatthuñca āpattiñca paṭijānanti,",
  "atk-vin01a3:463_4": "āpattimeva vā paṭijānanti,",
  "atk-vin01a3:463_5": "na vatthuṁ,",
  "atk-vin01a3:463_6": "āpattiṁ ropetabbā.",
  "atk-vin01a3:463_7": "Atha vatthumeva paṭijānanti, nāpattiṁ;",
  "atk-vin01a3:463_8": "evampi “imasmiṁ vatthusmiṁ ayaṁ nāma āpattī”ti ropetabbā eva.",
  "atk-vin01a3:463_9": "Yadi neva vatthuṁ,",
  "atk-vin01a3:463_10": "nāpattiṁ paṭijānanti,",
  "atk-vin01a3:463_11": "āpattiṁ na ropetabbā ayamettha vinicchayo.",
  "atk-vin01a3:463_12": "Yathāpaṭiññāya pana āpattiṁ ropetvā;",
  "atk-vin01a3:463_13": "evaṁ pabbājanīyakammaṁ kātabbanti dassento “byattena bhikkhunā”tiādimāha,",
  "atk-vin01a3:463_14": "taṁ uttānatthameva.",
  "atk-vin01a3:464_0": "Evaṁ pabbājanīyakammakatena bhikkhunā yasmiṁ vihāre vasantena yasmiṁ gāme kuladūsakakammaṁ kataṁ hoti,",
  "atk-vin01a3:464_1": "tasmiṁ vihāre vā tasmiṁ gāme vā na vasitabbaṁ.",
  "atk-vin01a3:464_2": "Tasmiṁ vihāre vasantena sāmantagāmepi piṇḍāya na caritabbaṁ.",
  "atk-vin01a3:464_3": "Sāmantavihārepi vasantena tasmiṁ gāme piṇḍāya na caritabbaṁ.",
  "atk-vin01a3:464_4": "Upatissatthero pana “bhante nagaraṁ nāma mahantaṁ dvādasayojanikampi hotī”ti antevāsikehi vutto “yassā",
  "atk-vin01a3:464_5": "vīthiyā kuladūsakakammaṁ kataṁ tattheva vārita”nti āha.",
  "atk-vin01a3:464_6": "Tato “vīthipi mahatī nagarappamāṇāva hotī”ti vutto “yassā gharapaṭipāṭiyā”ti āha,",
  "atk-vin01a3:464_7": "“gharapaṭipāṭīpi vīthippamāṇāva hotī”ti vutto ito cito ca satta gharāni vāritānī”ti āha.",
  "atk-vin01a3:464_8": "Taṁ pana sabbaṁ therassa manorathamattameva.",
  "atk-vin01a3:464_9": "Sacepi vihāro tiyojanaparamo hoti dvādasayojanaparamañca nagaraṁ,",
  "atk-vin01a3:464_10": "neva vihāre vasituṁ labbhati,",
  "atk-vin01a3:464_11": "na nagare caritunti.",
  "atk-vin01a3:465_0": "435.Tesaṅghena pabbājanīyakammakatāti kathaṁ saṅgho tesaṁ kammaṁ akāsi?",
  "atk-vin01a3:465_1": "Na gantvāva ajjhottharitvā akāsi,",
  "atk-vin01a3:465_2": "atha kho kulehi nimantetvā saṅghabhattesu kayiramānesu tasmiṁ tasmiṁ ṭhāne therā samaṇapaṭipadaṁ kathetvā “ayaṁ samaṇo,",
  "atk-vin01a3:465_3": "ayaṁ assamaṇo”ti manusse saññāpetvā ekaṁ dve bhikkhū sīmaṁ pave setvā etenevupāyena sabbesaṁ pabbājanīyakammaṁ akaṁsūti.",
  "atk-vin01a3:465_4": "Evaṁ pabbājanīyakammakatassa ca aṭṭhārasa vattāni pūretvā yācantassa kammaṁ paṭippassambhetabbaṁ.",
  "atk-vin01a3:465_5": "Paṭippassaddhakammenāpi ca tena yesu kulesu pubbe kuladūsakakammaṁ kataṁ,",
  "atk-vin01a3:465_6": "tato paccayā na gahetabbā,",
  "atk-vin01a3:465_7": "āsavakkhayappattenāpi na gahetabbā,",
  "atk-vin01a3:465_8": "akappiyāva honti.",
  "atk-vin01a3:465_9": "“Kasmā na gaṇhathā”ti pucchitena “pubbe evaṁ katattā”ti vutte,",
  "atk-vin01a3:465_10": "sace vadanti “na mayaṁ tena kāraṇena dema idāni sīlavantatāya demā”ti gahetabbā.",
  "atk-vin01a3:465_11": "Pakatiyā dānaṭṭhāneyeva kuladūsakakammaṁ kataṁ hoti.",
  "atk-vin01a3:465_12": "Tato pakatidānameva gahetuṁ vaṭṭati,",
  "atk-vin01a3:465_13": "yaṁ vaḍḍhetvā denti,",
  "atk-vin01a3:465_14": "taṁ na vaṭṭati.",
  "atk-vin01a3:466_0": "Na sammā vattantīti te pana assajipunabbasukā aṭṭhārasasu vattesu sammā na vattanti.",
  "atk-vin01a3:466_1": "Na lomaṁ pātentīti anulomapaṭipadaṁ appaṭipajjanatāya na pannalomā honti.",
  "atk-vin01a3:466_2": "Na netthāraṁ vattantīti attano nittharaṇamaggaṁ na paṭipajjanti.",
  "atk-vin01a3:466_3": "Na bhikkhū khamāpentīti “dukkaṭaṁ, bhante, amhehi,",
  "atk-vin01a3:466_4": "na puna evaṁ karissāma,",
  "atk-vin01a3:466_5": "khamatha amhāka”nti evaṁ bhikkhūnaṁ khamāpanaṁ na karonti.",
  "atk-vin01a3:466_6": "Akkosantīti kārakasaṅghaṁ dasahi akkosavatthūhi akkosanti.",
  "atk-vin01a3:466_7": "Paribhāsantīti bhayaṁ nesaṁ dassenti.",
  "atk-vin01a3:466_8": "Chandagāmitā…pe…",
  "atk-vin01a3:466_9": "bhayagāmitā pāpentīti ete chandagāmino ca…pe…",
  "atk-vin01a3:466_10": "bhayagāmino cāti evaṁ chandagāmitāyapi…pe…",
  "atk-vin01a3:466_11": "bhayagāmitāyapi pāpenti,",
  "atk-vin01a3:466_12": "yojentīti attho.",
  "atk-vin01a3:466_13": "Pakkamantīti tesaṁ parivāresu pañcasu samaṇasatesu ekacce disā pakkamanti.",
  "atk-vin01a3:466_14": "Vibbhamantīti ekacce gihī honti.",
  "atk-vin01a3:466_15": "Kathañhi nāma assajipunabbasukā bhikkhūti ettha dvinnaṁ pamokkhānaṁ vasena sabbepi “assajipunabbasukā”ti vuttā.",
  "atk-vin01a3:467_0": "436-7.Gāmaṁ vāti ettha nagarampi gāmaggahaṇeneva gahitaṁ.",
  "atk-vin01a3:467_1": "Tenassa padabhājane “gāmopi nigamopi nagarampi gāmo ceva nigamo cā”ti vuttaṁ.",
  "atk-vin01a3:467_2": "Tattha apākāraparikkhepo saāpaṇo nigamoti veditabbo.",
  "atk-vin01a3:468_0": "Kulāni dūsetīti kuladūsako.",
  "atk-vin01a3:468_1": "Dūsento ca na asucikaddamādīhi dūseti,",
  "atk-vin01a3:468_2": "atha kho attano duppaṭipattiyā tesaṁ pasādaṁ vināseti.",
  "atk-vin01a3:468_3": "Tenevassa padabhājane “pupphena vā”tiādi vuttaṁ.",
  "atk-vin01a3:468_4": "Tattha yo haritvā vā harāpetvā vā pakkositvā vā pakkosāpetvā vā sayaṁ vā upagatānaṁ yaṁkiñci attano santakaṁ pupphaṁ kulasaṅgahatthāya deti, dukkaṭaṁ.",
  "atk-vin01a3:468_5": "Parasantakaṁ deti,",
  "atk-vin01a3:468_6": "dukkaṭameva.",
  "atk-vin01a3:468_7": "Theyyacittena deti,",
  "atk-vin01a3:468_8": "bhaṇḍagghena kāretabbo.",
  "atk-vin01a3:468_9": "Eseva nayo saṅghikepi.",
  "atk-vin01a3:468_10": "Ayaṁ pana viseso,",
  "atk-vin01a3:468_11": "senāsanatthāya niyāmitaṁ issaravatāya dadato thullaccayaṁ.",
  "atk-vin01a3:469_0": "Pupphaṁ nāma kassa dātuṁ vaṭṭati,",
  "atk-vin01a3:469_1": "kassa na vaṭṭatīti?",
  "atk-vin01a3:469_2": "Mātāpitūnnaṁ tāva haritvāpi harāpetvāpi pakkositvāpi pakkosāpetvāpi dātuṁ vaṭṭati,",
  "atk-vin01a3:469_3": "sesañātakānaṁ pakkosāpetvāva.",
  "atk-vin01a3:469_4": "Tañca kho vatthupūjanatthāya,",
  "atk-vin01a3:469_5": "maṇḍanatthāya pana sivaliṅgādipūjanatthāya vā kassacipi dātuṁ na vaṭṭati.",
  "atk-vin01a3:469_6": "Mātāpitūnañca harāpentena ñātisāmaṇereheva harāpetabbaṁ.",
  "atk-vin01a3:469_7": "Itare pana yadi sayameva icchanti, vaṭṭati.",
  "atk-vin01a3:469_8": "Sammatena pupphabhājakena bhājanakāle sampattānaṁ sāmaṇerānaṁ upaḍḍhabhāgaṁ dātuṁ vaṭṭati.",
  "atk-vin01a3:469_9": "Kurundiyaṁ sampattagihīnaṁ upaḍḍhabhāgaṁ.",
  "atk-vin01a3:469_10": "Mahāpaccariyaṁ “cūḷakaṁ dātuṁ vaṭṭatī”ti vuttaṁ.",
  "atk-vin01a3:469_11": "Asammatena apaloketvā dātabbaṁ.",
  "atk-vin01a3:470_0": "Ācariyupajjhāyesu sagāravā sāmaṇerā bahūni pupphāni āharitvā rāsiṁ katvā ṭhapenti,",
  "atk-vin01a3:470_1": "therā pātova sampattānaṁ saddhivihārikādīnaṁ upāsakānaṁ vā “tvaṁ idaṁ gaṇha,",
  "atk-vin01a3:470_2": "tvaṁ idaṁ gaṇhā”ti denti,",
  "atk-vin01a3:470_3": "pupphadānaṁ nāma na hoti.",
  "atk-vin01a3:470_4": "“Cetiyaṁ pūjessāmā”ti gahetvā gacchantāpi pūjaṁ karontāpi tattha tattha sampattānaṁ cetiyapūjanatthāya denti,",
  "atk-vin01a3:470_5": "etampi pupphadānaṁ nāma na hoti.",
  "atk-vin01a3:470_6": "Upāsake akkapupphādīhi pūjente disvā “vihāre kaṇikārapupphādīni atthi,",
  "atk-vin01a3:470_7": "upāsakā tāni gahetvā pūjethā”ti vattumpi vaṭṭati.",
  "atk-vin01a3:470_8": "Bhikkhū pupphapūjaṁ katvā divātaraṁ gāmaṁ paviṭṭhe “kiṁ, bhante,",
  "atk-vin01a3:470_9": "atidivā paviṭṭhatthā”ti pucchanti,",
  "atk-vin01a3:470_10": "“vihāre bahūni pupphāni pūjaṁ akarimhā”ti vadanti.",
  "atk-vin01a3:470_11": "Manussā “bahūni kira vihāre pupphānī”ti punadivase pahūtaṁ khādanīyaṁ bhojanīyaṁ gahetvā vihāraṁ gantvā pupphapūjañca karonti,",
  "atk-vin01a3:470_12": "dānañca denti, vaṭṭati.",
  "atk-vin01a3:470_13": "Manussā “mayaṁ, bhante,",
  "atk-vin01a3:470_14": "asukadivasaṁ nāma pūjessāmā”ti pupphavāraṁ yācitvā anuññātadivase āgacchanti,",
  "atk-vin01a3:470_15": "sāmaṇerehi ca pageva pupphāni ocinitvā ṭhapitāni honti,",
  "atk-vin01a3:470_16": "te rukkhesu pupphāni apassantā “kuhiṁ, bhante,",
  "atk-vin01a3:470_17": "pupphānī”ti vadanti,",
  "atk-vin01a3:470_18": "sāmaṇerehi ocinitvā ṭhapitāni tumhe pana pūjetvā gacchatha,",
  "atk-vin01a3:470_19": "saṅgho aññaṁ divasaṁ pūjessatīti.",
  "atk-vin01a3:470_20": "Te pūjetvā dānaṁ datvā gacchanti, vaṭṭati.",
  "atk-vin01a3:470_21": "Mahāpaccariyaṁ pana kurundiyañca “therā sāmaṇerehi dāpetuṁ na labhanti.",
  "atk-vin01a3:470_22": "Sace sayameva tāni pupphāni tesaṁ denti, vaṭṭati.",
  "atk-vin01a3:470_23": "Therehi pana ‘sāmaṇerehi ocinitvā ṭhapitānī’ti ettakameva vattabba”nti vuttaṁ.",
  "atk-vin01a3:470_24": "Sace pana pupphavāraṁ yācitvā anocitesu pupphesu yāgubhattādīni ādāya āgantvā sāmaṇere “ocinitvā dethā”ti vadanti.",
  "atk-vin01a3:470_25": "Ñātakasāmaṇerānaṁyeva ocinitvā dātuṁ vaṭṭati.",
  "atk-vin01a3:470_26": "Aññātake ukkhipitvā rukkhasākhāya ṭhapenti,",
  "atk-vin01a3:470_27": "na orohitvā palāyitabbaṁ,",
  "atk-vin01a3:470_28": "ocinitvā dātuṁ vaṭṭati.",
  "atk-vin01a3:470_29": "Sace pana koci dhammakathiko “bahūni upāsakā vihāre pupphāni yāgubhattādīni ādāya gantvā pupphapūjaṁ karothā”ti vadati,",
  "atk-vin01a3:470_30": "tasseva na kappatīti mahāpaccariyañca kurundiyañca vuttaṁ.",
  "atk-vin01a3:470_31": "Mahāaṭṭhakathāyaṁ pana “etaṁ akappiyaṁ na vaṭṭatī”ti avisesena vuttaṁ.",
  "atk-vin01a3:471_0": "Phalampi attano santakaṁ vuttanayeneva mātāpitūnaṁñca sesañātakānañca dātuṁ vaṭṭati.",
  "atk-vin01a3:471_1": "Kulasaṅgahatthāya pana dentassa vuttanayeneva attano santake parasantake saṅghike senāsanatthāya niyāmite ca dukkaṭādīni veditabbāni.",
  "atk-vin01a3:471_2": "Attano santakaṁyeva gilānamanussānaṁ vā sampattaissarānaṁ vā khīṇaparibbayānaṁ vā dātuṁ vaṭṭati,",
  "atk-vin01a3:471_3": "phaladānaṁ na hoti.",
  "atk-vin01a3:471_4": "Phalabhājakenāpi sammatena saṅghassa phalabhājanakāle sampattamanussānaṁ upaḍḍhabhāgaṁ dātuṁ vaṭṭati.",
  "atk-vin01a3:471_5": "Asammatena apaloketvā dātabbaṁ.",
  "atk-vin01a3:471_6": "Saṅghārāmepi phalaparicchedena vā rukkhaparicchedena vā katikā kātabbā.",
  "atk-vin01a3:471_7": "Tato gilānamanussānaṁ vā aññesaṁ vā phalaṁ yācantānaṁ yathāparicchedena cattāri pañca phalāni dātabbāni.",
  "atk-vin01a3:471_8": "Rukkhā vā dassetabbā “ito gahetuṁ labbhatī”ti.",
  "atk-vin01a3:471_9": "“Igha phalāni sundarāni,",
  "atk-vin01a3:471_10": "ito gaṇhathā”ti evaṁ pana na vattabbaṁ.",
  "atk-vin01a3:472_0": "Cuṇṇenāti ettha attano santakaṁ sirīsacuṇṇaṁ vā aññaṁ vā kasāvaṁ yaṁkiñci kulasaṅgahatthāya deti, dukkaṭaṁ.",
  "atk-vin01a3:472_1": "Parasantakādīsupi vuttanayeneva vinicchayo veditabbo.",
  "atk-vin01a3:472_2": "Ayaṁ pana viseso –",
  "atk-vin01a3:472_3": "idha saṅghassa rakkhitagopitāpi rukkhacchalli garubhaṇḍameva.",
  "atk-vin01a3:472_4": "Mattikadantakaṭṭhaveḷūsupi garubhaṇḍūpagaṁ ñatvā cuṇṇe vuttanayeneva vinicchayo veditabbo.",
  "atk-vin01a3:472_5": "Paṇṇadānaṁ pana ettha na āgataṁ,",
  "atk-vin01a3:472_6": "tampi vuttanayeneva veditabbaṁ.",
  "atk-vin01a3:472_7": "Paratopi garubhaṇḍavinicchaye sabbaṁ vitthārena vaṇṇayissāma.",
  "atk-vin01a3:473_0": "Vejjikāya vāti ettha vejjakammavidhi tatiyapārājikavaṇṇanāyaṁ vuttanayeneva veditabbo.",
  "atk-vin01a3:474_0": "Jaṅghapesanikenāti ettha jaṅghapesaniyanti gihīnaṁ dūteyyasāsanaharaṇakammaṁ vuccati,",
  "atk-vin01a3:474_1": "taṁ na kātabbaṁ.",
  "atk-vin01a3:474_2": "Gihīnañhi sāsanaṁ gahetvā gacchantassa pade pade dukkaṭaṁ.",
  "atk-vin01a3:474_3": "Taṁ kammaṁ nissāya laddhabhojanaṁ bhuñjantassāpi ajjhohāre ajjhohāre dukkaṭaṁ.",
  "atk-vin01a3:474_4": "Paṭhamaṁ sāsanaṁ aggahetvāpi pacchā “ayaṁ dāni so gāmo handa taṁ sāsanaṁ ārocemī”ti maggā okkamantassāpi pade pade dukkaṭaṁ.",
  "atk-vin01a3:474_5": "Sāsanaṁ ārocetvā laddhabhojanaṁ bhuñjato purimanayeneva dukkaṭaṁ.",
  "atk-vin01a3:474_6": "Sāsanaṁ aggahetvā āgatena pana “bhante tasmiṁ gāme itthannāmassa kā pavattī”ti pucchiyamānena kathetuṁ vaṭṭati,",
  "atk-vin01a3:474_7": "pucchitapañhe doso natthi.",
  "atk-vin01a3:474_8": "Pañcannaṁ pana sahadhammikānaṁ mātāpitūnaṁ paṇḍupalāsassa attano veyyāvaccakarassa ca sāsanaṁ harituṁ vaṭṭati,",
  "atk-vin01a3:474_9": "gihīnañca pubbe vuttappakāraṁ kappiyasāsanaṁ.",
  "atk-vin01a3:474_10": "Idañhi jaṅghapesaniyakammaṁ nāma na hoti.",
  "atk-vin01a3:474_11": "Imehi pana aṭṭhahi kuladūsakakammehi uppannapaccayā pañcannampi sahadhammikānaṁ na kappanti,",
  "atk-vin01a3:474_12": "abhūtārocanarūpiyasaṁvohārehi uppannapaccayasadisāva honti.",
  "atk-vin01a3:475_0": "Pāpā samācārā assāti pāpasamācāro.",
  "atk-vin01a3:475_1": "Te pana yasmā mālāvaccharopanādayo idha adhippetā,",
  "atk-vin01a3:475_2": "tasmā “mālāvacchaṁ ropentipī”tiādinā nayenassa padabhājanaṁ vuttaṁ.",
  "atk-vin01a3:475_3": "Tirokkhāti parammukhā.",
  "atk-vin01a3:475_4": "Kulāni ca tena duṭṭhānīti ettha pana yasmā “kulānī”ti vohāramattametaṁ,",
  "atk-vin01a3:475_5": "atthato hi manussā tena duṭṭhā honti,",
  "atk-vin01a3:475_6": "tasmāssa padabhājane “pubbe saddhā hutvā”tiādimāha.",
  "atk-vin01a3:475_7": "Chandagāminoti chandena gacchantīti chandagāmino.",
  "atk-vin01a3:475_8": "Esa nayo sesesu.",
  "atk-vin01a3:475_9": "Samanubhāsitabbo tassa paṭinissaggāyāti ettha kuladūsakakammena dukkaṭameva.",
  "atk-vin01a3:475_10": "Yaṁ pana so saṅghaṁ paribhavitvā “chandagāmino”tiādimāha.",
  "atk-vin01a3:475_11": "Tassa paṭinissaggāya samanubhāsanakammaṁ kātabbanti evamattho daṭṭhabbo.",
  "atk-vin01a3:475_12": "Sesaṁ sabbattha uttānatthameva.",
  "atk-vin01a3:476_0": "Samuṭṭhānādīnipi paṭhamasaṅghabhedasadisānevāti.",
  "atk-vin01a3:477_0": "Kuladūsakasikkhāpadavaṇṇanā niṭṭhitā.",
  "atk-vin01a3:478_0": "Nigamanavaṇṇanā",
  "atk-vin01a3:479_0": "442.Uddiṭṭhā kho…pe…",
  "atk-vin01a3:479_1": "evametaṁ dhārayāmīti ettha paṭhamaṁ āpatti etesanti paṭhamāpattikā,",
  "atk-vin01a3:479_2": "paṭhamaṁ vītikkamakkhaṇeyeva āpajjitabbāti attho.",
  "atk-vin01a3:479_3": "Itare pana yathā tatiye catutthe ca divase hotīti jaro “tatiyako catutthako”ti ca vuccati;",
  "atk-vin01a3:479_4": "evaṁ yāvatatiye samanubhāsanakamme hontīti yāvatatiyakāti veditabbā.",
  "atk-vin01a3:480_0": "Yāvatīhaṁ jānaṁ paṭicchādetīti yattakāni ahāni jānanto paṭicchādeti,",
  "atk-vin01a3:480_1": "“ahaṁ itthannāmaṁ āpattiṁ āpanno”ti sabrahmacārīnaṁ nāroceti.",
  "atk-vin01a3:480_2": "Tāvatīhanti tattakāni ahāni.",
  "atk-vin01a3:480_3": "Akāmā parivatthabbanti na kāmena,",
  "atk-vin01a3:480_4": "na vasena,",
  "atk-vin01a3:480_5": "atha kho akāmena avasena parivāsaṁ samādāya vatthabbaṁ.",
  "atk-vin01a3:480_6": "Uttari chārattanti parivāsato uttari cha rattiyo.",
  "atk-vin01a3:480_7": "Bhikkhumānattāyāti bhikkhūnaṁ mānanabhāvāya,",
  "atk-vin01a3:480_8": "ārādhanatthāyāti vuttaṁ hoti.",
  "atk-vin01a3:480_9": "Vīsatisaṅgho gaṇo assāti vīsatigaṇo.",
  "atk-vin01a3:480_10": "Tatrāti yatra sabbantimena paricchedena vīsatigaṇo bhikkhusaṅgho atthi tatra.",
  "atk-vin01a3:480_11": "Abbhetabboti abhietabbo sampaṭicchitabbo,",
  "atk-vin01a3:480_12": "abbhānakammavasena osāretabboti vuttaṁ hoti,",
  "atk-vin01a3:480_13": "avhātabboti vā attho.",
  "atk-vin01a3:480_14": "Anabbhitoti na abbhito,",
  "atk-vin01a3:480_15": "asampaṭicchito,",
  "atk-vin01a3:480_16": "akatabbhānakammoti vuttaṁ hoti,",
  "atk-vin01a3:480_17": "anavhātoti vā attho.",
  "atk-vin01a3:480_18": "Sāmīcīti anudhammatā,",
  "atk-vin01a3:480_19": "lokuttaradhammaṁ anugatā ovādānusāsanī,",
  "atk-vin01a3:480_20": "sāmīci dhammatāti vuttaṁ hoti.",
  "atk-vin01a3:480_21": "Sesamettha vuttanayamevāti.",
  "atk-vin01a3:481_0": "Samantapāsādikāya vinayasaṁvaṇṇanāya",
  "atk-vin01a3:482_0": "Terasakavaṇṇanā niṭṭhitā."
}