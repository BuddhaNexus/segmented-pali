{
  "tika-s0103t4:0_0": "5. Sampasādanīyasuttavaṇṇanā",
  "tika-s0103t4:1_0": "Sāriputtasīhanādavaṇṇanā",
  "tika-s0103t4:2_0": "141.",
  "tika-s0103t4:2_1": "Pāvārenti sañchādenti sarīraṁ etenāti pāvāro, vatthaṁ.",
  "tika-s0103t4:2_2": "Pāvaraṇaṁ vā pāvāro,",
  "tika-s0103t4:2_3": "‘‘vatthaṁ dussa’’nti pariyāyasaddā eteti dussameva pāvāro,",
  "tika-s0103t4:2_4": "so etassa bahuvidho anekakoṭippabhedo bhaṇḍabhūto atthīti dussapāvāriko.",
  "tika-s0103t4:2_5": "So kira pubbe daharakāle dussapāvārabhaṇḍameva bahuṁ pariggahetvā vāṇijjaṁ akāsi,",
  "tika-s0103t4:2_6": "tena naṁ seṭṭhiṭṭhāne ṭhitampi ‘‘pāvāriko’’ tveva sañjānanti.",
  "tika-s0103t4:2_7": "Bhagavatīti iti-saddo ādiattho,",
  "tika-s0103t4:2_8": "pakārattho vā,",
  "tika-s0103t4:2_9": "tena bhagavantaṁ upasaṅkamitvā therena vuttavacanaṁ sabbaṁ saṅgaṇhāti.",
  "tika-s0103t4:2_10": "‘‘Kasmā evaṁ avocā’’ti tathāvacane kāraṇaṁ pucchitvā ‘‘somanassapavedanattha’’nti kasmā payojanaṁ vissajjitaṁ,",
  "tika-s0103t4:2_11": "tayidaṁ ambaṁ puṭṭhassa labujaṁ byākaraṇasadisanti?",
  "tika-s0103t4:2_12": "Nayidamevaṁ cintetabbaṁ.",
  "tika-s0103t4:2_13": "Yā hissa therassa tadā bhagavati somanassuppatti,",
  "tika-s0103t4:2_14": "sā niddhāritarūpā kāraṇabhāvena coditā,",
  "tika-s0103t4:2_15": "tasmā evaṁ avocāti,",
  "tika-s0103t4:2_16": "sā eva ca yasmā niddhāritarūpā pavedanavasena bhagavato sammukhā tathāvacanaṁ payojeti,",
  "tika-s0103t4:2_17": "tasmā ‘‘attano uppannasomanassapavedanattha’’nti payojanabhāvena vissajjitaṁ.",
  "tika-s0103t4:3_0": "Tatrāti tasmiṁ somanassapavedane.",
  "tika-s0103t4:3_1": "Vihāre nivāsaparivattanavasena sunivatthanivāsano.",
  "tika-s0103t4:3_2": "Ābhujitvāti ābandhitvā.",
  "tika-s0103t4:4_0": "Samāpattito vuṭṭhāya ‘‘aho santo vatāyaṁ ariyavihāro’’ti samāpattisukhapaccavekkhaṇamukhena attano guṇe anussarituṁ āraddho,",
  "tika-s0103t4:4_1": "ārabhitvā ca nesaṁ taṁ taṁ sāmaññavisesavibhāgavasena anussari.",
  "tika-s0103t4:4_2": "Tathā hi ‘‘samādhī’’ti sāmaññato gahitasseva ‘‘paṭhamaṁ jhāna’’ntiādinā visesavibhāgo,",
  "tika-s0103t4:4_3": "‘‘paññā’’ti sāmaññato ca gahitasseva ‘‘vipassanāñāṇa’’ntiādinā visesavibhāgo uddhaṭo.",
  "tika-s0103t4:4_4": "‘‘Lokiyābhiññāsu dibbacakkhuñāṇasseva gahaṇaṁ therassa itarehi sātisayanti dassetu’’nti vadanti,",
  "tika-s0103t4:4_5": "pubbenivāsañāṇampi pana ‘‘kappasatasahassādhikassā’’tiādinā kiccavasena dassitameva,",
  "tika-s0103t4:4_6": "lakkhaṇahāravasena vā itaresaṁ pettha gahitatā veditabbā.",
  "tika-s0103t4:5_0": "Atthappabhedassa sallakkhaṇavibhāvanavavatthānakaraṇasamatthaṁ atthe pabhedagataṁ ñāṇaṁ atthapaṭisambhidā.",
  "tika-s0103t4:5_1": "Tathā dhammappabhedassa sallakkhaṇavibhāvanavavatthānakaraṇasamatthaṁ dhamme pabhedagataṁ ñāṇaṁ dhammapaṭisambhidā.",
  "tika-s0103t4:5_2": "Niruttipabhedassa sallakkhaṇavibhāvanavavatthānakaraṇasamatthaṁ niruttiyaṁ pabhedagataṁ ñāṇaṁ niruttipaṭisambhidā.",
  "tika-s0103t4:5_3": "Paṭibhānappabhedassa sallakkhaṇavibhāvanavavatthāna karaṇasamatthaṁ paṭibhāne pabhedagataṁ ñāṇaṁ paṭibhānapaṭisambhidā.",
  "tika-s0103t4:5_4": "Ayamettha saṅkhepo,",
  "tika-s0103t4:5_5": "vitthāro pana visuddhimagge,",
  "tika-s0103t4:5_6": "(visuddhi.",
  "tika-s0103t4:5_7": "2.428) taṁ saṁvaṇṇanāsu (visuddhi. ṭī.",
  "tika-s0103t4:5_8": "2.428) vuttanayeneva veditabbo.",
  "tika-s0103t4:5_9": "Sāvakavisaye paramukkaṁsagataṁ ñāṇaṁ sāvakapāramiñāṇaṁ sabbaññutaññāṇaṁ viya sabbañeyyadhammesu.",
  "tika-s0103t4:5_10": "Tassāpi hi visuṁ parikammaṁ nāma natthi,",
  "tika-s0103t4:5_11": "sāvakapāramiyā pana sammadeva paripūritattā aggamaggasamadhigamenevassa samadhigamo hoti.",
  "tika-s0103t4:5_12": "Sabbaññutaññāṇasseva sammāsambuddhānaṁ yāva nisinnapallaṅkā anussaratoti yojanā.",
  "tika-s0103t4:6_0": "Bhagavato sīlaṁ nissāya guṇe anussaritumāraddhoti yojanā.",
  "tika-s0103t4:6_1": "Yasmā guṇānaṁ bahubhāvato nesaṁ ekajjhaṁ āpāthāgamanaṁ natthi,",
  "tika-s0103t4:6_2": "sati ca tasmiṁ anirūpitarūpeneva anussaraṇena bhavitabbaṁ,",
  "tika-s0103t4:6_3": "tasmā thero savisaye ṭhatvā te anupadaṁ sarūpato anussari,",
  "tika-s0103t4:6_4": "anussaranto ca sabbapaṭhamaṁ sīlaṁ anussari,",
  "tika-s0103t4:6_5": "taṁ dassento ‘‘bhagavato sīlaṁ nissāyā’’ti āha,",
  "tika-s0103t4:6_6": "sīlaṁ ārabbhāti attho.",
  "tika-s0103t4:6_7": "Sesapadesupi eseva nayo.",
  "tika-s0103t4:6_8": "Yasmā cettha thero ekekavasena bhagavato guṇe anussaritvā tato paraṁ catukkapañcakādivasena anussari,",
  "tika-s0103t4:6_9": "tasmā ‘‘cattāro iddhipāde’’ti vatvā tato paraṁ bojjhaṅgabhāvanāsāmaññena indriyesu vattabbesu tāni aggahetvā ‘‘cattāro magge’’tiādi vuttaṁ.",
  "tika-s0103t4:6_10": "Catuyoniparicchedakañāṇaṁ mahāsīhanādasutte (ma. ni.",
  "tika-s0103t4:6_11": "1.152) āgatanayeneva veditabbaṁ.",
  "tika-s0103t4:6_12": "Cattāro ariyavaṁsā ariyavaṁsasutte (a. ni.",
  "tika-s0103t4:6_13": "4.28) āgatanayeneva veditabbā.",
  "tika-s0103t4:7_0": "Padhāniyaṅgādayo saṅgīti (dī. ni.",
  "tika-s0103t4:7_1": "3.317) dasuttarasuttesu (dī. ni.",
  "tika-s0103t4:7_2": "3.355) āgamissanti.",
  "tika-s0103t4:7_3": "Cha sāraṇīya dhammā parinibbānasutte (dī. ni.",
  "tika-s0103t4:7_4": "2.141) āgatā eva.",
  "tika-s0103t4:7_5": "Sukhaṁ supanādayo (a. ni. 11.15; paṭi. ma.",
  "tika-s0103t4:7_6": "2.22) ekādasa mettānisaṁsā .",
  "tika-s0103t4:7_7": "‘‘Idaṁ dukkhaṁ ariyasacca’’ntiādinā saṁ. ni. 5.1081, mahāva. 15, paṭi. ma.",
  "tika-s0103t4:7_8": "2.30) catūsu ariyasaccesu tiparivattavasena āgatā dvādasa dhammacakkākārā.",
  "tika-s0103t4:7_9": "Maggaphalesu pavattāni aṭṭha ñāṇāni,",
  "tika-s0103t4:7_10": "cha asādhāraṇañāṇāni cāti cuddasa buddhañāṇāni.",
  "tika-s0103t4:7_11": "Pañcadasa vimuttiparipācaniyā dhammā meghiyasuttavaṇṇanāyaṁ (udā. aṭṭha.",
  "tika-s0103t4:7_12": "31) gahetabbā,",
  "tika-s0103t4:7_13": "soḷasavidhā ānāpānassati ānāpānassatisutte (ma. ni. 3.148),",
  "tika-s0103t4:7_14": "aṭṭhārasa buddhadhammā (mahāni. 69, 156; cūḷani. 85; paṭi. ma. 3.5; dī. ni. aṭṭha.",
  "tika-s0103t4:7_15": "3.305) evaṁ veditabbā –",
  "tika-s0103t4:8_0": "Atītaṁse buddhassa bhagavato appaṭihataṁ ñāṇaṁ,",
  "tika-s0103t4:8_1": "anāgataṁse,",
  "tika-s0103t4:8_2": "paccuppannaṁse buddhassa bhagavato appaṭihataṁ ñāṇaṁ.",
  "tika-s0103t4:8_3": "Imehi tīhi dhammehi samannāgatassa buddhassa bhagavato sabbaṁ kāyakammaṁ ñāṇapubbaṅgamaṁ ñāṇānuparivatti,",
  "tika-s0103t4:8_4": "sabbaṁ vacīkammaṁ,",
  "tika-s0103t4:8_5": "sabbaṁ manokammaṁ ñāṇapubbaṅgamaṁ ñāṇānuparivatti.",
  "tika-s0103t4:8_6": "Imehi chahi dhammehi samannāgatassa buddhassa bhagavato natthi chandassa hāni,",
  "tika-s0103t4:8_7": "natthi dhammadesanāya hāni,",
  "tika-s0103t4:8_8": "natthi vīriyassa hāni,",
  "tika-s0103t4:8_9": "natthi samādhissa hāni,",
  "tika-s0103t4:8_10": "natthi paññāya hāni,",
  "tika-s0103t4:8_11": "natthi vimuttiyā hāni.",
  "tika-s0103t4:8_12": "Imehi dvādasahi dhammehi samannāgatassa buddhassa bhagavato natthi davā,",
  "tika-s0103t4:8_13": "natthi ravā,",
  "tika-s0103t4:8_14": "natthi apphuṭṭhaṁ,",
  "tika-s0103t4:8_15": "natthi vegāyitattaṁ,",
  "tika-s0103t4:8_16": "natthi abyāvaṭamano,",
  "tika-s0103t4:8_17": "natthi appaṭisaṅkhānupekkhāti.",
  "tika-s0103t4:9_0": "Tattha ‘‘natthi davāti khiḍḍādhippāyena kiriyā natthi.",
  "tika-s0103t4:9_1": "Natthi ravāti sahasā kiriyā natthī’’ti vadanti.",
  "tika-s0103t4:9_2": "Sahasā pana kiriyā davā,",
  "tika-s0103t4:9_3": "‘‘aññaṁ karissāmī’’ti aññassa karaṇaṁ ravā.",
  "tika-s0103t4:9_4": "Natthi apphuṭanti ñāṇena aphusitaṁ natthi.",
  "tika-s0103t4:9_5": "Natthi vegāyitattanti turitakiriyā natthi.",
  "tika-s0103t4:9_6": "Natthi abyāvaṭamanoti niratthakacittasamudācāro natthi.",
  "tika-s0103t4:9_7": "Natthi appaṭisaṅkhānupekkhāti aññāṇupekkhā natthi.",
  "tika-s0103t4:9_8": "Keci pana ‘‘natthi dhammadesanāya hānī’’ti apaṭhitvā ‘‘natthi chandassa hāni,",
  "tika-s0103t4:9_9": "natthi vīriyassa hāni,",
  "tika-s0103t4:9_10": "natthi satiyā [sattiyā (vibha. mūlaṭī.",
  "tika-s0103t4:9_11": "suttantabhājanīyavaṇṇanā)] hānī’’ti paṭhanti.",
  "tika-s0103t4:10_0": "Jarāmaraṇādīsu ekādasasu paṭiccasamuppādaṅgesu paccekaṁ catusaccayojanāvasena pavattāni catucattālīsa ñāṇāniyeva (saṁ. ni.",
  "tika-s0103t4:10_1": "2.33) sukhavisesānaṁ adhiṭṭhānabhāvato ñāṇavatthūni.",
  "tika-s0103t4:10_2": "Vuttañhetaṁ –",
  "tika-s0103t4:11_0": "‘‘Yato kho bhikkhave ariyasāvako evaṁ jarāmaraṇaṁ pajānāti,",
  "tika-s0103t4:11_1": "evaṁ jarāmaraṇasamudayaṁ pajānāti,",
  "tika-s0103t4:11_2": "evaṁ jarāmaraṇanirodhaṁ pajānāti,",
  "tika-s0103t4:11_3": "evaṁ jarāmaraṇanirodhagāminiṁ paṭipadaṁ pajānātī’’tiādi (saṁ. ni. 2.33).",
  "tika-s0103t4:12_0": "Jarāmaraṇasamudayoti cettha jāti adhippetā. Sesapadesu bhavādayo veditabbā.",
  "tika-s0103t4:13_0": "Kusalacittuppādesu phassādayo paropaṇṇāsa kusaladhammā.",
  "tika-s0103t4:14_0": "‘‘Jātipaccayā jarāmaraṇa’’nti ñāṇaṁ,",
  "tika-s0103t4:14_1": "‘‘asati jātiyā natthi jarāmaraṇa’’nti ñāṇaṁ,",
  "tika-s0103t4:14_2": "atītampi addhānaṁ ‘‘jātipaccayā jarāmaraṇa’’nti ñāṇaṁ,",
  "tika-s0103t4:14_3": "‘‘asati jātiyā natthi jarāmaraṇa’’nti ñāṇaṁ,",
  "tika-s0103t4:14_4": "anāgatampi addhānaṁ ‘‘jātipaccayā jarāmaraṇa’’nti ñāṇaṁ,",
  "tika-s0103t4:14_5": "‘‘asati jātiyā natthi jarāmaraṇa’’nti ñāṇaṁ.",
  "tika-s0103t4:14_6": "‘‘Yampi idaṁ dhammaṭṭhitiñāṇaṁ,",
  "tika-s0103t4:14_7": "tampi khayadhammaṁ vayadhammaṁ virāgadhammaṁ nirodhadhamma’’nti ñāṇanti evaṁ jarāmaraṇādīsu ekādasasu",
  "tika-s0103t4:14_8": "paṭiccasamuppādaṅgesu paccekaṁ satta satta katvā sattasattati ñāṇavatthūni (saṁ. ni.",
  "tika-s0103t4:14_9": "2.34) veditabbāni.",
  "tika-s0103t4:14_10": "Tattha yampīti chabbidhampi paccavekkhaṇañāṇaṁ vipassanārammaṇabhāvena ekajjhaṁ gahetvā vuttaṁ.",
  "tika-s0103t4:14_11": "Dhammaṭṭhitiñāṇanti chapi ñāṇāni saṅkhipitvā vuttaṁ ñāṇaṁ.",
  "tika-s0103t4:14_12": "‘‘Khayadhamma’’ntiādinā pana pakārena pavattañāṇassa dassanaṁ,",
  "tika-s0103t4:14_13": "vipassanādassanato vipassanā paṭivipassanādassanamattamevāti na taṁ ‘‘aṅga’’nti vadanti,",
  "tika-s0103t4:14_14": "pāḷiyaṁ (saṁ. ni.",
  "tika-s0103t4:14_15": "2.34) pana sabbattha ñāṇavasena aṅgānaṁ vuttattā ‘‘nirodhadhammanti ñāṇa’’nti iti-saddena pakāsetvā vuttaṁ",
  "tika-s0103t4:14_16": "vipassanāñāṇaṁ sattamaṁ ñāṇanti ayamattho dissati.",
  "tika-s0103t4:14_17": "Na hi yampi idaṁ dhammaṭṭhitiñāṇaṁ,",
  "tika-s0103t4:14_18": "tampi ñāṇanti sambandho hoti ñāṇaggahaṇena etasmiṁ ñāṇabhāvadassanassa anadhippetattā,",
  "tika-s0103t4:14_19": "‘‘khayadhammaṁ…pe…",
  "tika-s0103t4:14_20": "nirodhadhamma’’nti etesaṁ sambandhabhāvappasaṅgo cāti.",
  "tika-s0103t4:14_21": "Catuvīsati…pe…",
  "tika-s0103t4:14_22": "vajirañāṇanti ettha keci tāva āhu ‘‘bhagavā devasikaṁ dvādasakoṭisatasahassakkhattuṁ mahākaruṇāsamāpattiṁ samāpajjati,",
  "tika-s0103t4:14_23": "dvādasakoṭisatasahassakkhattumeva ca arahattaphalasamāpattiṁ samāpajjati,",
  "tika-s0103t4:14_24": "tāsaṁ purecaraṁ,",
  "tika-s0103t4:14_25": "sahavacarañca ñāṇaṁ paṭipakkhehi abhejjataṁ,",
  "tika-s0103t4:14_26": "mahattañca upādāya mahāvajirañāṇaṁ nāma.",
  "tika-s0103t4:14_27": "Vuttañhetaṁ bhagavatā –",
  "tika-s0103t4:15_0": "‘Tathāgataṁ ,",
  "tika-s0103t4:15_1": "bhikkhave,",
  "tika-s0103t4:15_2": "arahantaṁ sammāsambuddhaṁ dve vitakkā bahulaṁ samudācaranti –",
  "tika-s0103t4:15_3": "khemo ca vitakko,",
  "tika-s0103t4:15_4": "paviveko ca vitakko’ti (itivu. 38).",
  "tika-s0103t4:16_0": "Khemavitakko hi bhagavato mahākaruṇāsamāpattiṁ pūretvā ṭhito,",
  "tika-s0103t4:16_1": "pavivekavitakko arahattaphalasamāpattiṁ.",
  "tika-s0103t4:16_2": "Buddhānañhi bhavaṅgaparivāso lahuko,",
  "tika-s0103t4:16_3": "matthakappatto samāpattīsu vasībhāvo,",
  "tika-s0103t4:16_4": "tasmā samāpajjanavuṭṭhānāni katipayacittakkhaṇeheva ijjhanti.",
  "tika-s0103t4:16_5": "Pañca rūpāvacarasamāpattiyo catasso arūpasamāpattiyo appamaññāsamāpattiyā saddhiṁ dasa,",
  "tika-s0103t4:16_6": "nirodhasamāpatti,",
  "tika-s0103t4:16_7": "arahattaphalasamāpatti cāti dvādasetā samāpattiyo bhagavā paccekaṁ divase divase koṭisatasahassakkhattuṁ purebhattaṁ samāpajjati,",
  "tika-s0103t4:16_8": "tathā pacchābhatta’’nti.",
  "tika-s0103t4:16_9": "‘‘Evaṁ samāpajjitabbasamāpattisañcāritañāṇaṁ mahāvajirañāṇaṁ nāmā’’ti keci.",
  "tika-s0103t4:17_0": "Apare pana ‘‘yaṁ taṁ bhagavatā abhisambodhidivase pacchimayāme paṭiccasamuppādamukhena paṭilomanayena",
  "tika-s0103t4:17_1": "jarāmaraṇato paṭṭhāya ñāṇaṁ otāretvā anupadadhammavipassanaṁ ārabhantena yathā nāma puriso suviduggaṁ",
  "tika-s0103t4:17_2": "mahāgahanaṁ mahāvanaṁ chindanto antarantarā nisānasilāyaṁ pharasuṁ sunisitaṁ karoti,",
  "tika-s0103t4:17_3": "evameva nisānasilāsadisiyo samāpattiyo antarantarā samāpajjitvā ñāṇassa tikkhavisadasūrabhāvaṁ sampādetuṁ",
  "tika-s0103t4:17_4": "anulomapaṭilomato paccekaṁ paṭiccasamuppādaṅgavasena sammasanto divase divase lakkhakoṭilakkhakoṭiphalasamāpattiyo",
  "tika-s0103t4:17_5": "samāpajjati,",
  "tika-s0103t4:17_6": "taṁ sandhāya vuttaṁ ‘catuvīsati…pe…",
  "tika-s0103t4:17_7": "mahāvajirañāṇaṁ nissāyā’ti’’.",
  "tika-s0103t4:17_8": "Nanu bhagavato samāpattisamāpajjane parikamme payojanaṁ natthīti?",
  "tika-s0103t4:17_9": "Nayidaṁ ekantikaṁ.",
  "tika-s0103t4:17_10": "Tathā hi vedanāpaṭippaṇāmanādīsu savisesaṁ parikammapubbaṅgamena samāpattiyo samāpajji.",
  "tika-s0103t4:17_11": "Apare pana ‘‘lokiyasamāpattisamāpajjane parikammena payojanaṁ natthi.",
  "tika-s0103t4:17_12": "Lokuttarasamāpattisamāpajjane tajjaṁ parikammaṁ icchitabbamevā’’ti vadanti.",
  "tika-s0103t4:18_0": "‘‘Aparamparā’’ti padaṁ yesaṁ desanāya atthi,",
  "tika-s0103t4:18_1": "te aparampariyāva.",
  "tika-s0103t4:18_2": "Kusalapaññattiyanti kusaladhammānaṁ paññāpane.",
  "tika-s0103t4:18_3": "Anuttaroti uttamo.",
  "tika-s0103t4:18_4": "Upanissaye ṭhatvāti ñāṇūpanissaye ṭhatvā yādiso pubbūpanissayo pubbayogo,",
  "tika-s0103t4:18_5": "tattha patiṭṭhāya.",
  "tika-s0103t4:18_6": "Mahantato saddahati paṭipakkhavigamena ñāṇassa viya saddhāyapi tikkhavisadabhāvāpattito.",
  "tika-s0103t4:18_7": "Avasesaarahantehīti pakatisāvakehi.",
  "tika-s0103t4:18_8": "Asīti mahātherā paramatthadīpaniyaṁ theragāthāvaṇṇanāyaṁ nāmato uddhaṭā.",
  "tika-s0103t4:18_9": "Cattāro mahātherāti mahākassapaanuruddhamahākaccānamahākoṭṭhikattherā.",
  "tika-s0103t4:18_10": "Tesupi aggasāvakesu sāriputtatthero paññāya visiṭṭhabhāvato.",
  "tika-s0103t4:18_11": "Sāriputtattheratopi eko paccekabuddho tikkhavisadañāṇo abhinīhāramahantatāya sambhatañāṇasambhārattā.",
  "tika-s0103t4:18_12": "Satipi paccekabodhiyā avisesesu bahūsu ekajjhaṁ sannipatitesu pubbayogavasena lokiye visaye siyā kassaci",
  "tika-s0103t4:18_13": "ñāṇassa visiṭṭhatāti dassetuṁ ‘‘sace panā’’tiādi vuttaṁ.",
  "tika-s0103t4:18_14": "‘‘Sabbaññubuddhova buddhaguṇe mahantato saddahatī’’ti idaṁ heṭṭhā āgatadesanāsotavasena vuttaṁ.",
  "tika-s0103t4:18_15": "Buddhā hi buddhaguṇe mahattaṁ paccakkhatova passanti,",
  "tika-s0103t4:18_16": "na saddahanavasena.",
  "tika-s0103t4:19_0": "Idāni yathāvuttamatthaṁ upamāya vibhāvetuṁ ‘‘seyyathāpi nāmā’’tiādi āraddhaṁ.",
  "tika-s0103t4:19_1": "Gambhīro uttānoti gambhīro vā uttāno vāti jānanatthaṁ.",
  "tika-s0103t4:19_2": "‘‘Evamevā’’tiādi yathādassitāya upamāya upameyyena saṁsandanaṁ.",
  "tika-s0103t4:19_3": "Buddhaguṇesu appamattavisayampi lokiyamahājanassa ñāṇaṁ apavattitarūpeneva pavattati anavattitasabhāvattāti vuttaṁ ‘‘ekabyāma…pe…",
  "tika-s0103t4:19_4": "veditabbā’’ti.",
  "tika-s0103t4:19_5": "Tattha ñātaudakaṁ viyāti pamāṇato ñātaudakaṁ viya.",
  "tika-s0103t4:19_6": "Ariyānaṁ pana tattha attano visaye pavattanakañāṇaṁ pavattitarūpeneva pavattati attano paṭivedhānurūpaṁ,",
  "tika-s0103t4:19_7": "abhinīhārānurūpañca avattitasabhāvattāti dassento ‘‘dasabyāmayottenā’’tiādimāha.",
  "tika-s0103t4:19_8": "Tattha paṭividdhasaccānampi paṭipakkhavidhamanapubbayogavisesavasena ñāṇaṁ sātisayaṁ,",
  "tika-s0103t4:19_9": "mahānubhāvañca hotīti imamatthaṁ dassetuṁ sotāpannañāṇassa dasabyāmaudakaṁ opammabhāvena dassetvā tato",
  "tika-s0103t4:19_10": "paresaṁ dasuttaradiguṇadasaguṇaasītiguṇavisiṭṭhaṁ udakaṁ opammaṁ katvā dassitaṁ.",
  "tika-s0103t4:19_11": "Nanu evaṁ sante buddhaguṇā parimitaparicchinnā,",
  "tika-s0103t4:19_12": "therena ca te paricchijja ñātāti āpajjatīti?",
  "tika-s0103t4:19_13": "Nāpajjatīti dassento ‘‘tattha yathā so puriso’’tiādimāha.",
  "tika-s0103t4:19_14": "Tattha so purisoti so caturāsītibyāmasahassappamāṇena yottena caturāsītibyāmasahassaṭṭhāne mahāsamudde udakaṁ minitvā ṭhito puriso.",
  "tika-s0103t4:19_15": "So hi therassa upamābhāvena gahito.",
  "tika-s0103t4:19_16": "Dhammanvayenāti anumānañāṇena.",
  "tika-s0103t4:19_17": "Tañhi siddhaṁ dhammaṁ anugantvā pavattanato ‘‘dhammanvayo’’ti vuccati,",
  "tika-s0103t4:19_18": "tathā anvayavasena atthassa bujjhanato anvayabuddhi,",
  "tika-s0103t4:19_19": "anumeyyaṁ anuminotīti anumānaṁ,",
  "tika-s0103t4:19_20": "nidassane diṭṭhanayena anumeyyaṁ gaṇhātīti ‘‘nayaggāho’’ti ca vuccati.",
  "tika-s0103t4:19_21": "Tenāha ‘‘dhammanvayenā’’tiādi.",
  "tika-s0103t4:19_22": "Svāyaṁ dhammanvayo na yassa kassaci hoti,",
  "tika-s0103t4:19_23": "atha kho tathārūpassa aggasāvakassevāti āha ‘‘sāvakapāramiñāṇe ṭhatvā’’ti.",
  "tika-s0103t4:19_24": "Yadi thero buddhaguṇe ekadesato paccakkhe katvā tadaññe nayaggāhena gaṇhi,",
  "tika-s0103t4:19_25": "nanu evaṁ sante buddhaguṇā parimitaparicchinnā āpannāti?",
  "tika-s0103t4:19_26": "Nayidaṁ evanti dassento ‘‘anantā aparimāṇā’’ti.",
  "tika-s0103t4:20_0": "‘‘Saddahatī’’ti vatvā puna tamevatthaṁ vibhāvento ‘‘therena hi…pe…",
  "tika-s0103t4:20_1": "bahutarā’’ti āha.",
  "tika-s0103t4:20_2": "Kathaṁ panāyamattho evaṁ daṭṭhabboti evaṁ adhippāyabhedakaṁ upamāya saññāpetuṁ ‘‘yathā kathaṁ viyā’’tiādi",
  "tika-s0103t4:20_3": "vuttaṁ ‘‘upamāyamidhekacce viññū purisā bhāsitassa atthaṁ ājānantī’’ti (saṁ. ni.",
  "tika-s0103t4:20_4": "2.67) ito nava ito navāti ito majjhaṭṭhānato yāva dakkhiṇatīrā nava ito majjhaṭṭhānato yāva uttaratīrā nava.",
  "tika-s0103t4:20_5": "Idāni yathāvuttamatthaṁ suttena samatthetuṁ ‘‘buddhopī’’ti gāthamāha.",
  "tika-s0103t4:21_0": "Yamakayugaḷamahānadīmahogho viyāti dvinnaṁ ekato samāgatattā yugaḷabhūtānaṁ mahānadīnaṁ mahogho viya.",
  "tika-s0103t4:22_0": "Anucchavikaṁkatvāti yoyaṁ mama pasādo buddhaguṇe ārabbha ogāḷho hutvā uppanno,",
  "tika-s0103t4:22_1": "taṁ anucchavikaṁ anurūpaṁ katvā.",
  "tika-s0103t4:22_2": "Paṭiggahetuṁ sampaṭicchituṁ añño koci na sakkhissati yāthāvato anavabujjhanato.",
  "tika-s0103t4:22_3": "Paṭiggahetuṁ sakkoti tassa hetuto,",
  "tika-s0103t4:22_4": "paccayato,",
  "tika-s0103t4:22_5": "sabhāvato, kiccato,",
  "tika-s0103t4:22_6": "phalato sammadeva paṭivijjhanato.",
  "tika-s0103t4:22_7": "Pūrattanti puṇṇabhāvo.",
  "tika-s0103t4:22_8": "Paggharaṇakāleti vikiraṇakāle,",
  "tika-s0103t4:22_9": "patanakāleti attho.",
  "tika-s0103t4:22_10": "‘‘Pasanno’’ti iminā pasādassa vattamānatā dīpitāti ‘‘uppannasaddho’’ti imināpi saddhāya paccuppannatā pakāsitāti āha ‘‘evaṁ saddahāmīti attho’’ti.",
  "tika-s0103t4:22_11": "Abhiññāyatīti abhiñño,",
  "tika-s0103t4:22_12": "adhiko abhiñño bhiyyobhiñño,",
  "tika-s0103t4:22_13": "so eva atisayavacanicchāvasena ‘‘bhiyyobhiññataro’’ti vuttoti āha ‘‘bhiyyataro abhiññāto’’ti.",
  "tika-s0103t4:22_14": "Dutiyavikappe pana abhijānātīti abhiññā,",
  "tika-s0103t4:22_15": "abhivisiṭṭhā paññā,",
  "tika-s0103t4:22_16": "bhiyyo abhiññā etassāti bhiyyobhiñño,",
  "tika-s0103t4:22_17": "so eva atisayavacanicchāvasena bhiyyobhiññataro,",
  "tika-s0103t4:22_18": "svāyamassa atisayo abhiññāya bhiyyobhāvakatoti āha ‘‘bhiyyatarābhiñño vā’’ti.",
  "tika-s0103t4:22_19": "Sambujjhati etāyāti sambodhi,",
  "tika-s0103t4:22_20": "sabbaññutaññāṇaṁ,",
  "tika-s0103t4:22_21": "aggamaggañāṇañca.",
  "tika-s0103t4:22_22": "Sabbaññutaññāṇapadaṭṭhānañhi aggamaggañāṇaṁ,",
  "tika-s0103t4:22_23": "aggamaggañāṇapadaṭṭhānañca sabbaññutaññāṇaṁ sambodhi nāma.",
  "tika-s0103t4:22_24": "Tattha padhānavasena tadatthadassane paṭhamavikappo,",
  "tika-s0103t4:22_25": "padaṭṭhānavasena dutiyavikappo.",
  "tika-s0103t4:22_26": "Kasmā panettha arahattamaggañāṇasseva gahaṇaṁ,",
  "tika-s0103t4:22_27": "nanu heṭṭhimānipi bhagavato maggañāṇāni savāsanameva yathāsakaṁ paṭipakkhavidhamanavasena pavattāni.",
  "tika-s0103t4:22_28": "Savāsanappahānañhi ñeyyāvaraṇappahānanti?",
  "tika-s0103t4:22_29": "Saccametaṁ,",
  "tika-s0103t4:22_30": "taṁ pana aparipuṇṇaṁ paṭipakkhavidhamanassa vippakatabhāvatoti āha ‘‘arahattamaggañāṇe vā’’ti.",
  "tika-s0103t4:22_31": "Aggamaggavasena cettha ariyānaṁ bodhittayapāripūrīti dassetuṁ ‘‘arahattamaggeneva hī’’tiādi vuttaṁ.",
  "tika-s0103t4:22_32": "Nippadesāti anavasesā.",
  "tika-s0103t4:22_33": "Gahitā hontīti arahattamaggena gahitena adhigatena gahitā adhigatā honti.",
  "tika-s0103t4:22_34": "Sabbanti tehi adhigantabbaṁ.",
  "tika-s0103t4:22_35": "Tenāti sambodhinā sabbaññutaññāṇapadaṭṭhānena arahattamaggañāṇena.",
  "tika-s0103t4:23_0": "142.",
  "tika-s0103t4:23_1": "Khādanīyānaṁ uḷāratā sātarasānubhāvenāti āha ‘‘madhure āgacchatī’’ti.",
  "tika-s0103t4:23_2": "Pasaṁsāya uḷāratā visiṭṭhabhāvenāti āha ‘‘seṭṭhe’’ti,",
  "tika-s0103t4:23_3": "obhāsassa uḷāratā mahantabhāvenāti vuttaṁ ‘‘vipule’’ti.",
  "tika-s0103t4:23_4": "Usabhassa ayanti āsabhī,",
  "tika-s0103t4:23_5": "idha pana āsabhī viyāti āsabhī.",
  "tika-s0103t4:23_6": "Tenāha ‘‘usabhassa vācāsadisī’’ti.",
  "tika-s0103t4:23_7": "Yena pana guṇenassā taṁsadisatā,",
  "tika-s0103t4:23_8": "taṁ dassetuṁ ‘‘acalā asampavedhī’’ti vuttaṁ.",
  "tika-s0103t4:23_9": "Yato kutoci anussavanaṁ anussavo.",
  "tika-s0103t4:23_10": "Vijjāṭṭhānesu kataparicayānaṁ ācariyānaṁ taṁ tamatthaṁ viññāpentī paveṇī ācariyaparamparā.",
  "tika-s0103t4:23_11": "Kevalaṁ attano matiyā ‘‘itikira evaṁkirā’’ti parikappanā itikira.",
  "tika-s0103t4:23_12": "Piṭakassa ganthassa sampadānato sayaṁ sampadānabhāvena gahaṇaṁ piṭakasampadānaṁ.",
  "tika-s0103t4:23_13": "Yathāsutānaṁ atthānaṁ ākārassa parivitakkanaṁ ākāraparivitakko.",
  "tika-s0103t4:23_14": "Tatheva ‘‘evameta’’nti diṭṭhiyā nijjhānakkhamanaṁ diṭṭhinijjhānakkhanti.",
  "tika-s0103t4:23_15": "Āgamādhigamehi vinā takkamaggaṁ nissāya takkanaṁ takko.",
  "tika-s0103t4:23_16": "Anumānavidhiṁ nissāya nayaggāho.",
  "tika-s0103t4:23_17": "Yasmā buddhavisaye ṭhatvā bhagavato ayaṁ therassa codanā,",
  "tika-s0103t4:23_18": "therassa ca so avisayo,",
  "tika-s0103t4:23_19": "tasmā ‘‘paccakkhato ñāṇena paṭivijjhitvā viyā’’ti vuttaṁ.",
  "tika-s0103t4:23_20": "Sīhanādo viyāti sīhanādo,",
  "tika-s0103t4:23_21": "taṁsadisatā cassa seṭṭhabhāvena,",
  "tika-s0103t4:23_22": "so cettha evaṁ veditabboti dassento ‘‘sīhanādo’’tiādimāha.",
  "tika-s0103t4:23_23": "Neva dandhāyantenāti na mandāyantena.",
  "tika-s0103t4:23_24": "Na bhaggarāyantenāti aparisaṅkantena.",
  "tika-s0103t4:24_0": "Anuyogadāpanatthanti anuyogaṁ sodhāpetuṁ.",
  "tika-s0103t4:24_1": "Vimaddakkhamañhi sīhanādaṁ nadanto atthato tattha anuyogaṁ sodheti nāma.",
  "tika-s0103t4:24_2": "Anuyuñjanto ca naṁ sodhāpeti nāma.",
  "tika-s0103t4:24_3": "Dātunti sodhetuṁ.",
  "tika-s0103t4:24_4": "Keci ‘‘dānattha’’nti atthaṁ vadanti,",
  "tika-s0103t4:24_5": "tadayuttaṁ.",
  "tika-s0103t4:24_6": "Na hi yo sīhanādaṁ nadati,",
  "tika-s0103t4:24_7": "so eva tattha anuyogaṁ detīti yujjati.",
  "tika-s0103t4:24_8": "Nighaṁsananti vimaddanaṁ.",
  "tika-s0103t4:24_9": "Dhamamānanti tāpayamānaṁ,",
  "tika-s0103t4:24_10": "tāpanañcettha gaggariyā dhamāpanasīsena vadati.",
  "tika-s0103t4:24_11": "Sabbe teti sabbe te atīte niruddhe sammāsambuddhe,",
  "tika-s0103t4:24_12": "tenetaṁ dasseti –",
  "tika-s0103t4:24_13": "ye te ahesuṁ atītaṁ addhānaṁ tava abhinīhārato oraṁ sammāsambuddhā,",
  "tika-s0103t4:24_14": "tesaṁ tāva sāvakañāṇagocare dhamme paricchindanto mārādayo viya buddhānaṁ lokiyacittacāraṁ tvaṁ jāneyyāsi.",
  "tika-s0103t4:24_15": "Ye pana te abbhatītā tato parato chinnavaṭumā chinnapapañcā pariyādiṇṇavaṭṭā sabbadukkhavītivattā sammāsambuddhā,",
  "tika-s0103t4:24_16": "tesaṁ sabbesampi sāvakañāṇassa avisayabhūte dhamme kathaṁ jānissasīti.",
  "tika-s0103t4:25_0": "Anāgatabuddhānaṁ panāti pana-saddo visesatthajotano,",
  "tika-s0103t4:25_1": "tena atītesu tāva khandhānaṁ bhūtapubbattā tattha siyā ñāṇassa savisaye gati,",
  "tika-s0103t4:25_2": "anāgatesu pana sabbaso asañjātesu kathanti imamatthaṁ joteti.",
  "tika-s0103t4:25_3": "Tenāha ‘‘anāgatāpī’’tiādi .",
  "tika-s0103t4:25_4": "‘‘Cittena paricchinditvā viditā’’ti kasmā vuttaṁ,",
  "tika-s0103t4:25_5": "nanu atītānāgate sattāhe eva pavattaṁ cittaṁ cetopariyañāṇassa visayo,",
  "tika-s0103t4:25_6": "na tato paranti?",
  "tika-s0103t4:25_7": "Nayidaṁ cetopariyañāṇakiccavasena vuttaṁ,",
  "tika-s0103t4:25_8": "atha kho pubbenivāsaanāgataṁsañāṇavasena vuttaṁ,",
  "tika-s0103t4:25_9": "tasmā nāyaṁ doso.",
  "tika-s0103t4:26_0": "Viditaṭṭhāne na karoti sikkhāpadeneva tādisassa paṭikkhepassa paṭikkhittattā,",
  "tika-s0103t4:26_1": "setughātato ca.",
  "tika-s0103t4:26_2": "Kathaṁ pana thero dvayasambhave paṭikkhepameva akāsi,",
  "tika-s0103t4:26_3": "na vibhajja byākāsīti āha ‘‘thero kirā’’tiādi.",
  "tika-s0103t4:26_4": "Pāraṁ pariyantaṁ minotīti pāramī,",
  "tika-s0103t4:26_5": "sā eva ñāṇanti pāramiñāṇaṁ,",
  "tika-s0103t4:26_6": "sāvakānaṁ pāramiñāṇaṁ sāvakapāramiñāṇaṁ, tasmiṁ.",
  "tika-s0103t4:26_7": "Sāvakānaṁ ukkaṁsapariyantagate jānane nāyaṁ anuyogo,",
  "tika-s0103t4:26_8": "atha kho sabbaññutaññāṇe sabbaññutāya jānane.",
  "tika-s0103t4:26_9": "Keci pana ‘‘sāvakapāramiñāṇeti sāvakapāramiñāṇavisaye’’ti atthaṁ vadanti.",
  "tika-s0103t4:26_10": "Tathā sesapadesupi. Sīla..pe…",
  "tika-s0103t4:26_11": "samatthanti sīlasamādhipaññāvimuttisaṅkhātakāraṇānaṁ jānanasamatthaṁ.",
  "tika-s0103t4:26_12": "Buddhasīlādayo hi buddhānaṁ buddhakiccassa,",
  "tika-s0103t4:26_13": "parehi ‘‘buddhā’’ti jānanassa ca kāraṇaṁ.",
  "tika-s0103t4:27_0": "143.",
  "tika-s0103t4:27_1": "Anumānañāṇaṁ viya saṁsayapiṭṭhikaṁ ahutvā ‘‘idamida’’nti yathāsabhāvato ñeyyaṁ dhāreti nicchinotīti dhammo,",
  "tika-s0103t4:27_2": "paccakkhañāṇanti āha ‘‘dhammassa paccakkhato ñāṇassā’’ti.",
  "tika-s0103t4:27_3": "Anuetīti anvayoti āha ‘‘anuyogaṁ anugantvā’’ti.",
  "tika-s0103t4:27_4": "Paccakkhasiddhañhi atthaṁ anugantvā anumānañāṇassa pavatti diṭṭhena adiṭṭhassa anumānanti veditabbo.",
  "tika-s0103t4:27_5": "Vidite vedakampi ñāṇaṁ atthato viditameva hotīti ‘‘anumānañāṇaṁ nayaggāho vidito’’ti vuttaṁ.",
  "tika-s0103t4:27_6": "Viditoti viddho paṭiladdho,",
  "tika-s0103t4:27_7": "adhigatoti attho.",
  "tika-s0103t4:27_8": "Appamāṇoti aparimāṇo mahāvisayattā.",
  "tika-s0103t4:27_9": "Tenāha ‘‘apariyanto’’ti.",
  "tika-s0103t4:27_10": "Tenāti apariyantattā,",
  "tika-s0103t4:27_11": "tena vā apariyantena ñāṇena,",
  "tika-s0103t4:27_12": "eteneva thero yaṁ yaṁ anumeyyamatthaṁ ñātukāmo hoti,",
  "tika-s0103t4:27_13": "tattha tatthassa asaṅgamappaṭihaṭaanumānañāṇaṁ pavattatīti dasseti.",
  "tika-s0103t4:27_14": "Tenāha ‘‘so iminā’’tiādi.",
  "tika-s0103t4:27_15": "Tattha imināti iminā kāraṇena.",
  "tika-s0103t4:27_16": "Pākārassa thirabhāvaṁ uddhamuddhaṁ āpetīti uddhāpaṁ,",
  "tika-s0103t4:27_17": "pākāramūlaṁ.",
  "tika-s0103t4:27_18": "Ādi-saddena pākāradvārabandhaparikhādīnaṁ saṅgaho veditabbo.",
  "tika-s0103t4:27_19": "Paccante bhavaṁ paccantimaṁ.",
  "tika-s0103t4:27_20": "Paṇḍitadovārikaṭṭhāniyaṁ katvā thero attānaṁ dassetīti dassento ‘‘ekadvāranti kasmā āhā’’ti codanaṁ samuṭṭhāpesi.",
  "tika-s0103t4:27_21": "Yassā paññāya vasena puriso ‘‘paṇḍito’’ti vuccati,",
  "tika-s0103t4:27_22": "taṁ paṇḍiccanti āha ‘‘paṇḍiccena samannāgato’’ti.",
  "tika-s0103t4:27_23": "Taṁtaṁitikattabbatāsu chekabhāvo byattabhāvo veyyattiyaṁ.",
  "tika-s0103t4:27_24": "Medhati sammosaṁ hiṁsati vidhamatīti medhā,",
  "tika-s0103t4:27_25": "sā etassa atthīti medhāvī.",
  "tika-s0103t4:27_26": "Ṭhāne ṭhāne uppatti etissā atthīti ṭhānuppattikā,",
  "tika-s0103t4:27_27": "ṭhānaso uppajjanakapaññā.",
  "tika-s0103t4:27_28": "Anupariyāyanti etenāti anupariyāyo,",
  "tika-s0103t4:27_29": "so eva pathoti anupariyāyapatho,",
  "tika-s0103t4:27_30": "parito pākārassa anusaṁyāyanamaggo.",
  "tika-s0103t4:27_31": "Pākārabhāgā sandhātabbā etthāti pākārasandhi,",
  "tika-s0103t4:27_32": "pākārassa phullitappadeso.",
  "tika-s0103t4:27_33": "So pana heṭṭhimantena dvinnampi iṭṭhakānaṁ vigamena evaṁ vuccatīti āha ‘‘dvinnaṁ iṭṭhakānaṁ apagataṭṭhāna’’nti.",
  "tika-s0103t4:27_34": "Chinnaṭṭhānanti chinnabhinnappadeso,",
  "tika-s0103t4:27_35": "chinnaṭṭhānaṁ vā.",
  "tika-s0103t4:27_36": "Tañhi ‘‘vivara’’nti vuccati.",
  "tika-s0103t4:28_0": "Kiliṭṭhanti malīnaṁ.",
  "tika-s0103t4:28_1": "Upatāpentīti kilesapariḷāhena santāpenti.",
  "tika-s0103t4:28_2": "Vibādhentīti pīḷenti.",
  "tika-s0103t4:28_3": "Uppannāya paññāya nīvaraṇehi na kiñci kātuṁ sakkāti āha ‘‘anuppannāya paññāya uppajjituṁ na dentī’’ti.",
  "tika-s0103t4:28_4": "Tasmāti paccayūpaghātena uppajjituṁ appadānato.",
  "tika-s0103t4:28_5": "Catūsu satipaṭṭhānesu suṭṭhu ṭhapitacittāti catubbidhāyapi satipaṭṭhānabhāvanāya sammadeva ṭhapitacittā.",
  "tika-s0103t4:28_6": "Yathāsabhāvena bhāvetvāti aviparītasabhāvena yathā paṭipakkhā samucchijjanti,",
  "tika-s0103t4:28_7": "evaṁ bhāvetvā.",
  "tika-s0103t4:29_0": "Purimanaye satipaṭṭhānāni,",
  "tika-s0103t4:29_1": "bojjhaṅgā ca missakā adhippetāti tato aññathā vattuṁ ‘‘apicetthā’’tiādi vuttaṁ.",
  "tika-s0103t4:29_2": "Missakāti samathavipassanāmaggavasena missakā.",
  "tika-s0103t4:29_3": "‘‘Catūsu satipaṭṭhānesu suppatiṭṭhitacittā’’tiādito vuttattā satipaṭṭhāne vipassanāti gahetvā ‘‘satta bojjhaṅge yathābhūtaṁ bhāvetvā’’ti vuttattā,",
  "tika-s0103t4:29_4": "maggapariyāpannānaṁyeva ca nesaṁ nippariyāyabojjhaṅgabhāvato,",
  "tika-s0103t4:29_5": "tesu ca sabbaso adhigatesu lokanāthena sabbaññutaññāṇampi adhigatameva hotīti ‘‘bojjhaṅge maggo,",
  "tika-s0103t4:29_6": "sabbaññutaññāṇañcāti gahite sundaro pañho bhaveyyā’’ti mahāsivatthero āha,",
  "tika-s0103t4:29_7": "na panevaṁ gahitaṁ porāṇehīti adhippāyo.",
  "tika-s0103t4:29_8": "Itīti vuttappakāraparāmasanaṁ.",
  "tika-s0103t4:29_9": "Theroti sāriputtatthero.",
  "tika-s0103t4:30_0": "Tatthāti tesu paccantanagarādīsu.",
  "tika-s0103t4:30_1": "Nagaraṁ viya nibbānaṁ tadatthikehi upagantabbato,",
  "tika-s0103t4:30_2": "upagatānañca parissayarahitasukhādhigamanaṭṭhānato.",
  "tika-s0103t4:30_3": "Pākāro viya sīlaṁ tadupagatānaṁ parito ārakkhabhāvato.",
  "tika-s0103t4:30_4": "Pariyāyapatho viya hirī sīlapākārassa adhiṭṭhānabhāvato.",
  "tika-s0103t4:30_5": "Vuttañhetaṁ ‘‘pariyāyapathoti kho bhikkhu hiriyā etaṁ adhivacana’’nti.",
  "tika-s0103t4:30_6": "Dvāraṁ viya ariyamaggo nibbānanagarappavesanaañjasabhāvato.",
  "tika-s0103t4:30_7": "Paṇḍitadovāriko viya dhammasenāpati nibbānanagarapaviṭṭhapavisanakānaṁ sattānaṁ sallakkhaṇato.",
  "tika-s0103t4:30_8": "Dinnoti dāpito,",
  "tika-s0103t4:30_9": "sodhitoti attho.",
  "tika-s0103t4:31_0": "144.Nipphattidassanatthanti siddhidassanatthaṁ,",
  "tika-s0103t4:31_1": "adhigamadassanatthanti attho.",
  "tika-s0103t4:31_2": "‘‘Pañcanavutipāsaṇḍe’’ti idaṁ yasmā thero paribbājako hutvā tato pubbeva nibbānapariyesanaṁ caramāno te te pāsaṇḍino upasaṅkamitvā nibbānaṁ pucchi,",
  "tika-s0103t4:31_3": "te nāssa cittaṁ ārādhesuṁ,",
  "tika-s0103t4:31_4": "taṁ sandhāya vuttaṁ.",
  "tika-s0103t4:31_5": "Te pana pāsaṇḍā heṭṭhā vuttā eva.",
  "tika-s0103t4:31_6": "Tatthevāti tassayeva bhāgineyyassa desiyamānāya desanāya.",
  "tika-s0103t4:31_7": "Parassa vaḍḍhitaṁ bhattaṁ bhuñjanto viya sāvakapāramiñāṇaṁ hatthagataṁ akāsi adhigacchi.",
  "tika-s0103t4:31_8": "Uttaruttaranti heṭṭhimassa heṭṭhimassa uttaraṇato atikkamanato uttaruttaraṁ,",
  "tika-s0103t4:31_9": "tato eva padhānabhāvaṁ pāpitatāya paṇītapaṇītaṁ.",
  "tika-s0103t4:31_10": "Uttaruttaranti vā uparūpari.",
  "tika-s0103t4:31_11": "Paṇītapaṇītanti paṇītataraṁ,",
  "tika-s0103t4:31_12": "paṇītatamañcāti attho.",
  "tika-s0103t4:31_13": "Kaṇhanti kāḷakaṁ saṁkilesadhammaṁ.",
  "tika-s0103t4:31_14": "Sukkanti odātaṁ vodānadhammaṁ.",
  "tika-s0103t4:31_15": "Savipakkhaṁ katvāti pahātabbapahāyakabhāvadassanavasena yathākkamaṁ ubhayaṁ savipakkhaṁ katvā.",
  "tika-s0103t4:31_16": "‘‘Ayaṁ kaṇhadhammo,",
  "tika-s0103t4:31_17": "imassa ayaṁ pahāyako’’ti evaṁ kaṇhaṁ paṭibāhitvā desanāvasena nīharitvā sukkaṁ,",
  "tika-s0103t4:31_18": "‘‘ayaṁ sukkadhammo,",
  "tika-s0103t4:31_19": "iminā ayaṁ pahātabbo’’ti evaṁ sukkaṁ paṭibāhitvā kaṇhaṁ.Saussāhanti phaluppādanasamatthatāvasena sabyāpāraṁ.",
  "tika-s0103t4:31_20": "Tenāha ‘‘savipāka’’nti.",
  "tika-s0103t4:31_21": "Vipākadhammanti attho.",
  "tika-s0103t4:32_0": "Tasmiṁdesite dhammeti tasmiṁ vuttanayena bhagavā tumhehi desite dhamme ekaccaṁ dhammaṁ nāma sāvakapāramiñāṇaṁ jānitvā paṭivijjhitvā.",
  "tika-s0103t4:32_1": "Taṁjānane hi vutte catusaccadhammajānanaṁ avuttasiddhanti.",
  "tika-s0103t4:32_2": "‘‘Catusaccadhammesū’’ti idaṁ porāṇaṭṭhakathāyaṁ vuttākāradassanaṁ.",
  "tika-s0103t4:32_3": "Vipakkho pana parato āgamissati.",
  "tika-s0103t4:32_4": "Etthāti ‘‘dhammesu niṭṭhaṁ agama’’nti etasmiṁ pade.",
  "tika-s0103t4:32_5": "Therasallāpoti therānaṁ sallāpasadiso vinicchayavādo .",
  "tika-s0103t4:32_6": "Kāḷavallavāsīti kāḷavallavihāravāsī.",
  "tika-s0103t4:32_7": "Idānīti etarahi ‘‘idāhaṁ bhante’’tiādivacanakāle.",
  "tika-s0103t4:32_8": "Imasmiṁ pana ṭhāneti ‘‘dhammesu niṭṭhaṁ agama’’nti imasmiṁ padese,",
  "tika-s0103t4:32_9": "imasmiṁ vā niṭṭhānakāraṇabhūte yoniso parivitakkane.",
  "tika-s0103t4:32_10": "‘‘Imasmiṁ pana ṭhāne buddhaguṇesu niṭṭhaṅgato’’ti kasmā vuttaṁ,",
  "tika-s0103t4:32_11": "nanu sāvakapāramiñāṇasamadhigatakāle eva thero buddhaguṇesu niṭṭhaṅgatoti?",
  "tika-s0103t4:32_12": "Saccametaṁ,",
  "tika-s0103t4:32_13": "idāni pana taṁ pākaṭaṁ jātanti evaṁ vuttaṁ.",
  "tika-s0103t4:32_14": "Sabbanti ‘‘catusaccadhammesū’’tiādi sumattherena vuttaṁ sabbaṁ.",
  "tika-s0103t4:32_15": "Arahatte niṭṭhaṅgatoti etthāpi vuttanayeneva anuyogaparihārā veditabbā.",
  "tika-s0103t4:32_16": "Yadipi dhammasenāpati ‘‘sāvakapāramiñāṇaṁ mayā samadhigata’’nti ito pubbepi jānātiyeva,",
  "tika-s0103t4:32_17": "idāni pana asaṅkhyeyyāparimeyyabhede buddhaguṇe nayaggāhavasena pariggahetvā kiccasiddhiyā tasmiṁ ñāṇe",
  "tika-s0103t4:32_18": "niṭṭhaṅgato ahosīti dassento ‘‘mahāsivatthero…pe…",
  "tika-s0103t4:32_19": "dhammesūti sāvakapāramiñāṇe niṭṭhaṅgato’’ti avoca.",
  "tika-s0103t4:33_0": "Buddhaguṇā pana nayato āgatā,",
  "tika-s0103t4:33_1": "te nayaggāhato yāthāvato jānanto sāvakapāramiñāṇe tathājānanavasena niṭṭhaṅgatattā sāvakapāramiñāṇameva tassa aparāparuppattivasena,",
  "tika-s0103t4:33_2": "tena tena bhāvetabbakiccabahutāvasena ca ‘‘dhammesū’’ti puthuvacanena vuttaṁ.",
  "tika-s0103t4:33_3": "Anantāparimeyyānaṁ anaññavisayānaṁ buddhaguṇānaṁ nayato pariggaṇhanena therassa sātisayo bhagavati pasādo uppajjatīti āha ‘‘bhiyyosomattāyā’’tiādi.",
  "tika-s0103t4:33_4": "‘‘Suṭṭhu akkhāto’’ti vatvā taṁ evassa suṭṭhu akkhātataṁ dassetuṁ ‘‘niyyāniko maggo’’ti vuttaṁ.",
  "tika-s0103t4:33_5": "Svākkhātatā hi dhammassa yadatthaṁ desito,",
  "tika-s0103t4:33_6": "tadatthasādhanena veditabbā.",
  "tika-s0103t4:33_7": "Phalatthāya niyyātīti anantaravipākattā,",
  "tika-s0103t4:33_8": "attano uppattisamanantarameva phalanipphādanavasena pavattatīti attho.",
  "tika-s0103t4:33_9": "Vaṭṭacārakato niyyātīti vā niyyāniko,",
  "tika-s0103t4:33_10": "niyyānasīloti vā.",
  "tika-s0103t4:33_11": "Rāgadosamohanimmadanasamatthoti idhāpi ‘‘pasannosmi bhagavatīti dassetī’’ti ānetvā sambandho.",
  "tika-s0103t4:33_12": "Vaṅkādīti ādi-saddena jimhakuṭile,",
  "tika-s0103t4:33_13": "aññe ca paṭipattidose saṅgaṇhāti.",
  "tika-s0103t4:33_14": "Bhagavā tumhākaṁ buddhasubuddhatā viya dhammasudhammatā,",
  "tika-s0103t4:33_15": "saṅghasuppaṭipatti ca dhammesu niṭṭhaṅgamanena sāvakapāramiñāṇe niṭṭhaṅgatattā mayhaṁ suṭṭhu vibhūtā",
  "tika-s0103t4:33_16": "supākaṭā jātāti dassento thero ‘‘svākkhāto bhagavatā dhammo,",
  "tika-s0103t4:33_17": "suppaṭipanno saṅghoti pasīdi’’nti avoca.",
  "tika-s0103t4:34_0": "Kusaladhammadesanāvaṇṇanā",
  "tika-s0103t4:35_0": "145.Anuttarabhāvoti seṭṭhabhāvo.",
  "tika-s0103t4:35_1": "Anuttaro bhagavā yena guṇena,",
  "tika-s0103t4:35_2": "so anuttarabhāvo,",
  "tika-s0103t4:35_3": "taṁ anuttariyaṁ.",
  "tika-s0103t4:35_4": "Yasmā tassāpi guṇassa kiñci uttaritaraṁ natthi eva,",
  "tika-s0103t4:35_5": "tasmā vuttaṁ ‘‘sā tumhākaṁ desanā anuttarāti vadatī’’ti.",
  "tika-s0103t4:35_6": "Kusalesu dhammesūti kusaladhammanimittaṁ.",
  "tika-s0103t4:35_7": "Nimittatthe hi etaṁ bhummaṁ,",
  "tika-s0103t4:35_8": "tasmā kusaladhammadesanāhetupi bhagavāva anuttaroti attho.",
  "tika-s0103t4:35_9": "Bhūmiṁ dassentoti visayaṁ dassento.",
  "tika-s0103t4:35_10": "Kusaladhammadesanāya hi kusalā dhammā visayo.",
  "tika-s0103t4:35_11": "Vuttapadeti ‘‘kusalesu dhammesū’’ti evaṁ vuttavākye,",
  "tika-s0103t4:35_12": "evaṁ vā vuttadhammakoṭṭhāse.",
  "tika-s0103t4:35_13": "‘‘Pañcadhā’’ti kasmā vuttaṁ,",
  "tika-s0103t4:35_14": "nanu chekaṭṭhenapi kusalaṁ icchitabbaṁ ‘‘kusalo tvaṁ rathassa aṅgapaccaṅgāna’’ntiādīsūti (ma. ni. 2.87)?",
  "tika-s0103t4:35_15": "Saccametaṁ,",
  "tika-s0103t4:35_16": "so pana chekaṭṭho kosallasambhūtaṭṭheneva saṅgahitoti visuṁ na gahito.",
  "tika-s0103t4:35_17": "‘‘Kacci nu bhoto kusalaṁ,",
  "tika-s0103t4:35_18": "kacci bhoto anāmaya’’nti (jā. 1.15.146;",
  "tika-s0103t4:35_19": "2.22.2008) jātake āgatattā ‘‘jātakapariyāyaṁ patvā ārogyaṭṭhena kusalaṁ vaṭṭatī’’ti vuttaṁ.",
  "tika-s0103t4:35_20": "‘‘Taṁ kiṁ maññatha,",
  "tika-s0103t4:35_21": "gahapatayo,",
  "tika-s0103t4:35_22": "ime dhammā kusalā vā akusalā vā sāvajjā vā anavajjā vā’’tiādīsu suttapadesesu ‘‘kusalā’’ti vuttadhammā",
  "tika-s0103t4:35_23": "eva ‘‘anavajjā’’ti vuttāti āha ‘‘suttantapariyāyaṁ patvā anavajjaṭṭhena kusalaṁ vaṭṭatī’’ti.",
  "tika-s0103t4:35_24": "Abhidhamme ‘‘kosalla’’nti paññā āgatāti yonisomanasikārahetukassa kusalassa kosallasammūtaṭṭho,",
  "tika-s0103t4:35_25": "darathābhāvadīpanato niddarathaṭṭho,",
  "tika-s0103t4:35_26": "‘‘kusalassa katattā upacitattā’’ti vatvā iṭṭhavipākaniddisanato sukhavipākaṭṭho ca abhidhammanayasiddhoti āha ‘‘abhidhamma…pe…",
  "tika-s0103t4:35_27": "vipākaṭṭhenā’’ti.",
  "tika-s0103t4:35_28": "Bāhitikasutte (ma. ni.",
  "tika-s0103t4:35_29": "2.358) bhagavato kāyasamācārādike vaṇṇentena dhammabhaṇḍāgārikena ‘‘yo kho mahārāja kāyasamācāro anavajjo’’ti",
  "tika-s0103t4:35_30": "kusalo kāyasamācāro rañño pasenadissa vutto.",
  "tika-s0103t4:35_31": "Na hi bhagavato sukhavipākakammaṁ atthīti sabbasāvajjarahitā kāyasamācārādayo ‘‘kusalā’’ti vuttā,",
  "tika-s0103t4:35_32": "idha pana ‘‘kusalesu dhammesū’’ti bodhipakkhiyadhammā ‘‘kusalā’’ti vuttā,",
  "tika-s0103t4:35_33": "te ca samathavipassanā maggasampayuttā ekantena sukhavipākā evāti avajjarahitatāmattaṁ upādāya anavajjattho kusala-saddoti āha ‘‘imasmiṁ pana…pe…",
  "tika-s0103t4:35_34": "daṭṭhabba’’nti.",
  "tika-s0103t4:35_35": "Evañca katvā ‘‘phalasatipaṭṭhānaṁ pana idha anadhippeta’’nti idañca vacanaṁ samatthitaṁ hoti savipākasseva gahaṇanti katvā.",
  "tika-s0103t4:36_0": "‘‘Cuddasavidhenā’’tiādi satipaṭṭhāne (dī. ni. 2.376; ma. ni.",
  "tika-s0103t4:36_1": "1.109) vuttanayena veditabbaṁ.",
  "tika-s0103t4:36_2": "Paggahaṭṭhenāti kusalapakkhassa paggaṇhanasabhāvena.",
  "tika-s0103t4:36_3": "Kiccavasenāti anuppannākusalānuppādanādikiccavasena.",
  "tika-s0103t4:36_4": "Tato eva cassa catubbidhatā.",
  "tika-s0103t4:36_5": "Ijjhanaṭṭhenāti nippajjanasabhāvena.",
  "tika-s0103t4:36_6": "Chandādayo eva iddhipādesu visiṭṭhasabhāvā,",
  "tika-s0103t4:36_7": "itare avisiṭṭhā,",
  "tika-s0103t4:36_8": "tesampi viseso chandādikatoti āha ‘‘chandādivasena nānāsabhāvā’’ti.",
  "tika-s0103t4:37_0": "Adhimokkhādisabhāvavasenāti pasādādhimokkhādisalakkhaṇavasena.",
  "tika-s0103t4:37_1": "Upatthambhanaṭṭhenāti sampayuttadhammānaṁ upatthambhanakabhāvena.",
  "tika-s0103t4:37_2": "Akampiyaṭṭhenāti paṭipakkhehi akampiyasabhāvena.",
  "tika-s0103t4:37_3": "Salakkhaṇenāti adhimokkhādisabhāvena.",
  "tika-s0103t4:37_4": "Niyyānaṭṭhenāti saṁkilesapakkhato,",
  "tika-s0103t4:37_5": "vaṭṭacārakato ca niggamanaṭṭhena.",
  "tika-s0103t4:37_6": "Upaṭṭhānādināti upaṭṭhānadhammavicayapaggahasampiyāyanapassambhanasamādhānaajjhupekkhanasaṅkhātena attano sabhāvena.",
  "tika-s0103t4:37_7": "Hetuṭṭhenāti nibbānassa sampāpakahetubhāvena.",
  "tika-s0103t4:37_8": "Dassanādināti dassanābhiniropanapariggahasamuṭṭhāpanavodāpanapaggahupaṭṭhānasamādhānasaṅkhātena attano sabhāvena.",
  "tika-s0103t4:38_0": "Sāsanassapariyosānadassanatthanti sāsanaṁ nāma nippariyāyato sattatiṁsa bodhipakkhiyadhammā.",
  "tika-s0103t4:38_1": "Tattha ye samathavipassanāsahagatā,",
  "tika-s0103t4:38_2": "te sāsanassa ādi,",
  "tika-s0103t4:38_3": "maggapariyāpannā majjhe,",
  "tika-s0103t4:38_4": "phalabhūtā pariyosānaṁ,",
  "tika-s0103t4:38_5": "taṁdassanatthaṁ.",
  "tika-s0103t4:38_6": "Tenāha ‘‘sāsanassa hī’’tiādi.",
  "tika-s0103t4:39_0": "Puna etadānuttariyaṁ bhanteti yathāraddhāya desanāya nigamanaṁ.",
  "tika-s0103t4:39_1": "Vuttasseva atthassa puna vacanañhi nigamanaṁ vuttaṁ.",
  "tika-s0103t4:39_2": "Taṁ desananti taṁ kusalesu dhammesu desanāppakāraṁ,",
  "tika-s0103t4:39_3": "desanāvidhiṁ,",
  "tika-s0103t4:39_4": "desetabbañca,",
  "tika-s0103t4:39_5": "sakalaṁ vā sampuṇṇaṁ anavasesaṁ abhijānāti abhivisiṭṭhena ñāṇena jānāti,",
  "tika-s0103t4:39_6": "asesaṁ abhijānanato eva uttari upari abhiññeyyaṁ natthi.",
  "tika-s0103t4:39_7": "Itoti bhagavatā abhiññātato.",
  "tika-s0103t4:39_8": "Añño paramatthavasena dhammo vā paññattivasena puggalo vā ayaṁ nāma yaṁ bhagavā na jānātīti idaṁ natthi",
  "tika-s0103t4:39_9": "na upalabbhati sabbasseva sammadeva tumhehi abhiññātattā.",
  "tika-s0103t4:39_10": "Kusalesu dhammesu abhijānane,",
  "tika-s0103t4:39_11": "desanāyañca bhagavato uttaritaro natthi.",
  "tika-s0103t4:40_0": "Āyatanapaṇṇattidesanāvaṇṇanā",
  "tika-s0103t4:41_0": "146.Āyatanapaññāpanāsūti cakkhādīnaṁ,",
  "tika-s0103t4:41_1": "rūpādīnañca āyatanānaṁ sambodhanesu,",
  "tika-s0103t4:41_2": "tesaṁ ajjhattikabāhiravibhāgato,",
  "tika-s0103t4:41_3": "sabhāgavibhāgato,",
  "tika-s0103t4:41_4": "samudayato,",
  "tika-s0103t4:41_5": "atthaṅgamato, āhārato,",
  "tika-s0103t4:41_6": "ādīnavato,",
  "tika-s0103t4:41_7": "nissaraṇato ca desanāyanti attho.",
  "tika-s0103t4:42_0": "Gabbhāvakkantidesanāvaṇṇanā",
  "tika-s0103t4:43_0": "147.Gabbhokkamanesūti gabbhabhāvena mātukucchiyaṁ avakkamanesu anuppavesesu,",
  "tika-s0103t4:43_1": "gabbhe vā mātukucchismiṁ avakkamanesu.",
  "tika-s0103t4:43_2": "Pavisatīti paccayavasena tattha nibbattento pavisanto viya hotīti katvā vuttaṁ.",
  "tika-s0103t4:43_3": "Ṭhātīti santānaṭṭhitiyā pavattati,",
  "tika-s0103t4:43_4": "tathābhūto ca tattha vasanto viya hotīti āha ‘‘vasatī’’ti.",
  "tika-s0103t4:43_5": "Pakatilokiyamanussānaṁ paṭhamā gabbhāvakkantīti pacuramanussānaṁ gabbhāvakkanti desanāvasena idha paṭhamā.",
  "tika-s0103t4:43_6": "‘‘Dutiyā gabbhāvakkantī’’tiādīsupi evaṁ yojanā veditabbā.",
  "tika-s0103t4:44_0": "Alamevāti yuttameva.",
  "tika-s0103t4:45_0": "Khipituṁna sakkontīti tathā vātānaṁ anuppajjanameva vadati.",
  "tika-s0103t4:45_1": "Sesanti puna ‘‘etadānuttariya’’tiādi pāṭhappadesaṁ vadati.",
  "tika-s0103t4:46_0": "Ādesanavidhādesanāvaṇṇanā",
  "tika-s0103t4:47_0": "148.",
  "tika-s0103t4:47_1": "Parassa cittaṁ ādisati etehīti ādesanāni,",
  "tika-s0103t4:47_2": "yathāupaṭṭhitanimittādīni,",
  "tika-s0103t4:47_3": "tāni eva aññamaññassa asaṁkiṇṇarūpena ṭhitattā ādesanavidhā,",
  "tika-s0103t4:47_4": "ādesanābhāgā,",
  "tika-s0103t4:47_5": "tāsu ādesanavidhāsu.",
  "tika-s0103t4:47_6": "Tenāha ‘‘ādesanakoṭṭhāsesū’’ti.",
  "tika-s0103t4:47_7": "Āgatanimittenāti yassa ādisati, tassa,",
  "tika-s0103t4:47_8": "attano ca upagatanimittena,",
  "tika-s0103t4:47_9": "nimittappattassa lābhālābhādiādisanavidhidassanassa pavattattā ‘‘idaṁ nāma bhavissatī’’ti vuttaṁ.",
  "tika-s0103t4:47_10": "Pāḷiyaṁ pana ‘‘evampi te mano’’tiādinā parassa cittādisanameva āgataṁ,",
  "tika-s0103t4:47_11": "taṁ nidassanamattaṁ katanti daṭṭhabbaṁ.",
  "tika-s0103t4:47_12": "Tathā hi ‘‘idaṁ nāma bhavissatī’’ti vuttasseva atthassa vibhāvanavasena vatthu āgataṁ.",
  "tika-s0103t4:47_13": "Gatanimittaṁ nāma gamananimittaṁ.",
  "tika-s0103t4:47_14": "Ṭhitanimittaṁ nāma attano samīpe ṭhānanimittaṁ,",
  "tika-s0103t4:47_15": "parassa gamanavasena,",
  "tika-s0103t4:47_16": "ṭhānavasena ca gahetabbanimittaṁ.",
  "tika-s0103t4:47_17": "Manussānaṁ paracittavidūnaṁ,",
  "tika-s0103t4:47_18": "itaresampi vā savanavasena parassa cittaṁ ñatvā kathentānaṁ saddaṁ sutvā.",
  "tika-s0103t4:47_19": "Yakkhapisācādīnanti hiṅkārayakkhānañceva kaṇṇapisācādipisācānaṁ,",
  "tika-s0103t4:47_20": "kumbhaṇḍanāgādīnañca.",
  "tika-s0103t4:48_0": "Vitakkavipphāravasenāti vipphārikabhāvena pavattavitakkassa vasena.",
  "tika-s0103t4:48_1": "Uppannanti tato samuṭṭhitaṁ.",
  "tika-s0103t4:48_2": "Vippalapantānanti kassaci atthassa abodhanato virūpaṁ,",
  "tika-s0103t4:48_3": "vividhaṁ vā palapantānaṁ.",
  "tika-s0103t4:48_4": "Suttapamattādīnanti ādi-saddena vedanāṭṭakhittacittādīnaṁ saṅgaho.",
  "tika-s0103t4:48_5": "Mahāaṭṭhakathāyaṁ pana ‘‘idaṁ vakkhāmi,",
  "tika-s0103t4:48_6": "evaṁ vakkhāmīti vitakkayato vitakkavipphārasaddo nāma uppajjatī’’ti (abhi. aṭṭha.",
  "tika-s0103t4:48_7": "1.vacīkammadvārakathāpi) āgatattā jāgarantānaṁ pakatiyaṁ ṭhitānaṁ avippalapantānaṁ vitakkavipphārasaddo kadāci uppajjatīti viññāyati,",
  "tika-s0103t4:48_8": "yo loke ‘‘mantajappo’’ti vuccati.",
  "tika-s0103t4:48_9": "Yassa mahāaṭṭhakathāyaṁ asotaviññeyyatā vuttā.",
  "tika-s0103t4:48_10": "Tādisañhi sandhāya viññattisahajameva ‘‘jivhātālucalanādikaravitakkasamuṭṭhitaṁ sukhumasaddaṁ dibbasotena sutvā ādisatīti sutte vutta’’nti (dha. sa. mūlaṭī.",
  "tika-s0103t4:48_11": "vacīkammadvārakathāvaṇṇanā) ānandācariyo avoca.",
  "tika-s0103t4:48_12": "Vuttalakkhaṇo eva pana nātisukhumo attano,",
  "tika-s0103t4:48_13": "accāsannappadese ṭhitassa ca maṁsasotassāpi āpāthaṁ gacchatīti sakkā viññātuṁ.",
  "tika-s0103t4:48_14": "Tassāti tassa puggalassa.",
  "tika-s0103t4:48_15": "Tassa vasenāti tassa vitakkassa vasena.",
  "tika-s0103t4:48_16": "Evaṁ ayampi ādesanavidhā cetopariyañāṇavaseneva āgatāti veditabbā .",
  "tika-s0103t4:48_17": "Keci pana ‘‘tassa vasenāti tassa saddassa vasenā’’ti atthaṁ vadanti,",
  "tika-s0103t4:48_18": "taṁ ayuttaṁ.",
  "tika-s0103t4:48_19": "Na hi saddaggahaṇena taṁsamuṭṭhāpakacittaṁ gayhati,",
  "tika-s0103t4:48_20": "saddaggahaṇānusārenapi tadatthasseva gahaṇaṁ hoti,",
  "tika-s0103t4:48_21": "na cittassa.",
  "tika-s0103t4:48_22": "Eteneva yadeke ‘‘yaṁ vitakkayatoti yamatthaṁ vitakkayato’’ti vatvā ‘‘tassa vasenāti tassa atthassa vasenā’’ti vaṇṇenti,",
  "tika-s0103t4:48_23": "tampi paṭikkhittaṁ.",
  "tika-s0103t4:49_0": "Manasā saṅkharīyantīti manosaṅkhārā,",
  "tika-s0103t4:49_1": "vedanāsaññā.",
  "tika-s0103t4:49_2": "Paṇihitāti purimaparibandhavinayena padhānabhāvena nihitā ṭhapitā.",
  "tika-s0103t4:49_3": "Tenāha ‘‘cittasaṅkhārā suṭṭhapitā’’ti.",
  "tika-s0103t4:49_4": "Vitakkassa vitakkanaṁ nāma uppādanamevāti āha ‘‘pavattessatī’’ti.",
  "tika-s0103t4:49_5": "‘‘Pajānātī’’ti pubbe vuttapadasambandhadassanavasena āneti.",
  "tika-s0103t4:49_6": "Āgamanenāti jhānassa āgamanaṭṭhānavasena.",
  "tika-s0103t4:49_7": "Pubbabhāgenāti maggassa sabbapubbabhāgena vipassanārambhena.",
  "tika-s0103t4:49_8": "Ubhayaṁ petaṁ yo sayaṁ jhānalābhī,",
  "tika-s0103t4:49_9": "adhigatamaggo ca aññaṁ tadatthāya paṭipajjantaṁ disvā ‘‘ayaṁ iminā nīhārena paṭipajjanto addhā jhānaṁ labhissati,",
  "tika-s0103t4:49_10": "maggaṁ adhigamissatī’’ti abhiññāya vinā anumānavasena jānāti,",
  "tika-s0103t4:49_11": "taṁ dassetuṁ vuttaṁ.",
  "tika-s0103t4:49_12": "Tenāha ‘‘āgamanena jānāti nāmā’’tiādi.",
  "tika-s0103t4:49_13": "Anantarāti vuṭṭhitakālaṁ sandhāyāha.",
  "tika-s0103t4:49_14": "Tadā hi pavattavitakkapajānaneneva jhānassa hānabhāgiyatādivisesapajānanaṁ.",
  "tika-s0103t4:50_0": "Kiṁ panidaṁ cetopariyañāṇaṁ parassa cittaṁ paricchijja jānantaṁ iddhicittabhāvato avisesato sabbesampi cittaṁ jānātīti?",
  "tika-s0103t4:50_1": "Noti dassento ‘‘tatthā’’tiādimāha.",
  "tika-s0103t4:50_2": "Na ariyānanti yena cittena te ariyā nāma jātā,",
  "tika-s0103t4:50_3": "taṁ lokuttaracittaṁ na jānāti appaṭividdhabhāvato .",
  "tika-s0103t4:50_4": "Yathā hi puthujjano sabbesampi ariyānaṁ lokuttaracittaṁ na jānāti appaṭividdhattā,",
  "tika-s0103t4:50_5": "evaṁ ariyopi heṭṭhimo uparimassa lokuttaracittaṁ na jānāti appaṭividdhattā eva .",
  "tika-s0103t4:50_6": "Yathā pana uparimo heṭṭhimaṁ phalasamāpattiṁ na samāpajjati,",
  "tika-s0103t4:50_7": "kiṁ evaṁ so tassa lokuttaracittaṁ na jānātīti codanaṁ sandhāyāha ‘‘uparimo pana heṭṭhimassa jānātī’’ti,",
  "tika-s0103t4:50_8": "paṭividdhattāti adhippāyo.",
  "tika-s0103t4:50_9": "‘‘Uparimo heṭṭhimaṁ na samāpajjatī’’ti vatvā tattha kāraṇamāha ‘‘tesañhī’’tiādi.",
  "tika-s0103t4:50_10": "Tesanti ariyānaṁ.",
  "tika-s0103t4:50_11": "Heṭṭhimā heṭṭhimā samāpatti bhūmantarappattiyā paṭippassaddhikappā.",
  "tika-s0103t4:50_12": "Tenāha ‘‘tatrupapattiyeva hotī’’ti,",
  "tika-s0103t4:50_13": "na uparibhūmipatti.",
  "tika-s0103t4:50_14": "Nimittādivasena ñātassa kadāci byabhicāropi siyā,",
  "tika-s0103t4:50_15": "na pana abhiññāñāṇena ñātassāti āha ‘‘ceto…pe…",
  "tika-s0103t4:50_16": "natthī’’ti.",
  "tika-s0103t4:50_17": "‘‘Taṁ bhagavā’’tiādi sesaṁ nāma.",
  "tika-s0103t4:51_0": "Dassanasamāpattidesanāvaṇṇanā",
  "tika-s0103t4:52_0": "149.Brahmajāleti brahmajālasuttavaṇṇanāyaṁ.",
  "tika-s0103t4:52_1": "Uttarapadalopena hesa niddeso.",
  "tika-s0103t4:52_2": "Ātappanti vīriyaṁ ātappati kosajjaṁ sabbampi saṁkilesapakkhanti.",
  "tika-s0103t4:52_3": "Kusalavīriyasseva hettha gahaṇaṁ appamādādipadantarasannidhānato.",
  "tika-s0103t4:52_4": "Padahitabbatoti padahanato,",
  "tika-s0103t4:52_5": "bhāvanaṁ uddissa vāyamanatoti attho.",
  "tika-s0103t4:52_6": "Anuyuñjitabbatoti anuyuñjanato.",
  "tika-s0103t4:52_7": "Īdisānaṁ padānaṁ bahulaṁkattuvisayatāya icchitabbattā ātappapadassa viya itaresampi kattusādhanatā daṭṭhabbā.",
  "tika-s0103t4:52_8": "Paṭipattiyaṁ nappamajjati etenāti appamādo,",
  "tika-s0103t4:52_9": "satiavippavāso.",
  "tika-s0103t4:52_10": "Sammā manasi karoti etenāti sammāmanasikāro,",
  "tika-s0103t4:52_11": "tathāpavatto kusalacittuppādo.",
  "tika-s0103t4:52_12": "Bhāvanānuyogameva tathā vadati.",
  "tika-s0103t4:52_13": "Desanākkamena paṭhamā,",
  "tika-s0103t4:52_14": "dassanasamāpatti nāma karajakāye paṭikkūlākārassa sammadeva dassanavasena pavattasamāpattibhāvato.",
  "tika-s0103t4:52_15": "Nippariyāyenevāti vuttalakkhaṇadassanasamāpattisannissayattā,",
  "tika-s0103t4:52_16": "dassanamaggaphalabhāvato ca paṭhamasāmaññaphalaṁ pariyāyena vinā dassanasamāpatti.",
  "tika-s0103t4:53_0": "Atikkamma chavimaṁsalohitaṁ aṭṭhiṁ paccavekkhatīti tāni apaccavekkhitvā aṭṭhimeva paccavekkhati.",
  "tika-s0103t4:53_1": "Aṭṭhiārammaṇā dibbacakkhupādakajjhānasamāpattīti vuttanayena aṭṭhiārammaṇā dibbacakkhuadhiṭṭhānā paṭhamajjhānasamāpatti.",
  "tika-s0103t4:53_2": "Yo hi bhikkhu ālokakasiṇe catutthajjhānaṁ nibbattetvā taṁ pādakaṁ katvā adhigatadibbacakkhuñāṇo hutvā",
  "tika-s0103t4:53_3": "saviññāṇake kāye aṭṭhiṁ pariggahetvā tattha paṭikkūlamanasikāravasena paṭhamaṁ jhānaṁ nibbatteti,",
  "tika-s0103t4:53_4": "tassāyaṁ paṭhamajjhānasamāpatti dutiyā dassanasamāpatti.",
  "tika-s0103t4:53_5": "Tena vuttaṁ ‘‘aṭṭhi aṭṭhī’’tiādi.",
  "tika-s0103t4:53_6": "Yo panettha pāḷiyaṁ dvattiṁsākāramanasikāro vutto,",
  "tika-s0103t4:53_7": "so maggasodhanavasena vutto.",
  "tika-s0103t4:53_8": "Tattha vā kataparicayassa sukheneva vuttanayā aṭṭhipaccavekkhaṇā samijjhatīti.",
  "tika-s0103t4:53_9": "Tenevettha ‘‘imaṁ cevā’’ti ‘‘atikkamma cā’’ti ca-saddo samuccayattho vutto.",
  "tika-s0103t4:53_10": "Taṁ jhānanti yathāvuttaṁ paṭhamajjhānaṁ.",
  "tika-s0103t4:53_11": "Ayanti ayaṁ sakadāgāmiphalasamāpatti .",
  "tika-s0103t4:53_12": "Sātisayaṁ catusaccadassanāgamanato pariyāyena vinā mukhyā dutiyā dassanasamāpatti.",
  "tika-s0103t4:53_13": "Yāva tatiyamaggā vattatīti āha ‘‘khīṇāsavassa vasena catutthā dassanasamāpatti kathitā’’ti.",
  "tika-s0103t4:54_0": "Pāḷiyaṁ purisassa cāti ca-saddo byatireke,",
  "tika-s0103t4:54_1": "tena yathāvuttasamāpattidvayato vuccamānaṁyeva imassa visesaṁ joteti.",
  "tika-s0103t4:54_2": "Avicchedena pavattiyā sotasadisatāya viññāṇameva viññāṇasotaṁ,",
  "tika-s0103t4:54_3": "tadetaṁ viññāṇaṁ purimato anantarapaccayaṁ labhitvā pacchimassa anantarapaccayo hutvā pavattatīti ayaṁ assa sotāgatatāya sotasadisatā,",
  "tika-s0103t4:54_4": "tasmā pajānitabbabhāvena vuttaṁ ekameva cettha viññāṇaṁ ,",
  "tika-s0103t4:54_5": "tasmā aṭṭhakathāyaṁ ‘‘viññāṇasotanti viññāṇamevā’’ti vuttaṁ.",
  "tika-s0103t4:54_6": "Dvīhipi bhāgehīti orabhāgaparabhāgehi.",
  "tika-s0103t4:54_7": "Idhaloko hissa orabhāgo,",
  "tika-s0103t4:54_8": "paraloko parabhāgo dvinnampi vasenetaṁ sambandhanti.",
  "tika-s0103t4:54_9": "Tenāha ‘‘idhaloke patiṭṭhita’’ntiādi.",
  "tika-s0103t4:54_10": "Viññāṇassa khaṇe khaṇe bhijjantassa kāmaṁ natthi kassaci patiṭṭhitatā,",
  "tika-s0103t4:54_11": "taṇhāvasena pana taṁ ‘‘patiṭṭhita’’nti vuccatīti āha ‘‘chandarāgavasenā’’ti.",
  "tika-s0103t4:54_12": "Vuttañhetaṁ –",
  "tika-s0103t4:55_0": "‘‘Kabaḷīkāre ce bhikkhave āhāre atthi rāgo,",
  "tika-s0103t4:55_1": "atthi nandī,",
  "tika-s0103t4:55_2": "atthi taṇhā,",
  "tika-s0103t4:55_3": "patiṭṭhitaṁ tattha viññāṇaṁ viruḷhaṁ.",
  "tika-s0103t4:55_4": "Yattha patiṭṭhitaṁ viññāṇaṁ viruḷhaṁ…pe…",
  "tika-s0103t4:55_5": "atthi tattha āyatiṁ punabbhavābhinibbattī’’tiādi (saṁ. ni. 2.64; kathā. 296; mahāni. 7).",
  "tika-s0103t4:56_0": "Kammanti kusalākusalakammaṁ,",
  "tika-s0103t4:56_1": "upayogavacanametaṁ.",
  "tika-s0103t4:56_2": "Kammato upagacchantanti kammabhāvena upagacchantaṁ,",
  "tika-s0103t4:56_3": "viññāṇanti adhippāyo.",
  "tika-s0103t4:56_4": "Abhisaṅkhāraviññāṇañhi yena kammunā sahagataṁ,",
  "tika-s0103t4:56_5": "aññadatthu tabbhāvameva upagataṁ hutvā pavattati.",
  "tika-s0103t4:56_6": "Idhaloke patiṭṭhitaṁ nāma idha katūpacitakammabhāvūpagamanato.",
  "tika-s0103t4:56_7": "Kammabhavaṁ ākaḍḍhantanti kammaviññāṇaṁ attanā sampayuttakammaṁ javāpetvā paṭisandhinibbattanena tadabhimukhaṁ ākaḍḍhantaṁ.",
  "tika-s0103t4:56_8": "Teneva paṭisandhinibbattanasāmatthiyena paraloke patiṭṭhitaṁ nāma attano phalassa tattha patiṭṭhāpanena.",
  "tika-s0103t4:56_9": "Keci pana ‘‘abhisaṅkhāraviññāṇaṁ parato vipākaṁ dātuṁ asamatthaṁ idhaloke patiṭṭhitaṁ nāma,",
  "tika-s0103t4:56_10": "dātuṁ samatthaṁ pana paraloke patiṭṭhitaṁ nāmā’’ti vadanti,",
  "tika-s0103t4:56_11": "taṁ tesaṁ matimattaṁ ‘‘ubhayato abbocchinna’’nti vuttattā.",
  "tika-s0103t4:56_12": "Yañca tehi ‘‘paraloke patiṭṭhita’’nti vuttaṁ,",
  "tika-s0103t4:56_13": "taṁ idhalokepi patiṭṭhitameva.",
  "tika-s0103t4:56_14": "Na hi tassa idhaloke patiṭṭhitabhāvena vinā paraloke patiṭṭhitabhāvo sambhavati.",
  "tika-s0103t4:56_15": "Sekkhaputhujjanānaṁcetopariyañāṇanti sekkhānaṁ ,",
  "tika-s0103t4:56_16": "puthujjanānañca cetaso paricchindanakañāṇaṁ.",
  "tika-s0103t4:56_17": "Kathitaṁ paricchinditabbassa cetaso chandarāgavasena patiṭṭhitabhāvajotanato.",
  "tika-s0103t4:57_0": "Catutthāya dassanasamāpattiyā tatiyadassanasamāpattiyaṁ vuttappaṭikkhepena attho veditabbo.",
  "tika-s0103t4:58_0": "Purimānaṁ dvinnaṁ samāpattīnaṁ pubbe samathavasena atthassa vuttattā idāni vipassanāvasena dassetuṁ ‘‘apicā’’tiādi vuttaṁ.",
  "tika-s0103t4:58_1": "Niccalameva pubbe vuttassa atthassa apanetabbato.",
  "tika-s0103t4:58_2": "Atthantaratthatāya dassiyamānāya padaṁ calitaṁ nāma hoti.",
  "tika-s0103t4:58_3": "Aparo nayoti ettha paṭhamajjhānassa paṭhamadassanasamāpattibhāve apubbaṁ natthi.",
  "tika-s0103t4:58_4": "Dutiyajjhānaṁ dutiyāti ettha pana ‘‘aṭṭhikavaṇṇakasiṇavasena paṭiladdhadutiyajjhānaṁ dutiyā dassanasamāpattī’’ti vadanti,",
  "tika-s0103t4:58_5": "tatiyajjhānampi tatheva paṭiladdhaṁ.",
  "tika-s0103t4:58_6": "Dassanasamāpattibhāvo pana yo bhikkhu ālokakasiṇe catutthajjhānaṁ nibbattetvā taṁ pādakaṁ katvā adhigatadibbacakkhuko",
  "tika-s0103t4:58_7": "hutvā saviññāṇake aṭṭhiṁ pariggahetvā tattha vaṇṇakasiṇavasena heṭṭhimāni tīṇi jhānāni nibbatteti, tassa.",
  "tika-s0103t4:58_8": "Tatiyajjhānaṁ tatiyā dassanasamāpatti adhiṭṭhānabhūtassa dibbacakkhuñāṇassa vasena.",
  "tika-s0103t4:58_9": "Catutthajjhānaṁ catutthāti rūpāvacaracatutthajjhānaṁ nibbattetvā taṁ pādakaṁ katvā adhigatadibbacakkhuñāṇassa",
  "tika-s0103t4:58_10": "taṁ catutthajjhānaṁ catutthā dassanasamāpatti.",
  "tika-s0103t4:58_11": "Idhāpi sekkhaputhujjanānaṁ cetaso paricchindanena tatiyā dassanasamāpatti,",
  "tika-s0103t4:58_12": "arahato cittassa paricchindanena catutthā dassanasamāpatti veditabbā.",
  "tika-s0103t4:58_13": "Evañhesā atthavaṇṇanā pāḷiyā saṁsandeyya.",
  "tika-s0103t4:58_14": "‘‘Paṭhamamaggo’’tiādīsu aṭṭhiārammaṇapaṭhamajjhānapādako paṭhamamaggo paṭhamā dassanasamāpatti.",
  "tika-s0103t4:58_15": "Aṭṭhiārammaṇadutiyajjhānapādako dutiyamaggo dutiyā dassanasamāpatti.",
  "tika-s0103t4:58_16": "Paracittañāṇasahagatā catutthajjhānapādakā tatiyacatutthamaggā tatiyacatutthadassanasamāpattiyoti .",
  "tika-s0103t4:58_17": "Purisassa viññāṇapajānanaṁ panettha asammohavasena daṭṭhabbaṁ.",
  "tika-s0103t4:59_0": "Puggalapaṇṇattidesanāvaṇṇanā",
  "tika-s0103t4:60_0": "150.Puggalapaṇṇattīsūti puggalānaṁ paññāpanesu.",
  "tika-s0103t4:60_1": "Guṇavisesavasena aññamaññaṁ asaṅkarato ṭhapanesu.",
  "tika-s0103t4:60_2": "Lokavohāravasenāti lokasammutivasena.",
  "tika-s0103t4:60_3": "Lokavohāro hesa,",
  "tika-s0103t4:60_4": "yadidaṁ ‘‘satto puggalo’’tiādi.",
  "tika-s0103t4:60_5": "Rūpādīsu sattavisattatāya satto.",
  "tika-s0103t4:60_6": "Tassa tassa sattanikāyassa pūraṇato galanato,",
  "tika-s0103t4:60_7": "maraṇavasena patanato ca puggalo.",
  "tika-s0103t4:60_8": "Santatiyā nayanato naro.",
  "tika-s0103t4:60_9": "Attabhāvassa posanato poso.",
  "tika-s0103t4:60_10": "Evaṁ paññāpetabbāsu voharitabbāsu.",
  "tika-s0103t4:60_11": "‘‘Sabbametaṁ puggalo’’ti imissā sādhāraṇapaññattiyā vibhāvanavasena vuttaṁ,",
  "tika-s0103t4:60_12": "na idhādhippetaasādhāraṇapaññattiyā,",
  "tika-s0103t4:60_13": "tasmā lokapaññattīsūti sattalokagatapaññattīsu.",
  "tika-s0103t4:60_14": "Anuttaro hoti anaññasādhāraṇattā tassa paññāpanassa.",
  "tika-s0103t4:61_0": "Dvīhi bhāgehīti kāraṇe,",
  "tika-s0103t4:61_1": "nissakke cetaṁ puthuvacanaṁ,",
  "tika-s0103t4:61_2": "āvuttiādivasena cāyamattho veditabboti āha ‘‘arūpasamāpattiyā’’tiādi,",
  "tika-s0103t4:61_3": "etena ‘‘samāpattiyā vikkhambhanavimokkhena,",
  "tika-s0103t4:61_4": "maggena samucchedavimokkhena vimuttattā ubhatobhāgavimutto’’ti evaṁ pavatto tipiṭakacūḷanāgattheravādo,",
  "tika-s0103t4:61_5": "‘‘nāmakāyato,",
  "tika-s0103t4:61_6": "rūpakāyato ca vimuttattā ubhatobhāgavimutto’’ti evaṁ pavatto tipiṭakamahādhammarakkhitattheravādo,",
  "tika-s0103t4:61_7": "‘‘samāpattiyā vikkhambhanavimokkhena ekavāraṁ vimuttova maggena samucchedavimokkhena ekavāraṁ vimuttattā",
  "tika-s0103t4:61_8": "ubhatobhāgavimutto’’ti evaṁ pavatto tipiṭakacūḷābhayattheravādo cāti imesaṁ tiṇṇampi theravādānaṁ ekajjhaṁ",
  "tika-s0103t4:61_9": "saṅgaho katoti daṭṭhabbaṁ.",
  "tika-s0103t4:61_10": "Vimuttoti kilesehi vimutto,",
  "tika-s0103t4:61_11": "kilesavikkhambhanasamucchedanehi vā kāyadvayato vimuttoti attho.",
  "tika-s0103t4:61_12": "Arūpasamāpattīnanti niddhāraṇe sāmivacanaṁ.",
  "tika-s0103t4:61_13": "Arahattappattaanāgāminoti bhūtapubbagatiyā vuttaṁ.",
  "tika-s0103t4:61_14": "Na hi arahattappatto anāgāmī nāma hoti.",
  "tika-s0103t4:61_15": "Pāḷīti puggalapaññattipāḷi.",
  "tika-s0103t4:61_16": "Aṭṭha vimokkhe kāyena phusitvāti aṭṭha samāpattiyo sahajātanāmakāyena paṭilabhitvā.",
  "tika-s0103t4:61_17": "Paññāya cassa disvā āsavā parikkhīṇā hontīti vipassanāpaññāya saṅkhāragataṁ,",
  "tika-s0103t4:61_18": "maggapaññāya cattāri saccāni passitvā cattāropi āsavā parikkhīṇā honti.",
  "tika-s0103t4:61_19": "Disvāti dassanahetu.",
  "tika-s0103t4:61_20": "Na hi āsave paññāya passanti,",
  "tika-s0103t4:61_21": "dassanakāraṇā pana parikkhīṇā ‘‘disvā parikkhīṇā’’ti vuttā dassanāyattaparikkhīṇattā.",
  "tika-s0103t4:61_22": "Evañhi dassanaṁ āsavānaṁ khayassa purimakiriyābhāvena vuttaṁ.",
  "tika-s0103t4:62_0": "Paññāya visesato muttoti paññāvimutto anavasesato āsavānaṁ parikkhīṇattā.",
  "tika-s0103t4:62_1": "Aṭṭhavimokkhapaṭikkhepavaseneva,",
  "tika-s0103t4:62_2": "na tadekadesabhūtarūpajjhānapaṭikkhepavasena.",
  "tika-s0103t4:62_3": "Evañhi arūpajjhānekadesābhāvepi aṭṭhavimokkhapaṭikkhepo na hotīti siddhaṁ hoti.",
  "tika-s0103t4:62_4": "Arūpāvacarajjhānesu hi ekasmimpi sati ubhatobhāgavimuttoyeva nāma hoti,",
  "tika-s0103t4:62_5": "na paññāvimuttoti.",
  "tika-s0103t4:63_0": "Phuṭṭhantaṁ sacchikarotīti phuṭṭhānaṁ anto phuṭṭhanto,",
  "tika-s0103t4:63_1": "phuṭṭhānaṁ arūpajjhānānaṁ anantaro kāloti adhippāyo,",
  "tika-s0103t4:63_2": "accantasaṁyoge cetaṁ upayogavacanaṁ,",
  "tika-s0103t4:63_3": "phuṭṭhānantarakālameva sacchikātabbaṁ,",
  "tika-s0103t4:63_4": "sacchikato sacchikaraṇūpāyenāti vuttaṁ hoti.",
  "tika-s0103t4:63_5": "Tenāha ‘‘so jhānaphassa’’ntiādi.",
  "tika-s0103t4:63_6": "Ekacce āsavāti heṭṭhimamaggattayavajjhā āsavā.",
  "tika-s0103t4:63_7": "Yo hi arūpajjhānena rūpakāyato,",
  "tika-s0103t4:63_8": "nāmakāyekadesato ca vikkhambhanavimokkhena vimutto,",
  "tika-s0103t4:63_9": "tena nirodhasaṅkhāto vimokkho ālocito pakāsito viya hoti,",
  "tika-s0103t4:63_10": "na pana kāyena sacchikato.",
  "tika-s0103t4:63_11": "Nirodhaṁ pana ārammaṇaṁ katvā ekaccesu āsavesu khepitesu tena sacchikato hoti,",
  "tika-s0103t4:63_12": "tasmā so sacchikātabbaṁ nirodhaṁ yathālocitaṁ nāmakāyena sacchikarotīti kāyasakkhīti vuccati,",
  "tika-s0103t4:63_13": "na tu vimuttoti ekaccānaṁ āsavānaṁ aparikkhīṇattā.",
  "tika-s0103t4:64_0": "Diṭṭhantaṁ pattoti dassanasaṅkhātassa sotāpattimaggañāṇassa anantaraṁ pattoti attho.",
  "tika-s0103t4:64_1": "‘‘Diṭṭhattā patto’’tipi pāṭho,",
  "tika-s0103t4:64_2": "tena catusaccadassanasaṅkhātāya diṭṭhiyā nirodhassa pattataṁ dīpeti.",
  "tika-s0103t4:64_3": "Tenāha ‘‘dukkhā saṅkhārā’’tiādi.",
  "tika-s0103t4:64_4": "Paṭhamaphalato paṭṭhāya yāva aggamaggā diṭṭhippattoti āha ‘‘esopi kāyasakkhī viya chabbidho hotī’’ti.",
  "tika-s0103t4:64_5": "Idaṁ dukkhanti ‘‘idaṁ dukkhaṁ,",
  "tika-s0103t4:64_6": "ettakaṁ dukkhaṁ,",
  "tika-s0103t4:64_7": "na ito uddhaṁ dukkha’’nti yathābhūtaṁ pajānāti.",
  "tika-s0103t4:64_8": "Yasmā idaṁ yāthāvasarasato pajānāti,",
  "tika-s0103t4:64_9": "pajānanto ca ṭhapetvā taṇhaṁ pañcupādānakkhandhe ‘‘dukkhasacca’’nti pajānāti.",
  "tika-s0103t4:64_10": "Taṇhaṁ pana idaṁ dukkhaṁ ito samudeti,",
  "tika-s0103t4:64_11": "tasmā ‘‘ayaṁ dukkhasamudayo’’ti yathābhūtaṁ pajānāti.",
  "tika-s0103t4:64_12": "Yasmā idaṁ dukkhañca samudayo ca nibbānaṁ patvā nirujjhanti vūpasamanti appavattiṁ gacchanti,",
  "tika-s0103t4:64_13": "tasmā taṁ ‘‘ayaṁ dukkhanirodho’’ti yathābhūtaṁ pajānāti.",
  "tika-s0103t4:64_14": "Ariyo pana aṭṭhaṅgiko maggo taṁ dukkhanirodhaṁ gacchati,",
  "tika-s0103t4:64_15": "tena taṁ ‘‘ayaṁ dukkhanirodhagāminī paṭipadā’’ti yathābhūtaṁ pajānāti.",
  "tika-s0103t4:64_16": "Ettāvatā nānakkhaṇe saccavavatthānaṁ dassitaṁ.",
  "tika-s0103t4:64_17": "Idāni taṁ ekakkhaṇe dassetuṁ ‘‘tathāgatappaveditā’’tiādi vuttaṁ.",
  "tika-s0103t4:64_18": "Tathāgatappaveditāti tathāgatena bodhimaṇḍe paṭividdhā viditā pākaṭā katā.",
  "tika-s0103t4:64_19": "Dhammāti catusaccadhammā.",
  "tika-s0103t4:64_20": "Vodiṭṭhā hontīti sudiṭṭhā honti.",
  "tika-s0103t4:64_21": "Vocaritāti sucaritā,",
  "tika-s0103t4:64_22": "tesu tena paññā suṭṭhu carāpitāti attho.",
  "tika-s0103t4:64_23": "Ayanti ayaṁ evarūpo puggalo ‘‘diṭṭhippatto’’ti vuccati.",
  "tika-s0103t4:65_0": "Saddhāyavimuttoti saddahanavasena vimutto,",
  "tika-s0103t4:65_1": "etena sabbathā avimuttassapi saddhāmattena vimuttabhāvaṁ dasseti.",
  "tika-s0103t4:65_2": "Saddhāvimuttoti vā saddhāya adhimuttoti attho.",
  "tika-s0103t4:65_3": "Vuttanayenevāti kāyasakkhimhi vuttanayeneva.",
  "tika-s0103t4:65_4": "No ca kho yathā diṭṭhippattassāti yathā diṭṭhippattassa āsavā parikkhīṇā,",
  "tika-s0103t4:65_5": "na evaṁ saddhāya vimuttassāti attho.",
  "tika-s0103t4:65_6": "Kiṁ pana nesaṁ kilesappahāne nānattaṁ atthīti? Natthi.",
  "tika-s0103t4:65_7": "Atha kasmā saddhāvimutto diṭṭhippattaṁ na pāpuṇātīti?",
  "tika-s0103t4:65_8": "Āgamanīyanānattena.",
  "tika-s0103t4:65_9": "Diṭṭhippatto hi āgamanamhi kilese vikkhambhento appadukkhena,",
  "tika-s0103t4:65_10": "akilamanto ca sakkoti vikkhambhetuṁ,",
  "tika-s0103t4:65_11": "saddhāvimutto dukkhena kilamanto vikkhambheti,",
  "tika-s0103t4:65_12": "tasmā diṭṭhippattaṁ na pāpuṇāti.",
  "tika-s0103t4:65_13": "Tenāha ‘‘etesu hī’’tiādi.",
  "tika-s0103t4:66_0": "Ārammaṇaṁ yāthāvato dhāreti avadhāretīti dhammo, paññā.",
  "tika-s0103t4:66_1": "Paññāpubbaṅgamanti paññāpadhānaṁ.",
  "tika-s0103t4:66_2": "Paññaṁ vāhetīti paññāvāhī,",
  "tika-s0103t4:66_3": "paññaṁ sātisayaṁ pavattetīti attho.",
  "tika-s0103t4:66_4": "Paññā vā imaṁ puggalaṁ vāheti,",
  "tika-s0103t4:66_5": "nibbānābhimukhaṁ gametīti attho.",
  "tika-s0103t4:66_6": "Saddhānusāriniddesepi eseva nayo.",
  "tika-s0103t4:67_0": "Tasmāti visuddhimagge (visuddhi. 2.770,",
  "tika-s0103t4:67_1": "776) vuttattā,",
  "tika-s0103t4:67_2": "tato eva visuddhimagge,",
  "tika-s0103t4:67_3": "taṁ saṁvaṇṇanāsu (visuddhi. ṭī.",
  "tika-s0103t4:67_4": "2.776) vuttanayenettha attho veditabbo.",
  "tika-s0103t4:68_0": "Padhānadesanāvaṇṇanā",
  "tika-s0103t4:69_0": "151.Padahanavasenāti bhāvanānuyogavasena.",
  "tika-s0103t4:69_1": "Satta bojjhaṅgā padhānāti vuttā vivekanissitādibhāvena padahitabbato bhāvetabbato.",
  "tika-s0103t4:70_0": "Paṭipadādesanāvaṇṇanā",
  "tika-s0103t4:71_0": "152.Dukkhenakasirena samādhiṁ uppādentassāti pubbabhāge āgamanakāle kicchena dukkhena sasaṅkhārena sappayogena",
  "tika-s0103t4:71_1": "kilamantassa kilese vikkhambhetvā lokuttarasamādhiṁ uppādentassa.",
  "tika-s0103t4:71_2": "Dandhaṁ taṁ ṭhānaṁ abhijānantassāti vikkhambhitesu kilesesu vipassanāparivāse ciraṁ vasitvā taṁ lokuttarasamādhisaṅkhātaṁ",
  "tika-s0103t4:71_3": "ṭhānaṁ dandhaṁ saṇikaṁ abhijānantassa paṭivijjhantassa,",
  "tika-s0103t4:71_4": "sacchikarontassa pāpuṇantassāti attho.",
  "tika-s0103t4:71_5": "Ayaṁ vuccatīti yā esā evaṁ uppajjati,",
  "tika-s0103t4:71_6": "ayaṁ kilesavikkhambhanapaṭipadāya dukkhattā,",
  "tika-s0103t4:71_7": "vipassanāparivāsapaññāya ca dandhattā maggakāle ekacittakkhaṇe uppannāpi paññā āgamanavasena ‘‘dukkhapaṭipadā dandhābhiññā nāmā’’ti vuccati.",
  "tika-s0103t4:71_8": "Upari tīsu padesupi imināva nayena attho veditabbo.",
  "tika-s0103t4:72_0": "Bhassasamācārādidesanāvaṇṇanā",
  "tika-s0103t4:73_0": "153.Bhassasamācāreti vacīsamācāre.",
  "tika-s0103t4:73_1": "Ṭhitoti yathāraddhaṁ taṁ avicchedavasena kathento.",
  "tika-s0103t4:73_2": "Tenāha ‘‘kathāmaggaṁ anupacchinditvā kathento’’ti.",
  "tika-s0103t4:73_3": "Musāvādūpasañhitanti antarantarā pavattena musāvādena upasaṁhitaṁ.",
  "tika-s0103t4:73_4": "Vibhūti vuccati visuṁbhāvo,",
  "tika-s0103t4:73_5": "tattha niyuttanti vebhūtikaṁ,",
  "tika-s0103t4:73_6": "tadeva vebhūtiyaṁ, pesuññaṁ.",
  "tika-s0103t4:73_7": "Tenāha ‘‘bhedakaravāca’’nti.",
  "tika-s0103t4:73_8": "Karaṇuttariyalakkhaṇato sārambhato jātāti sārambhajā.",
  "tika-s0103t4:73_9": "Tassā pavattiākāradassanatthaṁ ‘‘tvaṁ dussīlo’’tiādi vuttaṁ.",
  "tika-s0103t4:73_10": "Bahiddhākathā amanāpā,",
  "tika-s0103t4:73_11": "manāpāpi parassa cittavighātāvahattā karaṇuttariyapakkhiyamevāti dassento ‘‘tuyha’’ntiādimāha.",
  "tika-s0103t4:73_12": "Vikkhepakathāpavattanti vikkhepakathāvasena pavattaṁ.",
  "tika-s0103t4:73_13": "Jayapurekkhāro hutvāti attano jayaṁ purakkhatvā.",
  "tika-s0103t4:73_14": "Yaṁ kiñci na bhāsatīti yojanā.",
  "tika-s0103t4:73_15": "‘‘Mantā’’ti vuccati paññā,",
  "tika-s0103t4:73_16": "mantanaṁ jānananti katvā.",
  "tika-s0103t4:73_17": "‘‘Mantā’’ti idaṁ ‘‘mantetvā’’ti iminā samānatthaṁ nipātapadanti āha ‘‘upaparikkhitvā’’ti.",
  "tika-s0103t4:73_18": "Yuttakathamevāti attano,",
  "tika-s0103t4:73_19": "suṇantassa ca yuttarūpameva kathaṁ.",
  "tika-s0103t4:73_20": "Hadaye nidahitabbayuttanti atthasampattiyā,",
  "tika-s0103t4:73_21": "byañjanasampattiyā atthavedādipaṭilābhanimittattā citte ṭhapetabbaṁ,",
  "tika-s0103t4:73_22": "vimuttāyatanabhāvena manasi kātabbanti attho.",
  "tika-s0103t4:73_23": "Sabbaṅgasampannāpi vācā akāle bhāsitā abhājane bhāsitā viya na atthāvahāti āha ‘‘yuttapattakālenā’’ti.",
  "tika-s0103t4:73_24": "Ayañca caturaṅgasamannāgatā subhāsitavācā saccasambodhāvahāditāya sattānaṁ mahiddhikā mahānisaṁsāti dassetuṁ ‘‘evaṁ bhāsitā hī’’tiādi vuttaṁ.",
  "tika-s0103t4:74_0": "Sīlācāreti sīle ca ācāre ca parisuddhasīle ceva parisuddhamanosamācāre ca.",
  "tika-s0103t4:74_1": "Ṭhitoti patiṭṭhahanto.",
  "tika-s0103t4:74_2": "Saccaṁ etassa atthīti saccoti āha ‘‘saccakatho’’ti.",
  "tika-s0103t4:74_3": "Esa nayo saddhoti etthāpi.",
  "tika-s0103t4:74_4": "Tenāha ‘‘saddhāsampanno’’ti.",
  "tika-s0103t4:74_5": "‘‘Nanu ca heṭṭhā saccaṁ kathitamevā’’ti kasmā vuttaṁ?",
  "tika-s0103t4:74_6": "Heṭṭhā hi vacīsamācāraṁ kathentena saccaṁ kathitaṁ,",
  "tika-s0103t4:74_7": "paṭipakkhapaṭikkhepavasena idha sīlaṁ kathentena taṁ paripuṇṇaṁ katvā dassetuṁ saccaṁ sarūpeneva kathitaṁ.",
  "tika-s0103t4:74_8": "‘‘Puggalādhiṭṭhānāya kathāya ārabbhantarañcetaṁ,",
  "tika-s0103t4:74_9": "tathāpi saccaṁ vatvā anantarameva saccassa kathanaṁ punaruttaṁ hotīti parassa codanāvasaro mā hotū’’ti",
  "tika-s0103t4:74_10": "tattha parihāraṁ dātukāmo ‘‘idha kasmā puna vutta’’nti āha.",
  "tika-s0103t4:74_11": "Heṭṭhā vācāsaccaṁ kathitaṁ caturaṅgasamannāgataṁ subhāsitavācaṁ dassentena.",
  "tika-s0103t4:74_12": "Antamaso…pe…",
  "tika-s0103t4:74_13": "dassetuṁ idha vuttaṁ ‘‘evaṁ sīlaṁ suparisuddhaṁ hotī’’ti.",
  "tika-s0103t4:74_14": "Imasmiṁ panatthe ‘‘evaṁ parittakaṁ kho, rāhula,",
  "tika-s0103t4:74_15": "tesaṁ sāmaññaṁ,",
  "tika-s0103t4:74_16": "yesaṁ natthi sampajānamusāvāde lajjā’’tiādi nayappavattaṁ rāhulovādasuttaṁ dassetabbaṁ.",
  "tika-s0103t4:75_0": "Guttā satikavāṭena pidahitā dvārā etenāti guttadvāroti āha ‘‘chasu indriyesū’’tiādi .",
  "tika-s0103t4:75_1": "Pariyesanapaṭiggaṇhanaparibhogavissajjanavasena bhojane mattaṁ jānātīti bhojane mattaññū.",
  "tika-s0103t4:75_2": "Samanti avisamaṁ.",
  "tika-s0103t4:75_3": "Samacāritā hi kāyavisamādīni pahāya kāyasamādipūraṇaṁ.",
  "tika-s0103t4:75_4": "Nisajjāyāti ettha iti-saddo ādiattho,",
  "tika-s0103t4:75_5": "tena ‘‘āvaraṇīyehi dhammehi cittaṁ parisodhetī’’ti evamādiṁ saṅgaṇhāti.",
  "tika-s0103t4:75_6": "Bhāvanāya cittaparisodhanañhi jāgariyānuyogo,",
  "tika-s0103t4:75_7": "na niddāvinodanamattaṁ.",
  "tika-s0103t4:75_8": "Nittandīti vigatathinamiddho.",
  "tika-s0103t4:75_9": "Sā pana nittanditā kāyālasiyavigamane pākaṭā hotīti vuttaṁ ‘‘kāyālasiyavirahito’’ti.",
  "tika-s0103t4:75_10": "‘‘Āraddhavīriyo’’ti iminā duvidhopi vīriyārambho gahitoti taṁ vibhajitvā dassetuṁ ‘‘kāyikavīriyenāpī’’tiādi vuttaṁ.",
  "tika-s0103t4:75_11": "Saṅgamma gaṇavihāro sahavāso saṅgaṇikā,",
  "tika-s0103t4:75_12": "sā pana kilesehipi evaṁ hotīti tato visesetuṁ ‘‘gaṇasaṅgaṇika’’nti vuttaṁ.",
  "tika-s0103t4:75_13": "Gaṇena saṅgaṇikaṁ gaṇasaṅgaṇikanti.",
  "tika-s0103t4:75_14": "Ārambhavatthuvasenāti anadhigatavisesādhigamakāraṇavasena ekavihārī,",
  "tika-s0103t4:75_15": "na kevalaṁ ekībhāvavasena.",
  "tika-s0103t4:75_16": "Kilesasaṅgaṇikanti kilesasahitacittataṁ.",
  "tika-s0103t4:75_17": "Yathā tathāti vipassanāvasena,",
  "tika-s0103t4:75_18": "paṭisaṅkhānavasena vā.",
  "tika-s0103t4:75_19": "Samathavasena ārammaṇūpanijjhānaṁ.",
  "tika-s0103t4:75_20": "Vipassanāvasena lakkhaṇūpanijjhānaṁ.",
  "tika-s0103t4:76_0": "Kalyāṇapaṭibhānoti sundarapaṭibhāno,",
  "tika-s0103t4:76_1": "sā panassa paṭibhānasampadā vacanacāturiyasahitāva icchitāti āha ‘‘vākkaraṇa…pe…",
  "tika-s0103t4:76_2": "sampanno cā’’ti.",
  "tika-s0103t4:76_3": "‘‘Paṭibhāna’’nti hi ñāṇampi vuccati ñāṇassa upaṭṭhitavacanampi.",
  "tika-s0103t4:76_4": "Tattha atthayuttaṁ kāraṇayuttaṁ paṭibhānamassāti yuttapaṭibhāno.",
  "tika-s0103t4:76_5": "Pucchitānantarameva sīghaṁ byākātuṁ asamatthatāya no muttapaṭibhānaṁ assāti no muttapaṭibhāno.",
  "tika-s0103t4:76_6": "Idha pana vikiṇṇavāco muttapaṭibhāno adhippetoti adhippāyena ‘‘sīlasamācārasmiñhi ṭhitabhikkhu muttapaṭibhāno na hotī’’ti vuttaṁ.",
  "tika-s0103t4:76_7": "Gamanasamatthāyāti assutaṁ dhammaṁ gametuṁ samatthāya.",
  "tika-s0103t4:76_8": "Dhāraṇasamatthāyāti sātisayaṁ sativīriyasahitatāya yathāsutaṁ yathāpariyattaṁ dhammaṁ dhāretuṁ samatthāya.",
  "tika-s0103t4:76_9": "Munanato anuminanato mutīti anumāna paññāya nāmaṁ.",
  "tika-s0103t4:76_10": "Tīhi padehīti ‘‘gatimā dhitimā mutimā’’ti tīhi padehi.",
  "tika-s0103t4:76_11": "Heṭṭhāti heṭṭhā ‘‘āraddhavīriyo’’ti vuttaṭṭhāne.",
  "tika-s0103t4:76_12": "Idhāti ‘‘dhitimā’’ti vuttaṭṭhāne.",
  "tika-s0103t4:76_13": "Vīriyampi heṭṭhā guṇabhūtaṁ gahitanti vuttovāyamattho.",
  "tika-s0103t4:76_14": "Heṭṭhāti ‘‘jāgariyānuyogamanuyutto,",
  "tika-s0103t4:76_15": "jhāyī’’ti ettha vipassanāpaññā kathitā.",
  "tika-s0103t4:76_16": "Idhāti ‘‘dhitimā mutimā’’ti ettha buddhavacanagaṇhanapaññā kathitā karaṇapubbāparakosallapaññādīpanato.",
  "tika-s0103t4:76_17": "Kilesakāmopi vatthukāmo viya yathāpavatto assādīyatīti vuttaṁ ‘‘vatthukāmakilesakāmesu agiddho’’ti.",
  "tika-s0103t4:77_0": "Anusāsanavidhādesanādivaṇṇanā",
  "tika-s0103t4:78_0": "154.Attano upāyamanasikārenāti attani sambhūtena pathamanasikārena bhāvanāmanasikārena.",
  "tika-s0103t4:78_1": "Paṭipajjamānoti visuddhiṁ paṭipajjamāno.",
  "tika-s0103t4:79_0": "155.Kilesavimuttiñāṇeti kilesappahānajānane.",
  "tika-s0103t4:80_0": "156.Pariyādiyamānoti paricchijja gaṇhantoti attho.",
  "tika-s0103t4:80_1": "Suddhakkhandheyeva anussarati nāmagottaṁ pariyādiyituṁ asakkonto.",
  "tika-s0103t4:80_2": "Vuttamevatthaṁ vivarituṁ ‘‘eko hī’’tiādi vuttaṁ.",
  "tika-s0103t4:80_3": "Sakkoti pariyādiyituṁ.",
  "tika-s0103t4:80_4": "Asakkontassavasena gahitaṁ,",
  "tika-s0103t4:80_5": "‘‘amutrāsiṁ evaṁnāmo’’tiādi vuttanti attho.",
  "tika-s0103t4:80_6": "Asakkontassāti ca ārohane asakkontassa,",
  "tika-s0103t4:80_7": "orohane pana ñāṇassa thirabhūtattā.",
  "tika-s0103t4:80_8": "Tenāha ‘‘suddhakkhandheyeva anussaranto’’tiādi.",
  "tika-s0103t4:80_9": "Etanti pubbāparavirodhaṁ.",
  "tika-s0103t4:80_10": "Na sallakkhesi diṭṭhābhinivesena kuṇṭhañāṇattā.",
  "tika-s0103t4:80_11": "Tenāha ‘‘diṭṭhigatikattā’’ti.",
  "tika-s0103t4:80_12": "Ṭhānanti ekasmiṁ pakkhe avaṭṭhānaṁ.",
  "tika-s0103t4:80_13": "Niyamoti vādaniyamo paṭiniyatavādatā.",
  "tika-s0103t4:80_14": "Tenāha ‘‘imaṁ gahetvā’’tiādi.",
  "tika-s0103t4:81_0": "157.Piṇḍagaṇanāyāti ‘‘ekaṁ dve’’tiādinā agaṇetvā saṅkalanapaduppādanādinā piṇḍanavasena gaṇanāya.",
  "tika-s0103t4:81_1": "Acchiddakavasenāti avicchindakagaṇanāvasena gaṇanā kamagaṇanaṁ muñcitvā ‘‘imasmiṁ rukkhe ettakāni paṇṇānī’’ti",
  "tika-s0103t4:81_2": "vā ‘‘imasmiṁ jalāsaye ettakāni udakāḷhakānī’’ti vā evaṁ gaṇetabbassa ekajjhampi piṇḍetvā gaṇanā.",
  "tika-s0103t4:81_3": "Kamagaṇanā hi antarantarā vicchijja pavattiyā pacchindikā.",
  "tika-s0103t4:81_4": "Sā panesā gaṇanā savanantaraṁ anapekkhitvā manasāva gaṇetabbato ‘‘manogaṇanā’’tipi vuccatīti āha ‘‘manogaṇanāyā’’ti.",
  "tika-s0103t4:81_5": "Piṇḍagaṇanameva dasseti,",
  "tika-s0103t4:81_6": "na vibhāgagaṇanaṁ.",
  "tika-s0103t4:81_7": "Saṅkhātuṁ na sakkā aññehi asaṅkhyeyyābhāvato.",
  "tika-s0103t4:81_8": "Paññāpāramiyā pūritabhāvaṁ dassento itarāsaṁ pūraṇena vinā tassā pūraṇaṁ natthīti ‘‘dasannaṁ pāramīnaṁ pūritattā’’ti āha.",
  "tika-s0103t4:81_9": "Tenāha ‘‘sabbaññutaññāṇassa suppaṭividdhattā’’ti.",
  "tika-s0103t4:81_10": "Ettakanti dassethāti dīpeti thero.",
  "tika-s0103t4:81_11": "Yaṁ pana pāḷiyaṁ ‘‘sākāraṁ sauddesaṁ anussaratī’’ti vuttaṁ,",
  "tika-s0103t4:81_12": "taṁ tassa anussaraṇamattaṁ sandhāya vuttaṁ,",
  "tika-s0103t4:81_13": "na āyuno vassādigaṇanāya paricchindanaṁ tassa avisayabhāvato.",
  "tika-s0103t4:82_0": "158.Tumhākaṁ sammāsambuddhānaṁ yeva anuttarā anaññasādhāraṇattā.",
  "tika-s0103t4:82_1": "Idāni tassā desanāya majjhe bhinnasuvaṇṇassa viya vibhāgābhāvaṁ dassetuṁ ‘‘atītabuddhāpī’’tiādi vuttaṁ.",
  "tika-s0103t4:82_2": "Imināpi kāraṇenāti anuttarabhāvena,",
  "tika-s0103t4:82_3": "aññehi buddhehi ekasadisabhāvena ca.",
  "tika-s0103t4:83_0": "159.",
  "tika-s0103t4:83_1": "Āsavānaṁ ārammaṇabhāvūpagamanena sāsavā.",
  "tika-s0103t4:83_2": "Upecca ādhīyantīti upādhī,",
  "tika-s0103t4:83_3": "dosāropanāni,",
  "tika-s0103t4:83_4": "saha upādhīhīti saupādhikā.",
  "tika-s0103t4:83_5": "Anariyiddhiyañhi attano cittadosena ekacce upārambhaṁ dadanti,",
  "tika-s0103t4:83_6": "svāyamattho kevaṭṭasuttena dīpetabbo.",
  "tika-s0103t4:83_7": "No ‘‘ariyā’’ti vuccati sāsavabhāvato.",
  "tika-s0103t4:83_8": "Niddosehi khīṇāsavehi pavattetabbato niddosā dosehi saha appavattanato.",
  "tika-s0103t4:83_9": "Tato eva anupārambhā.",
  "tika-s0103t4:83_10": "Ariyānaṁ iddhīti ariyiddhīti vuccati.",
  "tika-s0103t4:84_0": "Appaṭikkūlasaññīti iṭṭhasaññī iṭṭhākārena pavattacitto.",
  "tika-s0103t4:84_1": "Paṭikkūleti amanuññe aniṭṭhe .",
  "tika-s0103t4:84_2": "Dhātusaññanti ‘‘dhātuyo’’ti saññaṁ.",
  "tika-s0103t4:84_3": "Upasaṁharatīti upaneti pavatteti.",
  "tika-s0103t4:84_4": "Aniṭṭhasmiṁ vatthusminti aniṭṭhe sattasaññite ārammaṇe.",
  "tika-s0103t4:84_5": "Mettāya vā pharatīti mettaṁ hitesitaṁ upasaṁharanto sabbatthakameva taṁ tattha pharati.",
  "tika-s0103t4:84_6": "Dhātuto vā upasaṁharatīti dhammasabhāvacintanena dhātuso,",
  "tika-s0103t4:84_7": "paccavekkhaṇāya dhātumanasikāraṁ vā tattha pavatteti.",
  "tika-s0103t4:84_8": "Appaṭikkūle satte ñātimittādike yāthāvato dhammasabhāvacintanena aniccasaññāya visabhāgabhūte ‘‘kesādi",
  "tika-s0103t4:84_9": "asucikoṭṭhāsamevā’’ti asubhasaññaṁ pharati asubhamanasikāraṁ pavatteti.",
  "tika-s0103t4:84_10": "Chaḷaṅgupekkhāyāti iṭṭhāniṭṭhachaḷārammaṇāpāthe parisuddhapakatibhāvāvijahanalakkhaṇāya chasu dvāresu",
  "tika-s0103t4:84_11": "pavattanato ‘‘chaḷaṅgupekkhāyā’’ti laddhanāmāya tatramajjhattupekkhāya.",
  "tika-s0103t4:85_0": "Taṁ desananti taṁ dvīsu iddhividhāsu desanappakāraṁ desanāvidhiṁ.",
  "tika-s0103t4:85_1": "Asesaṁ sakalanti asesaṁ niravasesaṁ sampuṇṇaṁ abhivisiṭṭhena ñāṇena jānāti.",
  "tika-s0103t4:85_2": "Asesaṁ abhijānato tato uttari abhiññeyyaṁnatthi.",
  "tika-s0103t4:85_3": "Itoti bhagavato abhiññātato.",
  "tika-s0103t4:85_4": "Añño paramatthavasena dhammo vā paññattivasena puggalo vā ayaṁ nāma yaṁ bhagavā na jānātīti idaṁ natthi",
  "tika-s0103t4:85_5": "na upalabbhati sabbasseva sammadeva tumhehi abhiññātattā.",
  "tika-s0103t4:85_6": "Dvīsu iddhividhāsu abhijānane,",
  "tika-s0103t4:85_7": "desanāyañca bhagavato uttaritaro natthi.",
  "tika-s0103t4:85_8": "Imināpīti pi-saddo na kevalaṁ vuttatthasamuccayattho,",
  "tika-s0103t4:85_9": "atha kho avuttatthasamuccayatthopi daṭṭhabbo.",
  "tika-s0103t4:85_10": "Yaṁ taṁ bhantetiādināpi hi bhagavato guṇadassanaṁ tasseva pasādassa kāraṇavibhāvanaṁ.",
  "tika-s0103t4:86_0": "Aññathāsatthuguṇadassanādivaṇṇanā",
  "tika-s0103t4:87_0": "160.",
  "tika-s0103t4:87_1": "Pubbe ‘‘etadānuttariyaṁ bhante’’tiādinā yathāvuttabuddhaguṇā dassitā,",
  "tika-s0103t4:87_2": "tato añño evāyaṁ pakāro ‘‘yaṁ taṁ bhante’’tiādinā āraddhoti āha ‘‘aparenāpi ākārenā’’ti.",
  "tika-s0103t4:87_3": "Buddhānaṁ sammāsambodhiyā saddahanato visesato saddhā kulaputtā nāma bodhisattā,",
  "tika-s0103t4:87_4": "mahābodhisattāti adhippāyo.",
  "tika-s0103t4:87_5": "Te hi mahābhinīhārato paṭṭhāya mahābodhiyaṁ sattā āsattā laggā niyatabhāvūpagamanena kenaci asaṁhāriyabhāvato.",
  "tika-s0103t4:87_6": "Yato nesaṁ na kathañci tattha saddhāya aññathattaṁ hoti,",
  "tika-s0103t4:87_7": "eteneva tesaṁ kammaphalaṁ saddhāyapi aññathattābhāvo dīpito daṭṭhabbo.",
  "tika-s0103t4:87_8": "Tasmāti yasmā atisayavacanicchāvasena,",
  "tika-s0103t4:87_9": "‘‘anuppattaṁ taṁ bhagavatā’’ti saddantarasannidhānena ca visiṭṭhavisayaṁ ‘‘saddhena kulaputtenā’’ti idaṁ padaṁ, tasmā.",
  "tika-s0103t4:87_10": "Lokuttaradhammasamadhigamamūlakattā sabbabuddhaguṇasamadhigamassa ‘‘nava lokuttaradhammā’’ti vuttaṁ.",
  "tika-s0103t4:87_11": "‘‘Āraddhavīriyenā’’tiādīsu samāsapadesu ‘‘vīriyaṁ thāmo’’tiādīni avayavapadāni.",
  "tika-s0103t4:87_12": "Ādi-saddena parakkamapadaṁ saṅgaṇhāti,",
  "tika-s0103t4:87_13": "na dhorayhapadaṁ.",
  "tika-s0103t4:87_14": "Na hi taṁ vīriyavevacanaṁ,",
  "tika-s0103t4:87_15": "atha kho vīriyavantavācakaṁ.",
  "tika-s0103t4:87_16": "Dhurāya niyuttoti hi dhorayho.",
  "tika-s0103t4:87_17": "Tenāha ‘‘taṁ dhuraṁ vahanasamatthena mahāpurisenā’’ti.",
  "tika-s0103t4:87_18": "Paggahitavīriyenāti asithilavīriyena.",
  "tika-s0103t4:87_19": "Thiravīriyenāti ussoḷhībhāvūpagamanena thirabhāvappattavīriyena.",
  "tika-s0103t4:87_20": "Asamadhurehīti anaññasādhāraṇadhurehi.",
  "tika-s0103t4:87_21": "Paresaṁ asayhasahanā hi lokanāthā.",
  "tika-s0103t4:87_22": "Taṁ sabbaṁ acinteyyāparimeyyabhedaṁ buddhānaṁ guṇajātaṁ. Pāramitā,",
  "tika-s0103t4:87_23": "buddhaguṇā,",
  "tika-s0103t4:87_24": "veneyyasattāti yasmā idaṁ tayaṁ sabbesampi buddhānaṁ samānameva,",
  "tika-s0103t4:87_25": "tasmā āha ‘‘atītānāgata…pe…",
  "tika-s0103t4:87_26": "ūno natthī’’ti.",
  "tika-s0103t4:88_0": "Kāmasukhallikānuyoganti kāmasukhe allīnā hutvā anuyuñjanaṁ.",
  "tika-s0103t4:88_1": "Ko jānāti paralokaṁ ‘‘atthī’’ti,",
  "tika-s0103t4:88_2": "ettha ‘‘ko ekavisayoyaṁ indriyagocaro’’ti evaṁdiṭṭhi hutvāti adhippāyo.",
  "tika-s0103t4:88_3": "Sukhoti iṭṭho sukhāvaho.",
  "tika-s0103t4:88_4": "Paribbājikāyāti tāpasaparibbājikāya taruṇiyā.",
  "tika-s0103t4:88_5": "Mudukāyāti sukhumālāya.",
  "tika-s0103t4:88_6": "Lomasāyāti taruṇamudulomavatiyā.",
  "tika-s0103t4:88_7": "Moḷibandhāhīti moḷiṁ katvā bandhakesāhi.",
  "tika-s0103t4:88_8": "Paricārentīti attano pāricārikaṁ karonti,",
  "tika-s0103t4:88_9": "indriyāni vā tattha parito cārenti.",
  "tika-s0103t4:88_10": "Lāmakanti paṭikiliṭṭhaṁ.",
  "tika-s0103t4:88_11": "Gāmavāsīnaṁ bālānaṁ dhammaṁ.",
  "tika-s0103t4:88_12": "Puthujjanānamidanti pothujjanikaṁ.",
  "tika-s0103t4:88_13": "Yathā pana taṁ ‘‘puthujjanānamida’’nti vattabbataṁ labhati,",
  "tika-s0103t4:88_14": "taṁ dassetuṁ ‘‘puthujjanehi sevitabba’’nti āha.",
  "tika-s0103t4:88_15": "Anariyehi sevitabbanti vā anariyaṁ.",
  "tika-s0103t4:88_16": "Yasmā pana niddosattho ariyattho,",
  "tika-s0103t4:88_17": "tasmā ‘‘anariyanti na niddosa’’nti vuttaṁ.",
  "tika-s0103t4:88_18": "Anatthasaṁyuttanti diṭṭhadhammikasamparāyikādivividhavipulānatthasañhitaṁ.",
  "tika-s0103t4:88_19": "Attakilamathānuyoganti attano kilamathassa khedanassa anuyuñjanaṁ.",
  "tika-s0103t4:88_20": "Dukkhaṁ etassa atthīti dukkhaṁ.",
  "tika-s0103t4:88_21": "Dukkhamanaṁ etassāti dukkhamaṁ.",
  "tika-s0103t4:89_0": "Ābhicetasikānanti abhiceto vuccati abhikkantaṁ visuddhaṁ cittaṁ,",
  "tika-s0103t4:89_1": "adhicittaṁ vā,",
  "tika-s0103t4:89_2": "tasmiṁ abhicetasi jātānīti ābhicetasikāni,",
  "tika-s0103t4:89_3": "abhicetosannissitāni vā.",
  "tika-s0103t4:89_4": "Diṭṭhadhammasukhavihārānanti diṭṭhadhamme sukhavihārānaṁ,",
  "tika-s0103t4:89_5": "diṭṭhadhammo vuccati paccakkho attabhāvo,",
  "tika-s0103t4:89_6": "tattha sukhavihārabhūtānanti attho,",
  "tika-s0103t4:89_7": "rūpāvacarajhānānametaṁ adhivacanaṁ.",
  "tika-s0103t4:89_8": "Tāni hi appetvā nisinnā jhāyino imasmiṁyeva attabhāve asaṁkiliṭṭhaṁ nekkhammasukhaṁ vindanti,",
  "tika-s0103t4:89_9": "tasmā ‘‘diṭṭhadhammasukhavihārānī’’ti vuccantīti.",
  "tika-s0103t4:89_10": "Kathitā ‘‘diṭṭhadhammasukhavihāro’’ti sappītikattā,",
  "tika-s0103t4:89_11": "lokuttaravipākasukhumasañhitattā ca.",
  "tika-s0103t4:89_12": "Saha maggena vipassanāpādakajjhānaṁ kathitaṁ ‘‘cattārome cunda sukhallikānuyogā ekantanibbidāyā’’tiādinā (dī. ni.",
  "tika-s0103t4:89_13": "3.184) catutthajjhānikaphalasamāpattīti catutthajjhānikā phalasamāpatti diṭṭhadhammasukhavihārabhāvena kathitā.",
  "tika-s0103t4:89_14": "Cattāri rūpāvacarāni ‘‘diṭṭhadhammasukhavihārajjhānānī’’ti kathitānīti attho.",
  "tika-s0103t4:89_15": "Nikāmalābhīti nikāmena lābhī attano icchāvasena lābhī.",
  "tika-s0103t4:89_16": "Icchiticchitakkhaṇe samāpajjituṁ samatthoti attho .",
  "tika-s0103t4:89_17": "Tenāha ‘‘yathākāmalābhī’’ti.",
  "tika-s0103t4:89_18": "Adukkhalābhīti sukheneva paccanīkadhammānaṁ samucchinnattā samāpajjituṁ samattho.",
  "tika-s0103t4:89_19": "Akasiralābhīti akasirānaṁ vipulānaṁ lābhī,",
  "tika-s0103t4:89_20": "yathāparicchedeneva vuṭṭhātuṁ samattho.",
  "tika-s0103t4:89_21": "Ekacco hi lābhīyeva hoti,",
  "tika-s0103t4:89_22": "na pana sakkoti icchiticchitakkhaṇe samāpajjituṁ.",
  "tika-s0103t4:89_23": "Ekacco tathā samāpajjituṁ sakkoti,",
  "tika-s0103t4:89_24": "pāribandhake pana kicchena vikkhambheti.",
  "tika-s0103t4:89_25": "Ekacco tathā ca samāpajjati,",
  "tika-s0103t4:89_26": "pāribandhake ca akiccheneva vikkhambheti ,",
  "tika-s0103t4:89_27": "na sakkoti nāḷikayantaṁ viya yathāparicchede vuṭṭhātuṁ.",
  "tika-s0103t4:89_28": "Bhagavā pana sabbaso samucchinnapāribandhakattā vasibhāvassa sammadeva samadhigatattā sabbametaṁ sammadeva sakkoti.",
  "tika-s0103t4:90_0": "Anuyogadānappakāravaṇṇanā",
  "tika-s0103t4:91_0": "161.Dasasahassilokadhātuyāti imāya lokadhātuyā saddhiṁ imaṁ lokadhātuṁ parivāretvā ṭhitāya dasasahassilokadhātuyā.",
  "tika-s0103t4:91_1": "Jātikhettabhāvena hi taṁ ekajjhaṁ gahetvā ‘‘ekissā lokadhātuyā’’ti vuttaṁ,",
  "tika-s0103t4:91_2": "tattakāya eva jātikhettabhāvo dhammatāvasena veditabbo.",
  "tika-s0103t4:91_3": "‘‘Pariggahavasenā’’ti keci.",
  "tika-s0103t4:91_4": "Sabbesampi buddhānaṁ tattakaṁ eva jātikhettaṁ.",
  "tika-s0103t4:91_5": "‘‘Tannivāsīnaṁyeva ca devānaṁ dhammābhisamayo’’ti vadanti.",
  "tika-s0103t4:91_6": "Pakampanadevatūpasaṅkamanādinā jātacakkavāḷena samānayogakkhamaṭṭhānaṁ jātikhettaṁ.",
  "tika-s0103t4:91_7": "Saraseneva āṇāpavattanaṭṭhānaṁ āṇākhettaṁ.",
  "tika-s0103t4:91_8": "Buddhañāṇassa visayabhūtaṁ ṭhānaṁ visayakhettaṁ.",
  "tika-s0103t4:91_9": "Okkamanādīnaṁ channameva gahaṇaṁ nidassanamattaṁ mahābhinīhārādikālepi tassa pakampanalabbhanato.",
  "tika-s0103t4:91_10": "Āṇākhettaṁ nāma,",
  "tika-s0103t4:91_11": "yaṁ ekaccaṁ saṁvaṭṭati,",
  "tika-s0103t4:91_12": "vivaṭṭati ca.",
  "tika-s0103t4:91_13": "Āṇā vattati tannivāsidevatānaṁ sirasā sampaṭicchanena,",
  "tika-s0103t4:91_14": "tañca kho kevalaṁ buddhānaṁ ānubhāveneva,",
  "tika-s0103t4:91_15": "na adhippāyavasena.",
  "tika-s0103t4:91_16": "‘‘Yāvatā pana ākaṅkheyyā’’ti (a. ni.",
  "tika-s0103t4:91_17": "3.81) vacanato tato parampi āṇā pavatteyyeva.",
  "tika-s0103t4:92_0": "Nuppajjantīti pana atthīti ‘‘na me ācariyo atthi,",
  "tika-s0103t4:92_1": "sadiso me na vijjatī’’ti (ma. ni. 1.285; 2.341; mahāva. 11; kathā.",
  "tika-s0103t4:92_2": "405) imissā lokadhātuyā ṭhatvā vadantena bhagavatā,",
  "tika-s0103t4:92_3": "imasmiṁyeva sutte ‘‘kiṁ panāvuso,",
  "tika-s0103t4:92_4": "sāriputta,",
  "tika-s0103t4:92_5": "atthetarahi añño samaṇo vā brāhmaṇo vā bhagavatā samasamo sambodhiya’’nti (dī. ni.",
  "tika-s0103t4:92_6": "3.161) evaṁ puṭṭho ‘‘ahaṁ bhante noti vadeyya’’nti (dī. ni.",
  "tika-s0103t4:92_7": "3.161) vatvā tassa kāraṇaṁ dassetuṁ ‘‘aṭṭhānametaṁ anavakāso,",
  "tika-s0103t4:92_8": "yaṁ ekissā lokadhātuyā dve arahanto sammāsambuddhā’’ti (dī. ni. 3.161; ma. ni. 3.129; a. ni. 1.277; netti. 57; mi. pa.",
  "tika-s0103t4:92_9": "5.1.1) imaṁ suttaṁ dassentena dhammasenāpatinā ca buddhakhettabhūtaṁ imaṁ lokadhātuṁ ṭhapetvā aññattha anuppatti vuttā hotīti adhippāyo.",
  "tika-s0103t4:93_0": "Ekatoti saha,",
  "tika-s0103t4:93_1": "ekasmiṁ kāleti attho.",
  "tika-s0103t4:93_2": "So pana kālo kathaṁ paricchinnoti?",
  "tika-s0103t4:93_3": "Carimabhave paṭisandhiggahaṇato paṭṭhāya yāva dhātuparinibbānanti dassento ‘‘tattha bodhipallaṅke’’tiādimāha.",
  "tika-s0103t4:93_4": "Nisinnakālato paṭṭhāyāti paṭilomakkamena vadati.",
  "tika-s0103t4:93_5": "Khettapariggaho katova hoti ‘‘idaṁ buddhānaṁ jātikhetta’’nti.",
  "tika-s0103t4:93_6": "Kena pana pariggaho kato?",
  "tika-s0103t4:93_7": "Uppajjamānena bodhisattena.",
  "tika-s0103t4:93_8": "Parinibbānato paṭṭhāyāti anupādisesāya nibbānadhātuyā parinibbānato paṭṭhāya.",
  "tika-s0103t4:93_9": "Etthantareti carimabhave bodhisattassa paṭisandhiggahaṇaṁ,",
  "tika-s0103t4:93_10": "dhātuparinibbānanti imehi dvīhi paricchinne etasmiṁ antare.",
  "tika-s0103t4:94_0": "Tipiṭakaantaradhānakathāvaṇṇanā",
  "tika-s0103t4:95_0": "‘‘Na nivāritā’’ti vatvā tattha kāraṇaṁ dassetuṁ ‘‘tīṇi hī’’tiādi vuttaṁ.",
  "tika-s0103t4:95_1": "Paṭipattiantaradhānena sāsanassa osakkitattā aparassa uppatti laddhāvasarā hoti.",
  "tika-s0103t4:95_2": "Paṭipadāti paṭivedhāvahā pubbabhāgapaṭipadā.",
  "tika-s0103t4:96_0": "‘‘Pariyatti pamāṇa’’nti vatvā tamatthaṁ bodhisattaṁ nidassanaṁ katvā dassetuṁ ‘‘yathā’’tiādi vuttaṁ.",
  "tika-s0103t4:96_1": "Tayidaṁ hīnaṁ nidassanaṁ katanti daṭṭhabbaṁ.",
  "tika-s0103t4:96_2": "Niyyānikadhammassa hi ṭhitiṁ dassento aniyyānikadhammaṁ nidasseti.",
  "tika-s0103t4:97_0": "Mātikāya antarahitāyāti ‘‘yo pana bhikkhū’’tiādi (pārā. 39, 44; pāci.",
  "tika-s0103t4:97_1": "45) nayappavattāya sikkhāpadapāḷimātikāya antarahitāya.",
  "tika-s0103t4:97_2": "Nidānuddesasaṅkhāte pātimokkhe,",
  "tika-s0103t4:97_3": "pabbajjāupasampadākammesu ca sāsanaṁ tiṭṭhati.",
  "tika-s0103t4:97_4": "Yathā vā pātimokkhe dharante eva pabbajjā upasampadā ca,",
  "tika-s0103t4:97_5": "evaṁ sati eva tadubhaye pātimokkhaṁ tadubhayābhāve pātimokkhābhāvato.",
  "tika-s0103t4:97_6": "Tasmā tayidaṁ tayaṁ sāsanassa ṭhitihetūti āha ‘‘pātimokkhapabbajjāupasampadāsu ṭhitāsu sāsanaṁ tiṭṭhatī’’ti.",
  "tika-s0103t4:97_7": "Yasmā vā upasampadādhīnaṁ pātimokkhaṁ anupasampannassa anicchitattā,",
  "tika-s0103t4:97_8": "upasampadā ca pabbajjādhīnā,",
  "tika-s0103t4:97_9": "tasmā pātimokkhe,",
  "tika-s0103t4:97_10": "taṁ siddhiyā siddhāsu pabbajjupasampadāsu ca sāsanaṁ tiṭṭhati.",
  "tika-s0103t4:97_11": "Osakkitaṁ nāmāti pacchimakapaṭivedhasīlabhedadvayaṁ ekato katvā tato paraṁ vinaṭṭhaṁ nāma hoti,",
  "tika-s0103t4:97_12": "pacchimakapaṭivedhato paraṁ paṭivedhasāsanaṁ,",
  "tika-s0103t4:97_13": "pacchimakasīlabhedato paraṁ paṭipattisāsanaṁ vinaṭṭhaṁ nāma hotīti attho.",
  "tika-s0103t4:98_0": "Sāsanaantarahitavaṇṇanā",
  "tika-s0103t4:99_0": "Etena kāmaṁ ‘‘sāsanaṭṭhitiyā pariyatti pamāṇa’’nti vuttaṁ,",
  "tika-s0103t4:99_1": "pariyatti pana paṭipattihetukāti paṭipattiyā asati sā appatiṭṭhā hoti paṭivedho viya,",
  "tika-s0103t4:99_2": "tasmā paṭipattiantaradhānaṁ sāsanosakkanassa visesakāraṇanti dassetvā tayidaṁ sāsanosakkanaṁ dhātuparinibbānosānanti",
  "tika-s0103t4:99_3": "dassetuṁ ‘‘tīṇi parinibbānānī’’tiādi vuttaṁ.",
  "tika-s0103t4:99_4": "Dhātūnaṁ sannipātanādi buddhānaṁ adhiṭṭhānenevāti veditabbaṁ.",
  "tika-s0103t4:100_0": "Tāti rasmiyo.",
  "tika-s0103t4:100_1": "Kāruññanti paridevanakāruññaṁ.",
  "tika-s0103t4:100_2": "Jambudīpe,",
  "tika-s0103t4:100_3": "dīpantaresu,",
  "tika-s0103t4:100_4": "devanāgabrahmalokesu ca vippakiritvā ṭhitānaṁ dhātūnaṁ mahābodhipallaṅkaṭṭhāne ekajjhaṁ sannipātanaṁ,",
  "tika-s0103t4:100_5": "rasmivissajjanaṁ,",
  "tika-s0103t4:100_6": "tattha tejodhātuyā uṭṭhānaṁ,",
  "tika-s0103t4:100_7": "ekajālibhāvo cāti sabbametaṁ satthu adhiṭṭhānavasenevāti veditabbaṁ.",
  "tika-s0103t4:101_0": "Anacchariyattāti dvīsupi uppajjamānesu acchariyattābhāvadosatoti attho.",
  "tika-s0103t4:101_1": "Buddhā nāma majjhe bhinnasuvaṇṇaṁ viya ekasadisāti tesaṁ desanāpi ekarasā evāti āha ‘‘desanāya ca visesābhāvato’’ti,",
  "tika-s0103t4:101_2": "etena ca anacchariyattameva sādheti.",
  "tika-s0103t4:101_3": "‘‘Vivādabhāvato’’ti etena vivādābhāvatthaṁ dve ekato na uppajjantīti dasseti.",
  "tika-s0103t4:102_0": "Tatthāti milindapañhe (mi. pa. 5.1.1).",
  "tika-s0103t4:102_1": "Ekuddesoti eko ekavidho abhinno uddeso.",
  "tika-s0103t4:102_2": "Sesapadesupi eseva nayo.",
  "tika-s0103t4:103_0": "Ekaṁ eva buddhaṁ dhāretīti ekabuddhadhāraṇī,",
  "tika-s0103t4:103_1": "etena evaṁsabhāvā ete buddhaguṇā,",
  "tika-s0103t4:103_2": "yena dutiyaṁ buddhaguṇaṁ dhāretuṁ asamatthā ayaṁ lokadhātūti dasseti.",
  "tika-s0103t4:103_3": "Paccayavisesanipphannānañhi dhammānaṁ sabhāvaviseso na sakkā nivāretunti.",
  "tika-s0103t4:103_4": "‘‘Na dhāreyyā’’ti vatvā tameva adhāraṇaṁ pariyāyehi pakāsento ‘‘caleyyā’’tiādimāha.",
  "tika-s0103t4:103_5": "Tattha caleyyāti paripphandeyya.",
  "tika-s0103t4:103_6": "Kampeyyāti pavedheyya.",
  "tika-s0103t4:103_7": "Nameyyāti ekapassena natā bhaveyya.",
  "tika-s0103t4:103_8": "Oṇameyyāti osīdeyya.",
  "tika-s0103t4:103_9": "Vinameyyāti vividhā ito cito ca nameyya.",
  "tika-s0103t4:103_10": "Vikireyyāti vātena bhusamuṭṭhi viya vippakireyya.",
  "tika-s0103t4:103_11": "Vidhameyyāti vinasseyya.",
  "tika-s0103t4:103_12": "Viddhaṁseyyāti sabbaso viddhastā bhaveyya.",
  "tika-s0103t4:103_13": "Tathābhūtā ca na katthaci tiṭṭheyyāti āha ‘‘na ṭhānaṁ upagaccheyyā’’ti.",
  "tika-s0103t4:104_0": "Idāni tattha nidassanaṁ dassento ‘‘yathā mahārājā’’tiādimāha.",
  "tika-s0103t4:104_1": "Tattha samupādikāti samaṁ uddhaṁ pajjati pavattatīti samupādikā,",
  "tika-s0103t4:104_2": "udakassa upari samaṁgāminīti attho.",
  "tika-s0103t4:104_3": "Vaṇṇenāti saṇṭhānena.",
  "tika-s0103t4:104_4": "Pamāṇenāti ārohena.",
  "tika-s0103t4:104_5": "Kisathūlenāti kisathūlabhāvena,",
  "tika-s0103t4:104_6": "pariṇāhenāti attho.",
  "tika-s0103t4:104_7": "Dvinnampīti dvepi,",
  "tika-s0103t4:104_8": "dvinnampi vā sarīrabhāraṁ.",
  "tika-s0103t4:105_0": "Chādentanti rocentaṁ ruciṁ uppādentaṁ.",
  "tika-s0103t4:105_1": "Tandīkatoti tena bhojanena tandībhūto.",
  "tika-s0103t4:105_2": "Anoṇamitadaṇḍajātoti yāvadatthabhojanena oṇamituṁ asamatthatāya anoṇamitadaṇḍo viya jāto.",
  "tika-s0103t4:105_3": "Sakiṁbhuttovāti ekaṁ vaḍḍhitakaṁ bhuttamattova mareyyāti.",
  "tika-s0103t4:105_4": "Atidhammabhārenāti dhammena nāma pathavī tiṭṭheyya,",
  "tika-s0103t4:105_5": "sakiṁ teneva calati vinassatīti adhippāyena pucchati.",
  "tika-s0103t4:105_6": "Puna thero ratanaṁ nāma loke kuṭumbaṁ sandhārentaṁ,",
  "tika-s0103t4:105_7": "abhimatañca lokena;",
  "tika-s0103t4:105_8": "taṁ attano garusabhāvatāya sakaṭabhaṅgassa kāraṇaṁ atibhārabhūtaṁ diṭṭhamevaṁ dhammo ca hitasukhavisesehi taṁsamaṅginaṁ dhārento,",
  "tika-s0103t4:105_9": "abhimato ca viññūnaṁ gambhīrappameyyabhāvena garusabhāvattā atibhārabhūto pathavicalanassa kāraṇaṁ hotīti",
  "tika-s0103t4:105_10": "dassento ‘‘idha mahārāja dve sakaṭā’’tiādimāha,",
  "tika-s0103t4:105_11": "eteneva tathāgatassa mātukucchiokkamanādikāle pathavikampanakāraṇaṁ saṁvaṇṇitanti daṭṭhabbaṁ.",
  "tika-s0103t4:105_12": "Ekassāti ekasmā,",
  "tika-s0103t4:105_13": "ekassa vā sakaṭassa ratanaṁ tasmā sakaṭato gahetvāti attho.",
  "tika-s0103t4:106_0": "Osāritanti uccāritaṁ, kathitanti attho.",
  "tika-s0103t4:107_0": "Aggoti sabbasattehi aggo.",
  "tika-s0103t4:108_0": "Sabhāvapakatikāti sabhāvabhūtā akittimā pakatikā.",
  "tika-s0103t4:108_1": "Kāraṇamahantattāti kāraṇānaṁ mahantatāya,",
  "tika-s0103t4:108_2": "mahantehi buddhakaradhammehi pāramisaṅkhātehi kāraṇehi buddhaguṇānaṁ nibbattitoti vuttaṁ hoti.",
  "tika-s0103t4:108_3": "Pathaviādīni mahantāni vatthūni,",
  "tika-s0103t4:108_4": "mahantā ca sakkabhāvādayo attano attano visaye ekekāva,",
  "tika-s0103t4:108_5": "evaṁ sammāsambuddhopi mahanto attano visaye eko eva.",
  "tika-s0103t4:108_6": "Ko ca tassa visayo?",
  "tika-s0103t4:108_7": "Buddhabhūmi,",
  "tika-s0103t4:108_8": "yāvatakaṁ vā ñeyyamevaṁ ‘‘ākāso viya anantavisayo bhagavā eko eva hotī’’ti vadanto ‘‘ekissā lokadhātuyā’’ti",
  "tika-s0103t4:108_9": "vuttalokadhātuto aññesupi cakkavāḷesu aparassa buddhassa abhāvaṁ dasseti.",
  "tika-s0103t4:109_0": "‘‘Sammukhā meta’’ntiādinā pavattitaṁ attano byākaraṇaṁ aviparītatthatāya satthari pasāduppādanena sammāpaṭipajjamānassa",
  "tika-s0103t4:109_1": "anukkamena lokuttaradhammāvahampi hotīti āha ‘‘dhammassa…pe…",
  "tika-s0103t4:109_2": "paṭipada’’nti.",
  "tika-s0103t4:109_3": "Vādassa anupatanaṁ anuppavatti vādānupātoti āha ‘‘vādoyevā’’ti.",
  "tika-s0103t4:110_0": "Acchariyaabbhutavaṇṇanā",
  "tika-s0103t4:111_0": "162.Udāyīti nāmaṁ,",
  "tika-s0103t4:111_1": "mahāsarīratāya pana thero mahāudāyīti paññāyittha,",
  "tika-s0103t4:111_2": "yassa vasena vinaye nisīdanassa dasā anuññātā.",
  "tika-s0103t4:111_3": "Pañcavaṇṇāti khuddikādibhedato pañcappakārā.",
  "tika-s0103t4:111_4": "Pītisamuṭṭhānehi paṇītarūpehi atibyāpitadeho ‘‘nirantaraṁ pītiyā phuṭasarīro’’ti vutto,",
  "tika-s0103t4:111_5": "tato evassā pariyāyato pharaṇalakkhaṇampi vuttaṁ.",
  "tika-s0103t4:111_6": "Appa-saddo ‘‘appakasirenevā’’tiādīsu (saṁ. ni. 1.101; 5.158; a. ni.",
  "tika-s0103t4:111_7": "7.71) viya idha abhāvatthoti āha ‘‘appicchatāti nittaṇhatā’’ti.",
  "tika-s0103t4:111_8": "Tīhākārehīti yathālābhayathābalayathāsāruppappakārehi.",
  "tika-s0103t4:112_0": "Na na katheti kathetiyeva.",
  "tika-s0103t4:112_1": "Cīvarādihetunti cīvaruppādādihetubhūtaṁ payuttakathaṁ na katheti.",
  "tika-s0103t4:112_2": "Veneyyavasenāti vinetabbapuggalavasena.",
  "tika-s0103t4:112_3": "Katheti ‘‘evamayaṁ vinayaṁ upagacchatī’’ti.",
  "tika-s0103t4:112_4": "‘‘Sabbābhibhū sabbavidūhamasmī’’tiādikā (ma. ni. 1.285; 2.341; mahāva. 11; kathā. 405; dha. pa.",
  "tika-s0103t4:112_5": "353) gāthāpi ‘‘dasabalasamannāgato,",
  "tika-s0103t4:112_6": "bhikkhave,",
  "tika-s0103t4:112_7": "tathāgato’’tiādikā (saṁ. ni. 2.21,",
  "tika-s0103t4:112_8": "22) suttantāpi.",
  "tika-s0103t4:113_0": "163.Abhikkhaṇanti abhiṇhaṁ.",
  "tika-s0103t4:113_1": "Niggāthakattā,",
  "tika-s0103t4:113_2": "pucchanavissajjanavasena pavattitattā ca ‘‘veyyākaraṇa’’nti vuttaṁ.",
  "tika-s0103t4:113_3": "Sesaṁ sabbaṁ suviññeyyaṁ evāti.",
  "tika-s0103t4:114_0": "Sampasādanīyasuttavaṇṇanāya līnatthappakāsanā."
}