{
  "an10:1.0.1_0": "Aṅguttara Nikāya 10 ",
  "an10:1.0.2_0": "1. Ānisaṁsavagga ",
  "an10:1.0.3_0": "1. Kimatthiyasutta ",
  "an10:1.1.1_0": "Evaṁ me sutaṁ—",
  "an10:1.1.2_0": "ekaṁ samayaṁ bhagavā sāvatthiyaṁ viharati jetavane anāthapiṇḍikassa ārāme. ",
  "an10:1.1.3_0": "Atha kho āyasmā ānando yena bhagavā tenupasaṅkami;",
  "an10:1.1.3_1": "upasaṅkamitvā bhagavantaṁ abhivādetvā ekamantaṁ nisīdi.",
  "an10:1.1.3_2": "Ekamantaṁ nisinno kho āyasmā ānando bhagavantaṁ etadavoca:",
  "an10:1.2.1_0": "“Kimatthiyāni, bhante, kusalāni sīlāni kimānisaṁsānī”ti? ",
  "an10:1.2.2_0": "“Avippaṭisāratthāni kho, ānanda, kusalāni sīlāni avippaṭisārānisaṁsānī”ti. ",
  "an10:1.3.1_0": "“Avippaṭisāro pana, bhante, kimatthiyo kimānisaṁso”ti? ",
  "an10:1.3.2_0": "“Avippaṭisāro kho, ānanda, pāmojjattho pāmojjānisaṁso”ti. ",
  "an10:1.4.1_0": "“Pāmojjaṁ pana, bhante, kimatthiyaṁ kimānisaṁsan”ti? ",
  "an10:1.4.2_0": "“Pāmojjaṁ kho, ānanda, pītatthaṁ pītānisaṁsan”ti. ",
  "an10:1.5.1_0": "“Pīti pana, bhante, kimatthiyā kimānisaṁsā”ti? ",
  "an10:1.5.2_0": "“Pīti kho, ānanda, passaddhatthā passaddhānisaṁsā”ti. ",
  "an10:1.6.1_0": "“Passaddhi pana, bhante, kimatthiyā kimānisaṁsā”ti? ",
  "an10:1.6.2_0": "“Passaddhi kho, ānanda, sukhatthā sukhānisaṁsā”ti. ",
  "an10:1.7.1_0": "“Sukhaṁ pana, bhante, kimatthiyaṁ kimānisaṁsan”ti? ",
  "an10:1.7.2_0": "“Sukhaṁ kho, ānanda, samādhatthaṁ samādhānisaṁsan”ti. ",
  "an10:1.8.1_0": "“Samādhi pana, bhante, kimatthiyo kimānisaṁso”ti? ",
  "an10:1.8.2_0": "“Samādhi kho, ānanda, yathābhūtañāṇadassanattho yathābhūtañāṇadassanānisaṁso”ti. ",
  "an10:1.9.1_0": "“Yathābhūtañāṇadassanaṁ pana, bhante, kimatthiyaṁ kimānisaṁsan”ti? ",
  "an10:1.9.2_0": "“Yathābhūtañāṇadassanaṁ kho, ānanda, nibbidāvirāgatthaṁ nibbidāvirāgānisaṁsan”ti. ",
  "an10:1.10.1_0": "“Nibbidāvirāgo pana, bhante, kimatthiyo kimānisaṁso”ti? ",
  "an10:1.10.2_0": "“Nibbidāvirāgo kho, ānanda, vimuttiñāṇadassanattho vimuttiñāṇadassanānisaṁso. ",
  "an10:1.11.1_0": "Iti kho, ānanda, kusalāni sīlāni avippaṭisāratthāni avippaṭisārānisaṁsāni; ",
  "an10:1.11.2_0": "avippaṭisāro pāmojjattho pāmojjānisaṁso; ",
  "an10:1.11.3_0": "pāmojjaṁ pītatthaṁ pītānisaṁsaṁ; ",
  "an10:1.11.4_0": "pīti passaddhatthā passaddhānisaṁsā; ",
  "an10:1.11.5_0": "passaddhi sukhatthā sukhānisaṁsā; ",
  "an10:1.11.6_0": "sukhaṁ samādhatthaṁ samādhānisaṁsaṁ; ",
  "an10:1.11.7_0": "samādhi yathābhūtañāṇadassanattho yathābhūtañāṇadassanānisaṁso; ",
  "an10:1.11.8_0": "yathābhūtañāṇadassanaṁ nibbidāvirāgatthaṁ nibbidāvirāgānisaṁsaṁ; ",
  "an10:1.11.9_0": "nibbidāvirāgo vimuttiñāṇadassanattho vimuttiñāṇadassanānisaṁso. ",
  "an10:1.11.10_0": "Iti kho, ānanda, kusalāni sīlāni anupubbena aggāya parentī”ti. ",
  "an10:1.11.11_0": "Paṭhamaṁ. ",
  "an10:2.0.1_0": "Aṅguttara Nikāya 10 ",
  "an10:2.0.2_0": "1. Ānisaṁsavagga ",
  "an10:2.0.3_0": "2. Cetanākaraṇīyasutta ",
  "an10:2.1.1_0": "“Sīlavato, bhikkhave, sīlasampannassa na cetanāya karaṇīyaṁ: ",
  "an10:2.1.2_0": "‘avippaṭisāro me uppajjatū’ti. ",
  "an10:2.1.3_0": "Dhammatā esā, bhikkhave, yaṁ sīlavato sīlasampannassa avippaṭisāro uppajjati. ",
  "an10:2.1.4_0": "Avippaṭisārissa, bhikkhave, na cetanāya karaṇīyaṁ: ",
  "an10:2.1.5_0": "‘pāmojjaṁ me uppajjatū’ti. ",
  "an10:2.1.6_0": "Dhammatā esā, bhikkhave, yaṁ avippaṭisārissa pāmojjaṁ jāyati. ",
  "an10:2.1.7_0": "Pamuditassa, bhikkhave, na cetanāya karaṇīyaṁ: ",
  "an10:2.1.8_0": "‘pīti me uppajjatū’ti. ",
  "an10:2.1.9_0": "Dhammatā esā, bhikkhave, yaṁ pamuditassa pīti uppajjati. ",
  "an10:2.1.10_0": "Pītimanassa, bhikkhave, na cetanāya karaṇīyaṁ: ",
  "an10:2.1.11_0": "‘kāyo me passambhatū’ti. ",
  "an10:2.1.12_0": "Dhammatā esā, bhikkhave, yaṁ pītimanassa kāyo passambhati. ",
  "an10:2.1.13_0": "Passaddhakāyassa, bhikkhave, na cetanāya karaṇīyaṁ: ",
  "an10:2.1.14_0": "‘sukhaṁ vediyāmī’ti. ",
  "an10:2.1.15_0": "Dhammatā esā, bhikkhave, yaṁ passaddhakāyo sukhaṁ vediyati. ",
  "an10:2.1.16_0": "Sukhino, bhikkhave, na cetanāya karaṇīyaṁ: ",
  "an10:2.1.17_0": "‘cittaṁ me samādhiyatū’ti. ",
  "an10:2.1.18_0": "Dhammatā esā, bhikkhave, yaṁ sukhino cittaṁ samādhiyati. ",
  "an10:2.1.19_0": "Samāhitassa, bhikkhave, na cetanāya karaṇīyaṁ: ",
  "an10:2.1.20_0": "‘yathābhūtaṁ jānāmi passāmī’ti. ",
  "an10:2.1.21_0": "Dhammatā esā, bhikkhave, yaṁ samāhito yathābhūtaṁ jānāti passati. ",
  "an10:2.1.22_0": "Yathābhūtaṁ, bhikkhave, jānato passato na cetanāya karaṇīyaṁ: ",
  "an10:2.1.23_0": "‘nibbindāmi virajjāmī’ti. ",
  "an10:2.1.24_0": "Dhammatā esā, bhikkhave, yaṁ yathābhūtaṁ jānaṁ passaṁ nibbindati virajjati. ",
  "an10:2.1.25_0": "Nibbinnassa, bhikkhave, virattassa na cetanāya karaṇīyaṁ: ",
  "an10:2.1.26_0": "‘vimuttiñāṇadassanaṁ sacchikaromī’ti. ",
  "an10:2.1.27_0": "Dhammatā esā, bhikkhave, yaṁ nibbinno viratto vimuttiñāṇadassanaṁ sacchikaroti. ",
  "an10:2.2.1_0": "Iti kho, bhikkhave, nibbidāvirāgo vimuttiñāṇadassanattho vimuttiñāṇadassanānisaṁso; ",
  "an10:2.2.2_0": "yathābhūtañāṇadassanaṁ nibbidāvirāgatthaṁ nibbidāvirāgānisaṁsaṁ; ",
  "an10:2.2.3_0": "samādhi yathābhūtañāṇadassanattho yathābhūtañāṇadassanānisaṁso; ",
  "an10:2.2.4_0": "sukhaṁ samādhatthaṁ samādhānisaṁsaṁ; ",
  "an10:2.2.5_0": "passaddhi sukhatthā sukhānisaṁsā; ",
  "an10:2.2.6_0": "pīti passaddhatthā passaddhānisaṁsā; ",
  "an10:2.2.7_0": "pāmojjaṁ pītatthaṁ pītānisaṁsaṁ; ",
  "an10:2.2.8_0": "avippaṭisāro pāmojjattho pāmojjānisaṁso; ",
  "an10:2.2.9_0": "kusalāni sīlāni avippaṭisāratthāni avippaṭisārānisaṁsāni. ",
  "an10:2.2.10_0": "Iti kho, bhikkhave, dhammā dhamme abhisandenti, dhammā dhamme paripūrenti apārā pāraṁ gamanāyā”ti. ",
  "an10:2.2.11_0": "Dutiyaṁ. ",
  "an10:3.0.1_0": "Aṅguttara Nikāya 10 ",
  "an10:3.0.2_0": "1. Ānisaṁsavagga ",
  "an10:3.0.3_0": "3. Paṭhamaupanisasutta ",
  "an10:3.1.1_0": "“Dussīlassa, bhikkhave, sīlavipannassa hatūpaniso hoti avippaṭisāro; ",
  "an10:3.1.2_0": "avippaṭisāre asati avippaṭisāravipannassa hatūpanisaṁ hoti pāmojjaṁ; ",
  "an10:3.1.3_0": "pāmojje asati pāmojjavipannassa hatūpanisā hoti pīti; ",
  "an10:3.1.4_0": "pītiyā asati pītivipannassa hatūpanisā hoti passaddhi; ",
  "an10:3.1.5_0": "passaddhiyā asati passaddhivipannassa hatūpanisaṁ hoti sukhaṁ; ",
  "an10:3.1.6_0": "sukhe asati sukhavipannassa hatūpaniso hoti sammāsamādhi; ",
  "an10:3.1.7_0": "sammāsamādhimhi asati sammāsamādhivipannassa hatūpanisaṁ hoti yathābhūtañāṇadassanaṁ; ",
  "an10:3.1.8_0": "yathābhūtañāṇadassane asati yathābhūtañāṇadassanavipannassa hatūpaniso hoti nibbidāvirāgo; ",
  "an10:3.1.9_0": "nibbidāvirāge asati nibbidāvirāgavipannassa hatūpanisaṁ hoti vimuttiñāṇadassanaṁ. ",
  "an10:3.1.10_0": "Seyyathāpi,",
  "an10:3.1.10_1": "bhikkhave,",
  "an10:3.1.10_2": "rukkho sākhāpalāsavipanno.",
  "an10:3.1.10_3": "Tassa papaṭikāpi na pāripūriṁ gacchati, tacopi …",
  "an10:3.1.10_4": "pheggupi …",
  "an10:3.1.10_5": "sāropi na pāripūriṁ gacchati.",
  "an10:3.1.11_0": "Evamevaṁ kho, bhikkhave, dussīlassa sīlavipannassa hatūpaniso hoti avippaṭisāro; ",
  "an10:3.1.12_0": "avippaṭisāre asati avippaṭisāravipannassa hatūpanisaṁ hoti …pe… ",
  "an10:3.1.13_0": "vimuttiñāṇadassanaṁ. ",
  "an10:3.2.1_0": "Sīlavato, bhikkhave, sīlasampannassa upanisasampanno hoti avippaṭisāro; ",
  "an10:3.2.2_0": "avippaṭisāre sati avippaṭisārasampannassa upanisasampannaṁ hoti pāmojjaṁ; ",
  "an10:3.2.3_0": "pāmojje sati pāmojjasampannassa upanisasampannā hoti pīti; ",
  "an10:3.2.4_0": "pītiyā sati pītisampannassa upanisasampannā hoti passaddhi; ",
  "an10:3.2.5_0": "passaddhiyā sati passaddhisampannassa upanisasampannaṁ hoti sukhaṁ; ",
  "an10:3.2.6_0": "sukhe sati sukhasampannassa upanisasampanno hoti sammāsamādhi; ",
  "an10:3.2.7_0": "sammāsamādhimhi sati sammāsamādhisampannassa upanisasampannaṁ hoti yathābhūtañāṇadassanaṁ; ",
  "an10:3.2.8_0": "yathābhūtañāṇadassane sati yathābhūtañāṇadassanasampannassa upanisasampanno hoti nibbidāvirāgo; ",
  "an10:3.2.9_0": "nibbidāvirāge sati nibbidāvirāgasampannassa upanisasampannaṁ hoti vimuttiñāṇadassanaṁ. ",
  "an10:3.2.10_0": "Seyyathāpi,",
  "an10:3.2.10_1": "bhikkhave,",
  "an10:3.2.10_2": "rukkho sākhāpalāsasampanno.",
  "an10:3.2.10_3": "Tassa papaṭikāpi pāripūriṁ gacchati, tacopi …",
  "an10:3.2.10_4": "pheggupi …",
  "an10:3.2.10_5": "sāropi pāripūriṁ gacchati.",
  "an10:3.2.11_0": "Evamevaṁ kho, bhikkhave, sīlavato sīlasampannassa upanisasampanno hoti avippaṭisāro; ",
  "an10:3.2.12_0": "avippaṭisāre sati avippaṭisārasampannassa upanisasampannaṁ hoti …pe… ",
  "an10:3.2.13_0": "vimuttiñāṇadassanan”ti. ",
  "an10:3.2.14_0": "Tatiyaṁ. ",
  "an10:4.0.1_0": "Aṅguttara Nikāya 10 ",
  "an10:4.0.2_0": "1. Ānisaṁsavagga ",
  "an10:4.0.3_0": "4. Dutiyaupanisasutta ",
  "an10:4.1.1_0": "Tatra kho āyasmā sāriputto bhikkhū āmantesi …pe… ",
  "an10:4.1.2_0": "“dussīlassa, āvuso, sīlavipannassa hatūpaniso hoti avippaṭisāro; ",
  "an10:4.1.3_0": "avippaṭisāre asati avippaṭisāravipannassa hatūpanisaṁ hoti …pe… ",
  "an10:4.1.4_0": "vimuttiñāṇadassanaṁ. ",
  "an10:4.1.5_0": "Seyyathāpi, āvuso,",
  "an10:4.1.5_1": "rukkho sākhāpalāsavipanno.",
  "an10:4.1.5_2": "Tassa papaṭikāpi na pāripūriṁ gacchati, tacopi …",
  "an10:4.1.5_3": "pheggupi …",
  "an10:4.1.5_4": "sāropi na pāripūriṁ gacchati.",
  "an10:4.1.6_0": "Evamevaṁ kho, āvuso, dussīlassa sīlavipannassa hatūpaniso hoti avippaṭisāro; ",
  "an10:4.1.7_0": "avippaṭisāre asati avippaṭisāravipannassa hatūpanisaṁ hoti …pe… ",
  "an10:4.1.8_0": "vimuttiñāṇadassanaṁ. ",
  "an10:4.2.1_0": "Sīlavato, āvuso, sīlasampannassa upanisasampanno hoti avippaṭisāro; ",
  "an10:4.2.2_0": "avippaṭisāre sati avippaṭisārasampannassa upanisasampannaṁ hoti …pe… ",
  "an10:4.2.3_0": "vimuttiñāṇadassanaṁ. ",
  "an10:4.2.4_0": "Seyyathāpi, āvuso,",
  "an10:4.2.4_1": "rukkho sākhāpalāsasampanno.",
  "an10:4.2.4_2": "Tassa papaṭikāpi pāripūriṁ gacchati, tacopi …",
  "an10:4.2.4_3": "pheggupi …",
  "an10:4.2.4_4": "sāropi pāripūriṁ gacchati.",
  "an10:4.2.5_0": "Evamevaṁ kho, āvuso, sīlavato sīlasampannassa upanisasampanno hoti avippaṭisāro; ",
  "an10:4.2.6_0": "avippaṭisāre sati avippaṭisārasampannassa upanisasampannaṁ hoti …pe… ",
  "an10:4.2.7_0": "vimuttiñāṇadassanan”ti. ",
  "an10:4.2.8_0": "Catutthaṁ. ",
  "an10:5.0.1_0": "Aṅguttara Nikāya 10 ",
  "an10:5.0.2_0": "1. Ānisaṁsavagga ",
  "an10:5.0.3_0": "5. Tatiyaupanisasutta ",
  "an10:5.1.1_0": "Tatra kho āyasmā ānando bhikkhū āmantesi …pe… ",
  "an10:5.1.2_0": "“dussīlassa, āvuso, sīlavipannassa hatūpaniso hoti avippaṭisāro; ",
  "an10:5.1.3_0": "avippaṭisāre asati avippaṭisāravipannassa hatūpanisaṁ hoti pāmojjaṁ; ",
  "an10:5.1.4_0": "pāmojje asati pāmojjavipannassa hatūpanisā hoti pīti; ",
  "an10:5.1.5_0": "pītiyā asati pītivipannassa hatūpanisā hoti passaddhi; ",
  "an10:5.1.6_0": "passaddhiyā asati passaddhivipannassa hatūpanisaṁ hoti sukhaṁ; ",
  "an10:5.1.7_0": "sukhe asati sukhavipannassa hatūpaniso hoti sammāsamādhi; ",
  "an10:5.1.8_0": "sammāsamādhimhi asati sammāsamādhivipannassa hatūpanisaṁ hoti yathābhūtañāṇadassanaṁ; ",
  "an10:5.1.9_0": "yathābhūtañāṇadassane asati yathābhūtañāṇadassanavipannassa hatūpaniso hoti nibbidāvirāgo; ",
  "an10:5.1.10_0": "nibbidāvirāge asati nibbidāvirāgavipannassa hatūpanisaṁ hoti vimuttiñāṇadassanaṁ. ",
  "an10:5.1.11_0": "Seyyathāpi, āvuso,",
  "an10:5.1.11_1": "rukkho sākhāpalāsavipanno.",
  "an10:5.1.11_2": "Tassa papaṭikāpi na pāripūriṁ gacchati, tacopi …",
  "an10:5.1.11_3": "pheggupi …",
  "an10:5.1.11_4": "sāropi na pāripūriṁ gacchati.",
  "an10:5.1.12_0": "Evamevaṁ kho, āvuso, dussīlassa sīlavipannassa hatūpaniso hoti avippaṭisāro; ",
  "an10:5.1.13_0": "avippaṭisāre asati avippaṭisāravipannassa hatūpanisaṁ hoti …pe… ",
  "an10:5.1.14_0": "vimuttiñāṇadassanaṁ. ",
  "an10:5.2.1_0": "Sīlavato, āvuso, sīlasampannassa upanisasampanno hoti avippaṭisāro; ",
  "an10:5.2.2_0": "avippaṭisāre sati avippaṭisārasampannassa upanisasampannaṁ hoti pāmojjaṁ; ",
  "an10:5.2.3_0": "pāmojje sati pāmojjasampannassa upanisasampannā hoti pīti; ",
  "an10:5.2.4_0": "pītiyā sati pītisampannassa upanisasampannā hoti passaddhi; ",
  "an10:5.2.5_0": "passaddhiyā sati passaddhisampannassa upanisasampannaṁ hoti sukhaṁ; ",
  "an10:5.2.6_0": "sukhe sati sukhasampannassa upanisasampanno hoti sammāsamādhi; ",
  "an10:5.2.7_0": "sammāsamādhimhi sati sammāsamādhisampannassa upanisasampannaṁ hoti yathābhūtañāṇadassanaṁ; ",
  "an10:5.2.8_0": "yathābhūtañāṇadassane sati yathābhūtañāṇadassanasampannassa upanisasampanno hoti nibbidāvirāgo; ",
  "an10:5.2.9_0": "nibbidāvirāge sati nibbidāvirāgasampannassa upanisasampannaṁ hoti vimuttiñāṇadassanaṁ. ",
  "an10:5.2.10_0": "Seyyathāpi, āvuso,",
  "an10:5.2.10_1": "rukkho sākhāpalāsasampanno.",
  "an10:5.2.10_2": "Tassa papaṭikāpi pāripūriṁ gacchati, tacopi …",
  "an10:5.2.10_3": "pheggupi …",
  "an10:5.2.10_4": "sāropi pāripūriṁ gacchati.",
  "an10:5.2.11_0": "Evamevaṁ kho, āvuso, sīlavato sīlasampannassa upanisasampanno hoti avippaṭisāro; ",
  "an10:5.2.12_0": "avippaṭisāre sati avippaṭisārasampannassa upanisasampannaṁ hoti …pe… ",
  "an10:5.2.13_0": "vimuttiñāṇadassanan”ti. ",
  "an10:5.2.14_0": "Pañcamaṁ. ",
  "an10:6.0.1_0": "Aṅguttara Nikāya 10 ",
  "an10:6.0.2_0": "1. Ānisaṁsavagga ",
  "an10:6.0.3_0": "6. Samādhisutta ",
  "an10:6.1.1_0": "Atha kho āyasmā ānando yena bhagavā tenupasaṅkami …pe…",
  "an10:6.1.1_1": "ekamantaṁ nisinno kho āyasmā ānando bhagavantaṁ etadavoca:",
  "an10:6.1.2_0": "“siyā nu kho, bhante,",
  "an10:6.1.2_1": "bhikkhuno tathārūpo samādhipaṭilābho yathā neva pathaviyaṁ pathavisaññī assa,",
  "an10:6.1.2_2": "na āpasmiṁ āposaññī assa,",
  "an10:6.1.2_3": "na tejasmiṁ tejosaññī assa,",
  "an10:6.1.2_4": "na vāyasmiṁ vāyosaññī assa,",
  "an10:6.1.2_5": "na ākāsānañcāyatane ākāsānañcāyatanasaññī assa,",
  "an10:6.1.2_6": "na viññāṇañcāyatane viññāṇañcāyatanasaññī assa,",
  "an10:6.1.2_7": "na ākiñcaññāyatane ākiñcaññāyatanasaññī assa,",
  "an10:6.1.2_8": "na nevasaññānāsaññāyatane nevasaññānāsaññāyatanasaññī assa,",
  "an10:6.1.2_9": "na idhaloke idhalokasaññī assa,",
  "an10:6.1.2_10": "na paraloke paralokasaññī assa;",
  "an10:6.1.2_11": "saññī ca pana assā”ti?",
  "an10:6.1.3_0": "“Siyā, ānanda,",
  "an10:6.1.3_1": "bhikkhuno tathārūpo samādhipaṭilābho yathā neva pathaviyaṁ pathavisaññī assa,",
  "an10:6.1.3_2": "na āpasmiṁ āposaññī assa,",
  "an10:6.1.3_3": "na tejasmiṁ tejosaññī assa,",
  "an10:6.1.3_4": "na vāyasmiṁ vāyosaññī assa,",
  "an10:6.1.3_5": "na ākāsānañcāyatane ākāsānañcāyatanasaññī assa,",
  "an10:6.1.3_6": "na viññāṇañcāyatane viññāṇañcāyatanasaññī assa,",
  "an10:6.1.3_7": "na ākiñcaññāyatane ākiñcaññāyatanasaññī assa,",
  "an10:6.1.3_8": "na nevasaññānāsaññāyatane nevasaññānāsaññāyatanasaññī assa,",
  "an10:6.1.3_9": "na idhaloke idhalokasaññī assa,",
  "an10:6.1.3_10": "na paraloke paralokasaññī assa;",
  "an10:6.1.3_11": "saññī ca pana assā”ti.",
  "an10:6.2.1_0": "“Yathā kathaṁ pana, bhante,",
  "an10:6.2.1_1": "siyā bhikkhuno tathārūpo samādhipaṭilābho yathā neva pathaviyaṁ pathavisaññī assa,",
  "an10:6.2.1_2": "na āpasmiṁ āposaññī assa na tejasmiṁ tejosaññī assa,",
  "an10:6.2.1_3": "na vāyasmiṁ vāyosaññī assa,",
  "an10:6.2.1_4": "na ākāsānañcāyatane ākāsānañcāyatanasaññī assa,",
  "an10:6.2.1_5": "na viññāṇañcāyatane viññāṇañcāyatanasaññī assa,",
  "an10:6.2.1_6": "na ākiñcaññāyatane ākiñcaññāyatanasaññī assa,",
  "an10:6.2.1_7": "na nevasaññānāsaññāyatane nevasaññānāsaññāyatanasaññī assa,",
  "an10:6.2.1_8": "na idhaloke idhalokasaññī assa,",
  "an10:6.2.1_9": "na paraloke paralokasaññī assa;",
  "an10:6.2.1_10": "saññī ca pana assā”ti?",
  "an10:6.3.1_0": "“Idhānanda, bhikkhu evaṁsaññī hoti: ",
  "an10:6.3.2_0": "‘etaṁ santaṁ etaṁ paṇītaṁ yadidaṁ sabbasaṅkhārasamatho sabbūpadhipaṭinissaggo taṇhākkhayo virāgo nirodho nibbānan’ti. ",
  "an10:6.3.3_0": "Evaṁ kho, ānanda,",
  "an10:6.3.3_1": "siyā bhikkhuno tathārūpo samādhipaṭilābho yathā neva pathaviyaṁ pathavisaññī assa,",
  "an10:6.3.3_2": "na āpasmiṁ āposaññī assa,",
  "an10:6.3.3_3": "na tejasmiṁ tejosaññī assa,",
  "an10:6.3.3_4": "na vāyasmiṁ vāyosaññī assa,",
  "an10:6.3.3_5": "na ākāsānañcāyatane ākāsānañcāyatanasaññī assa,",
  "an10:6.3.3_6": "na viññāṇañcāyatane viññāṇañcāyatanasaññī assa,",
  "an10:6.3.3_7": "na ākiñcaññāyatane ākiñcaññāyatanasaññī assa,",
  "an10:6.3.3_8": "na nevasaññānāsaññāyatane nevasaññānāsaññāyatanasaññī assa,",
  "an10:6.3.3_9": "na idhaloke idhalokasaññī assa,",
  "an10:6.3.3_10": "na paraloke paralokasaññī assa;",
  "an10:6.3.3_11": "saññī ca pana assā”ti.",
  "an10:6.3.4_0": "Chaṭṭhaṁ. ",
  "an10:7.0.1_0": "Aṅguttara Nikāya 10 ",
  "an10:7.0.2_0": "1. Ānisaṁsavagga ",
  "an10:7.0.3_0": "7. Sāriputtasutta ",
  "an10:7.1.1_0": "Atha kho āyasmā ānando yenāyasmā sāriputto tenupasaṅkami;",
  "an10:7.1.1_1": "upasaṅkamitvā āyasmatā sāriputtena saddhiṁ sammodi.",
  "an10:7.1.2_0": "Sammodanīyaṁ kathaṁ sāraṇīyaṁ vītisāretvā ekamantaṁ nisīdi.",
  "an10:7.1.2_1": "Ekamantaṁ nisinno kho āyasmā ānando āyasmantaṁ sāriputtaṁ etadavoca:",
  "an10:7.2.1_0": "“Siyā nu kho,",
  "an10:7.2.1_1": "āvuso sāriputta,",
  "an10:7.2.1_2": "bhikkhuno tathārūpo samādhipaṭilābho yathā neva pathaviyaṁ pathavisaññī assa,",
  "an10:7.2.1_3": "na āpasmiṁ āposaññī assa,",
  "an10:7.2.1_4": "na tejasmiṁ tejosaññī assa,",
  "an10:7.2.1_5": "na vāyasmiṁ vāyosaññī assa,",
  "an10:7.2.1_6": "na ākāsānañcāyatane ākāsānañcāyatanasaññī assa,",
  "an10:7.2.1_7": "na viññāṇañcāyatane viññāṇañcāyatanasaññī assa,",
  "an10:7.2.1_8": "na ākiñcaññāyatane ākiñcaññāyatanasaññī assa,",
  "an10:7.2.1_9": "na nevasaññānāsaññāyatane nevasaññānāsaññāyatanasaññī assa,",
  "an10:7.2.1_10": "na idhaloke idhalokasaññī assa,",
  "an10:7.2.1_11": "na paraloke paralokasaññī assa;",
  "an10:7.2.1_12": "saññī ca pana assā”ti?",
  "an10:7.3.1_0": "“Siyā,",
  "an10:7.3.1_1": "āvuso ānanda,",
  "an10:7.3.1_2": "bhikkhuno tathārūpo samādhipaṭilābho yathā neva pathaviyaṁ pathavisaññī assa …pe…",
  "an10:7.3.1_3": "na paraloke paralokasaññī assa;",
  "an10:7.3.1_4": "saññī ca pana assā”ti.",
  "an10:7.4.1_0": "“Yathā kathaṁ pana,",
  "an10:7.4.1_1": "āvuso sāriputta,",
  "an10:7.4.1_2": "siyā bhikkhuno tathārūpo samādhipaṭilābho yathā neva pathaviyaṁ pathavisaññī assa …pe…",
  "an10:7.4.1_3": "saññī ca pana assā”ti?",
  "an10:7.4.2_0": "“Ekamidāhaṁ, āvuso ānanda, samayaṁ idheva sāvatthiyaṁ viharāmi andhavanasmiṁ. ",
  "an10:7.4.3_0": "Tatthāhaṁ tathārūpaṁ samādhiṁ samāpajjiṁ yathā neva pathaviyaṁ pathavisaññī ahosiṁ,",
  "an10:7.4.3_1": "na āpasmiṁ āposaññī ahosiṁ,",
  "an10:7.4.3_2": "na tejasmiṁ tejosaññī ahosiṁ,",
  "an10:7.4.3_3": "na vāyasmiṁ vāyosaññī ahosiṁ,",
  "an10:7.4.3_4": "na ākāsānañcāyatane ākāsānañcāyatanasaññī ahosiṁ,",
  "an10:7.4.3_5": "na viññāṇañcāyatane viññāṇañcāyatanasaññī ahosiṁ,",
  "an10:7.4.3_6": "na ākiñcaññāyatane ākiñcaññāyatanasaññī ahosiṁ,",
  "an10:7.4.3_7": "na nevasaññānāsaññāyatane nevasaññānāsaññāyatanasaññī ahosiṁ,",
  "an10:7.4.3_8": "na idhaloke idhalokasaññī ahosiṁ,",
  "an10:7.4.3_9": "na paraloke paralokasaññī ahosiṁ;",
  "an10:7.4.3_10": "saññī ca pana ahosin”ti.",
  "an10:7.5.1_0": "“Kiṁsaññī panāyasmā sāriputto tasmiṁ samaye ahosī”ti? ",
  "an10:7.5.2_0": "“‘Bhavanirodho nibbānaṁ bhavanirodho nibbānan’ti kho me, āvuso,",
  "an10:7.5.2_1": "aññāva saññā uppajjati aññāva saññā nirujjhati.",
  "an10:7.5.3_0": "Seyyathāpi, āvuso, sakalikaggissa jhāyamānassa aññāva acci uppajjati aññāva acci nirujjhati; ",
  "an10:7.5.4_0": "evamevaṁ kho, āvuso,",
  "an10:7.5.4_1": "‘bhavanirodho nibbānaṁ bhavanirodho nibbānan’ti aññāva saññā uppajjati aññāva saññā nirujjhati.",
  "an10:7.5.5_0": "‘Bhavanirodho nibbānan’ti saññī ca panāhaṁ, āvuso, tasmiṁ samaye ahosin”ti. ",
  "an10:7.5.6_0": "Sattamaṁ. ",
  "an10:8.0.1_0": "Aṅguttara Nikāya 10 ",
  "an10:8.0.2_0": "1. Ānisaṁsavagga ",
  "an10:8.0.3_0": "8. Jhānasutta ",
  "an10:8.1.1_0": "“Saddho ca, bhikkhave, bhikkhu hoti, no ca sīlavā; ",
  "an10:8.1.2_0": "evaṁ so tenaṅgena aparipūro hoti. ",
  "an10:8.1.3_0": "Tena taṁ aṅgaṁ paripūretabbaṁ: ",
  "an10:8.1.4_0": "‘kintāhaṁ saddho ca assaṁ, sīlavā cā’ti. ",
  "an10:8.1.5_0": "Yato ca kho, bhikkhave, bhikkhu saddho ca hoti sīlavā ca, evaṁ so tenaṅgena paripūro hoti. ",
  "an10:8.2.1_0": "Saddho ca, bhikkhave, bhikkhu hoti sīlavā ca, no ca bahussuto …pe… ",
  "an10:8.2.2_0": "bahussuto ca, no ca dhammakathiko … ",
  "an10:8.2.3_0": "dhammakathiko ca, no ca parisāvacaro … ",
  "an10:8.2.4_0": "parisāvacaro ca, no ca visārado parisāya dhammaṁ deseti … ",
  "an10:8.2.5_0": "visārado ca parisāya dhammaṁ deseti, no ca vinayadharo … ",
  "an10:8.2.6_0": "vinayadharo ca, no ca āraññiko pantasenāsano … ",
  "an10:8.2.7_0": "āraññiko ca pantasenāsano,",
  "an10:8.2.7_1": "no ca catunnaṁ jhānānaṁ ābhicetasikānaṁ diṭṭhadhammasukhavihārānaṁ nikāmalābhī hoti akicchalābhī akasiralābhī …",
  "an10:8.2.8_0": "catunnañca jhānānaṁ ābhicetasikānaṁ diṭṭhadhammasukhavihārānaṁ nikāmalābhī hoti akicchalābhī akasiralābhī,",
  "an10:8.2.8_1": "no ca āsavānaṁ khayā anāsavaṁ cetovimuttiṁ paññāvimuttiṁ diṭṭheva dhamme sayaṁ abhiññā sacchikatvā upasampajja viharati.",
  "an10:8.2.9_0": "Evaṁ so tenaṅgena aparipūro hoti. ",
  "an10:8.2.10_0": "Tena taṁ aṅgaṁ paripūretabbaṁ: ",
  "an10:8.2.11_0": "‘kintāhaṁ saddho ca assaṁ,",
  "an10:8.2.11_1": "sīlavā ca,",
  "an10:8.2.11_2": "bahussuto ca,",
  "an10:8.2.11_3": "dhammakathiko ca,",
  "an10:8.2.11_4": "parisāvacaro ca,",
  "an10:8.2.11_5": "visārado ca parisāya dhammaṁ deseyyaṁ,",
  "an10:8.2.11_6": "vinayadharo ca,",
  "an10:8.2.11_7": "āraññiko ca pantasenāsano,",
  "an10:8.2.11_8": "catunnañca jhānānaṁ ābhicetasikānaṁ diṭṭhadhammasukhavihārānaṁ nikāmalābhī assaṁ akicchalābhī akasiralābhī,",
  "an10:8.2.11_9": "āsavānañca khayā anāsavaṁ cetovimuttiṁ paññāvimuttiṁ diṭṭheva dhamme sayaṁ abhiññā sacchikatvā upasampajja vihareyyan’ti.",
  "an10:8.3.1_0": "Yato ca kho,",
  "an10:8.3.1_1": "bhikkhave,",
  "an10:8.3.1_2": "bhikkhu saddho ca hoti,",
  "an10:8.3.1_3": "sīlavā ca,",
  "an10:8.3.1_4": "bahussuto ca,",
  "an10:8.3.1_5": "dhammakathiko ca,",
  "an10:8.3.1_6": "parisāvacaro ca,",
  "an10:8.3.1_7": "visārado ca parisāya dhammaṁ deseti,",
  "an10:8.3.1_8": "vinayadharo ca,",
  "an10:8.3.1_9": "āraññiko ca pantasenāsano,",
  "an10:8.3.1_10": "catunnañca jhānānaṁ ābhicetasikānaṁ diṭṭhadhammasukhavihārānaṁ nikāmalābhī hoti akicchalābhī akasiralābhī,",
  "an10:8.3.1_11": "āsavānañca khayā anāsavaṁ cetovimuttiṁ paññāvimuttiṁ diṭṭheva dhamme sayaṁ abhiññā sacchikatvā upasampajja viharati;",
  "an10:8.3.2_0": "evaṁ so tenaṅgena paripūro hoti. ",
  "an10:8.3.3_0": "Imehi kho,",
  "an10:8.3.3_1": "bhikkhave,",
  "an10:8.3.3_2": "dasahi dhammehi samannāgato bhikkhu samantapāsādiko ca hoti sabbākāraparipūro cā”ti.",
  "an10:8.3.4_0": "Aṭṭhamaṁ. ",
  "an10:9.0.1_0": "Aṅguttara Nikāya 10 ",
  "an10:9.0.2_0": "1. Ānisaṁsavagga ",
  "an10:9.0.3_0": "9. Santavimokkhasutta ",
  "an10:9.1.1_0": "“Saddho ca, bhikkhave, bhikkhu hoti, no ca sīlavā …pe… ",
  "an10:9.1.2_0": "sīlavā ca, no ca bahussuto … ",
  "an10:9.1.3_0": "bahussuto ca, no ca dhammakathiko … ",
  "an10:9.1.4_0": "dhammakathiko ca, no ca parisāvacaro … ",
  "an10:9.1.5_0": "parisāvacaro ca, no ca visārado parisāya dhammaṁ deseti … ",
  "an10:9.1.6_0": "visārado ca parisāya dhammaṁ deseti, no ca vinayadharo … ",
  "an10:9.1.7_0": "vinayadharo ca, no ca āraññiko pantasenāsano … ",
  "an10:9.1.8_0": "āraññiko ca pantasenāsano,",
  "an10:9.1.8_1": "no ca ye te santā vimokkhā atikkamma rūpe āruppā te kāyena phusitvā viharati …",
  "an10:9.1.9_0": "ye te santā vimokkhā atikkamma rūpe āruppā te ca kāyena phusitvā viharati,",
  "an10:9.1.9_1": "no ca āsavānaṁ khayā anāsavaṁ cetovimuttiṁ paññāvimuttiṁ diṭṭheva dhamme sayaṁ abhiññā sacchikatvā upasampajja viharati.",
  "an10:9.1.10_0": "Evaṁ so tenaṅgena aparipūro hoti. ",
  "an10:9.1.11_0": "Tena taṁ aṅgaṁ paripūretabbaṁ: ",
  "an10:9.1.12_0": "‘kintāhaṁ saddho ca assaṁ,",
  "an10:9.1.12_1": "sīlavā ca,",
  "an10:9.1.12_2": "bahussuto ca,",
  "an10:9.1.12_3": "dhammakathiko ca,",
  "an10:9.1.12_4": "parisāvacaro ca,",
  "an10:9.1.12_5": "visārado ca parisāya dhammaṁ deseyyaṁ,",
  "an10:9.1.12_6": "vinayadharo ca,",
  "an10:9.1.12_7": "āraññiko ca pantasenāsano,",
  "an10:9.1.12_8": "ye te santā vimokkhā atikkamma rūpe āruppā te ca kāyena phusitvā vihareyyaṁ,",
  "an10:9.1.12_9": "āsavānañca khayā anāsavaṁ cetovimuttiṁ paññāvimuttiṁ diṭṭheva dhamme sayaṁ abhiññā sacchikatvā upasampajja vihareyyan’ti.",
  "an10:9.2.1_0": "Yato ca kho,",
  "an10:9.2.1_1": "bhikkhave,",
  "an10:9.2.1_2": "bhikkhu saddho ca hoti,",
  "an10:9.2.1_3": "sīlavā ca,",
  "an10:9.2.1_4": "bahussuto ca,",
  "an10:9.2.1_5": "dhammakathiko ca,",
  "an10:9.2.1_6": "parisāvacaro ca,",
  "an10:9.2.1_7": "visārado ca parisāya dhammaṁ deseti,",
  "an10:9.2.1_8": "vinayadharo ca,",
  "an10:9.2.1_9": "āraññiko ca pantasenāsano,",
  "an10:9.2.1_10": "ye te santā vimokkhā atikkamma rūpe āruppā te ca kāyena phusitvā viharati,",
  "an10:9.2.1_11": "āsavānañca khayā anāsavaṁ cetovimuttiṁ paññāvimuttiṁ diṭṭheva dhamme sayaṁ abhiññā sacchikatvā upasampajja viharati;",
  "an10:9.2.2_0": "evaṁ so tenaṅgena paripūro hoti. ",
  "an10:9.2.3_0": "Imehi kho,",
  "an10:9.2.3_1": "bhikkhave,",
  "an10:9.2.3_2": "dasahi dhammehi samannāgato bhikkhu samantapāsādiko ca hoti sabbākāraparipūro cā”ti.",
  "an10:9.2.4_0": "Navamaṁ. ",
  "an10:10.0.1_0": "Aṅguttara Nikāya 10 ",
  "an10:10.0.2_0": "1. Ānisaṁsavagga ",
  "an10:10.0.3_0": "10. Vijjāsutta ",
  "an10:10.1.1_0": "“Saddho ca, bhikkhave, bhikkhu hoti, no ca sīlavā. ",
  "an10:10.1.2_0": "Evaṁ so tenaṅgena aparipūro hoti. ",
  "an10:10.1.3_0": "Tena taṁ aṅgaṁ paripūretabbaṁ: ",
  "an10:10.1.4_0": "‘kintāhaṁ saddho ca assaṁ sīlavā cā’ti. ",
  "an10:10.1.5_0": "Yato ca kho, bhikkhave, bhikkhu saddho ca hoti, sīlavā ca, evaṁ so tenaṅgena paripūro hoti. ",
  "an10:10.2.1_0": "Saddho ca, bhikkhave, bhikkhu hoti sīlavā ca, no ca bahussuto bahussuto ca, ",
  "an10:10.2.2_0": "no ca dhammakathiko …pe… ",
  "an10:10.2.3_0": "dhammakathiko ca, no ca parisāvacaro parisāvacaro ca, ",
  "an10:10.2.4_0": "no ca visārado parisāya dhammaṁ deseti visārado ca parisāya dhammaṁ deseti, ",
  "an10:10.2.5_0": "no ca vinayadharo vinayadharo ca, ",
  "an10:10.2.6_0": "no ca anekavihitaṁ pubbenivāsaṁ anussarati,",
  "an10:10.2.6_1": "seyyathidaṁ—ekampi jātiṁ dvepi jātiyo …pe…",
  "an10:10.2.6_2": "iti sākāraṁ sauddesaṁ anekavihitaṁ pubbenivāsaṁ anussarati.",
  "an10:10.2.6_3": "Anekavihitañca …pe…",
  "an10:10.2.6_4": "pubbenivāsaṁ anussarati,",
  "an10:10.2.7_0": "no ca dibbena cakkhunā visuddhena atikkantamānusakena …pe…",
  "an10:10.2.7_1": "yathākammūpage satte pajānāti dibbena ca cakkhunā visuddhena atikkantamānusakena …pe…",
  "an10:10.2.8_0": "yathākammūpage satte pajānāti, no ca āsavānaṁ khayā …pe… sacchikatvā upasampajja viharati. ",
  "an10:10.2.9_0": "Evaṁ so tenaṅgena aparipūro hoti. ",
  "an10:10.2.10_0": "Tena taṁ aṅgaṁ paripūretabbaṁ: ",
  "an10:10.2.11_0": "‘kintāhaṁ saddho ca assaṁ,",
  "an10:10.2.11_1": "sīlavā ca,",
  "an10:10.2.11_2": "bahussuto ca,",
  "an10:10.2.11_3": "dhammakathiko ca,",
  "an10:10.2.11_4": "parisāvacaro ca,",
  "an10:10.2.11_5": "visārado ca parisāya dhammaṁ deseyyaṁ,",
  "an10:10.2.11_6": "vinayadharo ca,",
  "an10:10.2.11_7": "anekavihitañca pubbenivāsaṁ anussareyyaṁ,",
  "an10:10.2.11_8": "seyyathidaṁ—ekampi jātiṁ dvepi jātiyo …pe…",
  "an10:10.2.11_9": "iti sākāraṁ sauddesaṁ anekavihitaṁ pubbenivāsaṁ anussareyyaṁ,",
  "an10:10.2.11_10": "dibbena ca cakkhunā visuddhena atikkantamānusakena …pe…",
  "an10:10.2.11_11": "yathākammūpage satte pajāneyyaṁ,",
  "an10:10.2.11_12": "āsavānañca khayā …pe…",
  "an10:10.2.11_13": "sacchikatvā upasampajja vihareyyan’ti.",
  "an10:10.3.1_0": "Yato ca kho,",
  "an10:10.3.1_1": "bhikkhave,",
  "an10:10.3.1_2": "bhikkhu saddho ca hoti,",
  "an10:10.3.1_3": "sīlavā ca,",
  "an10:10.3.1_4": "bahussuto ca,",
  "an10:10.3.1_5": "dhammakathiko ca,",
  "an10:10.3.1_6": "parisāvacaro ca,",
  "an10:10.3.1_7": "visārado ca parisāya dhammaṁ deseti,",
  "an10:10.3.1_8": "vinayadharo ca,",
  "an10:10.3.1_9": "anekavihitañca pubbenivāsaṁ anussarati,",
  "an10:10.3.1_10": "seyyathidaṁ—ekampi jātiṁ dvepi jātiyo …pe…",
  "an10:10.3.1_11": "iti sākāraṁ sauddesaṁ anekavihitaṁ pubbenivāsaṁ anussarati,",
  "an10:10.3.1_12": "dibbena ca cakkhunā visuddhena atikkantamānusakena …pe…",
  "an10:10.3.1_13": "yathākammūpage satte pajānāti,",
  "an10:10.3.1_14": "āsavānañca khayā anāsavaṁ cetovimuttiṁ paññāvimuttiṁ diṭṭheva dhamme sayaṁ abhiññā sacchikatvā upasampajja viharati.",
  "an10:10.3.2_0": "Evaṁ so tenaṅgena paripūro hoti. ",
  "an10:10.3.3_0": "Imehi kho,",
  "an10:10.3.3_1": "bhikkhave,",
  "an10:10.3.3_2": "dasahi dhammehi samannāgato bhikkhu samantapāsādiko ca hoti sabbākāraparipūro cā”ti.",
  "an10:10.3.4_0": "Dasamaṁ. ",
  "an10:10.3.5_0": "Ānisaṁsavaggo paṭhamo. ",
  "an10:10.4.0_0": "Tassuddānaṁ",
  "an10:10.4.1_0": "Kimatthiyaṁ cetanā ca, ",
  "an10:10.4.2_0": "tayo upanisāpi ca; ",
  "an10:10.4.3_0": "Samādhi sāriputto ca, ",
  "an10:10.4.4_0": "jhānaṁ santena vijjayāti. ",
  "an10:11.0.1_0": "Aṅguttara Nikāya 10 ",
  "an10:11.0.2_0": "2. Nāthavagga ",
  "an10:11.0.3_0": "11. Senāsanasutta ",
  "an10:11.1.1_0": "“Pañcaṅgasamannāgato,",
  "an10:11.1.1_1": "bhikkhave,",
  "an10:11.1.1_2": "bhikkhu pañcaṅgasamannāgataṁ senāsanaṁ sevamāno bhajamāno nacirasseva āsavānaṁ khayā anāsavaṁ cetovimuttiṁ",
  "an10:11.1.1_3": "paññāvimuttiṁ diṭṭheva dhamme sayaṁ abhiññā sacchikatvā upasampajja vihareyya.",
  "an10:11.2.1_0": "Kathañca, bhikkhave, bhikkhu pañcaṅgasamannāgato hoti? ",
  "an10:11.2.2_0": "Idha, bhikkhave, bhikkhu saddho hoti; saddahati tathāgatassa bodhiṁ: ",
  "an10:11.2.3_0": "‘itipi so bhagavā …pe… bhagavā’ti; ",
  "an10:11.2.4_0": "appābādho hoti appātaṅko,",
  "an10:11.2.4_1": "samavepākiniyā gahaṇiyā samannāgato nātisītāya nāccuṇhāya majjhimāya padhānakkhamāya;",
  "an10:11.2.5_0": "asaṭho hoti amāyāvī, yathābhūtaṁ attānaṁ āvikattā satthari vā viññūsu vā sabrahmacārīsu; ",
  "an10:11.2.6_0": "āraddhavīriyo viharati,",
  "an10:11.2.6_1": "akusalānaṁ dhammānaṁ pahānāya,",
  "an10:11.2.6_2": "kusalānaṁ dhammānaṁ upasampadāya;",
  "an10:11.2.6_3": "thāmavā daḷhaparakkamo anikkhittadhuro kusalesu dhammesu;",
  "an10:11.2.7_0": "paññavā hoti,",
  "an10:11.2.7_1": "udayatthagāminiyā paññāya samannāgato ariyāya nibbedhikāya sammā dukkhakkhayagāminiyā.",
  "an10:11.2.8_0": "Evaṁ kho, bhikkhave, bhikkhu pañcaṅgasamannāgato hoti. ",
  "an10:11.3.1_0": "Kathañca, bhikkhave, senāsanaṁ pañcaṅgasamannāgataṁ hoti? ",
  "an10:11.3.2_0": "Idha, bhikkhave, senāsanaṁ nātidūraṁ hoti nāccāsannaṁ gamanāgamanasampannaṁ ",
  "an10:11.3.3_0": "divā appākiṇṇaṁ rattiṁ appasaddaṁ appanigghosaṁ ",
  "an10:11.3.4_0": "appaḍaṁsamakasavātātapasarīsapasamphassaṁ; ",
  "an10:11.3.5_0": "tasmiṁ kho pana senāsane viharantassa appakasirena uppajjanti cīvarapiṇḍapātasenāsanagilānapaccayabhesajjaparikkhārā; ",
  "an10:11.3.6_0": "tasmiṁ kho pana senāsane therā bhikkhū viharanti bahussutā āgatāgamā dhammadharā vinayadharā mātikādharā; ",
  "an10:11.3.7_0": "te kālena kālaṁ upasaṅkamitvā paripucchati paripañhati: ",
  "an10:11.3.8_0": "‘idaṁ, bhante, kathaṁ, imassa ko attho’ti; ",
  "an10:11.3.9_0": "tassa te āyasmanto avivaṭañceva vivaranti anuttānīkatañca uttāniṁ karonti anekavihitesu ca kaṅkhāṭhāniyesu dhammesu kaṅkhaṁ paṭivinodenti. ",
  "an10:11.3.10_0": "Evaṁ kho, bhikkhave, senāsanaṁ pañcaṅgasamannāgataṁ hoti. ",
  "an10:11.3.11_0": "Pañcaṅgasamannāgato kho,",
  "an10:11.3.11_1": "bhikkhave,",
  "an10:11.3.11_2": "bhikkhu pañcaṅgasamannāgataṁ senāsanaṁ sevamāno bhajamāno nacirasseva āsavānaṁ khayā …pe…",
  "an10:11.3.11_3": "sacchikatvā upasampajja vihareyyā”ti.",
  "an10:11.3.12_0": "Paṭhamaṁ. ",
  "an10:12.0.1_0": "Aṅguttara Nikāya 10 ",
  "an10:12.0.2_0": "2. Nāthavagga ",
  "an10:12.0.3_0": "12. Pañcaṅgasutta ",
  "an10:12.1.1_0": "“Pañcaṅgavippahīno,",
  "an10:12.1.1_1": "bhikkhave,",
  "an10:12.1.1_2": "bhikkhu pañcaṅgasamannāgato imasmiṁ dhammavinaye ‘kevalī vusitavā uttamapuriso’ti vuccati.",
  "an10:12.1.2_0": "Kathañca, bhikkhave, bhikkhu pañcaṅgavippahīno hoti? ",
  "an10:12.1.3_0": "Idha,",
  "an10:12.1.3_1": "bhikkhave,",
  "an10:12.1.3_2": "bhikkhuno kāmacchando pahīno hoti,",
  "an10:12.1.3_3": "byāpādo pahīno hoti,",
  "an10:12.1.3_4": "thinamiddhaṁ pahīnaṁ hoti,",
  "an10:12.1.3_5": "uddhaccakukkuccaṁ pahīnaṁ hoti,",
  "an10:12.1.3_6": "vicikicchā pahīnā hoti.",
  "an10:12.1.4_0": "Evaṁ kho, bhikkhave, bhikkhu pañcaṅgavippahīno hoti. ",
  "an10:12.2.1_0": "Kathañca, bhikkhave, bhikkhu pañcaṅgasamannāgato hoti? ",
  "an10:12.2.2_0": "Idha,",
  "an10:12.2.2_1": "bhikkhave,",
  "an10:12.2.2_2": "bhikkhu asekhena sīlakkhandhena samannāgato hoti,",
  "an10:12.2.2_3": "asekhena samādhikkhandhena samannāgato hoti,",
  "an10:12.2.2_4": "asekhena paññākkhandhena samannāgato hoti,",
  "an10:12.2.2_5": "asekhena vimuttikkhandhena samannāgato hoti,",
  "an10:12.2.2_6": "asekhena vimuttiñāṇadassanakkhandhena samannāgato hoti.",
  "an10:12.2.3_0": "Evaṁ kho, bhikkhave, bhikkhu pañcaṅgasamannāgato hoti. ",
  "an10:12.3.1_0": "Pañcaṅgavippahīno kho,",
  "an10:12.3.1_1": "bhikkhave,",
  "an10:12.3.1_2": "bhikkhu pañcaṅgasamannāgato imasmiṁ dhammavinaye ‘kevalī vusitavā uttamapuriso’ti vuccati.",
  "an10:12.4.1_0": "Kāmacchando ca byāpādo, ",
  "an10:12.4.2_0": "thinamiddhañca bhikkhuno; ",
  "an10:12.4.3_0": "Uddhaccaṁ vicikicchā ca, ",
  "an10:12.4.4_0": "sabbasova na vijjati. ",
  "an10:12.5.1_0": "Asekhena ca sīlena, ",
  "an10:12.5.2_0": "asekhena samādhinā; ",
  "an10:12.5.3_0": "Vimuttiyā ca sampanno, ",
  "an10:12.5.4_0": "ñāṇena ca tathāvidho. ",
  "an10:12.6.1_0": "Sa ve pañcaṅgasampanno, ",
  "an10:12.6.2_0": "pañca aṅge vivajjayaṁ; ",
  "an10:12.6.3_0": "Imasmiṁ dhammavinaye, ",
  "an10:12.6.4_0": "kevalī iti vuccatī”ti. ",
  "an10:12.6.5_0": "Dutiyaṁ. ",
  "an10:13.0.1_0": "Aṅguttara Nikāya 10 ",
  "an10:13.0.2_0": "2. Nāthavagga ",
  "an10:13.0.3_0": "13. Saṁyojanasutta ",
  "an10:13.1.1_0": "“Dasayimāni, bhikkhave, saṁyojanāni. ",
  "an10:13.1.2_0": "Katamāni dasa? ",
  "an10:13.1.3_0": "Pañcorambhāgiyāni saṁyojanāni, pañcuddhambhāgiyāni saṁyojanāni. ",
  "an10:13.1.4_0": "Katamāni pañcorambhāgiyāni saṁyojanāni? ",
  "an10:13.1.5_0": "Sakkāyadiṭṭhi, vicikicchā, sīlabbataparāmāso, kāmacchando, byāpādo—",
  "an10:13.1.6_0": "imāni pañcorambhāgiyāni saṁyojanāni. ",
  "an10:13.2.1_0": "Katamāni pañcuddhambhāgiyāni saṁyojanāni? ",
  "an10:13.2.2_0": "Rūparāgo, arūparāgo, māno, uddhaccaṁ, avijjā—",
  "an10:13.2.3_0": "imāni pañcuddhambhāgiyāni saṁyojanāni. ",
  "an10:13.2.4_0": "Imāni kho, bhikkhave, dasa saṁyojanānī”ti. ",
  "an10:13.2.5_0": "Tatiyaṁ. ",
  "an10:14.0.1_0": "Aṅguttara Nikāya 10 ",
  "an10:14.0.2_0": "2. Nāthavagga ",
  "an10:14.0.3_0": "14. Cetokhilasutta ",
  "an10:14.1.1_0": "“Yassa kassaci,",
  "an10:14.1.1_1": "bhikkhave,",
  "an10:14.1.1_2": "bhikkhussa vā bhikkhuniyā vā pañca cetokhilā appahīnā pañca cetasovinibandhā asamucchinnā,",
  "an10:14.1.1_3": "tassa yā ratti vā divaso vā āgacchati hāniyeva pāṭikaṅkhā kusalesu dhammesu no vuddhi.",
  "an10:14.2.1_0": "Katamassa pañca cetokhilā appahīnā honti? ",
  "an10:14.2.2_0": "Idha, bhikkhave, bhikkhu satthari kaṅkhati vicikicchati nādhimuccati na sampasīdati. ",
  "an10:14.2.3_0": "Yo so,",
  "an10:14.2.3_1": "bhikkhave,",
  "an10:14.2.3_2": "bhikkhu satthari kaṅkhati vicikicchati nādhimuccati na sampasīdati,",
  "an10:14.2.3_3": "tassa cittaṁ na namati ātappāya anuyogāya sātaccāya padhānāya.",
  "an10:14.2.4_0": "Yassa cittaṁ na namati ātappāya anuyogāya sātaccāya padhānāya,",
  "an10:14.2.4_1": "evamassāyaṁ paṭhamo cetokhilo appahīno hoti.",
  "an10:14.3.1_0": "Puna caparaṁ, bhikkhave, bhikkhu dhamme kaṅkhati …pe… ",
  "an10:14.3.2_0": "saṅghe kaṅkhati … ",
  "an10:14.3.3_0": "sikkhāya kaṅkhati … ",
  "an10:14.3.4_0": "sabrahmacārīsu kupito hoti anattamano āhatacitto khilajāto. ",
  "an10:14.3.5_0": "Yo so,",
  "an10:14.3.5_1": "bhikkhave,",
  "an10:14.3.5_2": "bhikkhu sabrahmacārīsu kupito hoti anattamano āhatacitto khilajāto,",
  "an10:14.3.5_3": "tassa cittaṁ na namati ātappāya anuyogāya sātaccāya padhānāya.",
  "an10:14.3.6_0": "Yassa cittaṁ na namati ātappāya anuyogāya sātaccāya padhānāya,",
  "an10:14.3.6_1": "evamassāyaṁ pañcamo cetokhilo appahīno hoti.",
  "an10:14.3.7_0": "Imassa pañca cetokhilā appahīnā honti. ",
  "an10:14.4.1_0": "Katamassa pañca cetasovinibandhā asamucchinnā honti? ",
  "an10:14.4.2_0": "Idha,",
  "an10:14.4.2_1": "bhikkhave,",
  "an10:14.4.2_2": "bhikkhu kāmesu avītarāgo hoti avigatacchando avigatapemo avigatapipāso avigatapariḷāho avigatataṇho.",
  "an10:14.4.3_0": "Yo so,",
  "an10:14.4.3_1": "bhikkhave,",
  "an10:14.4.3_2": "bhikkhu kāmesu avītarāgo hoti avigatacchando avigatapemo avigatapipāso avigatapariḷāho avigatataṇho,",
  "an10:14.4.3_3": "tassa cittaṁ na namati ātappāya anuyogāya sātaccāya padhānāya.",
  "an10:14.4.4_0": "Yassa cittaṁ na namati ātappāya anuyogāya sātaccāya padhānāya,",
  "an10:14.4.4_1": "evamassāyaṁ paṭhamo cetasovinibandho asamucchinno hoti.",
  "an10:14.5.1_0": "Puna caparaṁ, bhikkhave, bhikkhu kāye avītarāgo hoti …pe… ",
  "an10:14.5.2_0": "rūpe avītarāgo hoti …pe… ",
  "an10:14.5.3_0": "yāvadatthaṁ udarāvadehakaṁ bhuñjitvā seyyasukhaṁ passasukhaṁ middhasukhaṁ anuyutto viharati … ",
  "an10:14.5.4_0": "aññataraṁ devanikāyaṁ paṇidhāya brahmacariyaṁ carati:",
  "an10:14.5.4_1": "‘imināhaṁ sīlena vā vatena vā tapena vā brahmacariyena vā devo vā bhavissāmi devaññataro vā’ti.",
  "an10:14.5.5_0": "Yo so,",
  "an10:14.5.5_1": "bhikkhave,",
  "an10:14.5.5_2": "bhikkhu aññataraṁ devanikāyaṁ paṇidhāya brahmacariyaṁ carati:",
  "an10:14.5.5_3": "‘imināhaṁ sīlena vā vatena vā tapena vā brahmacariyena vā devo vā bhavissāmi devaññataro vā’ti,",
  "an10:14.5.5_4": "tassa cittaṁ na namati ātappāya anuyogāya sātaccāya padhānāya.",
  "an10:14.5.6_0": "Yassa cittaṁ na namati ātappāya anuyogāya sātaccāya padhānāya,",
  "an10:14.5.6_1": "evamassāyaṁ pañcamo cetasovinibandho asamucchinno hoti.",
  "an10:14.5.7_0": "Imassa pañca cetasovinibandhā asamucchinnā honti. ",
  "an10:14.6.1_0": "Yassa kassaci,",
  "an10:14.6.1_1": "bhikkhave,",
  "an10:14.6.1_2": "bhikkhussa vā bhikkhuniyā vā ime pañca cetokhilā appahīnā ime pañca cetasovinibandhā asamucchinnā,",
  "an10:14.6.1_3": "tassa yā ratti vā divaso vā āgacchati hāniyeva pāṭikaṅkhā kusalesu dhammesu no vuddhi.",
  "an10:14.7.1_0": "Seyyathāpi,",
  "an10:14.7.1_1": "bhikkhave,",
  "an10:14.7.1_2": "kāḷapakkhe candassa yā ratti vā divaso vā āgacchati,",
  "an10:14.7.1_3": "hāyateva vaṇṇena hāyati maṇḍalena hāyati ābhāya hāyati ārohapariṇāhena;",
  "an10:14.7.2_0": "evamevaṁ kho,",
  "an10:14.7.2_1": "bhikkhave,",
  "an10:14.7.2_2": "yassa kassaci bhikkhussa vā bhikkhuniyā vā ime pañca cetokhilā appahīnā ime pañca cetasovinibandhā asamucchinnā,",
  "an10:14.7.2_3": "tassa yā ratti vā divaso vā āgacchati hāniyeva pāṭikaṅkhā kusalesu dhammesu no vuddhi.",
  "an10:14.8.1_0": "Yassa kassaci,",
  "an10:14.8.1_1": "bhikkhave,",
  "an10:14.8.1_2": "bhikkhussa vā bhikkhuniyā vā pañca cetokhilā pahīnā pañca cetasovinibandhā susamucchinnā,",
  "an10:14.8.1_3": "tassa yā ratti vā divaso vā āgacchati vuddhiyeva pāṭikaṅkhā kusalesu dhammesu no parihāni.",
  "an10:14.9.1_0": "Katamassa pañca cetokhilā pahīnā honti? ",
  "an10:14.9.2_0": "Idha, bhikkhave, bhikkhu satthari na kaṅkhati na vicikicchati, adhimuccati sampasīdati. ",
  "an10:14.9.3_0": "Yo so,",
  "an10:14.9.3_1": "bhikkhave,",
  "an10:14.9.3_2": "bhikkhu satthari na kaṅkhati na vicikicchati adhimuccati sampasīdati,",
  "an10:14.9.3_3": "tassa cittaṁ namati ātappāya anuyogāya sātaccāya padhānāya.",
  "an10:14.9.4_0": "Yassa cittaṁ namati ātappāya anuyogāya sātaccāya padhānāya,",
  "an10:14.9.4_1": "evamassāyaṁ paṭhamo cetokhilo pahīno hoti.",
  "an10:14.10.1_0": "Puna caparaṁ, bhikkhave, bhikkhu dhamme na kaṅkhati …pe… ",
  "an10:14.10.2_0": "saṅghe na kaṅkhati … ",
  "an10:14.10.3_0": "sikkhāya na kaṅkhati … ",
  "an10:14.10.4_0": "sabrahmacārīsu na kupito hoti attamano na āhatacitto na khilajāto. ",
  "an10:14.10.5_0": "Yo so,",
  "an10:14.10.5_1": "bhikkhave,",
  "an10:14.10.5_2": "bhikkhu sabrahmacārīsu na kupito hoti attamano na āhatacitto na khilajāto,",
  "an10:14.10.5_3": "tassa cittaṁ namati ātappāya anuyogāya sātaccāya padhānāya.",
  "an10:14.10.6_0": "Yassa cittaṁ namati ātappāya anuyogāya sātaccāya padhānāya,",
  "an10:14.10.6_1": "evamassāyaṁ pañcamo cetokhilo pahīno hoti.",
  "an10:14.10.7_0": "Imassa pañca cetokhilā pahīnā honti. ",
  "an10:14.11.1_0": "Katamassa pañca cetasovinibandhā susamucchinnā honti? ",
  "an10:14.11.2_0": "Idha,",
  "an10:14.11.2_1": "bhikkhave,",
  "an10:14.11.2_2": "bhikkhu kāmesu vītarāgo hoti vigatacchando vigatapemo vigatapipāso vigatapariḷāho vigatataṇho.",
  "an10:14.11.3_0": "Yo so,",
  "an10:14.11.3_1": "bhikkhave,",
  "an10:14.11.3_2": "bhikkhu kāmesu vītarāgo hoti vigatacchando vigatapemo vigatapipāso vigatapariḷāho vigatataṇho,",
  "an10:14.11.3_3": "tassa cittaṁ namati ātappāya anuyogāya sātaccāya padhānāya.",
  "an10:14.11.4_0": "Yassa cittaṁ namati ātappāya anuyogāya sātaccāya padhānāya,",
  "an10:14.11.4_1": "evamassāyaṁ paṭhamo cetasovinibandho susamucchinno hoti.",
  "an10:14.12.1_0": "Puna caparaṁ, bhikkhave, bhikkhu kāye vītarāgo hoti …pe… ",
  "an10:14.12.2_0": "rūpe vītarāgo hoti …pe… ",
  "an10:14.12.3_0": "na yāvadatthaṁ udarāvadehakaṁ bhuñjitvā seyyasukhaṁ passasukhaṁ middhasukhaṁ anuyutto viharati, ",
  "an10:14.12.4_0": "na aññataraṁ devanikāyaṁ paṇidhāya brahmacariyaṁ carati:",
  "an10:14.12.4_1": "‘imināhaṁ sīlena vā vatena vā tapena vā brahmacariyena vā devo vā bhavissāmi devaññataro vā’ti.",
  "an10:14.12.5_0": "Yo so,",
  "an10:14.12.5_1": "bhikkhave,",
  "an10:14.12.5_2": "bhikkhu na aññataraṁ devanikāyaṁ paṇidhāya …pe…",
  "an10:14.12.5_3": "devaññataro vāti,",
  "an10:14.12.5_4": "tassa cittaṁ namati ātappāya anuyogāya sātaccāya padhānāya.",
  "an10:14.12.6_0": "Yassa cittaṁ namati ātappāya anuyogāya sātaccāya padhānāya,",
  "an10:14.12.6_1": "evamassāyaṁ pañcamo cetasovinibandho susamucchinno hoti.",
  "an10:14.12.7_0": "Imassa pañca cetasovinibandhā susamucchinnā honti. ",
  "an10:14.13.1_0": "Yassa kassaci,",
  "an10:14.13.1_1": "bhikkhave,",
  "an10:14.13.1_2": "bhikkhussa vā bhikkhuniyā vā ime pañca cetokhilā pahīnā ime pañca cetasovinibandhā susamucchinnā,",
  "an10:14.13.1_3": "tassa yā ratti vā divaso vā āgacchati vuddhiyeva pāṭikaṅkhā kusalesu dhammesu no parihāni.",
  "an10:14.14.1_0": "Seyyathāpi,",
  "an10:14.14.1_1": "bhikkhave,",
  "an10:14.14.1_2": "juṇhapakkhe candassa yā ratti vā divaso vā āgacchati,",
  "an10:14.14.1_3": "vaḍḍhateva vaṇṇena vaḍḍhati maṇḍalena vaḍḍhati ābhāya vaḍḍhati ārohapariṇāhena;",
  "an10:14.14.2_0": "evamevaṁ kho,",
  "an10:14.14.2_1": "bhikkhave,",
  "an10:14.14.2_2": "yassa kassaci bhikkhussa vā bhikkhuniyā vā ime pañca cetokhilā pahīnā ime pañca cetasovinibandhā susamucchinnā,",
  "an10:14.14.2_3": "tassa yā ratti vā divaso vā āgacchati vuddhiyeva pāṭikaṅkhā kusalesu dhammesu no parihānī”ti.",
  "an10:14.14.3_0": "Catutthaṁ. ",
  "an10:15.0.1_0": "Aṅguttara Nikāya 10 ",
  "an10:15.0.2_0": "2. Nāthavagga ",
  "an10:15.0.3_0": "15. Appamādasutta ",
  "an10:15.1.1_0": "“Yāvatā,",
  "an10:15.1.1_1": "bhikkhave,",
  "an10:15.1.1_2": "sattā apadā vā dvipadā vā catuppadā vā bahuppadā vā rūpino vā arūpino vā saññino vā asaññino vā nevasaññināsaññino vā,",
  "an10:15.1.1_3": "tathāgato tesaṁ aggamakkhāyati arahaṁ sammāsambuddho;",
  "an10:15.1.2_0": "evamevaṁ kho,",
  "an10:15.1.2_1": "bhikkhave,",
  "an10:15.1.2_2": "ye keci kusalā dhammā,",
  "an10:15.1.2_3": "sabbe te appamādamūlakā appamādasamosaraṇā.",
  "an10:15.1.2_4": "Appamādo tesaṁ aggamakkhāyati.",
  "an10:15.2.1_0": "Seyyathāpi,",
  "an10:15.2.1_1": "bhikkhave,",
  "an10:15.2.1_2": "yāni kānici jaṅgalānaṁ pāṇānaṁ padajātāni,",
  "an10:15.2.1_3": "sabbāni tāni hatthipade samodhānaṁ gacchanti,",
  "an10:15.2.1_4": "hatthipadaṁ tesaṁ aggamakkhāyati,",
  "an10:15.2.1_5": "yadidaṁ mahantattena;",
  "an10:15.2.2_0": "evamevaṁ kho,",
  "an10:15.2.2_1": "bhikkhave,",
  "an10:15.2.2_2": "ye keci kusalā dhammā,",
  "an10:15.2.2_3": "sabbe te appamādamūlakā appamādasamosaraṇā.",
  "an10:15.2.2_4": "Appamādo tesaṁ aggamakkhāyati.",
  "an10:15.3.1_0": "Seyyathāpi,",
  "an10:15.3.1_1": "bhikkhave,",
  "an10:15.3.1_2": "kūṭāgārassa yā kāci gopānasiyo sabbā tā kūṭaṅgamā kūṭaninnā kūṭasamosaraṇā,",
  "an10:15.3.1_3": "kūṭo tāsaṁ aggamakkhāyati;",
  "an10:15.3.2_0": "evamevaṁ kho,",
  "an10:15.3.2_1": "bhikkhave,",
  "an10:15.3.2_2": "ye keci kusalā dhammā,",
  "an10:15.3.2_3": "sabbe te appamādamūlakā appamādasamosaraṇā.",
  "an10:15.3.2_4": "Appamādo tesaṁ aggamakkhāyati.",
  "an10:15.4.1_0": "Seyyathāpi, bhikkhave, ye keci mūlagandhā, kāḷānusāriyaṁ tesaṁ aggamakkhāyati; ",
  "an10:15.4.2_0": "evamevaṁ kho, bhikkhave …pe…. ",
  "an10:15.5.1_0": "Seyyathāpi, bhikkhave, ye keci sāragandhā, lohitacandanaṁ tesaṁ aggamakkhāyati; ",
  "an10:15.5.2_0": "evamevaṁ kho, bhikkhave …pe…. ",
  "an10:15.6.1_0": "Seyyathāpi, bhikkhave, ye keci pupphagandhā, vassikaṁ tesaṁ aggamakkhāyati; ",
  "an10:15.6.2_0": "evamevaṁ kho, bhikkhave …pe…. ",
  "an10:15.7.1_0": "Seyyathāpi,",
  "an10:15.7.1_1": "bhikkhave,",
  "an10:15.7.1_2": "ye keci khuddarājāno,",
  "an10:15.7.1_3": "sabbe te rañño cakkavattissa anuyantā bhavanti,",
  "an10:15.7.1_4": "rājā tesaṁ cakkavattī aggamakkhāyati;",
  "an10:15.7.2_0": "evamevaṁ kho, bhikkhave …pe…. ",
  "an10:15.8.1_0": "Seyyathāpi,",
  "an10:15.8.1_1": "bhikkhave,",
  "an10:15.8.1_2": "yā kāci tārakarūpānaṁ pabhā,",
  "an10:15.8.1_3": "sabbā tā candappabhāya kalaṁ nāgghanti soḷasiṁ,",
  "an10:15.8.1_4": "candappabhā tāsaṁ aggamakkhāyati;",
  "an10:15.8.2_0": "evamevaṁ kho, bhikkhave …pe…. ",
  "an10:15.9.1_0": "Seyyathāpi,",
  "an10:15.9.1_1": "bhikkhave,",
  "an10:15.9.1_2": "saradasamaye viddhe vigatavalāhake deve ādicco nabhaṁ abbhussakkamāno sabbaṁ ākāsagataṁ tamagataṁ abhivihacca bhāsate ca tapate ca virocati ca;",
  "an10:15.9.2_0": "evamevaṁ kho, bhikkhave …pe…. ",
  "an10:15.10.1_0": "Seyyathāpi,",
  "an10:15.10.1_1": "bhikkhave,",
  "an10:15.10.1_2": "yā kāci mahānadiyo,",
  "an10:15.10.1_3": "seyyathidaṁ—gaṅgā, yamunā,",
  "an10:15.10.1_4": "aciravatī, sarabhū, mahī,",
  "an10:15.10.1_5": "sabbā tā samuddaṅgamā samuddaninnā samuddapoṇā samuddapabbhārā,",
  "an10:15.10.1_6": "mahāsamuddo tāsaṁ aggamakkhāyati;",
  "an10:15.10.2_0": "evamevaṁ kho,",
  "an10:15.10.2_1": "bhikkhave,",
  "an10:15.10.2_2": "ye keci kusalā dhammā,",
  "an10:15.10.2_3": "sabbe te appamādamūlakā appamādasamosaraṇā.",
  "an10:15.10.2_4": "Appamādo tesaṁ aggamakkhāyatī”ti.",
  "an10:15.10.3_0": "Pañcamaṁ. ",
  "an10:16.0.1_0": "Aṅguttara Nikāya 10 ",
  "an10:16.0.2_0": "2. Nāthavagga ",
  "an10:16.0.3_0": "16. Āhuneyyasutta ",
  "an10:16.1.1_0": "“Dasayime,",
  "an10:16.1.1_1": "bhikkhave,",
  "an10:16.1.1_2": "puggalā āhuneyyā pāhuneyyā dakkhiṇeyyā añjalikaraṇīyā anuttaraṁ puññakkhettaṁ lokassa.",
  "an10:16.1.2_0": "Katame dasa? ",
  "an10:16.1.3_0": "Tathāgato arahaṁ sammāsambuddho,",
  "an10:16.1.3_1": "paccekabuddho,",
  "an10:16.1.3_2": "ubhatobhāgavimutto,",
  "an10:16.1.3_3": "paññāvimutto,",
  "an10:16.1.3_4": "kāyasakkhī,",
  "an10:16.1.3_5": "diṭṭhippatto,",
  "an10:16.1.3_6": "saddhāvimutto,",
  "an10:16.1.3_7": "saddhānusārī,",
  "an10:16.1.3_8": "dhammānusārī, gotrabhū—",
  "an10:16.1.4_0": "ime kho, bhikkhave, dasa puggalā āhuneyyā …pe… anuttaraṁ puññakkhettaṁ lokassā”ti. ",
  "an10:16.1.5_0": "Chaṭṭhaṁ. ",
  "an10:17.0.1_0": "Aṅguttara Nikāya 10 ",
  "an10:17.0.2_0": "2. Nāthavagga ",
  "an10:17.0.3_0": "17. Paṭhamanāthasutta ",
  "an10:17.1.1_0": "“Sanāthā, bhikkhave, viharatha, mā anāthā. ",
  "an10:17.1.2_0": "Dukkhaṁ, bhikkhave, anātho viharati. ",
  "an10:17.1.3_0": "Dasayime, bhikkhave, nāthakaraṇā dhammā. ",
  "an10:17.1.4_0": "Katame dasa? ",
  "an10:17.1.5_0": "Idha,",
  "an10:17.1.5_1": "bhikkhave,",
  "an10:17.1.5_2": "bhikkhu sīlavā hoti,",
  "an10:17.1.5_3": "pātimokkhasaṁvarasaṁvuto viharati ācāragocarasampanno aṇumattesu vajjesu bhayadassāvī,",
  "an10:17.1.5_4": "samādāya sikkhati sikkhāpadesu.",
  "an10:17.1.6_0": "Yampi, bhikkhave, bhikkhu sīlavā hoti …pe… samādāya sikkhati sikkhāpadesu, ",
  "an10:17.1.7_0": "ayampi dhammo nāthakaraṇo. ",
  "an10:17.2.1_0": "Puna caparaṁ,",
  "an10:17.2.1_1": "bhikkhave,",
  "an10:17.2.1_2": "bhikkhu bahussuto hoti sutadharo sutasannicayo,",
  "an10:17.2.1_3": "ye te dhammā ādikalyāṇā majjhekalyāṇā pariyosānakalyāṇā sātthaṁ sabyañjanaṁ kevalaparipuṇṇaṁ parisuddhaṁ brahmacariyaṁ abhivadanti,",
  "an10:17.2.1_4": "tathārūpāssa dhammā bahussutā honti dhātā vacasā paricitā manasānupekkhitā diṭṭhiyā suppaṭividdhā.",
  "an10:17.2.2_0": "Yampi, bhikkhave, bhikkhu bahussuto hoti …pe… diṭṭhiyā suppaṭividdhā, ",
  "an10:17.2.3_0": "ayampi dhammo nāthakaraṇo. ",
  "an10:17.3.1_0": "Puna caparaṁ, bhikkhave, bhikkhu kalyāṇamitto hoti kalyāṇasahāyo kalyāṇasampavaṅko. ",
  "an10:17.3.2_0": "Yampi, bhikkhave, bhikkhu kalyāṇamitto hoti kalyāṇasahāyo kalyāṇasampavaṅko, ",
  "an10:17.3.3_0": "ayampi dhammo nāthakaraṇo. ",
  "an10:17.4.1_0": "Puna caparaṁ,",
  "an10:17.4.1_1": "bhikkhave,",
  "an10:17.4.1_2": "bhikkhu suvaco hoti sovacassakaraṇehi dhammehi samannāgato,",
  "an10:17.4.1_3": "khamo padakkhiṇaggāhī anusāsaniṁ.",
  "an10:17.4.2_0": "Yampi, bhikkhave, bhikkhu suvaco hoti …pe… anusāsaniṁ, ",
  "an10:17.4.3_0": "ayampi dhammo nāthakaraṇo. ",
  "an10:17.5.1_0": "Puna caparaṁ,",
  "an10:17.5.1_1": "bhikkhave,",
  "an10:17.5.1_2": "bhikkhu yāni tāni sabrahmacārīnaṁ uccāvacāni kiṅkaraṇīyāni,",
  "an10:17.5.1_3": "tattha dakkho hoti analaso tatrūpāyāya vīmaṁsāya samannāgato,",
  "an10:17.5.1_4": "alaṁ kātuṁ alaṁ saṁvidhātuṁ.",
  "an10:17.5.2_0": "Yampi, bhikkhave, bhikkhu yāni tāni sabrahmacārīnaṁ …pe… alaṁ kātuṁ alaṁ saṁvidhātuṁ, ",
  "an10:17.5.3_0": "ayampi dhammo nāthakaraṇo. ",
  "an10:17.6.1_0": "Puna caparaṁ,",
  "an10:17.6.1_1": "bhikkhave,",
  "an10:17.6.1_2": "bhikkhu dhammakāmo hoti piyasamudāhāro,",
  "an10:17.6.1_3": "abhidhamme abhivinaye uḷārapāmojjo.",
  "an10:17.6.2_0": "Yampi, bhikkhave, bhikkhu dhammakāmo hoti piyasamudāhāro, abhidhamme abhivinaye uḷārapāmojjo, ",
  "an10:17.6.3_0": "ayampi dhammo nāthakaraṇo. ",
  "an10:17.7.1_0": "Puna caparaṁ,",
  "an10:17.7.1_1": "bhikkhave,",
  "an10:17.7.1_2": "bhikkhu āraddhavīriyo viharati akusalānaṁ dhammānaṁ pahānāya,",
  "an10:17.7.1_3": "kusalānaṁ dhammānaṁ upasampadāya,",
  "an10:17.7.1_4": "thāmavā daḷhaparakkamo anikkhittadhuro kusalesu dhammesu.",
  "an10:17.7.2_0": "Yampi,",
  "an10:17.7.2_1": "bhikkhave,",
  "an10:17.7.2_2": "bhikkhu āraddhavīriyo viharati akusalānaṁ dhammānaṁ pahānāya,",
  "an10:17.7.2_3": "kusalānaṁ dhammānaṁ upasampadāya,",
  "an10:17.7.2_4": "thāmavā daḷhaparakkamo anikkhittadhuro kusalesu dhammesu,",
  "an10:17.7.3_0": "ayampi dhammo nāthakaraṇo. ",
  "an10:17.8.1_0": "Puna caparaṁ,",
  "an10:17.8.1_1": "bhikkhave,",
  "an10:17.8.1_2": "bhikkhu santuṭṭho hoti itarītaracīvarapiṇḍapātasenāsanagilānapaccayabhesajjaparikkhārena.",
  "an10:17.8.2_0": "Yampi,",
  "an10:17.8.2_1": "bhikkhave,",
  "an10:17.8.2_2": "bhikkhu santuṭṭho hoti itarītaracīvarapiṇḍapātasenāsanagilānapaccayabhesajjaparikkhārena,",
  "an10:17.8.3_0": "ayampi dhammo nāthakaraṇo. ",
  "an10:17.9.1_0": "Puna caparaṁ,",
  "an10:17.9.1_1": "bhikkhave,",
  "an10:17.9.1_2": "bhikkhu satimā hoti paramena satinepakkena samannāgato cirakatampi cirabhāsitampi saritā anussaritā.",
  "an10:17.9.2_0": "Yampi,",
  "an10:17.9.2_1": "bhikkhave,",
  "an10:17.9.2_2": "bhikkhu satimā hoti paramena satinepakkena samannāgato cirakatampi cirabhāsitampi saritā anussaritā,",
  "an10:17.9.3_0": "ayampi dhammo nāthakaraṇo. ",
  "an10:17.10.1_0": "Puna caparaṁ,",
  "an10:17.10.1_1": "bhikkhave,",
  "an10:17.10.1_2": "bhikkhu paññavā hoti udayatthagāminiyā paññāya samannāgato ariyāya nibbedhikāya sammā dukkhakkhayagāminiyā.",
  "an10:17.10.2_0": "Yampi,",
  "an10:17.10.2_1": "bhikkhave,",
  "an10:17.10.2_2": "bhikkhu paññavā hoti udayatthagāminiyā paññāya samannāgato ariyāya nibbedhikāya sammā dukkhakkhayagāminiyā,",
  "an10:17.10.3_0": "ayampi dhammo nāthakaraṇo. ",
  "an10:17.11.1_0": "Sanāthā, bhikkhave, viharatha, mā anāthā. ",
  "an10:17.11.2_0": "Dukkhaṁ, bhikkhave, anātho viharati. ",
  "an10:17.11.3_0": "Ime kho, bhikkhave, dasa nāthakaraṇā dhammā”ti. ",
  "an10:17.11.4_0": "Sattamaṁ. ",
  "an10:18.0.1_0": "Aṅguttara Nikāya 10 ",
  "an10:18.0.2_0": "2. Nāthavagga ",
  "an10:18.0.3_0": "18. Dutiyanāthasutta ",
  "an10:18.1.1_0": "Evaṁ me sutaṁ—",
  "an10:18.1.2_0": "ekaṁ samayaṁ bhagavā sāvatthiyaṁ viharati jetavane anāthapiṇḍikassa ārāme. ",
  "an10:18.1.3_0": "Tatra kho bhagavā bhikkhū āmantesi: ",
  "an10:18.1.4_0": "“bhikkhavo”ti. ",
  "an10:18.1.5_0": "“Bhadante”ti te bhikkhū bhagavato paccassosuṁ. ",
  "an10:18.1.6_0": "Bhagavā etadavoca: ",
  "an10:18.2.1_0": "“Sanāthā, bhikkhave, viharatha, mā anāthā. ",
  "an10:18.2.2_0": "Dukkhaṁ, bhikkhave, anātho viharati. ",
  "an10:18.2.3_0": "Dasayime, bhikkhave, nāthakaraṇā dhammā. ",
  "an10:18.2.4_0": "Katame dasa? ",
  "an10:18.2.5_0": "Idha, bhikkhave, bhikkhu sīlavā hoti …pe… samādāya sikkhati sikkhāpadesu. ",
  "an10:18.2.6_0": "‘Sīlavā vatāyaṁ bhikkhu pātimokkhasaṁvarasaṁvuto viharati ācāragocarasampanno aṇumattesu vajjesu bhayadassāvī,",
  "an10:18.2.6_1": "samādāya sikkhati sikkhāpadesū’ti therāpi naṁ bhikkhū vattabbaṁ anusāsitabbaṁ maññanti,",
  "an10:18.2.6_2": "majjhimāpi bhikkhū …",
  "an10:18.2.6_3": "navāpi bhikkhū vattabbaṁ anusāsitabbaṁ maññanti.",
  "an10:18.2.7_0": "Tassa therānukampitassa majjhimānukampitassa navānukampitassa vuddhiyeva pāṭikaṅkhā kusalesu dhammesu,",
  "an10:18.2.7_1": "no parihāni.",
  "an10:18.2.8_0": "Ayampi dhammo nāthakaraṇo. ",
  "an10:18.3.1_0": "Puna caparaṁ, bhikkhave, bhikkhu bahussuto hoti …pe… diṭṭhiyā suppaṭividdhā. ",
  "an10:18.3.2_0": "‘Bahussuto vatāyaṁ bhikkhu sutadharo sutasannicayo,",
  "an10:18.3.2_1": "ye te dhammā ādikalyāṇā majjhekalyāṇā pariyosānakalyāṇā sātthaṁ sabyañjanaṁ kevalaparipuṇṇaṁ parisuddhaṁ brahmacariyaṁ abhivadanti,",
  "an10:18.3.2_2": "tathārūpāssa dhammā bahussutā honti dhātā vacasā paricitā manasānupekkhitā diṭṭhiyā suppaṭividdhā’ti",
  "an10:18.3.2_3": "therāpi naṁ bhikkhū vattabbaṁ anusāsitabbaṁ maññanti,",
  "an10:18.3.2_4": "majjhimāpi bhikkhū …",
  "an10:18.3.2_5": "navāpi bhikkhū vattabbaṁ anusāsitabbaṁ maññanti.",
  "an10:18.3.3_0": "Tassa therānukampitassa majjhimānukampitassa navānukampitassa vuddhiyeva pāṭikaṅkhā kusalesu dhammesu,",
  "an10:18.3.3_1": "no parihāni.",
  "an10:18.3.4_0": "Ayampi dhammo nāthakaraṇo. ",
  "an10:18.4.1_0": "Puna caparaṁ, bhikkhave, bhikkhu kalyāṇamitto hoti kalyāṇasahāyo kalyāṇasampavaṅko. ",
  "an10:18.4.2_0": "‘Kalyāṇamitto vatāyaṁ bhikkhu kalyāṇasahāyo kalyāṇasampavaṅko’ti therāpi naṁ bhikkhū vattabbaṁ anusāsitabbaṁ maññanti,",
  "an10:18.4.2_1": "majjhimāpi bhikkhū …",
  "an10:18.4.2_2": "navāpi bhikkhū vattabbaṁ anusāsitabbaṁ maññanti.",
  "an10:18.4.3_0": "Tassa therānukampitassa majjhimānukampitassa navānukampitassa vuddhiyeva pāṭikaṅkhā kusalesu dhammesu,",
  "an10:18.4.3_1": "no parihāni.",
  "an10:18.4.4_0": "Ayampi dhammo nāthakaraṇo. ",
  "an10:18.5.1_0": "Puna caparaṁ,",
  "an10:18.5.1_1": "bhikkhave,",
  "an10:18.5.1_2": "bhikkhu suvaco hoti sovacassakaraṇehi dhammehi samannāgato,",
  "an10:18.5.1_3": "khamo padakkhiṇaggāhī anusāsaniṁ.",
  "an10:18.5.2_0": "‘Suvaco vatāyaṁ bhikkhu sovacassakaraṇehi dhammehi samannāgato,",
  "an10:18.5.2_1": "khamo padakkhiṇaggāhī anusāsanin’ti therāpi naṁ bhikkhū vattabbaṁ anusāsitabbaṁ maññanti,",
  "an10:18.5.2_2": "majjhimāpi bhikkhū …",
  "an10:18.5.2_3": "navāpi bhikkhū vattabbaṁ anusāsitabbaṁ maññanti.",
  "an10:18.5.3_0": "Tassa therānukampitassa majjhimānukampitassa navānukampitassa vuddhiyeva pāṭikaṅkhā kusalesu dhammesu,",
  "an10:18.5.3_1": "no parihāni.",
  "an10:18.5.4_0": "Ayampi dhammo nāthakaraṇo. ",
  "an10:18.6.1_0": "Puna caparaṁ,",
  "an10:18.6.1_1": "bhikkhave,",
  "an10:18.6.1_2": "bhikkhu yāni tāni sabrahmacārīnaṁ uccāvacāni kiṅkaraṇīyāni,",
  "an10:18.6.1_3": "tattha dakkho hoti analaso,",
  "an10:18.6.1_4": "tatrūpāyāya vīmaṁsāya samannāgato,",
  "an10:18.6.1_5": "alaṁ kātuṁ alaṁ saṁvidhātuṁ.",
  "an10:18.6.2_0": "‘Yāni tāni sabrahmacārīnaṁ uccāvacāni kiṅkaraṇīyāni,",
  "an10:18.6.2_1": "tattha dakkho vatāyaṁ bhikkhu analaso,",
  "an10:18.6.2_2": "tatrūpāyāya vīmaṁsāya samannāgato,",
  "an10:18.6.2_3": "alaṁ kātuṁ alaṁ saṁvidhātun’ti therāpi naṁ bhikkhū vattabbaṁ anusāsitabbaṁ maññanti,",
  "an10:18.6.2_4": "majjhimāpi bhikkhū …",
  "an10:18.6.2_5": "navāpi bhikkhū vattabbaṁ anusāsitabbaṁ maññanti.",
  "an10:18.6.3_0": "Tassa therānukampitassa majjhimānukampitassa navānukampitassa vuddhiyeva pāṭikaṅkhā kusalesu dhammesu,",
  "an10:18.6.3_1": "no parihāni.",
  "an10:18.6.4_0": "Ayampi dhammo nāthakaraṇo. ",
  "an10:18.7.1_0": "Puna caparaṁ,",
  "an10:18.7.1_1": "bhikkhave,",
  "an10:18.7.1_2": "bhikkhu dhammakāmo hoti piyasamudāhāro,",
  "an10:18.7.1_3": "abhidhamme abhivinaye uḷārapāmojjo.",
  "an10:18.7.2_0": "‘Dhammakāmo vatāyaṁ bhikkhu piyasamudāhāro,",
  "an10:18.7.2_1": "abhidhamme abhivinaye uḷārapāmojjo’ti therāpi naṁ bhikkhū vattabbaṁ anusāsitabbaṁ maññanti,",
  "an10:18.7.2_2": "majjhimāpi bhikkhū …",
  "an10:18.7.2_3": "navāpi bhikkhū vattabbaṁ anusāsitabbaṁ maññanti.",
  "an10:18.7.3_0": "Tassa therānukampitassa majjhimānukampitassa navānukampitassa vuddhiyeva pāṭikaṅkhā kusalesu dhammesu,",
  "an10:18.7.3_1": "no parihāni.",
  "an10:18.7.4_0": "Ayampi dhammo nāthakaraṇo. ",
  "an10:18.8.1_0": "Puna caparaṁ,",
  "an10:18.8.1_1": "bhikkhave,",
  "an10:18.8.1_2": "bhikkhu āraddhavīriyo viharati akusalānaṁ dhammānaṁ pahānāya,",
  "an10:18.8.1_3": "kusalānaṁ dhammānaṁ upasampadāya,",
  "an10:18.8.1_4": "thāmavā daḷhaparakkamo anikkhittadhuro kusalesu dhammesu ‘āraddhavīriyo vatāyaṁ bhikkhu viharati akusalānaṁ dhammānaṁ pahānāya,",
  "an10:18.8.1_5": "kusalānaṁ dhammānaṁ upasampadāya,",
  "an10:18.8.1_6": "thāmavā daḷhaparakkamo anikkhittadhuro kusalesu dhammesū’ti therāpi naṁ bhikkhū vattabbaṁ anusāsitabbaṁ maññanti,",
  "an10:18.8.1_7": "majjhimāpi bhikkhū …",
  "an10:18.8.2_0": "navāpi bhikkhū vattabbaṁ anusāsitabbaṁ maññanti. ",
  "an10:18.8.3_0": "Tassa therānukampitassa majjhimānukampitassa navānukampitassa vuddhiyeva pāṭikaṅkhā kusalesu dhammesu,",
  "an10:18.8.3_1": "no parihāni.",
  "an10:18.8.4_0": "Ayampi dhammo nāthakaraṇo. ",
  "an10:18.9.1_0": "Puna caparaṁ,",
  "an10:18.9.1_1": "bhikkhave,",
  "an10:18.9.1_2": "bhikkhu santuṭṭho hoti itarītaracīvarapiṇḍapātasenāsanagilānapaccayabhesajjaparikkhārena.",
  "an10:18.9.2_0": "‘Santuṭṭho vatāyaṁ bhikkhu itarītaracīvarapiṇḍapātasenāsanagilānapaccayabhesajjaparikkhārenā’ti therāpi naṁ bhikkhū vattabbaṁ anusāsitabbaṁ maññanti,",
  "an10:18.9.2_1": "majjhimāpi bhikkhū …",
  "an10:18.9.2_2": "navāpi bhikkhū vattabbaṁ anusāsitabbaṁ maññanti.",
  "an10:18.9.3_0": "Tassa therānukampitassa majjhimānukampitassa navānukampitassa vuddhiyeva pāṭikaṅkhā kusalesu dhammesu,",
  "an10:18.9.3_1": "no parihāni.",
  "an10:18.9.4_0": "Ayampi dhammo nāthakaraṇo. ",
  "an10:18.10.1_0": "Puna caparaṁ,",
  "an10:18.10.1_1": "bhikkhave,",
  "an10:18.10.1_2": "bhikkhu satimā hoti paramena satinepakkena samannāgato,",
  "an10:18.10.1_3": "cirakatampi cirabhāsitampi saritā anussaritā.",
  "an10:18.10.2_0": "‘Satimā vatāyaṁ bhikkhu paramena satinepakkena samannāgato,",
  "an10:18.10.2_1": "cirakatampi cirabhāsitampi saritā anussaritā’ti therāpi naṁ bhikkhū vattabbaṁ anusāsitabbaṁ maññanti,",
  "an10:18.10.2_2": "majjhimāpi bhikkhū …",
  "an10:18.10.2_3": "navāpi bhikkhū vattabbaṁ anusāsitabbaṁ maññanti.",
  "an10:18.10.3_0": "Tassa therānukampitassa majjhimānukampitassa navānukampitassa vuddhiyeva pāṭikaṅkhā kusalesu dhammesu,",
  "an10:18.10.3_1": "no parihāni.",
  "an10:18.10.4_0": "Ayampi dhammo nāthakaraṇo. ",
  "an10:18.11.1_0": "Puna caparaṁ,",
  "an10:18.11.1_1": "bhikkhave,",
  "an10:18.11.1_2": "bhikkhu paññavā hoti udayatthagāminiyā paññāya samannāgato ariyāya nibbedhikāya sammā dukkhakkhayagāminiyā.",
  "an10:18.11.2_0": "‘Paññavā vatāyaṁ bhikkhu udayatthagāminiyā paññāya samannāgato ariyāya nibbedhikāya sammā dukkhakkhayagāminiyā’ti",
  "an10:18.11.2_1": "therāpi naṁ bhikkhū vattabbaṁ anusāsitabbaṁ maññanti,",
  "an10:18.11.2_2": "majjhimāpi bhikkhū …",
  "an10:18.11.2_3": "navāpi bhikkhū vattabbaṁ anusāsitabbaṁ maññanti.",
  "an10:18.11.3_0": "Tassa therānukampitassa …pe… no parihāni. ",
  "an10:18.11.4_0": "Ayampi dhammo nāthakaraṇo. ",
  "an10:18.12.1_0": "Sanāthā, bhikkhave, viharatha, mā anāthā. ",
  "an10:18.12.2_0": "Dukkhaṁ, bhikkhave, anātho viharati. ",
  "an10:18.12.3_0": "Ime kho, bhikkhave, dasa nāthakaraṇā dhammā”ti. ",
  "an10:18.12.4_0": "Idamavoca bhagavā. ",
  "an10:18.12.5_0": "Attamanā te bhikkhū bhagavato bhāsitaṁ abhinandunti. ",
  "an10:18.12.6_0": "Aṭṭhamaṁ. ",
  "an10:19.0.1_0": "Aṅguttara Nikāya 10 ",
  "an10:19.0.2_0": "2. Nāthavagga ",
  "an10:19.0.3_0": "19. Paṭhamaariyāvāsasutta ",
  "an10:19.1.1_0": "“Dasayime, bhikkhave, ariyāvāsā, ye ariyā āvasiṁsu vā āvasanti vā āvasissanti vā. ",
  "an10:19.1.2_0": "Katame dasa? ",
  "an10:19.1.3_0": "Idha,",
  "an10:19.1.3_1": "bhikkhave,",
  "an10:19.1.3_2": "bhikkhu pañcaṅgavippahīno hoti,",
  "an10:19.1.3_3": "chaḷaṅgasamannāgato,",
  "an10:19.1.3_4": "ekārakkho,",
  "an10:19.1.3_5": "caturāpasseno,",
  "an10:19.1.3_6": "paṇunnapaccekasacco,",
  "an10:19.1.3_7": "samavayasaṭṭhesano,",
  "an10:19.1.3_8": "anāvilasaṅkappo,",
  "an10:19.1.3_9": "passaddhakāyasaṅkhāro,",
  "an10:19.1.3_10": "suvimuttacitto,",
  "an10:19.1.3_11": "suvimuttapañño.",
  "an10:19.1.4_0": "Ime kho, bhikkhave, dasa ariyāvāsā, ye ariyā āvasiṁsu vā āvasanti vā āvasissanti vā”ti. ",
  "an10:19.1.5_0": "Navamaṁ. ",
  "an10:20.0.1_0": "Aṅguttara Nikāya 10 ",
  "an10:20.0.2_0": "2. Nāthavagga ",
  "an10:20.0.3_0": "20. Dutiyaariyāvāsasutta ",
  "an10:20.1.1_0": "Ekaṁ samayaṁ bhagavā kurūsu viharati kammāsadhammaṁ nāma kurūnaṁ nigamo. ",
  "an10:20.1.2_0": "Tatra kho bhagavā bhikkhū āmantesi …pe…. ",
  "an10:20.2.1_0": "“Dasayime, bhikkhave, ariyāvāsā, ye ariyā āvasiṁsu vā āvasanti vā āvasissanti vā. ",
  "an10:20.2.2_0": "Katame dasa? ",
  "an10:20.2.3_0": "Idha,",
  "an10:20.2.3_1": "bhikkhave,",
  "an10:20.2.3_2": "bhikkhu pañcaṅgavippahīno hoti,",
  "an10:20.2.3_3": "chaḷaṅgasamannāgato,",
  "an10:20.2.3_4": "ekārakkho,",
  "an10:20.2.3_5": "caturāpasseno,",
  "an10:20.2.3_6": "paṇunnapaccekasacco,",
  "an10:20.2.3_7": "samavayasaṭṭhesano,",
  "an10:20.2.3_8": "anāvilasaṅkappo,",
  "an10:20.2.3_9": "passaddhakāyasaṅkhāro,",
  "an10:20.2.3_10": "suvimuttacitto,",
  "an10:20.2.3_11": "suvimuttapañño.",
  "an10:20.3.1_0": "Kathañca, bhikkhave, bhikkhu pañcaṅgavippahīno hoti? ",
  "an10:20.3.2_0": "Idha,",
  "an10:20.3.2_1": "bhikkhave,",
  "an10:20.3.2_2": "bhikkhuno kāmacchando pahīno hoti,",
  "an10:20.3.2_3": "byāpādo pahīno hoti,",
  "an10:20.3.2_4": "thinamiddhaṁ pahīnaṁ hoti,",
  "an10:20.3.2_5": "uddhaccakukkuccaṁ pahīnaṁ hoti,",
  "an10:20.3.2_6": "vicikicchā pahīnā hoti.",
  "an10:20.3.3_0": "Evaṁ kho, bhikkhave, bhikkhu pañcaṅgavippahīno hoti. ",
  "an10:20.4.1_0": "Kathañca, bhikkhave, bhikkhu chaḷaṅgasamannāgato hoti? ",
  "an10:20.4.2_0": "Idha,",
  "an10:20.4.2_1": "bhikkhave,",
  "an10:20.4.2_2": "bhikkhu cakkhunā rūpaṁ disvā neva sumano hoti na dummano,",
  "an10:20.4.2_3": "upekkhako viharati sato sampajāno.",
  "an10:20.4.3_0": "Sotena saddaṁ sutvā … ",
  "an10:20.4.4_0": "ghānena gandhaṁ ghāyitvā … ",
  "an10:20.4.5_0": "jivhāya rasaṁ sāyitvā … ",
  "an10:20.4.6_0": "kāyena phoṭṭhabbaṁ phusitvā … ",
  "an10:20.4.7_0": "manasā dhammaṁ viññāya neva sumano hoti na dummano, upekkhako viharati sato sampajāno. ",
  "an10:20.4.8_0": "Evaṁ kho, bhikkhave, bhikkhu chaḷaṅgasamannāgato hoti. ",
  "an10:20.5.1_0": "Kathañca, bhikkhave, bhikkhu ekārakkho hoti? ",
  "an10:20.5.2_0": "Idha, bhikkhave, bhikkhu satārakkhena cetasā samannāgato hoti. ",
  "an10:20.5.3_0": "Evaṁ kho, bhikkhave, bhikkhu ekārakkho hoti. ",
  "an10:20.6.1_0": "Kathañca, bhikkhave, bhikkhu caturāpasseno hoti? ",
  "an10:20.6.2_0": "Idha,",
  "an10:20.6.2_1": "bhikkhave,",
  "an10:20.6.2_2": "bhikkhu saṅkhāyekaṁ paṭisevati,",
  "an10:20.6.2_3": "saṅkhāyekaṁ adhivāseti,",
  "an10:20.6.2_4": "saṅkhāyekaṁ parivajjeti,",
  "an10:20.6.2_5": "saṅkhāyekaṁ vinodeti.",
  "an10:20.6.3_0": "Evaṁ kho, bhikkhave, bhikkhu caturāpasseno hoti. ",
  "an10:20.7.1_0": "Kathañca, bhikkhave, bhikkhu paṇunnapaccekasacco hoti? ",
  "an10:20.7.2_0": "Idha, bhikkhave, bhikkhuno yāni tāni puthusamaṇabrāhmaṇānaṁ puthupaccekasaccāni, seyyathidaṁ: ",
  "an10:20.7.3_0": "‘sassato loko’ti vā,",
  "an10:20.7.3_1": "‘asassato loko’ti vā,",
  "an10:20.7.3_2": "‘antavā loko’ti vā,",
  "an10:20.7.3_3": "‘anantavā loko’ti vā,",
  "an10:20.7.3_4": "‘taṁ jīvaṁ taṁ sarīran’ti vā,",
  "an10:20.7.3_5": "‘aññaṁ jīvaṁ aññaṁ sarīran’ti vā,",
  "an10:20.7.3_6": "‘hoti tathāgato paraṁ maraṇā’ti vā,",
  "an10:20.7.3_7": "‘na hoti tathāgato paraṁ maraṇā’ti vā,",
  "an10:20.7.3_8": "‘hoti ca na ca hoti tathāgato paraṁ maraṇā’ti vā,",
  "an10:20.7.3_9": "‘neva hoti na na hoti tathāgato paraṁ maraṇā’ti vā,",
  "an10:20.7.4_0": "sabbāni tāni nunnāni honti paṇunnāni cattāni vantāni muttāni pahīnāni paṭinissaṭṭhāni. ",
  "an10:20.7.5_0": "Evaṁ kho, bhikkhave, bhikkhu paṇunnapaccekasacco hoti. ",
  "an10:20.8.1_0": "Kathañca, bhikkhave, bhikkhu samavayasaṭṭhesano hoti? ",
  "an10:20.8.2_0": "Idha,",
  "an10:20.8.2_1": "bhikkhave,",
  "an10:20.8.2_2": "bhikkhuno kāmesanā pahīnā hoti,",
  "an10:20.8.2_3": "bhavesanā pahīnā hoti,",
  "an10:20.8.2_4": "brahmacariyesanā paṭippassaddhā.",
  "an10:20.8.3_0": "Evaṁ kho, bhikkhave, bhikkhu samavayasaṭṭhesano hoti. ",
  "an10:20.9.1_0": "Kathañca, bhikkhave, bhikkhu anāvilasaṅkappo hoti? ",
  "an10:20.9.2_0": "Idha,",
  "an10:20.9.2_1": "bhikkhave,",
  "an10:20.9.2_2": "bhikkhuno kāmasaṅkappo pahīno hoti,",
  "an10:20.9.2_3": "byāpādasaṅkappo pahīno hoti,",
  "an10:20.9.2_4": "vihiṁsāsaṅkappo pahīno hoti.",
  "an10:20.9.3_0": "Evaṁ kho, bhikkhave, bhikkhu anāvilasaṅkappo hoti. ",
  "an10:20.10.1_0": "Kathañca, bhikkhave, bhikkhu passaddhakāyasaṅkhāro hoti? ",
  "an10:20.10.2_0": "Idha,",
  "an10:20.10.2_1": "bhikkhave,",
  "an10:20.10.2_2": "bhikkhu sukhassa ca pahānā dukkhassa ca pahānā pubbeva somanassadomanassānaṁ atthaṅgamā adukkhamasukhaṁ",
  "an10:20.10.2_3": "upekkhāsatipārisuddhiṁ catutthaṁ jhānaṁ upasampajja viharati.",
  "an10:20.10.3_0": "Evaṁ kho, bhikkhave, bhikkhu passaddhakāyasaṅkhāro hoti. ",
  "an10:20.11.1_0": "Kathañca, bhikkhave, bhikkhu suvimuttacitto hoti? ",
  "an10:20.11.2_0": "Idha,",
  "an10:20.11.2_1": "bhikkhave,",
  "an10:20.11.2_2": "bhikkhuno rāgā cittaṁ vimuttaṁ hoti,",
  "an10:20.11.2_3": "dosā cittaṁ vimuttaṁ hoti,",
  "an10:20.11.2_4": "mohā cittaṁ vimuttaṁ hoti.",
  "an10:20.11.3_0": "Evaṁ kho, bhikkhave, bhikkhu suvimuttacitto hoti. ",
  "an10:20.12.1_0": "Kathañca, bhikkhave, bhikkhu suvimuttapañño hoti? ",
  "an10:20.12.2_0": "Idha,",
  "an10:20.12.2_1": "bhikkhave,",
  "an10:20.12.2_2": "bhikkhu ‘rāgo me pahīno ucchinnamūlo tālāvatthukato anabhāvaṅkato āyatiṁ anuppādadhammo’ti pajānāti,",
  "an10:20.12.2_3": "doso me pahīno …pe…",
  "an10:20.12.2_4": "‘moho me pahīno ucchinnamūlo tālāvatthukato anabhāvaṅkato āyatiṁ anuppādadhammo’ti pajānāti.",
  "an10:20.12.3_0": "Evaṁ kho, bhikkhave, bhikkhu suvimuttapañño hoti. ",
  "an10:20.13.1_0": "Ye hi keci,",
  "an10:20.13.1_1": "bhikkhave,",
  "an10:20.13.1_2": "atītamaddhānaṁ ariyā ariyāvāse āvasiṁsu,",
  "an10:20.13.1_3": "sabbe te imeva dasa ariyāvāse āvasiṁsu;",
  "an10:20.13.2_0": "ye hi keci,",
  "an10:20.13.2_1": "bhikkhave,",
  "an10:20.13.2_2": "anāgatamaddhānaṁ ariyā ariyāvāse āvasissanti,",
  "an10:20.13.2_3": "sabbe te imeva dasa ariyāvāse āvasissanti;",
  "an10:20.13.3_0": "ye hi keci, bhikkhave, etarahi ariyā ariyāvāse āvasanti, sabbe te imeva dasa ariyāvāse āvasanti. ",
  "an10:20.13.4_0": "Ime kho, bhikkhave, dasa ariyāvāsā, ye ariyā āvasiṁsu vā āvasanti vā āvasissanti vā”ti. ",
  "an10:20.13.5_0": "Dasamaṁ. ",
  "an10:20.13.6_0": "Nāthavaggo dutiyo. ",
  "an10:20.14.0_0": "Tassuddānaṁ",
  "an10:20.14.1_0": "Senāsanañca pañcaṅgaṁ, ",
  "an10:20.14.2_0": "Saṁyojanākhilena ca; ",
  "an10:20.14.3_0": "Appamādo āhuneyyo, ",
  "an10:20.14.4_0": "Dve nāthā dve ariyāvāsāti. ",
  "an10:21.0.1_0": "Aṅguttara Nikāya 10 ",
  "an10:21.0.2_0": "3. Mahāvagga ",
  "an10:21.0.3_0": "21. Sīhanādasutta ",
  "an10:21.1.1_0": "“Sīho, bhikkhave, migarājā sāyanhasamayaṁ āsayā nikkhamati. ",
  "an10:21.1.2_0": "Āsayā nikkhamitvā vijambhati. ",
  "an10:21.1.3_0": "Vijambhitvā samantā catuddisaṁ anuviloketi. ",
  "an10:21.1.4_0": "Samantā catuddisaṁ anuviloketvā tikkhattuṁ sīhanādaṁ nadati. ",
  "an10:21.1.5_0": "Tikkhattuṁ sīhanādaṁ naditvā gocarāya pakkamati. ",
  "an10:21.1.6_0": "Taṁ kissa hetu? ",
  "an10:21.1.7_0": "‘Māhaṁ khuddake pāṇe visamagate saṅghātaṁ āpādesin’ti. ",
  "an10:21.2.1_0": "‘Sīho’ti kho, bhikkhave, tathāgatassetaṁ adhivacanaṁ arahato sammāsambuddhassa. ",
  "an10:21.2.2_0": "Yaṁ kho, bhikkhave, tathāgato parisāya dhammaṁ deseti, idamassa hoti sīhanādasmiṁ. ",
  "an10:21.3.1_0": "Dasayimāni,",
  "an10:21.3.1_1": "bhikkhave,",
  "an10:21.3.1_2": "tathāgatassa tathāgatabalāni,",
  "an10:21.3.1_3": "yehi balehi samannāgato tathāgato āsabhaṁ ṭhānaṁ paṭijānāti,",
  "an10:21.3.1_4": "parisāsu sīhanādaṁ nadati,",
  "an10:21.3.1_5": "brahmacakkaṁ pavatteti.",
  "an10:21.3.2_0": "Katamāni dasa? ",
  "an10:21.3.3_0": "Idha, bhikkhave, tathāgato ṭhānañca ṭhānato aṭṭhānañca aṭṭhānato yathābhūtaṁ pajānāti. ",
  "an10:21.3.4_0": "Yampi,",
  "an10:21.3.4_1": "bhikkhave,",
  "an10:21.3.4_2": "tathāgato ṭhānañca ṭhānato aṭṭhānañca aṭṭhānato yathābhūtaṁ pajānāti, idampi,",
  "an10:21.3.4_3": "bhikkhave,",
  "an10:21.3.4_4": "tathāgatassa tathāgatabalaṁ hoti,",
  "an10:21.3.4_5": "yaṁ balaṁ āgamma tathāgato āsabhaṁ ṭhānaṁ paṭijānāti,",
  "an10:21.3.4_6": "parisāsu sīhanādaṁ nadati,",
  "an10:21.3.4_7": "brahmacakkaṁ pavatteti.",
  "an10:21.4.1_0": "Puna caparaṁ,",
  "an10:21.4.1_1": "bhikkhave,",
  "an10:21.4.1_2": "tathāgato atītānāgatapaccuppannānaṁ kammasamādānānaṁ ṭhānaso hetuso vipākaṁ yathābhūtaṁ pajānāti.",
  "an10:21.4.2_0": "Yampi,",
  "an10:21.4.2_1": "bhikkhave,",
  "an10:21.4.2_2": "tathāgato atītānāgatapaccuppannānaṁ kammasamādānānaṁ ṭhānaso hetuso vipākaṁ yathābhūtaṁ pajānāti, idampi,",
  "an10:21.4.2_3": "bhikkhave,",
  "an10:21.4.2_4": "tathāgatassa tathāgatabalaṁ hoti,",
  "an10:21.4.2_5": "yaṁ balaṁ āgamma tathāgato āsabhaṁ ṭhānaṁ paṭijānāti,",
  "an10:21.4.2_6": "parisāsu sīhanādaṁ nadati,",
  "an10:21.4.2_7": "brahmacakkaṁ pavatteti.",
  "an10:21.5.1_0": "Puna caparaṁ, bhikkhave, tathāgato sabbatthagāminiṁ paṭipadaṁ yathābhūtaṁ pajānāti. ",
  "an10:21.5.2_0": "Yampi,",
  "an10:21.5.2_1": "bhikkhave,",
  "an10:21.5.2_2": "tathāgato sabbatthagāminiṁ paṭipadaṁ yathābhūtaṁ pajānāti, idampi,",
  "an10:21.5.2_3": "bhikkhave,",
  "an10:21.5.2_4": "tathāgatassa tathāgatabalaṁ hoti,",
  "an10:21.5.2_5": "yaṁ balaṁ āgamma tathāgato āsabhaṁ ṭhānaṁ paṭijānāti,",
  "an10:21.5.2_6": "parisāsu sīhanādaṁ nadati,",
  "an10:21.5.2_7": "brahmacakkaṁ pavatteti.",
  "an10:21.6.1_0": "Puna caparaṁ, bhikkhave, tathāgato anekadhātuṁ nānādhātuṁ lokaṁ yathābhūtaṁ pajānāti. ",
  "an10:21.6.2_0": "Yampi,",
  "an10:21.6.2_1": "bhikkhave,",
  "an10:21.6.2_2": "tathāgato anekadhātuṁ nānādhātuṁ lokaṁ yathābhūtaṁ pajānāti, idampi,",
  "an10:21.6.2_3": "bhikkhave,",
  "an10:21.6.2_4": "tathāgatassa tathāgatabalaṁ hoti …pe…",
  "an10:21.6.2_5": "brahmacakkaṁ pavatteti.",
  "an10:21.7.1_0": "Puna caparaṁ, bhikkhave, tathāgato sattānaṁ nānādhimuttikataṁ yathābhūtaṁ pajānāti. ",
  "an10:21.7.2_0": "Yampi,",
  "an10:21.7.2_1": "bhikkhave,",
  "an10:21.7.2_2": "tathāgato sattānaṁ nānādhimuttikataṁ yathābhūtaṁ pajānāti, idampi,",
  "an10:21.7.2_3": "bhikkhave,",
  "an10:21.7.2_4": "tathāgatassa tathāgatabalaṁ hoti …pe…",
  "an10:21.7.2_5": "brahmacakkaṁ pavatteti.",
  "an10:21.8.1_0": "Puna caparaṁ,",
  "an10:21.8.1_1": "bhikkhave,",
  "an10:21.8.1_2": "tathāgato parasattānaṁ parapuggalānaṁ indriyaparopariyattaṁ yathābhūtaṁ pajānāti.",
  "an10:21.8.2_0": "Yampi,",
  "an10:21.8.2_1": "bhikkhave,",
  "an10:21.8.2_2": "tathāgato parasattānaṁ parapuggalānaṁ indriyaparopariyattaṁ yathābhūtaṁ pajānāti, idampi,",
  "an10:21.8.2_3": "bhikkhave,",
  "an10:21.8.2_4": "tathāgatassa tathāgatabalaṁ hoti …pe…",
  "an10:21.8.2_5": "brahmacakkaṁ pavatteti.",
  "an10:21.9.1_0": "Puna caparaṁ,",
  "an10:21.9.1_1": "bhikkhave,",
  "an10:21.9.1_2": "tathāgato jhānavimokkhasamādhisamāpattīnaṁ saṅkilesaṁ vodānaṁ vuṭṭhānaṁ yathābhūtaṁ pajānāti.",
  "an10:21.9.2_0": "Yampi …pe… pajānāti, idampi,",
  "an10:21.9.2_1": "bhikkhave,",
  "an10:21.9.2_2": "tathāgatassa tathāgatabalaṁ hoti …pe…",
  "an10:21.9.2_3": "brahmacakkaṁ pavatteti.",
  "an10:21.10.1_0": "Puna caparaṁ,",
  "an10:21.10.1_1": "bhikkhave,",
  "an10:21.10.1_2": "tathāgato anekavihitaṁ pubbenivāsaṁ anussarati,",
  "an10:21.10.1_3": "seyyathidaṁ—ekampi jātiṁ dvepi jātiyo tissopi jātiyo catassopi jātiyo pañcapi jātiyo dasapi jātiyo vīsampi",
  "an10:21.10.1_4": "jātiyo tiṁsampi jātiyo cattālīsampi jātiyo paññāsampi jātiyo jātisatampi jātisahassampi jātisatasahassampi",
  "an10:21.10.1_5": "anekepi saṁvaṭṭakappe anekepi vivaṭṭakappe anekepi saṁvaṭṭavivaṭṭakappe,",
  "an10:21.10.1_6": "‘amutrāsiṁ evaṁnāmo evaṅgotto evaṁvaṇṇo evamāhāro evaṁsukhadukkhappaṭisaṁvedī evamāyupariyanto,",
  "an10:21.10.1_7": "so tato cuto amutra udapādiṁ;",
  "an10:21.10.1_8": "tatrāpāsiṁ evaṁnāmo evaṅgotto evaṁvaṇṇo evamāhāro evaṁsukhadukkhappaṭisaṁvedī evamāyupariyanto,",
  "an10:21.10.1_9": "so tato cuto idhūpapanno’ti,",
  "an10:21.10.1_10": "iti sākāraṁ sauddesaṁ anekavihitaṁ pubbenivāsaṁ anussarati.",
  "an10:21.10.2_0": "Yampi,",
  "an10:21.10.2_1": "bhikkhave,",
  "an10:21.10.2_2": "tathāgato anekavihitaṁ pubbenivāsaṁ anussarati,",
  "an10:21.10.2_3": "seyyathidaṁ—ekampi jātiṁ dvepi jātiyo …pe…",
  "an10:21.10.2_4": "iti sākāraṁ sauddesaṁ anekavihitaṁ pubbenivāsaṁ anussarati, idampi,",
  "an10:21.10.2_5": "bhikkhave,",
  "an10:21.10.2_6": "tathāgatassa tathāgatabalaṁ hoti,",
  "an10:21.10.2_7": "yaṁ balaṁ āgamma tathāgato āsabhaṁ ṭhānaṁ paṭijānāti,",
  "an10:21.10.2_8": "parisāsu sīhanādaṁ nadati,",
  "an10:21.10.2_9": "brahmacakkaṁ pavatteti.",
  "an10:21.11.1_0": "Puna caparaṁ,",
  "an10:21.11.1_1": "bhikkhave,",
  "an10:21.11.1_2": "tathāgato dibbena cakkhunā visuddhena atikkantamānusakena satte passati cavamāne upapajjamāne hīne paṇīte suvaṇṇe dubbaṇṇe,",
  "an10:21.11.1_3": "sugate duggate yathākammūpage satte pajānāti:",
  "an10:21.11.1_4": "‘ime vata bhonto sattā kāyaduccaritena samannāgatā vacīduccaritena samannāgatā manoduccaritena samannāgatā",
  "an10:21.11.1_5": "ariyānaṁ upavādakā micchādiṭṭhikā micchādiṭṭhikammasamādānā,",
  "an10:21.11.1_6": "te kāyassa bhedā paraṁ maraṇā apāyaṁ duggatiṁ vinipātaṁ nirayaṁ upapannā;",
  "an10:21.11.1_7": "ime vā pana bhonto sattā kāyasucaritena samannāgatā vacīsucaritena samannāgatā manosucaritena samannāgatā",
  "an10:21.11.1_8": "ariyānaṁ anupavādakā sammādiṭṭhikā sammādiṭṭhikammasamādānā,",
  "an10:21.11.1_9": "te kāyassa bhedā paraṁ maraṇā sugatiṁ saggaṁ lokaṁ upapannā’ti.",
  "an10:21.11.1_10": "Iti dibbena cakkhunā visuddhena atikkantamānusakena satte passati cavamāne upapajjamāne hīne paṇīte suvaṇṇe dubbaṇṇe,",
  "an10:21.11.1_11": "sugate duggate yathākammūpage satte pajānāti.",
  "an10:21.11.2_0": "Yampi,",
  "an10:21.11.2_1": "bhikkhave,",
  "an10:21.11.2_2": "tathāgato dibbena cakkhunā visuddhena atikkantamānusakena …pe…",
  "an10:21.11.2_3": "yathākammūpage satte pajānāti, idampi,",
  "an10:21.11.2_4": "bhikkhave,",
  "an10:21.11.2_5": "tathāgatassa tathāgatabalaṁ hoti,",
  "an10:21.11.2_6": "yaṁ balaṁ āgamma tathāgato āsabhaṁ ṭhānaṁ paṭijānāti,",
  "an10:21.11.2_7": "parisāsu sīhanādaṁ nadati,",
  "an10:21.11.2_8": "brahmacakkaṁ pavatteti.",
  "an10:21.12.1_0": "Puna caparaṁ,",
  "an10:21.12.1_1": "bhikkhave,",
  "an10:21.12.1_2": "tathāgato āsavānaṁ khayā anāsavaṁ cetovimuttiṁ paññāvimuttiṁ diṭṭheva dhamme sayaṁ abhiññā sacchikatvā upasampajja viharati.",
  "an10:21.12.2_0": "Yampi,",
  "an10:21.12.2_1": "bhikkhave,",
  "an10:21.12.2_2": "tathāgato āsavānaṁ khayā anāsavaṁ cetovimuttiṁ paññāvimuttiṁ diṭṭheva dhamme sayaṁ abhiññā sacchikatvā upasampajja viharati, idampi,",
  "an10:21.12.2_3": "bhikkhave,",
  "an10:21.12.2_4": "tathāgatassa tathāgatabalaṁ hoti,",
  "an10:21.12.2_5": "yaṁ balaṁ āgamma tathāgato āsabhaṁ ṭhānaṁ paṭijānāti,",
  "an10:21.12.2_6": "parisāsu sīhanādaṁ nadati,",
  "an10:21.12.2_7": "brahmacakkaṁ pavatteti.",
  "an10:21.13.1_0": "Imāni kho,",
  "an10:21.13.1_1": "bhikkhave,",
  "an10:21.13.1_2": "dasa tathāgatassa tathāgatabalāni,",
  "an10:21.13.1_3": "yehi balehi samannāgato tathāgato āsabhaṁ ṭhānaṁ paṭijānāti,",
  "an10:21.13.1_4": "parisāsu sīhanādaṁ nadati,",
  "an10:21.13.1_5": "brahmacakkaṁ pavattetī”ti.",
  "an10:21.13.2_0": "Paṭhamaṁ. ",
  "an10:22.0.1_0": "Aṅguttara Nikāya 10 ",
  "an10:22.0.2_0": "3. Mahāvagga ",
  "an10:22.0.3_0": "22. Adhivuttipadasutta ",
  "an10:22.1.1_0": "Atha kho āyasmā ānando yena bhagavā tenupasaṅkami;",
  "an10:22.1.1_1": "upasaṅkamitvā bhagavantaṁ abhivādetvā ekamantaṁ nisīdi.",
  "an10:22.1.1_2": "Ekamantaṁ nisinnaṁ kho āyasmantaṁ ānandaṁ bhagavā etadavoca:",
  "an10:22.2.1_0": "“Ye te, ānanda,",
  "an10:22.2.1_1": "dhammā tesaṁ tesaṁ adhivuttipadānaṁ abhiññā sacchikiriyāya saṁvattanti,",
  "an10:22.2.1_2": "visārado ahaṁ, ānanda,",
  "an10:22.2.1_3": "tattha paṭijānāmi.",
  "an10:22.2.2_0": "‘Tesaṁ tesaṁ tathā tathā dhammaṁ desetuṁ yathā yathā paṭipanno santaṁ vā atthīti ñassati,",
  "an10:22.2.2_1": "asantaṁ vā natthīti ñassati,",
  "an10:22.2.2_2": "hīnaṁ vā hīnanti ñassati,",
  "an10:22.2.2_3": "paṇītaṁ vā paṇītanti ñassati,",
  "an10:22.2.2_4": "sauttaraṁ vā sauttaranti ñassati,",
  "an10:22.2.2_5": "anuttaraṁ vā anuttaranti ñassati;",
  "an10:22.2.3_0": "yathā yathā vā pana taṁ ñāteyyaṁ vā daṭṭheyyaṁ vā sacchikareyyaṁ vā tathā tathā ñassati vā dakkhati vā sacchikarissati vā’ti ṭhānametaṁ vijjati. ",
  "an10:22.2.4_0": "Etadānuttariyaṁ, ānanda, ñāṇānaṁ yadidaṁ tattha tattha yathābhūtañāṇaṁ. ",
  "an10:22.2.5_0": "Etasmā cāhaṁ, ānanda, ñāṇā aññaṁ ñāṇaṁ uttaritaraṁ vā paṇītataraṁ vā natthīti vadāmi. ",
  "an10:22.3.1_0": "Dasayimāni, ānanda,",
  "an10:22.3.1_1": "tathāgatassa tathāgatabalāni,",
  "an10:22.3.1_2": "yehi balehi samannāgato tathāgato āsabhaṁ ṭhānaṁ paṭijānāti,",
  "an10:22.3.1_3": "parisāsu sīhanādaṁ nadati,",
  "an10:22.3.1_4": "brahmacakkaṁ pavatteti.",
  "an10:22.3.2_0": "Katamāni dasa? ",
  "an10:22.3.3_0": "Idhānanda, tathāgato ṭhānañca ṭhānato aṭṭhānañca aṭṭhānato yathābhūtaṁ pajānāti. ",
  "an10:22.3.4_0": "Yampānanda,",
  "an10:22.3.4_1": "tathāgato ṭhānañca ṭhānato aṭṭhānañca aṭṭhānato yathābhūtaṁ pajānāti,",
  "an10:22.3.4_2": "idampānanda,",
  "an10:22.3.4_3": "tathāgatassa tathāgatabalaṁ hoti,",
  "an10:22.3.4_4": "yaṁ balaṁ āgamma tathāgato āsabhaṁ ṭhānaṁ paṭijānāti,",
  "an10:22.3.4_5": "parisāsu sīhanādaṁ nadati,",
  "an10:22.3.4_6": "brahmacakkaṁ pavatteti.",
  "an10:22.4.1_0": "Puna caparaṁ, ānanda,",
  "an10:22.4.1_1": "tathāgato atītānāgatapaccuppannānaṁ kammasamādānānaṁ ṭhānaso hetuso vipākaṁ yathābhūtaṁ pajānāti.",
  "an10:22.4.2_0": "Yampānanda …pe… idampānanda …pe…. ",
  "an10:22.5.1_0": "Puna caparaṁ, ānanda, tathāgato sabbatthagāminiṁ paṭipadaṁ yathābhūtaṁ pajānāti. ",
  "an10:22.5.2_0": "Yampānanda …pe… idampānanda …pe…. ",
  "an10:22.6.1_0": "Puna caparaṁ, ānanda, tathāgato anekadhātuṁ nānādhātuṁ lokaṁ yathābhūtaṁ pajānāti. ",
  "an10:22.6.2_0": "Yampānanda …pe… idampānanda …pe…. ",
  "an10:22.7.1_0": "Puna caparaṁ, ānanda, tathāgato sattānaṁ nānādhimuttikataṁ yathābhūtaṁ pajānāti. ",
  "an10:22.7.2_0": "Yampānanda …pe… idampānanda …pe…. ",
  "an10:22.8.1_0": "Puna caparaṁ, ānanda,",
  "an10:22.8.1_1": "tathāgato parasattānaṁ parapuggalānaṁ indriyaparopariyattaṁ yathābhūtaṁ pajānāti.",
  "an10:22.8.2_0": "Yampānanda …pe… idampānanda …pe…. ",
  "an10:22.9.1_0": "Puna caparaṁ, ānanda,",
  "an10:22.9.1_1": "tathāgato jhānavimokkhasamādhisamāpattīnaṁ saṅkilesaṁ vodānaṁ vuṭṭhānaṁ yathābhūtaṁ pajānāti.",
  "an10:22.9.2_0": "Yampānanda …pe… idampānanda …pe…. ",
  "an10:22.10.1_0": "Puna caparaṁ, ānanda,",
  "an10:22.10.1_1": "tathāgato anekavihitaṁ pubbenivāsaṁ anussarati,",
  "an10:22.10.1_2": "seyyathidaṁ—ekampi jātiṁ dvepi jātiyo …pe…",
  "an10:22.10.1_3": "iti sākāraṁ sauddesaṁ anekavihitaṁ pubbenivāsaṁ anussarati.",
  "an10:22.10.2_0": "Yampānanda …pe… idampānanda …pe…. ",
  "an10:22.11.1_0": "Puna caparaṁ, ānanda,",
  "an10:22.11.1_1": "tathāgato dibbena cakkhunā visuddhena atikkantamānusakena …pe…",
  "an10:22.11.1_2": "yathākammūpage satte pajānāti.",
  "an10:22.11.2_0": "Yampānanda …pe… idampānanda …pe…. ",
  "an10:22.12.1_0": "Puna caparaṁ, ānanda,",
  "an10:22.12.1_1": "tathāgato āsavānaṁ khayā anāsavaṁ cetovimuttiṁ paññāvimuttiṁ diṭṭheva dhamme sayaṁ abhiññā sacchikatvā upasampajja viharati.",
  "an10:22.12.2_0": "Yampānanda,",
  "an10:22.12.2_1": "tathāgato āsavānaṁ khayā anāsavaṁ cetovimuttiṁ …pe…",
  "an10:22.12.2_2": "sacchikatvā upasampajja viharati.",
  "an10:22.12.2_3": "Idampānanda,",
  "an10:22.12.2_4": "tathāgatassa tathāgatabalaṁ hoti,",
  "an10:22.12.2_5": "yaṁ balaṁ āgamma tathāgato āsabhaṁ ṭhānaṁ paṭijānāti,",
  "an10:22.12.2_6": "parisāsu sīhanādaṁ nadati,",
  "an10:22.12.2_7": "brahmacakkaṁ pavatteti.",
  "an10:22.13.1_0": "Imāni kho, ānanda,",
  "an10:22.13.1_1": "dasa tathāgatassa tathāgatabalāni,",
  "an10:22.13.1_2": "yehi balehi samannāgato tathāgato āsabhaṁ ṭhānaṁ paṭijānāti,",
  "an10:22.13.1_3": "parisāsu sīhanādaṁ nadati,",
  "an10:22.13.1_4": "brahmacakkaṁ pavattetī”ti.",
  "an10:22.13.2_0": "Dutiyaṁ. ",
  "an10:23.0.1_0": "Aṅguttara Nikāya 10 ",
  "an10:23.0.2_0": "3. Mahāvagga ",
  "an10:23.0.3_0": "23. Kāyasutta ",
  "an10:23.1.1_0": "“Atthi, bhikkhave, dhammā kāyena pahātabbā, no vācāya. ",
  "an10:23.1.2_0": "Atthi, bhikkhave, dhammā vācāya pahātabbā, no kāyena. ",
  "an10:23.1.3_0": "Atthi, bhikkhave, dhammā neva kāyena pahātabbā no vācāya, paññāya disvā pahātabbā. ",
  "an10:23.2.1_0": "Katame ca, bhikkhave, dhammā kāyena pahātabbā, no vācāya? ",
  "an10:23.2.2_0": "Idha, bhikkhave, bhikkhu akusalaṁ āpanno hoti kiñci desaṁ kāyena. ",
  "an10:23.2.3_0": "Tamenaṁ anuvicca viññū sabrahmacārī evamāhaṁsu: ",
  "an10:23.2.4_0": "‘āyasmā kho akusalaṁ āpanno kiñci desaṁ kāyena. ",
  "an10:23.2.5_0": "Sādhu vatāyasmā kāyaduccaritaṁ pahāya kāyasucaritaṁ bhāvetū’ti. ",
  "an10:23.2.6_0": "So anuvicca viññūhi sabrahmacārīhi vuccamāno kāyaduccaritaṁ pahāya kāyasucaritaṁ bhāveti. ",
  "an10:23.2.7_0": "Ime vuccanti, bhikkhave, dhammā kāyena pahātabbā, no vācāya. ",
  "an10:23.3.1_0": "Katame ca, bhikkhave, dhammā vācāya pahātabbā, no kāyena? ",
  "an10:23.3.2_0": "Idha, bhikkhave, bhikkhu akusalaṁ āpanno hoti kiñci desaṁ vācāya. ",
  "an10:23.3.3_0": "Tamenaṁ anuvicca viññū sabrahmacārī evamāhaṁsu: ",
  "an10:23.3.4_0": "‘āyasmā kho akusalaṁ āpanno kiñci desaṁ vācāya. ",
  "an10:23.3.5_0": "Sādhu vatāyasmā vacīduccaritaṁ pahāya vacīsucaritaṁ bhāvetū’ti. ",
  "an10:23.3.6_0": "So anuvicca viññūhi sabrahmacārīhi vuccamāno vacīduccaritaṁ pahāya vacīsucaritaṁ bhāveti. ",
  "an10:23.3.7_0": "Ime vuccanti, bhikkhave, dhammā vācāya pahātabbā, no kāyena. ",
  "an10:23.4.1_0": "Katame ca, bhikkhave, dhammā neva kāyena pahātabbā no vācāya, paññāya disvā pahātabbā? ",
  "an10:23.4.2_0": "Lobho, bhikkhave, neva kāyena pahātabbo no vācāya, paññāya disvā pahātabbo. ",
  "an10:23.4.3_0": "Doso, bhikkhave …pe… ",
  "an10:23.4.4_0": "moho … ",
  "an10:23.4.5_0": "kodho … ",
  "an10:23.4.6_0": "upanāho … ",
  "an10:23.4.7_0": "makkho … ",
  "an10:23.4.8_0": "paḷāso … ",
  "an10:23.4.9_0": "macchariyaṁ, bhikkhave, neva kāyena pahātabbaṁ no vācāya, paññāya disvā pahātabbaṁ. ",
  "an10:23.5.1_0": "Pāpikā, bhikkhave, issā neva kāyena pahātabbā no vācāya, paññāya disvā pahātabbā. ",
  "an10:23.5.2_0": "Katamā ca, bhikkhave, pāpikā issā? ",
  "an10:23.5.3_0": "Idha,",
  "an10:23.5.3_1": "bhikkhave,",
  "an10:23.5.3_2": "ijjhati gahapatissa vā gahapatiputtassa vā dhanena vā dhaññena vā rajatena vā jātarūpena vā.",
  "an10:23.5.4_0": "Tatrāññatarassa dāsassa vā upavāsassa vā evaṁ hoti: ",
  "an10:23.5.5_0": "‘aho vatimassa gahapatissa vā gahapatiputtassa vā na ijjheyya dhanena vā dhaññena vā rajatena vā jātarūpena vā’ti. ",
  "an10:23.5.6_0": "Samaṇo vā pana brāhmaṇo vā lābhī hoti cīvarapiṇḍapātasenāsanagilānapaccayabhesajjaparikkhārānaṁ. ",
  "an10:23.5.7_0": "Tatrāññatarassa samaṇassa vā brāhmaṇassa vā evaṁ hoti: ",
  "an10:23.5.8_0": "‘aho vata ayamāyasmā na lābhī assa cīvarapiṇḍapātasenāsanagilānapaccayabhesajjaparikkhārānan’ti. ",
  "an10:23.5.9_0": "Ayaṁ vuccati, bhikkhave, pāpikā issā. ",
  "an10:23.6.1_0": "Pāpikā, bhikkhave, icchā neva kāyena pahātabbā no vācāya, paññāya disvā pahātabbā. ",
  "an10:23.6.2_0": "Katamā ca, bhikkhave, pāpikā icchā? ",
  "an10:23.6.3_0": "Idha, bhikkhave, ekacco assaddho samāno ‘saddhoti maṁ jāneyyun’ti icchati; ",
  "an10:23.6.4_0": "dussīlo samāno ‘sīlavāti maṁ jāneyyun’ti icchati; ",
  "an10:23.6.5_0": "appassuto samāno ‘bahussutoti maṁ jāneyyun’ti icchati; ",
  "an10:23.6.6_0": "saṅgaṇikārāmo samāno ‘pavivittoti maṁ jāneyyun’ti icchati; ",
  "an10:23.6.7_0": "kusīto samāno ‘āraddhavīriyoti maṁ jāneyyun’ti icchati; ",
  "an10:23.6.8_0": "muṭṭhassati samāno ‘upaṭṭhitassatīti maṁ jāneyyun’ti icchati; ",
  "an10:23.6.9_0": "asamāhito samāno ‘samāhitoti maṁ jāneyyun’ti icchati; ",
  "an10:23.6.10_0": "duppañño samāno ‘paññavāti maṁ jāneyyun’ti icchati; ",
  "an10:23.6.11_0": "akhīṇāsavo samāno ‘khīṇāsavoti maṁ jāneyyun’ti icchati. ",
  "an10:23.6.12_0": "Ayaṁ vuccati, bhikkhave, pāpikā icchā. ",
  "an10:23.6.13_0": "Ime vuccanti, bhikkhave, dhammā neva kāyena pahātabbā no vācāya, paññāya disvā pahātabbā. ",
  "an10:23.7.1_0": "Tañce, bhikkhave, bhikkhuṁ lobho abhibhuyya iriyati, ",
  "an10:23.7.2_0": "doso … ",
  "an10:23.7.3_0": "moho … ",
  "an10:23.7.4_0": "kodho … ",
  "an10:23.7.5_0": "upanāho … ",
  "an10:23.7.6_0": "makkho … ",
  "an10:23.7.7_0": "paḷāso … ",
  "an10:23.7.8_0": "macchariyaṁ … ",
  "an10:23.7.9_0": "pāpikā issā … ",
  "an10:23.7.10_0": "pāpikā icchā abhibhuyya iriyati. ",
  "an10:23.7.11_0": "So evamassa veditabbo: ",
  "an10:23.7.12_0": "‘nāyamāyasmā tathā pajānāti yathā pajānato lobho na hoti,",
  "an10:23.7.12_1": "tathāhimaṁ āyasmantaṁ lobho abhibhuyya iriyati;",
  "an10:23.7.13_0": "nāyamāyasmā tathā pajānāti yathā pajānato doso na hoti … ",
  "an10:23.7.14_0": "moho … ",
  "an10:23.7.15_0": "kodho … ",
  "an10:23.7.16_0": "upanāho … ",
  "an10:23.7.17_0": "makkho … ",
  "an10:23.7.18_0": "paḷāso … ",
  "an10:23.7.19_0": "macchariyaṁ … ",
  "an10:23.7.20_0": "pāpikā issā … ",
  "an10:23.7.21_0": "pāpikā icchā na hoti, tathāhimaṁ āyasmantaṁ pāpikā icchā abhibhuyya iriyatī’ti. ",
  "an10:23.8.1_0": "Tañce, bhikkhave, bhikkhuṁ lobho nābhibhuyya iriyati, ",
  "an10:23.8.2_0": "doso … ",
  "an10:23.8.3_0": "moho … ",
  "an10:23.8.4_0": "kodho … ",
  "an10:23.8.5_0": "upanāho … ",
  "an10:23.8.6_0": "makkho … ",
  "an10:23.8.7_0": "paḷāso … ",
  "an10:23.8.8_0": "macchariyaṁ … ",
  "an10:23.8.9_0": "pāpikā issā … ",
  "an10:23.8.10_0": "pāpikā icchā nābhibhuyya iriyati, ",
  "an10:23.8.11_0": "so evamassa veditabbo: ",
  "an10:23.8.12_0": "‘tathā ayamāyasmā pajānāti yathā pajānato lobho na hoti,",
  "an10:23.8.12_1": "tathāhimaṁ āyasmantaṁ lobho nābhibhuyya iriyati;",
  "an10:23.8.13_0": "tathā ayamāyasmā pajānāti yathā pajānato doso na hoti … ",
  "an10:23.8.14_0": "moho … ",
  "an10:23.8.15_0": "kodho … ",
  "an10:23.8.16_0": "upanāho … ",
  "an10:23.8.17_0": "makkho … ",
  "an10:23.8.18_0": "paḷāso … ",
  "an10:23.8.19_0": "macchariyaṁ … ",
  "an10:23.8.20_0": "pāpikā issā … ",
  "an10:23.8.21_0": "pāpikā icchā na hoti, tathāhimaṁ āyasmantaṁ pāpikā icchā nābhibhuyya iriyatī’”ti. ",
  "an10:23.8.22_0": "Tatiyaṁ. ",
  "an10:24.0.1_0": "Aṅguttara Nikāya 10 ",
  "an10:24.0.2_0": "3. Mahāvagga ",
  "an10:24.0.3_0": "24. Mahācundasutta ",
  "an10:24.1.1_0": "Ekaṁ samayaṁ āyasmā mahācundo cetīsu viharati sahajātiyaṁ. ",
  "an10:24.1.2_0": "Tatra kho āyasmā mahācundo bhikkhū āmantesi: ",
  "an10:24.1.3_0": "“āvuso bhikkhave”ti. ",
  "an10:24.1.4_0": "“Āvuso”ti kho te bhikkhū āyasmato mahācundassa paccassosuṁ. ",
  "an10:24.1.5_0": "Āyasmā mahācundo etadavoca: ",
  "an10:24.2.1_0": "“Ñāṇavādaṁ, āvuso, bhikkhu vadamāno: ",
  "an10:24.2.2_0": "‘jānāmimaṁ dhammaṁ, passāmimaṁ dhamman’ti. ",
  "an10:24.2.3_0": "Tañce, āvuso, bhikkhuṁ lobho abhibhuyya tiṭṭhati, ",
  "an10:24.2.4_0": "doso … ",
  "an10:24.2.5_0": "moho … ",
  "an10:24.2.6_0": "kodho … ",
  "an10:24.2.7_0": "upanāho … ",
  "an10:24.2.8_0": "makkho … ",
  "an10:24.2.9_0": "paḷāso … ",
  "an10:24.2.10_0": "macchariyaṁ … ",
  "an10:24.2.11_0": "pāpikā issā … ",
  "an10:24.2.12_0": "pāpikā icchā abhibhuyya tiṭṭhati, so evamassa veditabbo: ",
  "an10:24.2.13_0": "‘nāyamāyasmā tathā pajānāti yathā pajānato lobho na hoti,",
  "an10:24.2.13_1": "tathāhimaṁ āyasmantaṁ lobho abhibhuyya tiṭṭhati;",
  "an10:24.2.14_0": "nāyamāyasmā tathā pajānāti yathā pajānato doso na hoti … ",
  "an10:24.2.15_0": "moho … ",
  "an10:24.2.16_0": "kodho … ",
  "an10:24.2.17_0": "upanāho … ",
  "an10:24.2.18_0": "makkho … ",
  "an10:24.2.19_0": "paḷāso … ",
  "an10:24.2.20_0": "macchariyaṁ … ",
  "an10:24.2.21_0": "pāpikā issā … ",
  "an10:24.2.22_0": "pāpikā icchā na hoti, tathāhimaṁ āyasmantaṁ pāpikā icchā abhibhuyya tiṭṭhatī’ti. ",
  "an10:24.3.1_0": "Bhāvanāvādaṁ, āvuso, bhikkhu vadamāno: ",
  "an10:24.3.2_0": "‘bhāvitakāyomhi bhāvitasīlo bhāvitacitto bhāvitapañño’ti. ",
  "an10:24.3.3_0": "Tañce, āvuso, bhikkhuṁ lobho abhibhuyya tiṭṭhati, ",
  "an10:24.3.4_0": "doso … ",
  "an10:24.3.5_0": "moho … ",
  "an10:24.3.6_0": "kodho … ",
  "an10:24.3.7_0": "upanāho … ",
  "an10:24.3.8_0": "makkho … ",
  "an10:24.3.9_0": "paḷāso … ",
  "an10:24.3.10_0": "macchariyaṁ … ",
  "an10:24.3.11_0": "pāpikā issā … ",
  "an10:24.3.12_0": "pāpikā icchā abhibhuyya tiṭṭhati, so evamassa veditabbo: ",
  "an10:24.3.13_0": "‘nāyamāyasmā tathā pajānāti yathā pajānato lobho na hoti,",
  "an10:24.3.13_1": "tathāhimaṁ āyasmantaṁ lobho abhibhuyya tiṭṭhati;",
  "an10:24.3.14_0": "nāyamāyasmā tathā pajānāti yathā pajānato doso na hoti … ",
  "an10:24.3.15_0": "moho … ",
  "an10:24.3.16_0": "kodho … ",
  "an10:24.3.17_0": "upanāho … ",
  "an10:24.3.18_0": "makkho … ",
  "an10:24.3.19_0": "paḷāso … ",
  "an10:24.3.20_0": "macchariyaṁ … ",
  "an10:24.3.21_0": "pāpikā issā … ",
  "an10:24.3.22_0": "pāpikā icchā na hoti, tathāhimaṁ āyasmantaṁ pāpikā icchā abhibhuyya tiṭṭhatī’ti. ",
  "an10:24.4.1_0": "Ñāṇavādañca, āvuso, bhikkhu vadamāno bhāvanāvādañca: ",
  "an10:24.4.2_0": "‘jānāmimaṁ dhammaṁ, passāmimaṁ dhammaṁ, bhāvitakāyomhi bhāvitasīlo bhāvitacitto bhāvitapañño’ti. ",
  "an10:24.4.3_0": "Tañce, āvuso, bhikkhuṁ lobho abhibhuyya tiṭṭhati, ",
  "an10:24.4.4_0": "doso … ",
  "an10:24.4.5_0": "moho … ",
  "an10:24.4.6_0": "kodho … ",
  "an10:24.4.7_0": "upanāho … ",
  "an10:24.4.8_0": "makkho … ",
  "an10:24.4.9_0": "paḷāso … ",
  "an10:24.4.10_0": "macchariyaṁ … ",
  "an10:24.4.11_0": "pāpikā issā … ",
  "an10:24.4.12_0": "pāpikā icchā abhibhuyya tiṭṭhati, so evamassa veditabbo: ",
  "an10:24.4.13_0": "‘nāyamāyasmā tathā pajānāti yathā pajānato lobho na hoti,",
  "an10:24.4.13_1": "tathāhimaṁ āyasmantaṁ lobho abhibhuyya tiṭṭhati;",
  "an10:24.4.14_0": "nāyamāyasmā tathā pajānāti yathā pajānato doso na hoti … ",
  "an10:24.4.15_0": "moho … ",
  "an10:24.4.16_0": "kodho … ",
  "an10:24.4.17_0": "upanāho … ",
  "an10:24.4.18_0": "makkho … ",
  "an10:24.4.19_0": "paḷāso … ",
  "an10:24.4.20_0": "macchariyaṁ … ",
  "an10:24.4.21_0": "pāpikā issā … ",
  "an10:24.4.22_0": "pāpikā icchā na hoti, tathāhimaṁ āyasmantaṁ pāpikā icchā abhibhuyya tiṭṭhatī’ti. ",
  "an10:24.5.1_0": "Seyyathāpi, āvuso,",
  "an10:24.5.1_1": "puriso daliddova samāno aḍḍhavādaṁ vadeyya,",
  "an10:24.5.1_2": "adhanova samāno dhanavāvādaṁ vadeyya,",
  "an10:24.5.1_3": "abhogova samāno bhogavāvādaṁ vadeyya.",
  "an10:24.5.2_0": "So kismiñcideva dhanakaraṇīye samuppanne na sakkuṇeyya upanīhātuṁ dhanaṁ vā dhaññaṁ vā rajataṁ vā jātarūpaṁ vā. ",
  "an10:24.5.3_0": "Tamenaṁ evaṁ jāneyyuṁ: ",
  "an10:24.5.4_0": "‘daliddova ayamāyasmā samāno aḍḍhavādaṁ vadeti,",
  "an10:24.5.4_1": "adhanova ayamāyasmā samāno dhanavāvādaṁ vadeti,",
  "an10:24.5.4_2": "abhogavāva ayamāyasmā samāno bhogavāvādaṁ vadeti.",
  "an10:24.5.5_0": "Taṁ kissa hetu? ",
  "an10:24.5.6_0": "Tathā hi ayamāyasmā kismiñcideva dhanakaraṇīye samuppanne na sakkoti upanīhātuṁ dhanaṁ vā dhaññaṁ vā rajataṁ vā jātarūpaṁ vā’ti. ",
  "an10:24.6.1_0": "Evamevaṁ kho, āvuso, ñāṇavādañca bhikkhu vadamāno bhāvanāvādañca: ",
  "an10:24.6.2_0": "‘jānāmimaṁ dhammaṁ, passāmimaṁ dhammaṁ, bhāvitakāyomhi bhāvitasīlo bhāvitacitto bhāvitapañño’ti. ",
  "an10:24.6.3_0": "Tañce, āvuso, bhikkhuṁ lobho abhibhuyya tiṭṭhati, ",
  "an10:24.6.4_0": "doso … ",
  "an10:24.6.5_0": "moho … ",
  "an10:24.6.6_0": "kodho … ",
  "an10:24.6.7_0": "upanāho … ",
  "an10:24.6.8_0": "makkho … ",
  "an10:24.6.9_0": "paḷāso … ",
  "an10:24.6.10_0": "macchariyaṁ … ",
  "an10:24.6.11_0": "pāpikā issā … ",
  "an10:24.6.12_0": "pāpikā icchā abhibhuyya tiṭṭhati, so evamassa veditabbo: ",
  "an10:24.6.13_0": "‘nāyamāyasmā tathā pajānāti yathā pajānato lobho na hoti,",
  "an10:24.6.13_1": "tathāhimaṁ āyasmantaṁ lobho abhibhuyya tiṭṭhati;",
  "an10:24.6.14_0": "nāyamāyasmā tathā pajānāti yathā pajānato doso na hoti … ",
  "an10:24.6.15_0": "moho … ",
  "an10:24.6.16_0": "kodho … ",
  "an10:24.6.17_0": "upanāho … ",
  "an10:24.6.18_0": "makkho … ",
  "an10:24.6.19_0": "paḷāso … ",
  "an10:24.6.20_0": "macchariyaṁ … ",
  "an10:24.6.21_0": "pāpikā issā … ",
  "an10:24.6.22_0": "pāpikā icchā na hoti, tathāhimaṁ āyasmantaṁ pāpikā icchā abhibhuyya tiṭṭhatī’ti. ",
  "an10:24.7.1_0": "Ñāṇavādaṁ, āvuso, bhikkhu vadamāno: ",
  "an10:24.7.2_0": "‘jānāmimaṁ dhammaṁ, passāmimaṁ dhamman’ti. ",
  "an10:24.7.3_0": "Tañce, āvuso, bhikkhuṁ lobho nābhibhuyya tiṭṭhati, ",
  "an10:24.7.4_0": "doso … ",
  "an10:24.7.5_0": "moho … ",
  "an10:24.7.6_0": "kodho … ",
  "an10:24.7.7_0": "upanāho … ",
  "an10:24.7.8_0": "makkho … ",
  "an10:24.7.9_0": "paḷāso … ",
  "an10:24.7.10_0": "macchariyaṁ … ",
  "an10:24.7.11_0": "pāpikā issā … ",
  "an10:24.7.12_0": "pāpikā icchā nābhibhuyya tiṭṭhati, so evamassa veditabbo: ",
  "an10:24.7.13_0": "‘ayamāyasmā tathā pajānāti yathā pajānato lobho na hoti,",
  "an10:24.7.13_1": "tathāhimaṁ āyasmantaṁ lobho nābhibhuyya tiṭṭhati;",
  "an10:24.7.14_0": "tathā ayamāyasmā pajānāti yathā pajānato doso na hoti … ",
  "an10:24.7.15_0": "moho … ",
  "an10:24.7.16_0": "kodho … ",
  "an10:24.7.17_0": "upanāho … ",
  "an10:24.7.18_0": "makkho … ",
  "an10:24.7.19_0": "paḷāso … ",
  "an10:24.7.20_0": "macchariyaṁ … ",
  "an10:24.7.21_0": "pāpikā issā … ",
  "an10:24.7.22_0": "pāpikā icchā na hoti, tathāhimaṁ āyasmantaṁ pāpikā icchā nābhibhuyya tiṭṭhatī’ti. ",
  "an10:24.8.1_0": "Bhāvanāvādaṁ, āvuso, bhikkhu vadamāno: ",
  "an10:24.8.2_0": "‘bhāvitakāyomhi bhāvitasīlo bhāvitacitto bhāvitapañño’ti. ",
  "an10:24.8.3_0": "Tañce, āvuso, bhikkhuṁ lobho nābhibhuyya tiṭṭhati, ",
  "an10:24.8.4_0": "doso … ",
  "an10:24.8.5_0": "moho … ",
  "an10:24.8.6_0": "kodho … ",
  "an10:24.8.7_0": "upanāho … ",
  "an10:24.8.8_0": "makkho … ",
  "an10:24.8.9_0": "paḷāso … ",
  "an10:24.8.10_0": "macchariyaṁ … ",
  "an10:24.8.11_0": "pāpikā issā … ",
  "an10:24.8.12_0": "pāpikā icchā nābhibhuyya tiṭṭhati, so evamassa veditabbo: ",
  "an10:24.8.13_0": "‘tathā ayamāyasmā pajānāti yathā pajānato lobho na hoti,",
  "an10:24.8.13_1": "tathāhimaṁ āyasmantaṁ lobho nābhibhuyya tiṭṭhati;",
  "an10:24.8.14_0": "tathā ayamāyasmā pajānāti yathā pajānato doso na hoti … ",
  "an10:24.8.15_0": "moho … ",
  "an10:24.8.16_0": "kodho … ",
  "an10:24.8.17_0": "upanāho … ",
  "an10:24.8.18_0": "makkho … ",
  "an10:24.8.19_0": "paḷāso … ",
  "an10:24.8.20_0": "macchariyaṁ … ",
  "an10:24.8.21_0": "pāpikā issā … ",
  "an10:24.8.22_0": "pāpikā icchā na hoti, tathāhimaṁ āyasmantaṁ pāpikā icchā nābhibhuyya tiṭṭhatī’ti. ",
  "an10:24.9.1_0": "Ñāṇavādañca, āvuso, bhikkhu vadamāno bhāvanāvādañca: ",
  "an10:24.9.2_0": "‘jānāmimaṁ dhammaṁ, passāmimaṁ dhammaṁ, bhāvitakāyomhi bhāvitasīlo bhāvitacitto bhāvitapañño’ti. ",
  "an10:24.9.3_0": "Tañce, āvuso, bhikkhuṁ lobho nābhibhuyya tiṭṭhati, ",
  "an10:24.9.4_0": "doso … ",
  "an10:24.9.5_0": "moho … ",
  "an10:24.9.6_0": "kodho … ",
  "an10:24.9.7_0": "upanāho … ",
  "an10:24.9.8_0": "makkho … ",
  "an10:24.9.9_0": "paḷāso … ",
  "an10:24.9.10_0": "macchariyaṁ … ",
  "an10:24.9.11_0": "pāpikā issā … ",
  "an10:24.9.12_0": "pāpikā icchā nābhibhuyya tiṭṭhati, so evamassa veditabbo: ",
  "an10:24.9.13_0": "‘tathā ayamāyasmā pajānāti yathā pajānato lobho na hoti,",
  "an10:24.9.13_1": "tathāhimaṁ āyasmantaṁ lobho nābhibhuyya tiṭṭhati;",
  "an10:24.9.14_0": "tathā ayamāyasmā pajānāti yathā pajānato doso na hoti … ",
  "an10:24.9.15_0": "moho … ",
  "an10:24.9.16_0": "kodho … ",
  "an10:24.9.17_0": "upanāho … ",
  "an10:24.9.18_0": "makkho … ",
  "an10:24.9.19_0": "paḷāso … ",
  "an10:24.9.20_0": "macchariyaṁ … ",
  "an10:24.9.21_0": "pāpikā issā … ",
  "an10:24.9.22_0": "pāpikā icchā na hoti, tathāhimaṁ āyasmantaṁ pāpikā icchā nābhibhuyya tiṭṭhatī’ti. ",
  "an10:24.10.1_0": "Seyyathāpi, āvuso,",
  "an10:24.10.1_1": "puriso aḍḍhova samāno aḍḍhavādaṁ vadeyya,",
  "an10:24.10.1_2": "dhanavāva samāno dhanavāvādaṁ vadeyya,",
  "an10:24.10.1_3": "bhogavāva samāno bhogavāvādaṁ vadeyya.",
  "an10:24.10.2_0": "So kismiñcideva dhanakaraṇīye samuppanne sakkuṇeyya upanīhātuṁ dhanaṁ vā dhaññaṁ vā rajataṁ vā jātarūpaṁ vā. ",
  "an10:24.10.3_0": "Tamenaṁ evaṁ jāneyyuṁ: ",
  "an10:24.10.4_0": "‘aḍḍhova ayamāyasmā samāno aḍḍhavādaṁ vadeti,",
  "an10:24.10.4_1": "dhanavāva ayamāyasmā samāno dhanavāvādaṁ vadeti,",
  "an10:24.10.4_2": "bhogavāva ayamāyasmā samāno bhogavāvādaṁ vadeti.",
  "an10:24.10.5_0": "Taṁ kissa hetu? ",
  "an10:24.10.6_0": "Tathā hi ayamāyasmā kismiñcideva dhanakaraṇīye samuppanne sakkoti upanīhātuṁ dhanaṁ vā dhaññaṁ vā rajataṁ vā jātarūpaṁ vā’ti. ",
  "an10:24.11.1_0": "Evamevaṁ kho, āvuso, ñāṇavādañca bhikkhu vadamāno bhāvanāvādañca: ",
  "an10:24.11.2_0": "‘jānāmimaṁ dhammaṁ, passāmimaṁ dhammaṁ, bhāvitakāyomhi bhāvitasīlo bhāvitacitto bhāvitapañño’ti. ",
  "an10:24.11.3_0": "Tañce, āvuso, bhikkhuṁ lobho nābhibhuyya tiṭṭhati, ",
  "an10:24.11.4_0": "doso … ",
  "an10:24.11.5_0": "moho … ",
  "an10:24.11.6_0": "kodho … ",
  "an10:24.11.7_0": "upanāho … ",
  "an10:24.11.8_0": "makkho … ",
  "an10:24.11.9_0": "paḷāso … ",
  "an10:24.11.10_0": "macchariyaṁ … ",
  "an10:24.11.11_0": "pāpikā issā … ",
  "an10:24.11.12_0": "pāpikā icchā nābhibhuyya tiṭṭhati, so evamassa veditabbo: ",
  "an10:24.11.13_0": "‘tathā ayamāyasmā pajānāti yathā pajānato lobho na hoti,",
  "an10:24.11.13_1": "tathāhimaṁ āyasmantaṁ lobho nābhibhuyya tiṭṭhati;",
  "an10:24.11.14_0": "tathā ayamāyasmā pajānāti yathā pajānato doso na hoti … ",
  "an10:24.11.15_0": "moho … ",
  "an10:24.11.16_0": "kodho … ",
  "an10:24.11.17_0": "upanāho … ",
  "an10:24.11.18_0": "makkho … ",
  "an10:24.11.19_0": "paḷāso … ",
  "an10:24.11.20_0": "macchariyaṁ … ",
  "an10:24.11.21_0": "pāpikā issā … ",
  "an10:24.11.22_0": "pāpikā icchā na hoti, tathāhimaṁ āyasmantaṁ pāpikā icchā nābhibhuyya tiṭṭhatī’”ti. ",
  "an10:24.11.23_0": "Catutthaṁ. ",
  "an10:25.0.1_0": "Aṅguttara Nikāya 10 ",
  "an10:25.0.2_0": "3. Mahāvagga ",
  "an10:25.0.3_0": "25. Kasiṇasutta ",
  "an10:25.1.1_0": "“Dasayimāni, bhikkhave, kasiṇāyatanāni. ",
  "an10:25.1.2_0": "Katamāni dasa? ",
  "an10:25.1.3_0": "Pathavīkasiṇameko sañjānāti uddhaṁ adho tiriyaṁ advayaṁ appamāṇaṁ; ",
  "an10:25.1.4_0": "āpokasiṇameko sañjānāti …pe… ",
  "an10:25.1.5_0": "tejokasiṇameko sañjānāti … ",
  "an10:25.1.6_0": "vāyokasiṇameko sañjānāti … ",
  "an10:25.1.7_0": "nīlakasiṇameko sañjānāti … ",
  "an10:25.1.8_0": "pītakasiṇameko sañjānāti … ",
  "an10:25.1.9_0": "lohitakasiṇameko sañjānāti … ",
  "an10:25.1.10_0": "odātakasiṇameko sañjānāti … ",
  "an10:25.1.11_0": "ākāsakasiṇameko sañjānāti … ",
  "an10:25.1.12_0": "viññāṇakasiṇameko sañjānāti uddhaṁ adho tiriyaṁ advayaṁ appamāṇaṁ. ",
  "an10:25.1.13_0": "Imāni kho, bhikkhave, dasa kasiṇāyatanānī”ti. ",
  "an10:25.1.14_0": "Pañcamaṁ. ",
  "an10:26.0.1_0": "Aṅguttara Nikāya 10 ",
  "an10:26.0.2_0": "3. Mahāvagga ",
  "an10:26.0.3_0": "26. Kāḷīsutta ",
  "an10:26.1.1_0": "Ekaṁ samayaṁ āyasmā mahākaccāno avantīsu viharati kuraraghare pavatte pabbate. ",
  "an10:26.1.2_0": "Atha kho kāḷī upāsikā kuraragharikā yenāyasmā mahākaccāno tenupasaṅkami;",
  "an10:26.1.2_1": "upasaṅkamitvā āyasmantaṁ mahākaccānaṁ abhivādetvā ekamantaṁ nisīdi.",
  "an10:26.1.2_2": "Ekamantaṁ nisinnā kho kāḷī upāsikā kuraragharikā āyasmantaṁ mahākaccānaṁ etadavoca:",
  "an10:26.1.3_0": "“vuttamidaṁ, bhante, bhagavatā kumāripañhesu: ",
  "an10:26.2.1_0": "‘Atthassa pattiṁ hadayassa santiṁ, ",
  "an10:26.2.2_0": "Jetvāna senaṁ piyasātarūpaṁ; ",
  "an10:26.2.3_0": "Ekohaṁ jhāyaṁ sukhamanubodhiṁ, ",
  "an10:26.2.4_0": "Tasmā janena na karomi sakkhiṁ; ",
  "an10:26.2.5_0": "Sakkhī na sampajjati kenaci me’ti. ",
  "an10:26.3.1_0": "Imassa kho, bhante, bhagavatā saṅkhittena bhāsitassa kathaṁ vitthārena attho daṭṭhabbo”ti? ",
  "an10:26.4.1_0": "“Pathavīkasiṇasamāpattiparamā kho, bhagini, eke samaṇabrāhmaṇā ‘attho’ti abhinibbattesuṁ. ",
  "an10:26.4.2_0": "Yāvatā kho, bhagini, pathavīkasiṇasamāpattiparamatā, tadabhiññāsi bhagavā. ",
  "an10:26.4.3_0": "Tadabhiññāya bhagavā assādamaddasa ādīnavamaddasa nissaraṇamaddasa maggāmaggañāṇadassanamaddasa. ",
  "an10:26.4.4_0": "Tassa assādadassanahetu ādīnavadassanahetu nissaraṇadassanahetu maggāmaggañāṇadassanahetu atthassa patti hadayassa santi viditā hoti. ",
  "an10:26.5.1_0": "Āpokasiṇasamāpattiparamā kho, bhagini …pe… ",
  "an10:26.5.2_0": "tejokasiṇasamāpattiparamā kho, bhagini … ",
  "an10:26.5.3_0": "vāyokasiṇasamāpattiparamā kho, bhagini … ",
  "an10:26.5.4_0": "nīlakasiṇasamāpattiparamā kho, bhagini … ",
  "an10:26.5.5_0": "pītakasiṇasamāpattiparamā kho, bhagini … ",
  "an10:26.5.6_0": "lohitakasiṇasamāpattiparamā kho, bhagini … ",
  "an10:26.5.7_0": "odātakasiṇasamāpattiparamā kho, bhagini … ",
  "an10:26.5.8_0": "ākāsakasiṇasamāpattiparamā kho, bhagini … ",
  "an10:26.5.9_0": "viññāṇakasiṇasamāpattiparamā kho, bhagini, eke samaṇabrāhmaṇā ‘attho’ti abhinibbattesuṁ. ",
  "an10:26.5.10_0": "Yāvatā kho, bhagini, viññāṇakasiṇasamāpattiparamatā, tadabhiññāsi bhagavā. ",
  "an10:26.5.11_0": "Tadabhiññāya bhagavā assādamaddasa …",
  "an10:26.5.11_1": "ādīnavamaddasa …",
  "an10:26.5.11_2": "nissaraṇamaddasa …",
  "an10:26.5.11_3": "maggāmaggañāṇadassanamaddasa …",
  "an10:26.5.12_0": "tassa assādadassanahetu ādīnavadassanahetu nissaraṇadassanahetu maggāmaggañāṇadassanahetu atthassa patti hadayassa santi viditā hoti. ",
  "an10:26.5.13_0": "Iti kho, bhagini, yaṁ taṁ vuttaṁ bhagavatā kumāripañhesu: ",
  "an10:26.6.1_0": "‘Atthassa pattiṁ hadayassa santiṁ, ",
  "an10:26.6.2_0": "Jetvāna senaṁ piyasātarūpaṁ; ",
  "an10:26.6.3_0": "Ekohaṁ jhāyaṁ sukhamanubodhiṁ, ",
  "an10:26.6.4_0": "Tasmā janena na karomi sakkhiṁ; ",
  "an10:26.6.5_0": "Sakkhī na sampajjati kenaci me’ti. ",
  "an10:26.7.1_0": "Imassa kho, bhagini, bhagavatā saṅkhittena bhāsitassa evaṁ vitthārena attho daṭṭhabbo”ti. ",
  "an10:26.7.2_0": "Chaṭṭhaṁ. ",
  "an10:27.0.1_0": "Aṅguttara Nikāya 10 ",
  "an10:27.0.2_0": "3. Mahāvagga ",
  "an10:27.0.3_0": "27. Paṭhamamahāpañhāsutta ",
  "an10:27.1.1_0": "Ekaṁ samayaṁ bhagavā sāvatthiyaṁ viharati jetavane anāthapiṇḍikassa ārāme. ",
  "an10:27.1.2_0": "Atha kho sambahulā bhikkhū pubbaṇhasamayaṁ nivāsetvā pattacīvaramādāya sāvatthiṁ piṇḍāya pavisiṁsu. ",
  "an10:27.1.3_0": "Atha kho tesaṁ bhikkhūnaṁ etadahosi: ",
  "an10:27.1.4_0": "“atippago kho tāva sāvatthiyaṁ piṇḍāya carituṁ; ",
  "an10:27.1.5_0": "yannūna mayaṁ yena aññatitthiyānaṁ paribbājakānaṁ ārāmo tenupasaṅkameyyāmā”ti. ",
  "an10:27.2.1_0": "Atha kho te bhikkhū yena aññatitthiyānaṁ paribbājakānaṁ ārāmo tenupasaṅkamiṁsu;",
  "an10:27.2.1_1": "upasaṅkamitvā tehi aññatitthiyehi paribbājakehi saddhiṁ sammodiṁsu.",
  "an10:27.2.2_0": "Sammodanīyaṁ kathaṁ sāraṇīyaṁ vītisāretvā ekamantaṁ nisīdiṁsu.",
  "an10:27.2.2_1": "Ekamantaṁ nisinne kho te bhikkhū te aññatitthiyā paribbājakā etadavocuṁ:",
  "an10:27.3.1_0": "“Samaṇo, āvuso, gotamo sāvakānaṁ evaṁ dhammaṁ deseti: ",
  "an10:27.3.2_0": "‘etha tumhe, bhikkhave, sabbaṁ dhammaṁ abhijānātha, sabbaṁ dhammaṁ abhiññāya viharathā’ti; ",
  "an10:27.3.3_0": "mayampi kho, āvuso, sāvakānaṁ evaṁ dhammaṁ desema: ",
  "an10:27.3.4_0": "‘etha tumhe, āvuso, sabbaṁ dhammaṁ abhijānātha, sabbaṁ dhammaṁ abhiññāya viharathā’ti. ",
  "an10:27.3.5_0": "Idha no, āvuso,",
  "an10:27.3.5_1": "ko viseso ko adhippayāso kiṁ nānākaraṇaṁ samaṇassa vā gotamassa amhākaṁ vā,",
  "an10:27.3.5_2": "yadidaṁ dhammadesanāya vā dhammadesanaṁ anusāsaniyā vā anusāsanin”ti?",
  "an10:27.4.1_0": "Atha kho te bhikkhū tesaṁ aññatitthiyānaṁ paribbājakānaṁ bhāsitaṁ neva abhinandiṁsu nappaṭikkosiṁsu. ",
  "an10:27.4.2_0": "Anabhinanditvā appaṭikkositvā uṭṭhāyāsanā pakkamiṁsu: ",
  "an10:27.4.3_0": "“bhagavato santike etassa bhāsitassa atthaṁ ājānissāmā”ti. ",
  "an10:27.5.1_0": "Atha kho te bhikkhū sāvatthiyaṁ piṇḍāya caritvā pacchābhattaṁ piṇḍapātapaṭikkantā yena bhagavā tenupasaṅkamiṁsu;",
  "an10:27.5.1_1": "upasaṅkamitvā bhagavantaṁ abhivādetvā ekamantaṁ nisīdiṁsu.",
  "an10:27.5.1_2": "Ekamantaṁ nisinnā kho te bhikkhū bhagavantaṁ etadavocuṁ:",
  "an10:27.6.1_0": "“Idha mayaṁ, bhante, pubbaṇhasamayaṁ nivāsetvā pattacīvaramādāya sāvatthiṁ piṇḍāya pavisimhā. ",
  "an10:27.6.2_0": "Tesaṁ no, bhante, amhākaṁ etadahosi: ",
  "an10:27.6.3_0": "‘atippago kho tāva sāvatthiyaṁ piṇḍāya carituṁ; ",
  "an10:27.6.4_0": "yannūna mayaṁ yena aññatitthiyānaṁ paribbājakānaṁ ārāmo tenupasaṅkameyyāmā’ti. ",
  "an10:27.6.5_0": "Atha kho mayaṁ, bhante,",
  "an10:27.6.5_1": "yena aññatitthiyānaṁ paribbājakānaṁ ārāmo tenupasaṅkamimhā;",
  "an10:27.6.5_2": "upasaṅkamitvā tehi aññatitthiyehi paribbājakehi saddhiṁ sammodimhā.",
  "an10:27.6.6_0": "Sammodanīyaṁ kathaṁ sāraṇīyaṁ vītisāretvā ekamantaṁ nisīdimhā.",
  "an10:27.6.6_1": "Ekamantaṁ nisinne kho, bhante,",
  "an10:27.6.6_2": "aññatitthiyā paribbājakā amhe etadavocuṁ:",
  "an10:27.7.1_0": "‘Samaṇo, āvuso, gotamo sāvakānaṁ evaṁ dhammaṁ deseti—",
  "an10:27.7.2_0": "etha tumhe, bhikkhave, sabbaṁ dhammaṁ abhijānātha, sabbaṁ dhammaṁ abhiññāya viharathāti; ",
  "an10:27.7.3_0": "mayampi kho, āvuso, sāvakānaṁ evaṁ dhammaṁ desema—",
  "an10:27.7.4_0": "etha tumhe, āvuso, sabbaṁ dhammaṁ abhijānātha, sabbaṁ dhammaṁ abhiññāya viharathāti. ",
  "an10:27.7.5_0": "Idha no, āvuso,",
  "an10:27.7.5_1": "ko viseso ko adhippayāso kiṁ nānākaraṇaṁ samaṇassa vā gotamassa amhākaṁ vā,",
  "an10:27.7.5_2": "yadidaṁ dhammadesanāya vā dhammadesanaṁ anusāsaniyā vā anusāsanin’ti?",
  "an10:27.8.1_0": "Atha kho mayaṁ, bhante,",
  "an10:27.8.1_1": "tesaṁ aññatitthiyānaṁ paribbājakānaṁ bhāsitaṁ neva abhinandimhā nappaṭikkosimhā.",
  "an10:27.8.2_0": "Anabhinanditvā appaṭikkositvā uṭṭhāyāsanā pakkamimhā: ",
  "an10:27.8.3_0": "‘bhagavato santike etassa bhāsitassa atthaṁ ājānissāmā’”ti. ",
  "an10:27.9.1_0": "“Evaṁvādino, bhikkhave, aññatitthiyā paribbājakā evamassu vacanīyā: ",
  "an10:27.9.2_0": "‘eko, āvuso,",
  "an10:27.9.2_1": "pañho eko uddeso ekaṁ veyyākaraṇaṁ,",
  "an10:27.9.2_2": "dve pañhā dve uddesā dve veyyākaraṇāni,",
  "an10:27.9.2_3": "tayo pañhā tayo uddesā tīṇi veyyākaraṇāni,",
  "an10:27.9.2_4": "cattāro pañhā cattāro uddesā cattāri veyyākaraṇāni,",
  "an10:27.9.2_5": "pañca pañhā pañcuddesā pañca veyyākaraṇāni,",
  "an10:27.9.2_6": "cha pañhā cha uddesā cha veyyākaraṇāni,",
  "an10:27.9.2_7": "satta pañhā sattuddesā satta veyyākaraṇāni,",
  "an10:27.9.2_8": "aṭṭha pañhā aṭṭhuddesā aṭṭha veyyākaraṇāni,",
  "an10:27.9.2_9": "nava pañhā navuddesā nava veyyākaraṇāni,",
  "an10:27.9.2_10": "dasa pañhā dasuddesā dasa veyyākaraṇānī’ti.",
  "an10:27.9.3_0": "Evaṁ puṭṭhā,",
  "an10:27.9.3_1": "bhikkhave,",
  "an10:27.9.3_2": "aññatitthiyā paribbājakā na ceva sampāyissanti,",
  "an10:27.9.3_3": "uttari ca vighātaṁ āpajjissanti.",
  "an10:27.9.4_0": "Taṁ kissa hetu? ",
  "an10:27.9.5_0": "Yathā taṁ, bhikkhave, avisayasmiṁ. ",
  "an10:27.9.6_0": "Nāhaṁ taṁ,",
  "an10:27.9.6_1": "bhikkhave,",
  "an10:27.9.6_2": "passāmi sadevake loke samārake sabrahmake sassamaṇabrāhmaṇiyā pajāya sadevamanussāya yo imesaṁ pañhānaṁ veyyākaraṇena cittaṁ ārādheyya,",
  "an10:27.9.6_3": "aññatra tathāgatena vā tathāgatasāvakena vā ito vā pana sutvā.",
  "an10:27.10.1_0": "‘Eko pañho eko uddeso ekaṁ veyyākaraṇan’ti, ",
  "an10:27.10.2_0": "iti kho panetaṁ vuttaṁ. Kiñcetaṁ paṭicca vuttaṁ? ",
  "an10:27.10.3_0": "Ekadhamme,",
  "an10:27.10.3_1": "bhikkhave,",
  "an10:27.10.3_2": "bhikkhu sammā nibbindamāno sammā virajjamāno sammā vimuccamāno sammā pariyantadassāvī sammadatthaṁ abhisamecca diṭṭheva dhamme dukkhassantakaro hoti.",
  "an10:27.10.4_0": "Katamasmiṁ ekadhamme? ",
  "an10:27.10.5_0": "‘Sabbe sattā āhāraṭṭhitikā’—",
  "an10:27.10.6_0": "imasmiṁ kho,",
  "an10:27.10.6_1": "bhikkhave,",
  "an10:27.10.6_2": "ekadhamme bhikkhu sammā nibbindamāno sammā virajjamāno sammā vimuccamāno sammā pariyantadassāvī sammadatthaṁ",
  "an10:27.10.6_3": "abhisamecca diṭṭheva dhamme dukkhassantakaro hoti.",
  "an10:27.10.7_0": "‘Eko pañho eko uddeso ekaṁ veyyākaraṇan’ti, ",
  "an10:27.10.8_0": "iti yaṁ taṁ vuttaṁ idametaṁ paṭicca vuttaṁ. ",
  "an10:27.11.1_0": "‘Dve pañhā dve uddesā dve veyyākaraṇānī’ti, iti kho panetaṁ vuttaṁ. ",
  "an10:27.11.2_0": "Kiñcetaṁ paṭicca vuttaṁ? ",
  "an10:27.11.3_0": "Dvīsu,",
  "an10:27.11.3_1": "bhikkhave,",
  "an10:27.11.3_2": "dhammesu bhikkhu sammā nibbindamāno sammā virajjamāno sammā vimuccamāno sammā pariyantadassāvī sammadatthaṁ",
  "an10:27.11.3_3": "abhisamecca diṭṭheva dhamme dukkhassantakaro hoti.",
  "an10:27.11.4_0": "Katamesu dvīsu? ",
  "an10:27.11.5_0": "Nāme ca rūpe ca—",
  "an10:27.11.6_0": "imesu kho,",
  "an10:27.11.6_1": "bhikkhave,",
  "an10:27.11.6_2": "dvīsu dhammesu bhikkhu sammā nibbindamāno sammā virajjamāno sammā vimuccamāno sammā pariyantadassāvī",
  "an10:27.11.6_3": "sammadatthaṁ abhisamecca diṭṭheva dhamme dukkhassantakaro hoti.",
  "an10:27.11.7_0": "‘Dve pañhā dve uddesā dve veyyākaraṇānī’ti, iti yaṁ taṁ vuttaṁ idametaṁ paṭicca vuttaṁ. ",
  "an10:27.12.1_0": "‘Tayo pañhā tayo uddesā tīṇi veyyākaraṇānī’ti, iti kho panetaṁ vuttaṁ. ",
  "an10:27.12.2_0": "Kiñcetaṁ paṭicca vuttaṁ? ",
  "an10:27.12.3_0": "Tīsu,",
  "an10:27.12.3_1": "bhikkhave,",
  "an10:27.12.3_2": "dhammesu bhikkhu sammā nibbindamāno sammā virajjamāno sammā vimuccamāno sammā pariyantadassāvī sammadatthaṁ",
  "an10:27.12.3_3": "abhisamecca diṭṭheva dhamme dukkhassantakaro hoti.",
  "an10:27.12.4_0": "Katamesu tīsu? ",
  "an10:27.12.5_0": "Tīsu vedanāsu—",
  "an10:27.12.6_0": "imesu kho,",
  "an10:27.12.6_1": "bhikkhave,",
  "an10:27.12.6_2": "tīsu dhammesu bhikkhu sammā nibbindamāno sammā virajjamāno sammā vimuccamāno sammā pariyantadassāvī sammadatthaṁ",
  "an10:27.12.6_3": "abhisamecca diṭṭheva dhamme dukkhassantakaro hoti.",
  "an10:27.12.7_0": "‘Tayo pañhā tayo uddesā tīṇi veyyākaraṇānī’ti, iti yaṁ taṁ vuttaṁ idametaṁ paṭicca vuttaṁ. ",
  "an10:27.13.1_0": "‘Cattāro pañhā cattāro uddesā cattāri veyyākaraṇānī’ti, iti kho panetaṁ vuttaṁ. ",
  "an10:27.13.2_0": "Kiñcetaṁ paṭicca vuttaṁ? ",
  "an10:27.13.3_0": "Catūsu,",
  "an10:27.13.3_1": "bhikkhave,",
  "an10:27.13.3_2": "dhammesu bhikkhu sammā nibbindamāno sammā virajjamāno sammā vimuccamāno sammā pariyantadassāvī sammadatthaṁ",
  "an10:27.13.3_3": "abhisamecca diṭṭheva dhamme dukkhassantakaro hoti.",
  "an10:27.13.4_0": "Katamesu catūsu? ",
  "an10:27.13.5_0": "Catūsu āhāresu—",
  "an10:27.13.6_0": "imesu kho,",
  "an10:27.13.6_1": "bhikkhave,",
  "an10:27.13.6_2": "catūsu dhammesu bhikkhu sammā nibbindamāno sammā virajjamāno sammā vimuccamāno sammā pariyantadassāvī",
  "an10:27.13.6_3": "sammadatthaṁ abhisamecca diṭṭheva dhamme dukkhassantakaro hoti.",
  "an10:27.13.7_0": "‘Cattāro pañhā cattāro uddesā cattāri veyyākaraṇānī’ti, iti yaṁ taṁ vuttaṁ idametaṁ paṭicca vuttaṁ. ",
  "an10:27.14.1_0": "‘Pañca pañhā pañcuddesā pañca veyyākaraṇānī’ti, iti kho panetaṁ vuttaṁ. ",
  "an10:27.14.2_0": "Kiñcetaṁ paṭicca vuttaṁ? ",
  "an10:27.14.3_0": "Pañcasu,",
  "an10:27.14.3_1": "bhikkhave,",
  "an10:27.14.3_2": "dhammesu bhikkhu sammā nibbindamāno sammā virajjamāno sammā vimuccamāno sammā pariyantadassāvī sammadatthaṁ",
  "an10:27.14.3_3": "abhisamecca diṭṭheva dhamme dukkhassantakaro hoti.",
  "an10:27.14.4_0": "Katamesu pañcasu? ",
  "an10:27.14.5_0": "Pañcasu upādānakkhandhesu—",
  "an10:27.14.6_0": "imesu kho,",
  "an10:27.14.6_1": "bhikkhave,",
  "an10:27.14.6_2": "pañcasu dhammesu bhikkhu sammā nibbindamāno sammā virajjamāno sammā vimuccamāno sammā pariyantadassāvī",
  "an10:27.14.6_3": "sammadatthaṁ abhisamecca diṭṭheva dhamme dukkhassantakaro hoti.",
  "an10:27.14.7_0": "‘Pañca pañhā pañcuddesā pañca veyyākaraṇānī’ti, iti yaṁ taṁ vuttaṁ idametaṁ paṭicca vuttaṁ. ",
  "an10:27.15.1_0": "‘Cha pañhā cha uddesā cha veyyākaraṇānī’ti, iti kho panetaṁ vuttaṁ. ",
  "an10:27.15.2_0": "Kiñcetaṁ paṭicca vuttaṁ? ",
  "an10:27.15.3_0": "Chasu,",
  "an10:27.15.3_1": "bhikkhave,",
  "an10:27.15.3_2": "dhammesu bhikkhu sammā nibbindamāno sammā virajjamāno sammā vimuccamāno sammā pariyantadassāvī sammadatthaṁ",
  "an10:27.15.3_3": "abhisamecca diṭṭheva dhamme dukkhassantakaro hoti.",
  "an10:27.15.4_0": "Katamesu chasu? ",
  "an10:27.15.5_0": "Chasu ajjhattikesu āyatanesu—",
  "an10:27.15.6_0": "imesu kho,",
  "an10:27.15.6_1": "bhikkhave,",
  "an10:27.15.6_2": "chasu dhammesu bhikkhu sammā nibbindamāno sammā virajjamāno sammā vimuccamāno sammā pariyantadassāvī",
  "an10:27.15.6_3": "sammadatthaṁ abhisamecca diṭṭheva dhamme dukkhassantakaro hoti.",
  "an10:27.15.7_0": "‘Cha pañhā cha uddesā cha veyyākaraṇānī’ti, iti yaṁ taṁ vuttaṁ idametaṁ paṭicca vuttaṁ. ",
  "an10:27.16.1_0": "‘Satta pañhā sattuddesā satta veyyākaraṇānī’ti, iti kho panetaṁ vuttaṁ. ",
  "an10:27.16.2_0": "Kiñcetaṁ paṭicca vuttaṁ? ",
  "an10:27.16.3_0": "Sattasu,",
  "an10:27.16.3_1": "bhikkhave,",
  "an10:27.16.3_2": "dhammesu bhikkhu sammā nibbindamāno sammā virajjamāno sammā vimuccamāno sammā pariyantadassāvī sammadatthaṁ",
  "an10:27.16.3_3": "abhisamecca diṭṭheva dhamme dukkhassantakaro hoti.",
  "an10:27.16.4_0": "Katamesu sattasu? ",
  "an10:27.16.5_0": "Sattasu viññāṇaṭṭhitīsu—",
  "an10:27.16.6_0": "imesu kho,",
  "an10:27.16.6_1": "bhikkhave,",
  "an10:27.16.6_2": "sattasu dhammesu bhikkhu sammā nibbindamāno sammā virajjamāno sammā vimuccamāno sammā pariyantadassāvī",
  "an10:27.16.6_3": "sammadatthaṁ abhisamecca diṭṭheva dhamme dukkhassantakaro hoti.",
  "an10:27.16.7_0": "‘Satta pañhā sattuddesā satta veyyākaraṇānī’ti, iti yaṁ taṁ vuttaṁ idametaṁ paṭicca vuttaṁ. ",
  "an10:27.17.1_0": "‘Aṭṭha pañhā aṭṭhuddesā aṭṭha veyyākaraṇānī’ti, iti kho panetaṁ vuttaṁ. ",
  "an10:27.17.2_0": "Kiñcetaṁ paṭicca vuttaṁ? ",
  "an10:27.17.3_0": "Aṭṭhasu,",
  "an10:27.17.3_1": "bhikkhave,",
  "an10:27.17.3_2": "dhammesu bhikkhu sammā nibbindamāno sammā virajjamāno sammā vimuccamāno sammā pariyantadassāvī sammadatthaṁ",
  "an10:27.17.3_3": "abhisamecca diṭṭheva dhamme dukkhassantakaro hoti.",
  "an10:27.17.4_0": "Katamesu aṭṭhasu? ",
  "an10:27.17.5_0": "Aṭṭhasu lokadhammesu—",
  "an10:27.17.6_0": "imesu kho, bhikkhave, aṭṭhasu dhammesu bhikkhu sammā nibbindamāno …pe… dukkhassantakaro hoti. ",
  "an10:27.17.7_0": "‘Aṭṭha pañhā aṭṭhuddesā aṭṭha veyyākaraṇānī’ti, iti yaṁ taṁ vuttaṁ idametaṁ paṭicca vuttaṁ. ",
  "an10:27.18.1_0": "‘Nava pañhā navuddesā nava veyyākaraṇānī’ti, iti kho panetaṁ vuttaṁ. ",
  "an10:27.18.2_0": "Kiñcetaṁ paṭicca vuttaṁ? ",
  "an10:27.18.3_0": "Navasu,",
  "an10:27.18.3_1": "bhikkhave,",
  "an10:27.18.3_2": "dhammesu bhikkhu sammā nibbindamāno sammā virajjamāno sammā vimuccamāno sammā pariyantadassāvī sammadatthaṁ",
  "an10:27.18.3_3": "abhisamecca diṭṭheva dhamme dukkhassantakaro hoti.",
  "an10:27.18.4_0": "Katamesu navasu? ",
  "an10:27.18.5_0": "Navasu sattāvāsesu—",
  "an10:27.18.6_0": "imesu kho,",
  "an10:27.18.6_1": "bhikkhave,",
  "an10:27.18.6_2": "navasu dhammesu bhikkhu sammā nibbindamāno sammā virajjamāno sammā vimuccamāno sammā pariyantadassāvī",
  "an10:27.18.6_3": "sammadatthaṁ abhisamecca diṭṭheva dhamme dukkhassantakaro hoti.",
  "an10:27.18.7_0": "‘Nava pañhā navuddesā nava veyyākaraṇānī’ti, iti yaṁ taṁ vuttaṁ idametaṁ paṭicca vuttaṁ. ",
  "an10:27.19.1_0": "‘Dasa pañhā dasuddesā dasa veyyākaraṇānī’ti, ",
  "an10:27.19.2_0": "iti kho panetaṁ vuttaṁ. Kiñcetaṁ paṭicca vuttaṁ? ",
  "an10:27.19.3_0": "Dasasu,",
  "an10:27.19.3_1": "bhikkhave,",
  "an10:27.19.3_2": "dhammesu bhikkhu sammā nibbindamāno sammā virajjamāno sammā vimuccamāno sammā pariyantadassāvī sammadatthaṁ",
  "an10:27.19.3_3": "abhisamecca diṭṭheva dhamme dukkhassantakaro hoti.",
  "an10:27.19.4_0": "Katamesu dasasu? ",
  "an10:27.19.5_0": "Dasasu akusalesu kammapathesu—",
  "an10:27.19.6_0": "imesu kho,",
  "an10:27.19.6_1": "bhikkhave,",
  "an10:27.19.6_2": "dasasu dhammesu bhikkhu sammā nibbindamāno sammā virajjamāno sammā vimuccamāno sammā pariyantadassāvī",
  "an10:27.19.6_3": "sammadatthaṁ abhisamecca diṭṭheva dhamme dukkhassantakaro hoti.",
  "an10:27.19.7_0": "‘Dasa pañhā dasuddesā dasa veyyākaraṇānī’ti, ",
  "an10:27.19.8_0": "iti yaṁ taṁ vuttaṁ idametaṁ paṭicca vuttan”ti. ",
  "an10:27.19.9_0": "Sattamaṁ. ",
  "an10:28.0.1_0": "Aṅguttara Nikāya 10 ",
  "an10:28.0.2_0": "3. Mahāvagga ",
  "an10:28.0.3_0": "28. Dutiyamahāpañhāsutta ",
  "an10:28.1.1_0": "Ekaṁ samayaṁ bhagavā kajaṅgalāyaṁ viharati veḷuvane. ",
  "an10:28.1.2_0": "Atha kho sambahulā kajaṅgalakā upāsakā yena kajaṅgalikā bhikkhunī tenupasaṅkamiṁsu;",
  "an10:28.1.2_1": "upasaṅkamitvā kajaṅgalikaṁ bhikkhuniṁ abhivādetvā ekamantaṁ nisīdiṁsu.",
  "an10:28.1.2_2": "Ekamantaṁ nisinnā kho kajaṅgalakā upāsakā kajaṅgalikaṁ bhikkhuniṁ etadavocuṁ:",
  "an10:28.2.1_0": "“Vuttamidaṁ, ayye, bhagavatā mahāpañhesu: ",
  "an10:28.2.2_0": "‘eko pañho eko uddeso ekaṁ veyyākaraṇaṁ,",
  "an10:28.2.2_1": "dve pañhā dve uddesā dve veyyākaraṇāni,",
  "an10:28.2.2_2": "tayo pañhā tayo uddesā tīṇi veyyākaraṇāni,",
  "an10:28.2.2_3": "cattāro pañhā cattāro uddesā cattāri veyyākaraṇāni,",
  "an10:28.2.2_4": "pañca pañhā pañcuddesā pañca veyyākaraṇāni,",
  "an10:28.2.2_5": "cha pañhā cha uddesā cha veyyākaraṇāni,",
  "an10:28.2.2_6": "satta pañhā sattuddesā satta veyyākaraṇāni,",
  "an10:28.2.2_7": "aṭṭha pañhā aṭṭhuddesā aṭṭha veyyākaraṇāni,",
  "an10:28.2.2_8": "nava pañhā navuddesā nava veyyākaraṇāni,",
  "an10:28.2.2_9": "dasa pañhā dasuddesā dasa veyyākaraṇānī’ti.",
  "an10:28.2.3_0": "Imassa nu kho, ayye, bhagavatā saṅkhittena bhāsitassa kathaṁ vitthārena attho daṭṭhabbo”ti? ",
  "an10:28.3.1_0": "“Na kho panetaṁ, āvuso,",
  "an10:28.3.1_1": "bhagavato sammukhā sutaṁ sammukhā paṭiggahitaṁ,",
  "an10:28.3.1_2": "napi manobhāvanīyānaṁ bhikkhūnaṁ sammukhā sutaṁ sammukhā paṭiggahitaṁ;",
  "an10:28.3.2_0": "api ca yathā mettha khāyati ",
  "an10:28.3.3_0": "taṁ suṇātha, sādhukaṁ manasi karotha, bhāsissāmī”ti. ",
  "an10:28.3.4_0": "“Evaṁ, ayye”ti, kho kajaṅgalakā upāsakā kajaṅgalikāya bhikkhuniyā paccassosuṁ. ",
  "an10:28.3.5_0": "Kajaṅgalikā bhikkhunī etadavoca: ",
  "an10:28.4.1_0": "“‘Eko pañho eko uddeso ekaṁ veyyākaraṇan’ti, iti kho panetaṁ vuttaṁ bhagavatā. ",
  "an10:28.4.2_0": "Kiñcetaṁ paṭicca vuttaṁ? ",
  "an10:28.4.3_0": "Ekadhamme, āvuso,",
  "an10:28.4.3_1": "bhikkhu sammā nibbindamāno sammā virajjamāno sammā vimuccamāno sammā pariyantadassāvī sammadatthaṁ abhisamecca diṭṭheva dhamme dukkhassantakaro hoti.",
  "an10:28.4.4_0": "Katamasmiṁ ekadhamme? ",
  "an10:28.4.5_0": "Sabbe sattā āhāraṭṭhitikā—",
  "an10:28.4.6_0": "imasmiṁ kho, āvuso,",
  "an10:28.4.6_1": "ekadhamme bhikkhu sammā nibbindamāno sammā virajjamāno sammā vimuccamāno sammā pariyantadassāvī sammadatthaṁ",
  "an10:28.4.6_2": "abhisamecca diṭṭheva dhamme dukkhassantakaro hoti.",
  "an10:28.4.7_0": "‘Eko pañho eko uddeso ekaṁ veyyākaraṇan’ti, iti yaṁ taṁ vuttaṁ bhagavatā idametaṁ paṭicca vuttaṁ. ",
  "an10:28.5.1_0": "‘Dve pañhā dve uddesā dve veyyākaraṇānī’ti iti, kho panetaṁ vuttaṁ bhagavatā. ",
  "an10:28.5.2_0": "Kiñcetaṁ paṭicca vuttaṁ? ",
  "an10:28.5.3_0": "Dvīsu, āvuso,",
  "an10:28.5.3_1": "dhammesu bhikkhu sammā nibbindamāno sammā virajjamāno sammā vimuccamāno sammā pariyantadassāvī sammadatthaṁ",
  "an10:28.5.3_2": "abhisamecca diṭṭheva dhamme dukkhassantakaro hoti.",
  "an10:28.5.4_0": "Katamesu dvīsu? ",
  "an10:28.5.5_0": "Nāme ca rūpe ca …pe… ",
  "an10:28.5.6_0": "katamesu tīsu? ",
  "an10:28.5.7_0": "Tīsu vedanāsu—",
  "an10:28.5.8_0": "imesu kho, āvuso,",
  "an10:28.5.8_1": "tīsu dhammesu bhikkhu sammā nibbindamāno sammā virajjamāno sammā vimuccamāno sammā pariyantadassāvī sammadatthaṁ",
  "an10:28.5.8_2": "abhisamecca diṭṭheva dhamme dukkhassantakaro hoti.",
  "an10:28.5.9_0": "‘Tayo pañhā tayo uddesā tīṇi veyyākaraṇānī’ti,",
  "an10:28.5.9_1": "iti yaṁ taṁ vuttaṁ bhagavatā idametaṁ paṭicca vuttaṁ.",
  "an10:28.6.1_0": "‘Cattāro pañhā cattāro uddesā cattāri veyyākaraṇānī’ti, iti kho panetaṁ vuttaṁ bhagavatā. ",
  "an10:28.6.2_0": "Kiñcetaṁ paṭicca vuttaṁ? ",
  "an10:28.6.3_0": "Catūsu, āvuso,",
  "an10:28.6.3_1": "dhammesu bhikkhu sammā subhāvitacitto sammā pariyantadassāvī sammadatthaṁ abhisamecca diṭṭheva dhamme dukkhassantakaro hoti.",
  "an10:28.6.4_0": "Katamesu catūsu? ",
  "an10:28.6.5_0": "Catūsu satipaṭṭhānesu—",
  "an10:28.6.6_0": "imesu kho, āvuso,",
  "an10:28.6.6_1": "catūsu dhammesu bhikkhu sammā subhāvitacitto sammā pariyantadassāvī sammadatthaṁ abhisamecca diṭṭheva dhamme dukkhassantakaro hoti.",
  "an10:28.6.7_0": "‘Cattāro pañhā cattāro uddesā cattāri veyyākaraṇānī’ti,",
  "an10:28.6.7_1": "iti yaṁ taṁ vuttaṁ bhagavatā idametaṁ paṭicca vuttaṁ.",
  "an10:28.7.1_0": "‘Pañca pañhā pañcuddesā pañca veyyākaraṇānī’ti, iti kho panetaṁ vuttaṁ bhagavatā. ",
  "an10:28.7.2_0": "Kiñcetaṁ paṭicca vuttaṁ? ",
  "an10:28.7.3_0": "Pañcasu, āvuso,",
  "an10:28.7.3_1": "dhammesu bhikkhu sammā subhāvitacitto sammā pariyantadassāvī sammadatthaṁ abhisamecca diṭṭheva dhamme dukkhassantakaro hoti.",
  "an10:28.7.4_0": "Katamesu pañcasu? ",
  "an10:28.7.5_0": "Pañcasu indriyesu …pe… ",
  "an10:28.7.6_0": "katamesu chasu? ",
  "an10:28.7.7_0": "Chasu nissaraṇīyāsu dhātūsu …pe… ",
  "an10:28.7.8_0": "katamesu sattasu? ",
  "an10:28.7.9_0": "Sattasu bojjhaṅgesu …pe… ",
  "an10:28.7.10_0": "katamesu aṭṭhasu? ",
  "an10:28.7.11_0": "Aṭṭhasu ariyaaṭṭhaṅgikamaggesu—",
  "an10:28.7.12_0": "imesu kho, āvuso,",
  "an10:28.7.12_1": "aṭṭhasu dhammesu bhikkhu sammā subhāvitacitto sammā pariyantadassāvī sammadatthaṁ abhisamecca diṭṭheva dhamme dukkhassantakaro hoti.",
  "an10:28.7.13_0": "‘Aṭṭha pañhā aṭṭhuddesā aṭṭha veyyākaraṇānī’ti,",
  "an10:28.7.13_1": "iti yaṁ taṁ vuttaṁ bhagavatā idametaṁ paṭicca vuttaṁ.",
  "an10:28.8.1_0": "‘Nava pañhā navuddesā nava veyyākaraṇānī’ti, iti kho panetaṁ vuttaṁ bhagavatā. ",
  "an10:28.8.2_0": "Kiñcetaṁ paṭicca vuttaṁ? ",
  "an10:28.8.3_0": "Navasu, āvuso,",
  "an10:28.8.3_1": "dhammesu bhikkhu sammā nibbindamāno sammā virajjamāno sammā vimuccamāno sammā pariyantadassāvī sammadatthaṁ",
  "an10:28.8.3_2": "abhisamecca diṭṭheva dhamme dukkhassantakaro hoti.",
  "an10:28.8.4_0": "Katamesu navasu? ",
  "an10:28.8.5_0": "Navasu sattāvāsesu—",
  "an10:28.8.6_0": "imesu kho, āvuso,",
  "an10:28.8.6_1": "navasu dhammesu bhikkhu sammā nibbindamāno sammā virajjamāno sammā vimuccamāno sammā pariyantadassāvī",
  "an10:28.8.6_2": "sammadatthaṁ abhisamecca diṭṭheva dhamme dukkhassantakaro hoti.",
  "an10:28.8.7_0": "‘Nava pañhā navuddesā nava veyyākaraṇānī’ti, iti yaṁ taṁ vuttaṁ bhagavatā idametaṁ paṭicca vuttaṁ. ",
  "an10:28.9.1_0": "‘Dasa pañhā dasuddesā dasa veyyākaraṇānī’ti, iti kho panetaṁ vuttaṁ bhagavatā. ",
  "an10:28.9.2_0": "Kiñcetaṁ paṭicca vuttaṁ? ",
  "an10:28.9.3_0": "Dasasu, āvuso,",
  "an10:28.9.3_1": "dhammesu bhikkhu sammā subhāvitacitto sammā pariyantadassāvī sammadatthaṁ abhisamecca diṭṭheva dhamme dukkhassantakaro hoti.",
  "an10:28.9.4_0": "Katamesu dasasu? ",
  "an10:28.9.5_0": "Dasasu kusalesu kammapathesu—",
  "an10:28.9.6_0": "imesu kho, āvuso,",
  "an10:28.9.6_1": "dasasu dhammesu bhikkhu sammā subhāvitacitto sammā pariyantadassāvī sammadatthaṁ abhisamecca diṭṭheva dhamme dukkhassantakaro hoti.",
  "an10:28.9.7_0": "‘Dasa pañhā dasuddesā dasa veyyākaraṇānī’ti, iti yaṁ taṁ vuttaṁ bhagavatā idametaṁ paṭicca vuttaṁ. ",
  "an10:28.10.1_0": "Iti kho, āvuso, yaṁ taṁ vuttaṁ bhagavatā saṅkhittena bhāsitāsu mahāpañhāsu: ",
  "an10:28.10.2_0": "‘eko pañho eko uddeso ekaṁ veyyākaraṇaṁ …pe… ",
  "an10:28.10.3_0": "dasa pañhā dasuddesā dasa veyyākaraṇānī’ti,",
  "an10:28.10.3_1": "imassa kho ahaṁ, āvuso,",
  "an10:28.10.3_2": "bhagavatā saṅkhittena bhāsitassa evaṁ vitthārena atthaṁ ājānāmi.",
  "an10:28.10.4_0": "Ākaṅkhamānā ca pana tumhe, āvuso, bhagavantaññeva upasaṅkamitvā etamatthaṁ paṭipuccheyyātha. ",
  "an10:28.10.5_0": "Yathā vo bhagavā byākaroti tathā naṁ dhāreyyāthā”ti. ",
  "an10:28.10.6_0": "“Evaṁ,",
  "an10:28.10.6_1": "ayye”ti kho kajaṅgalakā upāsakā kajaṅgalikāya kho bhikkhuniyā bhāsitaṁ abhinanditvā anumoditvā uṭṭhāyāsanā",
  "an10:28.10.6_2": "kajaṅgalikaṁ bhikkhuniṁ abhivādetvā padakkhiṇaṁ katvā yena bhagavā tenupasaṅkamiṁsu;",
  "an10:28.10.6_3": "upasaṅkamitvā bhagavantaṁ abhivādetvā ekamantaṁ nisīdiṁsu.",
  "an10:28.10.7_0": "Ekamantaṁ nisinnā kho kajaṅgalakā upāsakā yāvatako ahosi kajaṅgalikāya bhikkhuniyā saddhiṁ kathāsallāpo,",
  "an10:28.10.7_1": "taṁ sabbaṁ bhagavato ārocesuṁ.",
  "an10:28.11.1_0": "“Sādhu sādhu, gahapatayo. ",
  "an10:28.11.2_0": "Paṇḍitā, gahapatayo, kajaṅgalikā bhikkhunī. Mahāpaññā, gahapatayo, kajaṅgalikā bhikkhunī. ",
  "an10:28.11.3_0": "Mañcepi tumhe,",
  "an10:28.11.3_1": "gahapatayo,",
  "an10:28.11.3_2": "upasaṅkamitvā etamatthaṁ paṭipuccheyyātha,",
  "an10:28.11.3_3": "ahampi cetaṁ evamevaṁ byākareyyaṁ yathā taṁ kajaṅgalikāya bhikkhuniyā byākataṁ.",
  "an10:28.11.4_0": "Eso ceva tassa attho. Evañca naṁ dhāreyyāthā”ti. ",
  "an10:28.11.5_0": "Aṭṭhamaṁ. ",
  "an10:29.0.1_0": "Aṅguttara Nikāya 10 ",
  "an10:29.0.2_0": "3. Mahāvagga ",
  "an10:29.0.3_0": "29. Paṭhamakosalasutta ",
  "an10:29.1.1_0": "“Yāvatā,",
  "an10:29.1.1_1": "bhikkhave,",
  "an10:29.1.1_2": "kāsikosalā,",
  "an10:29.1.1_3": "yāvatā rañño pasenadissa kosalassa vijitaṁ,",
  "an10:29.1.1_4": "rājā tattha pasenadi kosalo aggamakkhāyati.",
  "an10:29.1.2_0": "Raññopi kho, bhikkhave, pasenadissa kosalassa attheva aññathattaṁ atthi vipariṇāmo. ",
  "an10:29.1.3_0": "Evaṁ passaṁ, bhikkhave, sutavā ariyasāvako tasmimpi nibbindati. ",
  "an10:29.1.4_0": "Tasmiṁ nibbindanto agge virajjati, pageva hīnasmiṁ. ",
  "an10:29.2.1_0": "Yāvatā, bhikkhave, candimasūriyā pariharanti disā bhanti virocamānā, tāva sahassadhā loko. ",
  "an10:29.2.2_0": "Tasmiṁ sahassadhā loke sahassaṁ candānaṁ sahassaṁ sūriyānaṁ sahassaṁ sinerupabbatarājānaṁ sahassaṁ jambudīpānaṁ",
  "an10:29.2.2_1": "sahassaṁ aparagoyānānaṁ sahassaṁ uttarakurūnaṁ sahassaṁ pubbavidehānaṁ cattāri mahāsamuddasahassāni cattāri",
  "an10:29.2.2_2": "mahārājasahassāni sahassaṁ cātumahārājikānaṁ sahassaṁ tāvatiṁsānaṁ sahassaṁ yāmānaṁ sahassaṁ tusitānaṁ",
  "an10:29.2.2_3": "sahassaṁ nimmānaratīnaṁ sahassaṁ paranimmitavasavattīnaṁ sahassaṁ brahmalokānaṁ.",
  "an10:29.2.3_0": "Yāvatā, bhikkhave, sahassī lokadhātu, mahābrahmā tattha aggamakkhāyati. ",
  "an10:29.2.4_0": "Mahābrahmunopi kho, bhikkhave, attheva aññathattaṁ atthi vipariṇāmo. ",
  "an10:29.2.5_0": "Evaṁ passaṁ, bhikkhave, sutavā ariyasāvako tasmimpi nibbindati. ",
  "an10:29.2.6_0": "Tasmiṁ nibbindanto agge virajjati, pageva hīnasmiṁ. ",
  "an10:29.3.1_0": "Hoti so, bhikkhave, samayo yaṁ ayaṁ loko saṁvaṭṭati. ",
  "an10:29.3.2_0": "Saṁvaṭṭamāne, bhikkhave, loke yebhuyyena sattā ābhassarasaṁvattanikā bhavanti. ",
  "an10:29.3.3_0": "Te tattha honti manomayā pītibhakkhā sayaṁpabhā antalikkhecarā subhaṭṭhāyino ciraṁ dīghamaddhānaṁ tiṭṭhanti. ",
  "an10:29.3.4_0": "Saṁvaṭṭamāne, bhikkhave, loke ābhassarā devā aggamakkhāyanti. ",
  "an10:29.3.5_0": "Ābhassarānampi kho, bhikkhave, devānaṁ attheva aññathattaṁ atthi vipariṇāmo. ",
  "an10:29.3.6_0": "Evaṁ passaṁ, bhikkhave, sutavā ariyasāvako tasmimpi nibbindati. ",
  "an10:29.3.7_0": "Tasmiṁ nibbindanto agge virajjati, pageva hīnasmiṁ. ",
  "an10:29.4.1_0": "Dasayimāni, bhikkhave, kasiṇāyatanāni. ",
  "an10:29.4.2_0": "Katamāni dasa? ",
  "an10:29.4.3_0": "Pathavīkasiṇameko sañjānāti uddhaṁ adho tiriyaṁ advayaṁ appamāṇaṁ; ",
  "an10:29.4.4_0": "āpokasiṇameko sañjānāti …pe… ",
  "an10:29.4.5_0": "tejokasiṇameko sañjānāti … ",
  "an10:29.4.6_0": "vāyokasiṇameko sañjānāti … ",
  "an10:29.4.7_0": "nīlakasiṇameko sañjānāti … ",
  "an10:29.4.8_0": "pītakasiṇameko sañjānāti … ",
  "an10:29.4.9_0": "lohitakasiṇameko sañjānāti … ",
  "an10:29.4.10_0": "odātakasiṇameko sañjānāti … ",
  "an10:29.4.11_0": "ākāsakasiṇameko sañjānāti … ",
  "an10:29.4.12_0": "viññāṇakasiṇameko sañjānāti uddhaṁ adho tiriyaṁ advayaṁ appamāṇaṁ. ",
  "an10:29.4.13_0": "Imāni kho, bhikkhave, dasa kasiṇāyatanāni. ",
  "an10:29.5.1_0": "Etadaggaṁ,",
  "an10:29.5.1_1": "bhikkhave,",
  "an10:29.5.1_2": "imesaṁ dasannaṁ kasiṇāyatanānaṁ yadidaṁ viññāṇakasiṇaṁ eko sañjānāti uddhaṁ adho tiriyaṁ advayaṁ appamāṇaṁ.",
  "an10:29.5.2_0": "Evaṁsaññinopi kho, bhikkhave, santi sattā. ",
  "an10:29.5.3_0": "Evaṁsaññīnampi kho, bhikkhave, sattānaṁ attheva aññathattaṁ atthi vipariṇāmo. ",
  "an10:29.5.4_0": "Evaṁ passaṁ, bhikkhave, sutavā ariyasāvako tasmimpi nibbindati. ",
  "an10:29.5.5_0": "Tasmiṁ nibbindanto agge virajjati, pageva hīnasmiṁ. ",
  "an10:29.6.1_0": "Aṭṭhimāni, bhikkhave, abhibhāyatanāni. ",
  "an10:29.6.2_0": "Katamāni aṭṭha? ",
  "an10:29.6.3_0": "Ajjhattaṁ rūpasaññī eko bahiddhā rūpāni passati parittāni suvaṇṇadubbaṇṇāni; ",
  "an10:29.6.4_0": "‘tāni abhibhuyya jānāmi passāmī’ti, evaṁsaññī hoti. ",
  "an10:29.6.5_0": "Idaṁ paṭhamaṁ abhibhāyatanaṁ. ",
  "an10:29.7.1_0": "Ajjhattaṁ rūpasaññī eko bahiddhā rūpāni passati appamāṇāni suvaṇṇadubbaṇṇāni; ",
  "an10:29.7.2_0": "‘tāni abhibhuyya jānāmi passāmī’ti, evaṁsaññī hoti. ",
  "an10:29.7.3_0": "Idaṁ dutiyaṁ abhibhāyatanaṁ. ",
  "an10:29.8.1_0": "Ajjhattaṁ arūpasaññī eko bahiddhā rūpāni passati parittāni suvaṇṇadubbaṇṇāni; ",
  "an10:29.8.2_0": "‘tāni abhibhuyya jānāmi passāmī’ti, evaṁsaññī hoti. ",
  "an10:29.8.3_0": "Idaṁ tatiyaṁ abhibhāyatanaṁ. ",
  "an10:29.9.1_0": "Ajjhattaṁ arūpasaññī eko bahiddhā rūpāni passati appamāṇāni suvaṇṇadubbaṇṇāni; ",
  "an10:29.9.2_0": "‘tāni abhibhuyya jānāmi passāmī’ti, evaṁsaññī hoti. ",
  "an10:29.9.3_0": "Idaṁ catutthaṁ abhibhāyatanaṁ. ",
  "an10:29.10.1_0": "Ajjhattaṁ arūpasaññī eko bahiddhā rūpāni passati nīlāni nīlavaṇṇāni nīlanidassanāni nīlanibhāsāni. ",
  "an10:29.10.2_0": "Seyyathāpi nāma umāpupphaṁ nīlaṁ nīlavaṇṇaṁ nīlanidassanaṁ nīlanibhāsaṁ,",
  "an10:29.10.2_1": "seyyathā vā pana taṁ vatthaṁ bārāṇaseyyakaṁ ubhatobhāgavimaṭṭhaṁ nīlaṁ nīlavaṇṇaṁ nīlanidassanaṁ nīlanibhāsaṁ;",
  "an10:29.10.3_0": "evamevaṁ ajjhattaṁ arūpasaññī eko bahiddhā rūpāni passati nīlāni nīlavaṇṇāni nīlanidassanāni nīlanibhāsāni; ",
  "an10:29.10.4_0": "‘tāni abhibhuyya jānāmi passāmī’ti, evaṁsaññī hoti. ",
  "an10:29.10.5_0": "Idaṁ pañcamaṁ abhibhāyatanaṁ. ",
  "an10:29.11.1_0": "Ajjhattaṁ arūpasaññī eko bahiddhā rūpāni passati pītāni pītavaṇṇāni pītanidassanāni pītanibhāsāni. ",
  "an10:29.11.2_0": "Seyyathāpi nāma kaṇikārapupphaṁ pītaṁ pītavaṇṇaṁ pītanidassanaṁ pītanibhāsaṁ,",
  "an10:29.11.2_1": "seyyathā vā pana taṁ vatthaṁ bārāṇaseyyakaṁ ubhatobhāgavimaṭṭhaṁ pītaṁ pītavaṇṇaṁ pītanidassanaṁ pītanibhāsaṁ;",
  "an10:29.11.3_0": "evamevaṁ ajjhattaṁ arūpasaññī eko bahiddhā rūpāni passati pītāni pītavaṇṇāni pītanidassanāni pītanibhāsāni; ",
  "an10:29.11.4_0": "‘tāni abhibhuyya jānāmi passāmī’ti, evaṁsaññī hoti. ",
  "an10:29.11.5_0": "Idaṁ chaṭṭhaṁ abhibhāyatanaṁ. ",
  "an10:29.12.1_0": "Ajjhattaṁ arūpasaññī eko bahiddhā rūpāni passati lohitakāni lohitakavaṇṇāni lohitakanidassanāni lohitakanibhāsāni. ",
  "an10:29.12.2_0": "Seyyathāpi nāma bandhujīvakapupphaṁ lohitakaṁ lohitakavaṇṇaṁ lohitakanidassanaṁ lohitakanibhāsaṁ,",
  "an10:29.12.2_1": "seyyathā vā pana taṁ vatthaṁ bārāṇaseyyakaṁ ubhatobhāgavimaṭṭhaṁ lohitakaṁ lohitakavaṇṇaṁ lohitakanidassanaṁ lohitakanibhāsaṁ;",
  "an10:29.12.3_0": "evamevaṁ ajjhattaṁ arūpasaññī eko bahiddhā rūpāni passati lohitakāni lohitakavaṇṇāni lohitakanidassanāni lohitakanibhāsāni; ",
  "an10:29.12.4_0": "‘tāni abhibhuyya jānāmi passāmī’ti, evaṁsaññī hoti. ",
  "an10:29.12.5_0": "Idaṁ sattamaṁ abhibhāyatanaṁ. ",
  "an10:29.13.1_0": "Ajjhattaṁ arūpasaññī eko bahiddhā rūpāni passati odātāni odātavaṇṇāni odātanidassanāni odātanibhāsāni. ",
  "an10:29.13.2_0": "Seyyathāpi nāma osadhitārakā odātā odātavaṇṇā odātanidassanā odātanibhāsā,",
  "an10:29.13.2_1": "seyyathā vā pana taṁ vatthaṁ bārāṇaseyyakaṁ ubhatobhāgavimaṭṭhaṁ odātaṁ odātavaṇṇaṁ odātanidassanaṁ odātanibhāsaṁ;",
  "an10:29.13.3_0": "evamevaṁ ajjhattaṁ arūpasaññī eko bahiddhā rūpāni passati odātāni odātavaṇṇāni odātanidassanāni odātanibhāsāni; ",
  "an10:29.13.4_0": "‘tāni abhibhuyya jānāmi passāmī’ti, evaṁsaññī hoti. ",
  "an10:29.13.5_0": "Idaṁ aṭṭhamaṁ abhibhāyatanaṁ. ",
  "an10:29.13.6_0": "Imāni kho, bhikkhave, aṭṭha abhibhāyatanāni. ",
  "an10:29.14.1_0": "Etadaggaṁ,",
  "an10:29.14.1_1": "bhikkhave,",
  "an10:29.14.1_2": "imesaṁ aṭṭhannaṁ abhibhāyatanānaṁ yadidaṁ ajjhattaṁ arūpasaññī eko bahiddhā rūpāni passati odātāni odātavaṇṇāni odātanidassanāni odātanibhāsāni;",
  "an10:29.14.2_0": "‘tāni abhibhuyya jānāmi passāmī’ti, evaṁsaññī hoti. ",
  "an10:29.14.3_0": "Evaṁsaññinopi kho, bhikkhave, santi sattā. ",
  "an10:29.14.4_0": "Evaṁsaññīnampi kho, bhikkhave, sattānaṁ attheva aññathattaṁ atthi vipariṇāmo. ",
  "an10:29.14.5_0": "Evaṁ passaṁ, bhikkhave, sutavā ariyasāvako tasmimpi nibbindati. ",
  "an10:29.14.6_0": "Tasmiṁ nibbindanto agge virajjati, pageva hīnasmiṁ. ",
  "an10:29.15.1_0": "Catasso imā, bhikkhave, paṭipadā. ",
  "an10:29.15.2_0": "Katamā catasso? ",
  "an10:29.15.3_0": "Dukkhā paṭipadā dandhābhiññā, ",
  "an10:29.15.4_0": "dukkhā paṭipadā khippābhiññā, ",
  "an10:29.15.5_0": "sukhā paṭipadā dandhābhiññā, ",
  "an10:29.15.6_0": "sukhā paṭipadā khippābhiññā—",
  "an10:29.15.7_0": "imā kho, bhikkhave, catasso paṭipadā. ",
  "an10:29.16.1_0": "Etadaggaṁ, bhikkhave, imāsaṁ catunnaṁ paṭipadānaṁ yadidaṁ sukhā paṭipadā khippābhiññā. ",
  "an10:29.16.2_0": "Evaṁpaṭipannāpi kho, bhikkhave, santi sattā. ",
  "an10:29.16.3_0": "Evaṁpaṭipannānampi kho, bhikkhave, sattānaṁ attheva aññathattaṁ atthi vipariṇāmo. ",
  "an10:29.16.4_0": "Evaṁ passaṁ, bhikkhave, sutavā ariyasāvako tasmimpi nibbindati. ",
  "an10:29.16.5_0": "Tasmiṁ nibbindanto agge virajjati, pageva hīnasmiṁ. ",
  "an10:29.17.1_0": "Catasso imā, bhikkhave, saññā. ",
  "an10:29.17.2_0": "Katamā catasso? ",
  "an10:29.17.3_0": "Parittameko sañjānāti, ",
  "an10:29.17.4_0": "mahaggatameko sañjānāti, ",
  "an10:29.17.5_0": "appamāṇameko sañjānāti, ",
  "an10:29.17.6_0": "‘natthi kiñcī’ti ākiñcaññāyatanameko sañjānāti—",
  "an10:29.17.7_0": "imā kho, bhikkhave, catasso saññā. ",
  "an10:29.18.1_0": "Etadaggaṁ,",
  "an10:29.18.1_1": "bhikkhave,",
  "an10:29.18.1_2": "imāsaṁ catunnaṁ saññānaṁ yadidaṁ ‘natthi kiñcī’ti ākiñcaññāyatanameko sañjānāti.",
  "an10:29.18.2_0": "Evaṁsaññinopi kho, bhikkhave, santi sattā. ",
  "an10:29.18.3_0": "Evaṁsaññīnampi kho, bhikkhave, sattānaṁ attheva aññathattaṁ atthi vipariṇāmo. ",
  "an10:29.18.4_0": "Evaṁ passaṁ, bhikkhave, sutavā ariyasāvako tasmimpi nibbindati. ",
  "an10:29.18.5_0": "Tasmiṁ nibbindanto agge virajjati, pageva hīnasmiṁ. ",
  "an10:29.19.1_0": "Etadaggaṁ,",
  "an10:29.19.1_1": "bhikkhave,",
  "an10:29.19.1_2": "bāhirakānaṁ diṭṭhigatānaṁ yadidaṁ ‘no cassaṁ,",
  "an10:29.19.1_3": "no ca me siyā,",
  "an10:29.19.1_4": "na bhavissāmi,",
  "an10:29.19.1_5": "na me bhavissatī’ti.",
  "an10:29.19.2_0": "Evaṁdiṭṭhino, bhikkhave, etaṁ pāṭikaṅkhaṁ: ",
  "an10:29.19.3_0": "‘yā cāyaṁ bhave appaṭikulyatā, sā cassa na bhavissati; ",
  "an10:29.19.4_0": "yā cāyaṁ bhavanirodhe pāṭikulyatā, sā cassa na bhavissatī’ti. ",
  "an10:29.19.5_0": "Evaṁdiṭṭhinopi kho, bhikkhave, santi sattā. ",
  "an10:29.19.6_0": "Evaṁdiṭṭhīnampi kho, bhikkhave, sattānaṁ attheva aññathattaṁ atthi vipariṇāmo. ",
  "an10:29.19.7_0": "Evaṁ passaṁ, bhikkhave, sutavā ariyasāvako tasmimpi nibbindati. ",
  "an10:29.19.8_0": "Tasmiṁ nibbindanto agge virajjati, pageva hīnasmiṁ. ",
  "an10:29.20.1_0": "Santi, bhikkhave, eke samaṇabrāhmaṇā paramatthavisuddhiṁ paññāpenti. ",
  "an10:29.20.2_0": "Etadaggaṁ,",
  "an10:29.20.2_1": "bhikkhave,",
  "an10:29.20.2_2": "paramatthavisuddhiṁ paññapentānaṁ yadidaṁ sabbaso ākiñcaññāyatanaṁ samatikkamma nevasaññānāsaññāyatanaṁ upasampajja viharati.",
  "an10:29.20.3_0": "Te tadabhiññāya tassa sacchikiriyāya dhammaṁ desenti. ",
  "an10:29.20.4_0": "Evaṁvādinopi kho, bhikkhave, santi sattā. ",
  "an10:29.20.5_0": "Evaṁvādīnampi kho, bhikkhave, sattānaṁ attheva aññathattaṁ atthi vipariṇāmo. ",
  "an10:29.20.6_0": "Evaṁ passaṁ, bhikkhave, sutavā ariyasāvako tasmimpi nibbindati. ",
  "an10:29.20.7_0": "Tasmiṁ nibbindanto agge virajjati, pageva hīnasmiṁ. ",
  "an10:29.21.1_0": "Santi, bhikkhave, eke samaṇabrāhmaṇā paramadiṭṭhadhammanibbānaṁ paññāpenti. ",
  "an10:29.21.2_0": "Etadaggaṁ,",
  "an10:29.21.2_1": "bhikkhave,",
  "an10:29.21.2_2": "paramadiṭṭhadhammanibbānaṁ paññapentānaṁ yadidaṁ channaṁ phassāyatanānaṁ samudayañca atthaṅgamañca assādañca",
  "an10:29.21.2_3": "ādīnavañca nissaraṇañca yathābhūtaṁ viditvā anupādā vimokkho.",
  "an10:29.21.3_0": "Evaṁvādiṁ kho maṁ,",
  "an10:29.21.3_1": "bhikkhave,",
  "an10:29.21.3_2": "evamakkhāyiṁ eke samaṇabrāhmaṇā asatā tucchā musā abhūtena abbhācikkhanti:",
  "an10:29.21.4_0": "‘samaṇo gotamo na kāmānaṁ pariññaṁ paññāpeti,",
  "an10:29.21.4_1": "na rūpānaṁ pariññaṁ paññāpeti,",
  "an10:29.21.4_2": "na vedanānaṁ pariññaṁ paññāpetī’ti.",
  "an10:29.21.5_0": "Kāmānañcāhaṁ,",
  "an10:29.21.5_1": "bhikkhave,",
  "an10:29.21.5_2": "pariññaṁ paññāpemi,",
  "an10:29.21.5_3": "rūpānañca pariññaṁ paññāpemi,",
  "an10:29.21.5_4": "vedanānañca pariññaṁ paññāpemi,",
  "an10:29.21.5_5": "diṭṭheva dhamme nicchāto nibbuto sītibhūto anupādā parinibbānaṁ paññāpemī”ti.",
  "an10:29.21.6_0": "Navamaṁ. ",
  "an10:30.0.1_0": "Aṅguttara Nikāya 10 ",
  "an10:30.0.2_0": "3. Mahāvagga ",
  "an10:30.0.3_0": "30. Dutiyakosalasutta ",
  "an10:30.1.1_0": "Ekaṁ samayaṁ bhagavā sāvatthiyaṁ viharati jetavane anāthapiṇḍikassa ārāme. ",
  "an10:30.1.2_0": "Tena kho pana samayena rājā pasenadi kosalo uyyodhikā nivatto hoti vijitasaṅgāmo laddhādhippāyo. ",
  "an10:30.1.3_0": "Atha kho rājā pasenadi kosalo yena ārāmo tena pāyāsi. ",
  "an10:30.1.4_0": "Yāvatikā yānassa bhūmi, yānena gantvā yānā paccorohitvā pattikova ārāmaṁ pāvisi. ",
  "an10:30.1.5_0": "Tena kho pana samayena sambahulā bhikkhū abbhokāse caṅkamanti. ",
  "an10:30.1.6_0": "Atha kho rājā pasenadi kosalo yena te bhikkhū tenupasaṅkami; upasaṅkamitvā te bhikkhū etadavoca: ",
  "an10:30.1.7_0": "“kahaṁ nu kho, bhante, bhagavā etarahi viharati arahaṁ sammāsambuddho. ",
  "an10:30.1.8_0": "Dassanakāmā hi mayaṁ, bhante, taṁ bhagavantaṁ arahantaṁ sammāsambuddhan”ti. ",
  "an10:30.1.9_0": "“Eso, mahārāja,",
  "an10:30.1.9_1": "vihāro saṁvutadvāro.",
  "an10:30.1.9_2": "Tena appasaddo upasaṅkamitvā ataramāno ālindaṁ pavisitvā ukkāsitvā aggaḷaṁ ākoṭehi;",
  "an10:30.1.9_3": "vivarissati te bhagavā dvāran”ti.",
  "an10:30.2.1_0": "Atha kho rājā pasenadi kosalo yena so vihāro saṁvutadvāro,",
  "an10:30.2.1_1": "tena appasaddo upasaṅkamitvā ataramāno ālindaṁ pavisitvā ukkāsitvā aggaḷaṁ ākoṭesi.",
  "an10:30.2.1_2": "Vivari bhagavā dvāraṁ.",
  "an10:30.2.2_0": "Atha kho rājā pasenadi kosalo vihāraṁ pavisitvā bhagavato pādesu sirasā nipatitvā bhagavato pādāni mukhena",
  "an10:30.2.2_1": "ca paricumbati pāṇīhi ca parisambāhati nāmañca sāveti:",
  "an10:30.2.3_0": "“rājāhaṁ, bhante, pasenadi kosalo; ",
  "an10:30.2.4_0": "rājāhaṁ, bhante, pasenadi kosalo”ti. ",
  "an10:30.3.1_0": "“Kaṁ pana tvaṁ, mahārāja,",
  "an10:30.3.1_1": "atthavasaṁ sampassamāno imasmiṁ sarīre evarūpaṁ paramanipaccakāraṁ karosi,",
  "an10:30.3.1_2": "mettūpahāraṁ upadaṁsesī”ti?",
  "an10:30.3.2_0": "“Kataññutaṁ kho ahaṁ, bhante,",
  "an10:30.3.2_1": "kataveditaṁ sampassamāno bhagavati evarūpaṁ paramanipaccakāraṁ karomi,",
  "an10:30.3.2_2": "mettūpahāraṁ upadaṁsemi.",
  "an10:30.4.1_0": "Bhagavā hi, bhante,",
  "an10:30.4.1_1": "bahujanahitāya paṭipanno bahujanasukhāya bahuno janassa ariye ñāye patiṭṭhāpitā yadidaṁ kalyāṇadhammatāya kusaladhammatāya.",
  "an10:30.4.2_0": "Yampi, bhante,",
  "an10:30.4.2_1": "bhagavā bahujanahitāya paṭipanno bahujanasukhāya bahuno janassa ariye ñāye patiṭṭhāpitā yadidaṁ kalyāṇadhammatāya kusaladhammatāya,",
  "an10:30.4.2_2": "idampi kho ahaṁ, bhante,",
  "an10:30.4.2_3": "atthavasaṁ sampassamāno bhagavati evarūpaṁ paramanipaccakāraṁ karomi,",
  "an10:30.4.2_4": "mettūpahāraṁ upadaṁsemi.",
  "an10:30.5.1_0": "Puna caparaṁ, bhante, bhagavā sīlavā vuddhasīlo ariyasīlo kusalasīlo kusalasīlena samannāgato. ",
  "an10:30.5.2_0": "Yampi, bhante,",
  "an10:30.5.2_1": "bhagavā sīlavā vuddhasīlo ariyasīlo kusalasīlo kusalasīlena samannāgato,",
  "an10:30.5.2_2": "idampi kho ahaṁ, bhante,",
  "an10:30.5.2_3": "atthavasaṁ sampassamāno bhagavati evarūpaṁ paramanipaccakāraṁ karomi,",
  "an10:30.5.2_4": "mettūpahāraṁ upadaṁsemi.",
  "an10:30.6.1_0": "Puna caparaṁ, bhante,",
  "an10:30.6.1_1": "bhagavā dīgharattaṁ āraññiko,",
  "an10:30.6.1_2": "araññavanapatthāni pantāni senāsanāni paṭisevati.",
  "an10:30.6.2_0": "Yampi, bhante,",
  "an10:30.6.2_1": "bhagavā dīgharattaṁ āraññiko,",
  "an10:30.6.2_2": "araññavanapatthāni pantāni senāsanāni paṭisevati,",
  "an10:30.6.2_3": "idampi kho ahaṁ, bhante,",
  "an10:30.6.2_4": "atthavasaṁ sampassamāno bhagavati evarūpaṁ paramanipaccakāraṁ karomi,",
  "an10:30.6.2_5": "mettūpahāraṁ upadaṁsemi.",
  "an10:30.7.1_0": "Puna caparaṁ, bhante,",
  "an10:30.7.1_1": "bhagavā santuṭṭho itarītaracīvarapiṇḍapātasenāsanagilānapaccayabhesajjaparikkhārena.",
  "an10:30.7.2_0": "Yampi, bhante,",
  "an10:30.7.2_1": "bhagavā santuṭṭho itarītaracīvarapiṇḍapātasenāsanagilānapaccayabhesajjaparikkhārena,",
  "an10:30.7.2_2": "idampi kho ahaṁ, bhante,",
  "an10:30.7.2_3": "atthavasaṁ sampassamāno bhagavati evarūpaṁ paramanipaccakāraṁ karomi,",
  "an10:30.7.2_4": "mettūpahāraṁ upadaṁsemi.",
  "an10:30.8.1_0": "Puna caparaṁ, bhante,",
  "an10:30.8.1_1": "bhagavā āhuneyyo pāhuneyyo dakkhiṇeyyo añjalikaraṇīyo anuttaraṁ puññakkhettaṁ lokassa.",
  "an10:30.8.2_0": "Yampi, bhante,",
  "an10:30.8.2_1": "bhagavā āhuneyyo pāhuneyyo dakkhiṇeyyo añjalikaraṇīyo anuttaraṁ puññakkhettaṁ lokassa,",
  "an10:30.8.2_2": "idampi kho ahaṁ, bhante,",
  "an10:30.8.2_3": "atthavasaṁ sampassamāno bhagavati evarūpaṁ paramanipaccakāraṁ karomi,",
  "an10:30.8.2_4": "mettūpahāraṁ upadaṁsemi.",
  "an10:30.9.1_0": "Puna caparaṁ, bhante,",
  "an10:30.9.1_1": "bhagavā yāyaṁ kathā abhisallekhikā cetovivaraṇasappāyā,",
  "an10:30.9.1_2": "seyyathidaṁ—appicchakathā santuṭṭhikathā pavivekakathā asaṁsaggakathā vīriyārambhakathā sīlakathā samādhikathā",
  "an10:30.9.1_3": "paññākathā vimuttikathā vimuttiñāṇadassanakathā,",
  "an10:30.9.1_4": "evarūpāya kathāya nikāmalābhī akicchalābhī akasiralābhī.",
  "an10:30.9.2_0": "Yampi, bhante,",
  "an10:30.9.2_1": "bhagavā yāyaṁ kathā abhisallekhikā cetovivaraṇasappāyā,",
  "an10:30.9.2_2": "seyyathidaṁ—appicchakathā …pe…",
  "an10:30.9.2_3": "vimuttiñāṇadassanakathā,",
  "an10:30.9.2_4": "evarūpāya kathāya nikāmalābhī akicchalābhī akasiralābhī,",
  "an10:30.9.2_5": "idampi kho ahaṁ, bhante,",
  "an10:30.9.2_6": "atthavasaṁ sampassamāno bhagavati evarūpaṁ paramanipaccakāraṁ karomi,",
  "an10:30.9.2_7": "mettūpahāraṁ upadaṁsemi.",
  "an10:30.10.1_0": "Puna caparaṁ, bhante,",
  "an10:30.10.1_1": "bhagavā catunnaṁ jhānānaṁ ābhicetasikānaṁ diṭṭhadhammasukhavihārānaṁ nikāmalābhī akicchalābhī akasiralābhī.",
  "an10:30.10.2_0": "Yampi, bhante,",
  "an10:30.10.2_1": "bhagavā catunnaṁ jhānānaṁ ābhicetasikānaṁ diṭṭhadhammasukhavihārānaṁ nikāmalābhī akicchalābhī akasiralābhī,",
  "an10:30.10.2_2": "idampi kho ahaṁ, bhante,",
  "an10:30.10.2_3": "atthavasaṁ sampassamāno bhagavati evarūpaṁ paramanipaccakāraṁ karomi,",
  "an10:30.10.2_4": "mettūpahāraṁ upadaṁsemi.",
  "an10:30.11.1_0": "Puna caparaṁ, bhante,",
  "an10:30.11.1_1": "bhagavā anekavihitaṁ pubbenivāsaṁ anussarati,",
  "an10:30.11.1_2": "seyyathidaṁ—ekampi jātiṁ dvepi jātiyo tissopi jātiyo catassopi jātiyo pañcapi jātiyo dasapi jātiyo vīsampi",
  "an10:30.11.1_3": "jātiyo tiṁsampi jātiyo cattālīsampi jātiyo paññāsampi jātiyo jātisatampi jātisahassampi jātisatasahassampi",
  "an10:30.11.1_4": "anekepi saṁvaṭṭakappe anekepi vivaṭṭakappe anekepi saṁvaṭṭavivaṭṭakappe:",
  "an10:30.11.1_5": "‘amutrāsiṁ evaṁnāmo evaṅgotto evaṁvaṇṇo evamāhāro evaṁsukhadukkhappaṭisaṁvedī evamāyupariyanto,",
  "an10:30.11.1_6": "so tato cuto amutra udapādiṁ;",
  "an10:30.11.1_7": "tatrāpāsiṁ evaṁnāmo evaṅgotto evaṁvaṇṇo evamāhāro evaṁsukhadukkhappaṭisaṁvedī evamāyupariyanto,",
  "an10:30.11.1_8": "so tato cuto idhūpapanno’ti.",
  "an10:30.11.1_9": "Iti sākāraṁ sauddesaṁ anekavihitaṁ pubbenivāsaṁ anussarati.",
  "an10:30.11.2_0": "Yampi, bhante,",
  "an10:30.11.2_1": "bhagavā anekavihitaṁ pubbenivāsaṁ anussarati,",
  "an10:30.11.2_2": "seyyathidaṁ—ekampi jātiṁ dvepi jātiyo …pe…",
  "an10:30.11.2_3": "iti sākāraṁ sauddesaṁ anekavihitaṁ pubbenivāsaṁ anussarati,",
  "an10:30.11.2_4": "idampi kho ahaṁ, bhante,",
  "an10:30.11.2_5": "atthavasaṁ sampassamāno bhagavati evarūpaṁ paramanipaccakāraṁ karomi,",
  "an10:30.11.2_6": "mettūpahāraṁ upadaṁsemi.",
  "an10:30.12.1_0": "Puna caparaṁ, bhante,",
  "an10:30.12.1_1": "bhagavā dibbena cakkhunā visuddhena atikkantamānusakena satte passati cavamāne upapajjamāne hīne paṇīte suvaṇṇe dubbaṇṇe,",
  "an10:30.12.1_2": "sugate duggate yathākammūpage satte pajānāti:",
  "an10:30.12.1_3": "‘ime vata bhonto sattā kāyaduccaritena samannāgatā vacīduccaritena samannāgatā manoduccaritena samannāgatā",
  "an10:30.12.1_4": "ariyānaṁ upavādakā micchādiṭṭhikā micchādiṭṭhikammasamādānā,",
  "an10:30.12.1_5": "te kāyassa bhedā paraṁ maraṇā apāyaṁ duggatiṁ vinipātaṁ nirayaṁ upapannā;",
  "an10:30.12.1_6": "ime vā pana bhonto sattā kāyasucaritena samannāgatā vacīsucaritena samannāgatā manosucaritena samannāgatā",
  "an10:30.12.1_7": "ariyānaṁ anupavādakā sammādiṭṭhikā sammādiṭṭhikammasamādānā,",
  "an10:30.12.1_8": "te kāyassa bhedā paraṁ maraṇā sugatiṁ saggaṁ lokaṁ upapannā’ti,",
  "an10:30.12.1_9": "iti dibbena cakkhunā visuddhena atikkantamānusakena satte passati …pe…",
  "an10:30.12.1_10": "yathākammūpage satte pajānāti.",
  "an10:30.12.2_0": "Yampi, bhante,",
  "an10:30.12.2_1": "bhagavā dibbena cakkhunā visuddhena atikkantamānusakena …pe…",
  "an10:30.12.2_2": "yathākammūpage satte pajānāti,",
  "an10:30.12.2_3": "idampi kho ahaṁ, bhante,",
  "an10:30.12.2_4": "atthavasaṁ sampassamāno bhagavati evarūpaṁ paramanipaccakāraṁ karomi,",
  "an10:30.12.2_5": "mettūpahāraṁ upadaṁsemi.",
  "an10:30.13.1_0": "Puna caparaṁ, bhante,",
  "an10:30.13.1_1": "bhagavā āsavānaṁ khayā anāsavaṁ cetovimuttiṁ paññāvimuttiṁ diṭṭheva dhamme sayaṁ abhiññā sacchikatvā upasampajja viharati.",
  "an10:30.13.2_0": "Yampi, bhante,",
  "an10:30.13.2_1": "bhagavā āsavānaṁ khayā anāsavaṁ cetovimuttiṁ …pe…",
  "an10:30.13.2_2": "sacchikatvā upasampajja viharati,",
  "an10:30.13.2_3": "idampi kho ahaṁ, bhante,",
  "an10:30.13.2_4": "atthavasaṁ sampassamāno bhagavati evarūpaṁ paramanipaccakāraṁ karomi,",
  "an10:30.13.2_5": "mettūpahāraṁ upadaṁsemi.",
  "an10:30.14.1_0": "Handa ca dāni mayaṁ, bhante, gacchāma. ",
  "an10:30.14.2_0": "Bahukiccā mayaṁ bahukaraṇīyā”ti. ",
  "an10:30.14.3_0": "“Yassadāni tvaṁ, mahārāja, kālaṁ maññasī”ti. ",
  "an10:30.14.4_0": "Atha kho rājā pasenadi kosalo uṭṭhāyāsanā bhagavantaṁ abhivādetvā padakkhiṇaṁ katvā pakkāmīti. ",
  "an10:30.14.5_0": "Dasamaṁ. ",
  "an10:30.14.6_0": "Mahāvaggo tatiyo. ",
  "an10:30.15.0_0": "Tassuddānaṁ",
  "an10:30.15.1_0": "Sīhādhivutti kāyena, ",
  "an10:30.15.2_0": "cundena kasiṇena ca; ",
  "an10:30.15.3_0": "Kāḷī ca dve mahāpañhā, ",
  "an10:30.15.4_0": "kosalehi pare duveti. ",
  "an10:31.0.1_0": "Aṅguttara Nikāya 10 ",
  "an10:31.0.2_0": "4. Upālivagga ",
  "an10:31.0.3_0": "31. Upālisutta ",
  "an10:31.1.1_0": "Atha kho āyasmā upāli yena bhagavā tenupasaṅkami;",
  "an10:31.1.1_1": "upasaṅkamitvā bhagavantaṁ abhivādetvā ekamantaṁ nisīdi.",
  "an10:31.1.1_2": "Ekamantaṁ nisinno kho āyasmā upāli bhagavantaṁ etadavoca:",
  "an10:31.1.2_0": "“kati nu kho, bhante,",
  "an10:31.1.2_1": "atthavase paṭicca tathāgatena sāvakānaṁ sikkhāpadaṁ paññattaṁ,",
  "an10:31.1.2_2": "pātimokkhaṁ uddiṭṭhan”ti?",
  "an10:31.2.1_0": "“Dasa kho, upāli,",
  "an10:31.2.1_1": "atthavase paṭicca tathāgatena sāvakānaṁ sikkhāpadaṁ paññattaṁ,",
  "an10:31.2.1_2": "pātimokkhaṁ uddiṭṭhaṁ.",
  "an10:31.2.2_0": "Katame dasa? ",
  "an10:31.2.3_0": "Saṅghasuṭṭhutāya,",
  "an10:31.2.3_1": "saṅghaphāsutāya,",
  "an10:31.2.3_2": "dummaṅkūnaṁ puggalānaṁ niggahāya,",
  "an10:31.2.3_3": "pesalānaṁ bhikkhūnaṁ phāsuvihārāya,",
  "an10:31.2.3_4": "diṭṭhadhammikānaṁ āsavānaṁ saṁvarāya,",
  "an10:31.2.3_5": "samparāyikānaṁ āsavānaṁ paṭighātāya,",
  "an10:31.2.3_6": "appasannānaṁ pasādāya,",
  "an10:31.2.3_7": "pasannānaṁ bhiyyobhāvāya,",
  "an10:31.2.3_8": "saddhammaṭṭhitiyā,",
  "an10:31.2.3_9": "vinayānuggahāya—",
  "an10:31.2.4_0": "ime kho, upāli,",
  "an10:31.2.4_1": "dasa atthavase paṭicca tathāgatena sāvakānaṁ sikkhāpadaṁ paññattaṁ,",
  "an10:31.2.4_2": "pātimokkhaṁ uddiṭṭhan”ti.",
  "an10:31.2.5_0": "Paṭhamaṁ. ",
  "an10:32.0.1_0": "Aṅguttara Nikāya 10 ",
  "an10:32.0.2_0": "4. Upālivagga ",
  "an10:32.0.3_0": "32. Pātimokkhaṭṭhapanāsutta ",
  "an10:32.1.1_0": "“Kati nu kho, bhante, pātimokkhaṭṭhapanā”ti? ",
  "an10:32.1.2_0": "“Dasa kho, upāli, pātimokkhaṭṭhapanā. ",
  "an10:32.1.3_0": "Katame dasa? ",
  "an10:32.1.4_0": "Pārājiko tassaṁ parisāyaṁ nisinno hoti,",
  "an10:32.1.4_1": "pārājikakathā vippakatā hoti,",
  "an10:32.1.4_2": "anupasampanno tassaṁ parisāyaṁ nisinno hoti,",
  "an10:32.1.4_3": "anupasampannakathā vippakatā hoti,",
  "an10:32.1.4_4": "sikkhaṁ paccakkhātako tassaṁ parisāyaṁ nisinno hoti,",
  "an10:32.1.4_5": "sikkhaṁ paccakkhātakakathā vippakatā hoti,",
  "an10:32.1.4_6": "paṇḍako tassaṁ parisāyaṁ nisinno hoti,",
  "an10:32.1.4_7": "paṇḍakakathā vippakatā hoti,",
  "an10:32.1.4_8": "bhikkhunidūsako tassaṁ parisāyaṁ nisinno hoti,",
  "an10:32.1.4_9": "bhikkhunidūsakakathā vippakatā hoti—",
  "an10:32.1.5_0": "ime kho, upāli, dasa pātimokkhaṭṭhapanā”ti. ",
  "an10:32.1.6_0": "Dutiyaṁ. ",
  "an10:33.0.1_0": "Aṅguttara Nikāya 10 ",
  "an10:33.0.2_0": "4. Upālivagga ",
  "an10:33.0.3_0": "33. Ubbāhikāsutta ",
  "an10:33.1.1_0": "“Katihi nu kho, bhante, dhammehi samannāgato bhikkhu ubbāhikāya sammannitabbo”ti? ",
  "an10:33.1.2_0": "“Dasahi kho, upāli, dhammehi samannāgato bhikkhu ubbāhikāya sammannitabbo. ",
  "an10:33.1.3_0": "Katamehi dasahi? ",
  "an10:33.1.4_0": "Idhupāli,",
  "an10:33.1.4_1": "bhikkhu sīlavā hoti;",
  "an10:33.1.4_2": "pātimokkhasaṁvarasaṁvuto viharati ācāragocarasampanno aṇumattesu vajjesu bhayadassāvī,",
  "an10:33.1.4_3": "samādāya sikkhati sikkhāpadesu;",
  "an10:33.1.5_0": "bahussuto hoti sutadharo sutasannicayo,",
  "an10:33.1.5_1": "ye te dhammā ādikalyāṇā majjhekalyāṇā pariyosānakalyāṇā sātthaṁ sabyañjanaṁ kevalaparipuṇṇaṁ parisuddhaṁ brahmacariyaṁ abhivadanti,",
  "an10:33.1.5_2": "tathārūpāssa dhammā bahussutā honti dhātā vacasā paricitā manasānupekkhitā diṭṭhiyā suppaṭividdhā;",
  "an10:33.1.6_0": "ubhayāni kho panassa pātimokkhāni vitthārena svāgatāni honti suvibhattāni suppavattīni suvinicchitāni suttaso anubyañjanaso; ",
  "an10:33.1.7_0": "vinaye kho pana ṭhito hoti asaṁhīro; ",
  "an10:33.1.8_0": "paṭibalo hoti ubho atthapaccatthike saññāpetuṁ paññāpetuṁ nijjhāpetuṁ pekkhetuṁ pasādetuṁ; ",
  "an10:33.1.9_0": "adhikaraṇasamuppādavūpasamakusalo hoti—",
  "an10:33.1.10_0": "adhikaraṇaṁ jānāti; ",
  "an10:33.1.11_0": "adhikaraṇasamudayaṁ jānāti; ",
  "an10:33.1.12_0": "adhikaraṇanirodhaṁ jānāti; ",
  "an10:33.1.13_0": "adhikaraṇanirodhagāminiṁ paṭipadaṁ jānāti. ",
  "an10:33.1.14_0": "Imehi kho, upāli, dasahi dhammehi samannāgato bhikkhu ubbāhikāya sammannitabbo”ti. ",
  "an10:33.1.15_0": "Tatiyaṁ. ",
  "an10:34.0.1_0": "Aṅguttara Nikāya 10 ",
  "an10:34.0.2_0": "4. Upālivagga ",
  "an10:34.0.3_0": "34. Upasampadāsutta ",
  "an10:34.1.1_0": "“Katihi nu kho, bhante, dhammehi samannāgatena bhikkhunā upasampādetabban”ti? ",
  "an10:34.1.2_0": "“Dasahi kho, upāli, dhammehi samannāgatena bhikkhunā upasampādetabbaṁ. ",
  "an10:34.1.3_0": "Katamehi dasahi? ",
  "an10:34.1.4_0": "Idhupāli,",
  "an10:34.1.4_1": "bhikkhu sīlavā hoti,",
  "an10:34.1.4_2": "pātimokkhasaṁvarasaṁvuto viharati ācāragocarasampanno aṇumattesu vajjesu bhayadassāvī,",
  "an10:34.1.4_3": "samādāya sikkhati sikkhāpadesu;",
  "an10:34.1.5_0": "bahussuto hoti sutadharo sutasannicayo,",
  "an10:34.1.5_1": "ye te dhammā ādikalyāṇā majjhekalyāṇā pariyosānakalyāṇā sātthaṁ sabyañjanaṁ kevalaparipuṇṇaṁ parisuddhaṁ brahmacariyaṁ abhivadanti,",
  "an10:34.1.5_2": "tathārūpāssa dhammā bahussutā honti dhātā vacasā paricitā manasānupekkhitā diṭṭhiyā suppaṭividdhā;",
  "an10:34.1.6_0": "pātimokkhaṁ kho panassa vitthārena svāgataṁ hoti suvibhattaṁ suppavattaṁ suvinicchitaṁ suttaso anubyañjanaso; ",
  "an10:34.1.7_0": "paṭibalo hoti gilānaṁ upaṭṭhātuṁ vā upaṭṭhāpetuṁ vā; ",
  "an10:34.1.8_0": "paṭibalo hoti anabhiratiṁ vūpakāsetuṁ vā vūpakāsāpetuṁ vā; ",
  "an10:34.1.9_0": "paṭibalo hoti uppannaṁ kukkuccaṁ dhammato vinodetuṁ; ",
  "an10:34.1.10_0": "paṭibalo hoti uppannaṁ diṭṭhigataṁ dhammato vivecetuṁ; ",
  "an10:34.1.11_0": "paṭibalo hoti adhisīle samādapetuṁ; ",
  "an10:34.1.12_0": "paṭibalo hoti adhicitte samādapetuṁ; ",
  "an10:34.1.13_0": "paṭibalo hoti adhipaññāya samādapetuṁ. ",
  "an10:34.1.14_0": "Imehi kho, upāli, dasahi dhammehi samannāgatena bhikkhunā upasampādetabban”ti. ",
  "an10:34.1.15_0": "Catutthaṁ. ",
  "an10:35.0.1_0": "Aṅguttara Nikāya 10 ",
  "an10:35.0.2_0": "4. Upālivagga ",
  "an10:35.0.3_0": "35. Nissayasutta ",
  "an10:35.1.1_0": "“Katihi nu kho, bhante, dhammehi samannāgatena bhikkhunā nissayo dātabbo”ti? ",
  "an10:35.1.2_0": "“Dasahi kho, upāli, dhammehi samannāgatena bhikkhunā nissayo dātabbo. ",
  "an10:35.1.3_0": "Katamehi dasahi? ",
  "an10:35.1.4_0": "Idhupāli, bhikkhu sīlavā hoti …pe… samādāya sikkhati sikkhāpadesu; ",
  "an10:35.1.5_0": "bahussuto hoti …pe… diṭṭhiyā suppaṭividdhā; ",
  "an10:35.1.6_0": "pātimokkhaṁ kho panassa vitthārena svāgataṁ hoti suvibhattaṁ suppavattaṁ suvinicchitaṁ suttaso anubyañjanaso; ",
  "an10:35.1.7_0": "paṭibalo hoti gilānaṁ upaṭṭhātuṁ vā upaṭṭhāpetuṁ vā; ",
  "an10:35.1.8_0": "paṭibalo hoti anabhiratiṁ vūpakāsetuṁ vā vūpakāsāpetuṁ vā; ",
  "an10:35.1.9_0": "paṭibalo hoti uppannaṁ kukkuccaṁ dhammato vinodetuṁ; ",
  "an10:35.1.10_0": "paṭibalo hoti uppannaṁ diṭṭhigataṁ dhammato vivecetuṁ; ",
  "an10:35.1.11_0": "paṭibalo hoti adhisīle …pe… ",
  "an10:35.1.12_0": "adhicitte … ",
  "an10:35.1.13_0": "adhipaññāya samādapetuṁ. ",
  "an10:35.1.14_0": "Imehi kho, upāli, dasahi dhammehi samannāgatena bhikkhunā nissayo dātabbo”ti. ",
  "an10:35.1.15_0": "Pañcamaṁ. ",
  "an10:36.0.1_0": "Aṅguttara Nikāya 10 ",
  "an10:36.0.2_0": "4. Upālivagga ",
  "an10:36.0.3_0": "36. Sāmaṇerasutta ",
  "an10:36.1.1_0": "“Katihi nu kho, bhante, dhammehi samannāgatena bhikkhunā sāmaṇero upaṭṭhāpetabbo”ti? ",
  "an10:36.1.2_0": "“Dasahi kho, upāli, dhammehi samannāgatena bhikkhunā sāmaṇero upaṭṭhāpetabbo. ",
  "an10:36.1.3_0": "Katamehi dasahi? ",
  "an10:36.1.4_0": "Idhupāli, bhikkhu sīlavā hoti …pe… samādāya sikkhati sikkhāpadesu; ",
  "an10:36.1.5_0": "bahussuto hoti …pe… diṭṭhiyā suppaṭividdhā; ",
  "an10:36.1.6_0": "pātimokkhaṁ kho panassa vitthārena svāgataṁ hoti suvibhattaṁ suppavattaṁ suvinicchitaṁ suttaso anubyañjanaso; ",
  "an10:36.1.7_0": "paṭibalo hoti gilānaṁ upaṭṭhātuṁ vā upaṭṭhāpetuṁ vā; ",
  "an10:36.1.8_0": "paṭibalo hoti anabhiratiṁ vūpakāsetuṁ vā vūpakāsāpetuṁ vā; ",
  "an10:36.1.9_0": "paṭibalo hoti uppannaṁ kukkuccaṁ dhammato vinodetuṁ; ",
  "an10:36.1.10_0": "paṭibalo hoti uppannaṁ diṭṭhigataṁ dhammato vivecetuṁ; ",
  "an10:36.1.11_0": "paṭibalo hoti adhisīle samādapetuṁ; ",
  "an10:36.1.12_0": "paṭibalo hoti adhicitte samādapetuṁ; ",
  "an10:36.1.13_0": "paṭibalo hoti adhipaññāya samādapetuṁ. ",
  "an10:36.1.14_0": "Imehi kho, upāli, dasahi dhammehi samannāgatena bhikkhunā sāmaṇero upaṭṭhāpetabbo”ti. ",
  "an10:36.1.15_0": "Chaṭṭhaṁ. ",
  "an10:37.0.1_0": "Aṅguttara Nikāya 10 ",
  "an10:37.0.2_0": "4. Upālivagga ",
  "an10:37.0.3_0": "37. Saṅghabhedasutta ",
  "an10:37.1.1_0": "“‘Saṅghabhedo, saṅghabhedo’ti, bhante, vuccati. ",
  "an10:37.1.2_0": "Kittāvatā nu kho, bhante, saṅgho bhinno hotī”ti? ",
  "an10:37.1.3_0": "“Idhupāli,",
  "an10:37.1.3_1": "bhikkhū adhammaṁ dhammoti dīpenti,",
  "an10:37.1.3_2": "dhammaṁ adhammoti dīpenti,",
  "an10:37.1.3_3": "avinayaṁ vinayoti dīpenti,",
  "an10:37.1.3_4": "vinayaṁ avinayoti dīpenti,",
  "an10:37.1.3_5": "abhāsitaṁ alapitaṁ tathāgatena bhāsitaṁ lapitaṁ tathāgatenāti dīpenti,",
  "an10:37.1.3_6": "bhāsitaṁ lapitaṁ tathāgatena abhāsitaṁ alapitaṁ tathāgatenāti dīpenti,",
  "an10:37.1.3_7": "anāciṇṇaṁ tathāgatena āciṇṇaṁ tathāgatenāti dīpenti,",
  "an10:37.1.3_8": "āciṇṇaṁ tathāgatena anāciṇṇaṁ tathāgatenāti dīpenti,",
  "an10:37.1.3_9": "apaññattaṁ tathāgatena paññattaṁ tathāgatenāti dīpenti,",
  "an10:37.1.3_10": "paññattaṁ tathāgatena apaññattaṁ tathāgatenāti dīpenti.",
  "an10:37.1.4_0": "Te imehi dasahi vatthūhi avakassanti apakassanti āveni kammāni karonti āveni pātimokkhaṁ uddisanti. ",
  "an10:37.1.5_0": "Ettāvatā kho, upāli, saṅgho bhinno hotī”ti. ",
  "an10:37.1.6_0": "Sattamaṁ. ",
  "an10:38.0.1_0": "Aṅguttara Nikāya 10 ",
  "an10:38.0.2_0": "4. Upālivagga ",
  "an10:38.0.3_0": "38. Saṅghasāmaggīsutta ",
  "an10:38.1.1_0": "“‘Saṅghasāmaggī, saṅghasāmaggī’ti, bhante, vuccati. ",
  "an10:38.1.2_0": "Kittāvatā nu kho, bhante, saṅgho samaggo hotī”ti? ",
  "an10:38.1.3_0": "“Idhupāli,",
  "an10:38.1.3_1": "bhikkhū adhammaṁ adhammoti dīpenti,",
  "an10:38.1.3_2": "dhammaṁ dhammoti dīpenti,",
  "an10:38.1.3_3": "avinayaṁ avinayoti dīpenti,",
  "an10:38.1.3_4": "vinayaṁ vinayoti dīpenti,",
  "an10:38.1.3_5": "abhāsitaṁ alapitaṁ tathāgatena abhāsitaṁ alapitaṁ tathāgatenāti dīpenti,",
  "an10:38.1.3_6": "bhāsitaṁ lapitaṁ tathāgatena bhāsitaṁ lapitaṁ tathāgatenāti dīpenti,",
  "an10:38.1.3_7": "anāciṇṇaṁ tathāgatena anāciṇṇaṁ tathāgatenāti dīpenti,",
  "an10:38.1.3_8": "āciṇṇaṁ tathāgatena āciṇṇaṁ tathāgatenāti dīpenti,",
  "an10:38.1.3_9": "apaññattaṁ tathāgatena apaññattaṁ tathāgatenāti dīpenti,",
  "an10:38.1.3_10": "paññattaṁ tathāgatena paññattaṁ tathāgatenāti dīpenti.",
  "an10:38.1.4_0": "Te imehi dasahi vatthūhi na avakassanti na apakassanti na āveni kammāni karonti na āveni pātimokkhaṁ uddisanti. ",
  "an10:38.1.5_0": "Ettāvatā kho, upāli, saṅgho samaggo hotī”ti. ",
  "an10:38.1.6_0": "Aṭṭhamaṁ. ",
  "an10:39.0.1_0": "Aṅguttara Nikāya 10 ",
  "an10:39.0.2_0": "4. Upālivagga ",
  "an10:39.0.3_0": "39. Paṭhamaānandasutta ",
  "an10:39.1.1_0": "Atha kho āyasmā ānando yena bhagavā tenupasaṅkami;",
  "an10:39.1.1_1": "upasaṅkamitvā bhagavantaṁ abhivādetvā ekamantaṁ nisīdi.",
  "an10:39.1.1_2": "Ekamantaṁ nisinno kho āyasmā ānando bhagavantaṁ etadavoca:",
  "an10:39.1.2_0": "“‘saṅghabhedo saṅghabhedo’ti, bhante, vuccati. ",
  "an10:39.1.3_0": "Kittāvatā nu kho, bhante, saṅgho bhinno hotī”ti? ",
  "an10:39.1.4_0": "“Idhānanda,",
  "an10:39.1.4_1": "bhikkhū adhammaṁ dhammoti dīpenti,",
  "an10:39.1.4_2": "dhammaṁ adhammoti dīpenti,",
  "an10:39.1.4_3": "avinayaṁ vinayoti dīpenti …pe…",
  "an10:39.1.5_0": "paññattaṁ tathāgatena apaññattaṁ tathāgatenāti dīpenti. ",
  "an10:39.1.6_0": "Te imehi dasahi vatthūhi avakassanti apakassanti āveni kammāni karonti āveni pātimokkhaṁ uddisanti. ",
  "an10:39.1.7_0": "Ettāvatā kho, ānanda, saṅgho bhinno hotī”ti. ",
  "an10:39.2.1_0": "“Samaggaṁ pana, bhante, saṅghaṁ bhinditvā kiṁ so pasavatī”ti? ",
  "an10:39.2.2_0": "“Kappaṭṭhikaṁ, ānanda, kibbisaṁ pasavatī”ti. ",
  "an10:39.2.3_0": "“Kiṁ pana, bhante, kappaṭṭhikaṁ kibbisan”ti? ",
  "an10:39.2.4_0": "“Kappaṁ, ānanda, nirayamhi paccatīti—",
  "an10:39.3.1_0": "Āpāyiko nerayiko, ",
  "an10:39.3.2_0": "Kappaṭṭho saṅghabhedako; ",
  "an10:39.3.3_0": "Vaggarato adhammaṭṭho, ",
  "an10:39.3.4_0": "Yogakkhemā padhaṁsati; ",
  "an10:39.3.5_0": "Saṅghaṁ samaggaṁ bhinditvā, ",
  "an10:39.3.6_0": "Kappaṁ nirayamhi paccatī”ti. ",
  "an10:39.3.7_0": "Navamaṁ. ",
  "an10:40.0.1_0": "Aṅguttara Nikāya 10 ",
  "an10:40.0.2_0": "4. Upālivagga ",
  "an10:40.0.3_0": "40. Dutiyaānandasutta ",
  "an10:40.1.1_0": "“‘Saṅghasāmaggī, saṅghasāmaggī’ti, bhante, vuccati. ",
  "an10:40.1.2_0": "Kittāvatā nu kho, bhante, saṅgho samaggo hotī”ti? ",
  "an10:40.1.3_0": "“Idhānanda,",
  "an10:40.1.3_1": "bhikkhū adhammaṁ adhammoti dīpenti,",
  "an10:40.1.3_2": "dhammaṁ dhammoti dīpenti,",
  "an10:40.1.3_3": "avinayaṁ avinayoti dīpenti,",
  "an10:40.1.3_4": "vinayaṁ vinayoti dīpenti,",
  "an10:40.1.3_5": "abhāsitaṁ alapitaṁ tathāgatena abhāsitaṁ alapitaṁ tathāgatenāti dīpenti,",
  "an10:40.1.3_6": "bhāsitaṁ lapitaṁ tathāgatena bhāsitaṁ lapitaṁ tathāgatenāti dīpenti,",
  "an10:40.1.3_7": "anāciṇṇaṁ tathāgatena anāciṇṇaṁ tathāgatenāti dīpenti,",
  "an10:40.1.3_8": "āciṇṇaṁ tathāgatena āciṇṇaṁ tathāgatenāti dīpenti,",
  "an10:40.1.3_9": "apaññattaṁ tathāgatena apaññattaṁ tathāgatenāti dīpenti,",
  "an10:40.1.3_10": "paññattaṁ tathāgatena paññattaṁ tathāgatenāti dīpenti.",
  "an10:40.1.4_0": "Te imehi dasahi vatthūhi na avakassanti na apakassanti na āveni kammāni karonti na āveni pātimokkhaṁ uddisanti. ",
  "an10:40.1.5_0": "Ettāvatā kho, ānanda, saṅgho samaggo hotī”ti. ",
  "an10:40.2.1_0": "“Bhinnaṁ pana, bhante, saṅghaṁ samaggaṁ katvā kiṁ so pasavatī”ti? ",
  "an10:40.2.2_0": "“Brahmaṁ, ānanda, puññaṁ pasavatī”ti. ",
  "an10:40.2.3_0": "“Kiṁ pana, bhante, brahmaṁ puññan”ti? ",
  "an10:40.2.4_0": "“Kappaṁ, ānanda, saggamhi modatīti—",
  "an10:40.3.1_0": "Sukhā saṅghassa sāmaggī, ",
  "an10:40.3.2_0": "samaggānañca anuggaho; ",
  "an10:40.3.3_0": "Samaggarato dhammaṭṭho, ",
  "an10:40.3.4_0": "yogakkhemā na dhaṁsati; ",
  "an10:40.3.5_0": "Saṅghaṁ samaggaṁ katvāna, ",
  "an10:40.3.6_0": "kappaṁ saggamhi modatī”ti. ",
  "an10:40.3.7_0": "Dasamaṁ. ",
  "an10:40.3.8_0": "Upālivaggo catuttho. ",
  "an10:40.4.0_0": "Tassuddānaṁ",
  "an10:40.4.1_0": "Upāli ṭhapanā ubbāho, ",
  "an10:40.4.2_0": "upasampadanissayā; ",
  "an10:40.4.3_0": "Sāmaṇero ca dve bhedā, ",
  "an10:40.4.4_0": "ānandehi pare duveti. ",
  "an10:41.0.1_0": "Aṅguttara Nikāya 10 ",
  "an10:41.0.2_0": "5. Akkosavagga ",
  "an10:41.0.3_0": "41. Vivādasutta ",
  "an10:41.1.1_0": "Atha kho āyasmā upāli yena bhagavā tenupasaṅkami;",
  "an10:41.1.1_1": "upasaṅkamitvā bhagavantaṁ abhivādetvā ekamantaṁ nisīdi.",
  "an10:41.1.1_2": "Ekamantaṁ nisinno kho āyasmā upāli bhagavantaṁ etadavoca:",
  "an10:41.1.2_0": "“ko nu kho, bhante,",
  "an10:41.1.2_1": "hetu ko paccayo,",
  "an10:41.1.2_2": "yena saṅghe bhaṇḍanakalahaviggahavivādā uppajjanti,",
  "an10:41.1.2_3": "bhikkhū ca na phāsu viharantī”ti?",
  "an10:41.1.3_0": "“Idhupāli,",
  "an10:41.1.3_1": "bhikkhū adhammaṁ dhammoti dīpenti,",
  "an10:41.1.3_2": "dhammaṁ adhammoti dīpenti,",
  "an10:41.1.3_3": "avinayaṁ vinayoti dīpenti,",
  "an10:41.1.3_4": "vinayaṁ avinayoti dīpenti,",
  "an10:41.1.3_5": "abhāsitaṁ alapitaṁ tathāgatena bhāsitaṁ lapitaṁ tathāgatenāti dīpenti,",
  "an10:41.1.3_6": "bhāsitaṁ lapitaṁ tathāgatena abhāsitaṁ alapitaṁ tathāgatenāti dīpenti,",
  "an10:41.1.3_7": "anāciṇṇaṁ tathāgatena āciṇṇaṁ tathāgatenāti dīpenti,",
  "an10:41.1.3_8": "āciṇṇaṁ tathāgatena anāciṇṇaṁ tathāgatenāti dīpenti,",
  "an10:41.1.3_9": "apaññattaṁ tathāgatena paññattaṁ tathāgatenāti dīpenti,",
  "an10:41.1.3_10": "paññattaṁ tathāgatena apaññattaṁ tathāgatenāti dīpenti.",
  "an10:41.1.4_0": "Ayaṁ kho, upāli,",
  "an10:41.1.4_1": "hetu ayaṁ paccayo,",
  "an10:41.1.4_2": "yena saṅghe bhaṇḍanakalahaviggahavivādā uppajjanti,",
  "an10:41.1.4_3": "bhikkhū ca na phāsu viharantī”ti.",
  "an10:41.1.5_0": "Paṭhamaṁ. ",
  "an10:42.0.1_0": "Aṅguttara Nikāya 10 ",
  "an10:42.0.2_0": "5. Akkosavagga ",
  "an10:42.0.3_0": "42. Paṭhamavivādamūlasutta ",
  "an10:42.1.1_0": "“Kati nu kho, bhante, vivādamūlānī”ti? ",
  "an10:42.1.2_0": "“Dasa kho, upāli, vivādamūlāni. ",
  "an10:42.1.3_0": "Katamāni dasa? ",
  "an10:42.1.4_0": "Idhupāli,",
  "an10:42.1.4_1": "bhikkhū adhammaṁ dhammoti dīpenti,",
  "an10:42.1.4_2": "dhammaṁ adhammoti dīpenti,",
  "an10:42.1.4_3": "avinayaṁ vinayoti dīpenti,",
  "an10:42.1.4_4": "vinayaṁ avinayoti dīpenti,",
  "an10:42.1.4_5": "abhāsitaṁ alapitaṁ tathāgatena bhāsitaṁ lapitaṁ tathāgatenāti dīpenti,",
  "an10:42.1.4_6": "bhāsitaṁ lapitaṁ tathāgatena abhāsitaṁ alapitaṁ tathāgatenāti dīpenti,",
  "an10:42.1.4_7": "anāciṇṇaṁ tathāgatena āciṇṇaṁ tathāgatenāti dīpenti,",
  "an10:42.1.4_8": "āciṇṇaṁ tathāgatena anāciṇṇaṁ tathāgatenāti dīpenti,",
  "an10:42.1.4_9": "apaññattaṁ tathāgatena paññattaṁ tathāgatenāti dīpenti,",
  "an10:42.1.4_10": "paññattaṁ tathāgatena apaññattaṁ tathāgatenāti dīpenti.",
  "an10:42.1.5_0": "Imāni kho, upāli, dasa vivādamūlānī”ti. ",
  "an10:42.1.6_0": "Dutiyaṁ. ",
  "an10:43.0.1_0": "Aṅguttara Nikāya 10 ",
  "an10:43.0.2_0": "5. Akkosavagga ",
  "an10:43.0.3_0": "43. Dutiyavivādamūlasutta ",
  "an10:43.1.1_0": "“Kati nu kho, bhante, vivādamūlānī”ti? ",
  "an10:43.1.2_0": "“Dasa kho, upāli, vivādamūlāni. ",
  "an10:43.1.3_0": "Katamāni dasa? ",
  "an10:43.1.4_0": "Idhupāli,",
  "an10:43.1.4_1": "bhikkhū anāpattiṁ āpattīti dīpenti,",
  "an10:43.1.4_2": "āpattiṁ anāpattīti dīpenti,",
  "an10:43.1.4_3": "lahukaṁ āpattiṁ garukāpattīti dīpenti,",
  "an10:43.1.4_4": "garukaṁ āpattiṁ lahukāpattīti dīpenti,",
  "an10:43.1.4_5": "duṭṭhullaṁ āpattiṁ aduṭṭhullāpattīti dīpenti,",
  "an10:43.1.4_6": "aduṭṭhullaṁ āpattiṁ duṭṭhullāpattīti dīpenti,",
  "an10:43.1.4_7": "sāvasesaṁ āpattiṁ anavasesāpattīti dīpenti,",
  "an10:43.1.4_8": "anavasesaṁ āpattiṁ sāvasesāpattīti dīpenti,",
  "an10:43.1.4_9": "sappaṭikammaṁ āpattiṁ appaṭikammāpattīti dīpenti,",
  "an10:43.1.4_10": "appaṭikammaṁ āpattiṁ sappaṭikammāpattīti dīpenti.",
  "an10:43.1.5_0": "Imāni kho, upāli, dasa vivādamūlānī”ti. ",
  "an10:43.1.6_0": "Tatiyaṁ. ",
  "an10:44.0.1_0": "Aṅguttara Nikāya 10 ",
  "an10:44.0.2_0": "5. Akkosavagga ",
  "an10:44.0.3_0": "44. Kusinārasutta ",
  "an10:44.1.1_0": "Ekaṁ samayaṁ bhagavā kusinārāyaṁ viharati baliharaṇe vanasaṇḍe. ",
  "an10:44.1.2_0": "Tatra kho bhagavā bhikkhū āmantesi: ",
  "an10:44.1.3_0": "“bhikkhavo”ti. ",
  "an10:44.1.4_0": "“Bhadante”ti te bhikkhū bhagavato paccassosuṁ. ",
  "an10:44.1.5_0": "Bhagavā etadavoca: ",
  "an10:44.2.1_0": "“Codakena,",
  "an10:44.2.1_1": "bhikkhave,",
  "an10:44.2.1_2": "bhikkhunā paraṁ codetukāmena pañca dhamme ajjhattaṁ paccavekkhitvā pañca dhamme ajjhattaṁ upaṭṭhāpetvā paro codetabbo.",
  "an10:44.2.2_0": "Katame pañca dhammā ajjhattaṁ paccavekkhitabbā? ",
  "an10:44.2.3_0": "Codakena, bhikkhave, bhikkhunā paraṁ codetukāmena evaṁ paccavekkhitabbaṁ: ",
  "an10:44.2.4_0": "‘parisuddhakāyasamācāro nu khomhi,",
  "an10:44.2.4_1": "parisuddhenamhi kāyasamācārena samannāgato acchiddena appaṭimaṁsena.",
  "an10:44.2.5_0": "Saṁvijjati nu kho me eso dhammo udāhu no’ti? ",
  "an10:44.2.6_0": "No ce,",
  "an10:44.2.6_1": "bhikkhave,",
  "an10:44.2.6_2": "bhikkhu parisuddhakāyasamācāro hoti parisuddhena kāyasamācārena samannāgato acchiddena appaṭimaṁsena,",
  "an10:44.2.6_3": "tassa bhavanti vattāro:",
  "an10:44.2.7_0": "‘iṅgha tāva āyasmā kāyikaṁ sikkhassū’ti, itissa bhavanti vattāro. ",
  "an10:44.3.1_0": "Puna caparaṁ, bhikkhave, codakena bhikkhunā paraṁ codetukāmena evaṁ paccavekkhitabbaṁ: ",
  "an10:44.3.2_0": "‘parisuddhavacīsamācāro nu khomhi,",
  "an10:44.3.2_1": "parisuddhenamhi vacīsamācārena samannāgato acchiddena appaṭimaṁsena.",
  "an10:44.3.3_0": "Saṁvijjati nu kho me eso dhammo udāhu no’ti? ",
  "an10:44.3.4_0": "No ce,",
  "an10:44.3.4_1": "bhikkhave,",
  "an10:44.3.4_2": "bhikkhu parisuddhavacīsamācāro hoti parisuddhena vacīsamācārena samannāgato acchiddena appaṭimaṁsena,",
  "an10:44.3.4_3": "tassa bhavanti vattāro:",
  "an10:44.3.5_0": "‘iṅgha tāva āyasmā vācasikaṁ sikkhassū’ti, itissa bhavanti vattāro. ",
  "an10:44.4.1_0": "Puna caparaṁ, bhikkhave, codakena bhikkhunā paraṁ codetukāmena evaṁ paccavekkhitabbaṁ: ",
  "an10:44.4.2_0": "‘mettaṁ nu kho me cittaṁ paccupaṭṭhitaṁ sabrahmacārīsu anāghātaṁ. ",
  "an10:44.4.3_0": "Saṁvijjati nu kho me eso dhammo udāhu no’ti? ",
  "an10:44.4.4_0": "No ce,",
  "an10:44.4.4_1": "bhikkhave,",
  "an10:44.4.4_2": "bhikkhuno mettaṁ cittaṁ paccupaṭṭhitaṁ hoti sabrahmacārīsu anāghātaṁ,",
  "an10:44.4.4_3": "tassa bhavanti vattāro:",
  "an10:44.4.5_0": "‘iṅgha tāva āyasmā sabrahmacārīsu mettaṁ cittaṁ upaṭṭhāpehī’ti, itissa bhavanti vattāro. ",
  "an10:44.5.1_0": "Puna caparaṁ, bhikkhave, codakena bhikkhunā paraṁ codetukāmena evaṁ paccavekkhitabbaṁ: ",
  "an10:44.5.2_0": "‘bahussuto nu khomhi sutadharo sutasannicayo,",
  "an10:44.5.2_1": "ye te dhammā ādikalyāṇā majjhekalyāṇā pariyosānakalyāṇā sātthaṁ sabyañjanaṁ kevalaparipuṇṇaṁ parisuddhaṁ brahmacariyaṁ abhivadanti,",
  "an10:44.5.2_2": "tathārūpā me dhammā bahussutā honti dhātā vacasā paricitā manasānupekkhitā diṭṭhiyā suppaṭividdhā.",
  "an10:44.5.3_0": "Saṁvijjati nu kho me eso dhammo udāhu no’ti? ",
  "an10:44.5.4_0": "No ce,",
  "an10:44.5.4_1": "bhikkhave,",
  "an10:44.5.4_2": "bhikkhu bahussuto hoti sutadharo sutasannicayo,",
  "an10:44.5.4_3": "ye te dhammā ādikalyāṇā majjhekalyāṇā pariyosānakalyāṇā sātthaṁ sabyañjanaṁ kevalaparipuṇṇaṁ parisuddhaṁ brahmacariyaṁ abhivadanti,",
  "an10:44.5.4_4": "tathārūpāssa dhammā bahussutā honti dhātā vacasā paricitā manasānupekkhitā diṭṭhiyā suppaṭividdhā,",
  "an10:44.5.4_5": "tassa bhavanti vattāro:",
  "an10:44.5.5_0": "‘iṅgha tāva āyasmā āgamaṁ pariyāpuṇassū’ti, itissa bhavanti vattāro. ",
  "an10:44.6.1_0": "Puna caparaṁ, bhikkhave, codakena bhikkhunā paraṁ codetukāmena evaṁ paccavekkhitabbaṁ: ",
  "an10:44.6.2_0": "‘ubhayāni kho pana me pātimokkhāni vitthārena svāgatāni honti suvibhattāni suppavattīni suvinicchitāni suttaso anubyañjanaso. ",
  "an10:44.6.3_0": "Saṁvijjati nu kho me eso dhammo udāhu no’ti? ",
  "an10:44.6.4_0": "No ce,",
  "an10:44.6.4_1": "bhikkhave,",
  "an10:44.6.4_2": "bhikkhuno ubhayāni pātimokkhāni vitthārena svāgatāni honti suvibhattāni suppavattīni suvinicchitāni suttaso anubyañjanaso,",
  "an10:44.6.4_3": "‘idaṁ panāyasmā,",
  "an10:44.6.4_4": "kattha vuttaṁ bhagavatā’ti,",
  "an10:44.6.4_5": "iti puṭṭho na sampāyissati.",
  "an10:44.6.5_0": "Tassa bhavanti vattāro: ",
  "an10:44.6.6_0": "‘iṅgha tāva āyasmā vinayaṁ sikkhassū’ti, itissa bhavanti vattāro. ",
  "an10:44.6.7_0": "Ime pañca dhammā ajjhattaṁ paccavekkhitabbā. ",
  "an10:44.7.1_0": "Katame pañca dhammā ajjhattaṁ upaṭṭhāpetabbā? ",
  "an10:44.7.2_0": "‘Kālena vakkhāmi, no akālena; ",
  "an10:44.7.3_0": "bhūtena vakkhāmi, no abhūtena; ",
  "an10:44.7.4_0": "saṇhena vakkhāmi, no pharusena; ",
  "an10:44.7.5_0": "atthasaṁhitena vakkhāmi, no anatthasaṁhitena; ",
  "an10:44.7.6_0": "mettacitto vakkhāmi, no dosantaro’ti—",
  "an10:44.7.7_0": "ime pañca dhammā ajjhattaṁ upaṭṭhāpetabbā. ",
  "an10:44.7.8_0": "Codakena,",
  "an10:44.7.8_1": "bhikkhave,",
  "an10:44.7.8_2": "bhikkhunā paraṁ codetukāmena ime pañca dhamme ajjhattaṁ paccavekkhitvā ime pañca dhamme ajjhattaṁ upaṭṭhāpetvā paro codetabbo”ti.",
  "an10:44.7.9_0": "Catutthaṁ. ",
  "an10:45.0.1_0": "Aṅguttara Nikāya 10 ",
  "an10:45.0.2_0": "5. Akkosavagga ",
  "an10:45.0.3_0": "45. Rājantepurappavesanasutta ",
  "an10:45.1.1_0": "“Dasayime, bhikkhave, ādīnavā rājantepurappavesane. ",
  "an10:45.1.2_0": "Katame dasa? ",
  "an10:45.1.3_0": "Idha, bhikkhave, rājā mahesiyā saddhiṁ nisinno hoti. ",
  "an10:45.1.4_0": "Tatra bhikkhu pavisati. ",
  "an10:45.1.5_0": "Mahesī vā bhikkhuṁ disvā sitaṁ pātukaroti, bhikkhu vā mahesiṁ disvā sitaṁ pātukaroti. ",
  "an10:45.1.6_0": "Tattha rañño evaṁ hoti: ",
  "an10:45.1.7_0": "‘addhā imesaṁ kataṁ vā karissanti vā’ti. ",
  "an10:45.1.8_0": "Ayaṁ, bhikkhave, paṭhamo ādīnavo rājantepurappavesane. ",
  "an10:45.2.1_0": "Puna caparaṁ, bhikkhave, rājā bahukicco bahukaraṇīyo aññataraṁ itthiṁ gantvā na sarati: ",
  "an10:45.2.2_0": "‘sā tena gabbhaṁ gaṇhāti’. ",
  "an10:45.2.3_0": "Tattha rañño evaṁ hoti: ",
  "an10:45.2.4_0": "‘na kho idha añño koci pavisati, aññatra pabbajitena. ",
  "an10:45.2.5_0": "Siyā nu kho pabbajitassa kamman’ti. ",
  "an10:45.2.6_0": "Ayaṁ, bhikkhave, dutiyo ādīnavo rājantepurappavesane. ",
  "an10:45.3.1_0": "Puna caparaṁ, bhikkhave, rañño antepure aññataraṁ ratanaṁ nassati. ",
  "an10:45.3.2_0": "Tattha rañño evaṁ hoti: ",
  "an10:45.3.3_0": "‘na kho idha añño koci pavisati, aññatra pabbajitena. ",
  "an10:45.3.4_0": "Siyā nu kho pabbajitassa kamman’ti. ",
  "an10:45.3.5_0": "Ayaṁ, bhikkhave, tatiyo ādīnavo rājantepurappavesane. ",
  "an10:45.4.1_0": "Puna caparaṁ, bhikkhave, rañño antepure abbhantarā guyhamantā bahiddhā sambhedaṁ gacchanti. ",
  "an10:45.4.2_0": "Tattha rañño evaṁ hoti: ",
  "an10:45.4.3_0": "‘na kho idha añño koci pavisati, aññatra pabbajitena. ",
  "an10:45.4.4_0": "Siyā nu kho pabbajitassa kamman’ti. ",
  "an10:45.4.5_0": "Ayaṁ, bhikkhave, catuttho ādīnavo rājantepurappavesane. ",
  "an10:45.5.1_0": "Puna caparaṁ, bhikkhave, rañño antepure pitā vā puttaṁ pattheti putto vā pitaraṁ pattheti. ",
  "an10:45.5.2_0": "Tesaṁ evaṁ hoti: ",
  "an10:45.5.3_0": "‘na kho idha añño koci pavisati, aññatra pabbajitena. ",
  "an10:45.5.4_0": "Siyā nu kho pabbajitassa kamman’ti. ",
  "an10:45.5.5_0": "Ayaṁ, bhikkhave, pañcamo ādīnavo rājantepurappavesane. ",
  "an10:45.6.1_0": "Puna caparaṁ, bhikkhave, rājā nīcaṭṭhāniyaṁ ucce ṭhāne ṭhapeti. ",
  "an10:45.6.2_0": "Yesaṁ taṁ amanāpaṁ tesaṁ evaṁ hoti: ",
  "an10:45.6.3_0": "‘rājā kho pabbajitena saṁsaṭṭho. ",
  "an10:45.6.4_0": "Siyā nu kho pabbajitassa kamman’ti. ",
  "an10:45.6.5_0": "Ayaṁ, bhikkhave, chaṭṭho ādīnavo rājantepurappavesane. ",
  "an10:45.7.1_0": "Puna caparaṁ, bhikkhave, rājā uccaṭṭhāniyaṁ nīce ṭhāne ṭhapeti. ",
  "an10:45.7.2_0": "Yesaṁ taṁ amanāpaṁ tesaṁ evaṁ hoti: ",
  "an10:45.7.3_0": "‘rājā kho pabbajitena saṁsaṭṭho. ",
  "an10:45.7.4_0": "Siyā nu kho pabbajitassa kamman’ti. ",
  "an10:45.7.5_0": "Ayaṁ, bhikkhave, sattamo ādīnavo rājantepurappavesane. ",
  "an10:45.8.1_0": "Puna caparaṁ, bhikkhave, rājā akāle senaṁ uyyojeti. ",
  "an10:45.8.2_0": "Yesaṁ taṁ amanāpaṁ tesaṁ evaṁ hoti: ",
  "an10:45.8.3_0": "‘rājā kho pabbajitena saṁsaṭṭho. ",
  "an10:45.8.4_0": "Siyā nu kho pabbajitassa kamman’ti. ",
  "an10:45.8.5_0": "Ayaṁ, bhikkhave, aṭṭhamo ādīnavo rājantepurappavesane. ",
  "an10:45.9.1_0": "Puna caparaṁ, bhikkhave, rājā kāle senaṁ uyyojetvā antarāmaggato nivattāpeti. ",
  "an10:45.9.2_0": "Yesaṁ taṁ amanāpaṁ tesaṁ evaṁ hoti: ",
  "an10:45.9.3_0": "‘rājā kho pabbajitena saṁsaṭṭho. ",
  "an10:45.9.4_0": "Siyā nu kho pabbajitassa kamman’ti. ",
  "an10:45.9.5_0": "Ayaṁ, bhikkhave, navamo ādīnavo rājantepurappavesane. ",
  "an10:45.10.1_0": "Puna caparaṁ,",
  "an10:45.10.1_1": "bhikkhave,",
  "an10:45.10.1_2": "rañño antepuraṁ hatthisammaddaṁ assasammaddaṁ rathasammaddaṁ rajanīyāni rūpasaddagandharasaphoṭṭhabbāni,",
  "an10:45.10.1_3": "yāni na pabbajitassa sāruppāni.",
  "an10:45.10.2_0": "Ayaṁ, bhikkhave, dasamo ādīnavo rājantepurappavesane. ",
  "an10:45.10.3_0": "Ime kho, bhikkhave, dasa ādīnavā rājantepurappavesane”ti. ",
  "an10:45.10.4_0": "Pañcamaṁ. ",
  "an10:46.0.1_0": "Aṅguttara Nikāya 10 ",
  "an10:46.0.2_0": "5. Akkosavagga ",
  "an10:46.0.3_0": "46. Sakkasutta ",
  "an10:46.1.1_0": "Ekaṁ samayaṁ bhagavā sakkesu viharati kapilavatthusmiṁ nigrodhārāme. ",
  "an10:46.1.2_0": "Atha kho sambahulā sakkā upāsakā tadahuposathe yena bhagavā tenupasaṅkamiṁsu;",
  "an10:46.1.2_1": "upasaṅkamitvā bhagavantaṁ abhivādetvā ekamantaṁ nisīdiṁsu.",
  "an10:46.1.2_2": "Ekamantaṁ nisinne kho sakke upāsake bhagavā etadavoca:",
  "an10:46.1.3_0": "“api nu tumhe, sakkā, aṭṭhaṅgasamannāgataṁ uposathaṁ upavasathā”ti? ",
  "an10:46.1.4_0": "“Appekadā mayaṁ, bhante, aṭṭhaṅgasamannāgataṁ uposathaṁ upavasāma, appekadā na upavasāmā”ti. ",
  "an10:46.1.5_0": "“Tesaṁ vo, sakkā,",
  "an10:46.1.5_1": "alābhā tesaṁ dulladdhaṁ,",
  "an10:46.1.5_2": "ye tumhe evaṁ sokasabhaye jīvite maraṇasabhaye jīvite appekadā aṭṭhaṅgasamannāgataṁ uposathaṁ upavasatha,",
  "an10:46.1.5_3": "appekadā na upavasatha.",
  "an10:46.2.1_0": "Taṁ kiṁ maññatha, sakkā, ",
  "an10:46.2.2_0": "idha puriso yena kenaci kammaṭṭhānena anāpajja akusalaṁ divasaṁ aḍḍhakahāpaṇaṁ nibbiseyya. ",
  "an10:46.2.3_0": "Dakkho puriso uṭṭhānasampannoti alaṁvacanāyā”ti? ",
  "an10:46.2.4_0": "“Evaṁ, bhante”. ",
  "an10:46.3.1_0": "“Taṁ kiṁ maññatha, sakkā, ",
  "an10:46.3.2_0": "idha puriso yena kenaci kammaṭṭhānena anāpajja akusalaṁ divasaṁ kahāpaṇaṁ nibbiseyya. ",
  "an10:46.3.3_0": "Dakkho puriso uṭṭhānasampannoti alaṁvacanāyā”ti? ",
  "an10:46.3.4_0": "“Evaṁ, bhante”. ",
  "an10:46.4.1_0": "“Taṁ kiṁ maññatha, sakkā, ",
  "an10:46.4.2_0": "idha puriso yena kenaci kammaṭṭhānena anāpajja akusalaṁ divasaṁ dve kahāpaṇe nibbiseyya … ",
  "an10:46.4.3_0": "tayo kahāpaṇe nibbiseyya … ",
  "an10:46.4.4_0": "cattāro kahāpaṇe nibbiseyya … ",
  "an10:46.4.5_0": "pañca kahāpaṇe nibbiseyya … ",
  "an10:46.4.6_0": "cha kahāpaṇe nibbiseyya … ",
  "an10:46.4.7_0": "satta kahāpaṇe nibbiseyya … ",
  "an10:46.4.8_0": "aṭṭha kahāpaṇe nibbiseyya … ",
  "an10:46.4.9_0": "nava kahāpaṇe nibbiseyya … ",
  "an10:46.4.10_0": "dasa kahāpaṇe nibbiseyya … ",
  "an10:46.4.11_0": "vīsa kahāpaṇe nibbiseyya … ",
  "an10:46.4.12_0": "tiṁsa kahāpaṇe nibbiseyya … ",
  "an10:46.4.13_0": "cattārīsaṁ kahāpaṇe nibbiseyya … ",
  "an10:46.4.14_0": "paññāsaṁ kahāpaṇe nibbiseyya … ",
  "an10:46.4.15_0": "kahāpaṇasataṁ nibbiseyya. ",
  "an10:46.4.16_0": "Dakkho puriso uṭṭhānasampannoti alaṁvacanāyā”ti? ",
  "an10:46.4.17_0": "“Evaṁ, bhante”. ",
  "an10:46.5.1_0": "“Taṁ kiṁ maññatha, sakkā, ",
  "an10:46.5.2_0": "api nu so puriso divase divase kahāpaṇasataṁ kahāpaṇasahassaṁ nibbisamāno laddhaṁ laddhaṁ nikkhipanto",
  "an10:46.5.2_1": "vassasatāyuko vassasatajīvī mahantaṁ bhogakkhandhaṁ adhigaccheyyā”ti?",
  "an10:46.5.3_0": "“Evaṁ, bhante”. ",
  "an10:46.6.1_0": "“Taṁ kiṁ maññatha, sakkā, ",
  "an10:46.6.2_0": "api nu so puriso bhogahetu bhoganidānaṁ bhogādhikaraṇaṁ ekaṁ vā rattiṁ ekaṁ vā divasaṁ upaḍḍhaṁ vā rattiṁ",
  "an10:46.6.2_1": "upaḍḍhaṁ vā divasaṁ ekantasukhappaṭisaṁvedī vihareyyā”ti?",
  "an10:46.6.3_0": "“No hetaṁ, bhante”. ",
  "an10:46.6.4_0": "“Taṁ kissa hetu”? ",
  "an10:46.6.5_0": "“Kāmā hi, bhante, aniccā tucchā musā mosadhammā”ti. ",
  "an10:46.7.1_0": "“Idha pana vo, sakkā,",
  "an10:46.7.1_1": "mama sāvako dasa vassāni appamatto ātāpī pahitatto viharanto yathā mayānusiṭṭhaṁ tathā paṭipajjamāno",
  "an10:46.7.1_2": "satampi vassāni satampi vassasatāni satampi vassasahassāni ekantasukhappaṭisaṁvedī vihareyya.",
  "an10:46.7.2_0": "So ca khvassa sakadāgāmī vā anāgāmī vā apaṇṇakaṁ vā sotāpanno. ",
  "an10:46.7.3_0": "Tiṭṭhantu, sakkā, dasa vassāni. ",
  "an10:46.8.1_0": "Idha mama sāvako nava vassāni … ",
  "an10:46.8.2_0": "aṭṭha vassāni … ",
  "an10:46.8.3_0": "satta vassāni … ",
  "an10:46.8.4_0": "cha vassāni … ",
  "an10:46.8.5_0": "pañca vassāni … ",
  "an10:46.8.6_0": "cattāri vassāni … ",
  "an10:46.8.7_0": "tīṇi vassāni … ",
  "an10:46.8.8_0": "dve vassāni … ",
  "an10:46.8.9_0": "ekaṁ vassaṁ appamatto ātāpī pahitatto viharanto yathā mayānusiṭṭhaṁ tathā paṭipajjamāno satampi vassāni",
  "an10:46.8.9_1": "satampi vassasatāni satampi vassasahassāni ekantasukhappaṭisaṁvedī vihareyya,",
  "an10:46.8.9_2": "so ca khvassa sakadāgāmī vā anāgāmī vā apaṇṇakaṁ vā sotāpanno.",
  "an10:46.8.10_0": "Tiṭṭhatu, sakkā, ekaṁ vassaṁ. ",
  "an10:46.9.1_0": "Idha mama sāvako dasa māse appamatto ātāpī pahitatto viharanto yathā mayānusiṭṭhaṁ tathā paṭipajjamāno",
  "an10:46.9.1_1": "satampi vassāni satampi vassasatāni satampi vassasahassāni ekantasukhappaṭisaṁvedī vihareyya,",
  "an10:46.9.1_2": "so ca khvassa sakadāgāmī vā anāgāmī vā apaṇṇakaṁ vā sotāpanno.",
  "an10:46.9.2_0": "Tiṭṭhantu, sakkā, dasa māsā. ",
  "an10:46.10.1_0": "Idha mama sāvako nava māse … ",
  "an10:46.10.2_0": "aṭṭha māse … ",
  "an10:46.10.3_0": "satta māse … ",
  "an10:46.10.4_0": "cha māse … ",
  "an10:46.10.5_0": "pañca māse … ",
  "an10:46.10.6_0": "cattāro māse … ",
  "an10:46.10.7_0": "tayo māse … ",
  "an10:46.10.8_0": "dve māse … ",
  "an10:46.10.9_0": "ekaṁ māsaṁ … ",
  "an10:46.10.10_0": "aḍḍhamāsaṁ appamatto ātāpī pahitatto viharanto yathā mayānusiṭṭhaṁ tathā paṭipajjamāno satampi vassāni",
  "an10:46.10.10_1": "satampi vassasatāni satampi vassasahassāni ekantasukhappaṭisaṁvedī vihareyya,",
  "an10:46.10.10_2": "so ca khvassa sakadāgāmī vā anāgāmī vā apaṇṇakaṁ vā sotāpanno.",
  "an10:46.10.11_0": "Tiṭṭhatu, sakkā, aḍḍhamāso. ",
  "an10:46.11.1_0": "Idha mama sāvako dasa rattindive appamatto ātāpī pahitatto viharanto yathā mayānusiṭṭhaṁ tathā paṭipajjamāno",
  "an10:46.11.1_1": "satampi vassāni satampi vassasatāni satampi vassasahassāni ekantasukhappaṭisaṁvedī vihareyya,",
  "an10:46.11.1_2": "so ca khvassa sakadāgāmī vā anāgāmī vā apaṇṇakaṁ vā sotāpanno.",
  "an10:46.11.2_0": "Tiṭṭhantu, sakkā, dasa rattindivā. ",
  "an10:46.12.1_0": "Idha mama sāvako nava rattindive … ",
  "an10:46.12.2_0": "aṭṭha rattindive … ",
  "an10:46.12.3_0": "satta rattindive … ",
  "an10:46.12.4_0": "cha rattindive … ",
  "an10:46.12.5_0": "pañca rattindive … ",
  "an10:46.12.6_0": "cattāro rattindive … ",
  "an10:46.12.7_0": "tayo rattindive … ",
  "an10:46.12.8_0": "dve rattindive … ",
  "an10:46.12.9_0": "ekaṁ rattindivaṁ appamatto ātāpī pahitatto viharanto yathā mayānusiṭṭhaṁ tathā paṭipajjamāno satampi",
  "an10:46.12.9_1": "vassāni satampi vassasatāni satampi vassasahassāni ekantasukhappaṭisaṁvedī vihareyya,",
  "an10:46.12.9_2": "so ca khvassa sakadāgāmī vā anāgāmī vā apaṇṇakaṁ vā sotāpanno.",
  "an10:46.12.10_0": "Tesaṁ vo, sakkā,",
  "an10:46.12.10_1": "alābhā tesaṁ dulladdhaṁ,",
  "an10:46.12.10_2": "ye tumhe evaṁ sokasabhaye jīvite maraṇasabhaye jīvite appekadā aṭṭhaṅgasamannāgataṁ uposathaṁ upavasatha,",
  "an10:46.12.10_3": "appekadā na upavasathā”ti.",
  "an10:46.12.11_0": "“Ete mayaṁ, bhante, ajjatagge aṭṭhaṅgasamannāgataṁ uposathaṁ upavasissāmā”ti. ",
  "an10:46.12.12_0": "Chaṭṭhaṁ. ",
  "an10:47.0.1_0": "Aṅguttara Nikāya 10 ",
  "an10:47.0.2_0": "5. Akkosavagga ",
  "an10:47.0.3_0": "47. Mahālisutta ",
  "an10:47.1.1_0": "Ekaṁ samayaṁ bhagavā vesāliyaṁ viharati mahāvane kūṭāgārasālāyaṁ. ",
  "an10:47.1.2_0": "Atha kho mahāli licchavi yena bhagavā tenupasaṅkami;",
  "an10:47.1.2_1": "upasaṅkamitvā bhagavantaṁ abhivādetvā ekamantaṁ nisīdi.",
  "an10:47.1.2_2": "Ekamantaṁ nisinno kho mahāli licchavi bhagavantaṁ etadavoca:",
  "an10:47.1.3_0": "“ko nu kho, bhante, hetu, ko paccayo pāpassa kammassa kiriyāya pāpassa kammassa pavattiyā”ti? ",
  "an10:47.1.4_0": "“Lobho kho, mahāli, hetu, lobho paccayo pāpassa kammassa kiriyāya pāpassa kammassa pavattiyā. ",
  "an10:47.1.5_0": "Doso kho, mahāli, hetu, doso paccayo pāpassa kammassa kiriyāya pāpassa kammassa pavattiyā. ",
  "an10:47.1.6_0": "Moho kho, mahāli, hetu, moho paccayo pāpassa kammassa kiriyāya pāpassa kammassa pavattiyā. ",
  "an10:47.1.7_0": "Ayoniso manasikāro kho, mahāli, hetu,",
  "an10:47.1.7_1": "ayoniso manasikāro paccayo pāpassa kammassa kiriyāya pāpassa kammassa pavattiyā.",
  "an10:47.1.8_0": "Micchāpaṇihitaṁ kho, mahāli,",
  "an10:47.1.8_1": "cittaṁ hetu,",
  "an10:47.1.8_2": "micchāpaṇihitaṁ cittaṁ paccayo pāpassa kammassa kiriyāya pāpassa kammassa pavattiyāti.",
  "an10:47.1.9_0": "Ayaṁ kho, mahāli, hetu, ayaṁ paccayo pāpassa kammassa kiriyāya pāpassa kammassa pavattiyā”ti. ",
  "an10:47.2.1_0": "“Ko pana, bhante, hetu ko paccayo kalyāṇassa kammassa kiriyāya kalyāṇassa kammassa pavattiyā”ti? ",
  "an10:47.2.2_0": "“Alobho kho, mahāli, hetu,",
  "an10:47.2.2_1": "alobho paccayo kalyāṇassa kammassa kiriyāya kalyāṇassa kammassa pavattiyā.",
  "an10:47.2.3_0": "Adoso kho, mahāli, hetu, adoso paccayo kalyāṇassa kammassa kiriyāya kalyāṇassa kammassa pavattiyā. ",
  "an10:47.2.4_0": "Amoho kho, mahāli, hetu, amoho paccayo kalyāṇassa kammassa kiriyāya kalyāṇassa kammassa pavattiyā. ",
  "an10:47.2.5_0": "Yoniso manasikāro kho, mahāli, hetu,",
  "an10:47.2.5_1": "yoniso manasikāro paccayo kalyāṇassa kammassa kiriyāya kalyāṇassa kammassa pavattiyā.",
  "an10:47.2.6_0": "Sammāpaṇihitaṁ kho, mahāli,",
  "an10:47.2.6_1": "cittaṁ hetu,",
  "an10:47.2.6_2": "sammāpaṇihitaṁ cittaṁ paccayo kalyāṇassa kammassa kiriyāya kalyāṇassa kammassa pavattiyā.",
  "an10:47.2.7_0": "Ayaṁ kho, mahāli, hetu, ayaṁ paccayo kalyāṇassa kammassa kiriyāya kalyāṇassa kammassa pavattiyā. ",
  "an10:47.2.8_0": "Ime ca, mahāli,",
  "an10:47.2.8_1": "dasa dhammā loke na saṁvijjeyyuṁ,",
  "an10:47.2.8_2": "nayidha paññāyetha adhammacariyāvisamacariyāti vā dhammacariyāsamacariyāti vā.",
  "an10:47.2.9_0": "Yasmā ca kho, mahāli,",
  "an10:47.2.9_1": "ime dasa dhammā loke saṁvijjanti,",
  "an10:47.2.9_2": "tasmā paññāyati adhammacariyāvisamacariyāti vā dhammacariyāsamacariyāti vā”ti.",
  "an10:47.2.10_0": "Sattamaṁ. ",
  "an10:48.0.1_0": "Aṅguttara Nikāya 10 ",
  "an10:48.0.2_0": "5. Akkosavagga ",
  "an10:48.0.3_0": "48. Pabbajitaabhiṇhasutta ",
  "an10:48.1.1_0": "“Dasayime, bhikkhave, dhammā pabbajitena abhiṇhaṁ paccavekkhitabbā. ",
  "an10:48.1.2_0": "Katame dasa? ",
  "an10:48.2.1_0": "‘Vevaṇṇiyamhi ajjhupagato’ti pabbajitena abhiṇhaṁ paccavekkhitabbaṁ. ",
  "an10:48.3.1_0": "‘Parapaṭibaddhā me jīvikā’ti pabbajitena abhiṇhaṁ paccavekkhitabbaṁ. ",
  "an10:48.4.1_0": "‘Añño me ākappo karaṇīyo’ti pabbajitena abhiṇhaṁ paccavekkhitabbaṁ. ",
  "an10:48.5.1_0": "‘Kacci nu kho me attā sīlato na upavadatī’ti pabbajitena abhiṇhaṁ paccavekkhitabbaṁ. ",
  "an10:48.6.1_0": "‘Kacci nu kho maṁ anuvicca viññū sabrahmacārī sīlato na upavadantī’ti pabbajitena abhiṇhaṁ paccavekkhitabbaṁ. ",
  "an10:48.7.1_0": "‘Sabbehi me piyehi manāpehi nānābhāvo vinābhāvo’ti pabbajitena abhiṇhaṁ paccavekkhitabbaṁ. ",
  "an10:48.8.1_0": "‘Kammassakomhi kammadāyādo kammayoni kammabandhu kammapaṭisaraṇo, ",
  "an10:48.9.1_0": "yaṁ kammaṁ karissāmi kalyāṇaṁ vā pāpakaṁ vā tassa dāyādo bhavissāmī’ti pabbajitena abhiṇhaṁ paccavekkhitabbaṁ. ",
  "an10:48.10.1_0": "‘Kathaṁbhūtassa me rattindivā vītivattantī’ti pabbajitena abhiṇhaṁ paccavekkhitabbaṁ. ",
  "an10:48.11.1_0": "‘Kacci nu kho ahaṁ suññāgāre abhiramāmī’ti pabbajitena abhiṇhaṁ paccavekkhitabbaṁ. ",
  "an10:48.12.1_0": "‘Atthi nu kho me uttari manussadhammo alamariyañāṇadassanaviseso adhigato,",
  "an10:48.12.1_1": "yenāhaṁ pacchime kāle sabrahmacārīhi puṭṭho na maṅku bhavissāmī’ti pabbajitena abhiṇhaṁ paccavekkhitabbaṁ.",
  "an10:48.13.1_0": "Ime kho, bhikkhave, dasa dhammā pabbajitena abhiṇhaṁ paccavekkhitabbā”ti. ",
  "an10:48.13.2_0": "Aṭṭhamaṁ. ",
  "an10:49.0.1_0": "Aṅguttara Nikāya 10 ",
  "an10:49.0.2_0": "5. Akkosavagga ",
  "an10:49.0.3_0": "49. Sarīraṭṭhadhammasutta ",
  "an10:49.1.1_0": "“Dasayime, bhikkhave, dhammā sarīraṭṭhā. ",
  "an10:49.1.2_0": "Katame dasa? ",
  "an10:49.1.3_0": "Sītaṁ, uṇhaṁ,",
  "an10:49.1.3_1": "jighacchā, pipāsā, uccāro, passāvo,",
  "an10:49.1.3_2": "kāyasaṁvaro,",
  "an10:49.1.3_3": "vacīsaṁvaro,",
  "an10:49.1.3_4": "ājīvasaṁvaro,",
  "an10:49.1.3_5": "ponobhaviko bhavasaṅkhāro—",
  "an10:49.1.4_0": "ime kho, bhikkhave, dasa dhammā sarīraṭṭhā”ti. ",
  "an10:49.1.5_0": "Navamaṁ. ",
  "an10:50.0.1_0": "Aṅguttara Nikāya 10 ",
  "an10:50.0.2_0": "5. Akkosavagga ",
  "an10:50.0.3_0": "50. Bhaṇḍanasutta ",
  "an10:50.1.1_0": "Ekaṁ samayaṁ bhagavā sāvatthiyaṁ viharati jetavane anāthapiṇḍikassa ārāme. ",
  "an10:50.1.2_0": "Tena kho pana samayena sambahulā bhikkhū pacchābhattaṁ piṇḍapātapaṭikkantā upaṭṭhānasālāyaṁ sannisinnā",
  "an10:50.1.2_1": "sannipatitā bhaṇḍanajātā kalahajātā vivādāpannā aññamaññaṁ mukhasattīhi vitudantā viharanti.",
  "an10:50.2.1_0": "Atha kho bhagavā sāyanhasamayaṁ paṭisallānā vuṭṭhito yena upaṭṭhānasālā tenupasaṅkami;",
  "an10:50.2.1_1": "upasaṅkamitvā paññatte āsane nisīdi.",
  "an10:50.2.2_0": "Nisajja kho bhagavā bhikkhū āmantesi: ",
  "an10:50.2.3_0": "“kāya nuttha,",
  "an10:50.2.3_1": "bhikkhave,",
  "an10:50.2.3_2": "etarahi kathāya sannisinnā sannipatitā,",
  "an10:50.2.3_3": "kā ca pana vo antarākathā vippakatā”ti?",
  "an10:50.3.1_0": "“Idha mayaṁ, bhante,",
  "an10:50.3.1_1": "pacchābhattaṁ piṇḍapātapaṭikkantā upaṭṭhānasālāyaṁ sannisinnā sannipatitā bhaṇḍanajātā kalahajātā vivādāpannā",
  "an10:50.3.1_2": "aññamaññaṁ mukhasattīhi vitudantā viharāmā”ti.",
  "an10:50.3.2_0": "“Na kho panetaṁ,",
  "an10:50.3.2_1": "bhikkhave,",
  "an10:50.3.2_2": "tumhākaṁ patirūpaṁ kulaputtānaṁ saddhāya agārasmā anagāriyaṁ pabbajitānaṁ,",
  "an10:50.3.2_3": "yaṁ tumhe bhaṇḍanajātā kalahajātā vivādāpannā aññamaññaṁ mukhasattīhi vitudantā vihareyyātha.",
  "an10:50.4.1_0": "Dasayime,",
  "an10:50.4.1_1": "bhikkhave,",
  "an10:50.4.1_2": "dhammā sāraṇīyā piyakaraṇā garukaraṇā saṅgahāya avivādāya sāmaggiyā ekībhāvāya saṁvattanti.",
  "an10:50.4.2_0": "Katame dasa? ",
  "an10:50.4.3_0": "Idha,",
  "an10:50.4.3_1": "bhikkhave,",
  "an10:50.4.3_2": "bhikkhu sīlavā hoti,",
  "an10:50.4.3_3": "pātimokkhasaṁvarasaṁvuto viharati ācāragocarasampanno aṇumattesu vajjesu bhayadassāvī,",
  "an10:50.4.3_4": "samādāya sikkhati sikkhāpadesu.",
  "an10:50.4.4_0": "Yampi, bhikkhave, bhikkhu sīlavā hoti …pe… samādāya sikkhati sikkhāpadesu, ",
  "an10:50.4.5_0": "ayampi dhammo sāraṇīyo piyakaraṇo garukaraṇo saṅgahāya avivādāya sāmaggiyā ekībhāvāya saṁvattati. ",
  "an10:50.5.1_0": "Puna caparaṁ,",
  "an10:50.5.1_1": "bhikkhave,",
  "an10:50.5.1_2": "bhikkhu bahussuto hoti sutadharo sutasannicayo,",
  "an10:50.5.1_3": "ye te dhammā ādikalyāṇā majjhekalyāṇā pariyosānakalyāṇā sātthaṁ sabyañjanaṁ kevalaparipuṇṇaṁ parisuddhaṁ brahmacariyaṁ abhivadanti,",
  "an10:50.5.1_4": "tathārūpāssa dhammā bahussutā honti dhātā vacasā paricitā manasānupekkhitā diṭṭhiyā suppaṭividdhā.",
  "an10:50.5.2_0": "Yampi, bhikkhave, bhikkhu bahussuto hoti …pe… diṭṭhiyā suppaṭividdhā, ",
  "an10:50.5.3_0": "ayampi dhammo sāraṇīyo piyakaraṇo garukaraṇo saṅgahāya avivādāya sāmaggiyā ekībhāvāya saṁvattati. ",
  "an10:50.6.1_0": "Puna caparaṁ, bhikkhave, bhikkhu kalyāṇamitto hoti kalyāṇasahāyo kalyāṇasampavaṅko. ",
  "an10:50.6.2_0": "Yampi, bhikkhave, bhikkhu kalyāṇamitto hoti kalyāṇasahāyo kalyāṇasampavaṅko, ",
  "an10:50.6.3_0": "ayampi dhammo sāraṇīyo piyakaraṇo garukaraṇo saṅgahāya avivādāya sāmaggiyā ekībhāvāya saṁvattati. ",
  "an10:50.7.1_0": "Puna caparaṁ,",
  "an10:50.7.1_1": "bhikkhave,",
  "an10:50.7.1_2": "bhikkhu suvaco hoti sovacassakaraṇehi dhammehi samannāgato khamo padakkhiṇaggāhī anusāsaniṁ.",
  "an10:50.7.2_0": "Yampi,",
  "an10:50.7.2_1": "bhikkhave,",
  "an10:50.7.2_2": "bhikkhu suvaco hoti sovacassakaraṇehi dhammehi samannāgato khamo padakkhiṇaggāhī anusāsaniṁ,",
  "an10:50.7.3_0": "ayampi dhammo sāraṇīyo piyakaraṇo garukaraṇo saṅgahāya avivādāya sāmaggiyā ekībhāvāya saṁvattati. ",
  "an10:50.8.1_0": "Puna caparaṁ,",
  "an10:50.8.1_1": "bhikkhave,",
  "an10:50.8.1_2": "bhikkhu yāni tāni sabrahmacārīnaṁ uccāvacāni kiṅkaraṇīyāni—tattha dakkho hoti analaso,",
  "an10:50.8.1_3": "tatrūpāyāya vīmaṁsāya samannāgato alaṁ kātuṁ alaṁ saṁvidhātuṁ.",
  "an10:50.8.2_0": "Yampi,",
  "an10:50.8.2_1": "bhikkhave,",
  "an10:50.8.2_2": "bhikkhu yāni tāni sabrahmacārīnaṁ uccāvacāni kiṅkaraṇīyāni—tattha dakkho hoti analaso tatrūpāyāya vīmaṁsāya samannāgato alaṁ kātuṁ alaṁ saṁvidhātuṁ,",
  "an10:50.8.3_0": "ayampi dhammo sāraṇīyo piyakaraṇo garukaraṇo saṅgahāya avivādāya sāmaggiyā ekībhāvāya saṁvattati. ",
  "an10:50.9.1_0": "Puna caparaṁ,",
  "an10:50.9.1_1": "bhikkhave,",
  "an10:50.9.1_2": "bhikkhu dhammakāmo hoti piyasamudāhāro,",
  "an10:50.9.1_3": "abhidhamme abhivinaye uḷārapāmojjo.",
  "an10:50.9.2_0": "Yampi, bhikkhave, bhikkhu dhammakāmo hoti piyasamudāhāro, abhidhamme abhivinaye uḷārapāmojjo, ",
  "an10:50.9.3_0": "ayampi dhammo sāraṇīyo piyakaraṇo garukaraṇo saṅgahāya avivādāya sāmaggiyā ekībhāvāya saṁvattati. ",
  "an10:50.10.1_0": "Puna caparaṁ,",
  "an10:50.10.1_1": "bhikkhave,",
  "an10:50.10.1_2": "bhikkhu āraddhavīriyo viharati akusalānaṁ dhammānaṁ pahānāya kusalānaṁ dhammānaṁ upasampadāya,",
  "an10:50.10.1_3": "thāmavā daḷhaparakkamo anikkhittadhuro kusalesu dhammesu.",
  "an10:50.10.2_0": "Yampi,",
  "an10:50.10.2_1": "bhikkhave,",
  "an10:50.10.2_2": "bhikkhu āraddhavīriyo viharati akusalānaṁ dhammānaṁ pahānāya kusalānaṁ dhammānaṁ upasampadāya,",
  "an10:50.10.2_3": "thāmavā daḷhaparakkamo anikkhittadhuro kusalesu dhammesu,",
  "an10:50.10.3_0": "ayampi dhammo sāraṇīyo piyakaraṇo garukaraṇo saṅgahāya avivādāya sāmaggiyā ekībhāvāya saṁvattati. ",
  "an10:50.11.1_0": "Puna caparaṁ,",
  "an10:50.11.1_1": "bhikkhave,",
  "an10:50.11.1_2": "bhikkhu santuṭṭho hoti itarītaracīvarapiṇḍapātasenāsanagilānapaccayabhesajjaparikkhārena.",
  "an10:50.11.2_0": "Yampi,",
  "an10:50.11.2_1": "bhikkhave,",
  "an10:50.11.2_2": "bhikkhu santuṭṭho hoti itarītaracīvarapiṇḍapātasenāsanagilānapaccayabhesajjaparikkhārena,",
  "an10:50.11.3_0": "ayampi dhammo sāraṇīyo …pe… saṁvattati. ",
  "an10:50.12.1_0": "Puna caparaṁ,",
  "an10:50.12.1_1": "bhikkhave,",
  "an10:50.12.1_2": "bhikkhu satimā hoti,",
  "an10:50.12.1_3": "paramena satinepakkena samannāgato,",
  "an10:50.12.1_4": "cirakatampi cirabhāsitampi saritā anussaritā.",
  "an10:50.12.2_0": "Yampi,",
  "an10:50.12.2_1": "bhikkhave,",
  "an10:50.12.2_2": "bhikkhu satimā hoti,",
  "an10:50.12.2_3": "paramena satinepakkena samannāgato,",
  "an10:50.12.2_4": "cirakatampi cirabhāsitampi saritā anussaritā,",
  "an10:50.12.3_0": "ayampi dhammo sāraṇīyo …pe… saṁvattati. ",
  "an10:50.13.1_0": "Puna caparaṁ,",
  "an10:50.13.1_1": "bhikkhave,",
  "an10:50.13.1_2": "bhikkhu paññavā hoti,",
  "an10:50.13.1_3": "udayatthagāminiyā paññāya samannāgato ariyāya nibbedhikāya sammā dukkhakkhayagāminiyā.",
  "an10:50.13.2_0": "Yampi,",
  "an10:50.13.2_1": "bhikkhave,",
  "an10:50.13.2_2": "bhikkhu paññavā hoti,",
  "an10:50.13.2_3": "udayatthagāminiyā paññāya samannāgato ariyāya nibbedhikāya sammā dukkhakkhayagāminiyā,",
  "an10:50.13.3_0": "ayampi dhammo sāraṇīyo …pe… saṁvattati. ",
  "an10:50.14.1_0": "Ime kho,",
  "an10:50.14.1_1": "bhikkhave,",
  "an10:50.14.1_2": "dasa dhammā sāraṇīyā piyakaraṇā garukaraṇā saṅgahāya avivādāya sāmaggiyā ekībhāvāya saṁvattantī”ti.",
  "an10:50.14.2_0": "Dasamaṁ. ",
  "an10:50.14.3_0": "Akkosavaggo pañcamo. ",
  "an10:50.15.0_0": "Tassuddānaṁ",
  "an10:50.15.1_0": "Vivādā dve ca mūlāni, ",
  "an10:50.15.2_0": "kusinārapavesane; ",
  "an10:50.15.3_0": "Sakko mahāli abhiṇhaṁ, ",
  "an10:50.15.4_0": "sarīraṭṭhā ca bhaṇḍanāti. ",
  "an10:50.15.5_0": "Paṭhamo paṇṇāsako samatto. ",
  "an10:51.0.1_0": "Aṅguttara Nikāya 10 ",
  "an10:51.0.2_0": "6. Sacittavagga ",
  "an10:51.0.3_0": "51. Sacittasutta ",
  "an10:51.1.1_0": "Ekaṁ samayaṁ bhagavā sāvatthiyaṁ viharati jetavane anāthapiṇḍikassa ārāme. ",
  "an10:51.1.2_0": "Tatra kho bhagavā bhikkhū āmantesi: ",
  "an10:51.1.3_0": "“bhikkhavo”ti. ",
  "an10:51.1.4_0": "“Bhadante”ti te bhikkhū bhagavato paccassosuṁ. ",
  "an10:51.1.5_0": "Bhagavā etadavoca: ",
  "an10:51.2.1_0": "“No ce, bhikkhave, bhikkhu paracittapariyāyakusalo hoti, atha ‘sacittapariyāyakusalo bhavissāmī’ti—",
  "an10:51.2.2_0": "evañhi vo, bhikkhave, sikkhitabbaṁ. ",
  "an10:51.3.1_0": "Kathañca, bhikkhave, bhikkhu sacittapariyāyakusalo hoti? ",
  "an10:51.3.2_0": "Seyyathāpi,",
  "an10:51.3.2_1": "bhikkhave,",
  "an10:51.3.2_2": "itthī vā puriso vā daharo yuvā maṇḍanakajātiko ādāse vā parisuddhe pariyodāte acche vā udakapatte sakaṁ",
  "an10:51.3.2_3": "mukhanimittaṁ paccavekkhamāno sace tattha passati rajaṁ vā aṅgaṇaṁ vā,",
  "an10:51.3.2_4": "tasseva rajassa vā aṅgaṇassa vā pahānāya vāyamati.",
  "an10:51.3.3_0": "No ce tattha passati rajaṁ vā aṅgaṇaṁ vā, tenevattamano hoti paripuṇṇasaṅkappo: ",
  "an10:51.3.4_0": "‘lābhā vata me, parisuddhaṁ vata me’ti. ",
  "an10:51.3.5_0": "Evamevaṁ kho, bhikkhave, bhikkhuno paccavekkhaṇā bahukārā hoti kusalesu dhammesu: ",
  "an10:51.3.6_0": "‘abhijjhālu nu kho bahulaṁ viharāmi,",
  "an10:51.3.6_1": "anabhijjhālu nu kho bahulaṁ viharāmi,",
  "an10:51.3.6_2": "byāpannacitto nu kho bahulaṁ viharāmi,",
  "an10:51.3.6_3": "abyāpannacitto nu kho bahulaṁ viharāmi,",
  "an10:51.3.6_4": "thinamiddhapariyuṭṭhito nu kho bahulaṁ viharāmi,",
  "an10:51.3.6_5": "vigatathinamiddho nu kho bahulaṁ viharāmi,",
  "an10:51.3.6_6": "uddhato nu kho bahulaṁ viharāmi,",
  "an10:51.3.6_7": "anuddhato nu kho bahulaṁ viharāmi,",
  "an10:51.3.6_8": "vicikiccho nu kho bahulaṁ viharāmi,",
  "an10:51.3.6_9": "tiṇṇavicikiccho nu kho bahulaṁ viharāmi,",
  "an10:51.3.6_10": "kodhano nu kho bahulaṁ viharāmi,",
  "an10:51.3.6_11": "akkodhano nu kho bahulaṁ viharāmi,",
  "an10:51.3.6_12": "saṅkiliṭṭhacitto nu kho bahulaṁ viharāmi,",
  "an10:51.3.6_13": "asaṅkiliṭṭhacitto nu kho bahulaṁ viharāmi,",
  "an10:51.3.6_14": "sāraddhakāyo nu kho bahulaṁ viharāmi,",
  "an10:51.3.6_15": "asāraddhakāyo nu kho bahulaṁ viharāmi,",
  "an10:51.3.6_16": "kusīto nu kho bahulaṁ viharāmi,",
  "an10:51.3.6_17": "āraddhavīriyo nu kho bahulaṁ viharāmi,",
  "an10:51.3.6_18": "asamāhito nu kho bahulaṁ viharāmi,",
  "an10:51.3.6_19": "samāhito nu kho bahulaṁ viharāmī’ti.",
  "an10:51.4.1_0": "Sace, bhikkhave, bhikkhu paccavekkhamāno evaṁ jānāti: ",
  "an10:51.4.2_0": "‘abhijjhālu bahulaṁ viharāmi,",
  "an10:51.4.2_1": "byāpannacitto bahulaṁ viharāmi,",
  "an10:51.4.2_2": "thinamiddhapariyuṭṭhito bahulaṁ viharāmi,",
  "an10:51.4.2_3": "uddhato bahulaṁ viharāmi,",
  "an10:51.4.2_4": "vicikiccho bahulaṁ viharāmi,",
  "an10:51.4.2_5": "kodhano bahulaṁ viharāmi,",
  "an10:51.4.2_6": "saṅkiliṭṭhacitto bahulaṁ viharāmi,",
  "an10:51.4.2_7": "sāraddhakāyo bahulaṁ viharāmi,",
  "an10:51.4.2_8": "kusīto bahulaṁ viharāmi,",
  "an10:51.4.2_9": "asamāhito bahulaṁ viharāmī’ti, tena,",
  "an10:51.4.2_10": "bhikkhave,",
  "an10:51.4.2_11": "bhikkhunā tesaṁyeva pāpakānaṁ akusalānaṁ dhammānaṁ pahānāya adhimatto chando ca vāyāmo ca ussāho ca ussoḷhī",
  "an10:51.4.2_12": "ca appaṭivānī ca sati ca sampajaññañca karaṇīyaṁ.",
  "an10:51.4.3_0": "Seyyathāpi,",
  "an10:51.4.3_1": "bhikkhave,",
  "an10:51.4.3_2": "ādittacelo vā ādittasīso vā.",
  "an10:51.4.3_3": "Tasseva celassa vā sīsassa vā nibbāpanāya adhimattaṁ chandañca vāyāmañca ussāhañca ussoḷhiñca appaṭivāniñca satiñca sampajaññañca kareyya.",
  "an10:51.4.4_0": "Evamevaṁ kho tena,",
  "an10:51.4.4_1": "bhikkhave,",
  "an10:51.4.4_2": "bhikkhunā tesaṁyeva pāpakānaṁ akusalānaṁ dhammānaṁ pahānāya adhimatto chando ca vāyāmo ca ussāho ca ussoḷhī",
  "an10:51.4.4_3": "ca appaṭivānī ca sati ca sampajaññañca karaṇīyaṁ.",
  "an10:51.5.1_0": "Sace pana, bhikkhave, bhikkhu paccavekkhamāno evaṁ jānāti: ",
  "an10:51.5.2_0": "‘anabhijjhālu bahulaṁ viharāmi,",
  "an10:51.5.2_1": "abyāpannacitto bahulaṁ viharāmi,",
  "an10:51.5.2_2": "vigatathinamiddho bahulaṁ viharāmi,",
  "an10:51.5.2_3": "anuddhato bahulaṁ viharāmi,",
  "an10:51.5.2_4": "tiṇṇavicikiccho bahulaṁ viharāmi,",
  "an10:51.5.2_5": "akkodhano bahulaṁ viharāmi,",
  "an10:51.5.2_6": "asaṅkiliṭṭhacitto bahulaṁ viharāmi,",
  "an10:51.5.2_7": "asāraddhakāyo bahulaṁ viharāmi,",
  "an10:51.5.2_8": "āraddhavīriyo bahulaṁ viharāmi,",
  "an10:51.5.2_9": "samāhito bahulaṁ viharāmī’ti, tena,",
  "an10:51.5.2_10": "bhikkhave,",
  "an10:51.5.2_11": "bhikkhunā tesuyeva kusalesu dhammesu patiṭṭhāya uttari āsavānaṁ khayāya yogo karaṇīyo”ti.",
  "an10:51.5.3_0": "Paṭhamaṁ. ",
  "an10:52.0.1_0": "Aṅguttara Nikāya 10 ",
  "an10:52.0.2_0": "6. Sacittavagga ",
  "an10:52.0.3_0": "52. Sāriputtasutta ",
  "an10:52.1.1_0": "Tatra kho āyasmā sāriputto bhikkhū āmantesi: ",
  "an10:52.1.2_0": "“āvuso bhikkhave”ti. ",
  "an10:52.1.3_0": "“Āvuso”ti kho te bhikkhū āyasmato sāriputtassa paccassosuṁ. ",
  "an10:52.1.4_0": "Āyasmā sāriputto etadavoca: ",
  "an10:52.2.1_0": "“No ce, āvuso, bhikkhu paracittapariyāyakusalo hoti, atha ‘sacittapariyāyakusalo bhavissāmī’ti—",
  "an10:52.2.2_0": "evañhi vo, āvuso, sikkhitabbaṁ. ",
  "an10:52.3.1_0": "Kathañcāvuso, bhikkhu sacittapariyāyakusalo hoti? ",
  "an10:52.3.2_0": "Seyyathāpi, āvuso,",
  "an10:52.3.2_1": "itthī vā puriso vā daharo yuvā maṇḍanakajātiko ādāse vā parisuddhe pariyodāte acche vā udapatte sakaṁ",
  "an10:52.3.2_2": "mukhanimittaṁ paccavekkhamāno sace tattha passati rajaṁ vā aṅgaṇaṁ vā,",
  "an10:52.3.2_3": "tasseva rajassa vā aṅgaṇassa vā pahānāya vāyamati.",
  "an10:52.3.3_0": "No ce tattha passati rajaṁ vā aṅgaṇaṁ vā, tenevattamano hoti paripuṇṇasaṅkappo: ",
  "an10:52.3.4_0": "‘lābhā vata me, parisuddhaṁ vata me’ti. ",
  "an10:52.4.1_0": "Evamevaṁ kho, āvuso, bhikkhuno paccavekkhaṇā bahukārā hoti kusalesu dhammesu: ",
  "an10:52.4.2_0": "‘abhijjhālu nu kho bahulaṁ viharāmi,",
  "an10:52.4.2_1": "anabhijjhālu nu kho bahulaṁ viharāmi,",
  "an10:52.4.2_2": "byāpannacitto nu kho bahulaṁ viharāmi,",
  "an10:52.4.2_3": "abyāpannacitto nu kho bahulaṁ viharāmi,",
  "an10:52.4.2_4": "thinamiddhapariyuṭṭhito nu kho bahulaṁ viharāmi,",
  "an10:52.4.2_5": "vigatathinamiddho nu kho bahulaṁ viharāmi,",
  "an10:52.4.2_6": "uddhato nu kho bahulaṁ viharāmi,",
  "an10:52.4.2_7": "anuddhato nu kho bahulaṁ viharāmi,",
  "an10:52.4.2_8": "vicikiccho nu kho bahulaṁ viharāmi,",
  "an10:52.4.2_9": "tiṇṇavicikiccho nu kho bahulaṁ viharāmi,",
  "an10:52.4.2_10": "kodhano nu kho bahulaṁ viharāmi,",
  "an10:52.4.2_11": "akkodhano nu kho bahulaṁ viharāmi,",
  "an10:52.4.2_12": "saṅkiliṭṭhacitto nu kho bahulaṁ viharāmi,",
  "an10:52.4.2_13": "asaṅkiliṭṭhacitto nu kho bahulaṁ viharāmi,",
  "an10:52.4.2_14": "sāraddhakāyo nu kho bahulaṁ viharāmi,",
  "an10:52.4.2_15": "asāraddhakāyo nu kho bahulaṁ viharāmi,",
  "an10:52.4.2_16": "kusīto nu kho bahulaṁ viharāmi,",
  "an10:52.4.2_17": "āraddhavīriyo nu kho bahulaṁ viharāmi,",
  "an10:52.4.2_18": "samāhito nu kho bahulaṁ viharāmi,",
  "an10:52.4.2_19": "asamāhito nu kho bahulaṁ viharāmī’ti.",
  "an10:52.5.1_0": "Sace, āvuso, bhikkhu paccavekkhamāno evaṁ jānāti: ",
  "an10:52.5.2_0": "‘abhijjhālu bahulaṁ viharāmi …pe…",
  "an10:52.5.2_1": "asamāhito bahulaṁ viharāmī’ti, tenāvuso,",
  "an10:52.5.2_2": "bhikkhunā tesaṁyeva pāpakānaṁ akusalānaṁ dhammānaṁ pahānāya adhimatto chando ca vāyāmo ca ussāho ca ussoḷhī",
  "an10:52.5.2_3": "ca appaṭivānī ca sati ca sampajaññañca karaṇīyaṁ.",
  "an10:52.5.3_0": "Seyyathāpi, āvuso,",
  "an10:52.5.3_1": "ādittacelo vā ādittasīso vā.",
  "an10:52.5.3_2": "Tasseva celassa vā sīsassa vā nibbāpanāya adhimattaṁ chandañca vāyāmañca ussāhañca ussoḷhiñca appaṭivāniñca satiñca sampajaññañca kareyya.",
  "an10:52.5.4_0": "Evamevaṁ kho, āvuso,",
  "an10:52.5.4_1": "tena bhikkhunā tesaṁyeva pāpakānaṁ akusalānaṁ dhammānaṁ pahānāya adhimatto chando ca vāyāmo ca ussāho",
  "an10:52.5.4_2": "ca ussoḷhī ca appaṭivānī ca sati ca sampajaññañca karaṇīyaṁ.",
  "an10:52.6.1_0": "Sace panāvuso, bhikkhu paccavekkhamāno evaṁ jānāti: ",
  "an10:52.6.2_0": "‘anabhijjhālu bahulaṁ viharāmi …pe…",
  "an10:52.6.2_1": "samāhito bahulaṁ viharāmī’ti, tenāvuso,",
  "an10:52.6.2_2": "bhikkhunā tesuyeva kusalesu dhammesu patiṭṭhāya uttari āsavānaṁ khayāya yogo karaṇīyo”ti.",
  "an10:52.6.3_0": "Dutiyaṁ. ",
  "an10:53.0.1_0": "Aṅguttara Nikāya 10 ",
  "an10:53.0.2_0": "6. Sacittavagga ",
  "an10:53.0.3_0": "53. Ṭhitisutta ",
  "an10:53.1.1_0": "“Ṭhitimpāhaṁ, bhikkhave, na vaṇṇayāmi kusalesu dhammesu, pageva parihāniṁ. ",
  "an10:53.1.2_0": "Vuḍḍhiñca kho ahaṁ, bhikkhave, vaṇṇayāmi kusalesu dhammesu, no ṭhitiṁ no hāniṁ. ",
  "an10:53.2.1_0": "Kathañca, bhikkhave, hāni hoti kusalesu dhammesu, no ṭhiti no vuḍḍhi? ",
  "an10:53.2.2_0": "Idha,",
  "an10:53.2.2_1": "bhikkhave,",
  "an10:53.2.2_2": "bhikkhu yattako hoti saddhāya sīlena sutena cāgena paññāya paṭibhānena,",
  "an10:53.2.2_3": "tassa te dhammā neva tiṭṭhanti no vaḍḍhanti.",
  "an10:53.2.3_0": "Hānimetaṁ, bhikkhave, vadāmi kusalesu dhammesu, no ṭhitiṁ no vuḍḍhiṁ. ",
  "an10:53.2.4_0": "Evaṁ kho, bhikkhave, hāni hoti kusalesu dhammesu, no ṭhiti no vuḍḍhi. ",
  "an10:53.3.1_0": "Kathañca, bhikkhave ṭhiti hoti kusalesu dhammesu, no hāni no vuḍḍhi? ",
  "an10:53.3.2_0": "Idha,",
  "an10:53.3.2_1": "bhikkhave,",
  "an10:53.3.2_2": "bhikkhu yattako hoti saddhāya sīlena sutena cāgena paññāya paṭibhānena,",
  "an10:53.3.2_3": "tassa te dhammā neva hāyanti no vaḍḍhanti.",
  "an10:53.3.3_0": "Ṭhitimetaṁ, bhikkhave, vadāmi kusalesu dhammesu, no hāniṁ no vuḍḍhiṁ. ",
  "an10:53.3.4_0": "Evaṁ kho, bhikkhave, ṭhiti hoti kusalesu dhammesu, no vuḍḍhi no hāni. ",
  "an10:53.4.1_0": "Kathañca, bhikkhave, vuḍḍhi hoti kusalesu dhammesu, no ṭhiti no hāni? ",
  "an10:53.4.2_0": "Idha,",
  "an10:53.4.2_1": "bhikkhave,",
  "an10:53.4.2_2": "bhikkhu yattako hoti saddhāya sīlena sutena cāgena paññāya paṭibhānena,",
  "an10:53.4.2_3": "tassa te dhammā neva tiṭṭhanti no hāyanti.",
  "an10:53.4.3_0": "Vuḍḍhimetaṁ, bhikkhave, vadāmi kusalesu dhammesu, no ṭhitiṁ no hāniṁ. ",
  "an10:53.4.4_0": "Evaṁ kho, bhikkhave, vuḍḍhi hoti kusalesu dhammesu, no ṭhiti no hāni. ",
  "an10:53.5.1_0": "No ce, bhikkhave, bhikkhu paracittapariyāyakusalo hoti, atha ‘sacittapariyāyakusalo bhavissāmī’ti—",
  "an10:53.5.2_0": "evañhi vo, bhikkhave, sikkhitabbaṁ. ",
  "an10:53.6.1_0": "Kathañca, bhikkhave, bhikkhu sacittapariyāyakusalo hoti? ",
  "an10:53.6.2_0": "Seyyathāpi,",
  "an10:53.6.2_1": "bhikkhave,",
  "an10:53.6.2_2": "itthī vā puriso vā daharo yuvā maṇḍanakajātiko ādāse vā parisuddhe pariyodāte acche vā udapatte sakaṁ",
  "an10:53.6.2_3": "mukhanimittaṁ paccavekkhamāno sace tattha passati rajaṁ vā aṅgaṇaṁ vā,",
  "an10:53.6.2_4": "tasseva rajassa vā aṅgaṇassa vā pahānāya vāyamati.",
  "an10:53.6.3_0": "No ce tattha passati rajaṁ vā aṅgaṇaṁ vā, tenevattamano hoti paripuṇṇasaṅkappo: ",
  "an10:53.6.4_0": "‘lābhā vata me, parisuddhaṁ vata me’ti. ",
  "an10:53.6.5_0": "Evamevaṁ kho, bhikkhave, bhikkhuno paccavekkhaṇā bahukārā hoti kusalesu dhammesu: ",
  "an10:53.6.6_0": "‘abhijjhālu nu kho bahulaṁ viharāmi,",
  "an10:53.6.6_1": "anabhijjhālu nu kho bahulaṁ viharāmi,",
  "an10:53.6.6_2": "byāpannacitto nu kho bahulaṁ viharāmi,",
  "an10:53.6.6_3": "abyāpannacitto nu kho bahulaṁ viharāmi,",
  "an10:53.6.6_4": "thinamiddhapariyuṭṭhito nu kho bahulaṁ viharāmi,",
  "an10:53.6.6_5": "vigatathinamiddho nu kho bahulaṁ viharāmi,",
  "an10:53.6.6_6": "uddhato nu kho bahulaṁ viharāmi,",
  "an10:53.6.6_7": "anuddhato nu kho bahulaṁ viharāmi,",
  "an10:53.6.6_8": "vicikiccho nu kho bahulaṁ viharāmi,",
  "an10:53.6.6_9": "tiṇṇavicikiccho nu kho bahulaṁ viharāmi,",
  "an10:53.6.6_10": "kodhano nu kho bahulaṁ viharāmi,",
  "an10:53.6.6_11": "akkodhano nu kho bahulaṁ viharāmi,",
  "an10:53.6.6_12": "saṅkiliṭṭhacitto nu kho bahulaṁ viharāmi,",
  "an10:53.6.6_13": "asaṅkiliṭṭhacitto nu kho bahulaṁ viharāmi,",
  "an10:53.6.6_14": "sāraddhakāyo nu kho bahulaṁ viharāmi,",
  "an10:53.6.6_15": "asāraddhakāyo nu kho bahulaṁ viharāmi,",
  "an10:53.6.6_16": "kusīto nu kho bahulaṁ viharāmi,",
  "an10:53.6.6_17": "āraddhavīriyo nu kho bahulaṁ viharāmi,",
  "an10:53.6.6_18": "samāhito nu kho bahulaṁ viharāmi,",
  "an10:53.6.6_19": "asamāhito nu kho bahulaṁ viharāmī’ti.",
  "an10:53.7.1_0": "Sace, bhikkhave, bhikkhu paccavekkhamāno evaṁ jānāti: ",
  "an10:53.7.2_0": "‘abhijjhālu bahulaṁ viharāmi,",
  "an10:53.7.2_1": "byāpannacitto bahulaṁ viharāmi,",
  "an10:53.7.2_2": "thinamiddhapariyuṭṭhito bahulaṁ viharāmi,",
  "an10:53.7.2_3": "uddhato bahulaṁ viharāmi,",
  "an10:53.7.2_4": "vicikiccho bahulaṁ viharāmi,",
  "an10:53.7.2_5": "kodhano bahulaṁ viharāmi,",
  "an10:53.7.2_6": "saṅkiliṭṭhacitto bahulaṁ viharāmi,",
  "an10:53.7.2_7": "sāraddhakāyo bahulaṁ viharāmi,",
  "an10:53.7.2_8": "kusīto bahulaṁ viharāmi,",
  "an10:53.7.2_9": "asamāhito bahulaṁ viharāmī’ti, tena,",
  "an10:53.7.2_10": "bhikkhave,",
  "an10:53.7.2_11": "bhikkhunā tesaṁyeva pāpakānaṁ akusalānaṁ dhammānaṁ pahānāya adhimatto chando ca vāyāmo ca ussāho ca ussoḷhī",
  "an10:53.7.2_12": "ca appaṭivānī ca sati ca sampajaññañca karaṇīyaṁ.",
  "an10:53.7.3_0": "Seyyathāpi, bhikkhave, ādittacelo vā ādittasīso vā. ",
  "an10:53.7.4_0": "Tasseva celassa vā sīsassa vā nibbāpanāya adhimattaṁ chandañca vāyāmañca ussāhañca ussoḷhiñca appaṭivāniñca satiñca sampajaññañca kareyya; ",
  "an10:53.7.5_0": "evamevaṁ kho,",
  "an10:53.7.5_1": "bhikkhave,",
  "an10:53.7.5_2": "tena bhikkhunā tesaṁyeva pāpakānaṁ akusalānaṁ dhammānaṁ pahānāya adhimatto chando ca vāyāmo ca ussāho",
  "an10:53.7.5_3": "ca ussoḷhī ca appaṭivānī ca sati ca sampajaññañca karaṇīyaṁ.",
  "an10:53.8.1_0": "Sace pana, bhikkhave, bhikkhu paccavekkhamāno evaṁ jānāti: ",
  "an10:53.8.2_0": "‘anabhijjhālu bahulaṁ viharāmi,",
  "an10:53.8.2_1": "abyāpannacitto bahulaṁ viharāmi,",
  "an10:53.8.2_2": "vigatathinamiddho bahulaṁ viharāmi,",
  "an10:53.8.2_3": "anuddhato bahulaṁ viharāmi,",
  "an10:53.8.2_4": "tiṇṇavicikiccho bahulaṁ viharāmi,",
  "an10:53.8.2_5": "akkodhano bahulaṁ viharāmi,",
  "an10:53.8.2_6": "asaṅkiliṭṭhacitto bahulaṁ viharāmi,",
  "an10:53.8.2_7": "asāraddhakāyo bahulaṁ viharāmi,",
  "an10:53.8.2_8": "āraddhavīriyo bahulaṁ viharāmi,",
  "an10:53.8.2_9": "samāhito bahulaṁ viharāmī’ti, tena,",
  "an10:53.8.2_10": "bhikkhave,",
  "an10:53.8.2_11": "bhikkhunā tesuyeva kusalesu dhammesu patiṭṭhāya uttari āsavānaṁ khayāya yogo karaṇīyo”ti.",
  "an10:53.8.3_0": "Tatiyaṁ. ",
  "an10:54.0.1_0": "Aṅguttara Nikāya 10 ",
  "an10:54.0.2_0": "6. Sacittavagga ",
  "an10:54.0.3_0": "54. Samathasutta ",
  "an10:54.1.1_0": "“No ce, bhikkhave, bhikkhu paracittapariyāyakusalo hoti, atha ‘sacittapariyāyakusalo bhavissāmī’ti—",
  "an10:54.1.2_0": "evañhi vo, bhikkhave, sikkhitabbaṁ. ",
  "an10:54.2.1_0": "Kathañca, bhikkhave, bhikkhu sacittapariyāyakusalo hoti? ",
  "an10:54.2.2_0": "Seyyathāpi,",
  "an10:54.2.2_1": "bhikkhave,",
  "an10:54.2.2_2": "itthī vā puriso vā daharo yuvā maṇḍanakajātiko ādāse vā parisuddhe pariyodāte acche vā udapatte sakaṁ",
  "an10:54.2.2_3": "mukhanimittaṁ paccavekkhamāno sace tattha passati rajaṁ vā aṅgaṇaṁ vā,",
  "an10:54.2.2_4": "tasseva rajassa vā aṅgaṇassa vā pahānāya vāyamati.",
  "an10:54.2.3_0": "No ce tattha passati rajaṁ vā aṅgaṇaṁ vā, tenevattamano hoti paripuṇṇasaṅkappo: ",
  "an10:54.2.4_0": "‘lābhā vata me, parisuddhaṁ vata me’ti. ",
  "an10:54.2.5_0": "Evamevaṁ kho, bhikkhave, bhikkhuno paccavekkhaṇā bahukārā hoti kusalesu dhammesu: ",
  "an10:54.2.6_0": "‘lābhī nu khomhi ajjhattaṁ cetosamathassa,",
  "an10:54.2.6_1": "na nu khomhi lābhī ajjhattaṁ cetosamathassa,",
  "an10:54.2.6_2": "lābhī nu khomhi adhipaññādhammavipassanāya,",
  "an10:54.2.6_3": "na nu khomhi lābhī adhipaññādhammavipassanāyā’ti.",
  "an10:54.3.1_0": "Sace, bhikkhave, bhikkhu paccavekkhamāno evaṁ jānāti: ",
  "an10:54.3.2_0": "‘lābhīmhi ajjhattaṁ cetosamathassa,",
  "an10:54.3.2_1": "na lābhī adhipaññādhammavipassanāyā’ti, tena,",
  "an10:54.3.2_2": "bhikkhave,",
  "an10:54.3.2_3": "bhikkhunā ajjhattaṁ cetosamathe patiṭṭhāya adhipaññādhammavipassanāya yogo karaṇīyo.",
  "an10:54.3.3_0": "So aparena samayena lābhī ceva hoti ajjhattaṁ cetosamathassa lābhī ca adhipaññādhammavipassanāya. ",
  "an10:54.4.1_0": "Sace pana, bhikkhave, bhikkhu paccavekkhamāno evaṁ jānāti: ",
  "an10:54.4.2_0": "‘lābhīmhi adhipaññādhammavipassanāya,",
  "an10:54.4.2_1": "na lābhī ajjhattaṁ cetosamathassā’ti, tena,",
  "an10:54.4.2_2": "bhikkhave,",
  "an10:54.4.2_3": "bhikkhunā adhipaññādhammavipassanāya patiṭṭhāya ajjhattaṁ cetosamathe yogo karaṇīyo.",
  "an10:54.4.3_0": "So aparena samayena lābhī ceva hoti adhipaññādhammavipassanāya lābhī ca ajjhattaṁ cetosamathassa. ",
  "an10:54.5.1_0": "Sace pana, bhikkhave, bhikkhu paccavekkhamāno evaṁ jānāti: ",
  "an10:54.5.2_0": "‘na lābhī ajjhattaṁ cetosamathassa,",
  "an10:54.5.2_1": "na lābhī adhipaññādhammavipassanāyā’ti, tena,",
  "an10:54.5.2_2": "bhikkhave,",
  "an10:54.5.2_3": "bhikkhunā tesaṁyeva kusalānaṁ dhammānaṁ paṭilābhāya adhimatto chando ca vāyāmo ca ussāho ca ussoḷhī ca appaṭivānī ca sati ca sampajaññañca karaṇīyaṁ.",
  "an10:54.5.3_0": "Seyyathāpi, bhikkhave, ādittacelo vā ādittasīso vā. ",
  "an10:54.5.4_0": "Tasseva celassa vā sīsassa vā nibbāpanāya adhimattaṁ chandañca vāyāmañca ussāhañca ussoḷhiñca appaṭivāniñca satiñca sampajaññañca kareyya. ",
  "an10:54.5.5_0": "Evamevaṁ kho,",
  "an10:54.5.5_1": "bhikkhave,",
  "an10:54.5.5_2": "tena bhikkhunā tesaṁyeva kusalānaṁ dhammānaṁ paṭilābhāya adhimatto chando ca vāyāmo ca ussāho ca ussoḷhī",
  "an10:54.5.5_3": "ca appaṭivānī ca sati ca sampajaññañca karaṇīyaṁ.",
  "an10:54.5.6_0": "So aparena samayena lābhī ceva hoti ajjhattaṁ cetosamathassa lābhī ca adhipaññādhammavipassanāya. ",
  "an10:54.6.1_0": "Sace pana, bhikkhave, bhikkhu paccavekkhamāno evaṁ jānāti: ",
  "an10:54.6.2_0": "‘lābhīmhi ajjhattaṁ cetosamathassa,",
  "an10:54.6.2_1": "lābhī adhipaññādhammavipassanāyā’ti, tena,",
  "an10:54.6.2_2": "bhikkhave,",
  "an10:54.6.2_3": "bhikkhunā tesuyeva kusalesu dhammesu patiṭṭhāya uttari āsavānaṁ khayāya yogo karaṇīyo.",
  "an10:54.7.1_0": "Cīvarampāhaṁ, bhikkhave, duvidhena vadāmi—",
  "an10:54.7.2_0": "sevitabbampi asevitabbampi. ",
  "an10:54.7.3_0": "Piṇḍapātampāhaṁ, bhikkhave, duvidhena vadāmi—",
  "an10:54.7.4_0": "sevitabbampi asevitabbampi. ",
  "an10:54.7.5_0": "Senāsanampāhaṁ, bhikkhave, duvidhena vadāmi—",
  "an10:54.7.6_0": "sevitabbampi asevitabbampi. ",
  "an10:54.7.7_0": "Gāmanigamampāhaṁ, bhikkhave, duvidhena vadāmi—",
  "an10:54.7.8_0": "sevitabbampi asevitabbampi. ",
  "an10:54.7.9_0": "Janapadapadesampāhaṁ, bhikkhave, duvidhena vadāmi—",
  "an10:54.7.10_0": "sevitabbampi asevitabbampi. ",
  "an10:54.7.11_0": "Puggalampāhaṁ, bhikkhave, duvidhena vadāmi—",
  "an10:54.7.12_0": "sevitabbampi asevitabbampi. ",
  "an10:54.8.1_0": "‘Cīvarampāhaṁ, bhikkhave, duvidhena vadāmi—",
  "an10:54.8.2_0": "sevitabbampi asevitabbampī’ti, ",
  "an10:54.8.3_0": "iti kho panetaṁ vuttaṁ. Kiñcetaṁ paṭicca vuttaṁ? ",
  "an10:54.8.4_0": "Tattha yaṁ jaññā cīvaraṁ: ",
  "an10:54.8.5_0": "‘idaṁ kho me cīvaraṁ sevato akusalā dhammā abhivaḍḍhanti,",
  "an10:54.8.5_1": "kusalā dhammā parihāyantī’ti,",
  "an10:54.8.5_2": "evarūpaṁ cīvaraṁ na sevitabbaṁ.",
  "an10:54.8.6_0": "Tattha yaṁ jaññā cīvaraṁ: ",
  "an10:54.8.7_0": "‘idaṁ kho me cīvaraṁ sevato akusalā dhammā parihāyanti,",
  "an10:54.8.7_1": "kusalā dhammā abhivaḍḍhantī’ti,",
  "an10:54.8.7_2": "evarūpaṁ cīvaraṁ sevitabbaṁ.",
  "an10:54.8.8_0": "‘Cīvarampāhaṁ, bhikkhave, duvidhena vadāmi—",
  "an10:54.8.9_0": "sevitabbampi asevitabbampī’ti, ",
  "an10:54.8.10_0": "iti yaṁ taṁ vuttaṁ, idametaṁ paṭicca vuttaṁ. ",
  "an10:54.9.1_0": "‘Piṇḍapātampāhaṁ, bhikkhave, duvidhena vadāmi—",
  "an10:54.9.2_0": "sevitabbampi asevitabbampī’ti, ",
  "an10:54.9.3_0": "iti kho panetaṁ vuttaṁ. Kiñcetaṁ paṭicca vuttaṁ? ",
  "an10:54.9.4_0": "Tattha yaṁ jaññā piṇḍapātaṁ: ",
  "an10:54.9.5_0": "‘imaṁ kho me piṇḍapātaṁ sevato akusalā dhammā abhivaḍḍhanti,",
  "an10:54.9.5_1": "kusalā dhammā parihāyantī’ti,",
  "an10:54.9.5_2": "evarūpo piṇḍapāto na sevitabbo.",
  "an10:54.9.6_0": "Tattha yaṁ jaññā piṇḍapātaṁ: ",
  "an10:54.9.7_0": "‘imaṁ kho me piṇḍapātaṁ sevato akusalā dhammā parihāyanti,",
  "an10:54.9.7_1": "kusalā dhammā abhivaḍḍhantī’ti,",
  "an10:54.9.7_2": "evarūpo piṇḍapāto sevitabbo.",
  "an10:54.9.8_0": "‘Piṇḍapātampāhaṁ, bhikkhave, duvidhena vadāmi—",
  "an10:54.9.9_0": "sevitabbampi asevitabbampī’ti, ",
  "an10:54.9.10_0": "iti yaṁ taṁ vuttaṁ, idametaṁ paṭicca vuttaṁ. ",
  "an10:54.10.1_0": "‘Senāsanampāhaṁ, bhikkhave, duvidhena vadāmi—",
  "an10:54.10.2_0": "sevitabbampi asevitabbampī’ti, ",
  "an10:54.10.3_0": "iti kho panetaṁ vuttaṁ. Kiñcetaṁ paṭicca vuttaṁ? ",
  "an10:54.10.4_0": "Tattha yaṁ jaññā senāsanaṁ: ",
  "an10:54.10.5_0": "‘idaṁ kho me senāsanaṁ sevato akusalā dhammā abhivaḍḍhanti,",
  "an10:54.10.5_1": "kusalā dhammā parihāyantī’ti,",
  "an10:54.10.5_2": "evarūpaṁ senāsanaṁ na sevitabbaṁ.",
  "an10:54.10.6_0": "Tattha yaṁ jaññā senāsanaṁ: ",
  "an10:54.10.7_0": "‘idaṁ kho me senāsanaṁ sevato akusalā dhammā parihāyanti,",
  "an10:54.10.7_1": "kusalā dhammā abhivaḍḍhantī’ti,",
  "an10:54.10.7_2": "evarūpaṁ senāsanaṁ sevitabbaṁ.",
  "an10:54.10.8_0": "‘Senāsanampāhaṁ, bhikkhave, duvidhena vadāmi—",
  "an10:54.10.9_0": "sevitabbampi asevitabbampī’ti, ",
  "an10:54.10.10_0": "iti yaṁ taṁ vuttaṁ, idametaṁ paṭicca vuttaṁ. ",
  "an10:54.11.1_0": "‘Gāmanigamampāhaṁ, bhikkhave, duvidhena vadāmi—",
  "an10:54.11.2_0": "sevitabbampi asevitabbampī’ti, ",
  "an10:54.11.3_0": "iti kho panetaṁ vuttaṁ. Kiñcetaṁ paṭicca vuttaṁ? ",
  "an10:54.11.4_0": "Tattha yaṁ jaññā gāmanigamaṁ: ",
  "an10:54.11.5_0": "‘imaṁ kho me gāmanigamaṁ sevato akusalā dhammā abhivaḍḍhanti,",
  "an10:54.11.5_1": "kusalā dhammā parihāyantī’ti,",
  "an10:54.11.5_2": "evarūpo gāmanigamo na sevitabbo.",
  "an10:54.11.6_0": "Tattha yaṁ jaññā gāmanigamaṁ: ",
  "an10:54.11.7_0": "‘imaṁ kho me gāmanigamaṁ sevato akusalā dhammā parihāyanti,",
  "an10:54.11.7_1": "kusalā dhammā abhivaḍḍhantī’ti,",
  "an10:54.11.7_2": "evarūpo gāmanigamo sevitabbo.",
  "an10:54.11.8_0": "‘Gāmanigamampāhaṁ, bhikkhave, duvidhena vadāmi—",
  "an10:54.11.9_0": "sevitabbampi asevitabbampī’ti, ",
  "an10:54.11.10_0": "iti yaṁ taṁ vuttaṁ, idametaṁ paṭicca vuttaṁ. ",
  "an10:54.12.1_0": "‘Janapadapadesampāhaṁ, bhikkhave, duvidhena vadāmi—",
  "an10:54.12.2_0": "sevitabbampi asevitabbampī’ti, ",
  "an10:54.12.3_0": "iti kho panetaṁ vuttaṁ. Kiñcetaṁ paṭicca vuttaṁ? ",
  "an10:54.12.4_0": "Tattha yaṁ jaññā janapadapadesaṁ: ",
  "an10:54.12.5_0": "‘imaṁ kho me janapadapadesaṁ sevato akusalā dhammā abhivaḍḍhanti,",
  "an10:54.12.5_1": "kusalā dhammā parihāyantī’ti,",
  "an10:54.12.5_2": "evarūpo janapadapadeso na sevitabbo.",
  "an10:54.12.6_0": "Tattha yaṁ jaññā janapadapadesaṁ: ",
  "an10:54.12.7_0": "‘imaṁ kho me janapadapadesaṁ sevato akusalā dhammā parihāyanti,",
  "an10:54.12.7_1": "kusalā dhammā abhivaḍḍhantī’ti,",
  "an10:54.12.7_2": "evarūpo janapadapadeso sevitabbo.",
  "an10:54.12.8_0": "‘Janapadapadesampāhaṁ, bhikkhave, duvidhena vadāmi—",
  "an10:54.12.9_0": "sevitabbampi asevitabbampī’ti, ",
  "an10:54.12.10_0": "iti yaṁ taṁ vuttaṁ, idametaṁ paṭicca vuttaṁ. ",
  "an10:54.13.1_0": "‘Puggalampāhaṁ, bhikkhave, duvidhena vadāmi—",
  "an10:54.13.2_0": "sevitabbampi asevitabbampī’ti, ",
  "an10:54.13.3_0": "iti kho panetaṁ vuttaṁ. Kiñcetaṁ paṭicca vuttaṁ? ",
  "an10:54.13.4_0": "Tattha yaṁ jaññā puggalaṁ: ",
  "an10:54.13.5_0": "‘imaṁ kho me puggalaṁ sevato akusalā dhammā abhivaḍḍhanti,",
  "an10:54.13.5_1": "kusalā dhammā parihāyantī’ti,",
  "an10:54.13.5_2": "evarūpo puggalo na sevitabbo.",
  "an10:54.13.6_0": "Tattha yaṁ jaññā puggalaṁ: ",
  "an10:54.13.7_0": "‘imaṁ kho me puggalaṁ sevato akusalā dhammā parihāyanti,",
  "an10:54.13.7_1": "kusalā dhammā abhivaḍḍhantī’ti,",
  "an10:54.13.7_2": "evarūpo puggalo sevitabbo.",
  "an10:54.13.8_0": "‘Puggalampāhaṁ, bhikkhave, duvidhena vadāmi—",
  "an10:54.13.9_0": "sevitabbampi asevitabbampī’ti, ",
  "an10:54.13.10_0": "iti yaṁ taṁ vuttaṁ, idametaṁ paṭicca vuttan”ti. ",
  "an10:54.13.11_0": "Catutthaṁ. ",
  "an10:55.0.1_0": "Aṅguttara Nikāya 10 ",
  "an10:55.0.2_0": "6. Sacittavagga ",
  "an10:55.0.3_0": "55. Parihānasutta ",
  "an10:55.1.1_0": "Tatra kho āyasmā sāriputto bhikkhū āmantesi: ",
  "an10:55.1.2_0": "“āvuso bhikkhave”ti. ",
  "an10:55.1.3_0": "“Āvuso”ti kho te bhikkhū āyasmato sāriputtassa paccassosuṁ. ",
  "an10:55.1.4_0": "Āyasmā sāriputto etadavoca: ",
  "an10:55.2.1_0": "“‘Parihānadhammo puggalo, parihānadhammo puggalo’ti, āvuso, vuccati. ",
  "an10:55.2.2_0": "‘Aparihānadhammo puggalo, aparihānadhammo puggalo’ti, āvuso, vuccati. ",
  "an10:55.2.3_0": "Kittāvatā nu kho, āvuso,",
  "an10:55.2.3_1": "parihānadhammo puggalo vutto bhagavatā,",
  "an10:55.2.3_2": "kittāvatā ca pana aparihānadhammo puggalo vutto bhagavatā”ti?",
  "an10:55.2.4_0": "“Dūratopi kho mayaṁ, āvuso,",
  "an10:55.2.4_1": "āgacchāma āyasmato sāriputtassa santike etassa bhāsitassa atthamaññātuṁ.",
  "an10:55.2.5_0": "Sādhu vatāyasmantaṁyeva sāriputtaṁ paṭibhātu etassa bhāsitassa attho. ",
  "an10:55.2.6_0": "Āyasmato sāriputtassa sutvā bhikkhū dhāressantī”ti. ",
  "an10:55.3.1_0": "“Tenahāvuso, suṇātha, sādhukaṁ manasi karotha, bhāsissāmī”ti. ",
  "an10:55.3.2_0": "“Evamāvuso”ti kho te bhikkhū āyasmato sāriputtassa paccassosuṁ. ",
  "an10:55.3.3_0": "Āyasmā sāriputto etadavoca: ",
  "an10:55.4.1_0": "“Kittāvatā nu kho, āvuso, parihānadhammo puggalo vutto bhagavatā? ",
  "an10:55.4.2_0": "Idhāvuso,",
  "an10:55.4.2_1": "bhikkhu assutañceva dhammaṁ na suṇāti,",
  "an10:55.4.2_2": "sutā cassa dhammā sammosaṁ gacchanti,",
  "an10:55.4.2_3": "ye cassa dhammā pubbe cetaso asamphuṭṭhapubbā te cassa na samudācaranti,",
  "an10:55.4.2_4": "aviññātañceva na vijānāti.",
  "an10:55.4.3_0": "Ettāvatā kho, āvuso, parihānadhammo puggalo vutto bhagavatā. ",
  "an10:55.5.1_0": "Kittāvatā ca panāvuso, aparihānadhammo puggalo vutto bhagavatā? ",
  "an10:55.5.2_0": "Idhāvuso,",
  "an10:55.5.2_1": "bhikkhu assutañceva dhammaṁ suṇāti,",
  "an10:55.5.2_2": "sutā cassa dhammā na sammosaṁ gacchanti,",
  "an10:55.5.2_3": "ye cassa dhammā pubbe cetaso asamphuṭṭhapubbā te cassa samudācaranti,",
  "an10:55.5.2_4": "aviññātañceva vijānāti.",
  "an10:55.5.3_0": "Ettāvatā kho, āvuso, aparihānadhammo puggalo vutto bhagavatā. ",
  "an10:55.6.1_0": "No ce, āvuso, bhikkhu paracittapariyāyakusalo hoti, atha ‘sacittapariyāyakusalo bhavissāmī’ti—",
  "an10:55.6.2_0": "evañhi vo, āvuso, sikkhitabbaṁ. ",
  "an10:55.7.1_0": "Kathañcāvuso, bhikkhu sacittapariyāyakusalo hoti? ",
  "an10:55.7.2_0": "Seyyathāpi, āvuso,",
  "an10:55.7.2_1": "itthī vā puriso vā daharo yuvā maṇḍanakajātiko ādāse vā parisuddhe pariyodāte acche vā udapatte sakaṁ",
  "an10:55.7.2_2": "mukhanimittaṁ paccavekkhamāno sace tattha passati rajaṁ vā aṅgaṇaṁ vā,",
  "an10:55.7.2_3": "tasseva rajassa vā aṅgaṇassa vā pahānāya vāyamati.",
  "an10:55.7.3_0": "No ce tattha passati rajaṁ vā aṅgaṇaṁ vā, tenevattamano hoti paripuṇṇasaṅkappo: ",
  "an10:55.7.4_0": "‘lābhā vata me, parisuddhaṁ vata me’ti. ",
  "an10:55.7.5_0": "Evameva kho, āvuso, bhikkhuno paccavekkhaṇā bahukārā hoti kusalesu dhammesu: ",
  "an10:55.7.6_0": "‘anabhijjhālu nu kho bahulaṁ viharāmi,",
  "an10:55.7.6_1": "saṁvijjati nu kho me eso dhammo udāhu no,",
  "an10:55.7.6_2": "abyāpannacitto nu kho bahulaṁ viharāmi,",
  "an10:55.7.6_3": "saṁvijjati nu kho me eso dhammo udāhu no,",
  "an10:55.7.6_4": "vigatathinamiddho nu kho bahulaṁ viharāmi,",
  "an10:55.7.6_5": "saṁvijjati nu kho me eso dhammo udāhu no,",
  "an10:55.7.6_6": "anuddhato nu kho bahulaṁ viharāmi,",
  "an10:55.7.6_7": "saṁvijjati nu kho me eso dhammo udāhu no,",
  "an10:55.7.6_8": "tiṇṇavicikiccho nu kho bahulaṁ viharāmi,",
  "an10:55.7.6_9": "saṁvijjati nu kho me eso dhammo udāhu no,",
  "an10:55.7.6_10": "akkodhano nu kho bahulaṁ viharāmi,",
  "an10:55.7.6_11": "saṁvijjati nu kho me eso dhammo udāhu no,",
  "an10:55.7.6_12": "asaṅkiliṭṭhacitto nu kho bahulaṁ viharāmi,",
  "an10:55.7.6_13": "saṁvijjati nu kho me eso dhammo udāhu no,",
  "an10:55.7.6_14": "lābhī nu khomhi ajjhattaṁ dhammapāmojjassa,",
  "an10:55.7.6_15": "saṁvijjati nu kho me eso dhammo udāhu no,",
  "an10:55.7.6_16": "lābhī nu khomhi ajjhattaṁ cetosamathassa,",
  "an10:55.7.6_17": "saṁvijjati nu kho me eso dhammo udāhu no,",
  "an10:55.7.6_18": "lābhī nu khomhi adhipaññādhammavipassanāya,",
  "an10:55.7.6_19": "saṁvijjati nu kho me eso dhammo udāhu no’ti.",
  "an10:55.8.1_0": "Sace pana, āvuso,",
  "an10:55.8.1_1": "bhikkhu paccavekkhamāno sabbepime kusale dhamme attani na samanupassati, tenāvuso,",
  "an10:55.8.1_2": "bhikkhunā sabbesaṁyeva imesaṁ kusalānaṁ dhammānaṁ paṭilābhāya adhimatto chando ca vāyāmo ca ussāho ca",
  "an10:55.8.1_3": "ussoḷhī ca appaṭivānī ca sati ca sampajaññañca karaṇīyaṁ.",
  "an10:55.8.2_0": "Seyyathāpi, āvuso, ādittacelo vā ādittasīso vā. ",
  "an10:55.8.3_0": "Tasseva celassa vā sīsassa vā nibbāpanāya adhimattaṁ chandañca vāyāmañca ussāhañca ussoḷhiñca appaṭivāniñca satiñca sampajaññañca kareyya. ",
  "an10:55.8.4_0": "Evamevaṁ kho, āvuso,",
  "an10:55.8.4_1": "tena bhikkhunā sabbesaṁyeva kusalānaṁ dhammānaṁ paṭilābhāya adhimatto chando ca vāyāmo ca ussāho ca ussoḷhī",
  "an10:55.8.4_2": "ca appaṭivānī ca sati ca sampajaññañca karaṇīyaṁ.",
  "an10:55.9.1_0": "Sace panāvuso,",
  "an10:55.9.1_1": "bhikkhu paccavekkhamāno ekacce kusale dhamme attani samanupassati,",
  "an10:55.9.1_2": "ekacce kusale dhamme attani na samanupassati, tenāvuso,",
  "an10:55.9.1_3": "bhikkhunā ye kusale dhamme attani samanupassati tesu kusalesu dhammesu patiṭṭhāya,",
  "an10:55.9.1_4": "ye kusale dhamme attani na samanupassati tesaṁ kusalānaṁ dhammānaṁ paṭilābhāya adhimatto chando ca vāyāmo",
  "an10:55.9.1_5": "ca ussāho ca ussoḷhī ca appaṭivānī ca sati ca sampajaññañca karaṇīyaṁ.",
  "an10:55.9.2_0": "Seyyathāpi, āvuso, ādittacelo vā ādittasīso vā. ",
  "an10:55.9.3_0": "Tasseva celassa vā sīsassa vā nibbāpanāya adhimattaṁ chandañca vāyāmañca ussāhañca ussoḷhiñca appaṭivāniñca satiñca sampajaññañca kareyya. ",
  "an10:55.9.4_0": "Evamevaṁ kho, āvuso,",
  "an10:55.9.4_1": "tena bhikkhunā ye kusale dhamme attani samanupassati tesu kusalesu dhammesu patiṭṭhāya,",
  "an10:55.9.4_2": "ye kusale dhamme attani na samanupassati tesaṁ kusalānaṁ dhammānaṁ paṭilābhāya adhimatto chando ca vāyāmo",
  "an10:55.9.4_3": "ca ussāho ca ussoḷhī ca appaṭivānī ca sati ca sampajaññañca karaṇīyaṁ.",
  "an10:55.10.1_0": "Sace panāvuso,",
  "an10:55.10.1_1": "bhikkhu paccavekkhamāno sabbepime kusale dhamme attani samanupassati, tenāvuso,",
  "an10:55.10.1_2": "bhikkhunā sabbesveva imesu kusalesu dhammesu patiṭṭhāya uttari āsavānaṁ khayāya yogo karaṇīyo”ti.",
  "an10:55.10.2_0": "Pañcamaṁ. ",
  "an10:56.0.1_0": "Aṅguttara Nikāya 10 ",
  "an10:56.0.2_0": "6. Sacittavagga ",
  "an10:56.0.3_0": "56. Paṭhamasaññāsutta ",
  "an10:56.1.1_0": "“Dasayimā,",
  "an10:56.1.1_1": "bhikkhave,",
  "an10:56.1.1_2": "saññā bhāvitā bahulīkatā mahapphalā honti mahānisaṁsā amatogadhā amatapariyosānā.",
  "an10:56.1.2_0": "Katamā dasa? ",
  "an10:56.1.3_0": "Asubhasaññā,",
  "an10:56.1.3_1": "maraṇasaññā,",
  "an10:56.1.3_2": "āhāre paṭikūlasaññā,",
  "an10:56.1.3_3": "sabbaloke anabhiratasaññā,",
  "an10:56.1.3_4": "aniccasaññā,",
  "an10:56.1.3_5": "anicce dukkhasaññā,",
  "an10:56.1.3_6": "dukkhe anattasaññā,",
  "an10:56.1.3_7": "pahānasaññā,",
  "an10:56.1.3_8": "virāgasaññā,",
  "an10:56.1.3_9": "nirodhasaññā—",
  "an10:56.1.4_0": "imā kho,",
  "an10:56.1.4_1": "bhikkhave,",
  "an10:56.1.4_2": "dasa saññā bhāvitā bahulīkatā mahapphalā honti mahānisaṁsā amatogadhā amatapariyosānā”ti.",
  "an10:56.1.5_0": "Chaṭṭhaṁ. ",
  "an10:57.0.1_0": "Aṅguttara Nikāya 10 ",
  "an10:57.0.2_0": "6. Sacittavagga ",
  "an10:57.0.3_0": "57. Dutiyasaññāsutta ",
  "an10:57.1.1_0": "“Dasayimā,",
  "an10:57.1.1_1": "bhikkhave,",
  "an10:57.1.1_2": "saññā bhāvitā bahulīkatā mahapphalā honti mahānisaṁsā amatogadhā amatapariyosānā.",
  "an10:57.1.2_0": "Katamā dasa? ",
  "an10:57.1.3_0": "Aniccasaññā,",
  "an10:57.1.3_1": "anattasaññā,",
  "an10:57.1.3_2": "maraṇasaññā,",
  "an10:57.1.3_3": "āhāre paṭikūlasaññā,",
  "an10:57.1.3_4": "sabbaloke anabhiratasaññā,",
  "an10:57.1.3_5": "aṭṭhikasaññā,",
  "an10:57.1.3_6": "puḷavakasaññā,",
  "an10:57.1.3_7": "vinīlakasaññā,",
  "an10:57.1.3_8": "vicchiddakasaññā,",
  "an10:57.1.3_9": "uddhumātakasaññā—",
  "an10:57.1.4_0": "imā kho,",
  "an10:57.1.4_1": "bhikkhave,",
  "an10:57.1.4_2": "dasa saññā bhāvitā bahulīkatā mahapphalā honti mahānisaṁsā amatogadhā amatapariyosānā”ti.",
  "an10:57.1.5_0": "Sattamaṁ. ",
  "an10:58.0.1_0": "Aṅguttara Nikāya 10 ",
  "an10:58.0.2_0": "6. Sacittavagga ",
  "an10:58.0.3_0": "58. Mūlakasutta ",
  "an10:58.1.1_0": "“Sace, bhikkhave, aññatitthiyā paribbājakā evaṁ puccheyyuṁ: ",
  "an10:58.1.2_0": "‘kiṁmūlakā, āvuso,",
  "an10:58.1.2_1": "sabbe dhammā,",
  "an10:58.1.2_2": "kiṁsambhavā sabbe dhammā,",
  "an10:58.1.2_3": "kiṁsamudayā sabbe dhammā,",
  "an10:58.1.2_4": "kiṁsamosaraṇā sabbe dhammā,",
  "an10:58.1.2_5": "kiṁpamukhā sabbe dhammā,",
  "an10:58.1.2_6": "kiṁadhipateyyā sabbe dhammā,",
  "an10:58.1.2_7": "kiṁuttarā sabbe dhammā,",
  "an10:58.1.2_8": "kiṁsārā sabbe dhammā,",
  "an10:58.1.2_9": "kiṁogadhā sabbe dhammā,",
  "an10:58.1.2_10": "kiṁpariyosānā sabbe dhammā’ti,",
  "an10:58.1.2_11": "evaṁ puṭṭhā tumhe,",
  "an10:58.1.2_12": "bhikkhave,",
  "an10:58.1.2_13": "tesaṁ aññatitthiyānaṁ paribbājakānaṁ kinti byākareyyāthā”ti?",
  "an10:58.1.3_0": "“Bhagavaṁmūlakā no, bhante,",
  "an10:58.1.3_1": "dhammā bhagavaṁnettikā bhagavaṁpaṭisaraṇā.",
  "an10:58.1.3_2": "Sādhu vata, bhante,",
  "an10:58.1.3_3": "bhagavantaṁyeva paṭibhātu etassa bhāsitassa attho.",
  "an10:58.1.3_4": "Bhagavato sutvā bhikkhū dhāressantī”ti.",
  "an10:58.2.1_0": "“Tena hi, bhikkhave, suṇātha, sādhukaṁ manasi karotha, bhāsissāmī”ti. ",
  "an10:58.2.2_0": "“Evaṁ, bhante”ti kho te bhikkhū bhagavato paccassosuṁ. ",
  "an10:58.2.3_0": "Bhagavā etadavoca: ",
  "an10:58.3.1_0": "“Sace, bhikkhave, aññatitthiyā paribbājakā evaṁ puccheyyuṁ: ",
  "an10:58.3.2_0": "‘kiṁmūlakā, āvuso,",
  "an10:58.3.2_1": "sabbe dhammā,",
  "an10:58.3.2_2": "kiṁsambhavā sabbe dhammā,",
  "an10:58.3.2_3": "kiṁsamudayā sabbe dhammā,",
  "an10:58.3.2_4": "kiṁsamosaraṇā sabbe dhammā,",
  "an10:58.3.2_5": "kiṁpamukhā sabbe dhammā,",
  "an10:58.3.2_6": "kiṁ adhipateyyā sabbe dhammā,",
  "an10:58.3.2_7": "kiṁuttarā sabbe dhammā,",
  "an10:58.3.2_8": "kiṁsārā sabbe dhammā,",
  "an10:58.3.2_9": "kiṁogadhā sabbe dhammā,",
  "an10:58.3.2_10": "kiṁpariyosānā sabbe dhammā’ti,",
  "an10:58.3.3_0": "evaṁ puṭṭhā tumhe, bhikkhave, tesaṁ aññatitthiyānaṁ paribbājakānaṁ evaṁ byākareyyātha: ",
  "an10:58.3.4_0": "‘chandamūlakā, āvuso,",
  "an10:58.3.4_1": "sabbe dhammā,",
  "an10:58.3.4_2": "manasikārasambhavā sabbe dhammā,",
  "an10:58.3.4_3": "phassasamudayā sabbe dhammā,",
  "an10:58.3.4_4": "vedanāsamosaraṇā sabbe dhammā,",
  "an10:58.3.4_5": "samādhippamukhā sabbe dhammā,",
  "an10:58.3.4_6": "satādhipateyyā sabbe dhammā,",
  "an10:58.3.4_7": "paññuttarā sabbe dhammā,",
  "an10:58.3.4_8": "vimuttisārā sabbe dhammā,",
  "an10:58.3.4_9": "amatogadhā sabbe dhammā,",
  "an10:58.3.4_10": "nibbānapariyosānā sabbe dhammā’ti.",
  "an10:58.3.5_0": "Evaṁ puṭṭhā tumhe, bhikkhave, tesaṁ aññatitthiyānaṁ paribbājakānaṁ evaṁ byākareyyāthā”ti. ",
  "an10:58.3.6_0": "Aṭṭhamaṁ. ",
  "an10:59.0.1_0": "Aṅguttara Nikāya 10 ",
  "an10:59.0.2_0": "6. Sacittavagga ",
  "an10:59.0.3_0": "59. Pabbajjāsutta ",
  "an10:59.1.1_0": "“Tasmātiha, bhikkhave, evaṁ sikkhitabbaṁ: ",
  "an10:59.1.2_0": "‘yathāpabbajjāparicitañca no cittaṁ bhavissati,",
  "an10:59.1.2_1": "na cuppannā pāpakā akusalā dhammā cittaṁ pariyādāya ṭhassanti;",
  "an10:59.1.3_0": "aniccasaññāparicitañca no cittaṁ bhavissati,",
  "an10:59.1.3_1": "anattasaññāparicitañca no cittaṁ bhavissati,",
  "an10:59.1.3_2": "asubhasaññāparicitañca no cittaṁ bhavissati,",
  "an10:59.1.3_3": "ādīnavasaññāparicitañca no cittaṁ bhavissati,",
  "an10:59.1.3_4": "lokassa samañca visamañca ñatvā taṁsaññāparicitañca no cittaṁ bhavissati,",
  "an10:59.1.3_5": "lokassa bhavañca vibhavañca ñatvā taṁsaññāparicitañca no cittaṁ bhavissati,",
  "an10:59.1.3_6": "lokassa samudayañca atthaṅgamañca ñatvā taṁsaññāparicitañca no cittaṁ bhavissati,",
  "an10:59.1.3_7": "pahānasaññāparicitañca no cittaṁ bhavissati,",
  "an10:59.1.3_8": "virāgasaññāparicitañca no cittaṁ bhavissati,",
  "an10:59.1.3_9": "nirodhasaññāparicitañca no cittaṁ bhavissatī’ti—",
  "an10:59.1.4_0": "evañhi vo, bhikkhave, sikkhitabbaṁ. ",
  "an10:59.2.1_0": "Yato kho,",
  "an10:59.2.1_1": "bhikkhave,",
  "an10:59.2.1_2": "bhikkhuno yathāpabbajjāparicitañca cittaṁ hoti na cuppannā pāpakā akusalā dhammā cittaṁ pariyādāya tiṭṭhanti,",
  "an10:59.2.1_3": "aniccasaññāparicitañca cittaṁ hoti,",
  "an10:59.2.1_4": "anattasaññāparicitañca cittaṁ hoti,",
  "an10:59.2.1_5": "asubhasaññāparicitañca cittaṁ hoti,",
  "an10:59.2.1_6": "ādīnavasaññāparicitañca cittaṁ hoti,",
  "an10:59.2.1_7": "lokassa samañca visamañca ñatvā taṁsaññāparicitañca cittaṁ hoti,",
  "an10:59.2.1_8": "lokassa bhavañca vibhavañca ñatvā taṁsaññāparicitañca cittaṁ hoti,",
  "an10:59.2.1_9": "lokassa samudayañca atthaṅgamañca ñatvā taṁsaññāparicitañca cittaṁ hoti,",
  "an10:59.2.1_10": "pahānasaññāparicitañca cittaṁ hoti,",
  "an10:59.2.1_11": "virāgasaññāparicitañca cittaṁ hoti,",
  "an10:59.2.1_12": "nirodhasaññāparicitañca cittaṁ hoti,",
  "an10:59.2.1_13": "tassa dvinnaṁ phalānaṁ aññataraṁ phalaṁ pāṭikaṅkhaṁ—",
  "an10:59.2.2_0": "diṭṭheva dhamme aññā, sati vā upādisese anāgāmitā”ti. ",
  "an10:59.2.3_0": "Navamaṁ. ",
  "an10:60.0.1_0": "Aṅguttara Nikāya 10 ",
  "an10:60.0.2_0": "6. Sacittavagga ",
  "an10:60.0.3_0": "60. Girimānandasutta ",
  "an10:60.1.1_0": "Ekaṁ samayaṁ bhagavā sāvatthiyaṁ viharati jetavane anāthapiṇḍikassa ārāme. ",
  "an10:60.1.2_0": "Tena kho pana samayena āyasmā girimānando ābādhiko hoti dukkhito bāḷhagilāno. ",
  "an10:60.1.3_0": "Atha kho āyasmā ānando yena bhagavā tenupasaṅkami;",
  "an10:60.1.3_1": "upasaṅkamitvā bhagavantaṁ abhivādetvā ekamantaṁ nisīdi.",
  "an10:60.1.3_2": "Ekamantaṁ nisinno kho āyasmā ānando bhagavantaṁ etadavoca:",
  "an10:60.2.1_0": "“Āyasmā, bhante, girimānando ābādhiko hoti dukkhito bāḷhagilāno. ",
  "an10:60.2.2_0": "Sādhu, bhante, bhagavā yenāyasmā girimānando tenupasaṅkamatu anukampaṁ upādāyā”ti. ",
  "an10:60.2.3_0": "“Sace kho tvaṁ, ānanda,",
  "an10:60.2.3_1": "girimānandassa bhikkhuno dasa saññā bhāseyyāsi,",
  "an10:60.2.3_2": "ṭhānaṁ kho panetaṁ vijjati yaṁ girimānandassa bhikkhuno dasa saññā sutvā so ābādho ṭhānaso paṭippassambheyya.",
  "an10:60.3.1_0": "Katamā dasa? ",
  "an10:60.3.2_0": "Aniccasaññā,",
  "an10:60.3.2_1": "anattasaññā,",
  "an10:60.3.2_2": "asubhasaññā,",
  "an10:60.3.2_3": "ādīnavasaññā,",
  "an10:60.3.2_4": "pahānasaññā,",
  "an10:60.3.2_5": "virāgasaññā,",
  "an10:60.3.2_6": "nirodhasaññā,",
  "an10:60.3.2_7": "sabbaloke anabhiratasaññā,",
  "an10:60.3.2_8": "sabbasaṅkhāresu anicchāsaññā,",
  "an10:60.3.2_9": "ānāpānassati.",
  "an10:60.4.1_0": "Katamā cānanda, aniccasaññā? ",
  "an10:60.4.2_0": "Idhānanda, bhikkhu araññagato vā rukkhamūlagato vā suññāgāragato vā iti paṭisañcikkhati: ",
  "an10:60.4.3_0": "‘rūpaṁ aniccaṁ, vedanā aniccā, saññā aniccā, saṅkhārā aniccā, viññāṇaṁ aniccan’ti. ",
  "an10:60.4.4_0": "Iti imesu pañcasu upādānakkhandhesu aniccānupassī viharati. ",
  "an10:60.4.5_0": "Ayaṁ vuccatānanda, aniccasaññā. ",
  "an10:60.5.1_0": "Katamā cānanda, anattasaññā? ",
  "an10:60.5.2_0": "Idhānanda, bhikkhu araññagato vā rukkhamūlagato vā suññāgāragato vā iti paṭisañcikkhati: ",
  "an10:60.5.3_0": "‘cakkhu anattā,",
  "an10:60.5.3_1": "rūpā anattā,",
  "an10:60.5.3_2": "sotaṁ anattā,",
  "an10:60.5.3_3": "saddā anattā,",
  "an10:60.5.3_4": "ghānaṁ anattā,",
  "an10:60.5.3_5": "gandhā anattā,",
  "an10:60.5.3_6": "jivhā anattā,",
  "an10:60.5.3_7": "rasā anattā,",
  "an10:60.5.3_8": "kāyā anattā,",
  "an10:60.5.3_9": "phoṭṭhabbā anattā,",
  "an10:60.5.3_10": "mano anattā,",
  "an10:60.5.3_11": "dhammā anattā’ti.",
  "an10:60.5.4_0": "Iti imesu chasu ajjhattikabāhiresu āyatanesu anattānupassī viharati. ",
  "an10:60.5.5_0": "Ayaṁ vuccatānanda, anattasaññā. ",
  "an10:60.6.1_0": "Katamā cānanda, asubhasaññā? ",
  "an10:60.6.2_0": "Idhānanda,",
  "an10:60.6.2_1": "bhikkhu imameva kāyaṁ uddhaṁ pādatalā adho kesamatthakā tacapariyantaṁ pūraṁ nānāppakārassa asucino paccavekkhati:",
  "an10:60.6.3_0": "‘atthi imasmiṁ kāye kesā lomā nakhā dantā taco,",
  "an10:60.6.3_1": "maṁsaṁ nhāru aṭṭhi aṭṭhimiñjaṁ vakkaṁ,",
  "an10:60.6.3_2": "hadayaṁ yakanaṁ kilomakaṁ pihakaṁ papphāsaṁ,",
  "an10:60.6.3_3": "antaṁ antaguṇaṁ udariyaṁ karīsaṁ,",
  "an10:60.6.3_4": "pittaṁ semhaṁ pubbo lohitaṁ sedo medo,",
  "an10:60.6.3_5": "assu vasā kheḷo siṅghāṇikā lasikā muttan’ti.",
  "an10:60.6.4_0": "Iti imasmiṁ kāye asubhānupassī viharati. ",
  "an10:60.6.5_0": "Ayaṁ vuccatānanda, asubhasaññā. ",
  "an10:60.7.1_0": "Katamā cānanda, ādīnavasaññā? ",
  "an10:60.7.2_0": "Idhānanda, bhikkhu araññagato vā rukkhamūlagato vā suññāgāragato vā iti paṭisañcikkhati: ",
  "an10:60.7.3_0": "‘bahudukkho kho ayaṁ kāyo bahuādīnavo. Iti imasmiṁ kāye vividhā ābādhā uppajjanti, seyyathidaṁ—",
  "an10:60.7.4_0": "cakkhurogo sotarogo ghānarogo jivhārogo kāyarogo sīsarogo kaṇṇarogo mukharogo dantarogo oṭṭharogo kāso",
  "an10:60.7.4_1": "sāso pināso ḍāho jaro kucchirogo mucchā pakkhandikā sūlā visūcikā kuṭṭhaṁ gaṇḍo kilāso soso apamāro daddu",
  "an10:60.7.4_2": "kaṇḍu kacchu nakhasā vitacchikā lohitaṁ pittaṁ madhumeho aṁsā piḷakā bhagandalā pittasamuṭṭhānā ābādhā",
  "an10:60.7.4_3": "semhasamuṭṭhānā ābādhā vātasamuṭṭhānā ābādhā sannipātikā ābādhā utupariṇāmajā ābādhā visamaparihārajā",
  "an10:60.7.4_4": "ābādhā opakkamikā ābādhā kammavipākajā ābādhā sītaṁ uṇhaṁ jighacchā pipāsā uccāro passāvo’ti.",
  "an10:60.7.5_0": "Iti imasmiṁ kāye ādīnavānupassī viharati. ",
  "an10:60.7.6_0": "Ayaṁ vuccatānanda, ādīnavasaññā. ",
  "an10:60.8.1_0": "Katamā cānanda, pahānasaññā? ",
  "an10:60.8.2_0": "Idhānanda,",
  "an10:60.8.2_1": "bhikkhu uppannaṁ kāmavitakkaṁ nādhivāseti, pajahati, vinodeti,",
  "an10:60.8.2_2": "byantīkaroti,",
  "an10:60.8.2_3": "anabhāvaṁ gameti.",
  "an10:60.8.2_4": "Uppannaṁ byāpādavitakkaṁ nādhivāseti, pajahati, vinodeti,",
  "an10:60.8.2_5": "byantīkaroti,",
  "an10:60.8.2_6": "anabhāvaṁ gameti.",
  "an10:60.8.2_7": "Uppannaṁ vihiṁsāvitakkaṁ nādhivāseti, pajahati, vinodeti,",
  "an10:60.8.2_8": "byantīkaroti,",
  "an10:60.8.2_9": "anabhāvaṁ gameti.",
  "an10:60.8.2_10": "Uppannuppanne pāpake akusale dhamme nādhivāseti, pajahati, vinodeti,",
  "an10:60.8.2_11": "byantīkaroti,",
  "an10:60.8.2_12": "anabhāvaṁ gameti.",
  "an10:60.8.3_0": "Ayaṁ vuccatānanda, pahānasaññā. ",
  "an10:60.9.1_0": "Katamā cānanda, virāgasaññā? ",
  "an10:60.9.2_0": "Idhānanda, bhikkhu araññagato vā rukkhamūlagato vā suññāgāragato vā iti paṭisañcikkhati: ",
  "an10:60.9.3_0": "‘etaṁ santaṁ etaṁ paṇītaṁ yadidaṁ sabbasaṅkhārasamatho sabbūpadhippaṭinissaggo taṇhākkhayo virāgo nibbānan’ti. ",
  "an10:60.9.4_0": "Ayaṁ vuccatānanda, virāgasaññā. ",
  "an10:60.10.1_0": "Katamā cānanda, nirodhasaññā? ",
  "an10:60.10.2_0": "Idhānanda, bhikkhu araññagato vā rukkhamūlagato vā suññāgāragato vā iti paṭisañcikkhati: ",
  "an10:60.10.3_0": "‘etaṁ santaṁ etaṁ paṇītaṁ yadidaṁ sabbasaṅkhārasamatho sabbūpadhippaṭinissaggo taṇhākkhayo nirodho nibbānan’ti. ",
  "an10:60.10.4_0": "Ayaṁ vuccatānanda, nirodhasaññā. ",
  "an10:60.11.1_0": "Katamā cānanda, sabbaloke anabhiratasaññā? ",
  "an10:60.11.2_0": "Idhānanda,",
  "an10:60.11.2_1": "bhikkhu ye loke upādānā cetaso adhiṭṭhānābhinivesānusayā,",
  "an10:60.11.2_2": "te pajahanto viharati anupādiyanto.",
  "an10:60.11.3_0": "Ayaṁ vuccatānanda, sabbaloke anabhiratasaññā. ",
  "an10:60.12.1_0": "Katamā cānanda, sabbasaṅkhāresu anicchāsaññā? ",
  "an10:60.12.2_0": "Idhānanda, bhikkhu sabbasaṅkhāresu aṭṭīyati harāyati jigucchati. ",
  "an10:60.12.3_0": "Ayaṁ vuccatānanda, sabbasaṅkhāresu anicchāsaññā. ",
  "an10:60.13.1_0": "Katamā cānanda, ānāpānassati? ",
  "an10:60.13.2_0": "Idhānanda,",
  "an10:60.13.2_1": "bhikkhu araññagato vā rukkhamūlagato vā suññāgāragato vā nisīdati pallaṅkaṁ ābhujitvā ujuṁ kāyaṁ paṇidhāya parimukhaṁ satiṁ upaṭṭhapetvā.",
  "an10:60.13.3_0": "So satova assasati satova passasati. ",
  "an10:60.13.4_0": "Dīghaṁ vā assasanto ‘dīghaṁ assasāmī’ti pajānāti.",
  "an10:60.13.4_1": "Dīghaṁ vā passasanto ‘dīghaṁ passasāmī’ti pajānāti.",
  "an10:60.13.5_0": "Rassaṁ vā assasanto ‘rassaṁ assasāmī’ti pajānāti.",
  "an10:60.13.5_1": "Rassaṁ vā passasanto ‘rassaṁ passasāmī’ti pajānāti.",
  "an10:60.13.6_0": "‘Sabbakāyapaṭisaṁvedī assasissāmī’ti sikkhati. ‘Sabbakāyapaṭisaṁvedī passasissāmī’ti sikkhati. ",
  "an10:60.13.7_0": "‘Passambhayaṁ kāyasaṅkhāraṁ assasissāmī’ti sikkhati.",
  "an10:60.13.7_1": "‘Passambhayaṁ kāyasaṅkhāraṁ passasissāmī’ti sikkhati.",
  "an10:60.13.8_0": "‘Pītipaṭisaṁvedī assasissāmī’ti sikkhati. ‘Pītipaṭisaṁvedī passasissāmī’ti sikkhati. ",
  "an10:60.13.9_0": "‘Sukhapaṭisaṁvedī assasissāmī’ti sikkhati. ‘Sukhapaṭisaṁvedī passasissāmī’ti sikkhati. ",
  "an10:60.13.10_0": "‘Cittasaṅkhārapaṭisaṁvedī assasissāmī’ti sikkhati.",
  "an10:60.13.10_1": "‘Cittasaṅkhārapaṭisaṁvedī passasissāmī’ti sikkhati.",
  "an10:60.13.11_0": "‘Passambhayaṁ cittasaṅkhāraṁ assasissāmī’ti sikkhati.",
  "an10:60.13.11_1": "‘Passambhayaṁ cittasaṅkhāraṁ passasissāmī’ti sikkhati.",
  "an10:60.13.12_0": "‘Cittapaṭisaṁvedī assasissāmī’ti sikkhati. ‘Cittapaṭisaṁvedī passasissāmī’ti sikkhati. ",
  "an10:60.13.13_0": "Abhippamodayaṁ cittaṁ …pe… ",
  "an10:60.13.14_0": "samādahaṁ cittaṁ …pe… ",
  "an10:60.13.15_0": "vimocayaṁ cittaṁ …pe… ",
  "an10:60.13.16_0": "aniccānupassī …pe… ",
  "an10:60.13.17_0": "virāgānupassī …pe… ",
  "an10:60.13.18_0": "nirodhānupassī …pe… ",
  "an10:60.13.19_0": "‘paṭinissaggānupassī assasissāmī’ti sikkhati. ‘Paṭinissaggānupassī passasissāmī’ti sikkhati. ",
  "an10:60.13.20_0": "Ayaṁ vuccatānanda, ānāpānassati. ",
  "an10:60.14.1_0": "Sace kho tvaṁ, ānanda,",
  "an10:60.14.1_1": "girimānandassa bhikkhuno imā dasa saññā bhāseyyāsi,",
  "an10:60.14.1_2": "ṭhānaṁ kho panetaṁ vijjati yaṁ girimānandassa bhikkhuno imā dasa saññā sutvā so ābādho ṭhānaso paṭippassambheyyā”ti.",
  "an10:60.15.1_0": "Atha kho āyasmā ānando bhagavato santike imā dasa saññā uggahetvā yenāyasmā girimānando tenupasaṅkami;",
  "an10:60.15.1_1": "upasaṅkamitvā āyasmato girimānandassa imā dasa saññā abhāsi.",
  "an10:60.15.2_0": "Atha kho āyasmato girimānandassa dasa saññā sutvā so ābādho ṭhānaso paṭippassambhi. ",
  "an10:60.15.3_0": "Vuṭṭhahi cāyasmā girimānando tamhā ābādhā.",
  "an10:60.15.3_1": "Tathā pahīno ca panāyasmato girimānandassa so ābādho ahosīti.",
  "an10:60.15.4_0": "Dasamaṁ. ",
  "an10:60.15.5_0": "Sacittavaggo paṭhamo. ",
  "an10:60.16.0_0": "Tassuddānaṁ",
  "an10:60.16.1_0": "Sacittañca sāriputta, ",
  "an10:60.16.2_0": "ṭhiti ca samathena ca; ",
  "an10:60.16.3_0": "Parihāno ca dve saññā, ",
  "an10:60.16.4_0": "mūlā pabbajitaṁ girīti. ",
  "an10:61.0.1_0": "Aṅguttara Nikāya 10 ",
  "an10:61.0.2_0": "7. Yamakavagga ",
  "an10:61.0.3_0": "61. Avijjāsutta ",
  "an10:61.1.1_0": "“Purimā, bhikkhave, koṭi na paññāyati avijjāya: ‘ito pubbe avijjā nāhosi, atha pacchā samabhavī’ti. ",
  "an10:61.1.2_0": "Evañcetaṁ, bhikkhave, vuccati, atha ca pana paññāyati: ‘idappaccayā avijjā’ti. ",
  "an10:61.2.1_0": "Avijjampāhaṁ, bhikkhave, sāhāraṁ vadāmi, no anāhāraṁ. ",
  "an10:61.2.2_0": "Ko cāhāro avijjāya? ",
  "an10:61.2.3_0": "‘Pañca nīvaraṇā’tissa vacanīyaṁ. ",
  "an10:61.2.4_0": "Pañcapāhaṁ, bhikkhave, nīvaraṇe sāhāre vadāmi, no anāhāre. ",
  "an10:61.2.5_0": "Ko cāhāro pañcannaṁ nīvaraṇānaṁ? ",
  "an10:61.2.6_0": "‘Tīṇi duccaritānī’tissa vacanīyaṁ. ",
  "an10:61.2.7_0": "Tīṇipāhaṁ, bhikkhave, duccaritāni sāhārāni vadāmi, no anāhārāni. ",
  "an10:61.2.8_0": "Ko cāhāro tiṇṇaṁ duccaritānaṁ? ",
  "an10:61.2.9_0": "‘Indriyaasaṁvaro’tissa vacanīyaṁ. ",
  "an10:61.2.10_0": "Indriyaasaṁvarampāhaṁ, bhikkhave, sāhāraṁ vadāmi, no anāhāraṁ. ",
  "an10:61.2.11_0": "Ko cāhāro indriyaasaṁvarassa? ",
  "an10:61.2.12_0": "‘Asatāsampajaññan’tissa vacanīyaṁ. ",
  "an10:61.2.13_0": "Asatāsampajaññampāhaṁ, bhikkhave, sāhāraṁ vadāmi, no anāhāraṁ. ",
  "an10:61.2.14_0": "Ko cāhāro asatāsampajaññassa? ",
  "an10:61.2.15_0": "‘Ayonisomanasikāro’tissa vacanīyaṁ. ",
  "an10:61.2.16_0": "Ayonisomanasikārampāhaṁ, bhikkhave, sāhāraṁ vadāmi, no anāhāraṁ. ",
  "an10:61.2.17_0": "Ko cāhāro ayonisomanasikārassa? ",
  "an10:61.2.18_0": "‘Assaddhiyan’tissa vacanīyaṁ. ",
  "an10:61.2.19_0": "Assaddhiyampāhaṁ, bhikkhave, sāhāraṁ vadāmi, no anāhāraṁ. ",
  "an10:61.2.20_0": "Ko cāhāro assaddhiyassa? ",
  "an10:61.2.21_0": "‘Asaddhammassavanan’tissa vacanīyaṁ. ",
  "an10:61.2.22_0": "Asaddhammassavanampāhaṁ, bhikkhave, sāhāraṁ vadāmi, no anāhāraṁ. ",
  "an10:61.2.23_0": "Ko cāhāro asaddhammassavanassa? ",
  "an10:61.2.24_0": "‘Asappurisasaṁsevo’tissa vacanīyaṁ. ",
  "an10:61.3.1_0": "Iti kho,",
  "an10:61.3.1_1": "bhikkhave,",
  "an10:61.3.1_2": "asappurisasaṁsevo paripūro asaddhammassavanaṁ paripūreti,",
  "an10:61.3.1_3": "asaddhammassavanaṁ paripūraṁ assaddhiyaṁ paripūreti,",
  "an10:61.3.1_4": "assaddhiyaṁ paripūraṁ ayonisomanasikāraṁ paripūreti,",
  "an10:61.3.1_5": "ayonisomanasikāro paripūro asatāsampajaññaṁ paripūreti,",
  "an10:61.3.1_6": "asatāsampajaññaṁ paripūraṁ indriyaasaṁvaraṁ paripūreti,",
  "an10:61.3.1_7": "indriyaasaṁvaro paripūro tīṇi duccaritāni paripūreti,",
  "an10:61.3.1_8": "tīṇi duccaritāni paripūrāni pañca nīvaraṇe paripūrenti,",
  "an10:61.3.1_9": "pañca nīvaraṇā paripūrā avijjaṁ paripūrenti;",
  "an10:61.3.2_0": "evametissā avijjāya āhāro hoti, evañca pāripūri. ",
  "an10:61.4.1_0": "Seyyathāpi,",
  "an10:61.4.1_1": "bhikkhave,",
  "an10:61.4.1_2": "uparipabbate thullaphusitake deve vassante (…) taṁ udakaṁ yathāninnaṁ pavattamānaṁ pabbatakandarapadarasākhā paripūreti,",
  "an10:61.4.1_3": "pabbatakandarapadarasākhā paripūrā kusobbhe paripūrenti.",
  "an10:61.4.1_4": "Kusobbhā paripūrā mahāsobbhe paripūrenti,",
  "an10:61.4.1_5": "mahāsobbhā paripūrā kunnadiyo paripūrenti,",
  "an10:61.4.1_6": "kunnadiyo paripūrā mahānadiyo paripūrenti,",
  "an10:61.4.1_7": "mahānadiyo paripūrā mahāsamuddaṁ sāgaraṁ paripūrenti;",
  "an10:61.4.2_0": "evametassa mahāsamuddassa sāgarassa āhāro hoti, evañca pāripūri. ",
  "an10:61.5.1_0": "Evamevaṁ kho,",
  "an10:61.5.1_1": "bhikkhave,",
  "an10:61.5.1_2": "asappurisasaṁsevo paripūro asaddhammassavanaṁ paripūreti,",
  "an10:61.5.1_3": "asaddhammassavanaṁ paripūraṁ assaddhiyaṁ paripūreti,",
  "an10:61.5.1_4": "assaddhiyaṁ paripūraṁ ayonisomanasikāraṁ paripūreti,",
  "an10:61.5.1_5": "ayonisomanasikāro paripūro asatāsampajaññaṁ paripūreti,",
  "an10:61.5.1_6": "asatāsampajaññaṁ paripūraṁ indriyaasaṁvaraṁ paripūreti,",
  "an10:61.5.1_7": "indriyaasaṁvaro paripūro tīṇi duccaritāni paripūreti,",
  "an10:61.5.1_8": "tīṇi duccaritāni paripūrāni pañca nīvaraṇe paripūrenti,",
  "an10:61.5.1_9": "pañca nīvaraṇā paripūrā avijjaṁ paripūrenti;",
  "an10:61.5.2_0": "evametissā avijjāya āhāro hoti, evañca pāripūri. ",
  "an10:61.6.1_0": "Vijjāvimuttimpāhaṁ, bhikkhave, sāhāraṁ vadāmi, no anāhāraṁ. ",
  "an10:61.6.2_0": "Ko cāhāro vijjāvimuttiyā? ",
  "an10:61.6.3_0": "‘Satta bojjhaṅgā’tissa vacanīyaṁ. ",
  "an10:61.6.4_0": "Sattapāhaṁ, bhikkhave, bojjhaṅge sāhāre vadāmi, no anāhāre. ",
  "an10:61.6.5_0": "Ko cāhāro sattannaṁ bojjhaṅgānaṁ? ",
  "an10:61.6.6_0": "‘Cattāro satipaṭṭhānā’tissa vacanīyaṁ. ",
  "an10:61.6.7_0": "Cattāropāhaṁ, bhikkhave, satipaṭṭhāne sāhāre vadāmi, no anāhāre. ",
  "an10:61.6.8_0": "Ko cāhāro catunnaṁ satipaṭṭhānānaṁ? ",
  "an10:61.6.9_0": "‘Tīṇi sucaritānī’tissa vacanīyaṁ. ",
  "an10:61.6.10_0": "Tīṇipāhaṁ, bhikkhave, sucaritāni sāhārāni vadāmi, no anāhārāni. ",
  "an10:61.6.11_0": "Ko cāhāro tiṇṇaṁ sucaritānaṁ? ",
  "an10:61.6.12_0": "‘Indriyasaṁvaro’tissa vacanīyaṁ. ",
  "an10:61.6.13_0": "Indriyasaṁvarampāhaṁ, bhikkhave, sāhāraṁ vadāmi, no anāhāraṁ. ",
  "an10:61.6.14_0": "Ko cāhāro indriyasaṁvarassa? ",
  "an10:61.6.15_0": "‘Satisampajaññan’tissa vacanīyaṁ. ",
  "an10:61.6.16_0": "Satisampajaññampāhaṁ, bhikkhave, sāhāraṁ vadāmi, no anāhāraṁ. ",
  "an10:61.6.17_0": "Ko cāhāro satisampajaññassa? ",
  "an10:61.6.18_0": "‘Yonisomanasikāro’tissa vacanīyaṁ. ",
  "an10:61.6.19_0": "Yonisomanasikārampāhaṁ, bhikkhave, sāhāraṁ vadāmi, no anāhāraṁ. ",
  "an10:61.6.20_0": "Ko cāhāro yonisomanasikārassa? ",
  "an10:61.6.21_0": "‘Saddhā’tissa vacanīyaṁ. ",
  "an10:61.6.22_0": "Saddhampāhaṁ, bhikkhave, sāhāraṁ vadāmi, no anāhāraṁ. ",
  "an10:61.6.23_0": "Ko cāhāro saddhāya? ",
  "an10:61.6.24_0": "‘Saddhammassavanan’tissa vacanīyaṁ. ",
  "an10:61.6.25_0": "Saddhammassavanampāhaṁ, bhikkhave, sāhāraṁ vadāmi, no anāhāraṁ. ",
  "an10:61.6.26_0": "Ko cāhāro saddhammassavanassa? ",
  "an10:61.6.27_0": "‘Sappurisasaṁsevo’tissa vacanīyaṁ. ",
  "an10:61.7.1_0": "Iti kho,",
  "an10:61.7.1_1": "bhikkhave,",
  "an10:61.7.1_2": "sappurisasaṁsevo paripūro saddhammassavanaṁ paripūreti,",
  "an10:61.7.1_3": "saddhammassavanaṁ paripūraṁ saddhaṁ paripūreti,",
  "an10:61.7.1_4": "saddhā paripūrā yonisomanasikāraṁ paripūreti,",
  "an10:61.7.1_5": "yonisomanasikāro paripūro satisampajaññaṁ paripūreti,",
  "an10:61.7.1_6": "satisampajaññaṁ paripūraṁ indriyasaṁvaraṁ paripūreti,",
  "an10:61.7.1_7": "indriyasaṁvaro paripūro tīṇi sucaritāni paripūreti,",
  "an10:61.7.1_8": "tīṇi sucaritāni paripūrāni cattāro satipaṭṭhāne paripūrenti,",
  "an10:61.7.1_9": "cattāro satipaṭṭhānā paripūrā satta bojjhaṅge paripūrenti,",
  "an10:61.7.1_10": "satta bojjhaṅgā paripūrā vijjāvimuttiṁ paripūrenti;",
  "an10:61.7.2_0": "evametissā vijjāvimuttiyā āhāro hoti, evañca pāripūri. ",
  "an10:61.8.1_0": "Seyyathāpi,",
  "an10:61.8.1_1": "bhikkhave,",
  "an10:61.8.1_2": "uparipabbate thullaphusitake deve vassante taṁ udakaṁ yathāninnaṁ pavattamānaṁ pabbatakandarapadarasākhā paripūreti,",
  "an10:61.8.1_3": "pabbatakandarapadarasākhā paripūrā kusobbhe paripūrenti,",
  "an10:61.8.1_4": "kusobbhā paripūrā mahāsobbhe paripūrenti,",
  "an10:61.8.1_5": "mahāsobbhā paripūrā kunnadiyo paripūrenti,",
  "an10:61.8.1_6": "kunnadiyo paripūrā mahānadiyo paripūrenti,",
  "an10:61.8.1_7": "mahānadiyo paripūrā mahāsamuddaṁ sāgaraṁ paripūrenti;",
  "an10:61.8.2_0": "evametassa mahāsamuddassa sāgarassa āhāro hoti, evañca pāripūri. ",
  "an10:61.9.1_0": "Evamevaṁ kho,",
  "an10:61.9.1_1": "bhikkhave,",
  "an10:61.9.1_2": "sappurisasaṁsevo paripūro saddhammassavanaṁ paripūreti,",
  "an10:61.9.1_3": "saddhammassavanaṁ paripūraṁ saddhaṁ paripūreti,",
  "an10:61.9.1_4": "saddhā paripūrā yonisomanasikāraṁ paripūreti,",
  "an10:61.9.1_5": "yonisomanasikāro paripūro satisampajaññaṁ paripūreti,",
  "an10:61.9.1_6": "satisampajaññaṁ paripūraṁ indriyasaṁvaraṁ paripūreti,",
  "an10:61.9.1_7": "indriyasaṁvaro paripūro tīṇi sucaritāni paripūreti,",
  "an10:61.9.1_8": "tīṇi sucaritāni paripūrāni cattāro satipaṭṭhāne paripūrenti,",
  "an10:61.9.1_9": "cattāro satipaṭṭhānā paripūrā satta bojjhaṅge paripūrenti,",
  "an10:61.9.1_10": "satta bojjhaṅgā paripūrā vijjāvimuttiṁ paripūrenti;",
  "an10:61.9.2_0": "evametissā vijjāvimuttiyā āhāro hoti, evañca pāripūrī”ti. ",
  "an10:61.9.3_0": "Paṭhamaṁ. ",
  "an10:62.0.1_0": "Aṅguttara Nikāya 10 ",
  "an10:62.0.2_0": "7. Yamakavagga ",
  "an10:62.0.3_0": "62. Taṇhāsutta ",
  "an10:62.1.1_0": "“Purimā,",
  "an10:62.1.1_1": "bhikkhave,",
  "an10:62.1.1_2": "koṭi na paññāyati bhavataṇhāya:",
  "an10:62.1.1_3": "‘ito pubbe bhavataṇhā nāhosi,",
  "an10:62.1.1_4": "atha pacchā samabhavī’ti.",
  "an10:62.1.2_0": "Evañcetaṁ, bhikkhave, vuccati, atha ca pana paññāyati: ‘idappaccayā bhavataṇhā’ti. ",
  "an10:62.2.1_0": "Bhavataṇhampāhaṁ, bhikkhave, sāhāraṁ vadāmi, no anāhāraṁ. ",
  "an10:62.2.2_0": "Ko cāhāro bhavataṇhāya? ",
  "an10:62.2.3_0": "‘Avijjā’tissa vacanīyaṁ. ",
  "an10:62.2.4_0": "Avijjampāhaṁ, bhikkhave, sāhāraṁ vadāmi, no anāhāraṁ. ",
  "an10:62.2.5_0": "Ko cāhāro avijjāya? ",
  "an10:62.2.6_0": "‘Pañca nīvaraṇā’tissa vacanīyaṁ. ",
  "an10:62.2.7_0": "Pañca nīvaraṇepāhaṁ, bhikkhave, sāhāre vadāmi, no anāhāre. ",
  "an10:62.2.8_0": "Ko cāhāro pañcannaṁ nīvaraṇānaṁ? ",
  "an10:62.2.9_0": "‘Tīṇi duccaritānī’tissa vacanīyaṁ. ",
  "an10:62.2.10_0": "Tīṇipāhaṁ, bhikkhave, duccaritāni sāhārāni vadāmi, no anāhārāni. ",
  "an10:62.2.11_0": "Ko cāhāro tiṇṇannaṁ duccaritānaṁ? ",
  "an10:62.2.12_0": "‘Indriyaasaṁvaro’tissa vacanīyaṁ. ",
  "an10:62.2.13_0": "Indriyaasaṁvarampāhaṁ, bhikkhave, sāhāraṁ vadāmi, no anāhāraṁ. ",
  "an10:62.2.14_0": "Ko cāhāro indriyaasaṁvarassa? ",
  "an10:62.2.15_0": "‘Asatāsampajaññan’tissa vacanīyaṁ. ",
  "an10:62.2.16_0": "Asatāsampajaññampāhaṁ, bhikkhave, sāhāraṁ vadāmi, no anāhāraṁ. ",
  "an10:62.2.17_0": "Ko cāhāro asatā sampajaññassa? ",
  "an10:62.2.18_0": "‘Ayonisomanasikāro’tissa vacanīyaṁ. ",
  "an10:62.2.19_0": "Ayonisomanasikārampāhaṁ, bhikkhave, sāhāraṁ vadāmi, no anāhāraṁ. ",
  "an10:62.2.20_0": "Ko cāhāro ayonisomanasikārassa? ",
  "an10:62.2.21_0": "‘Assaddhiyan’tissa vacanīyaṁ. ",
  "an10:62.2.22_0": "Assaddhiyampāhaṁ, bhikkhave, sāhāraṁ vadāmi, no anāhāraṁ. ",
  "an10:62.2.23_0": "Ko cāhāro assaddhiyassa? ",
  "an10:62.2.24_0": "‘Assaddhammassavanan’tissa vacanīyaṁ. ",
  "an10:62.2.25_0": "Assaddhammassavanampāhaṁ, bhikkhave, sāhāraṁ vadāmi, no anāhāraṁ. ",
  "an10:62.2.26_0": "Ko cāhāro assaddhammassavanassa? ",
  "an10:62.2.27_0": "‘Asappurisasaṁsevo’tissa vacanīyaṁ. ",
  "an10:62.3.1_0": "Iti kho,",
  "an10:62.3.1_1": "bhikkhave,",
  "an10:62.3.1_2": "asappurisasaṁsevo paripūro assaddhammassavanaṁ paripūreti,",
  "an10:62.3.1_3": "assaddhammassavanaṁ paripūraṁ assaddhiyaṁ paripūreti,",
  "an10:62.3.1_4": "assaddhiyaṁ paripūraṁ ayonisomanasikāraṁ paripūreti,",
  "an10:62.3.1_5": "ayonisomanasikāro paripūro asatāsampajaññaṁ paripūreti,",
  "an10:62.3.1_6": "asatāsampajaññaṁ paripūraṁ indriyaasaṁvaraṁ paripūreti,",
  "an10:62.3.1_7": "indriyaasaṁvaro paripūro tīṇi duccaritāni paripūreti,",
  "an10:62.3.1_8": "tīṇi duccaritāni paripūrāni pañca nīvaraṇe paripūrenti,",
  "an10:62.3.1_9": "pañca nīvaraṇā paripūrā avijjaṁ paripūrenti,",
  "an10:62.3.1_10": "avijjā paripūrā bhavataṇhaṁ paripūreti;",
  "an10:62.3.2_0": "evametissā bhavataṇhāya āhāro hoti, evañca pāripūri. ",
  "an10:62.4.1_0": "Seyyathāpi,",
  "an10:62.4.1_1": "bhikkhave,",
  "an10:62.4.1_2": "uparipabbate thullaphusitake deve vassante taṁ udakaṁ yathāninnaṁ pavattamānaṁ pabbatakandarapadarasākhā paripūreti,",
  "an10:62.4.1_3": "pabbatakandarapadarasākhā paripūrā kusobbhe paripūrenti,",
  "an10:62.4.1_4": "kusobbhā paripūrā mahāsobbhe paripūrenti,",
  "an10:62.4.1_5": "mahāsobbhā paripūrā kunnadiyo paripūrenti,",
  "an10:62.4.1_6": "kunnadiyo paripūrā mahānadiyo paripūrenti,",
  "an10:62.4.1_7": "mahānadiyo paripūrā mahāsamuddaṁ sāgaraṁ paripūrenti;",
  "an10:62.4.2_0": "evametassa mahāsamuddassa sāgarassa āhāro hoti, evañca pāripūri. ",
  "an10:62.5.1_0": "Evamevaṁ kho,",
  "an10:62.5.1_1": "bhikkhave,",
  "an10:62.5.1_2": "asappurisasaṁsevo paripūro assaddhammassavanaṁ paripūreti,",
  "an10:62.5.1_3": "assaddhammassavanaṁ paripūraṁ assaddhiyaṁ paripūreti,",
  "an10:62.5.1_4": "assaddhiyaṁ paripūraṁ ayonisomanasikāraṁ paripūreti,",
  "an10:62.5.1_5": "ayonisomanasikāro paripūro asatāsampajaññaṁ paripūreti,",
  "an10:62.5.1_6": "asatāsampajaññaṁ paripūraṁ indriyaasaṁvaraṁ paripūreti,",
  "an10:62.5.1_7": "indriyaasaṁvaro paripūro tīṇi duccaritāni paripūreti,",
  "an10:62.5.1_8": "tīṇi duccaritāni paripūrāni pañca nīvaraṇe paripūrenti,",
  "an10:62.5.1_9": "pañca nīvaraṇā paripūrā avijjaṁ paripūrenti,",
  "an10:62.5.1_10": "avijjā paripūrā bhavataṇhaṁ paripūreti;",
  "an10:62.5.2_0": "evametissā bhavataṇhāya āhāro hoti, evañca pāripūri. ",
  "an10:62.6.1_0": "Vijjāvimuttimpāhaṁ, bhikkhave, sāhāraṁ vadāmi, no anāhāraṁ. ",
  "an10:62.6.2_0": "Ko cāhāro vijjāvimuttiyā? ",
  "an10:62.6.3_0": "‘Satta bojjhaṅgā’tissa vacanīyaṁ. ",
  "an10:62.6.4_0": "Sattapāhaṁ, bhikkhave, bojjhaṅge sāhāre vadāmi, no anāhāre. ",
  "an10:62.6.5_0": "Ko cāhāro sattannaṁ bojjhaṅgānaṁ? ",
  "an10:62.6.6_0": "‘Cattāro satipaṭṭhānā’tissa vacanīyaṁ. ",
  "an10:62.6.7_0": "Cattāropāhaṁ, bhikkhave, satipaṭṭhāne sāhāre vadāmi, no anāhāre. ",
  "an10:62.6.8_0": "Ko cāhāro catunnaṁ satipaṭṭhānānaṁ? ",
  "an10:62.6.9_0": "‘Tīṇi sucaritānī’tissa vacanīyaṁ. ",
  "an10:62.6.10_0": "Tīṇipāhaṁ, bhikkhave, sucaritāni sāhārāni vadāmi, no anāhārāni. ",
  "an10:62.6.11_0": "Ko cāhāro tiṇṇannaṁ sucaritānaṁ? ",
  "an10:62.6.12_0": "‘Indriyasaṁvaro’tissa vacanīyaṁ. ",
  "an10:62.6.13_0": "Indriyasaṁvarampāhaṁ, bhikkhave, sāhāraṁ vadāmi, no anāhāraṁ. ",
  "an10:62.6.14_0": "Ko cāhāro indriyasaṁvarassa? ",
  "an10:62.6.15_0": "‘Satisampajaññan’tissa vacanīyaṁ. ",
  "an10:62.6.16_0": "Satisampajaññampāhaṁ, bhikkhave, sāhāraṁ vadāmi, no anāhāraṁ. ",
  "an10:62.6.17_0": "Ko cāhāro satisampajaññassa? ",
  "an10:62.6.18_0": "‘Yonisomanasikāro’tissa vacanīyaṁ. ",
  "an10:62.6.19_0": "Yonisomanasikārampāhaṁ, bhikkhave, sāhāraṁ vadāmi, no anāhāraṁ. ",
  "an10:62.6.20_0": "Ko cāhāro yonisomanasikārassa? ",
  "an10:62.6.21_0": "‘Saddhā’tissa vacanīyaṁ. ",
  "an10:62.6.22_0": "Saddhampāhaṁ, bhikkhave, sāhāraṁ vadāmi, no anāhāraṁ. ",
  "an10:62.6.23_0": "Ko cāhāro saddhāya? ",
  "an10:62.6.24_0": "‘Saddhammassavanan’tissa vacanīyaṁ. ",
  "an10:62.6.25_0": "Saddhammassavanampāhaṁ, bhikkhave, sāhāraṁ vadāmi, no anāhāraṁ. ",
  "an10:62.6.26_0": "Ko cāhāro saddhammassavanassa? ",
  "an10:62.6.27_0": "‘Sappurisasaṁsevo’tissa vacanīyaṁ. ",
  "an10:62.7.1_0": "Iti kho,",
  "an10:62.7.1_1": "bhikkhave,",
  "an10:62.7.1_2": "sappurisasaṁsevo paripūro saddhammassavanaṁ paripūreti,",
  "an10:62.7.1_3": "saddhammassavanaṁ paripūraṁ saddhaṁ paripūreti,",
  "an10:62.7.1_4": "saddhā paripūrā yonisomanasikāraṁ paripūreti,",
  "an10:62.7.1_5": "yonisomanasikāro paripūro satisampajaññaṁ paripūreti,",
  "an10:62.7.1_6": "satisampajaññaṁ paripūraṁ indriyasaṁvaraṁ paripūreti,",
  "an10:62.7.1_7": "indriyasaṁvaro paripūro tīṇi sucaritāni paripūreti,",
  "an10:62.7.1_8": "tīṇi sucaritāni paripūrāni cattāro satipaṭṭhāne paripūrenti,",
  "an10:62.7.1_9": "cattāro satipaṭṭhānā paripūrā satta bojjhaṅge paripūrenti,",
  "an10:62.7.1_10": "satta bojjhaṅgā paripūrā vijjāvimuttiṁ paripūrenti;",
  "an10:62.7.2_0": "evametissā vijjāvimuttiyā āhāro hoti, evañca pāripūri. ",
  "an10:62.8.1_0": "Seyyathāpi,",
  "an10:62.8.1_1": "bhikkhave,",
  "an10:62.8.1_2": "uparipabbate thullaphusitake deve vassante taṁ udakaṁ yathāninnaṁ pavattamānaṁ …pe…",
  "an10:62.8.2_0": "evametassa mahāsamuddassa sāgarassa āhāro hoti, evañca pāripūri. ",
  "an10:62.8.3_0": "Evamevaṁ kho, bhikkhave, sappurisasaṁsevo paripūro saddhammassavanaṁ paripūreti …pe… ",
  "an10:62.8.4_0": "evametissā vijjāvimuttiyā āhāro hoti, evañca pāripūrī”ti. ",
  "an10:62.8.5_0": "Dutiyaṁ. ",
  "an10:63.0.1_0": "Aṅguttara Nikāya 10 ",
  "an10:63.0.2_0": "7. Yamakavagga ",
  "an10:63.0.3_0": "63. Niṭṭhaṅgatasutta ",
  "an10:63.1.1_0": "“Ye keci, bhikkhave, mayi niṭṭhaṁ gatā sabbe te diṭṭhisampannā. ",
  "an10:63.1.2_0": "Tesaṁ diṭṭhisampannānaṁ pañcannaṁ idha niṭṭhā, pañcannaṁ idha vihāya niṭṭhā. ",
  "an10:63.1.3_0": "Katamesaṁ pañcannaṁ idha niṭṭhā? ",
  "an10:63.1.4_0": "Sattakkhattuparamassa, kolaṅkolassa, ekabījissa, sakadāgāmissa, yo ca diṭṭheva dhamme arahā—",
  "an10:63.1.5_0": "imesaṁ pañcannaṁ idha niṭṭhā. ",
  "an10:63.1.6_0": "Katamesaṁ pañcannaṁ idha vihāya niṭṭhā? ",
  "an10:63.1.7_0": "Antarāparinibbāyissa,",
  "an10:63.1.7_1": "upahaccaparinibbāyissa,",
  "an10:63.1.7_2": "asaṅkhāraparinibbāyissa,",
  "an10:63.1.7_3": "sasaṅkhāraparinibbāyissa,",
  "an10:63.1.7_4": "uddhaṁsotassa akaniṭṭhagāmino—",
  "an10:63.1.8_0": "imesaṁ pañcannaṁ idha vihāya niṭṭhā. ",
  "an10:63.1.9_0": "Ye keci, bhikkhave, mayi niṭṭhaṁ gatā, sabbe te diṭṭhisampannā. ",
  "an10:63.1.10_0": "Tesaṁ diṭṭhisampannānaṁ imesaṁ pañcannaṁ idha niṭṭhā, imesaṁ pañcannaṁ idha vihāya niṭṭhā”ti. ",
  "an10:63.1.11_0": "Tatiyaṁ. ",
  "an10:64.0.1_0": "Aṅguttara Nikāya 10 ",
  "an10:64.0.2_0": "7. Yamakavagga ",
  "an10:64.0.3_0": "64. Aveccappasannasutta ",
  "an10:64.1.1_0": "“Ye keci, bhikkhave, mayi aveccappasannā, sabbe te sotāpannā. ",
  "an10:64.1.2_0": "Tesaṁ sotāpannānaṁ pañcannaṁ idha niṭṭhā, pañcannaṁ idha vihāya niṭṭhā. ",
  "an10:64.1.3_0": "Katamesaṁ pañcannaṁ idha niṭṭhā? ",
  "an10:64.1.4_0": "Sattakkhattuparamassa, kolaṅkolassa, ekabījissa, sakadāgāmissa, yo ca diṭṭheva dhamme arahā—",
  "an10:64.1.5_0": "imesaṁ pañcannaṁ idha niṭṭhā. ",
  "an10:64.1.6_0": "Katamesaṁ pañcannaṁ idha vihāya niṭṭhā? ",
  "an10:64.1.7_0": "Antarāparinibbāyissa,",
  "an10:64.1.7_1": "upahaccaparinibbāyissa,",
  "an10:64.1.7_2": "asaṅkhāraparinibbāyissa,",
  "an10:64.1.7_3": "sasaṅkhāraparinibbāyissa,",
  "an10:64.1.7_4": "uddhaṁsotassa akaniṭṭhagāmino—",
  "an10:64.1.8_0": "imesaṁ pañcannaṁ idha vihāya niṭṭhā. ",
  "an10:64.1.9_0": "Ye keci, bhikkhave, mayi aveccappasannā sabbe te sotāpannā. ",
  "an10:64.1.10_0": "Tesaṁ sotāpannānaṁ imesaṁ pañcannaṁ idha niṭṭhā, imesaṁ pañcannaṁ idha vihāya niṭṭhā”ti. ",
  "an10:64.1.11_0": "Catutthaṁ. ",
  "an10:65.0.1_0": "Aṅguttara Nikāya 10 ",
  "an10:65.0.2_0": "7. Yamakavagga ",
  "an10:65.0.3_0": "65. Paṭhamasukhasutta ",
  "an10:65.1.1_0": "Ekaṁ samayaṁ āyasmā sāriputto magadhesu viharati nālakagāmake. ",
  "an10:65.1.2_0": "Atha kho sāmaṇḍakāni paribbājako yenāyasmā sāriputto tenupasaṅkami;",
  "an10:65.1.2_1": "upasaṅkamitvā āyasmatā sāriputtena saddhiṁ sammodi.",
  "an10:65.1.3_0": "Sammodanīyaṁ kathaṁ sāraṇīyaṁ vītisāretvā ekamantaṁ nisīdi.",
  "an10:65.1.3_1": "Ekamantaṁ nisinno kho sāmaṇḍakāni paribbājako āyasmantaṁ sāriputtaṁ etadavoca:",
  "an10:65.2.1_0": "“Kiṁ nu kho, āvuso sāriputta, sukhaṁ, kiṁ dukkhan”ti? ",
  "an10:65.2.2_0": "“Abhinibbatti kho, āvuso, dukkhā, anabhinibbatti sukhā. ",
  "an10:65.2.3_0": "Abhinibbattiyā, āvuso, sati idaṁ dukkhaṁ pāṭikaṅkhaṁ—",
  "an10:65.2.4_0": "sītaṁ uṇhaṁ jighacchā pipāsā uccāro passāvo aggisamphasso daṇḍasamphasso satthasamphasso ñātīpi mittāpi saṅgamma samāgamma rosenti. ",
  "an10:65.2.5_0": "Abhinibbattiyā, āvuso, sati idaṁ dukkhaṁ pāṭikaṅkhaṁ. ",
  "an10:65.2.6_0": "Anabhinibbattiyā, āvuso, sati idaṁ sukhaṁ pāṭikaṅkhaṁ—",
  "an10:65.2.7_0": "na sītaṁ na uṇhaṁ na jighacchā na pipāsā na uccāro na passāvo na aggisamphasso na daṇḍasamphasso na satthasamphasso",
  "an10:65.2.7_1": "ñātīpi mittāpi saṅgamma samāgamma na rosenti.",
  "an10:65.2.8_0": "Anabhinibbattiyā, āvuso, sati idaṁ sukhaṁ pāṭikaṅkhan”ti. ",
  "an10:65.2.9_0": "Pañcamaṁ. ",
  "an10:66.0.1_0": "Aṅguttara Nikāya 10 ",
  "an10:66.0.2_0": "7. Yamakavagga ",
  "an10:66.0.3_0": "66. Dutiyasukhasutta ",
  "an10:66.1.1_0": "Ekaṁ samayaṁ āyasmā sāriputto magadhesu viharati nālakagāmake. ",
  "an10:66.1.2_0": "Atha kho sāmaṇḍakāni paribbājako yenāyasmā sāriputto tenupasaṅkami;",
  "an10:66.1.2_1": "upasaṅkamitvā āyasmatā sāriputtena saddhiṁ sammodi.",
  "an10:66.1.3_0": "Sammodanīyaṁ kathaṁ sāraṇīyaṁ vītisāretvā ekamantaṁ nisīdi.",
  "an10:66.1.3_1": "Ekamantaṁ nisinno kho sāmaṇḍakāni paribbājako āyasmantaṁ sāriputtaṁ etadavoca:",
  "an10:66.2.1_0": "“Kiṁ nu kho, āvuso, sāriputta, imasmiṁ dhammavinaye sukhaṁ, kiṁ dukkhan”ti? ",
  "an10:66.2.2_0": "“Anabhirati kho, āvuso, imasmiṁ dhammavinaye dukkhā, abhirati sukhā. ",
  "an10:66.2.3_0": "Anabhiratiyā, āvuso, sati idaṁ dukkhaṁ pāṭikaṅkhaṁ—",
  "an10:66.2.4_0": "gacchantopi sukhaṁ sātaṁ nādhigacchati, ",
  "an10:66.2.5_0": "ṭhitopi … ",
  "an10:66.2.6_0": "nisinnopi … ",
  "an10:66.2.7_0": "sayānopi … ",
  "an10:66.2.8_0": "gāmagatopi … ",
  "an10:66.2.9_0": "araññagatopi … ",
  "an10:66.2.10_0": "rukkhamūlagatopi … ",
  "an10:66.2.11_0": "suññāgāragatopi … ",
  "an10:66.2.12_0": "abbhokāsagatopi … ",
  "an10:66.2.13_0": "bhikkhumajjhagatopi sukhaṁ sātaṁ nādhigacchati. ",
  "an10:66.2.14_0": "Anabhiratiyā, āvuso, sati idaṁ dukkhaṁ pāṭikaṅkhaṁ. ",
  "an10:66.3.1_0": "Abhiratiyā, āvuso, sati idaṁ sukhaṁ pāṭikaṅkhaṁ—",
  "an10:66.3.2_0": "gacchantopi sukhaṁ sātaṁ adhigacchati, ",
  "an10:66.3.3_0": "ṭhitopi … ",
  "an10:66.3.4_0": "nisinnopi … ",
  "an10:66.3.5_0": "sayānopi … ",
  "an10:66.3.6_0": "gāmagatopi … ",
  "an10:66.3.7_0": "araññagatopi … ",
  "an10:66.3.8_0": "rukkhamūlagatopi … ",
  "an10:66.3.9_0": "suññāgāragatopi … ",
  "an10:66.3.10_0": "abbhokāsagatopi … ",
  "an10:66.3.11_0": "bhikkhumajjhagatopi sukhaṁ sātaṁ adhigacchati. ",
  "an10:66.3.12_0": "Abhiratiyā, āvuso, sati idaṁ sukhaṁ pāṭikaṅkhan”ti. ",
  "an10:66.3.13_0": "Chaṭṭhaṁ. ",
  "an10:67.0.1_0": "Aṅguttara Nikāya 10 ",
  "an10:67.0.2_0": "7. Yamakavagga ",
  "an10:67.0.3_0": "67. Paṭhamanaḷakapānasutta ",
  "an10:67.1.1_0": "Ekaṁ samayaṁ bhagavā kosalesu cārikaṁ caramāno mahatā bhikkhusaṅghena saddhiṁ yena naḷakapānaṁ nāma kosalānaṁ nigamo tadavasari. ",
  "an10:67.1.2_0": "Tatra sudaṁ bhagavā naḷakapāne viharati palāsavane. ",
  "an10:67.1.3_0": "Tena kho pana samayena bhagavā tadahuposathe bhikkhusaṅghaparivuto nisinno hoti. ",
  "an10:67.1.4_0": "Atha kho bhagavā bahudeva rattiṁ bhikkhūnaṁ dhammiyā kathāya sandassetvā samādapetvā samuttejetvā sampahaṁsetvā",
  "an10:67.1.4_1": "tuṇhībhūtaṁ tuṇhībhūtaṁ bhikkhusaṅghaṁ anuviloketvā āyasmantaṁ sāriputtaṁ āmantesi:",
  "an10:67.2.1_0": "“Vigatathinamiddho kho, sāriputta, bhikkhusaṅgho. ",
  "an10:67.2.2_0": "Paṭibhātu taṁ, sāriputta, bhikkhūnaṁ dhammī kathā. ",
  "an10:67.2.3_0": "Piṭṭhi me āgilāyati; ",
  "an10:67.2.4_0": "tamahaṁ āyamissāmī”ti. ",
  "an10:67.2.5_0": "“Evaṁ, bhante”ti kho āyasmā sāriputto bhagavato paccassosi. ",
  "an10:67.3.1_0": "Atha kho bhagavā catugguṇaṁ saṅghāṭiṁ paññāpetvā dakkhiṇena passena sīhaseyyaṁ kappesi pāde pādaṁ accādhāya",
  "an10:67.3.1_1": "sato sampajāno uṭṭhānasaññaṁ manasi karitvā.",
  "an10:67.3.2_0": "Tatra kho āyasmā sāriputto bhikkhū āmantesi: ",
  "an10:67.3.3_0": "“āvuso bhikkhave”ti. ",
  "an10:67.3.4_0": "“Āvuso”ti kho te bhikkhū āyasmato sāriputtassa paccassosuṁ. ",
  "an10:67.3.5_0": "Āyasmā sāriputto etadavoca: ",
  "an10:67.4.1_0": "“Yassa kassaci, āvuso, saddhā natthi kusalesu dhammesu, hirī natthi … ",
  "an10:67.4.2_0": "ottappaṁ natthi … ",
  "an10:67.4.3_0": "vīriyaṁ natthi … ",
  "an10:67.4.4_0": "paññā natthi kusalesu dhammesu,",
  "an10:67.4.4_1": "tassa yā ratti vā divaso vā āgacchati,",
  "an10:67.4.4_2": "hāniyeva pāṭikaṅkhā kusalesu dhammesu no vuddhi.",
  "an10:67.4.5_0": "Seyyathāpi, āvuso,",
  "an10:67.4.5_1": "kāḷapakkhe candassa yā ratti vā divaso vā āgacchati,",
  "an10:67.4.5_2": "hāyateva vaṇṇena hāyati maṇḍalena hāyati ābhāya hāyati ārohapariṇāhena;",
  "an10:67.4.6_0": "evamevaṁ kho, āvuso, yassa kassaci saddhā natthi kusalesu dhammesu, hirī natthi … ",
  "an10:67.4.7_0": "ottappaṁ natthi … ",
  "an10:67.4.8_0": "vīriyaṁ natthi … ",
  "an10:67.4.9_0": "paññā natthi kusalesu dhammesu,",
  "an10:67.4.9_1": "tassa yā ratti vā divaso vā āgacchati,",
  "an10:67.4.9_2": "hāniyeva pāṭikaṅkhā kusalesu dhammesu no vuddhi.",
  "an10:67.5.1_0": "‘Assaddho purisapuggalo’ti, āvuso, parihānametaṁ; ",
  "an10:67.5.2_0": "‘ahiriko purisapuggalo’ti, āvuso, parihānametaṁ; ",
  "an10:67.5.3_0": "‘anottappī purisapuggalo’ti, āvuso, parihānametaṁ; ",
  "an10:67.5.4_0": "‘kusīto purisapuggalo’ti, āvuso, parihānametaṁ; ",
  "an10:67.5.5_0": "‘duppañño purisapuggalo’ti, āvuso, parihānametaṁ; ",
  "an10:67.5.6_0": "‘kodhano purisapuggalo’ti, āvuso, parihānametaṁ; ",
  "an10:67.5.7_0": "‘upanāhī purisapuggalo’ti, āvuso, parihānametaṁ; ",
  "an10:67.5.8_0": "‘pāpiccho purisapuggalo’ti, āvuso, parihānametaṁ; ",
  "an10:67.5.9_0": "‘pāpamitto purisapuggalo’ti, āvuso, parihānametaṁ; ",
  "an10:67.5.10_0": "‘micchādiṭṭhiko purisapuggalo’ti, āvuso, parihānametaṁ. ",
  "an10:67.6.1_0": "Yassa kassaci, āvuso, saddhā atthi kusalesu dhammesu, hirī atthi … ",
  "an10:67.6.2_0": "ottappaṁ atthi … ",
  "an10:67.6.3_0": "paññā atthi kusalesu dhammesu,",
  "an10:67.6.3_1": "tassa yā ratti vā divaso vā āgacchati,",
  "an10:67.6.3_2": "vuddhiyeva pāṭikaṅkhā kusalesu dhammesu no parihāni.",
  "an10:67.6.4_0": "Seyyathāpi, āvuso,",
  "an10:67.6.4_1": "juṇhapakkhe candassa yā ratti vā divaso vā āgacchati,",
  "an10:67.6.4_2": "vaḍḍhateva vaṇṇena vaḍḍhati maṇḍalena vaḍḍhati ābhāya vaḍḍhati ārohapariṇāhena;",
  "an10:67.6.5_0": "evamevaṁ kho, āvuso, yassa kassaci saddhā atthi kusalesu dhammesu, hirī atthi … ",
  "an10:67.6.6_0": "ottappaṁ atthi … ",
  "an10:67.6.7_0": "vīriyaṁ atthi … ",
  "an10:67.6.8_0": "paññā atthi kusalesu dhammesu,",
  "an10:67.6.8_1": "tassa yā ratti vā divaso vā āgacchati,",
  "an10:67.6.8_2": "vuddhiyeva pāṭikaṅkhā kusalesu dhammesu no parihāni.",
  "an10:67.7.1_0": "‘Saddho purisapuggalo’ti, āvuso, aparihānametaṁ; ",
  "an10:67.7.2_0": "‘hirīmā purisapuggalo’ti, āvuso, aparihānametaṁ; ",
  "an10:67.7.3_0": "‘ottappī purisapuggalo’ti, āvuso, aparihānametaṁ; ",
  "an10:67.7.4_0": "‘āraddhavīriyo purisapuggalo’ti, āvuso, aparihānametaṁ; ",
  "an10:67.7.5_0": "‘paññavā purisapuggalo’ti, āvuso, aparihānametaṁ; ",
  "an10:67.7.6_0": "‘akkodhano purisapuggalo’ti, āvuso, aparihānametaṁ; ",
  "an10:67.7.7_0": "‘anupanāhī purisapuggalo’ti, āvuso, aparihānametaṁ; ",
  "an10:67.7.8_0": "‘appiccho purisapuggalo’ti, āvuso, aparihānametaṁ; ",
  "an10:67.7.9_0": "‘kalyāṇamitto purisapuggalo’ti, āvuso, aparihānametaṁ; ",
  "an10:67.7.10_0": "‘sammādiṭṭhiko purisapuggalo’ti, āvuso, aparihānametan”ti. ",
  "an10:67.8.1_0": "Atha kho bhagavā paccuṭṭhāya āyasmantaṁ sāriputtaṁ āmantesi: ",
  "an10:67.8.2_0": "“sādhu sādhu, sāriputta. ",
  "an10:67.8.3_0": "Yassa kassaci, sāriputta, saddhā natthi kusalesu dhammesu, hirī natthi … ",
  "an10:67.8.4_0": "ottappaṁ natthi … ",
  "an10:67.8.5_0": "vīriyaṁ natthi … ",
  "an10:67.8.6_0": "paññā natthi kusalesu dhammesu,",
  "an10:67.8.6_1": "tassa yā ratti vā divaso vā āgacchati,",
  "an10:67.8.6_2": "hāniyeva pāṭikaṅkhā kusalesu dhammesu no vuddhi.",
  "an10:67.8.7_0": "Seyyathāpi,",
  "an10:67.8.7_1": "sāriputta,",
  "an10:67.8.7_2": "kāḷapakkhe candassa yā ratti vā divaso vā āgacchati,",
  "an10:67.8.7_3": "hāyateva vaṇṇena hāyati maṇḍalena hāyati ābhāya hāyati ārohapariṇāhena;",
  "an10:67.8.8_0": "evamevaṁ kho, sāriputta, yassa kassaci saddhā natthi kusalesu dhammesu …pe… ",
  "an10:67.8.9_0": "paññā natthi kusalesu dhammesu, tassa yā ratti vā divaso vā …pe… no vuddhi. ",
  "an10:67.9.1_0": "‘Assaddho purisapuggalo’ti, sāriputta, parihānametaṁ; ",
  "an10:67.9.2_0": "ahiriko … ",
  "an10:67.9.3_0": "anottappī … ",
  "an10:67.9.4_0": "kusīto … ",
  "an10:67.9.5_0": "duppañño … ",
  "an10:67.9.6_0": "kodhano … ",
  "an10:67.9.7_0": "upanāhī … ",
  "an10:67.9.8_0": "pāpiccho … ",
  "an10:67.9.9_0": "pāpamitto … ",
  "an10:67.9.10_0": "‘micchādiṭṭhiko purisapuggalo’ti, sāriputta, parihānametaṁ. ",
  "an10:67.10.1_0": "Yassa kassaci, sāriputta, saddhā atthi kusalesu dhammesu, hirī atthi … ",
  "an10:67.10.2_0": "ottappaṁ atthi … ",
  "an10:67.10.3_0": "vīriyaṁ atthi … ",
  "an10:67.10.4_0": "paññā atthi kusalesu dhammesu,",
  "an10:67.10.4_1": "tassa yā ratti vā divaso vā āgacchati,",
  "an10:67.10.4_2": "vuddhiyeva pāṭikaṅkhā kusalesu dhammesu no parihāni.",
  "an10:67.10.5_0": "Seyyathāpi,",
  "an10:67.10.5_1": "sāriputta,",
  "an10:67.10.5_2": "juṇhapakkhe candassa yā ratti vā divaso vā āgacchati,",
  "an10:67.10.5_3": "vaḍḍhateva vaṇṇena vaḍḍhati maṇḍalena vaḍḍhati ābhāya vaḍḍhati ārohapariṇāhena;",
  "an10:67.10.6_0": "evamevaṁ kho, sāriputta, yassa kassaci saddhā atthi kusalesu dhammesu, hirī atthi … ",
  "an10:67.10.7_0": "ottappaṁ atthi … ",
  "an10:67.10.8_0": "vīriyaṁ atthi … ",
  "an10:67.10.9_0": "paññā atthi kusalesu dhammesu,",
  "an10:67.10.9_1": "tassa yā ratti vā divaso vā āgacchati,",
  "an10:67.10.9_2": "vuddhiyeva pāṭikaṅkhā kusalesu dhammesu no parihāni.",
  "an10:67.11.1_0": "‘Saddho purisapuggalo’ti, sāriputta, aparihānametaṁ; ",
  "an10:67.11.2_0": "hirīmā … ",
  "an10:67.11.3_0": "ottappī … ",
  "an10:67.11.4_0": "āraddhavīriyo … ",
  "an10:67.11.5_0": "paññavā … ",
  "an10:67.11.6_0": "akkodhano … ",
  "an10:67.11.7_0": "anupanāhī … ",
  "an10:67.11.8_0": "appiccho … ",
  "an10:67.11.9_0": "kalyāṇamitto … ",
  "an10:67.11.10_0": "‘sammādiṭṭhiko purisapuggalo’ti, sāriputta, aparihānametan”ti. ",
  "an10:67.11.11_0": "Sattamaṁ. ",
  "an10:68.0.1_0": "Aṅguttara Nikāya 10 ",
  "an10:68.0.2_0": "7. Yamakavagga ",
  "an10:68.0.3_0": "68. Dutiyanaḷakapānasutta ",
  "an10:68.1.1_0": "Ekaṁ samayaṁ bhagavā naḷakapāne viharati palāsavane. ",
  "an10:68.1.2_0": "Tena kho pana samayena bhagavā tadahuposathe bhikkhusaṅghaparivuto nisinno hoti. ",
  "an10:68.1.3_0": "Atha kho bhagavā bahudeva rattiṁ bhikkhūnaṁ dhammiyā kathāya sandassetvā samādapetvā samuttejetvā sampahaṁsetvā",
  "an10:68.1.3_1": "tuṇhībhūtaṁ tuṇhībhūtaṁ bhikkhusaṅghaṁ anuviloketvā āyasmantaṁ sāriputtaṁ āmantesi:",
  "an10:68.2.1_0": "“Vigatathinamiddho kho, sāriputta, bhikkhusaṅgho. ",
  "an10:68.2.2_0": "Paṭibhātu taṁ, sāriputta, bhikkhūnaṁ dhammī kathā. ",
  "an10:68.2.3_0": "Piṭṭhi me āgilāyati; ",
  "an10:68.2.4_0": "tamahaṁ āyamissāmī”ti. ",
  "an10:68.2.5_0": "“Evaṁ, bhante”ti kho āyasmā sāriputto bhagavato paccassosi. ",
  "an10:68.3.1_0": "Atha kho bhagavā catugguṇaṁ saṅghāṭiṁ paññāpetvā dakkhiṇena passena sīhaseyyaṁ kappesi pāde pādaṁ accādhāya",
  "an10:68.3.1_1": "sato sampajāno uṭṭhānasaññaṁ manasi karitvā.",
  "an10:68.3.2_0": "Tatra kho āyasmā sāriputto bhikkhū āmantesi: ",
  "an10:68.3.3_0": "“āvuso bhikkhave”ti. ",
  "an10:68.3.4_0": "“Āvuso”ti kho te bhikkhū āyasmato sāriputtassa paccassosuṁ. ",
  "an10:68.3.5_0": "Āyasmā sāriputto etadavoca: ",
  "an10:68.4.1_0": "“Yassa kassaci, āvuso, saddhā natthi kusalesu dhammesu, hirī natthi … ",
  "an10:68.4.2_0": "ottappaṁ natthi … ",
  "an10:68.4.3_0": "vīriyaṁ natthi … ",
  "an10:68.4.4_0": "paññā natthi … ",
  "an10:68.4.5_0": "sotāvadhānaṁ natthi … ",
  "an10:68.4.6_0": "dhammadhāraṇā natthi … ",
  "an10:68.4.7_0": "atthūpaparikkhā natthi … ",
  "an10:68.4.8_0": "dhammānudhammappaṭipatti natthi … ",
  "an10:68.4.9_0": "appamādo natthi kusalesu dhammesu,",
  "an10:68.4.9_1": "tassa yā ratti vā divaso vā āgacchati,",
  "an10:68.4.9_2": "hāniyeva pāṭikaṅkhā kusalesu dhammesu no vuddhi.",
  "an10:68.4.10_0": "Seyyathāpi, āvuso,",
  "an10:68.4.10_1": "kāḷapakkhe candassa yā ratti vā divaso vā āgacchati,",
  "an10:68.4.10_2": "hāyateva vaṇṇena hāyati maṇḍalena hāyati ābhāya hāyati ārohapariṇāhena;",
  "an10:68.4.11_0": "evamevaṁ kho, āvuso, yassa kassaci saddhā natthi kusalesu dhammesu, hirī natthi … ",
  "an10:68.4.12_0": "ottappaṁ natthi … ",
  "an10:68.4.13_0": "vīriyaṁ natthi … ",
  "an10:68.4.14_0": "paññā natthi … ",
  "an10:68.4.15_0": "sotāvadhānaṁ natthi … ",
  "an10:68.4.16_0": "dhammadhāraṇā natthi … ",
  "an10:68.4.17_0": "atthūpaparikkhā natthi … ",
  "an10:68.4.18_0": "dhammānudhammappaṭipatti natthi … ",
  "an10:68.4.19_0": "appamādo natthi kusalesu dhammesu,",
  "an10:68.4.19_1": "tassa yā ratti vā divaso vā āgacchati,",
  "an10:68.4.19_2": "hāniyeva pāṭikaṅkhā kusalesu dhammesu no vuddhi.",
  "an10:68.5.1_0": "Yassa kassaci, āvuso, saddhā atthi kusalesu dhammesu, hirī atthi … ",
  "an10:68.5.2_0": "ottappaṁ atthi … ",
  "an10:68.5.3_0": "vīriyaṁ atthi … ",
  "an10:68.5.4_0": "paññā atthi … ",
  "an10:68.5.5_0": "sotāvadhānaṁ atthi … ",
  "an10:68.5.6_0": "dhammadhāraṇā atthi … ",
  "an10:68.5.7_0": "atthūpaparikkhā atthi … ",
  "an10:68.5.8_0": "dhammānudhammappaṭipatti atthi … ",
  "an10:68.5.9_0": "appamādo atthi kusalesu dhammesu,",
  "an10:68.5.9_1": "tassa yā ratti vā divaso vā āgacchati,",
  "an10:68.5.9_2": "vuddhiyeva pāṭikaṅkhā kusalesu dhammesu no parihāni.",
  "an10:68.5.10_0": "Seyyathāpi, āvuso,",
  "an10:68.5.10_1": "juṇhapakkhe candassa yā ratti vā divaso vā āgacchati,",
  "an10:68.5.10_2": "vaḍḍhateva vaṇṇena vaḍḍhati maṇḍalena vaḍḍhati ābhāya vaḍḍhati ārohapariṇāhena;",
  "an10:68.5.11_0": "evamevaṁ kho, āvuso, yassa kassaci saddhā atthi kusalesu dhammesu …pe… ",
  "an10:68.5.12_0": "appamādo atthi kusalesu dhammesu,",
  "an10:68.5.12_1": "tassa yā ratti vā divaso vā āgacchati,",
  "an10:68.5.12_2": "vuddhiyeva pāṭikaṅkhā kusalesu dhammesu no parihānī”ti.",
  "an10:68.6.1_0": "Atha kho bhagavā paccuṭṭhāya āyasmantaṁ sāriputtaṁ āmantesi: ",
  "an10:68.6.2_0": "“sādhu sādhu, sāriputta. ",
  "an10:68.6.3_0": "Yassa kassaci, sāriputta, saddhā natthi kusalesu dhammesu hirī natthi … ",
  "an10:68.6.4_0": "ottappaṁ natthi … ",
  "an10:68.6.5_0": "paññā natthi … ",
  "an10:68.6.6_0": "vīriyaṁ natthi … ",
  "an10:68.6.7_0": "sotāvadhānaṁ natthi … ",
  "an10:68.6.8_0": "dhammadhāraṇā natthi … ",
  "an10:68.6.9_0": "atthūpaparikkhā natthi … ",
  "an10:68.6.10_0": "dhammānudhammappaṭipatti natthi … ",
  "an10:68.6.11_0": "appamādo natthi kusalesu dhammesu tassa yā ratti vā divaso vā āgacchati,",
  "an10:68.6.11_1": "hāniyeva pāṭikaṅkhā kusalesu dhammesu no vuddhi.",
  "an10:68.6.12_0": "Seyyathāpi,",
  "an10:68.6.12_1": "sāriputta,",
  "an10:68.6.12_2": "kāḷapakkhe candassa yā ratti vā divaso vā āgacchati,",
  "an10:68.6.12_3": "hāyateva vaṇṇena hāyati maṇḍalena hāyati ābhāya hāyati ārohapariṇāhena;",
  "an10:68.6.13_0": "evamevaṁ kho, sāriputta, yassa kassaci saddhā natthi kusalesu dhammesu …pe… ",
  "an10:68.6.14_0": "appamādo natthi kusalesu dhammesu,",
  "an10:68.6.14_1": "tassa yā ratti vā divaso vā āgacchati,",
  "an10:68.6.14_2": "hāniyeva pāṭikaṅkhā kusalesu dhammesu no vuddhi.",
  "an10:68.7.1_0": "Yassa kassaci, sāriputta, saddhā atthi kusalesu dhammesu hirī atthi … ",
  "an10:68.7.2_0": "ottappaṁ atthi … ",
  "an10:68.7.3_0": "vīriyaṁ atthi … ",
  "an10:68.7.4_0": "paññā atthi … ",
  "an10:68.7.5_0": "sotāvadhānaṁ atthi … ",
  "an10:68.7.6_0": "dhammadhāraṇā atthi … ",
  "an10:68.7.7_0": "atthūpaparikkhā atthi … ",
  "an10:68.7.8_0": "dhammānudhammappaṭipatti atthi … ",
  "an10:68.7.9_0": "appamādo atthi kusalesu dhammesu,",
  "an10:68.7.9_1": "tassa yā ratti vā divaso vā āgacchati,",
  "an10:68.7.9_2": "vuddhiyeva pāṭikaṅkhā kusalesu dhammesu no parihāni.",
  "an10:68.7.10_0": "Seyyathāpi,",
  "an10:68.7.10_1": "sāriputta,",
  "an10:68.7.10_2": "juṇhapakkhe candassa yā ratti vā divaso vā āgacchati,",
  "an10:68.7.10_3": "vaḍḍhateva vaṇṇena vaḍḍhati maṇḍalena vaḍḍhati ābhāya vaḍḍhati ārohapariṇāhena;",
  "an10:68.7.11_0": "evamevaṁ kho, sāriputta, yassa kassaci saddhā atthi kusalesu dhammesu …pe… ",
  "an10:68.7.12_0": "appamādo atthi kusalesu dhammesu,",
  "an10:68.7.12_1": "tassa yā ratti vā divaso vā āgacchati,",
  "an10:68.7.12_2": "vuddhiyeva pāṭikaṅkhā kusalesu dhammesu no parihānī”ti.",
  "an10:68.7.13_0": "Aṭṭhamaṁ. ",
  "an10:69.0.1_0": "Aṅguttara Nikāya 10 ",
  "an10:69.0.2_0": "7. Yamakavagga ",
  "an10:69.0.3_0": "69. Paṭhamakathāvatthusutta ",
  "an10:69.1.1_0": "Ekaṁ samayaṁ bhagavā sāvatthiyaṁ viharati jetavane anāthapiṇḍikassa ārāme. ",
  "an10:69.1.2_0": "Tena kho pana samayena sambahulā bhikkhū pacchābhattaṁ piṇḍapātapaṭikkantā upaṭṭhānasālāyaṁ sannisinnā",
  "an10:69.1.2_1": "sannipatitā anekavihitaṁ tiracchānakathaṁ anuyuttā viharanti,",
  "an10:69.1.2_2": "seyyathidaṁ—",
  "an10:69.1.3_0": "rājakathaṁ corakathaṁ mahāmattakathaṁ senākathaṁ bhayakathaṁ yuddhakathaṁ annakathaṁ pānakathaṁ vatthakathaṁ",
  "an10:69.1.3_1": "sayanakathaṁ mālākathaṁ gandhakathaṁ ñātikathaṁ yānakathaṁ gāmakathaṁ nigamakathaṁ nagarakathaṁ janapadakathaṁ",
  "an10:69.1.3_2": "itthikathaṁ sūrakathaṁ visikhākathaṁ kumbhaṭṭhānakathaṁ pubbapetakathaṁ nānattakathaṁ lokakkhāyikaṁ samuddakkhāyikaṁ",
  "an10:69.1.3_3": "itibhavābhavakathaṁ iti vāti.",
  "an10:69.2.1_0": "Atha kho bhagavā sāyanhasamayaṁ paṭisallānā vuṭṭhito yena upaṭṭhānasālā tenupasaṅkami;",
  "an10:69.2.1_1": "upasaṅkamitvā paññatte āsane nisīdi.",
  "an10:69.2.2_0": "Nisajja kho bhagavā bhikkhū āmantesi: ",
  "an10:69.2.3_0": "“kāya nuttha,",
  "an10:69.2.3_1": "bhikkhave,",
  "an10:69.2.3_2": "etarahi kathāya sannisinnā sannipatitā,",
  "an10:69.2.3_3": "kā ca pana vo antarākathā vippakatā”ti?",
  "an10:69.3.1_0": "“Idha mayaṁ, bhante,",
  "an10:69.3.1_1": "pacchābhattaṁ piṇḍapātapaṭikkantā upaṭṭhānasālāyaṁ sannisinnā sannipatitā anekavihitaṁ tiracchānakathaṁ anuyuttā viharāma,",
  "an10:69.3.1_2": "seyyathidaṁ—",
  "an10:69.3.2_0": "rājakathaṁ corakathaṁ …pe… itibhavābhavakathaṁ iti vā”ti. ",
  "an10:69.3.3_0": "“Na kho panetaṁ,",
  "an10:69.3.3_1": "bhikkhave,",
  "an10:69.3.3_2": "tumhākaṁ patirūpaṁ kulaputtānaṁ saddhāya agārasmā anagāriyaṁ pabbajitānaṁ,",
  "an10:69.3.3_3": "yaṁ tumhe anekavihitaṁ tiracchānakathaṁ anuyuttā vihareyyātha,",
  "an10:69.3.3_4": "seyyathidaṁ—",
  "an10:69.3.4_0": "rājakathaṁ corakathaṁ mahāmattakathaṁ senākathaṁ bhayakathaṁ yuddhakathaṁ annakathaṁ pānakathaṁ vatthakathaṁ",
  "an10:69.3.4_1": "sayanakathaṁ mālākathaṁ gandhakathaṁ ñātikathaṁ yānakathaṁ gāmakathaṁ nigamakathaṁ nagarakathaṁ janapadakathaṁ",
  "an10:69.3.4_2": "itthikathaṁ sūrakathaṁ visikhākathaṁ kumbhaṭṭhānakathaṁ pubbapetakathaṁ nānattakathaṁ lokakkhāyikaṁ samuddakkhāyikaṁ",
  "an10:69.3.4_3": "itibhavābhavakathaṁ iti vāti.",
  "an10:69.4.1_0": "Dasayimāni, bhikkhave, kathāvatthūni. ",
  "an10:69.4.2_0": "Katamāni dasa? ",
  "an10:69.4.3_0": "Appicchakathā,",
  "an10:69.4.3_1": "santuṭṭhikathā,",
  "an10:69.4.3_2": "pavivekakathā,",
  "an10:69.4.3_3": "asaṁsaggakathā,",
  "an10:69.4.3_4": "vīriyārambhakathā,",
  "an10:69.4.3_5": "sīlakathā,",
  "an10:69.4.3_6": "samādhikathā,",
  "an10:69.4.3_7": "paññākathā,",
  "an10:69.4.3_8": "vimuttikathā,",
  "an10:69.4.3_9": "vimuttiñāṇadassanakathāti—",
  "an10:69.4.4_0": "imāni kho, bhikkhave, dasa kathāvatthūni. ",
  "an10:69.5.1_0": "Imesañce tumhe,",
  "an10:69.5.1_1": "bhikkhave,",
  "an10:69.5.1_2": "dasannaṁ kathāvatthūnaṁ upādāyupādāya kathaṁ katheyyātha,",
  "an10:69.5.1_3": "imesampi candimasūriyānaṁ evaṁmahiddhikānaṁ evaṁmahānubhāvānaṁ tejasā tejaṁ pariyādiyeyyātha,",
  "an10:69.5.1_4": "ko pana vādo aññatitthiyānaṁ paribbājakānan”ti.",
  "an10:69.5.2_0": "Navamaṁ. ",
  "an10:70.0.1_0": "Aṅguttara Nikāya 10 ",
  "an10:70.0.2_0": "7. Yamakavagga ",
  "an10:70.0.3_0": "70. Dutiyakathāvatthusutta ",
  "an10:70.1.1_0": "Ekaṁ samayaṁ bhagavā sāvatthiyaṁ viharati jetavane anāthapiṇḍikassa ārāme. ",
  "an10:70.1.2_0": "Tena kho pana samayena sambahulā bhikkhū pacchābhattaṁ piṇḍapātapaṭikkantā upaṭṭhānasālāyaṁ sannisinnā",
  "an10:70.1.2_1": "sannipatitā anekavihitaṁ tiracchānakathaṁ anuyuttā viharanti,",
  "an10:70.1.2_2": "seyyathidaṁ—",
  "an10:70.1.3_0": "rājakathaṁ corakathaṁ mahāmattakathaṁ …pe… itibhavābhavakathaṁ iti vāti. ",
  "an10:70.2.1_0": "“Dasayimāni, bhikkhave, pāsaṁsāni ṭhānāni. ",
  "an10:70.2.2_0": "Katamāni dasa? ",
  "an10:70.2.3_0": "Idha, bhikkhave, bhikkhu attanā ca appiccho hoti, appicchakathañca bhikkhūnaṁ kattā hoti. ",
  "an10:70.2.4_0": "‘Appiccho bhikkhu appicchakathañca bhikkhūnaṁ kattā’ti pāsaṁsametaṁ ṭhānaṁ. ",
  "an10:70.3.1_0": "Attanā ca santuṭṭho hoti, santuṭṭhikathañca bhikkhūnaṁ kattā hoti. ",
  "an10:70.3.2_0": "‘Santuṭṭho bhikkhu santuṭṭhikathañca bhikkhūnaṁ kattā’ti pāsaṁsametaṁ ṭhānaṁ. ",
  "an10:70.4.1_0": "Attanā ca pavivitto hoti, pavivekakathañca bhikkhūnaṁ kattā hoti. ",
  "an10:70.4.2_0": "‘Pavivitto bhikkhu pavivekakathañca bhikkhūnaṁ kattā’ti pāsaṁsametaṁ ṭhānaṁ. ",
  "an10:70.5.1_0": "Attanā ca asaṁsaṭṭho hoti, asaṁsaṭṭhakathañca bhikkhūnaṁ kattā hoti. ",
  "an10:70.5.2_0": "‘Asaṁsaṭṭho bhikkhu asaṁsaṭṭhakathañca bhikkhūnaṁ kattā’ti pāsaṁsametaṁ ṭhānaṁ. ",
  "an10:70.6.1_0": "Attanā ca āraddhavīriyo hoti, vīriyārambhakathañca bhikkhūnaṁ kattā hoti. ",
  "an10:70.6.2_0": "‘Āraddhavīriyo bhikkhu vīriyārambhakathañca bhikkhūnaṁ kattā’ti pāsaṁsametaṁ ṭhānaṁ. ",
  "an10:70.7.1_0": "Attanā ca sīlasampanno hoti, sīlasampadākathañca bhikkhūnaṁ kattā hoti. ",
  "an10:70.7.2_0": "‘Sīlasampanno bhikkhu sīlasampadākathañca bhikkhūnaṁ kattā’ti pāsaṁsametaṁ ṭhānaṁ. ",
  "an10:70.8.1_0": "Attanā ca samādhisampanno hoti, samādhisampadākathañca bhikkhūnaṁ kattā hoti. ",
  "an10:70.8.2_0": "‘Samādhisampanno bhikkhu samādhisampadākathañca bhikkhūnaṁ kattā’ti pāsaṁsametaṁ ṭhānaṁ. ",
  "an10:70.9.1_0": "Attanā ca paññāsampanno hoti, paññāsampadākathañca bhikkhūnaṁ kattā hoti. ",
  "an10:70.9.2_0": "‘Paññāsampanno bhikkhu paññāsampadākathañca bhikkhūnaṁ kattā’ti pāsaṁsametaṁ ṭhānaṁ. ",
  "an10:70.10.1_0": "Attanā ca vimuttisampanno hoti, vimuttisampadākathañca bhikkhūnaṁ kattā hoti. ",
  "an10:70.10.2_0": "‘Vimuttisampanno bhikkhu vimuttisampadākathañca bhikkhūnaṁ kattā’ti pāsaṁsametaṁ ṭhānaṁ. ",
  "an10:70.11.1_0": "Attanā ca vimuttiñāṇadassanasampanno hoti, vimuttiñāṇadassanasampadākathañca bhikkhūnaṁ kattā hoti. ",
  "an10:70.11.2_0": "‘Vimuttiñāṇadassanasampanno bhikkhu vimuttiñāṇadassanasampadākathañca bhikkhūnaṁ kattā’ti pāsaṁsametaṁ ṭhānaṁ. ",
  "an10:70.12.1_0": "Imāni kho, bhikkhave, dasa pāsaṁsāni ṭhānānī”ti. ",
  "an10:70.12.2_0": "Dasamaṁ. ",
  "an10:70.12.3_0": "Yamakavaggo dutiyo. ",
  "an10:70.13.0_0": "Tassuddānaṁ",
  "an10:70.13.1_0": "Avijjā taṇhā niṭṭhā ca, ",
  "an10:70.13.2_0": "avecca dve sukhāni ca; ",
  "an10:70.13.3_0": "Naḷakapāne dve vuttā, ",
  "an10:70.13.4_0": "kathāvatthūpare duveti. ",
  "an10:71.0.1_0": "Aṅguttara Nikāya 10 ",
  "an10:71.0.2_0": "8. Ākaṅkhavagga ",
  "an10:71.0.3_0": "71. Ākaṅkhasutta ",
  "an10:71.1.1_0": "Ekaṁ samayaṁ bhagavā sāvatthiyaṁ viharati jetavane anāthapiṇḍikassa ārāme. ",
  "an10:71.1.2_0": "Tatra kho bhagavā bhikkhū āmantesi: ",
  "an10:71.1.3_0": "“bhikkhavo”ti. ",
  "an10:71.1.4_0": "“Bhadante”ti te bhikkhū bhagavato paccassosuṁ. ",
  "an10:71.1.5_0": "Bhagavā etadavoca: ",
  "an10:71.2.1_0": "“Sampannasīlā,",
  "an10:71.2.1_1": "bhikkhave,",
  "an10:71.2.1_2": "viharatha sampannapātimokkhā,",
  "an10:71.2.1_3": "pātimokkhasaṁvarasaṁvutā viharatha ācāragocarasampannā aṇumattesu vajjesu bhayadassāvino,",
  "an10:71.2.1_4": "samādāya sikkhatha sikkhāpadesu.",
  "an10:71.3.1_0": "Ākaṅkheyya ce,",
  "an10:71.3.1_1": "bhikkhave,",
  "an10:71.3.1_2": "bhikkhu ‘sabrahmacārīnaṁ piyo cassaṁ manāpo ca garu ca bhāvanīyo cā’ti,",
  "an10:71.3.1_3": "sīlesvevassa paripūrakārī ajjhattaṁ cetosamathamanuyutto anirākatajjhāno vipassanāya samannāgato brūhetā suññāgārānaṁ.",
  "an10:71.4.1_0": "Ākaṅkheyya ce,",
  "an10:71.4.1_1": "bhikkhave,",
  "an10:71.4.1_2": "bhikkhu ‘lābhī assaṁ cīvarapiṇḍapātasenāsanagilānapaccayabhesajjaparikkhārānan’ti,",
  "an10:71.4.1_3": "sīlesvevassa paripūrakārī ajjhattaṁ cetosamathamanuyutto anirākatajjhāno vipassanāya samannāgato brūhetā suññāgārānaṁ.",
  "an10:71.5.1_0": "Ākaṅkheyya ce,",
  "an10:71.5.1_1": "bhikkhave,",
  "an10:71.5.1_2": "bhikkhu ‘yesāhaṁ paribhuñjāmi cīvarapiṇḍapātasenāsanagilānapaccayabhesajjaparikkhārānaṁ tesaṁ te kārā mahapphalā assu mahānisaṁsā’ti,",
  "an10:71.5.1_3": "sīlesvevassa …pe…",
  "an10:71.5.1_4": "brūhetā suññāgārānaṁ.",
  "an10:71.6.1_0": "Ākaṅkheyya ce,",
  "an10:71.6.1_1": "bhikkhave,",
  "an10:71.6.1_2": "bhikkhu ‘ye me petā ñātī sālohitā kālaṅkatā pasannacittā anussaranti tesaṁ taṁ mahapphalaṁ assa mahānisaṁsan’ti,",
  "an10:71.6.1_3": "sīlesvevassa …pe…",
  "an10:71.6.1_4": "brūhetā suññāgārānaṁ.",
  "an10:71.7.1_0": "Ākaṅkheyya ce,",
  "an10:71.7.1_1": "bhikkhave,",
  "an10:71.7.1_2": "bhikkhu ‘santuṭṭho assaṁ itarītaracīvarapiṇḍapātasenāsanagilānapaccayabhesajjaparikkhārenā’ti,",
  "an10:71.7.1_3": "sīlesvevassa …pe…",
  "an10:71.7.1_4": "brūhetā suññāgārānaṁ.",
  "an10:71.8.1_0": "Ākaṅkheyya ce,",
  "an10:71.8.1_1": "bhikkhave,",
  "an10:71.8.1_2": "bhikkhu ‘khamo assaṁ sītassa uṇhassa jighacchāya pipāsāya ḍaṁsamakasavātātapasarīsapasamphassānaṁ,",
  "an10:71.8.1_3": "duruttānaṁ durāgatānaṁ vacanapathānaṁ uppannānaṁ sārīrikānaṁ vedanānaṁ dukkhānaṁ tibbānaṁ kharānaṁ kaṭukānaṁ",
  "an10:71.8.1_4": "asātānaṁ amanāpānaṁ pāṇaharānaṁ adhivāsakajātiko assan’ti,",
  "an10:71.8.1_5": "sīlesvevassa …pe…",
  "an10:71.8.1_6": "brūhetā suññāgārānaṁ.",
  "an10:71.9.1_0": "Ākaṅkheyya ce,",
  "an10:71.9.1_1": "bhikkhave,",
  "an10:71.9.1_2": "bhikkhu ‘aratiratisaho assaṁ,",
  "an10:71.9.1_3": "na ca maṁ aratirati saheyya,",
  "an10:71.9.1_4": "uppannaṁ aratiratiṁ abhibhuyya abhibhuyya vihareyyan’ti,",
  "an10:71.9.1_5": "sīlesvevassa …pe…",
  "an10:71.9.1_6": "brūhetā suññāgārānaṁ.",
  "an10:71.10.1_0": "Ākaṅkheyya ce,",
  "an10:71.10.1_1": "bhikkhave,",
  "an10:71.10.1_2": "bhikkhu ‘bhayabheravasaho assaṁ,",
  "an10:71.10.1_3": "na ca maṁ bhayabheravo saheyya,",
  "an10:71.10.1_4": "uppannaṁ bhayabheravaṁ abhibhuyya abhibhuyya vihareyyan’ti,",
  "an10:71.10.1_5": "sīlesvevassa …pe…",
  "an10:71.10.1_6": "brūhetā suññāgārānaṁ.",
  "an10:71.11.1_0": "Ākaṅkheyya ce,",
  "an10:71.11.1_1": "bhikkhave,",
  "an10:71.11.1_2": "bhikkhu ‘catunnaṁ jhānānaṁ ābhicetasikānaṁ diṭṭhadhammasukhavihārānaṁ nikāmalābhī assaṁ akicchalābhī akasiralābhī’ti,",
  "an10:71.11.1_3": "sīlesvevassa …pe…",
  "an10:71.11.1_4": "brūhetā suññāgārānaṁ.",
  "an10:71.12.1_0": "Ākaṅkheyya ce,",
  "an10:71.12.1_1": "bhikkhave,",
  "an10:71.12.1_2": "bhikkhu ‘āsavānaṁ khayā anāsavaṁ cetovimuttiṁ paññāvimuttiṁ diṭṭheva dhamme sayaṁ abhiññā sacchikatvā upasampajja vihareyyan’ti,",
  "an10:71.12.1_3": "sīlesvevassa paripūrakārī ajjhattaṁ cetosamathamanuyutto anirākatajjhāno vipassanāya samannāgato brūhetā suññāgārānaṁ.",
  "an10:71.13.1_0": "‘Sampannasīlā,",
  "an10:71.13.1_1": "bhikkhave,",
  "an10:71.13.1_2": "viharatha sampannapātimokkhā,",
  "an10:71.13.1_3": "pātimokkhasaṁvarasaṁvutā viharatha ācāragocarasampannā aṇumattesu vajjesu bhayadassāvino,",
  "an10:71.13.1_4": "samādāya sikkhatha sikkhāpadesū’ti,",
  "an10:71.13.2_0": "iti yaṁ taṁ vuttaṁ, idametaṁ paṭicca vuttan”ti. ",
  "an10:71.13.3_0": "Paṭhamaṁ. ",
  "an10:72.0.1_0": "Aṅguttara Nikāya 10 ",
  "an10:72.0.2_0": "8. Ākaṅkhavagga ",
  "an10:72.0.3_0": "72. Kaṇṭakasutta ",
  "an10:72.1.1_0": "Ekaṁ samayaṁ bhagavā vesāliyaṁ viharati mahāvane kūṭāgārasālāyaṁ sambahulehi abhiññātehi abhiññātehi therehi sāvakehi saddhiṁ—",
  "an10:72.1.2_0": "āyasmatā ca cālena,",
  "an10:72.1.2_1": "āyasmatā ca upacālena,",
  "an10:72.1.2_2": "āyasmatā ca kukkuṭena,",
  "an10:72.1.2_3": "āyasmatā ca kaḷimbhena,",
  "an10:72.1.2_4": "āyasmatā ca nikaṭena,",
  "an10:72.1.2_5": "āyasmatā ca kaṭissahena;",
  "an10:72.1.3_0": "aññehi ca abhiññātehi abhiññātehi therehi sāvakehi saddhiṁ. ",
  "an10:72.2.1_0": "Tena kho pana samayena sambahulā abhiññātā abhiññātā licchavī bhadrehi bhadrehi yānehi parapurāya uccāsaddā",
  "an10:72.2.1_1": "mahāsaddā mahāvanaṁ ajjhogāhanti bhagavantaṁ dassanāya.",
  "an10:72.2.2_0": "Atha kho tesaṁ āyasmantānaṁ etadahosi: ",
  "an10:72.2.3_0": "“ime kho sambahulā abhiññātā abhiññātā licchavī bhadrehi bhadrehi yānehi parapurāya uccāsaddā mahāsaddā mahāvanaṁ ajjhogāhanti bhagavantaṁ dassanāya. ",
  "an10:72.2.4_0": "Saddakaṇṭakā kho pana jhānā vuttā bhagavatā. ",
  "an10:72.2.5_0": "Yannūna mayaṁ yena gosiṅgasālavanadāyo tenupasaṅkameyyāma. ",
  "an10:72.2.6_0": "Tattha mayaṁ appasaddā appākiṇṇā phāsuṁ vihareyyāmā”ti. ",
  "an10:72.2.7_0": "Atha kho te āyasmanto yena gosiṅgasālavanadāyo tenupasaṅkamiṁsu; ",
  "an10:72.2.8_0": "tattha te āyasmanto appasaddā appākiṇṇā phāsuṁ viharanti. ",
  "an10:72.3.1_0": "Atha kho bhagavā bhikkhū āmantesi: ",
  "an10:72.3.2_0": "“kahaṁ nu kho,",
  "an10:72.3.2_1": "bhikkhave, cālo,",
  "an10:72.3.2_2": "kahaṁ upacālo,",
  "an10:72.3.2_3": "kahaṁ kukkuṭo,",
  "an10:72.3.2_4": "kahaṁ kaḷimbho,",
  "an10:72.3.2_5": "kahaṁ nikaṭo,",
  "an10:72.3.2_6": "kahaṁ kaṭissaho;",
  "an10:72.3.3_0": "kahaṁ nu kho te, bhikkhave, therā sāvakā gatā”ti? ",
  "an10:72.4.1_0": "“Idha, bhante, tesaṁ āyasmantānaṁ etadahosi: ",
  "an10:72.4.2_0": "‘ime kho sambahulā abhiññātā abhiññātā licchavī bhadrehi bhadrehi yānehi parapurāya uccāsaddā mahāsaddā",
  "an10:72.4.2_1": "mahāvanaṁ ajjhogāhanti bhagavantaṁ dassanāya saddakaṇṭakā kho pana jhānā vuttā bhagavatā yannūna mayaṁ",
  "an10:72.4.2_2": "yena gosiṅgasālavanadāyo tenupasaṅkameyyāma tattha mayaṁ appasaddā appākiṇṇā phāsuṁ vihareyyāmā’ti.",
  "an10:72.4.3_0": "Atha kho te, bhante, āyasmanto yena gosiṅgasālavanadāyo tenupasaṅkamiṁsu. ",
  "an10:72.4.4_0": "Tattha te āyasmanto appasaddā appākiṇṇā phāsuṁ viharantī”ti. ",
  "an10:72.5.1_0": "“Sādhu sādhu,",
  "an10:72.5.1_1": "bhikkhave,",
  "an10:72.5.1_2": "yathā te mahāsāvakā sammā byākaramānā byākareyyuṁ,",
  "an10:72.5.1_3": "saddakaṇṭakā hi,",
  "an10:72.5.1_4": "bhikkhave,",
  "an10:72.5.1_5": "jhānā vuttā mayā.",
  "an10:72.6.1_0": "Dasayime, bhikkhave, kaṇṭakā. ",
  "an10:72.6.2_0": "Katame dasa? ",
  "an10:72.6.3_0": "Pavivekārāmassa saṅgaṇikārāmatā kaṇṭako,",
  "an10:72.6.3_1": "asubhanimittānuyogaṁ anuyuttassa subhanimittānuyogo kaṇṭako,",
  "an10:72.6.3_2": "indriyesu guttadvārassa visūkadassanaṁ kaṇṭako,",
  "an10:72.6.3_3": "brahmacariyassa mātugāmūpacāro kaṇṭako,",
  "an10:72.6.3_4": "paṭhamassa jhānassa saddo kaṇṭako,",
  "an10:72.6.3_5": "dutiyassa jhānassa vitakkavicārā kaṇṭakā,",
  "an10:72.6.3_6": "tatiyassa jhānassa pīti kaṇṭako,",
  "an10:72.6.3_7": "catutthassa jhānassa assāsapassāso kaṇṭako,",
  "an10:72.6.3_8": "saññāvedayitanirodhasamāpattiyā saññā ca vedanā ca kaṇṭako rāgo kaṇṭako doso kaṇṭako moho kaṇṭako.",
  "an10:72.7.1_0": "Akaṇṭakā, bhikkhave, viharatha. ",
  "an10:72.7.2_0": "Nikkaṇṭakā, bhikkhave, viharatha. ",
  "an10:72.7.3_0": "Akaṇṭakanikkaṇṭakā, bhikkhave, viharatha. ",
  "an10:72.7.4_0": "Akaṇṭakā, bhikkhave, arahanto; ",
  "an10:72.7.5_0": "nikkaṇṭakā, bhikkhave, arahanto; ",
  "an10:72.7.6_0": "akaṇṭakanikkaṇṭakā, bhikkhave, arahanto”ti. ",
  "an10:72.7.7_0": "Dutiyaṁ. ",
  "an10:73.0.1_0": "Aṅguttara Nikāya 10 ",
  "an10:73.0.2_0": "8. Ākaṅkhavagga ",
  "an10:73.0.3_0": "73. Iṭṭhadhammasutta ",
  "an10:73.1.1_0": "“Dasayime, bhikkhave, dhammā iṭṭhā kantā manāpā dullabhā lokasmiṁ. ",
  "an10:73.1.2_0": "Katame dasa? ",
  "an10:73.1.3_0": "Bhogā iṭṭhā kantā manāpā dullabhā lokasmiṁ; ",
  "an10:73.1.4_0": "vaṇṇo iṭṭho kanto manāpo dullabho lokasmiṁ; ",
  "an10:73.1.5_0": "ārogyaṁ iṭṭhaṁ kantaṁ manāpaṁ dullabhaṁ lokasmiṁ; ",
  "an10:73.1.6_0": "sīlaṁ iṭṭhaṁ kantaṁ manāpaṁ dullabhaṁ lokasmiṁ; ",
  "an10:73.1.7_0": "brahmacariyaṁ iṭṭhaṁ kantaṁ manāpaṁ dullabhaṁ lokasmiṁ; ",
  "an10:73.1.8_0": "mittā iṭṭhā kantā manāpā dullabhā lokasmiṁ; ",
  "an10:73.1.9_0": "bāhusaccaṁ iṭṭhaṁ kantaṁ manāpaṁ dullabhaṁ lokasmiṁ; ",
  "an10:73.1.10_0": "paññā iṭṭhā kantā manāpā dullabhā lokasmiṁ; ",
  "an10:73.1.11_0": "dhammā iṭṭhā kantā manāpā dullabhā lokasmiṁ; ",
  "an10:73.1.12_0": "saggā iṭṭhā kantā manāpā dullabhā lokasmiṁ. ",
  "an10:73.2.1_0": "Imesaṁ kho,",
  "an10:73.2.1_1": "bhikkhave,",
  "an10:73.2.1_2": "dasannaṁ dhammānaṁ iṭṭhānaṁ kantānaṁ manāpānaṁ dullabhānaṁ lokasmiṁ dasa dhammā paripanthā—",
  "an10:73.2.2_0": "ālasyaṁ anuṭṭhānaṁ bhogānaṁ paripantho,",
  "an10:73.2.2_1": "amaṇḍanā avibhūsanā vaṇṇassa paripantho,",
  "an10:73.2.2_2": "asappāyakiriyā ārogyassa paripantho,",
  "an10:73.2.2_3": "pāpamittatā sīlānaṁ paripantho,",
  "an10:73.2.2_4": "indriyaasaṁvaro brahmacariyassa paripantho,",
  "an10:73.2.2_5": "visaṁvādanā mittānaṁ paripantho,",
  "an10:73.2.2_6": "asajjhāyakiriyā bāhusaccassa paripantho,",
  "an10:73.2.2_7": "asussūsā aparipucchā paññāya paripantho,",
  "an10:73.2.2_8": "ananuyogo apaccavekkhaṇā dhammānaṁ paripantho,",
  "an10:73.2.2_9": "micchāpaṭipatti saggānaṁ paripantho.",
  "an10:73.2.3_0": "Imesaṁ kho,",
  "an10:73.2.3_1": "bhikkhave,",
  "an10:73.2.3_2": "dasannaṁ iṭṭhānaṁ kantānaṁ manāpānaṁ dullabhānaṁ lokasmiṁ ime dasa dhammā paripanthā.",
  "an10:73.3.1_0": "Imesaṁ kho,",
  "an10:73.3.1_1": "bhikkhave,",
  "an10:73.3.1_2": "dasannaṁ dhammānaṁ iṭṭhānaṁ kantānaṁ manāpānaṁ dullabhānaṁ lokasmiṁ dasa dhammā āhārā—",
  "an10:73.3.2_0": "uṭṭhānaṁ anālasyaṁ bhogānaṁ āhāro,",
  "an10:73.3.2_1": "maṇḍanā vibhūsanā vaṇṇassa āhāro,",
  "an10:73.3.2_2": "sappāyakiriyā ārogyassa āhāro,",
  "an10:73.3.2_3": "kalyāṇamittatā sīlānaṁ āhāro,",
  "an10:73.3.2_4": "indriyasaṁvaro brahmacariyassa āhāro,",
  "an10:73.3.2_5": "avisaṁvādanā mittānaṁ āhāro,",
  "an10:73.3.2_6": "sajjhāyakiriyā bāhusaccassa āhāro,",
  "an10:73.3.2_7": "sussūsā paripucchā paññāya āhāro,",
  "an10:73.3.2_8": "anuyogo paccavekkhaṇā dhammānaṁ āhāro,",
  "an10:73.3.2_9": "sammāpaṭipatti saggānaṁ āhāro.",
  "an10:73.3.3_0": "Imesaṁ kho,",
  "an10:73.3.3_1": "bhikkhave,",
  "an10:73.3.3_2": "dasannaṁ dhammānaṁ iṭṭhānaṁ kantānaṁ manāpānaṁ dullabhānaṁ lokasmiṁ ime dasa dhammā āhārā”ti.",
  "an10:73.3.4_0": "Tatiyaṁ. ",
  "an10:74.0.1_0": "Aṅguttara Nikāya 10 ",
  "an10:74.0.2_0": "8. Ākaṅkhavagga ",
  "an10:74.0.3_0": "74. Vaḍḍhisutta ",
  "an10:74.1.1_0": "“Dasahi,",
  "an10:74.1.1_1": "bhikkhave,",
  "an10:74.1.1_2": "vaḍḍhīhi vaḍḍhamāno ariyasāvako ariyāya vaḍḍhiyā vaḍḍhati,",
  "an10:74.1.1_3": "sārādāyī ca hoti varādāyī kāyassa.",
  "an10:74.1.2_0": "Katamehi dasahi? ",
  "an10:74.1.3_0": "Khettavatthūhi vaḍḍhati,",
  "an10:74.1.3_1": "dhanadhaññena vaḍḍhati,",
  "an10:74.1.3_2": "puttadārehi vaḍḍhati,",
  "an10:74.1.3_3": "dāsakammakaraporisehi vaḍḍhati,",
  "an10:74.1.3_4": "catuppadehi vaḍḍhati,",
  "an10:74.1.3_5": "saddhāya vaḍḍhati,",
  "an10:74.1.3_6": "sīlena vaḍḍhati,",
  "an10:74.1.3_7": "sutena vaḍḍhati,",
  "an10:74.1.3_8": "cāgena vaḍḍhati,",
  "an10:74.1.3_9": "paññāya vaḍḍhati—",
  "an10:74.1.4_0": "imehi kho,",
  "an10:74.1.4_1": "bhikkhave,",
  "an10:74.1.4_2": "dasahi vaḍḍhīhi vaḍḍhamāno ariyasāvako ariyāya vaḍḍhiyā vaḍḍhati,",
  "an10:74.1.4_3": "sārādāyī ca hoti varādāyī kāyassāti.",
  "an10:74.2.1_0": "Dhanena dhaññena ca yodha vaḍḍhati, ",
  "an10:74.2.2_0": "Puttehi dārehi catuppadehi ca; ",
  "an10:74.2.3_0": "Sa bhogavā hoti yasassi pūjito, ",
  "an10:74.2.4_0": "Ñātīhi mittehi athopi rājubhi. ",
  "an10:74.3.1_0": "Saddhāya sīlena ca yodha vaḍḍhati, ",
  "an10:74.3.2_0": "Paññāya cāgena sutena cūbhayaṁ; ",
  "an10:74.3.3_0": "So tādiso sappuriso vicakkhaṇo, ",
  "an10:74.3.4_0": "Diṭṭheva dhamme ubhayena vaḍḍhatī”ti. ",
  "an10:74.3.5_0": "Catutthaṁ. ",
  "an10:75.0.1_0": "Aṅguttara Nikāya 10 ",
  "an10:75.0.2_0": "8. Ākaṅkhavagga ",
  "an10:75.0.3_0": "75. Migasālāsutta ",
  "an10:75.1.1_0": "Ekaṁ samayaṁ bhagavā sāvatthiyaṁ viharati jetavane anāthapiṇḍikassa ārāme. ",
  "an10:75.1.2_0": "Atha kho āyasmā ānando pubbaṇhasamayaṁ nivāsetvā pattacīvaramādāya yena migasālāya upāsikāya nivesanaṁ tenupasaṅkami;",
  "an10:75.1.2_1": "upasaṅkamitvā paññatte āsane nisīdi.",
  "an10:75.1.3_0": "Atha kho migasālā upāsikā yenāyasmā ānando tenupasaṅkami;",
  "an10:75.1.3_1": "upasaṅkamitvā āyasmantaṁ ānandaṁ abhivādetvā ekamantaṁ nisīdi.",
  "an10:75.1.3_2": "Ekamantaṁ nisinnā kho migasālā upāsikā āyasmantaṁ ānandaṁ etadavoca:",
  "an10:75.2.1_0": "“Kathaṁ kathaṁ nāmāyaṁ,",
  "an10:75.2.1_1": "bhante ānanda,",
  "an10:75.2.1_2": "bhagavatā dhammo desito aññeyyo,",
  "an10:75.2.1_3": "yatra hi nāma brahmacārī ca abrahmacārī ca ubho samasamagatikā bhavissanti abhisamparāyaṁ.",
  "an10:75.2.2_0": "Pitā me, bhante, purāṇo brahmacārī hoti ārācārī virato methunā gāmadhammā. ",
  "an10:75.2.3_0": "So kālaṅkato bhagavatā byākato: ‘sakadāgāmī satto tusitaṁ kāyaṁ upapanno’ti. ",
  "an10:75.2.4_0": "Pitāmaho me, bhante, isidatto abrahmacārī ahosi sadārasantuṭṭho. ",
  "an10:75.2.5_0": "Sopi kālaṅkato bhagavatā byākato: ‘sakadāgāmī satto tusitaṁ kāyaṁ upapanno’ti. ",
  "an10:75.3.1_0": "Kathaṁ kathaṁ nāmāyaṁ,",
  "an10:75.3.1_1": "bhante ānanda,",
  "an10:75.3.1_2": "bhagavatā dhammo desito aññeyyo,",
  "an10:75.3.1_3": "yatra hi nāma brahmacārī ca abrahmacārī ca ubho samasamagatikā bhavissanti abhisamparāyan”ti?",
  "an10:75.3.2_0": "“Evaṁ kho panetaṁ, bhagini, bhagavatā byākatan”ti. ",
  "an10:75.4.1_0": "Atha kho āyasmā ānando migasālāya upāsikāya nivesane piṇḍapātaṁ gahetvā uṭṭhāyāsanā pakkāmi. ",
  "an10:75.4.2_0": "Atha kho āyasmā ānando pacchābhattaṁ piṇḍapātapaṭikkanto yena bhagavā tenupasaṅkami;",
  "an10:75.4.2_1": "upasaṅkamitvā bhagavantaṁ abhivādetvā ekamantaṁ nisīdi.",
  "an10:75.4.2_2": "Ekamantaṁ nisinno kho āyasmā ānando bhagavantaṁ etadavoca:",
  "an10:75.5.1_0": "“Idhāhaṁ, bhante,",
  "an10:75.5.1_1": "pubbaṇhasamayaṁ nivāsetvā pattacīvaramādāya yena migasālāya upāsikāya nivesanaṁ tenupasaṅkami;",
  "an10:75.5.1_2": "upasaṅkamitvā paññatte āsane nisīdiṁ.",
  "an10:75.5.2_0": "Atha kho, bhante,",
  "an10:75.5.2_1": "migasālā upāsikā yenāhaṁ tenupasaṅkami;",
  "an10:75.5.2_2": "upasaṅkamitvā maṁ abhivādetvā ekamantaṁ nisīdi.",
  "an10:75.5.2_3": "Ekamantaṁ nisinnā kho, bhante,",
  "an10:75.5.2_4": "migasālā upāsikā maṁ etadavoca:",
  "an10:75.6.1_0": "‘Kathaṁ kathaṁ nāmāyaṁ,",
  "an10:75.6.1_1": "bhante ānanda,",
  "an10:75.6.1_2": "bhagavatā dhammo desito aññeyyo,",
  "an10:75.6.1_3": "yatra hi nāma brahmacārī ca abrahmacārī ca ubho samasamagatikā bhavissanti abhisamparāyaṁ.",
  "an10:75.6.2_0": "Pitā me, bhante, purāṇo brahmacārī ahosi ārācārī virato methunā gāmadhammā. ",
  "an10:75.6.3_0": "So kālaṅkato bhagavatā byākato sakadāgāmī satto tusitaṁ kāyaṁ upapannoti. ",
  "an10:75.6.4_0": "Pitāmaho me, bhante, isidatto abrahmacārī ahosi sadārasantuṭṭho. ",
  "an10:75.6.5_0": "Sopi kālaṅkato bhagavatā byākato—sakadāgāmī satto tusitaṁ kāyaṁ upapannoti. ",
  "an10:75.7.1_0": "Kathaṁ kathaṁ nāmāyaṁ,",
  "an10:75.7.1_1": "bhante ānanda,",
  "an10:75.7.1_2": "bhagavatā dhammo desito aññeyyo,",
  "an10:75.7.1_3": "yatra hi nāma brahmacārī ca abrahmacārī ca ubho samasamagatikā bhavissanti abhisamparāyan’ti?",
  "an10:75.7.2_0": "Evaṁ vutte, ahaṁ, bhante, migasālaṁ upāsikaṁ etadavocaṁ: ",
  "an10:75.7.3_0": "‘evaṁ kho panetaṁ, bhagini, bhagavatā byākatan’”ti. ",
  "an10:75.8.1_0": "“Kā cānanda, migasālā upāsikā bālā abyattā ammakā ammakapaññā, ke ca purisapuggalaparopariye ñāṇe? ",
  "an10:75.9.1_0": "Dasayime, ānanda, puggalā santo saṁvijjamānā lokasmiṁ. ",
  "an10:75.9.2_0": "Katame dasa? ",
  "an10:75.9.3_0": "Idhānanda, ekacco puggalo dussīlo hoti. ",
  "an10:75.9.4_0": "Tañca cetovimuttiṁ paññāvimuttiṁ yathābhūtaṁ nappajānāti,",
  "an10:75.9.4_1": "yatthassa taṁ dussilyaṁ aparisesaṁ nirujjhati.",
  "an10:75.9.5_0": "Tassa savanenapi akataṁ hoti,",
  "an10:75.9.5_1": "bāhusaccenapi akataṁ hoti,",
  "an10:75.9.5_2": "diṭṭhiyāpi appaṭividdhaṁ hoti,",
  "an10:75.9.5_3": "sāmāyikampi vimuttiṁ na labhati.",
  "an10:75.9.6_0": "So kāyassa bhedā paraṁ maraṇā hānāya pareti, no visesāya; ",
  "an10:75.9.7_0": "hānagāmīyeva hoti, no visesagāmī. ",
  "an10:75.10.1_0": "Idha panānanda, ekacco puggalo dussīlo hoti. ",
  "an10:75.10.2_0": "Tañca cetovimuttiṁ paññāvimuttiṁ yathābhūtaṁ pajānāti yatthassa taṁ dussilyaṁ aparisesaṁ nirujjhati. ",
  "an10:75.10.3_0": "Tassa savanenapi kataṁ hoti,",
  "an10:75.10.3_1": "bāhusaccenapi kataṁ hoti,",
  "an10:75.10.3_2": "diṭṭhiyāpi paṭividdhaṁ hoti,",
  "an10:75.10.3_3": "sāmāyikampi vimuttiṁ labhati.",
  "an10:75.10.4_0": "So kāyassa bhedā paraṁ maraṇā visesāya pareti, no hānāya; ",
  "an10:75.10.5_0": "visesagāmīyeva hoti, no hānagāmī. ",
  "an10:75.11.1_0": "Tatrānanda, pamāṇikā pamiṇanti: ",
  "an10:75.11.2_0": "‘imassapi teva dhammā, aparassapi teva dhammā. Kasmā nesaṁ eko hīno eko paṇīto’ti? ",
  "an10:75.11.3_0": "Tañhi tesaṁ, ānanda, hoti dīgharattaṁ ahitāya dukkhāya. ",
  "an10:75.12.1_0": "Tatrānanda, yvāyaṁ puggalo dussīlo hoti. ",
  "an10:75.12.2_0": "Tañca cetovimuttiṁ paññāvimuttiṁ yathābhūtaṁ pajānāti yatthassa taṁ dussilyaṁ aparisesaṁ nirujjhati. ",
  "an10:75.12.3_0": "Tassa savanenapi kataṁ hoti,",
  "an10:75.12.3_1": "bāhusaccenapi kataṁ hoti,",
  "an10:75.12.3_2": "diṭṭhiyāpi paṭividdhaṁ hoti,",
  "an10:75.12.3_3": "sāmāyikampi vimuttiṁ labhati.",
  "an10:75.12.4_0": "Ayaṁ, ānanda, puggalo amunā purimena puggalena abhikkantataro ca paṇītataro ca. ",
  "an10:75.12.5_0": "Taṁ kissa hetu? ",
  "an10:75.12.6_0": "Imaṁ hānanda, puggalaṁ dhammasoto nibbahati. ",
  "an10:75.12.7_0": "Tadantaraṁ ko jāneyya, aññatra tathāgatena. ",
  "an10:75.12.8_0": "Tasmātihānanda, mā puggalesu pamāṇikā ahuvattha, ",
  "an10:75.12.9_0": "mā puggalesu pamāṇaṁ gaṇhittha. ",
  "an10:75.12.10_0": "Khaññati hānanda, puggalesu pamāṇaṁ gaṇhanto. ",
  "an10:75.12.11_0": "Ahaṁ vā, ānanda, puggalesu pamāṇaṁ gaṇheyyaṁ yo vā panassa mādiso. ",
  "an10:75.13.1_0": "Idha panānanda, ekacco puggalo sīlavā hoti. ",
  "an10:75.13.2_0": "Tañca cetovimuttiṁ paññāvimuttiṁ yathābhūtaṁ nappajānāti yatthassa taṁ sīlaṁ aparisesaṁ nirujjhati. ",
  "an10:75.13.3_0": "Tassa savanenapi akataṁ hoti,",
  "an10:75.13.3_1": "bāhusaccenapi akataṁ hoti,",
  "an10:75.13.3_2": "diṭṭhiyāpi appaṭividdhaṁ hoti,",
  "an10:75.13.3_3": "sāmāyikampi vimuttiṁ na labhati.",
  "an10:75.13.4_0": "So kāyassa bhedā paraṁ maraṇā hānāya pareti, no visesāya; ",
  "an10:75.13.5_0": "hānagāmīyeva hoti, no visesagāmī. ",
  "an10:75.14.1_0": "Idha panānanda, ekacco puggalo sīlavā hoti. ",
  "an10:75.14.2_0": "Tañca cetovimuttiṁ paññāvimuttiṁ yathābhūtaṁ pajānāti yatthassa taṁ sīlaṁ aparisesaṁ nirujjhati. ",
  "an10:75.14.3_0": "Tassa savanenapi kataṁ hoti,",
  "an10:75.14.3_1": "bāhusaccenapi kataṁ hoti,",
  "an10:75.14.3_2": "diṭṭhiyāpi paṭividdhaṁ hoti,",
  "an10:75.14.3_3": "sāmāyikampi vimuttiṁ labhati.",
  "an10:75.14.4_0": "So kāyassa bhedā paraṁ maraṇā visesāya pareti, no hānāya; ",
  "an10:75.14.5_0": "visesagāmīyeva hoti, no hānagāmī. ",
  "an10:75.15.1_0": "Tatrānanda, pamāṇikā pamiṇanti …pe… ",
  "an10:75.15.2_0": "ahaṁ vā, ānanda, puggalesu pamāṇaṁ gaṇheyyaṁ yo vā panassa mādiso. ",
  "an10:75.16.1_0": "Idha panānanda, ekacco puggalo tibbarāgo hoti. ",
  "an10:75.16.2_0": "Tañca cetovimuttiṁ paññāvimuttiṁ yathābhūtaṁ nappajānāti yatthassa so rāgo apariseso nirujjhati. ",
  "an10:75.16.3_0": "Tassa savanenapi akataṁ hoti,",
  "an10:75.16.3_1": "bāhusaccenapi akataṁ hoti,",
  "an10:75.16.3_2": "diṭṭhiyāpi appaṭividdhaṁ hoti,",
  "an10:75.16.3_3": "sāmāyikampi vimuttiṁ na labhati.",
  "an10:75.16.4_0": "So kāyassa bhedā paraṁ maraṇā hānāya pareti, no visesāya; ",
  "an10:75.16.5_0": "hānagāmīyeva hoti, no visesagāmī. ",
  "an10:75.17.1_0": "Idha panānanda, ekacco puggalo tibbarāgo hoti. ",
  "an10:75.17.2_0": "Tañca cetovimuttiṁ paññāvimuttiṁ yathābhūtaṁ pajānāti yatthassa so rāgo apariseso nirujjhati. ",
  "an10:75.17.3_0": "Tassa savanenapi kataṁ hoti,",
  "an10:75.17.3_1": "bāhusaccenapi kataṁ hoti,",
  "an10:75.17.3_2": "diṭṭhiyāpi paṭividdhaṁ hoti,",
  "an10:75.17.3_3": "sāmāyikampi vimuttiṁ labhati.",
  "an10:75.17.4_0": "So kāyassa bhedā paraṁ maraṇā visesāya pareti, no hānāya; ",
  "an10:75.17.5_0": "visesagāmīyeva hoti, no hānagāmī. ",
  "an10:75.18.1_0": "Tatrānanda, pamāṇikā pamiṇanti …pe… ",
  "an10:75.18.2_0": "ahaṁ vā, ānanda, puggalesu pamāṇaṁ gaṇheyyaṁ yo vā panassa mādiso. ",
  "an10:75.19.1_0": "Idha panānanda, ekacco puggalo kodhano hoti. ",
  "an10:75.19.2_0": "Tañca cetovimuttiṁ paññāvimuttiṁ yathābhūtaṁ nappajānāti yatthassa so kodho apariseso nirujjhati. ",
  "an10:75.19.3_0": "Tassa savanenapi akataṁ hoti,",
  "an10:75.19.3_1": "bāhusaccenapi akataṁ hoti,",
  "an10:75.19.3_2": "diṭṭhiyāpi appaṭividdhaṁ hoti,",
  "an10:75.19.3_3": "sāmāyikampi vimuttiṁ na labhati.",
  "an10:75.19.4_0": "So kāyassa bhedā paraṁ maraṇā hānāya pareti, no visesāya; ",
  "an10:75.19.5_0": "hānagāmīyeva hoti, no visesagāmī. ",
  "an10:75.20.1_0": "Idha panānanda, ekacco puggalo kodhano hoti. ",
  "an10:75.20.2_0": "Tañca cetovimuttiṁ paññāvimuttiṁ yathābhūtaṁ pajānāti yatthassa so kodho apariseso nirujjhati. ",
  "an10:75.20.3_0": "Tassa savanenapi kataṁ hoti,",
  "an10:75.20.3_1": "bāhusaccenapi kataṁ hoti,",
  "an10:75.20.3_2": "diṭṭhiyāpi paṭividdhaṁ hoti,",
  "an10:75.20.3_3": "sāmāyikampi vimuttiṁ labhati.",
  "an10:75.20.4_0": "So kāyassa bhedā paraṁ maraṇā visesāya pareti, no hānāya; ",
  "an10:75.20.5_0": "visesagāmīyeva hoti, no hānagāmī. ",
  "an10:75.21.1_0": "Tatrānanda, pamāṇikā pamiṇanti …pe… ",
  "an10:75.21.2_0": "ahaṁ vā, ānanda, puggalesu pamāṇaṁ gaṇheyyaṁ yo vā panassa mādiso. ",
  "an10:75.22.1_0": "Idha panānanda, ekacco puggalo uddhato hoti. ",
  "an10:75.22.2_0": "Tañca cetovimuttiṁ paññāvimuttiṁ yathābhūtaṁ nappajānāti yatthassa taṁ uddhaccaṁ aparisesaṁ nirujjhati. ",
  "an10:75.22.3_0": "Tassa savanenapi akataṁ hoti,",
  "an10:75.22.3_1": "bāhusaccenapi akataṁ hoti,",
  "an10:75.22.3_2": "diṭṭhiyāpi appaṭividdhaṁ hoti,",
  "an10:75.22.3_3": "sāmāyikampi vimuttiṁ na labhati.",
  "an10:75.22.4_0": "So kāyassa bhedā paraṁ maraṇā hānāya pareti, no visesāya; ",
  "an10:75.22.5_0": "hānagāmīyeva hoti, no visesagāmī. ",
  "an10:75.23.1_0": "Idha panānanda, ekacco puggalo uddhato hoti. ",
  "an10:75.23.2_0": "Tañca cetovimuttiṁ paññāvimuttiṁ yathābhūtaṁ pajānāti yatthassa taṁ uddhaccaṁ aparisesaṁ nirujjhati. ",
  "an10:75.23.3_0": "Tassa savanenapi kataṁ hoti,",
  "an10:75.23.3_1": "bāhusaccenapi kataṁ hoti,",
  "an10:75.23.3_2": "diṭṭhiyāpi paṭividdhaṁ hoti,",
  "an10:75.23.3_3": "sāmāyikampi vimuttiṁ labhati.",
  "an10:75.23.4_0": "So kāyassa bhedā paraṁ maraṇā visesāya pareti, no hānāya; ",
  "an10:75.23.5_0": "visesagāmīyeva hoti, no hānagāmī. ",
  "an10:75.24.1_0": "Tatrānanda, pamāṇikā pamiṇanti: ",
  "an10:75.24.2_0": "‘imassapi teva dhammā, aparassapi teva dhammā. Kasmā nesaṁ eko hīno eko paṇīto’ti? ",
  "an10:75.24.3_0": "Tañhi tesaṁ, ānanda, hoti dīgharattaṁ ahitāya dukkhāya. ",
  "an10:75.25.1_0": "Tatrānanda,",
  "an10:75.25.1_1": "yvāyaṁ puggalo uddhato hoti tañca cetovimuttiṁ paññāvimuttiṁ yathābhūtaṁ pajānāti yatthassa taṁ uddhaccaṁ aparisesaṁ nirujjhati,",
  "an10:75.25.2_0": "tassa savanenapi kataṁ hoti,",
  "an10:75.25.2_1": "bāhusaccenapi kataṁ hoti,",
  "an10:75.25.2_2": "diṭṭhiyāpi paṭividdhaṁ hoti,",
  "an10:75.25.2_3": "sāmāyikampi vimuttiṁ labhati.",
  "an10:75.25.3_0": "Ayaṁ, ānanda, puggalo amunā purimena puggalena abhikkantataro ca paṇītataro ca. ",
  "an10:75.25.4_0": "Taṁ kissa hetu? ",
  "an10:75.25.5_0": "Imaṁ hānanda, puggalaṁ dhammasoto nibbahati. ",
  "an10:75.25.6_0": "Tadantaraṁ ko jāneyya aññatra tathāgatena. ",
  "an10:75.25.7_0": "Tasmātihānanda, mā puggalesu pamāṇikā ahuvattha; ",
  "an10:75.25.8_0": "mā puggalesu pamāṇaṁ gaṇhittha. ",
  "an10:75.25.9_0": "Khaññati hānanda, puggalesu pamāṇaṁ gaṇhanto. ",
  "an10:75.25.10_0": "Ahaṁ vā, ānanda, puggalesu pamāṇaṁ gaṇheyyaṁ yo vā panassa mādiso. ",
  "an10:75.26.1_0": "Kā cānanda, migasālā upāsikā bālā abyattā ammakā ammakapaññā, ke ca purisapuggalaparopariye ñāṇe. ",
  "an10:75.26.2_0": "Ime kho, ānanda, dasa puggalā santo saṁvijjamānā lokasmiṁ. ",
  "an10:75.27.1_0": "Yathārūpena, ānanda,",
  "an10:75.27.1_1": "sīlena purāṇo samannāgato ahosi tathārūpena sīlena isidatto samannāgato abhavissa,",
  "an10:75.27.1_2": "nayidha purāṇo isidattassa gatimpi aññassa.",
  "an10:75.27.2_0": "Yathārūpāya cānanda,",
  "an10:75.27.2_1": "paññāya isidatto samannāgato ahosi tathārūpāya paññāya purāṇo samannāgato abhavissa,",
  "an10:75.27.2_2": "nayidha isidatto purāṇassa gatimpi aññassa.",
  "an10:75.27.3_0": "Iti kho, ānanda, ime puggalā ubho ekaṅgahīnā”ti. ",
  "an10:75.27.4_0": "Pañcamaṁ. ",
  "an10:76.0.1_0": "Aṅguttara Nikāya 10 ",
  "an10:76.0.2_0": "8. Ākaṅkhavagga ",
  "an10:76.0.3_0": "76. Tayodhammasutta ",
  "an10:76.1.1_0": "“Tayome,",
  "an10:76.1.1_1": "bhikkhave,",
  "an10:76.1.1_2": "dhammā loke na saṁvijjeyyuṁ,",
  "an10:76.1.1_3": "na tathāgato loke uppajjeyya arahaṁ sammāsambuddho,",
  "an10:76.1.1_4": "na tathāgatappavedito dhammavinayo loke dibbeyya.",
  "an10:76.1.2_0": "Katame tayo? ",
  "an10:76.1.3_0": "Jāti ca, jarā ca, maraṇañca—",
  "an10:76.1.4_0": "ime kho,",
  "an10:76.1.4_1": "bhikkhave,",
  "an10:76.1.4_2": "tayo dhammā loke na saṁvijjeyyuṁ,",
  "an10:76.1.4_3": "na tathāgato loke uppajjeyya arahaṁ sammāsambuddho,",
  "an10:76.1.4_4": "na tathāgatappavedito dhammavinayo loke dibbeyya.",
  "an10:76.1.5_0": "Yasmā ca kho,",
  "an10:76.1.5_1": "bhikkhave,",
  "an10:76.1.5_2": "ime tayo dhammā loke saṁvijjanti tasmā tathāgato loke uppajjati arahaṁ sammāsambuddho,",
  "an10:76.1.5_3": "tasmā tathāgatappavedito dhammavinayo loke dibbati.",
  "an10:76.2.1_0": "Tayome, bhikkhave, dhamme appahāya abhabbo jātiṁ pahātuṁ jaraṁ pahātuṁ maraṇaṁ pahātuṁ. ",
  "an10:76.2.2_0": "Katame tayo? ",
  "an10:76.2.3_0": "Rāgaṁ appahāya, dosaṁ appahāya, mohaṁ appahāya—",
  "an10:76.2.4_0": "ime kho, bhikkhave, tayo dhamme appahāya abhabbo jātiṁ pahātuṁ jaraṁ pahātuṁ maraṇaṁ pahātuṁ. ",
  "an10:76.3.1_0": "Tayome, bhikkhave, dhamme appahāya abhabbo rāgaṁ pahātuṁ dosaṁ pahātuṁ mohaṁ pahātuṁ. ",
  "an10:76.3.2_0": "Katame tayo? ",
  "an10:76.3.3_0": "Sakkāyadiṭṭhiṁ appahāya, vicikicchaṁ appahāya, sīlabbataparāmāsaṁ appahāya—",
  "an10:76.3.4_0": "ime kho, bhikkhave, tayo dhamme appahāya abhabbo rāgaṁ pahātuṁ dosaṁ pahātuṁ mohaṁ pahātuṁ. ",
  "an10:76.4.1_0": "Tayome,",
  "an10:76.4.1_1": "bhikkhave,",
  "an10:76.4.1_2": "dhamme appahāya abhabbo sakkāyadiṭṭhiṁ pahātuṁ vicikicchaṁ pahātuṁ sīlabbataparāmāsaṁ pahātuṁ.",
  "an10:76.4.2_0": "Katame tayo? ",
  "an10:76.4.3_0": "Ayonisomanasikāraṁ appahāya, kummaggasevanaṁ appahāya, cetaso līnattaṁ appahāya—",
  "an10:76.4.4_0": "ime kho,",
  "an10:76.4.4_1": "bhikkhave,",
  "an10:76.4.4_2": "tayo dhamme appahāya abhabbo sakkāyadiṭṭhiṁ pahātuṁ vicikicchaṁ pahātuṁ sīlabbataparāmāsaṁ pahātuṁ.",
  "an10:76.5.1_0": "Tayome,",
  "an10:76.5.1_1": "bhikkhave,",
  "an10:76.5.1_2": "dhamme appahāya abhabbo ayoniso manasikāraṁ pahātuṁ kummaggasevanaṁ pahātuṁ cetaso līnattaṁ pahātuṁ.",
  "an10:76.5.2_0": "Katame tayo? ",
  "an10:76.5.3_0": "Muṭṭhassaccaṁ appahāya, asampajaññaṁ appahāya, cetaso vikkhepaṁ appahāya—",
  "an10:76.5.4_0": "ime kho,",
  "an10:76.5.4_1": "bhikkhave,",
  "an10:76.5.4_2": "tayo dhamme appahāya abhabbo ayonisomanasikāraṁ pahātuṁ kummaggasevanaṁ pahātuṁ cetaso līnattaṁ pahātuṁ.",
  "an10:76.6.1_0": "Tayome,",
  "an10:76.6.1_1": "bhikkhave,",
  "an10:76.6.1_2": "dhamme appahāya abhabbo muṭṭhassaccaṁ pahātuṁ asampajaññaṁ pahātuṁ cetaso vikkhepaṁ pahātuṁ.",
  "an10:76.6.2_0": "Katame tayo? ",
  "an10:76.6.3_0": "Ariyānaṁ adassanakamyataṁ appahāya,",
  "an10:76.6.3_1": "ariyadhammassa asotukamyataṁ appahāya,",
  "an10:76.6.3_2": "upārambhacittataṁ appahāya—",
  "an10:76.6.4_0": "ime kho,",
  "an10:76.6.4_1": "bhikkhave,",
  "an10:76.6.4_2": "tayo dhamme appahāya abhabbo muṭṭhassaccaṁ pahātuṁ asampajaññaṁ pahātuṁ cetaso vikkhepaṁ pahātuṁ.",
  "an10:76.7.1_0": "Tayome,",
  "an10:76.7.1_1": "bhikkhave,",
  "an10:76.7.1_2": "dhamme appahāya abhabbo ariyānaṁ adassanakamyataṁ pahātuṁ ariyadhammassa asotukamyataṁ pahātuṁ upārambhacittataṁ pahātuṁ.",
  "an10:76.7.2_0": "Katame tayo? ",
  "an10:76.7.3_0": "Uddhaccaṁ appahāya, asaṁvaraṁ appahāya, dussilyaṁ appahāya—",
  "an10:76.7.4_0": "ime kho,",
  "an10:76.7.4_1": "bhikkhave,",
  "an10:76.7.4_2": "tayo dhamme appahāya abhabbo ariyānaṁ adassanakamyataṁ pahātuṁ ariyadhammassa asotukamyataṁ pahātuṁ upārambhacittataṁ pahātuṁ.",
  "an10:76.8.1_0": "Tayome, bhikkhave, dhamme appahāya abhabbo uddhaccaṁ pahātuṁ asaṁvaraṁ pahātuṁ dussilyaṁ pahātuṁ. ",
  "an10:76.8.2_0": "Katame tayo? ",
  "an10:76.8.3_0": "Assaddhiyaṁ appahāya, avadaññutaṁ appahāya, kosajjaṁ appahāya—",
  "an10:76.8.4_0": "ime kho,",
  "an10:76.8.4_1": "bhikkhave,",
  "an10:76.8.4_2": "tayo dhamme appahāya abhabbo uddhaccaṁ pahātuṁ asaṁvaraṁ pahātuṁ dussilyaṁ pahātuṁ.",
  "an10:76.9.1_0": "Tayome,",
  "an10:76.9.1_1": "bhikkhave,",
  "an10:76.9.1_2": "dhamme appahāya abhabbo assaddhiyaṁ pahātuṁ avadaññutaṁ pahātuṁ kosajjaṁ pahātuṁ.",
  "an10:76.9.2_0": "Katame tayo? ",
  "an10:76.9.3_0": "Anādariyaṁ appahāya, dovacassataṁ appahāya, pāpamittataṁ appahāya—",
  "an10:76.9.4_0": "ime kho,",
  "an10:76.9.4_1": "bhikkhave,",
  "an10:76.9.4_2": "tayo dhamme appahāya abhabbo assaddhiyaṁ pahātuṁ avadaññutaṁ pahātuṁ kosajjaṁ pahātuṁ.",
  "an10:76.10.1_0": "Tayome,",
  "an10:76.10.1_1": "bhikkhave,",
  "an10:76.10.1_2": "dhamme appahāya abhabbo anādariyaṁ pahātuṁ dovacassataṁ pahātuṁ pāpamittataṁ pahātuṁ.",
  "an10:76.10.2_0": "Katame tayo? ",
  "an10:76.10.3_0": "Ahirikaṁ appahāya, anottappaṁ appahāya, pamādaṁ appahāya—",
  "an10:76.10.4_0": "ime kho,",
  "an10:76.10.4_1": "bhikkhave,",
  "an10:76.10.4_2": "tayo dhamme appahāya abhabbo anādariyaṁ pahātuṁ dovacassataṁ pahātuṁ pāpamittataṁ pahātuṁ.",
  "an10:76.11.1_0": "Ahirikoyaṁ, bhikkhave, anottāpī pamatto hoti. ",
  "an10:76.11.2_0": "So pamatto samāno abhabbo anādariyaṁ pahātuṁ dovacassataṁ pahātuṁ pāpamittataṁ pahātuṁ. ",
  "an10:76.11.3_0": "So pāpamitto samāno abhabbo assaddhiyaṁ pahātuṁ avadaññutaṁ pahātuṁ kosajjaṁ pahātuṁ. ",
  "an10:76.11.4_0": "So kusīto samāno abhabbo uddhaccaṁ pahātuṁ asaṁvaraṁ pahātuṁ dussilyaṁ pahātuṁ. ",
  "an10:76.11.5_0": "So dussīlo samāno abhabbo ariyānaṁ adassanakamyataṁ pahātuṁ ariyadhammassa asotukamyataṁ pahātuṁ upārambhacittataṁ pahātuṁ. ",
  "an10:76.11.6_0": "So upārambhacitto samāno abhabbo muṭṭhassaccaṁ pahātuṁ asampajaññaṁ pahātuṁ cetaso vikkhepaṁ pahātuṁ. ",
  "an10:76.11.7_0": "So vikkhittacitto samāno abhabbo ayonisomanasikāraṁ pahātuṁ kummaggasevanaṁ pahātuṁ cetaso līnattaṁ pahātuṁ. ",
  "an10:76.11.8_0": "So līnacitto samāno abhabbo sakkāyadiṭṭhiṁ pahātuṁ vicikicchaṁ pahātuṁ sīlabbataparāmāsaṁ pahātuṁ. ",
  "an10:76.11.9_0": "So vicikiccho samāno abhabbo rāgaṁ pahātuṁ dosaṁ pahātuṁ mohaṁ pahātuṁ. ",
  "an10:76.11.10_0": "So rāgaṁ appahāya dosaṁ appahāya mohaṁ appahāya abhabbo jātiṁ pahātuṁ jaraṁ pahātuṁ maraṇaṁ pahātuṁ. ",
  "an10:76.12.1_0": "Tayome, bhikkhave, dhamme pahāya bhabbo jātiṁ pahātuṁ jaraṁ pahātuṁ maraṇaṁ pahātuṁ. ",
  "an10:76.12.2_0": "Katame tayo? ",
  "an10:76.12.3_0": "Rāgaṁ pahāya, dosaṁ pahāya, mohaṁ pahāya—",
  "an10:76.12.4_0": "ime kho, bhikkhave, tayo dhamme pahāya bhabbo jātiṁ pahātuṁ jaraṁ pahātuṁ maraṇaṁ pahātuṁ. ",
  "an10:76.13.1_0": "Tayome, bhikkhave, dhamme pahāya bhabbo rāgaṁ pahātuṁ dosaṁ pahātuṁ mohaṁ pahātuṁ. ",
  "an10:76.13.2_0": "Katame tayo? ",
  "an10:76.13.3_0": "Sakkāyadiṭṭhiṁ pahāya, vicikicchaṁ pahāya, sīlabbataparāmāsaṁ pahāya—",
  "an10:76.13.4_0": "ime kho, bhikkhave, tayo dhamme pahāya bhabbo rāgaṁ pahātuṁ dosaṁ pahātuṁ mohaṁ pahātuṁ. ",
  "an10:76.14.1_0": "Tayome,",
  "an10:76.14.1_1": "bhikkhave,",
  "an10:76.14.1_2": "dhamme pahāya bhabbo sakkāyadiṭṭhiṁ pahātuṁ vicikicchaṁ pahātuṁ sīlabbataparāmāsaṁ pahātuṁ.",
  "an10:76.14.2_0": "Katame tayo? ",
  "an10:76.14.3_0": "Ayonisomanasikāraṁ pahāya, kummaggasevanaṁ pahāya, cetaso līnattaṁ pahāya—",
  "an10:76.14.4_0": "ime kho,",
  "an10:76.14.4_1": "bhikkhave,",
  "an10:76.14.4_2": "tayo dhamme pahāya bhabbo sakkāyadiṭṭhiṁ pahātuṁ vicikicchaṁ pahātuṁ sīlabbataparāmāsaṁ pahātuṁ.",
  "an10:76.15.1_0": "Tayome,",
  "an10:76.15.1_1": "bhikkhave,",
  "an10:76.15.1_2": "dhamme pahāya bhabbo ayonisomanasikāraṁ pahātuṁ kummaggasevanaṁ pahātuṁ cetaso līnattaṁ pahātuṁ.",
  "an10:76.15.2_0": "Katame tayo? ",
  "an10:76.15.3_0": "Muṭṭhassaccaṁ pahāya, asampajaññaṁ pahāya, cetaso vikkhepaṁ pahāya—",
  "an10:76.15.4_0": "ime kho,",
  "an10:76.15.4_1": "bhikkhave,",
  "an10:76.15.4_2": "tayo dhamme pahāya bhabbo ayonisomanasikāraṁ pahātuṁ kummaggasevanaṁ pahātuṁ cetaso līnattaṁ pahātuṁ.",
  "an10:76.16.1_0": "Tayome,",
  "an10:76.16.1_1": "bhikkhave,",
  "an10:76.16.1_2": "dhamme pahāya bhabbo muṭṭhassaccaṁ pahātuṁ asampajaññaṁ pahātuṁ cetaso vikkhepaṁ pahātuṁ.",
  "an10:76.16.2_0": "Katame tayo? ",
  "an10:76.16.3_0": "Ariyānaṁ adassanakamyataṁ pahāya, ariyadhammassa asotukamyataṁ pahāya, upārambhacittataṁ pahāya—",
  "an10:76.16.4_0": "ime kho,",
  "an10:76.16.4_1": "bhikkhave,",
  "an10:76.16.4_2": "tayo dhamme pahāya bhabbo muṭṭhassaccaṁ pahātuṁ asampajaññaṁ pahātuṁ cetaso vikkhepaṁ pahātuṁ.",
  "an10:76.17.1_0": "Tayome,",
  "an10:76.17.1_1": "bhikkhave,",
  "an10:76.17.1_2": "dhamme pahāya bhabbo ariyānaṁ adassanakamyataṁ pahātuṁ ariyadhammassa asotukamyataṁ pahātuṁ upārambhacittataṁ pahātuṁ.",
  "an10:76.17.2_0": "Katame tayo? ",
  "an10:76.17.3_0": "Uddhaccaṁ pahāya, asaṁvaraṁ pahāya, dussilyaṁ pahāya—",
  "an10:76.17.4_0": "ime kho,",
  "an10:76.17.4_1": "bhikkhave,",
  "an10:76.17.4_2": "tayo dhamme pahāya bhabbo ariyānaṁ adassanakamyataṁ pahātuṁ ariyadhammassa asotukamyataṁ pahātuṁ upārambhacittataṁ pahātuṁ.",
  "an10:76.18.1_0": "Tayome, bhikkhave, dhamme pahāya bhabbo uddhaccaṁ pahātuṁ asaṁvaraṁ pahātuṁ dussilyaṁ pahātuṁ. ",
  "an10:76.18.2_0": "Katame tayo? ",
  "an10:76.18.3_0": "Assaddhiyaṁ pahāya, avadaññutaṁ pahāya, kosajjaṁ pahāya—",
  "an10:76.18.4_0": "ime kho,",
  "an10:76.18.4_1": "bhikkhave,",
  "an10:76.18.4_2": "tayo dhamme pahāya bhabbo uddhaccaṁ pahātuṁ asaṁvaraṁ pahātuṁ dussilyaṁ pahātuṁ.",
  "an10:76.19.1_0": "Tayome, bhikkhave, dhamme pahāya bhabbo assaddhiyaṁ pahātuṁ avadaññutaṁ pahātuṁ kosajjaṁ pahātuṁ. ",
  "an10:76.19.2_0": "Katame tayo? ",
  "an10:76.19.3_0": "Anādariyaṁ pahāya, dovacassataṁ pahāya, pāpamittataṁ pahāya—",
  "an10:76.19.4_0": "ime kho,",
  "an10:76.19.4_1": "bhikkhave,",
  "an10:76.19.4_2": "tayo dhamme pahāya bhabbo assaddhiyaṁ pahātuṁ avadaññutaṁ pahātuṁ kosajjaṁ pahātuṁ.",
  "an10:76.20.1_0": "Tayome,",
  "an10:76.20.1_1": "bhikkhave,",
  "an10:76.20.1_2": "dhamme pahāya bhabbo anādariyaṁ pahātuṁ dovacassataṁ pahātuṁ pāpamittataṁ pahātuṁ.",
  "an10:76.20.2_0": "Katame tayo? ",
  "an10:76.20.3_0": "Ahirikaṁ pahāya, anottappaṁ pahāya, pamādaṁ pahāya—",
  "an10:76.20.4_0": "ime kho,",
  "an10:76.20.4_1": "bhikkhave,",
  "an10:76.20.4_2": "tayo dhamme pahāya bhabbo anādariyaṁ pahātuṁ dovacassataṁ pahātuṁ pāpamittataṁ pahātuṁ.",
  "an10:76.21.1_0": "Hirīmāyaṁ, bhikkhave, ottāpī appamatto hoti. ",
  "an10:76.21.2_0": "So appamatto samāno bhabbo anādariyaṁ pahātuṁ dovacassataṁ pahātuṁ pāpamittataṁ pahātuṁ. ",
  "an10:76.21.3_0": "So kalyāṇamitto samāno bhabbo assaddhiyaṁ pahātuṁ avadaññutaṁ pahātuṁ kosajjaṁ pahātuṁ. ",
  "an10:76.21.4_0": "So āraddhavīriyo samāno bhabbo uddhaccaṁ pahātuṁ asaṁvaraṁ pahātuṁ dussilyaṁ pahātuṁ. ",
  "an10:76.21.5_0": "So sīlavā samāno bhabbo ariyānaṁ adassanakamyataṁ pahātuṁ ariyadhammassa asotukamyataṁ pahātuṁ upārambhacittataṁ pahātuṁ. ",
  "an10:76.21.6_0": "So anupārambhacitto samāno bhabbo muṭṭhassaccaṁ pahātuṁ asampajaññaṁ pahātuṁ cetaso vikkhepaṁ pahātuṁ. ",
  "an10:76.21.7_0": "So avikkhittacitto samāno bhabbo ayonisomanasikāraṁ pahātuṁ kummaggasevanaṁ pahātuṁ cetaso līnattaṁ pahātuṁ. ",
  "an10:76.21.8_0": "So alīnacitto samāno bhabbo sakkāyadiṭṭhiṁ pahātuṁ vicikicchaṁ pahātuṁ sīlabbataparāmāsaṁ pahātuṁ. ",
  "an10:76.21.9_0": "So avicikiccho samāno bhabbo rāgaṁ pahātuṁ dosaṁ pahātuṁ mohaṁ pahātuṁ. ",
  "an10:76.21.10_0": "So rāgaṁ pahāya dosaṁ pahāya mohaṁ pahāya bhabbo jātiṁ pahātuṁ jaraṁ pahātuṁ maraṇaṁ pahātun”ti. ",
  "an10:76.21.11_0": "Chaṭṭhaṁ. ",
  "an10:77.0.1_0": "Aṅguttara Nikāya 10 ",
  "an10:77.0.2_0": "8. Ākaṅkhavagga ",
  "an10:77.0.3_0": "77. Kākasutta ",
  "an10:77.1.1_0": "“Dasahi, bhikkhave, asaddhammehi samannāgato kāko. ",
  "an10:77.1.2_0": "Katamehi dasahi? ",
  "an10:77.1.3_0": "Dhaṁsī ca,",
  "an10:77.1.3_1": "pagabbho ca,",
  "an10:77.1.3_2": "tintiṇo ca,",
  "an10:77.1.3_3": "mahagghaso ca, luddo ca,",
  "an10:77.1.3_4": "akāruṇiko ca,",
  "an10:77.1.3_5": "dubbalo ca,",
  "an10:77.1.3_6": "oravitā ca,",
  "an10:77.1.3_7": "muṭṭhassati ca,",
  "an10:77.1.3_8": "necayiko ca—",
  "an10:77.1.4_0": "imehi kho, bhikkhave, dasahi asaddhammehi samannāgato kāko. ",
  "an10:77.1.5_0": "Evamevaṁ kho, bhikkhave, dasahi asaddhammehi samannāgato pāpabhikkhu. ",
  "an10:77.1.6_0": "Katamehi dasahi? ",
  "an10:77.1.7_0": "Dhaṁsī ca,",
  "an10:77.1.7_1": "pagabbho ca,",
  "an10:77.1.7_2": "tintiṇo ca,",
  "an10:77.1.7_3": "mahagghaso ca, luddo ca,",
  "an10:77.1.7_4": "akāruṇiko ca,",
  "an10:77.1.7_5": "dubbalo ca,",
  "an10:77.1.7_6": "oravitā ca,",
  "an10:77.1.7_7": "muṭṭhassati ca,",
  "an10:77.1.7_8": "necayiko ca—",
  "an10:77.1.8_0": "imehi kho, bhikkhave, dasahi asaddhammehi samannāgato pāpabhikkhū”ti. ",
  "an10:77.1.9_0": "Sattamaṁ. ",
  "an10:78.0.1_0": "Aṅguttara Nikāya 10 ",
  "an10:78.0.2_0": "8. Ākaṅkhavagga ",
  "an10:78.0.3_0": "78. Nigaṇṭhasutta ",
  "an10:78.1.1_0": "“Dasahi, bhikkhave, asaddhammehi samannāgatā nigaṇṭhā. ",
  "an10:78.1.2_0": "Katamehi dasahi? ",
  "an10:78.1.3_0": "Assaddhā, bhikkhave, nigaṇṭhā; ",
  "an10:78.1.4_0": "dussīlā, bhikkhave, nigaṇṭhā; ",
  "an10:78.1.5_0": "ahirikā, bhikkhave, nigaṇṭhā; ",
  "an10:78.1.6_0": "anottappino, bhikkhave, nigaṇṭhā; ",
  "an10:78.1.7_0": "asappurisasambhattino, bhikkhave, nigaṇṭhā; ",
  "an10:78.1.8_0": "attukkaṁsakaparavambhakā, bhikkhave, nigaṇṭhā; ",
  "an10:78.1.9_0": "sandiṭṭhiparāmāsā ādhānaggāhī duppaṭinissaggino, bhikkhave, nigaṇṭhā; ",
  "an10:78.1.10_0": "kuhakā, bhikkhave, nigaṇṭhā; ",
  "an10:78.1.11_0": "pāpicchā, bhikkhave, nigaṇṭhā; ",
  "an10:78.1.12_0": "pāpamittā, bhikkhave, nigaṇṭhā—",
  "an10:78.1.13_0": "imehi kho, bhikkhave, dasahi asaddhammehi samannāgatā nigaṇṭhā”ti. ",
  "an10:78.1.14_0": "Aṭṭhamaṁ. ",
  "an10:79.0.1_0": "Aṅguttara Nikāya 10 ",
  "an10:79.0.2_0": "8. Ākaṅkhavagga ",
  "an10:79.0.3_0": "79. Āghātavatthusutta ",
  "an10:79.1.1_0": "“Dasayimāni, bhikkhave, āghātavatthūni. ",
  "an10:79.1.2_0": "Katamāni dasa? ",
  "an10:79.1.3_0": "‘Anatthaṁ me acarī’ti āghātaṁ bandhati; ",
  "an10:79.1.4_0": "‘anatthaṁ me caratī’ti āghātaṁ bandhati; ",
  "an10:79.1.5_0": "‘anatthaṁ me carissatī’ti āghātaṁ bandhati; ",
  "an10:79.1.6_0": "‘piyassa me manāpassa anatthaṁ acarī’ti …pe… ",
  "an10:79.1.7_0": "‘anatthaṁ caratī’ti …pe… ",
  "an10:79.1.8_0": "‘anatthaṁ carissatī’ti āghātaṁ bandhati, ",
  "an10:79.1.9_0": "‘appiyassa me amanāpassa atthaṁ acarī’ti …pe… ",
  "an10:79.1.10_0": "‘atthaṁ caratī’ti …pe… ",
  "an10:79.1.11_0": "‘atthaṁ carissatī’ti āghātaṁ bandhati; ",
  "an10:79.1.12_0": "aṭṭhāne ca kuppati—",
  "an10:79.1.13_0": "imāni kho, bhikkhave, dasa āghātavatthūnī”ti. ",
  "an10:79.1.14_0": "Navamaṁ. ",
  "an10:80.0.1_0": "Aṅguttara Nikāya 10 ",
  "an10:80.0.2_0": "8. Ākaṅkhavagga ",
  "an10:80.0.3_0": "80. Āghātapaṭivinayasutta ",
  "an10:80.1.1_0": "“Dasayime, bhikkhave, āghātapaṭivinayā. ",
  "an10:80.1.2_0": "Katame dasa? ",
  "an10:80.1.3_0": "‘Anatthaṁ me acari, taṁ kutettha labbhā’ti āghātaṁ paṭivineti, ",
  "an10:80.1.4_0": "‘anatthaṁ me carati, taṁ kutettha labbhā’ti āghātaṁ paṭivineti, ",
  "an10:80.1.5_0": "‘anatthaṁ me carissati, taṁ kutettha labbhā’ti āghātaṁ paṭivineti, ",
  "an10:80.1.6_0": "piyassa me manāpassa anatthaṁ acari …pe… ",
  "an10:80.1.7_0": "carati …pe… ",
  "an10:80.1.8_0": "carissati, taṁ kutettha labbhāti āghātaṁ paṭivineti, appiyassa me amanāpassa atthaṁ acari …pe… ",
  "an10:80.1.9_0": "atthaṁ carati …pe… ",
  "an10:80.1.10_0": "atthaṁ carissati, taṁ kutettha labbhāti āghātaṁ paṭivineti, ",
  "an10:80.1.11_0": "aṭṭhāne ca na kuppati—",
  "an10:80.1.12_0": "ime kho, bhikkhave, dasa āghātapaṭivinayā”ti. ",
  "an10:80.1.13_0": "Dasamaṁ. ",
  "an10:80.1.14_0": "Ākaṅkhavaggo tatiyo. ",
  "an10:80.2.0_0": "Tassuddānaṁ",
  "an10:80.2.1_0": "Ākaṅkho kaṇṭako iṭṭhā, ",
  "an10:80.2.2_0": "vaḍḍhi ca migasālāya; ",
  "an10:80.2.3_0": "Tayo dhammā ca kāko ca, ",
  "an10:80.2.4_0": "nigaṇṭhā dve ca āghātāti. ",
  "an10:81.0.1_0": "Aṅguttara Nikāya 10 ",
  "an10:81.0.2_0": "9. Theravagga ",
  "an10:81.0.3_0": "81. Vāhanasutta ",
  "an10:81.1.1_0": "Ekaṁ samayaṁ bhagavā campāyaṁ viharati gaggarāya pokkharaṇiyā tīre. ",
  "an10:81.1.2_0": "Atha kho āyasmā vāhano yena bhagavā tenupasaṅkami;",
  "an10:81.1.2_1": "upasaṅkamitvā bhagavantaṁ abhivādetvā ekamantaṁ nisīdi.",
  "an10:81.1.2_2": "Ekamantaṁ nisinno kho āyasmā vāhano bhagavantaṁ etadavoca:",
  "an10:81.1.3_0": "“katihi nu kho, bhante,",
  "an10:81.1.3_1": "dhammehi tathāgato nissaṭo visaṁyutto vippamutto vimariyādīkatena cetasā viharatī”ti?",
  "an10:81.2.1_0": "“Dasahi kho, vāhana,",
  "an10:81.2.1_1": "dhammehi tathāgato nissaṭo visaṁyutto vippamutto vimariyādīkatena cetasā viharati.",
  "an10:81.2.2_0": "Katamehi dasahi? ",
  "an10:81.2.3_0": "Rūpena kho, vāhana, tathāgato nissaṭo visaṁyutto vippamutto vimariyādīkatena cetasā viharati, ",
  "an10:81.2.4_0": "vedanāya kho, vāhana …pe… ",
  "an10:81.2.5_0": "saññāya kho, vāhana … ",
  "an10:81.2.6_0": "saṅkhārehi kho, vāhana … ",
  "an10:81.2.7_0": "viññāṇena kho, vāhana … ",
  "an10:81.2.8_0": "jātiyā kho, vāhana … ",
  "an10:81.2.9_0": "jarāya kho, vāhana … ",
  "an10:81.2.10_0": "maraṇena kho, vāhana … ",
  "an10:81.2.11_0": "dukkhehi kho, vāhana … ",
  "an10:81.2.12_0": "kilesehi kho, vāhana, tathāgato nissaṭo visaṁyutto vippamutto vimariyādīkatena cetasā viharati. ",
  "an10:81.2.13_0": "Seyyathāpi, vāhana,",
  "an10:81.2.13_1": "uppalaṁ vā padumaṁ vā puṇḍarīkaṁ vā udake jātaṁ udake saṁvaḍḍhaṁ udakā paccuggamma ṭhitaṁ anupalittaṁ udakena;",
  "an10:81.2.14_0": "evamevaṁ kho, vāhana,",
  "an10:81.2.14_1": "imehi dasahi dhammehi tathāgato nissaṭo visaṁyutto vippamutto vimariyādīkatena cetasā viharatī”ti.",
  "an10:81.2.15_0": "Paṭhamaṁ. ",
  "an10:82.0.1_0": "Aṅguttara Nikāya 10 ",
  "an10:82.0.2_0": "9. Theravagga ",
  "an10:82.0.3_0": "82. Ānandasutta ",
  "an10:82.1.1_0": "Atha kho āyasmā ānando yena bhagavā tenupasaṅkami;",
  "an10:82.1.1_1": "upasaṅkamitvā bhagavantaṁ abhivādetvā ekamantaṁ nisīdi.",
  "an10:82.1.1_2": "Ekamantaṁ nisinnaṁ kho āyasmantaṁ ānandaṁ bhagavā etadavoca:",
  "an10:82.2.1_0": "“So vatānanda,",
  "an10:82.2.1_1": "bhikkhu ‘assaddho samāno imasmiṁ dhammavinaye vuddhiṁ virūḷhiṁ vepullaṁ āpajjissatī’ti netaṁ ṭhānaṁ vijjati.",
  "an10:82.3.1_0": "So vatānanda,",
  "an10:82.3.1_1": "bhikkhu ‘dussīlo samāno imasmiṁ dhammavinaye vuddhiṁ virūḷhiṁ vepullaṁ āpajjissatī’ti netaṁ ṭhānaṁ vijjati.",
  "an10:82.4.1_0": "So vatānanda,",
  "an10:82.4.1_1": "bhikkhu ‘appassuto samāno imasmiṁ dhammavinaye vuddhiṁ virūḷhiṁ vepullaṁ āpajjissatī’ti netaṁ ṭhānaṁ vijjati.",
  "an10:82.5.1_0": "So vatānanda,",
  "an10:82.5.1_1": "bhikkhu ‘dubbaco samāno imasmiṁ dhammavinaye vuddhiṁ virūḷhiṁ vepullaṁ āpajjissatī’ti netaṁ ṭhānaṁ vijjati.",
  "an10:82.6.1_0": "So vatānanda,",
  "an10:82.6.1_1": "bhikkhu ‘pāpamitto samāno imasmiṁ dhammavinaye vuddhiṁ virūḷhiṁ vepullaṁ āpajjissatī’ti netaṁ ṭhānaṁ vijjati.",
  "an10:82.7.1_0": "So vatānanda,",
  "an10:82.7.1_1": "bhikkhu ‘kusīto samāno imasmiṁ dhammavinaye vuddhiṁ virūḷhiṁ vepullaṁ āpajjissatī’ti netaṁ ṭhānaṁ vijjati.",
  "an10:82.8.1_0": "So vatānanda,",
  "an10:82.8.1_1": "bhikkhu ‘muṭṭhassati samāno imasmiṁ dhammavinaye vuddhiṁ virūḷhiṁ vepullaṁ āpajjissatī’ti netaṁ ṭhānaṁ vijjati.",
  "an10:82.9.1_0": "So vatānanda,",
  "an10:82.9.1_1": "bhikkhu ‘asantuṭṭho samāno imasmiṁ dhammavinaye vuddhiṁ virūḷhiṁ vepullaṁ āpajjissatī’ti netaṁ ṭhānaṁ vijjati.",
  "an10:82.10.1_0": "So vatānanda,",
  "an10:82.10.1_1": "bhikkhu ‘pāpiccho samāno imasmiṁ dhammavinaye vuddhiṁ virūḷhiṁ vepullaṁ āpajjissatī’ti netaṁ ṭhānaṁ vijjati.",
  "an10:82.11.1_0": "So vatānanda,",
  "an10:82.11.1_1": "bhikkhu ‘micchādiṭṭhiko samāno imasmiṁ dhammavinaye vuddhiṁ virūḷhiṁ vepullaṁ āpajjissatī’ti netaṁ ṭhānaṁ vijjati.",
  "an10:82.12.1_0": "So vatānanda,",
  "an10:82.12.1_1": "bhikkhu ‘imehi dasahi dhammehi samannāgato imasmiṁ dhammavinaye vuddhiṁ virūḷhiṁ vepullaṁ āpajjissatī’ti netaṁ ṭhānaṁ vijjati.",
  "an10:82.13.1_0": "So vatānanda,",
  "an10:82.13.1_1": "bhikkhu ‘saddho samāno imasmiṁ dhammavinaye vuddhiṁ virūḷhiṁ vepullaṁ āpajjissatī’ti ṭhānametaṁ vijjati.",
  "an10:82.14.1_0": "So vatānanda,",
  "an10:82.14.1_1": "bhikkhu ‘sīlavā samāno imasmiṁ dhammavinaye vuddhiṁ virūḷhiṁ vepullaṁ āpajjissatī’ti ṭhānametaṁ vijjati.",
  "an10:82.15.1_0": "So vatānanda,",
  "an10:82.15.1_1": "bhikkhu ‘bahussuto sutadharo samāno imasmiṁ dhammavinaye vuddhiṁ virūḷhiṁ vepullaṁ āpajjissatī’ti ṭhānametaṁ vijjati.",
  "an10:82.16.1_0": "So vatānanda,",
  "an10:82.16.1_1": "bhikkhu ‘suvaco samāno imasmiṁ dhammavinaye vuddhiṁ virūḷhiṁ vepullaṁ āpajjissatī’ti ṭhānametaṁ vijjati.",
  "an10:82.17.1_0": "So vatānanda,",
  "an10:82.17.1_1": "bhikkhu ‘kalyāṇamitto samāno imasmiṁ dhammavinaye vuddhiṁ virūḷhiṁ vepullaṁ āpajjissatī’ti ṭhānametaṁ vijjati.",
  "an10:82.18.1_0": "So vatānanda,",
  "an10:82.18.1_1": "bhikkhu ‘āraddhavīriyo samāno imasmiṁ dhammavinaye vuddhiṁ virūḷhiṁ vepullaṁ āpajjissatī’ti ṭhānametaṁ vijjati.",
  "an10:82.19.1_0": "So vatānanda,",
  "an10:82.19.1_1": "bhikkhu ‘upaṭṭhitassati samāno imasmiṁ dhammavinaye vuddhiṁ virūḷhiṁ vepullaṁ āpajjissatī’ti ṭhānametaṁ vijjati.",
  "an10:82.20.1_0": "So vatānanda,",
  "an10:82.20.1_1": "bhikkhu ‘santuṭṭho samāno imasmiṁ dhammavinaye vuddhiṁ virūḷhiṁ vepullaṁ āpajjissatī’ti ṭhānametaṁ vijjati.",
  "an10:82.21.1_0": "So vatānanda,",
  "an10:82.21.1_1": "bhikkhu ‘appiccho samāno imasmiṁ dhammavinaye vuddhiṁ virūḷhiṁ vepullaṁ āpajjissatī’ti ṭhānametaṁ vijjati.",
  "an10:82.22.1_0": "So vatānanda,",
  "an10:82.22.1_1": "bhikkhu ‘sammādiṭṭhiko samāno imasmiṁ dhammavinaye vuddhiṁ virūḷhiṁ vepullaṁ āpajjissatī’ti ṭhānametaṁ vijjati.",
  "an10:82.23.1_0": "So vatānanda,",
  "an10:82.23.1_1": "bhikkhu ‘imehi dasahi dhammehi samannāgato imasmiṁ dhammavinaye vuddhiṁ virūḷhiṁ vepullaṁ āpajjissatī’ti ṭhānametaṁ vijjatī”ti.",
  "an10:82.23.2_0": "Dutiyaṁ. ",
  "an10:83.0.1_0": "Aṅguttara Nikāya 10 ",
  "an10:83.0.2_0": "9. Theravagga ",
  "an10:83.0.3_0": "83. Puṇṇiyasutta ",
  "an10:83.1.1_0": "Atha kho āyasmā puṇṇiyo yena bhagavā tenupasaṅkami;",
  "an10:83.1.1_1": "upasaṅkamitvā bhagavantaṁ abhivādetvā ekamantaṁ nisīdi.",
  "an10:83.1.1_2": "Ekamantaṁ nisinno kho āyasmā puṇṇiyo bhagavantaṁ etadavoca:",
  "an10:83.1.2_0": "“ko nu kho, bhante,",
  "an10:83.1.2_1": "hetu ko paccayo yena appekadā tathāgataṁ dhammadesanā paṭibhāti appekadā nappaṭibhātī”ti?",
  "an10:83.2.1_0": "“Saddho ca, puṇṇiya, bhikkhu hoti, no ca upasaṅkamitā; neva tāva tathāgataṁ dhammadesanā paṭibhāti. ",
  "an10:83.2.2_0": "Yato ca kho, puṇṇiya,",
  "an10:83.2.2_1": "bhikkhu saddho ca hoti upasaṅkamitā ca,",
  "an10:83.2.2_2": "evaṁ tathāgataṁ dhammadesanā paṭibhāti.",
  "an10:83.3.1_0": "Saddho ca, puṇṇiya, bhikkhu hoti upasaṅkamitā ca, no ca payirupāsitā …pe… ",
  "an10:83.3.2_0": "payirupāsitā ca, no ca paripucchitā … ",
  "an10:83.3.3_0": "paripucchitā ca, no ca ohitasoto dhammaṁ suṇāti … ",
  "an10:83.3.4_0": "ohitasoto ca dhammaṁ suṇāti, no ca sutvā dhammaṁ dhāreti … ",
  "an10:83.3.5_0": "sutvā ca dhammaṁ dhāreti, no ca dhātānaṁ dhammānaṁ atthaṁ upaparikkhati … ",
  "an10:83.3.6_0": "dhātānañca dhammānaṁ atthaṁ upaparikkhati no ca atthamaññāya dhammamaññāya dhammānudhammappaṭipanno hoti … ",
  "an10:83.3.7_0": "atthamaññāya dhammamaññāya dhammānudhammappaṭipanno ca hoti,",
  "an10:83.3.7_1": "no ca kalyāṇavāco hoti kalyāṇavākkaraṇo poriyā vācāya samannāgato vissaṭṭhāya anelagaḷāya atthassa viññāpaniyā …",
  "an10:83.3.8_0": "kalyāṇavāco ca hoti kalyāṇavākkaraṇo poriyā vācāya samannāgato vissaṭṭhāya anelagaḷāya atthassa viññāpaniyā,",
  "an10:83.3.8_1": "no ca sandassako hoti samādapako samuttejako sampahaṁsako sabrahmacārīnaṁ,",
  "an10:83.3.8_2": "neva tāva tathāgataṁ dhammadesanā paṭibhāti.",
  "an10:83.4.1_0": "Yato ca kho, puṇṇiya,",
  "an10:83.4.1_1": "bhikkhu saddho ca hoti,",
  "an10:83.4.1_2": "upasaṅkamitā ca,",
  "an10:83.4.1_3": "payirupāsitā ca,",
  "an10:83.4.1_4": "paripucchitā ca,",
  "an10:83.4.1_5": "ohitasoto ca dhammaṁ suṇāti,",
  "an10:83.4.1_6": "sutvā ca dhammaṁ dhāreti,",
  "an10:83.4.1_7": "dhātānañca dhammānaṁ atthaṁ upaparikkhati,",
  "an10:83.4.1_8": "atthamaññāya dhammamaññāya dhammānudhammappaṭipanno ca hoti,",
  "an10:83.4.1_9": "kalyāṇavāco ca hoti kalyāṇavākkaraṇo poriyā vācāya samannāgato vissaṭṭhāya anelagaḷāya atthassa viññāpaniyā,",
  "an10:83.4.1_10": "sandassako ca hoti samādapako samuttejako sampahaṁsako sabrahmacārīnaṁ—",
  "an10:83.4.2_0": "evaṁ tathāgataṁ dhammadesanā paṭibhāti. ",
  "an10:83.4.3_0": "Imehi kho, puṇṇiya, dasahi dhammehi samannāgatā ekantapaṭibhānā tathāgataṁ dhammadesanā hotī”ti. ",
  "an10:83.4.4_0": "Tatiyaṁ. ",
  "an10:84.0.1_0": "Aṅguttara Nikāya 10 ",
  "an10:84.0.2_0": "9. Theravagga ",
  "an10:84.0.3_0": "84. Byākaraṇasutta ",
  "an10:84.1.1_0": "Tatra kho āyasmā mahāmoggallāno bhikkhū āmantesi: ",
  "an10:84.1.2_0": "“āvuso bhikkhave”ti. ",
  "an10:84.1.3_0": "“Āvuso”ti kho te bhikkhū āyasmato mahāmoggallānassa paccassosuṁ. ",
  "an10:84.1.4_0": "Āyasmā mahāmoggallāno etadavoca: ",
  "an10:84.2.1_0": "“Idhāvuso, bhikkhu aññaṁ byākaroti: ",
  "an10:84.2.2_0": "‘khīṇā jāti, vusitaṁ brahmacariyaṁ, kataṁ karaṇīyaṁ, nāparaṁ itthattāyāti pajānāmī’ti. ",
  "an10:84.2.3_0": "Tamenaṁ tathāgato vā tathāgatasāvako vā jhāyī samāpattikusalo paracittakusalo paracittapariyāyakusalo samanuyuñjati samanuggāhati samanubhāsati. ",
  "an10:84.2.4_0": "So tathāgatena vā tathāgatasāvakena vā jhāyinā samāpattikusalena paracittakusalena paracittapariyāyakusalena",
  "an10:84.2.4_1": "samanuyuñjiyamāno samanuggāhiyamāno samanubhāsiyamāno irīṇaṁ āpajjati vicinaṁ āpajjati anayaṁ āpajjati",
  "an10:84.2.4_2": "byasanaṁ āpajjati anayabyasanaṁ āpajjati.",
  "an10:84.3.1_0": "Tamenaṁ tathāgato vā tathāgatasāvako vā jhāyī samāpattikusalo paracittakusalo paracittapariyāyakusalo evaṁ cetasā ceto paricca manasi karoti: ",
  "an10:84.3.2_0": "‘kiṁ nu kho ayamāyasmā aññaṁ byākaroti—",
  "an10:84.3.3_0": "khīṇā jāti, vusitaṁ brahmacariyaṁ, kataṁ karaṇīyaṁ, nāparaṁ itthattāyāti pajānāmī’ti? ",
  "an10:84.4.1_0": "Tamenaṁ tathāgato vā tathāgatasāvako vā jhāyī samāpattikusalo paracittakusalo paracittapariyāyakusalo evaṁ cetasā ceto paricca pajānāti: ",
  "an10:84.5.1_0": "‘Kodhano kho ayamāyasmā; ",
  "an10:84.5.2_0": "kodhapariyuṭṭhitena cetasā bahulaṁ viharati. ",
  "an10:84.5.3_0": "Kodhapariyuṭṭhānaṁ kho pana tathāgatappavedite dhammavinaye parihānametaṁ. ",
  "an10:84.6.1_0": "Upanāhī kho pana ayamāyasmā; ",
  "an10:84.6.2_0": "upanāhapariyuṭṭhitena cetasā bahulaṁ viharati. ",
  "an10:84.6.3_0": "Upanāhapariyuṭṭhānaṁ kho pana tathāgatappavedite dhammavinaye parihānametaṁ. ",
  "an10:84.7.1_0": "Makkhī kho pana ayamāyasmā; ",
  "an10:84.7.2_0": "makkhapariyuṭṭhitena cetasā bahulaṁ viharati. ",
  "an10:84.7.3_0": "Makkhapariyuṭṭhānaṁ kho pana tathāgatappavedite dhammavinaye parihānametaṁ. ",
  "an10:84.8.1_0": "Paḷāsī kho pana ayamāyasmā; ",
  "an10:84.8.2_0": "paḷāsapariyuṭṭhitena cetasā bahulaṁ viharati. ",
  "an10:84.8.3_0": "Paḷāsapariyuṭṭhānaṁ kho pana tathāgatappavedite dhammavinaye parihānametaṁ. ",
  "an10:84.9.1_0": "Issukī kho pana ayamāyasmā; ",
  "an10:84.9.2_0": "issāpariyuṭṭhitena cetasā bahulaṁ viharati. ",
  "an10:84.9.3_0": "Issāpariyuṭṭhānaṁ kho pana tathāgatappavedite dhammavinaye parihānametaṁ. ",
  "an10:84.10.1_0": "Maccharī kho pana ayamāyasmā; ",
  "an10:84.10.2_0": "maccherapariyuṭṭhitena cetasā bahulaṁ viharati. ",
  "an10:84.10.3_0": "Maccherapariyuṭṭhānaṁ kho pana tathāgatappavedite dhammavinaye parihānametaṁ. ",
  "an10:84.11.1_0": "Saṭho kho pana ayamāyasmā; ",
  "an10:84.11.2_0": "sāṭheyyapariyuṭṭhitena cetasā bahulaṁ viharati. ",
  "an10:84.11.3_0": "Sāṭheyyapariyuṭṭhānaṁ kho pana tathāgatappavedite dhammavinaye parihānametaṁ. ",
  "an10:84.12.1_0": "Māyāvī kho pana ayamāyasmā; ",
  "an10:84.12.2_0": "māyāpariyuṭṭhitena cetasā bahulaṁ viharati. ",
  "an10:84.12.3_0": "Māyāpariyuṭṭhānaṁ kho pana tathāgatappavedite dhammavinaye parihānametaṁ. ",
  "an10:84.13.1_0": "Pāpiccho kho pana ayamāyasmā; ",
  "an10:84.13.2_0": "icchāpariyuṭṭhitena cetasā bahulaṁ viharati. ",
  "an10:84.13.3_0": "Icchāpariyuṭṭhānaṁ kho pana tathāgatappavedite dhammavinaye parihānametaṁ. ",
  "an10:84.14.1_0": "Sati kho pana ayamāyasmā uttari karaṇīye oramattakena visesādhigamena antarā vosānaṁ āpanno. ",
  "an10:84.14.2_0": "Antarā vosānagamanaṁ kho pana tathāgatappavedite dhammavinaye parihānametaṁ’. ",
  "an10:84.15.1_0": "So vatāvuso,",
  "an10:84.15.1_1": "bhikkhu ‘ime dasa dhamme appahāya imasmiṁ dhammavinaye vuddhiṁ virūḷhiṁ vepullaṁ āpajjissatī’ti netaṁ ṭhānaṁ vijjati.",
  "an10:84.15.2_0": "So vatāvuso,",
  "an10:84.15.2_1": "bhikkhu ‘ime dasa dhamme pahāya imasmiṁ dhammavinaye vuddhiṁ virūḷhiṁ vepullaṁ āpajjissatī’ti ṭhānametaṁ vijjatī”ti.",
  "an10:84.15.3_0": "Catutthaṁ. ",
  "an10:85.0.1_0": "Aṅguttara Nikāya 10 ",
  "an10:85.0.2_0": "9. Theravagga ",
  "an10:85.0.3_0": "85. Katthīsutta ",
  "an10:85.1.1_0": "Ekaṁ samayaṁ āyasmā mahācundo cetīsu viharati sahajātiyaṁ. ",
  "an10:85.1.2_0": "Tatra kho āyasmā mahācundo bhikkhū āmantesi: ",
  "an10:85.1.3_0": "“āvuso bhikkhave”ti. ",
  "an10:85.1.4_0": "“Āvuso”ti kho te bhikkhū āyasmato mahācundassa paccassosuṁ. ",
  "an10:85.1.5_0": "Āyasmā mahācundo etadavoca: ",
  "an10:85.2.1_0": "“Idhāvuso, bhikkhu katthī hoti vikatthī adhigamesu: ",
  "an10:85.2.2_0": "‘ahaṁ paṭhamaṁ jhānaṁ samāpajjāmipi vuṭṭhahāmipi,",
  "an10:85.2.2_1": "ahaṁ dutiyaṁ jhānaṁ samāpajjāmipi vuṭṭhahāmipi,",
  "an10:85.2.2_2": "ahaṁ tatiyaṁ jhānaṁ samāpajjāmipi vuṭṭhahāmipi,",
  "an10:85.2.2_3": "ahaṁ catutthaṁ jhānaṁ samāpajjāmipi vuṭṭhahāmipi,",
  "an10:85.2.2_4": "ahaṁ ākāsānañcāyatanaṁ samāpajjāmipi vuṭṭhahāmipi,",
  "an10:85.2.2_5": "ahaṁ viññāṇañcāyatanaṁ samāpajjāmipi vuṭṭhahāmipi,",
  "an10:85.2.2_6": "ahaṁ ākiñcaññāyatanaṁ samāpajjāmipi vuṭṭhahāmipi,",
  "an10:85.2.2_7": "ahaṁ nevasaññānāsaññāyatanaṁ samāpajjāmipi vuṭṭhahāmipi,",
  "an10:85.2.2_8": "ahaṁ saññāvedayitanirodhaṁ samāpajjāmipi vuṭṭhahāmipī’ti.",
  "an10:85.3.1_0": "Tamenaṁ tathāgato vā tathāgatasāvako vā jhāyī samāpattikusalo paracittakusalo paracittapariyāyakusalo samanuyuñjati samanuggāhati samanubhāsati. ",
  "an10:85.3.2_0": "So tathāgatena vā tathāgatasāvakena vā jhāyinā samāpattikusalena paracittakusalena paracittapariyāyakusalena",
  "an10:85.3.2_1": "samanuyuñjiyamāno samanuggāhiyamāno samanubhāsiyamāno irīṇaṁ āpajjati vicinaṁ āpajjati anayaṁ āpajjati",
  "an10:85.3.2_2": "byasanaṁ āpajjati anayabyasanaṁ āpajjati.",
  "an10:85.4.1_0": "Tamenaṁ tathāgato vā tathāgatasāvako vā jhāyī samāpattikusalo paracittakusalo paracittapariyāyakusalo evaṁ cetasā ceto paricca manasi karoti: ",
  "an10:85.4.2_0": "‘kiṁ nu kho ayamāyasmā katthī hoti vikatthī adhigamesu—",
  "an10:85.4.3_0": "ahaṁ paṭhamaṁ jhānaṁ samāpajjāmipi vuṭṭhahāmipi …pe… ",
  "an10:85.4.4_0": "ahaṁ saññāvedayitanirodhaṁ samāpajjāmipi vuṭṭhahāmipī’ti. ",
  "an10:85.5.1_0": "Tamenaṁ tathāgato vā tathāgatasāvako vā jhāyī samāpattikusalo paracittakusalo paracittapariyāyakusalo evaṁ cetasā ceto paricca pajānāti: ",
  "an10:85.6.1_0": "‘Dīgharattaṁ kho ayamāyasmā khaṇḍakārī chiddakārī sabalakārī kammāsakārī na santatakārī na santatavutti sīlesu. ",
  "an10:85.6.2_0": "Dussīlo kho ayamāyasmā. ",
  "an10:85.6.3_0": "Dussilyaṁ kho pana tathāgatappavedite dhammavinaye parihānametaṁ. ",
  "an10:85.7.1_0": "Assaddho kho pana ayamāyasmā; ",
  "an10:85.7.2_0": "assaddhiyaṁ kho pana tathāgatappavedite dhammavinaye parihānametaṁ. ",
  "an10:85.8.1_0": "Appassuto kho pana ayamāyasmā anācāro; ",
  "an10:85.8.2_0": "appasaccaṁ kho pana tathāgatappavedite dhammavinaye parihānametaṁ. ",
  "an10:85.9.1_0": "Dubbaco kho pana ayamāyasmā; ",
  "an10:85.9.2_0": "dovacassatā kho pana tathāgatappavedite dhammavinaye parihānametaṁ. ",
  "an10:85.10.1_0": "Pāpamitto kho pana ayamāyasmā; ",
  "an10:85.10.2_0": "pāpamittatā kho pana tathāgatappavedite dhammavinaye parihānametaṁ. ",
  "an10:85.11.1_0": "Kusīto kho pana ayamāyasmā; ",
  "an10:85.11.2_0": "kosajjaṁ kho pana tathāgatappavedite dhammavinaye parihānametaṁ. ",
  "an10:85.12.1_0": "Muṭṭhassati kho pana ayamāyasmā; ",
  "an10:85.12.2_0": "muṭṭhassaccaṁ kho pana tathāgatappavedite dhammavinaye parihānametaṁ. ",
  "an10:85.13.1_0": "Kuhako kho pana ayamāyasmā; ",
  "an10:85.13.2_0": "kohaññaṁ kho pana tathāgatappavedite dhammavinaye parihānametaṁ. ",
  "an10:85.14.1_0": "Dubbharo kho pana ayamāyasmā; ",
  "an10:85.14.2_0": "dubbharatā kho pana tathāgatappavedite dhammavinaye parihānametaṁ. ",
  "an10:85.15.1_0": "Duppañño kho pana ayamāyasmā; ",
  "an10:85.15.2_0": "duppaññatā kho pana tathāgatappavedite dhammavinaye parihānametaṁ’. ",
  "an10:85.16.1_0": "Seyyathāpi, āvuso, sahāyako sahāyakaṁ evaṁ vadeyya: ",
  "an10:85.16.2_0": "‘yadā te, samma, dhanena dhanakaraṇīyaṁ assa, yāceyyāsi maṁ dhanaṁ. Dassāmi te dhanan’ti. ",
  "an10:85.16.3_0": "So kiñcideva dhanakaraṇīye samuppanne sahāyako sahāyakaṁ evaṁ vadeyya:",
  "an10:85.16.3_1": "‘attho me, samma, dhanena.",
  "an10:85.16.3_2": "Dehi me dhanan’ti.",
  "an10:85.16.4_0": "So evaṁ vadeyya: ",
  "an10:85.16.5_0": "‘tena hi, samma, idha khanāhī’ti. So tatra khananto nādhigaccheyya. ",
  "an10:85.16.6_0": "So evaṁ vadeyya: ",
  "an10:85.16.7_0": "‘alikaṁ maṁ, samma, avaca; tucchakaṁ maṁ, samma, avaca—idha khanāhī’ti. ",
  "an10:85.16.8_0": "So evaṁ vadeyya: ",
  "an10:85.16.9_0": "‘nāhaṁ taṁ, samma, alikaṁ avacaṁ, tucchakaṁ avacaṁ. Tena hi, samma, idha khanāhī’ti. ",
  "an10:85.16.10_0": "So tatrapi khananto nādhigaccheyya. ",
  "an10:85.16.11_0": "So evaṁ vadeyya: ",
  "an10:85.16.12_0": "‘alikaṁ maṁ, samma, avaca, tucchakaṁ maṁ, samma, avaca—idha khanāhī’ti. ",
  "an10:85.16.13_0": "So evaṁ vadeyya: ",
  "an10:85.16.14_0": "‘nāhaṁ taṁ, samma, alikaṁ avacaṁ, tucchakaṁ avacaṁ. Tena hi, samma, idha khanāhī’ti. ",
  "an10:85.16.15_0": "So tatrapi khananto nādhigaccheyya. ",
  "an10:85.16.16_0": "So evaṁ vadeyya: ",
  "an10:85.16.17_0": "‘alikaṁ maṁ, samma, avaca, tucchakaṁ maṁ, samma, avaca—idha khanāhī’ti. ",
  "an10:85.16.18_0": "So evaṁ vadeyya: ",
  "an10:85.16.19_0": "‘nāhaṁ taṁ, samma,",
  "an10:85.16.19_1": "alikaṁ avacaṁ,",
  "an10:85.16.19_2": "tucchakaṁ avacaṁ.",
  "an10:85.16.19_3": "Api ca ahameva ummādaṁ pāpuṇiṁ cetaso vipariyāyan’ti.",
  "an10:85.17.1_0": "Evamevaṁ kho, āvuso, bhikkhu katthī hoti vikatthī adhigamesu: ",
  "an10:85.17.2_0": "‘ahaṁ paṭhamaṁ jhānaṁ samāpajjāmipi vuṭṭhahāmipi,",
  "an10:85.17.2_1": "ahaṁ dutiyaṁ jhānaṁ samāpajjāmipi vuṭṭhahāmipi,",
  "an10:85.17.2_2": "ahaṁ tatiyaṁ jhānaṁ samāpajjāmipi vuṭṭhahāmipi,",
  "an10:85.17.2_3": "ahaṁ catutthaṁ jhānaṁ samāpajjāmipi vuṭṭhahāmipi,",
  "an10:85.17.2_4": "ahaṁ ākāsānañcāyatanaṁ samāpajjāmipi vuṭṭhahāmipi,",
  "an10:85.17.2_5": "ahaṁ viññāṇañcāyatanaṁ samāpajjāmipi vuṭṭhahāmipi,",
  "an10:85.17.2_6": "ahaṁ ākiñcaññāyatanaṁ samāpajjāmipi vuṭṭhahāmipi,",
  "an10:85.17.2_7": "ahaṁ nevasaññānāsaññāyatanaṁ samāpajjāmipi vuṭṭhahāmipi,",
  "an10:85.17.2_8": "ahaṁ saññāvedayitanirodhaṁ samāpajjāmipi vuṭṭhahāmipī’ti.",
  "an10:85.18.1_0": "Tamenaṁ tathāgato vā tathāgatasāvako vā jhāyī samāpattikusalo paracittakusalo paracittapariyāyakusalo samanuyuñjati samanuggāhati samanubhāsati. ",
  "an10:85.18.2_0": "So tathāgatena vā tathāgatasāvakena vā jhāyinā samāpattikusalena paracittakusalena paracittapariyāyakusalena",
  "an10:85.18.2_1": "samanuyuñjiyamāno samanuggāhiyamāno samanubhāsiyamāno irīṇaṁ āpajjati vicinaṁ āpajjati anayaṁ āpajjati",
  "an10:85.18.2_2": "byasanaṁ āpajjati anayabyasanaṁ āpajjati.",
  "an10:85.19.1_0": "Tamenaṁ tathāgato vā tathāgatasāvako vā jhāyī samāpattikusalo paracittakusalo paracittapariyāyakusalo evaṁ cetasā ceto paricca manasi karoti: ",
  "an10:85.19.2_0": "‘kiṁ nu kho ayamāyasmā katthī hoti vikatthī adhigamesu—",
  "an10:85.19.3_0": "ahaṁ paṭhamaṁ jhānaṁ samāpajjāmipi …pe… ",
  "an10:85.19.4_0": "ahaṁ saññāvedayitanirodhaṁ samāpajjāmipi vuṭṭhahāmipī’ti. ",
  "an10:85.20.1_0": "Tamenaṁ tathāgato vā tathāgatasāvako vā jhāyī samāpattikusalo paracittapariyāyakusalo cetasā ceto paricca pajānāti: ",
  "an10:85.21.1_0": "‘Dīgharattaṁ kho ayamāyasmā khaṇḍakārī chiddakārī sabalakārī kammāsakārī,",
  "an10:85.21.1_1": "na santatakārī na santatavutti sīlesu.",
  "an10:85.21.2_0": "Dussīlo kho ayamāyasmā; ",
  "an10:85.21.3_0": "dussilyaṁ kho pana tathāgatappavedite dhammavinaye parihānametaṁ. ",
  "an10:85.22.1_0": "Assaddho kho pana ayamāyasmā; ",
  "an10:85.22.2_0": "assaddhiyaṁ kho pana tathāgatappavedite dhammavinaye parihānametaṁ. ",
  "an10:85.23.1_0": "Appassuto kho pana ayamāyasmā anācāro; ",
  "an10:85.23.2_0": "appasaccaṁ kho pana tathāgatappavedite dhammavinaye parihānametaṁ. ",
  "an10:85.24.1_0": "Dubbaco kho pana ayamāyasmā; ",
  "an10:85.24.2_0": "dovacassatā kho pana tathāgatappavedite dhammavinaye parihānametaṁ. ",
  "an10:85.25.1_0": "Pāpamitto kho pana ayamāyasmā; ",
  "an10:85.25.2_0": "pāpamittatā kho pana tathāgatappavedite dhammavinaye parihānametaṁ. ",
  "an10:85.26.1_0": "Kusīto kho pana ayamāyasmā; ",
  "an10:85.26.2_0": "kosajjaṁ kho pana tathāgatappavedite dhammavinaye parihānametaṁ. ",
  "an10:85.27.1_0": "Muṭṭhassati kho pana ayamāyasmā; ",
  "an10:85.27.2_0": "muṭṭhassaccaṁ kho pana tathāgatappavedite dhammavinaye parihānametaṁ. ",
  "an10:85.28.1_0": "Kuhako kho pana ayamāyasmā; ",
  "an10:85.28.2_0": "kohaññaṁ kho pana tathāgatappavedite dhammavinaye parihānametaṁ. ",
  "an10:85.29.1_0": "Dubbharo kho pana ayamāyasmā; ",
  "an10:85.29.2_0": "dubbharatā kho pana tathāgatappavedite dhammavinaye parihānametaṁ. ",
  "an10:85.30.1_0": "Duppañño kho pana ayamāyasmā; ",
  "an10:85.30.2_0": "duppaññatā kho pana tathāgatappavedite dhammavinaye parihānametaṁ’. ",
  "an10:85.31.1_0": "So vatāvuso,",
  "an10:85.31.1_1": "bhikkhu ‘ime dasa dhamme appahāya imasmiṁ dhammavinaye vuddhiṁ virūḷhiṁ vepullaṁ āpajjissatī’ti netaṁ ṭhānaṁ vijjati.",
  "an10:85.31.2_0": "So vatāvuso,",
  "an10:85.31.2_1": "bhikkhu ‘ime dasa dhamme pahāya imasmiṁ dhammavinaye vuddhiṁ virūḷhiṁ vepullaṁ āpajjissatī’ti ṭhānametaṁ vijjatī”ti.",
  "an10:85.31.3_0": "Pañcamaṁ. ",
  "an10:86.0.1_0": "Aṅguttara Nikāya 10 ",
  "an10:86.0.2_0": "9. Theravagga ",
  "an10:86.0.3_0": "86. Adhimānasutta ",
  "an10:86.1.1_0": "Ekaṁ samayaṁ āyasmā mahākassapo rājagahe viharati veḷuvane kalandakanivāpe. ",
  "an10:86.1.2_0": "Tatra kho āyasmā mahākassapo bhikkhū āmantesi: ",
  "an10:86.1.3_0": "“āvuso bhikkhave”ti. ",
  "an10:86.1.4_0": "“Āvuso”ti kho te bhikkhū āyasmato mahākassapassa paccassosuṁ. ",
  "an10:86.1.5_0": "Āyasmā mahākassapo etadavoca: ",
  "an10:86.2.1_0": "“Idhāvuso, bhikkhu aññaṁ byākaroti: ",
  "an10:86.2.2_0": "‘khīṇā jāti, vusitaṁ brahmacariyaṁ, kataṁ karaṇīyaṁ, nāparaṁ itthattāyāti pajānāmī’ti. ",
  "an10:86.2.3_0": "Tamenaṁ tathāgato vā tathāgatasāvako vā jhāyī samāpattikusalo paracittakusalo paracittapariyāyakusalo samanuyuñjati samanuggāhati samanubhāsati. ",
  "an10:86.2.4_0": "So tathāgatena vā tathāgatasāvakena vā jhāyinā samāpattikusalena paracittakusalena paracittapariyāyakusalena",
  "an10:86.2.4_1": "samanuyuñjiyamāno samanuggāhiyamāno samanubhāsiyamāno irīṇaṁ āpajjati vicinaṁ āpajjati anayaṁ āpajjati",
  "an10:86.2.4_2": "byasanaṁ āpajjati anayabyasanaṁ āpajjati.",
  "an10:86.3.1_0": "Tamenaṁ tathāgato vā tathāgatasāvako vā jhāyī samāpattikusalo paracittakusalo paracittapariyāyakusalo evaṁ cetasā ceto paricca manasi karoti: ",
  "an10:86.3.2_0": "‘kiṁ nu kho ayamāyasmā aññaṁ byākaroti—",
  "an10:86.3.3_0": "khīṇā jāti, vusitaṁ brahmacariyaṁ, kataṁ karaṇīyaṁ, nāparaṁ itthattāyāti pajānāmī’ti. ",
  "an10:86.4.1_0": "Tamenaṁ tathāgato vā tathāgatasāvako vā jhāyī samāpattikusalo paracittakusalo paracittapariyāyakusalo evaṁ cetasā ceto paricca pajānāti: ",
  "an10:86.5.1_0": "‘Adhimāniko kho ayamāyasmā adhimānasacco,",
  "an10:86.5.1_1": "appatte pattasaññī,",
  "an10:86.5.1_2": "akate katasaññī,",
  "an10:86.5.1_3": "anadhigate adhigatasaññī.",
  "an10:86.5.2_0": "Adhimānena aññaṁ byākaroti—",
  "an10:86.5.3_0": "khīṇā jāti, vusitaṁ brahmacariyaṁ, kataṁ karaṇīyaṁ, nāparaṁ itthattāyāti pajānāmī’ti. ",
  "an10:86.6.1_0": "Tamenaṁ tathāgato vā tathāgatasāvako vā jhāyī samāpattikusalo paracittakusalo paracittapariyāyakusalo evaṁ cetasā ceto paricca manasi karoti: ",
  "an10:86.6.2_0": "‘kiṁ nu kho ayamāyasmā nissāya adhimāniko adhimānasacco,",
  "an10:86.6.2_1": "appatte pattasaññī,",
  "an10:86.6.2_2": "akate katasaññī,",
  "an10:86.6.2_3": "anadhigate adhigatasaññī.",
  "an10:86.6.3_0": "Adhimānena aññaṁ byākaroti—",
  "an10:86.6.4_0": "khīṇā jāti, vusitaṁ brahmacariyaṁ, kataṁ karaṇīyaṁ, nāparaṁ itthattāyāti pajānāmī’ti. ",
  "an10:86.7.1_0": "Tamenaṁ tathāgato vā tathāgatasāvako vā jhāyī samāpattikusalo paracittakusalo paracittapariyāyakusalo evaṁ cetasā ceto paricca pajānāti: ",
  "an10:86.8.1_0": "‘Bahussuto kho pana ayamāyasmā sutadharo sutasannicayo,",
  "an10:86.8.1_1": "ye te dhammā ādikalyāṇā majjhekalyāṇā pariyosānakalyāṇā sātthaṁ sabyañjanaṁ kevalaparipuṇṇaṁ parisuddhaṁ brahmacariyaṁ abhivadanti,",
  "an10:86.8.1_2": "tathārūpāssa dhammā bahussutā honti dhātā vacasā paricitā manasānupekkhitā diṭṭhiyā suppaṭividdhā.",
  "an10:86.8.2_0": "Tasmā ayamāyasmā adhimāniko adhimānasacco,",
  "an10:86.8.2_1": "appatte pattasaññī,",
  "an10:86.8.2_2": "akate katasaññī,",
  "an10:86.8.2_3": "anadhigate adhigatasaññī.",
  "an10:86.8.3_0": "Adhimānena aññaṁ byākaroti—",
  "an10:86.8.4_0": "khīṇā jāti, vusitaṁ brahmacariyaṁ, kataṁ karaṇīyaṁ, nāparaṁ itthattāyāti pajānāmī’ti. ",
  "an10:86.9.1_0": "Tamenaṁ tathāgato vā tathāgatasāvako vā jhāyī samāpattikusalo paracittakusalo paracittapariyāyakusalo evaṁ cetasā ceto paricca pajānāti: ",
  "an10:86.10.1_0": "‘Abhijjhālu kho pana ayamāyasmā; ",
  "an10:86.10.2_0": "abhijjhāpariyuṭṭhitena cetasā bahulaṁ viharati. ",
  "an10:86.10.3_0": "Abhijjhāpariyuṭṭhānaṁ kho pana tathāgatappavedite dhammavinaye parihānametaṁ. ",
  "an10:86.11.1_0": "Byāpanno kho pana ayamāyasmā; ",
  "an10:86.11.2_0": "byāpādapariyuṭṭhitena cetasā bahulaṁ viharati. ",
  "an10:86.11.3_0": "Byāpādapariyuṭṭhānaṁ kho pana tathāgatappavedite dhammavinaye parihānametaṁ. ",
  "an10:86.12.1_0": "Thinamiddho kho pana ayamāyasmā; ",
  "an10:86.12.2_0": "thinamiddhapariyuṭṭhitena cetasā bahulaṁ viharati. ",
  "an10:86.12.3_0": "Thinamiddhapariyuṭṭhānaṁ kho pana tathāgatappavedite dhammavinaye parihānametaṁ. ",
  "an10:86.13.1_0": "Uddhato kho pana ayamāyasmā; ",
  "an10:86.13.2_0": "uddhaccapariyuṭṭhitena cetasā bahulaṁ viharati. ",
  "an10:86.13.3_0": "Uddhaccapariyuṭṭhānaṁ kho pana tathāgatappavedite dhammavinaye parihānametaṁ. ",
  "an10:86.14.1_0": "Vicikiccho kho pana ayamāyasmā; ",
  "an10:86.14.2_0": "vicikicchāpariyuṭṭhitena cetasā bahulaṁ viharati. ",
  "an10:86.14.3_0": "Vicikicchāpariyuṭṭhānaṁ kho pana tathāgatappavedite dhammavinaye parihānametaṁ. ",
  "an10:86.15.1_0": "Kammārāmo kho pana ayamāyasmā kammarato kammārāmataṁ anuyutto. ",
  "an10:86.15.2_0": "Kammārāmatā kho pana tathāgatappavedite dhammavinaye parihānametaṁ. ",
  "an10:86.16.1_0": "Bhassārāmo kho pana ayamāyasmā bhassarato bhassārāmataṁ anuyutto. ",
  "an10:86.16.2_0": "Bhassārāmatā kho pana tathāgatappavedite dhammavinaye parihānametaṁ. ",
  "an10:86.17.1_0": "Niddārāmo kho pana ayamāyasmā niddārato niddārāmataṁ anuyutto. ",
  "an10:86.17.2_0": "Niddārāmatā kho pana tathāgatappavedite dhammavinaye parihānametaṁ. ",
  "an10:86.18.1_0": "Saṅgaṇikārāmo kho pana ayamāyasmā saṅgaṇikarato saṅgaṇikārāmataṁ anuyutto. ",
  "an10:86.18.2_0": "Saṅgaṇikārāmatā kho pana tathāgatappavedite dhammavinaye parihānametaṁ. ",
  "an10:86.19.1_0": "Sati kho pana ayamāyasmā uttari karaṇīye oramattakena visesādhigamena antarā vosānaṁ āpanno. ",
  "an10:86.19.2_0": "Antarā vosānagamanaṁ kho pana tathāgatappavedite dhammavinaye parihānametaṁ’. ",
  "an10:86.20.1_0": "So vatāvuso,",
  "an10:86.20.1_1": "bhikkhu ‘ime dasa dhamme appahāya imasmiṁ dhammavinaye vuddhiṁ virūḷhiṁ vepullaṁ āpajjissatī’ti netaṁ ṭhānaṁ vijjati.",
  "an10:86.20.2_0": "So vatāvuso,",
  "an10:86.20.2_1": "bhikkhu ‘ime dasa dhamme pahāya imasmiṁ dhammavinaye vuddhiṁ virūḷhiṁ vepullaṁ āpajjissatī’ti ṭhānametaṁ vijjatī”ti.",
  "an10:86.20.3_0": "Chaṭṭhaṁ. ",
  "an10:87.0.1_0": "Aṅguttara Nikāya 10 ",
  "an10:87.0.2_0": "9. Theravagga ",
  "an10:87.0.3_0": "87. Nappiyasutta ",
  "an10:87.1.1_0": "Tatra kho bhagavā kālaṅkataṁ bhikkhuṁ ārabbha bhikkhū āmantesi: ",
  "an10:87.1.2_0": "“bhikkhavo”ti. ",
  "an10:87.1.3_0": "“Bhadante”ti te bhikkhū bhagavato paccassosuṁ. ",
  "an10:87.1.4_0": "Bhagavā etadavoca: ",
  "an10:87.2.1_0": "“Idha, bhikkhave, bhikkhu adhikaraṇiko hoti, adhikaraṇasamathassa na vaṇṇavādī. ",
  "an10:87.2.2_0": "Yampi,",
  "an10:87.2.2_1": "bhikkhave,",
  "an10:87.2.2_2": "bhikkhu adhikaraṇiko hoti adhikaraṇasamathassa na vaṇṇavādī,",
  "an10:87.2.2_3": "ayampi dhammo na piyatāya na garutāya na bhāvanāya na sāmaññāya na ekībhāvāya saṁvattati.",
  "an10:87.3.1_0": "Puna caparaṁ, bhikkhave, bhikkhu na sikkhākāmo hoti, sikkhāsamādānassa na vaṇṇavādī. ",
  "an10:87.3.2_0": "Yampi,",
  "an10:87.3.2_1": "bhikkhave,",
  "an10:87.3.2_2": "bhikkhu na sikkhākāmo hoti sikkhāsamādānassa na vaṇṇavādī,",
  "an10:87.3.2_3": "ayampi dhammo na piyatāya na garutāya na bhāvanāya na sāmaññāya na ekībhāvāya saṁvattati.",
  "an10:87.4.1_0": "Puna caparaṁ, bhikkhave, bhikkhu pāpiccho hoti, icchāvinayassa na vaṇṇavādī. ",
  "an10:87.4.2_0": "Yampi,",
  "an10:87.4.2_1": "bhikkhave,",
  "an10:87.4.2_2": "bhikkhu pāpiccho hoti icchāvinayassa na vaṇṇavādī,",
  "an10:87.4.2_3": "ayampi dhammo na piyatāya na garutāya na bhāvanāya na sāmaññāya na ekībhāvāya saṁvattati.",
  "an10:87.5.1_0": "Puna caparaṁ, bhikkhave, bhikkhu kodhano hoti, kodhavinayassa na vaṇṇavādī. ",
  "an10:87.5.2_0": "Yampi,",
  "an10:87.5.2_1": "bhikkhave,",
  "an10:87.5.2_2": "bhikkhu kodhano hoti kodhavinayassa na vaṇṇavādī,",
  "an10:87.5.2_3": "ayampi dhammo na piyatāya na garutāya na bhāvanāya na sāmaññāya na ekībhāvāya saṁvattati.",
  "an10:87.6.1_0": "Puna caparaṁ, bhikkhave, bhikkhu makkhī hoti, makkhavinayassa na vaṇṇavādī. ",
  "an10:87.6.2_0": "Yampi,",
  "an10:87.6.2_1": "bhikkhave,",
  "an10:87.6.2_2": "bhikkhu makkhī hoti makkhavinayassa na vaṇṇavādī,",
  "an10:87.6.2_3": "ayampi dhammo na piyatāya na garutāya na bhāvanāya na sāmaññāya na ekībhāvāya saṁvattati.",
  "an10:87.7.1_0": "Puna caparaṁ, bhikkhave, bhikkhu saṭho hoti, sāṭheyyavinayassa na vaṇṇavādī. ",
  "an10:87.7.2_0": "Yampi,",
  "an10:87.7.2_1": "bhikkhave,",
  "an10:87.7.2_2": "bhikkhu saṭho hoti sāṭheyyavinayassa na vaṇṇavādī,",
  "an10:87.7.2_3": "ayampi dhammo na piyatāya na garutāya na bhāvanāya na sāmaññāya na ekībhāvāya saṁvattati.",
  "an10:87.8.1_0": "Puna caparaṁ, bhikkhave, bhikkhu māyāvī hoti, māyāvinayassa na vaṇṇavādī. ",
  "an10:87.8.2_0": "Yampi,",
  "an10:87.8.2_1": "bhikkhave,",
  "an10:87.8.2_2": "bhikkhu māyāvī hoti māyāvinayassa na vaṇṇavādī,",
  "an10:87.8.2_3": "ayampi dhammo na piyatāya na garutāya na bhāvanāya na sāmaññāya na ekībhāvāya saṁvattati.",
  "an10:87.9.1_0": "Puna caparaṁ, bhikkhave, bhikkhu dhammānaṁ na nisāmakajātiko hoti, dhammanisantiyā na vaṇṇavādī. ",
  "an10:87.9.2_0": "Yampi,",
  "an10:87.9.2_1": "bhikkhave,",
  "an10:87.9.2_2": "bhikkhu dhammānaṁ na nisāmakajātiko hoti dhammanisantiyā na vaṇṇavādī,",
  "an10:87.9.2_3": "ayampi dhammo na piyatāya na garutāya na bhāvanāya na sāmaññāya na ekībhāvāya saṁvattati.",
  "an10:87.10.1_0": "Puna caparaṁ, bhikkhave, bhikkhu na paṭisallīno hoti, paṭisallānassa na vaṇṇavādī. ",
  "an10:87.10.2_0": "Yampi,",
  "an10:87.10.2_1": "bhikkhave,",
  "an10:87.10.2_2": "bhikkhu na paṭisallīno hoti paṭisallānassa na vaṇṇavādī,",
  "an10:87.10.2_3": "ayampi dhammo na piyatāya na garutāya na bhāvanāya na sāmaññāya na ekībhāvāya saṁvattati.",
  "an10:87.11.1_0": "Puna caparaṁ,",
  "an10:87.11.1_1": "bhikkhave,",
  "an10:87.11.1_2": "bhikkhu sabrahmacārīnaṁ na paṭisanthārako hoti,",
  "an10:87.11.1_3": "paṭisanthārakassa na vaṇṇavādī.",
  "an10:87.11.2_0": "Yampi,",
  "an10:87.11.2_1": "bhikkhave,",
  "an10:87.11.2_2": "bhikkhu sabrahmacārīnaṁ na paṭisanthārako hoti paṭisanthārakassa na vaṇṇavādī,",
  "an10:87.11.2_3": "ayampi dhammo na piyatāya na garutāya na bhāvanāya na sāmaññāya na ekībhāvāya saṁvattati.",
  "an10:87.12.1_0": "Evarūpassa, bhikkhave, bhikkhuno kiñcāpi evaṁ icchā uppajjeyya: ",
  "an10:87.12.2_0": "‘aho vata maṁ sabrahmacārī sakkareyyuṁ garuṁ kareyyuṁ māneyyuṁ pūjeyyun’ti,",
  "an10:87.12.2_1": "atha kho naṁ sabrahmacārī na ceva sakkaronti na garuṁ karonti na mānenti na pūjenti.",
  "an10:87.12.3_0": "Taṁ kissa hetu? ",
  "an10:87.12.4_0": "Tathāhissa, bhikkhave, viññū sabrahmacārī te pāpake akusale dhamme appahīne samanupassanti. ",
  "an10:87.13.1_0": "Seyyathāpi, bhikkhave, assakhaḷuṅkassa kiñcāpi evaṁ icchā uppajjeyya: ",
  "an10:87.13.2_0": "‘aho vata maṁ manussā ājānīyaṭṭhāne ṭhapeyyuṁ,",
  "an10:87.13.2_1": "ājānīyabhojanañca bhojeyyuṁ,",
  "an10:87.13.2_2": "ājānīyaparimajjanañca parimajjeyyun’ti,",
  "an10:87.13.2_3": "atha kho naṁ manussā na ceva ājānīyaṭṭhāne ṭhapenti na ca ājānīyabhojanaṁ bhojenti na ca ājānīyaparimajjanaṁ parimajjanti.",
  "an10:87.13.3_0": "Taṁ kissa hetu? ",
  "an10:87.13.4_0": "Tathāhissa,",
  "an10:87.13.4_1": "bhikkhave,",
  "an10:87.13.4_2": "viññū manussā tāni sāṭheyyāni kūṭeyyāni jimheyyāni vaṅkeyyāni appahīnāni samanupassanti.",
  "an10:87.13.5_0": "Evamevaṁ kho, bhikkhave, evarūpassa bhikkhuno kiñcāpi evaṁ icchā uppajjeyya: ",
  "an10:87.13.6_0": "‘aho vata maṁ sabrahmacārī sakkareyyuṁ garuṁ kareyyuṁ māneyyuṁ pūjeyyun’ti,",
  "an10:87.13.6_1": "atha kho naṁ sabrahmacārī na ceva sakkaronti na garuṁ karonti na mānenti na pūjenti.",
  "an10:87.13.7_0": "Taṁ kissa hetu? ",
  "an10:87.13.8_0": "Tathāhissa, bhikkhave, viññū sabrahmacārī te pāpake akusale dhamme appahīne samanupassanti. ",
  "an10:87.14.1_0": "Idha pana, bhikkhave, bhikkhu na adhikaraṇiko hoti, adhikaraṇasamathassa vaṇṇavādī. ",
  "an10:87.14.2_0": "Yampi,",
  "an10:87.14.2_1": "bhikkhave,",
  "an10:87.14.2_2": "bhikkhu na adhikaraṇiko hoti adhikaraṇasamathassa vaṇṇavādī,",
  "an10:87.14.2_3": "ayampi dhammo piyatāya garutāya bhāvanāya sāmaññāya ekībhāvāya saṁvattati.",
  "an10:87.15.1_0": "Puna caparaṁ, bhikkhave, bhikkhu sikkhākāmo hoti, sikkhāsamādānassa vaṇṇavādī. ",
  "an10:87.15.2_0": "Yampi,",
  "an10:87.15.2_1": "bhikkhave,",
  "an10:87.15.2_2": "bhikkhu sikkhākāmo hoti sikkhāsamādānassa vaṇṇavādī,",
  "an10:87.15.2_3": "ayampi dhammo piyatāya garutāya bhāvanāya sāmaññāya ekībhāvāya saṁvattati.",
  "an10:87.16.1_0": "Puna caparaṁ, bhikkhave, bhikkhu appiccho hoti, icchāvinayassa vaṇṇavādī. ",
  "an10:87.16.2_0": "Yampi,",
  "an10:87.16.2_1": "bhikkhave,",
  "an10:87.16.2_2": "bhikkhu appiccho hoti icchāvinayassa vaṇṇavādī,",
  "an10:87.16.2_3": "ayampi dhammo …pe…",
  "an10:87.16.2_4": "ekībhāvāya saṁvattati.",
  "an10:87.17.1_0": "Puna caparaṁ, bhikkhave, bhikkhu akkodhano hoti, kodhavinayassa vaṇṇavādī. ",
  "an10:87.17.2_0": "Yampi,",
  "an10:87.17.2_1": "bhikkhave,",
  "an10:87.17.2_2": "bhikkhu akkodhano hoti kodhavinayassa vaṇṇavādī,",
  "an10:87.17.2_3": "ayampi dhammo …pe…",
  "an10:87.17.2_4": "ekībhāvāya saṁvattati.",
  "an10:87.18.1_0": "Puna caparaṁ, bhikkhave, bhikkhu amakkhī hoti, makkhavinayassa vaṇṇavādī. ",
  "an10:87.18.2_0": "Yampi,",
  "an10:87.18.2_1": "bhikkhave,",
  "an10:87.18.2_2": "bhikkhu amakkhī hoti makkhavinayassa vaṇṇavādī,",
  "an10:87.18.2_3": "ayampi dhammo …pe…",
  "an10:87.18.2_4": "ekībhāvāya saṁvattati.",
  "an10:87.19.1_0": "Puna caparaṁ, bhikkhave, bhikkhu asaṭho hoti, sāṭheyyavinayassa vaṇṇavādī. ",
  "an10:87.19.2_0": "Yampi,",
  "an10:87.19.2_1": "bhikkhave,",
  "an10:87.19.2_2": "bhikkhu asaṭho hoti sāṭheyyavinayassa vaṇṇavādī,",
  "an10:87.19.2_3": "ayampi dhammo …pe…",
  "an10:87.19.2_4": "ekībhāvāya saṁvattati.",
  "an10:87.20.1_0": "Puna caparaṁ, bhikkhave, bhikkhu amāyāvī hoti, māyāvinayassa vaṇṇavādī. ",
  "an10:87.20.2_0": "Yampi,",
  "an10:87.20.2_1": "bhikkhave,",
  "an10:87.20.2_2": "bhikkhu amāyāvī hoti māyāvinayassa vaṇṇavādī,",
  "an10:87.20.2_3": "ayampi dhammo …pe…",
  "an10:87.20.2_4": "ekībhāvāya saṁvattati.",
  "an10:87.21.1_0": "Puna caparaṁ, bhikkhave, bhikkhu dhammānaṁ nisāmakajātiko hoti, dhammanisantiyā vaṇṇavādī. ",
  "an10:87.21.2_0": "Yampi,",
  "an10:87.21.2_1": "bhikkhave,",
  "an10:87.21.2_2": "bhikkhu dhammānaṁ nisāmakajātiko hoti dhammanisantiyā vaṇṇavādī,",
  "an10:87.21.2_3": "ayampi dhammo …pe…",
  "an10:87.21.2_4": "ekībhāvāya saṁvattati.",
  "an10:87.22.1_0": "Puna caparaṁ, bhikkhave, bhikkhu paṭisallīno hoti, paṭisallānassa vaṇṇavādī. ",
  "an10:87.22.2_0": "Yampi,",
  "an10:87.22.2_1": "bhikkhave,",
  "an10:87.22.2_2": "bhikkhu paṭisallīno hoti paṭisallānassa vaṇṇavādī,",
  "an10:87.22.2_3": "ayampi dhammo …pe…",
  "an10:87.22.2_4": "ekībhāvāya saṁvattati.",
  "an10:87.23.1_0": "Puna caparaṁ, bhikkhave, bhikkhu sabrahmacārīnaṁ paṭisanthārako hoti, paṭisanthārakassa vaṇṇavādī. ",
  "an10:87.23.2_0": "Yampi,",
  "an10:87.23.2_1": "bhikkhave,",
  "an10:87.23.2_2": "bhikkhu sabrahmacārīnaṁ paṭisanthārako hoti paṭisanthārakassa vaṇṇavādī,",
  "an10:87.23.2_3": "ayampi dhammo piyatāya garutāya bhāvanāya sāmaññāya ekībhāvāya saṁvattati.",
  "an10:87.24.1_0": "Evarūpassa, bhikkhave, bhikkhuno kiñcāpi na evaṁ icchā uppajjeyya: ",
  "an10:87.24.2_0": "‘aho vata maṁ sabrahmacārī sakkareyyuṁ garuṁ kareyyuṁ māneyyuṁ pūjeyyun’ti,",
  "an10:87.24.2_1": "atha kho naṁ sabrahmacārī sakkaronti garuṁ karonti mānenti pūjenti.",
  "an10:87.24.3_0": "Taṁ kissa hetu? ",
  "an10:87.24.4_0": "Tathāhissa, bhikkhave, viññū sabrahmacārī te pāpake akusale dhamme pahīne samanupassanti. ",
  "an10:87.25.1_0": "Seyyathāpi, bhikkhave, bhaddassa assājānīyassa kiñcāpi na evaṁ icchā uppajjeyya: ",
  "an10:87.25.2_0": "‘aho vata maṁ manussā ājānīyaṭṭhāne ṭhapeyyuṁ,",
  "an10:87.25.2_1": "ājānīyabhojanañca bhojeyyuṁ,",
  "an10:87.25.2_2": "ājānīyaparimajjanañca parimajjeyyun’ti,",
  "an10:87.25.2_3": "atha kho naṁ manussā ājānīyaṭṭhāne ca ṭhapenti ājānīyabhojanañca bhojenti ājānīyaparimajjanañca parimajjanti.",
  "an10:87.25.3_0": "Taṁ kissa hetu? ",
  "an10:87.25.4_0": "Tathāhissa,",
  "an10:87.25.4_1": "bhikkhave,",
  "an10:87.25.4_2": "viññū manussā tāni sāṭheyyāni kūṭeyyāni jimheyyāni vaṅkeyyāni pahīnāni samanupassanti.",
  "an10:87.26.1_0": "Evamevaṁ kho, bhikkhave, evarūpassa bhikkhuno kiñcāpi na evaṁ icchā uppajjeyya: ",
  "an10:87.26.2_0": "‘aho vata maṁ sabrahmacārī sakkareyyuṁ garuṁ kareyyuṁ māneyyuṁ pūjeyyun’ti,",
  "an10:87.26.2_1": "atha kho naṁ sabrahmacārī sakkaronti garuṁ karonti mānenti pūjenti.",
  "an10:87.26.3_0": "Taṁ kissa hetu? ",
  "an10:87.26.4_0": "Tathāhissa, bhikkhave, viññū sabrahmacārī te pāpake akusale dhamme pahīne samanupassantī”ti. ",
  "an10:87.26.5_0": "Sattamaṁ. ",
  "an10:88.0.1_0": "Aṅguttara Nikāya 10 ",
  "an10:88.0.2_0": "9. Theravagga ",
  "an10:88.0.3_0": "88. Akkosakasutta ",
  "an10:88.1.1_0": "“Yo so,",
  "an10:88.1.1_1": "bhikkhave,",
  "an10:88.1.1_2": "bhikkhu akkosakaparibhāsako ariyūpavādī sabrahmacārīnaṁ ṭhānametaṁ avakāso yaṁ so dasannaṁ byasanānaṁ aññataraṁ byasanaṁ nigaccheyya.",
  "an10:88.1.2_0": "Katamesaṁ dasannaṁ? ",
  "an10:88.1.3_0": "Anadhigataṁ nādhigacchati,",
  "an10:88.1.3_1": "adhigatā parihāyati,",
  "an10:88.1.3_2": "saddhammassa na vodāyanti,",
  "an10:88.1.3_3": "saddhammesu vā adhimāniko hoti anabhirato vā brahmacariyaṁ carati,",
  "an10:88.1.3_4": "aññataraṁ vā saṅkiliṭṭhaṁ āpattiṁ āpajjati,",
  "an10:88.1.3_5": "gāḷhaṁ vā rogātaṅkaṁ phusati,",
  "an10:88.1.3_6": "ummādaṁ vā pāpuṇāti cittakkhepaṁ,",
  "an10:88.1.3_7": "sammūḷho kālaṁ karoti,",
  "an10:88.1.3_8": "kāyassa bhedā paraṁ maraṇā apāyaṁ duggatiṁ vinipātaṁ nirayaṁ upapajjati.",
  "an10:88.1.4_0": "Yo so,",
  "an10:88.1.4_1": "bhikkhave,",
  "an10:88.1.4_2": "bhikkhu akkosakaparibhāsako ariyūpavādī sabrahmacārīnaṁ,",
  "an10:88.1.4_3": "ṭhānametaṁ avakāso yaṁ so imesaṁ dasannaṁ byasanānaṁ aññataraṁ byasanaṁ nigaccheyyā”ti.",
  "an10:88.1.5_0": "Aṭṭhamaṁ. ",
  "an10:89.0.1_0": "Aṅguttara Nikāya 10 ",
  "an10:89.0.2_0": "9. Theravagga ",
  "an10:89.0.3_0": "89. Kokālikasutta ",
  "an10:89.1.1_0": "Atha kho kokāliko bhikkhu yena bhagavā tenupasaṅkami;",
  "an10:89.1.1_1": "upasaṅkamitvā bhagavantaṁ abhivādetvā ekamantaṁ nisīdi.",
  "an10:89.1.1_2": "Ekamantaṁ nisinno kho kokāliko bhikkhu bhagavantaṁ etadavoca:",
  "an10:89.1.2_0": "“pāpicchā, bhante, sāriputtamoggallānā, pāpikānaṁ icchānaṁ vasaṁ gatā”ti. ",
  "an10:89.1.3_0": "“Mā hevaṁ, kokālika, mā hevaṁ, kokālika. ",
  "an10:89.1.4_0": "Pasādehi, kokālika, sāriputtamoggallānesu cittaṁ. ",
  "an10:89.1.5_0": "Pesalā sāriputtamoggallānā”ti. ",
  "an10:89.2.1_0": "Dutiyampi kho kokāliko bhikkhu bhagavantaṁ etadavoca: ",
  "an10:89.2.2_0": "“kiñcāpi me, bhante,",
  "an10:89.2.2_1": "bhagavā saddhāyiko paccayiko,",
  "an10:89.2.2_2": "atha kho pāpicchāva sāriputtamoggallānā,",
  "an10:89.2.2_3": "pāpikānaṁ icchānaṁ vasaṁ gatā”ti.",
  "an10:89.2.3_0": "“Mā hevaṁ, kokālika, mā hevaṁ, kokālika. ",
  "an10:89.2.4_0": "Pasādehi, kokālika, sāriputtamoggallānesu cittaṁ. ",
  "an10:89.2.5_0": "Pesalā sāriputtamoggallānā”ti. ",
  "an10:89.3.1_0": "Tatiyampi kho kokāliko bhikkhu bhagavantaṁ etadavoca: ",
  "an10:89.3.2_0": "“kiñcāpi me, bhante,",
  "an10:89.3.2_1": "bhagavā saddhāyiko paccayiko,",
  "an10:89.3.2_2": "atha kho pāpicchāva sāriputtamoggallānā,",
  "an10:89.3.2_3": "pāpikānaṁ icchānaṁ vasaṁ gatā”ti.",
  "an10:89.3.3_0": "“Mā hevaṁ, kokālika, mā hevaṁ, kokālika. ",
  "an10:89.3.4_0": "Pasādehi, kokālika, sāriputtamoggallānesu cittaṁ. ",
  "an10:89.3.5_0": "Pesalā sāriputtamoggallānā”ti. ",
  "an10:89.4.1_0": "Atha kho kokāliko bhikkhu uṭṭhāyāsanā bhagavantaṁ abhivādetvā padakkhiṇaṁ katvā pakkāmi. ",
  "an10:89.4.2_0": "Acirapakkantassa ca kokālikassa bhikkhuno sāsapamattīhi pīḷakāhi sabbo kāyo phuṭo ahosi. ",
  "an10:89.4.3_0": "Sāsapamattiyo hutvā muggamattiyo ahesuṁ,",
  "an10:89.4.3_1": "muggamattiyo hutvā kalāyamattiyo ahesuṁ,",
  "an10:89.4.3_2": "kalāyamattiyo hutvā kolaṭṭhimattiyo ahesuṁ,",
  "an10:89.4.3_3": "kolaṭṭhimattiyo hutvā kolamattiyo ahesuṁ,",
  "an10:89.4.3_4": "kolamattiyo hutvā āmalakamattiyo ahesuṁ,",
  "an10:89.4.3_5": "āmalakamattiyo hutvā tiṇḍukamattiyo ahesuṁ,",
  "an10:89.4.3_6": "tiṇḍukamattiyo hutvā,",
  "an10:89.4.3_7": "beḷuvasalāṭukamattiyo ahesuṁ,",
  "an10:89.4.3_8": "beḷuvasalāṭukamattiyo hutvā billamattiyo ahesuṁ,",
  "an10:89.4.3_9": "billamattiyo hutvā pabhijjiṁsu,",
  "an10:89.4.3_10": "pubbañca lohitañca pagghariṁsu.",
  "an10:89.4.4_0": "So sudaṁ kadalipattesu seti macchova visagilito. ",
  "an10:89.5.1_0": "Atha kho turū paccekabrahmā yena kokāliko bhikkhu tenupasaṅkami;",
  "an10:89.5.1_1": "upasaṅkamitvā vehāse ṭhatvā kokālikaṁ bhikkhuṁ etadavoca:",
  "an10:89.5.2_0": "“pasādehi, kokālika, sāriputtamoggallānesu cittaṁ. ",
  "an10:89.5.3_0": "Pesalā sāriputtamoggallānā”ti. ",
  "an10:89.5.4_0": "“Kosi tvaṁ, āvuso”ti? ",
  "an10:89.5.5_0": "“Ahaṁ turū paccekabrahmā”ti. ",
  "an10:89.5.6_0": "“Nanu tvaṁ, āvuso, bhagavatā anāgāmī byākato, atha kiñcarahi idhāgato? ",
  "an10:89.5.7_0": "Passa yāvañca te idaṁ aparaddhan”ti. ",
  "an10:89.6.1_0": "Atha kho turū paccekabrahmā kokālikaṁ bhikkhuṁ gāthāhi ajjhabhāsi: ",
  "an10:89.7.1_0": "“Purisassa hi jātassa, ",
  "an10:89.7.2_0": "kuṭhārī jāyate mukhe; ",
  "an10:89.7.3_0": "Yāya chindati attānaṁ, ",
  "an10:89.7.4_0": "bālo dubbhāsitaṁ bhaṇaṁ. ",
  "an10:89.8.1_0": "Yo nindiyaṁ pasaṁsati, ",
  "an10:89.8.2_0": "Taṁ vā nindati yo pasaṁsiyo; ",
  "an10:89.8.3_0": "Vicināti mukhena so kaliṁ, ",
  "an10:89.8.4_0": "Kalinā tena sukhaṁ na vindati. ",
  "an10:89.9.1_0": "Appamattako ayaṁ kali, ",
  "an10:89.9.2_0": "Yo akkhesu dhanaparājayo; ",
  "an10:89.9.3_0": "Sabbassāpi sahāpi attanā, ",
  "an10:89.9.4_0": "Ayameva mahattaro kali; ",
  "an10:89.9.5_0": "Yo sugatesu manaṁ padūsaye. ",
  "an10:89.10.1_0": "Sataṁ sahassānaṁ nirabbudānaṁ, ",
  "an10:89.10.2_0": "Chattiṁsati pañca ca abbudāni; ",
  "an10:89.10.3_0": "Yamariyagarahī nirayaṁ upeti, ",
  "an10:89.10.4_0": "Vācaṁ manañca paṇidhāya pāpakan”ti. ",
  "an10:89.11.1_0": "Atha kho kokāliko bhikkhu teneva ābādhena kālamakāsi. ",
  "an10:89.11.2_0": "Kālaṅkato ca kokāliko bhikkhu padumaṁ nirayaṁ upapajjati sāriputtamoggallānesu cittaṁ āghātetvā. ",
  "an10:89.12.1_0": "Atha kho brahmā sahampati abhikkantāya rattiyā abhikkantavaṇṇo kevalakappaṁ jetavanaṁ obhāsetvā yena bhagavā tenupasaṅkami;",
  "an10:89.12.1_1": "upasaṅkamitvā bhagavantaṁ abhivādetvā ekamantaṁ aṭṭhāsi.",
  "an10:89.12.1_2": "Ekamantaṁ ṭhito kho brahmā sahampati bhagavantaṁ etadavoca:",
  "an10:89.12.2_0": "“kokāliko, bhante, bhikkhu kālaṅkato. ",
  "an10:89.12.3_0": "Kālaṅkato ca, bhante,",
  "an10:89.12.3_1": "kokāliko bhikkhu padumaṁ nirayaṁ upapanno sāriputtamoggallānesu cittaṁ āghātetvā”ti.",
  "an10:89.12.4_0": "Idamavoca brahmā sahampati. ",
  "an10:89.12.5_0": "Idaṁ vatvā bhagavantaṁ abhivādetvā padakkhiṇaṁ katvā tatthevantaradhāyi. ",
  "an10:89.13.1_0": "Atha kho bhagavā tassā rattiyā accayena bhikkhū āmantesi: ",
  "an10:89.13.2_0": "“imaṁ,",
  "an10:89.13.2_1": "bhikkhave,",
  "an10:89.13.2_2": "rattiṁ brahmā sahampati abhikkantāya rattiyā abhikkantavaṇṇo kevalakappaṁ jetavanaṁ obhāsetvā yenāhaṁ tenupasaṅkami;",
  "an10:89.13.2_3": "upasaṅkamitvā maṁ abhivādetvā ekamantaṁ aṭṭhāsi.",
  "an10:89.13.2_4": "Ekamantaṁ ṭhito kho,",
  "an10:89.13.2_5": "bhikkhave,",
  "an10:89.13.2_6": "brahmā sahampati maṁ etadavoca:",
  "an10:89.13.3_0": "‘kokāliko, bhante, bhikkhu kālaṅkato; ",
  "an10:89.13.4_0": "kālaṅkato ca, bhante,",
  "an10:89.13.4_1": "kokāliko bhikkhu padumaṁ nirayaṁ upapanno sāriputtamoggallānesu cittaṁ āghātetvā’ti.",
  "an10:89.13.5_0": "Idamavoca, bhikkhave, brahmā sahampati. ",
  "an10:89.13.6_0": "Idaṁ vatvā maṁ abhivādetvā padakkhiṇaṁ katvā tatthevantaradhāyī”ti. ",
  "an10:89.14.1_0": "Evaṁ vutte, aññataro bhikkhu bhagavantaṁ etadavoca: ",
  "an10:89.14.2_0": "“kīva dīghaṁ nu kho, bhante, padume niraye āyuppamāṇan”ti? ",
  "an10:89.14.3_0": "“Dīghaṁ kho, bhikkhu, padume niraye āyuppamāṇaṁ. ",
  "an10:89.14.4_0": "Na taṁ sukaraṁ saṅkhātuṁ: ",
  "an10:89.14.5_0": "‘ettakāni vassānīti vā ettakāni vassasatānīti vā ettakāni vassasahassānīti vā ettakāni vassasatasahassānīti vā’”ti. ",
  "an10:89.15.1_0": "“Sakkā pana, bhante, upamaṁ kātun”ti? ",
  "an10:89.15.2_0": "“Sakkā, bhikkhū”ti bhagavā avoca: ",
  "an10:89.15.3_0": "“seyyathāpi, bhikkhu,",
  "an10:89.15.3_1": "vīsatikhāriko kosalako tilavāho tato puriso vassasatassa vassasatassa accayena ekamekaṁ tilaṁ uddhareyya.",
  "an10:89.15.4_0": "Khippataraṁ kho so, bhikkhu,",
  "an10:89.15.4_1": "vīsatikhāriko kosalako tilavāho iminā upakkamena parikkhayaṁ pariyādānaṁ gaccheyya,",
  "an10:89.15.4_2": "na tveva eko abbudo nirayo.",
  "an10:89.15.5_0": "Seyyathāpi, bhikkhu, vīsati abbudā nirayā; evameko nirabbudo nirayo. ",
  "an10:89.15.6_0": "Seyyathāpi, bhikkhu, vīsati nirabbudā nirayā; evameko ababo nirayo. ",
  "an10:89.15.7_0": "Seyyathāpi, bhikkhu, vīsati ababā nirayā; evameko aṭaṭo nirayo. ",
  "an10:89.15.8_0": "Seyyathāpi, bhikkhu, vīsati aṭaṭā nirayā; evameko ahaho nirayo. ",
  "an10:89.15.9_0": "Seyyathāpi, bhikkhu, vīsati ahahā nirayā; evameko kumudo nirayo. ",
  "an10:89.15.10_0": "Seyyathāpi, bhikkhu, vīsati kumudā nirayā; evameko sogandhiko nirayo. ",
  "an10:89.15.11_0": "Seyyathāpi, bhikkhu, vīsati sogandhikā nirayā; evameko uppalako nirayo. ",
  "an10:89.15.12_0": "Seyyathāpi, bhikkhu, vīsati uppalakā nirayā; evameko puṇḍarīko nirayo. ",
  "an10:89.15.13_0": "Seyyathāpi, bhikkhu, vīsati puṇḍarīkā nirayā; evameko padumo nirayo. ",
  "an10:89.15.14_0": "Padumaṁ kho pana, bhikkhu,",
  "an10:89.15.14_1": "nirayaṁ kokāliko bhikkhu upapanno sāriputtamoggallānesu cittaṁ āghātetvā”ti.",
  "an10:89.15.15_0": "Idamavoca bhagavā. ",
  "an10:89.15.16_0": "Idaṁ vatvāna sugato athāparaṁ etadavoca satthā: ",
  "an10:89.16.1_0": "“Purisassa hi jātassa, ",
  "an10:89.16.2_0": "kuṭhārī jāyate mukhe; ",
  "an10:89.16.3_0": "Yāya chindati attānaṁ, ",
  "an10:89.16.4_0": "bālo dubbhāsitaṁ bhaṇaṁ. ",
  "an10:89.17.1_0": "Yo nindiyaṁ pasaṁsati, ",
  "an10:89.17.2_0": "Taṁ vā nindati yo pasaṁsiyo; ",
  "an10:89.17.3_0": "Vicināti mukhena so kaliṁ, ",
  "an10:89.17.4_0": "Kalinā tena sukhaṁ na vindati. ",
  "an10:89.18.1_0": "Appamattako ayaṁ kali, ",
  "an10:89.18.2_0": "Yo akkhesu dhanaparājayo; ",
  "an10:89.18.3_0": "Sabbassāpi sahāpi attanā, ",
  "an10:89.18.4_0": "Ayameva mahattaro kali; ",
  "an10:89.18.5_0": "Yo sugatesu manaṁ padūsaye. ",
  "an10:89.19.1_0": "Sataṁ sahassānaṁ nirabbudānaṁ, ",
  "an10:89.19.2_0": "Chattiṁsati pañca ca abbudāni; ",
  "an10:89.19.3_0": "Yamariyagarahī nirayaṁ upeti, ",
  "an10:89.19.4_0": "Vācaṁ manañca paṇidhāya pāpakan”ti. ",
  "an10:89.19.5_0": "Navamaṁ. ",
  "an10:90.0.1_0": "Aṅguttara Nikāya 10 ",
  "an10:90.0.2_0": "9. Theravagga ",
  "an10:90.0.3_0": "90. Khīṇāsavabalasutta ",
  "an10:90.1.1_0": "Atha kho āyasmā sāriputto yena bhagavā tenupasaṅkami;",
  "an10:90.1.1_1": "upasaṅkamitvā bhagavantaṁ abhivādetvā ekamantaṁ nisīdi.",
  "an10:90.1.1_2": "Ekamantaṁ nisinnaṁ kho āyasmantaṁ sāriputtaṁ bhagavā etadavoca:",
  "an10:90.1.2_0": "“kati nu kho,",
  "an10:90.1.2_1": "sāriputta,",
  "an10:90.1.2_2": "khīṇāsavassa bhikkhuno balāni,",
  "an10:90.1.2_3": "yehi balehi samannāgato khīṇāsavo bhikkhu āsavānaṁ khayaṁ paṭijānāti:",
  "an10:90.1.3_0": "‘khīṇā me āsavā’”ti? ",
  "an10:90.2.1_0": "“Dasa, bhante,",
  "an10:90.2.1_1": "khīṇāsavassa bhikkhuno balāni,",
  "an10:90.2.1_2": "yehi balehi samannāgato khīṇāsavo bhikkhu āsavānaṁ khayaṁ paṭijānāti:",
  "an10:90.2.2_0": "‘khīṇā me āsavā’ti. ",
  "an10:90.2.3_0": "Katamāni dasa? ",
  "an10:90.2.4_0": "Idha, bhante,",
  "an10:90.2.4_1": "khīṇāsavassa bhikkhuno aniccato sabbe saṅkhārā yathābhūtaṁ sammappaññāya sudiṭṭhā honti.",
  "an10:90.2.5_0": "Yampi, bhante,",
  "an10:90.2.5_1": "khīṇāsavassa bhikkhuno aniccato sabbe saṅkhārā yathābhūtaṁ sammappaññāya sudiṭṭhā honti, idampi, bhante,",
  "an10:90.2.5_2": "khīṇāsavassa bhikkhuno balaṁ hoti,",
  "an10:90.2.5_3": "yaṁ balaṁ āgamma khīṇāsavo bhikkhu āsavānaṁ khayaṁ paṭijānāti:",
  "an10:90.2.6_0": "‘khīṇā me āsavā’ti. ",
  "an10:90.3.1_0": "Puna caparaṁ, bhante,",
  "an10:90.3.1_1": "khīṇāsavassa bhikkhuno aṅgārakāsūpamā kāmā yathābhūtaṁ sammappaññāya sudiṭṭhā honti.",
  "an10:90.3.2_0": "Yampi, bhante,",
  "an10:90.3.2_1": "khīṇāsavassa bhikkhuno aṅgārakāsūpamā kāmā yathābhūtaṁ sammappaññāya sudiṭṭhā honti, idampi, bhante,",
  "an10:90.3.2_2": "khīṇāsavassa bhikkhuno balaṁ hoti,",
  "an10:90.3.2_3": "yaṁ balaṁ āgamma khīṇāsavo bhikkhu āsavānaṁ khayaṁ paṭijānāti:",
  "an10:90.3.3_0": "‘khīṇā me āsavā’ti. ",
  "an10:90.4.1_0": "Puna caparaṁ, bhante,",
  "an10:90.4.1_1": "khīṇāsavassa bhikkhuno vivekaninnaṁ cittaṁ hoti vivekapoṇaṁ vivekapabbhāraṁ vivekaṭṭhaṁ nekkhammābhirataṁ",
  "an10:90.4.1_2": "byantībhūtaṁ sabbaso āsavaṭṭhāniyehi dhammehi.",
  "an10:90.4.2_0": "Yampi, bhante,",
  "an10:90.4.2_1": "khīṇāsavassa bhikkhuno vivekaninnaṁ cittaṁ hoti vivekapoṇaṁ vivekapabbhāraṁ vivekaṭṭhaṁ nekkhammābhirataṁ",
  "an10:90.4.2_2": "byantībhūtaṁ sabbaso āsavaṭṭhāniyehi dhammehi, idampi, bhante,",
  "an10:90.4.2_3": "khīṇāsavassa bhikkhuno balaṁ hoti,",
  "an10:90.4.2_4": "yaṁ balaṁ āgamma khīṇāsavo bhikkhu āsavānaṁ khayaṁ paṭijānāti:",
  "an10:90.4.3_0": "‘khīṇā me āsavā’ti. ",
  "an10:90.5.1_0": "Puna caparaṁ, bhante, khīṇāsavassa bhikkhuno cattāro satipaṭṭhānā bhāvitā honti subhāvitā. ",
  "an10:90.5.2_0": "Yampi, bhante,",
  "an10:90.5.2_1": "khīṇāsavassa bhikkhuno cattāro satipaṭṭhānā bhāvitā honti subhāvitā, idampi, bhante,",
  "an10:90.5.2_2": "khīṇāsavassa bhikkhuno balaṁ hoti,",
  "an10:90.5.2_3": "yaṁ balaṁ āgamma khīṇāsavo bhikkhu āsavānaṁ khayaṁ paṭijānāti:",
  "an10:90.5.3_0": "‘khīṇā me āsavā’ti. ",
  "an10:90.6.1_0": "Puna caparaṁ, bhante, khīṇāsavassa bhikkhuno cattāro sammappadhānā bhāvitā honti subhāvitā …pe… ",
  "an10:90.6.2_0": "cattāro iddhipādā bhāvitā honti subhāvitā …pe… ",
  "an10:90.6.3_0": "pañcindriyāni … ",
  "an10:90.6.4_0": "pañca balāni bhāvitāni honti subhāvitāni … ",
  "an10:90.6.5_0": "satta bojjhaṅgā bhāvitā honti subhāvitā … ",
  "an10:90.6.6_0": "ariyo aṭṭhaṅgiko maggo bhāvito hoti subhāvito. ",
  "an10:90.6.7_0": "Yampi, bhante,",
  "an10:90.6.7_1": "khīṇāsavassa bhikkhuno ariyo aṭṭhaṅgiko maggo bhāvito hoti subhāvito, idampi, bhante,",
  "an10:90.6.7_2": "khīṇāsavassa bhikkhuno balaṁ hoti,",
  "an10:90.6.7_3": "yaṁ balaṁ āgamma khīṇāsavo bhikkhu āsavānaṁ khayaṁ paṭijānāti:",
  "an10:90.6.8_0": "‘khīṇā me āsavā’ti.  ",
  "an10:90.7.1_0": "Imāni kho, bhante,",
  "an10:90.7.1_1": "dasa khīṇāsavassa bhikkhuno balāni,",
  "an10:90.7.1_2": "yehi balehi samannāgato khīṇāsavo bhikkhu āsavānaṁ khayaṁ paṭijānāti:",
  "an10:90.7.2_0": "‘khīṇā me āsavā’”ti. ",
  "an10:90.7.3_0": "Dasamaṁ. ",
  "an10:90.7.4_0": "Theravaggo catuttho. ",
  "an10:90.8.0_0": "Tassuddānaṁ",
  "an10:90.8.1_0": "Vāhanānando puṇṇiyo, ",
  "an10:90.8.2_0": "byākaraṁ katthimāniko; ",
  "an10:90.8.3_0": "Napiyakkosakokāli, ",
  "an10:90.8.4_0": "khīṇāsavabalena cāti. ",
  "an10:91.0.1_0": "Aṅguttara Nikāya 10 ",
  "an10:91.0.2_0": "10. Upālivagga ",
  "an10:91.0.3_0": "91. Kāmabhogīsutta ",
  "an10:91.1.1_0": "Ekaṁ samayaṁ bhagavā sāvatthiyaṁ viharati jetavane anāthapiṇḍikassa ārāme. ",
  "an10:91.1.2_0": "Atha kho anāthapiṇḍiko gahapati yena bhagavā tenupasaṅkami;",
  "an10:91.1.2_1": "upasaṅkamitvā bhagavantaṁ abhivādetvā ekamantaṁ nisīdi.",
  "an10:91.1.2_2": "Ekamantaṁ nisinnaṁ kho anāthapiṇḍikaṁ gahapatiṁ bhagavā etadavoca:",
  "an10:91.2.1_0": "“Dasayime, gahapati, kāmabhogī santo saṁvijjamānā lokasmiṁ. ",
  "an10:91.2.2_0": "Katame dasa? ",
  "an10:91.2.3_0": "Idha, gahapati, ekacco kāmabhogī adhammena bhoge pariyesati sāhasena; ",
  "an10:91.2.4_0": "adhammena bhoge pariyesitvā sāhasena na attānaṁ sukheti na pīṇeti na saṁvibhajati na puññāni karoti. ",
  "an10:91.3.1_0": "Idha pana, gahapati, ekacco kāmabhogī adhammena bhoge pariyesati sāhasena; ",
  "an10:91.3.2_0": "adhammena bhoge pariyesitvā sāhasena attānaṁ sukheti pīṇeti, na saṁvibhajati na puññāni karoti. ",
  "an10:91.4.1_0": "Idha pana, gahapati, ekacco kāmabhogī adhammena bhoge pariyesati sāhasena; ",
  "an10:91.4.2_0": "adhammena bhoge pariyesitvā sāhasena attānaṁ sukheti pīṇeti saṁvibhajati puññāni karoti. ",
  "an10:91.5.1_0": "Idha pana, gahapati, ekacco kāmabhogī dhammādhammena bhoge pariyesati sāhasenapi asāhasenapi; ",
  "an10:91.5.2_0": "dhammādhammena bhoge pariyesitvā sāhasenapi asāhasenapi na attānaṁ sukheti na pīṇeti na saṁvibhajati na puññāni karoti. ",
  "an10:91.6.1_0": "Idha pana, gahapati, ekacco kāmabhogī dhammādhammena bhoge pariyesati sāhasenapi asāhasenapi; ",
  "an10:91.6.2_0": "dhammādhammena bhoge pariyesitvā sāhasenapi asāhasenapi attānaṁ sukheti pīṇeti,",
  "an10:91.6.2_1": "na saṁvibhajati na puññāni karoti.",
  "an10:91.7.1_0": "Idha pana, gahapati, ekacco kāmabhogī dhammādhammena bhoge pariyesati sāhasenapi asāhasenapi; ",
  "an10:91.7.2_0": "dhammādhammena bhoge pariyesitvā sāhasenapi asāhasenapi attānaṁ sukheti pīṇeti saṁvibhajati puññāni karoti. ",
  "an10:91.8.1_0": "Idha pana, gahapati, ekacco kāmabhogī dhammena bhoge pariyesati asāhasena; ",
  "an10:91.8.2_0": "dhammena bhoge pariyesitvā asāhasena na attānaṁ sukheti na pīṇeti na saṁvibhajati na puññāni karoti. ",
  "an10:91.9.1_0": "Idha pana, gahapati, ekacco kāmabhogī dhammena bhoge pariyesati asāhasena; ",
  "an10:91.9.2_0": "dhammena bhoge pariyesitvā asāhasena attānaṁ sukheti pīṇeti, na saṁvibhajati na puññāni karoti. ",
  "an10:91.10.1_0": "Idha pana, gahapati, ekacco kāmabhogī dhammena bhoge pariyesati asāhasena; ",
  "an10:91.10.2_0": "dhammena bhoge pariyesitvā asāhasena attānaṁ sukheti pīṇeti saṁvibhajati puññāni karoti. ",
  "an10:91.10.3_0": "Te ca bhoge gathito mucchito ajjhosanno anādīnavadassāvī anissaraṇapañño paribhuñjati. ",
  "an10:91.11.1_0": "Idha pana, gahapati, ekacco kāmabhogī dhammena bhoge pariyesati asāhasena; ",
  "an10:91.11.2_0": "dhammena bhoge pariyesitvā asāhasena attānaṁ sukheti pīṇeti saṁvibhajati puññāni karoti. ",
  "an10:91.11.3_0": "Te ca bhoge agathito amucchito anajjhosanno ādīnavadassāvī nissaraṇapañño paribhuñjati. ",
  "an10:91.12.1_0": "Tatra, gahapati,",
  "an10:91.12.1_1": "yvāyaṁ kāmabhogī adhammena bhoge pariyesati sāhasena,",
  "an10:91.12.1_2": "adhammena bhoge pariyesitvā sāhasena na attānaṁ sukheti na pīṇeti na saṁvibhajati na puññāni karoti, ayaṁ, gahapati,",
  "an10:91.12.1_3": "kāmabhogī tīhi ṭhānehi gārayho.",
  "an10:91.12.2_0": "‘Adhammena bhoge pariyesati sāhasenā’ti, iminā paṭhamena ṭhānena gārayho. ",
  "an10:91.12.3_0": "‘Na attānaṁ sukheti na pīṇetī’ti, iminā dutiyena ṭhānena gārayho. ",
  "an10:91.12.4_0": "‘Na saṁvibhajati na puññāni karotī’ti, iminā tatiyena ṭhānena gārayho. ",
  "an10:91.12.5_0": "Ayaṁ, gahapati, kāmabhogī imehi tīhi ṭhānehi gārayho. ",
  "an10:91.13.1_0": "Tatra, gahapati,",
  "an10:91.13.1_1": "yvāyaṁ kāmabhogī adhammena bhoge pariyesati sāhasena,",
  "an10:91.13.1_2": "adhammena bhoge pariyesitvā sāhasena attānaṁ sukheti pīṇeti na saṁvibhajati na puññāni karoti, ayaṁ, gahapati,",
  "an10:91.13.1_3": "kāmabhogī dvīhi ṭhānehi gārayho ekena ṭhānena pāsaṁso.",
  "an10:91.13.2_0": "‘Adhammena bhoge pariyesati sāhasenā’ti, iminā paṭhamena ṭhānena gārayho. ",
  "an10:91.13.3_0": "‘Attānaṁ sukheti pīṇetī’ti, iminā ekena ṭhānena pāsaṁso. ",
  "an10:91.13.4_0": "‘Na saṁvibhajati na puññāni karotī’ti iminā dutiyena ṭhānena gārayho. ",
  "an10:91.13.5_0": "Ayaṁ, gahapati, kāmabhogī imehi dvīhi ṭhānehi gārayho iminā ekena ṭhānena pāsaṁso. ",
  "an10:91.14.1_0": "Tatra, gahapati,",
  "an10:91.14.1_1": "yvāyaṁ kāmabhogī adhammena bhoge pariyesati sāhasena,",
  "an10:91.14.1_2": "adhammena bhoge pariyesitvā sāhasena attānaṁ sukheti pīṇeti saṁvibhajati puññāni karoti, ayaṁ, gahapati,",
  "an10:91.14.1_3": "kāmabhogī ekena ṭhānena gārayho dvīhi ṭhānehi pāsaṁso.",
  "an10:91.14.2_0": "‘Adhammena bhoge pariyesati sāhasenā’ti, iminā ekena ṭhānena gārayho. ",
  "an10:91.14.3_0": "‘Attānaṁ sukheti pīṇetī’ti, iminā paṭhamena ṭhānena pāsaṁso. ",
  "an10:91.14.4_0": "‘Saṁvibhajati puññāni karotī’ti, iminā dutiyena ṭhānena pāsaṁso. ",
  "an10:91.14.5_0": "Ayaṁ, gahapati, kāmabhogī iminā ekena ṭhānena gārayho, imehi dvīhi ṭhānehi pāsaṁso. ",
  "an10:91.15.1_0": "Tatra, gahapati,",
  "an10:91.15.1_1": "yvāyaṁ kāmabhogī dhammādhammena bhoge pariyesati sāhasenapi asāhasenapi,",
  "an10:91.15.1_2": "dhammādhammena bhoge pariyesitvā sāhasenapi asāhasenapi na attānaṁ sukheti na pīṇeti na saṁvibhajati na puññāni karoti, ayaṁ, gahapati,",
  "an10:91.15.1_3": "kāmabhogī ekena ṭhānena pāsaṁso tīhi ṭhānehi gārayho.",
  "an10:91.15.2_0": "‘Dhammena bhoge pariyesati asāhasenā’ti, iminā ekena ṭhānena pāsaṁso. ",
  "an10:91.15.3_0": "‘Adhammena bhoge pariyesati sāhasenā’ti, iminā paṭhamena ṭhānena gārayho. ",
  "an10:91.15.4_0": "‘Na attānaṁ sukheti na pīṇetī’ti, iminā dutiyena ṭhānena gārayho. ",
  "an10:91.15.5_0": "‘Na saṁvibhajati na puññāni karotī’ti, iminā tatiyena ṭhānena gārayho. ",
  "an10:91.15.6_0": "Ayaṁ, gahapati, kāmabhogī iminā ekena ṭhānena pāsaṁso imehi tīhi ṭhānehi gārayho. ",
  "an10:91.16.1_0": "Tatra, gahapati,",
  "an10:91.16.1_1": "yvāyaṁ kāmabhogī dhammādhammena bhoge pariyesati sāhasenapi asāhasenapi,",
  "an10:91.16.1_2": "dhammādhammena bhoge pariyesitvā sāhasenapi asāhasenapi attānaṁ sukheti pīṇeti na saṁvibhajati na puññāni karoti, ayaṁ, gahapati,",
  "an10:91.16.1_3": "kāmabhogī dvīhi ṭhānehi pāsaṁso dvīhi ṭhānehi gārayho.",
  "an10:91.16.2_0": "‘Dhammena bhoge pariyesati asāhasenā’ti, iminā paṭhamena ṭhānena pāsaṁso. ",
  "an10:91.16.3_0": "‘Adhammena bhoge pariyesati sāhasenā’ti, iminā paṭhamena ṭhānena gārayho. ",
  "an10:91.16.4_0": "‘Attānaṁ sukheti pīṇetī’ti, iminā dutiyena ṭhānena pāsaṁso. ",
  "an10:91.16.5_0": "‘Na saṁvibhajati na puññāni karotī’ti, iminā dutiyena ṭhānena gārayho. ",
  "an10:91.16.6_0": "Ayaṁ, gahapati, kāmabhogī imehi dvīhi ṭhānehi pāsaṁso imehi dvīhi ṭhānehi gārayho. ",
  "an10:91.17.1_0": "Tatra, gahapati,",
  "an10:91.17.1_1": "yvāyaṁ kāmabhogī dhammādhammena bhoge pariyesati sāhasenapi asāhasenapi,",
  "an10:91.17.1_2": "dhammādhammena bhoge pariyesitvā sāhasenapi asāhasenapi attānaṁ sukheti pīṇeti saṁvibhajati puññāni karoti, ayaṁ, gahapati,",
  "an10:91.17.1_3": "kāmabhogī tīhi ṭhānehi pāsaṁso ekena ṭhānena gārayho.",
  "an10:91.17.2_0": "‘Dhammena bhoge pariyesati asāhasenā’ti, iminā paṭhamena ṭhānena pāsaṁso. ",
  "an10:91.17.3_0": "‘Adhammena bhoge pariyesati sāhasenā’ti, iminā ekena ṭhānena gārayho. ",
  "an10:91.17.4_0": "‘Attānaṁ sukheti pīṇetī’ti, iminā dutiyena ṭhānena pāsaṁso. ",
  "an10:91.17.5_0": "‘Saṁvibhajati puññāni karotī’ti, iminā tatiyena ṭhānena pāsaṁso. ",
  "an10:91.17.6_0": "Ayaṁ, gahapati, kāmabhogī imehi tīhi ṭhānehi pāsaṁso iminā ekena ṭhānena gārayho. ",
  "an10:91.18.1_0": "Tatra, gahapati,",
  "an10:91.18.1_1": "yvāyaṁ kāmabhogī dhammena bhoge pariyesati asāhasena,",
  "an10:91.18.1_2": "dhammena bhoge pariyesitvā asāhasena na attānaṁ sukheti na pīṇeti na saṁvibhajati na puññāni karoti, ayaṁ, gahapati,",
  "an10:91.18.1_3": "kāmabhogī ekena ṭhānena pāsaṁso dvīhi ṭhānehi gārayho.",
  "an10:91.18.2_0": "‘Dhammena bhoge pariyesati asāhasenā’ti, iminā ekena ṭhānena pāsaṁso. ",
  "an10:91.18.3_0": "‘Na attānaṁ sukheti na pīṇetī’ti, iminā paṭhamena ṭhānena gārayho. ",
  "an10:91.18.4_0": "‘Na saṁvibhajati na puññāni karotī’ti, iminā dutiyena ṭhānena gārayho. ",
  "an10:91.18.5_0": "Ayaṁ, gahapati, kāmabhogī iminā ekena ṭhānena pāsaṁso imehi dvīhi ṭhānehi gārayho. ",
  "an10:91.19.1_0": "Tatra, gahapati,",
  "an10:91.19.1_1": "yvāyaṁ kāmabhogī dhammena bhoge pariyesati asāhasena,",
  "an10:91.19.1_2": "dhammena bhoge pariyesitvā asāhasena attānaṁ sukheti pīṇeti na saṁvibhajati na puññāni karoti, ayaṁ, gahapati,",
  "an10:91.19.1_3": "kāmabhogī dvīhi ṭhānehi pāsaṁso ekena ṭhānena gārayho.",
  "an10:91.19.2_0": "‘Dhammena bhoge pariyesati asāhasenā’ti, iminā paṭhamena ṭhānena pāsaṁso. ",
  "an10:91.19.3_0": "‘Attānaṁ sukheti pīṇetī’ti, iminā dutiyena ṭhānena pāsaṁso. ",
  "an10:91.19.4_0": "‘Na saṁvibhajati na puññāni karotī’ti iminā ekena ṭhānena gārayho. ",
  "an10:91.19.5_0": "Ayaṁ, gahapati, kāmabhogī imehi dvīhi ṭhānehi pāsaṁso iminā ekena ṭhānena gārayho. ",
  "an10:91.20.1_0": "Tatra,",
  "an10:91.20.1_1": "gahapati yvāyaṁ kāmabhogī dhammena bhoge pariyesati asāhasena,",
  "an10:91.20.1_2": "dhammena bhoge pariyesitvā asāhasena attānaṁ sukheti pīṇeti saṁvibhajati puññāni karoti,",
  "an10:91.20.1_3": "te ca bhoge gathito mucchito ajjhosanno anādīnavadassāvī anissaraṇapañño paribhuñjati, ayaṁ, gahapati,",
  "an10:91.20.1_4": "kāmabhogī tīhi ṭhānehi pāsaṁso ekena ṭhānena gārayho.",
  "an10:91.20.2_0": "‘Dhammena bhoge pariyesati asāhasenā’ti, iminā paṭhamena ṭhānena pāsaṁso. ",
  "an10:91.20.3_0": "‘Attānaṁ sukheti pīṇetī’ti, iminā dutiyena ṭhānena pāsaṁso. ",
  "an10:91.20.4_0": "‘Saṁvibhajati puññāni karotī’ti, iminā tatiyena ṭhānena pāsaṁso. ",
  "an10:91.20.5_0": "‘Te ca bhoge gathito mucchito ajjhosanno anādīnavadassāvī anissaraṇapañño paribhuñjatī’ti,",
  "an10:91.20.5_1": "iminā ekena ṭhānena gārayho.",
  "an10:91.20.6_0": "Ayaṁ, gahapati, kāmabhogī imehi tīhi ṭhānehi pāsaṁso iminā ekena ṭhānena gārayho. ",
  "an10:91.21.1_0": "Tatra, gahapati,",
  "an10:91.21.1_1": "yvāyaṁ kāmabhogī dhammena bhoge pariyesati asāhasena,",
  "an10:91.21.1_2": "dhammena bhoge pariyesitvā asāhasena attānaṁ sukheti pīṇeti saṁvibhajati puññāni karoti,",
  "an10:91.21.1_3": "te ca bhoge agathito amucchito anajjhosanno ādīnavadassāvī nissaraṇapañño paribhuñjati, ayaṁ, gahapati,",
  "an10:91.21.1_4": "kāmabhogī catūhi ṭhānehi pāsaṁso.",
  "an10:91.21.2_0": "‘Dhammena bhoge pariyesati asāhasenā’ti, iminā paṭhamena ṭhānena pāsaṁso. ",
  "an10:91.21.3_0": "‘Attānaṁ sukheti pīṇetī’ti, iminā dutiyena ṭhānena pāsaṁso. ",
  "an10:91.21.4_0": "‘Saṁvibhajati puññāni karotī’ti, iminā tatiyena ṭhānena pāsaṁso. ",
  "an10:91.21.5_0": "‘Te ca bhoge agathito amucchito anajjhosanno ādīnavadassāvī nissaraṇapañño paribhuñjatī’ti,",
  "an10:91.21.5_1": "iminā catutthena ṭhānena pāsaṁso.",
  "an10:91.21.6_0": "Ayaṁ, gahapati, kāmabhogī imehi catūhi ṭhānehi pāsaṁso. ",
  "an10:91.22.1_0": "Ime kho, gahapati, dasa kāmabhogī santo saṁvijjamānā lokasmiṁ. ",
  "an10:91.22.2_0": "Imesaṁ kho, gahapati,",
  "an10:91.22.2_1": "dasannaṁ kāmabhogīnaṁ yvāyaṁ kāmabhogī dhammena bhoge pariyesati asāhasena,",
  "an10:91.22.2_2": "dhammena bhoge pariyesitvā asāhasena attānaṁ sukheti pīṇeti saṁvibhajati puññāni karoti,",
  "an10:91.22.2_3": "te ca bhoge agathito amucchito anajjhosanno ādīnavadassāvī nissaraṇapañño paribhuñjati,",
  "an10:91.22.2_4": "ayaṁ imesaṁ dasannaṁ kāmabhogīnaṁ aggo ca seṭṭho ca pāmokkho ca uttamo ca pavaro ca.",
  "an10:91.22.3_0": "Seyyathāpi, gahapati,",
  "an10:91.22.3_1": "gavā khīraṁ,",
  "an10:91.22.3_2": "khīramhā dadhi,",
  "an10:91.22.3_3": "dadhimhā navanītaṁ,",
  "an10:91.22.3_4": "navanītamhā sappi,",
  "an10:91.22.3_5": "sappimhā sappimaṇḍo.",
  "an10:91.22.3_6": "Sappimaṇḍo tattha aggamakkhāyati.",
  "an10:91.23.1_0": "Evamevaṁ kho, gahapati,",
  "an10:91.23.1_1": "imesaṁ dasannaṁ kāmabhogīnaṁ yvāyaṁ kāmabhogī dhammena bhoge pariyesati asāhasena,",
  "an10:91.23.1_2": "dhammena bhoge pariyesitvā asāhasena attānaṁ sukheti pīṇeti saṁvibhajati puññāni karoti,",
  "an10:91.23.1_3": "te ca bhoge agathito amucchito anajjhosanno ādīnavadassāvī nissaraṇapañño paribhuñjati,",
  "an10:91.23.1_4": "ayaṁ imesaṁ dasannaṁ kāmabhogīnaṁ aggo ca seṭṭho ca pāmokkho ca uttamo ca pavaro cā”ti.",
  "an10:91.23.2_0": "Paṭhamaṁ. ",
  "an10:92.0.1_0": "Aṅguttara Nikāya 10 ",
  "an10:92.0.2_0": "10. Upālivagga ",
  "an10:92.0.3_0": "92. Bhayasutta ",
  "an10:92.1.1_0": "Atha kho anāthapiṇḍiko gahapati yena bhagavā tenupasaṅkami;",
  "an10:92.1.1_1": "upasaṅkamitvā bhagavantaṁ abhivādetvā ekamantaṁ nisīdi.",
  "an10:92.1.1_2": "Ekamantaṁ nisinnaṁ kho anāthapiṇḍikaṁ gahapatiṁ bhagavā etadavoca:",
  "an10:92.2.1_0": "“Yato, kho, gahapati,",
  "an10:92.2.1_1": "ariyasāvakassa pañca bhayāni verāni vūpasantāni honti,",
  "an10:92.2.1_2": "catūhi ca sotāpattiyaṅgehi samannāgato hoti,",
  "an10:92.2.1_3": "ariyo cassa ñāyo paññāya sudiṭṭho hoti suppaṭividdho,",
  "an10:92.2.1_4": "so ākaṅkhamāno attanāva attānaṁ byākareyya:",
  "an10:92.2.2_0": "‘khīṇanirayomhi khīṇatiracchānayoni khīṇapettivisayo khīṇāpāyaduggativinipāto.",
  "an10:92.2.2_1": "Sotāpannohamasmi avinipātadhammo niyato sambodhiparāyaṇo’ti.",
  "an10:92.3.1_0": "Katamāni pañca bhayāni verāni vūpasantāni honti? ",
  "an10:92.3.2_0": "Yaṁ, gahapati,",
  "an10:92.3.2_1": "pāṇātipātī pāṇātipātapaccayā diṭṭhadhammikampi bhayaṁ veraṁ pasavati samparāyikampi bhayaṁ veraṁ pasavati",
  "an10:92.3.2_2": "cetasikampi dukkhaṁ domanassaṁ paṭisaṁvedeti,",
  "an10:92.3.2_3": "pāṇātipātā paṭivirato neva diṭṭhadhammikampi bhayaṁ veraṁ pasavati na samparāyikampi bhayaṁ veraṁ pasavati",
  "an10:92.3.2_4": "na cetasikampi dukkhaṁ domanassaṁ paṭisaṁvedeti.",
  "an10:92.3.3_0": "Pāṇātipātā paṭiviratassa evaṁ taṁ bhayaṁ veraṁ vūpasantaṁ hoti. ",
  "an10:92.4.1_0": "Yaṁ, gahapati, adinnādāyī …pe… ",
  "an10:92.4.2_0": "kāmesumicchācārī … ",
  "an10:92.4.3_0": "musāvādī … ",
  "an10:92.4.4_0": "surāmerayamajjapamādaṭṭhāyī surāmerayamajjapamādaṭṭhānapaccayā diṭṭhadhammikampi bhayaṁ veraṁ pasavati",
  "an10:92.4.4_1": "samparāyikampi bhayaṁ veraṁ pasavati cetasikampi dukkhaṁ domanassaṁ paṭisaṁvedeti,",
  "an10:92.4.4_2": "surāmerayamajjapamādaṭṭhānā paṭivirato neva diṭṭhadhammikampi bhayaṁ veraṁ pasavati na samparāyikampi",
  "an10:92.4.4_3": "bhayaṁ veraṁ pasavati na cetasikampi dukkhaṁ domanassaṁ paṭisaṁvedeti.",
  "an10:92.4.5_0": "Surāmerayamajjapamādaṭṭhānā paṭiviratassa evaṁ taṁ bhayaṁ veraṁ vūpasantaṁ hoti. ",
  "an10:92.4.6_0": "Imāni pañca bhayāni verāni vūpasantāni honti. ",
  "an10:92.5.1_0": "Katamehi catūhi sotāpattiyaṅgehi samannāgato hoti? ",
  "an10:92.5.2_0": "Idha, gahapati, ariyasāvako buddhe aveccappasādena samannāgato hoti: ",
  "an10:92.5.3_0": "‘itipi so bhagavā …pe… buddho bhagavā’ti; ",
  "an10:92.5.4_0": "dhamme aveccappasādena samannāgato hoti: ",
  "an10:92.5.5_0": "‘svākkhāto bhagavatā dhammo sandiṭṭhiko akāliko ehipassiko opaneyyiko paccattaṁ veditabbo viññūhī’ti; ",
  "an10:92.5.6_0": "saṅghe aveccappasādena samannāgato hoti: ",
  "an10:92.5.7_0": "‘suppaṭipanno bhagavato sāvakasaṅgho,",
  "an10:92.5.7_1": "ujuppaṭipanno bhagavato sāvakasaṅgho,",
  "an10:92.5.7_2": "ñāyappaṭipanno bhagavato sāvakasaṅgho,",
  "an10:92.5.7_3": "sāmīcippaṭipanno bhagavato sāvakasaṅgho,",
  "an10:92.5.7_4": "yadidaṁ cattāri purisayugāni aṭṭha purisapuggalā,",
  "an10:92.5.7_5": "esa bhagavato sāvakasaṅgho āhuneyyo pāhuneyyo dakkhiṇeyyo añjalikaraṇīyo anuttaraṁ puññakkhettaṁ lokassā’ti;",
  "an10:92.5.8_0": "ariyakantehi sīlehi samannāgato hoti ‘akhaṇḍehi acchiddehi asabalehi akammāsehi bhujissehi viññuppasatthehi aparāmaṭṭhehi samādhisaṁvattanikehi’. ",
  "an10:92.5.9_0": "Imehi catūhi sotāpattiyaṅgehi samannāgato hoti. ",
  "an10:92.6.1_0": "Katamo cassa ariyo ñāyo paññāya sudiṭṭho hoti suppaṭividdho? ",
  "an10:92.6.2_0": "Idha, gahapati, ariyasāvako iti paṭisañcikkhati: ",
  "an10:92.6.3_0": "‘iti imasmiṁ sati idaṁ hoti; imassuppādā idaṁ uppajjati; ",
  "an10:92.6.4_0": "imasmiṁ asati idaṁ na hoti; imassa nirodhā idaṁ nirujjhati, yadidaṁ—",
  "an10:92.6.5_0": "avijjāpaccayā saṅkhārā, ",
  "an10:92.6.6_0": "saṅkhārapaccayā viññāṇaṁ, ",
  "an10:92.6.7_0": "viññāṇapaccayā nāmarūpaṁ, ",
  "an10:92.6.8_0": "nāmarūpapaccayā saḷāyatanaṁ, ",
  "an10:92.6.9_0": "saḷāyatanapaccayā phasso, ",
  "an10:92.6.10_0": "phassapaccayā vedanā, ",
  "an10:92.6.11_0": "vedanāpaccayā taṇhā, ",
  "an10:92.6.12_0": "taṇhāpaccayā upādānaṁ, ",
  "an10:92.6.13_0": "upādānapaccayā bhavo, ",
  "an10:92.6.14_0": "bhavapaccayā jāti, ",
  "an10:92.6.15_0": "jātipaccayā jarāmaraṇaṁ sokaparidevadukkhadomanassupāyāsā sambhavanti, ",
  "an10:92.6.16_0": "evametassa kevalassa dukkhakkhandhassa samudayo hoti; ",
  "an10:92.6.17_0": "avijjāya tveva asesavirāganirodhā saṅkhāranirodho …pe… ",
  "an10:92.6.18_0": "evametassa kevalassa dukkhakkhandhassa nirodho hotī’ti. ",
  "an10:92.6.19_0": "Ayañcassa ariyo ñāyo paññāya sudiṭṭho hoti suppaṭividdho. ",
  "an10:92.7.1_0": "Yato kho, gahapati,",
  "an10:92.7.1_1": "ariyasāvakassa imāni pañca bhayāni verāni vūpasantāni honti,",
  "an10:92.7.1_2": "imehi ca catūhi sotāpattiyaṅgehi samannāgato hoti,",
  "an10:92.7.1_3": "ayañcassa ariyo ñāyo paññāya sudiṭṭho hoti suppaṭividdho,",
  "an10:92.7.1_4": "so ākaṅkhamāno attanāva attānaṁ byākareyya:",
  "an10:92.7.2_0": "‘khīṇanirayomhi khīṇatiracchānayoni khīṇapettivisayo khīṇāpāyaduggativinipāto;",
  "an10:92.7.2_1": "sotāpannohamasmi avinipātadhammo niyato sambodhiparāyaṇo’”ti.",
  "an10:92.7.3_0": "Dutiyaṁ. ",
  "an10:93.0.1_0": "Aṅguttara Nikāya 10 ",
  "an10:93.0.2_0": "10. Upālivagga ",
  "an10:93.0.3_0": "93. Kiṁdiṭṭhikasutta ",
  "an10:93.1.1_0": "Ekaṁ samayaṁ bhagavā sāvatthiyaṁ viharati jetavane anāthapiṇḍikassa ārāme. ",
  "an10:93.1.2_0": "Atha kho anāthapiṇḍiko gahapati divā divassa sāvatthiyā nikkhami bhagavantaṁ dassanāya. ",
  "an10:93.1.3_0": "Atha kho anāthapiṇḍikassa gahapatissa etadahosi: ",
  "an10:93.1.4_0": "“akālo kho tāva bhagavantaṁ dassanāya. ",
  "an10:93.1.5_0": "Paṭisallīno bhagavā. ",
  "an10:93.1.6_0": "Manobhāvanīyānampi bhikkhūnaṁ akālo dassanāya. ",
  "an10:93.1.7_0": "Paṭisallīnā manobhāvanīyā bhikkhū. ",
  "an10:93.1.8_0": "Yannūnāhaṁ yena aññatitthiyānaṁ paribbājakānaṁ ārāmo tenupasaṅkameyyan”ti. ",
  "an10:93.2.1_0": "Atha kho anāthapiṇḍiko gahapati yena aññatitthiyānaṁ paribbājakānaṁ ārāmo tenupasaṅkami. ",
  "an10:93.2.2_0": "Tena kho pana samayena aññatitthiyā paribbājakā saṅgamma samāgamma unnādino uccāsaddamahāsaddā anekavihitaṁ tiracchānakathaṁ kathentā nisinnā honti. ",
  "an10:93.2.3_0": "Addasaṁsu kho te aññatitthiyā paribbājakā anāthapiṇḍikaṁ gahapatiṁ dūratova āgacchantaṁ. ",
  "an10:93.2.4_0": "Disvāna aññamaññaṁ saṇṭhāpesuṁ: ",
  "an10:93.2.5_0": "“appasaddā bhonto hontu, mā bhonto saddamakattha. ",
  "an10:93.2.6_0": "Ayaṁ anāthapiṇḍiko gahapati ārāmaṁ āgacchati samaṇassa gotamassa sāvako. ",
  "an10:93.2.7_0": "Yāvatā kho pana samaṇassa gotamassa sāvakā gihī odātavasanā sāvatthiyaṁ paṭivasanti,",
  "an10:93.2.7_1": "ayaṁ tesaṁ aññataro anāthapiṇḍiko gahapati.",
  "an10:93.2.8_0": "Appasaddakāmā kho pana te āyasmanto appasaddavinītā appasaddassa vaṇṇavādino. ",
  "an10:93.2.9_0": "Appeva nāma appasaddaṁ parisaṁ viditvā upasaṅkamitabbaṁ maññeyyā”ti. ",
  "an10:93.3.1_0": "Atha kho te aññatitthiyā paribbājakā tuṇhī ahesuṁ. ",
  "an10:93.3.2_0": "Atha kho anāthapiṇḍiko gahapati yena te aññatitthiyā paribbājakā tenupasaṅkami;",
  "an10:93.3.2_1": "upasaṅkamitvā tehi aññatitthiyehi paribbājakehi saddhiṁ sammodi.",
  "an10:93.3.3_0": "Sammodanīyaṁ kathaṁ sāraṇīyaṁ vītisāretvā ekamantaṁ nisīdi.",
  "an10:93.3.3_1": "Ekamantaṁ nisinnaṁ kho anāthapiṇḍikaṁ gahapatiṁ te aññatitthiyā paribbājakā etadavocuṁ:",
  "an10:93.3.4_0": "“vadehi, gahapati, kiṁdiṭṭhiko samaṇo gotamo”ti? ",
  "an10:93.3.5_0": "“Na kho ahaṁ, bhante, bhagavato sabbaṁ diṭṭhiṁ jānāmī”ti. ",
  "an10:93.4.1_0": "“Iti kira tvaṁ, gahapati, na samaṇassa gotamassa sabbaṁ diṭṭhiṁ jānāsi; ",
  "an10:93.4.2_0": "vadehi, gahapati, kiṁdiṭṭhikā bhikkhū”ti? ",
  "an10:93.4.3_0": "“Bhikkhūnampi kho ahaṁ, bhante, na sabbaṁ diṭṭhiṁ jānāmī”ti. ",
  "an10:93.5.1_0": "“Iti kira tvaṁ, gahapati,",
  "an10:93.5.1_1": "na samaṇassa gotamassa sabbaṁ diṭṭhiṁ jānāsi napi bhikkhūnaṁ sabbaṁ diṭṭhiṁ jānāsi;",
  "an10:93.5.2_0": "vadehi, gahapati, kiṁdiṭṭhikosi tuvan”ti? ",
  "an10:93.5.3_0": "“Etaṁ kho, bhante, amhehi na dukkaraṁ byākātuṁ yaṁdiṭṭhikā mayaṁ. ",
  "an10:93.5.4_0": "Iṅgha tāva āyasmanto yathāsakāni diṭṭhigatāni byākarontu,",
  "an10:93.5.4_1": "pacchāpetaṁ amhehi na dukkaraṁ bhavissati byākātuṁ yaṁdiṭṭhikā mayan”ti.",
  "an10:93.6.1_0": "Evaṁ vutte, aññataro paribbājako anāthapiṇḍikaṁ gahapatiṁ etadavoca: ",
  "an10:93.6.2_0": "“sassato loko, idameva saccaṁ moghamaññanti—",
  "an10:93.6.3_0": "evaṁdiṭṭhiko ahaṁ, gahapatī”ti. ",
  "an10:93.7.1_0": "Aññataropi kho paribbājako anāthapiṇḍikaṁ gahapatiṁ etadavoca: ",
  "an10:93.7.2_0": "“asassato loko, idameva saccaṁ moghamaññanti—",
  "an10:93.7.3_0": "evaṁdiṭṭhiko ahaṁ, gahapatī”ti. ",
  "an10:93.8.1_0": "Aññataropi kho paribbājako anāthapiṇḍikaṁ gahapatiṁ etadavoca: ",
  "an10:93.8.2_0": "“antavā loko …pe… ",
  "an10:93.8.3_0": "anantavā loko … ",
  "an10:93.8.4_0": "taṁ jīvaṁ taṁ sarīraṁ … ",
  "an10:93.8.5_0": "aññaṁ jīvaṁ aññaṁ sarīraṁ … ",
  "an10:93.8.6_0": "hoti tathāgato paraṁ maraṇā … ",
  "an10:93.8.7_0": "na hoti tathāgato paraṁ maraṇā … ",
  "an10:93.8.8_0": "hoti ca na ca hoti tathāgato paraṁ maraṇā … ",
  "an10:93.8.9_0": "neva hoti na na hoti tathāgato paraṁ maraṇā, idameva saccaṁ moghamaññanti—",
  "an10:93.8.10_0": "evaṁdiṭṭhiko ahaṁ, gahapatī”ti. ",
  "an10:93.9.1_0": "Evaṁ vutte, anāthapiṇḍiko gahapati te paribbājake etadavoca: ",
  "an10:93.9.2_0": "“yvāyaṁ, bhante, āyasmā evamāha: ",
  "an10:93.9.3_0": "‘sassato loko, idameva saccaṁ moghamaññanti—",
  "an10:93.9.4_0": "evaṁdiṭṭhiko ahaṁ, gahapatī’ti, ",
  "an10:93.9.5_0": "imassa ayamāyasmato diṭṭhi attano vā ayonisomanasikārahetu uppannā paratoghosapaccayā vā. ",
  "an10:93.9.6_0": "Sā kho panesā diṭṭhi bhūtā saṅkhatā cetayitā paṭiccasamuppannā. ",
  "an10:93.9.7_0": "Yaṁ kho pana kiñci bhūtaṁ saṅkhataṁ cetayitaṁ paṭiccasamuppannaṁ tadaniccaṁ. ",
  "an10:93.9.8_0": "Yadaniccaṁ taṁ dukkhaṁ. ",
  "an10:93.9.9_0": "Yaṁ dukkhaṁ tadeveso āyasmā allīno, tadeveso āyasmā ajjhupagato. ",
  "an10:93.10.1_0": "Yopāyaṁ, bhante, āyasmā evamāha: ",
  "an10:93.10.2_0": "‘asassato loko, idameva saccaṁ moghamaññanti—",
  "an10:93.10.3_0": "evaṁdiṭṭhiko ahaṁ, gahapatī’ti, ",
  "an10:93.10.4_0": "imassāpi ayamāyasmato diṭṭhi attano vā ayonisomanasikārahetu uppannā paratoghosapaccayā vā. ",
  "an10:93.10.5_0": "Sā kho panesā diṭṭhi bhūtā saṅkhatā cetayitā paṭiccasamuppannā. ",
  "an10:93.10.6_0": "Yaṁ kho pana kiñci bhūtaṁ saṅkhataṁ cetayitaṁ paṭiccasamuppannaṁ tadaniccaṁ. ",
  "an10:93.10.7_0": "Yadaniccaṁ taṁ dukkhaṁ. ",
  "an10:93.10.8_0": "Yaṁ dukkhaṁ tadeveso āyasmā allīno, tadeveso āyasmā ajjhupagato. ",
  "an10:93.11.1_0": "Yopāyaṁ, bhante, āyasmā evamāha: ",
  "an10:93.11.2_0": "‘antavā loko …pe… ",
  "an10:93.11.3_0": "anantavā loko … ",
  "an10:93.11.4_0": "taṁ jīvaṁ taṁ sarīraṁ … ",
  "an10:93.11.5_0": "aññaṁ jīvaṁ aññaṁ sarīraṁ … ",
  "an10:93.11.6_0": "hoti tathāgato paraṁ maraṇā … ",
  "an10:93.11.7_0": "na hoti tathāgato paraṁ maraṇā … ",
  "an10:93.11.8_0": "hoti ca na ca hoti tathāgato paraṁ maraṇā … ",
  "an10:93.11.9_0": "neva hoti na na hoti tathāgato paraṁ maraṇā, idameva saccaṁ moghamaññanti—",
  "an10:93.11.10_0": "evaṁdiṭṭhiko ahaṁ, gahapatī’ti, ",
  "an10:93.11.11_0": "imassāpi ayamāyasmato diṭṭhi attano vā ayonisomanasikārahetu uppannā paratoghosapaccayā vā. ",
  "an10:93.11.12_0": "Sā kho panesā diṭṭhi bhūtā saṅkhatā cetayitā paṭiccasamuppannā. ",
  "an10:93.11.13_0": "Yaṁ kho pana kiñci bhūtaṁ saṅkhataṁ cetayitaṁ paṭiccasamuppannaṁ tadaniccaṁ. ",
  "an10:93.11.14_0": "Yadaniccaṁ taṁ dukkhaṁ. ",
  "an10:93.11.15_0": "Yaṁ dukkhaṁ tadeveso āyasmā allīno, tadeveso āyasmā ajjhupagato”ti. ",
  "an10:93.12.1_0": "Evaṁ vutte te paribbājakā anāthapiṇḍikaṁ gahapatiṁ etadavocuṁ: ",
  "an10:93.12.2_0": "“byākatāni kho, gahapati, amhehi sabbeheva yathāsakāni diṭṭhigatāni. ",
  "an10:93.12.3_0": "Vadehi, gahapati, kiṁdiṭṭhikosi tuvan”ti? ",
  "an10:93.12.4_0": "“Yaṁ kho, bhante, kiñci bhūtaṁ saṅkhataṁ cetayitaṁ paṭiccasamuppannaṁ tadaniccaṁ. ",
  "an10:93.12.5_0": "Yadaniccaṁ taṁ dukkhaṁ. ",
  "an10:93.12.6_0": "‘Yaṁ dukkhaṁ taṁ netaṁ mama, nesohamasmi, na meso attā’ti—",
  "an10:93.12.7_0": "evaṁdiṭṭhiko ahaṁ, bhante”ti. ",
  "an10:93.13.1_0": "“Yaṁ kho, gahapati, kiñci bhūtaṁ saṅkhataṁ cetayitaṁ paṭiccasamuppannaṁ tadaniccaṁ. ",
  "an10:93.13.2_0": "Yadaniccaṁ taṁ dukkhaṁ. ",
  "an10:93.13.3_0": "Yaṁ dukkhaṁ tadeva tvaṁ, gahapati, allīno, tadeva tvaṁ, gahapati, ajjhupagato”ti. ",
  "an10:93.14.1_0": "“Yaṁ kho, bhante, kiñci bhūtaṁ saṅkhataṁ cetayitaṁ paṭiccasamuppannaṁ tadaniccaṁ. ",
  "an10:93.14.2_0": "Yadaniccaṁ taṁ dukkhaṁ. ",
  "an10:93.14.3_0": "‘Yaṁ dukkhaṁ taṁ netaṁ mama,",
  "an10:93.14.3_1": "nesohamasmi,",
  "an10:93.14.3_2": "nameso attā’ti—evametaṁ yathābhūtaṁ sammappaññāya sudiṭṭhaṁ.",
  "an10:93.14.4_0": "Tassa ca uttari nissaraṇaṁ yathābhūtaṁ pajānāmī”ti. ",
  "an10:93.15.1_0": "Evaṁ vutte te paribbājakā tuṇhībhūtā maṅkubhūtā pattakkhandhā adhomukhā pajjhāyantā appaṭibhānā nisīdiṁsu. ",
  "an10:93.15.2_0": "Atha kho anāthapiṇḍiko gahapati te paribbājake tuṇhībhūte maṅkubhūte pattakkhandhe adhomukhe pajjhāyante",
  "an10:93.15.2_1": "appaṭibhāne viditvā uṭṭhāyāsanā yena bhagavā tenupasaṅkami;",
  "an10:93.15.2_2": "upasaṅkamitvā bhagavantaṁ abhivādetvā ekamantaṁ nisīdi.",
  "an10:93.15.2_3": "Ekamantaṁ nisinno kho anāthapiṇḍiko gahapati yāvatako ahosi tehi aññatitthiyehi paribbājakehi saddhiṁ kathāsallāpo taṁ sabbaṁ bhagavato ārocesi.",
  "an10:93.15.3_0": "“Sādhu sādhu, gahapati. ",
  "an10:93.15.4_0": "Evaṁ kho te, gahapati, moghapurisā kālena kālaṁ sahadhammena suniggahitaṁ niggahetabbā”ti. ",
  "an10:93.16.1_0": "Atha kho bhagavā anāthapiṇḍikaṁ gahapatiṁ dhammiyā kathāya sandassesi samādapesi samuttejesi sampahaṁsesi. ",
  "an10:93.16.2_0": "Atha kho anāthapiṇḍiko gahapati bhagavatā dhammiyā kathāya sandassito samādapito samuttejito sampahaṁsito",
  "an10:93.16.2_1": "uṭṭhāyāsanā bhagavantaṁ abhivādetvā padakkhiṇaṁ katvā pakkāmi.",
  "an10:93.17.1_0": "Atha kho bhagavā acirapakkante anāthapiṇḍike gahapatimhi bhikkhū āmantesi: ",
  "an10:93.17.2_0": "“yopi so,",
  "an10:93.17.2_1": "bhikkhave,",
  "an10:93.17.2_2": "bhikkhu vassasatupasampanno imasmiṁ dhammavinaye,",
  "an10:93.17.2_3": "sopi evamevaṁ aññatitthiye paribbājake sahadhammena suniggahitaṁ niggaṇheyya yathā taṁ anāthapiṇḍikena gahapatinā niggahitā”ti.",
  "an10:93.17.3_0": "Tatiyaṁ. ",
  "an10:94.0.1_0": "Aṅguttara Nikāya 10 ",
  "an10:94.0.2_0": "10. Upālivagga ",
  "an10:94.0.3_0": "94. Vajjiyamāhitasutta ",
  "an10:94.1.1_0": "Ekaṁ samayaṁ bhagavā campāyaṁ viharati gaggarāya pokkharaṇiyā tīre. ",
  "an10:94.1.2_0": "Atha kho vajjiyamāhito gahapati divā divassa campāya nikkhami bhagavantaṁ dassanāya. ",
  "an10:94.1.3_0": "Atha kho vajjiyamāhitassa gahapatissa etadahosi: ",
  "an10:94.1.4_0": "“akālo kho tāva bhagavantaṁ dassanāya. ",
  "an10:94.1.5_0": "Paṭisallīno bhagavā. ",
  "an10:94.1.6_0": "Manobhāvanīyānampi bhikkhūnaṁ akālo dassanāya. ",
  "an10:94.1.7_0": "Paṭisallīnā manobhāvanīyāpi bhikkhū. ",
  "an10:94.1.8_0": "Yannūnāhaṁ yena aññatitthiyānaṁ paribbājakānaṁ ārāmo tenupasaṅkameyyan”ti. ",
  "an10:94.2.1_0": "Atha kho vajjiyamāhito gahapati yena aññatitthiyānaṁ paribbājakānaṁ ārāmo tenupasaṅkami. ",
  "an10:94.2.2_0": "Tena kho pana samayena te aññatitthiyā paribbājakā saṅgamma samāgamma unnādino uccāsaddamahāsaddā anekavihitaṁ",
  "an10:94.2.2_1": "tiracchānakathaṁ kathentā nisinnā honti.",
  "an10:94.3.1_0": "Addasaṁsu kho te aññatitthiyā paribbājakā vajjiyamāhitaṁ gahapatiṁ dūratova āgacchantaṁ.",
  "an10:94.3.1_1": "Disvāna aññamaññaṁ saṇṭhāpesuṁ:",
  "an10:94.3.2_0": "“appasaddā bhonto hontu. Mā bhonto saddamakattha. ",
  "an10:94.3.3_0": "Ayaṁ vajjiyamāhito gahapati āgacchati samaṇassa gotamassa sāvako. ",
  "an10:94.3.4_0": "Yāvatā kho pana samaṇassa gotamassa sāvakā gihī odātavasanā campāyaṁ paṭivasanti,",
  "an10:94.3.4_1": "ayaṁ tesaṁ aññataro vajjiyamāhito gahapati.",
  "an10:94.3.5_0": "Appasaddakāmā kho pana te āyasmanto appasaddavinītā appasaddassa vaṇṇavādino. ",
  "an10:94.3.6_0": "Appeva nāma appasaddaṁ parisaṁ viditvā upasaṅkamitabbaṁ maññeyyā”ti. ",
  "an10:94.4.1_0": "Atha kho te aññatitthiyā paribbājakā tuṇhī ahesuṁ. ",
  "an10:94.4.2_0": "Atha kho vajjiyamāhito gahapati yena te aññatitthiyā paribbājakā tenupasaṅkami;",
  "an10:94.4.2_1": "upasaṅkamitvā tehi aññatitthiyehi paribbājakehi saddhiṁ sammodi.",
  "an10:94.4.3_0": "Sammodanīyaṁ kathaṁ sāraṇīyaṁ vītisāretvā ekamantaṁ nisīdi.",
  "an10:94.4.3_1": "Ekamantaṁ nisinnaṁ kho vajjiyamāhitaṁ gahapatiṁ te aññatitthiyā paribbājakā etadavocuṁ:",
  "an10:94.4.4_0": "“saccaṁ kira, gahapati,",
  "an10:94.4.4_1": "samaṇo gotamo sabbaṁ tapaṁ garahati,",
  "an10:94.4.4_2": "sabbaṁ tapassiṁ lūkhājīviṁ ekaṁsena upakkosati upavadatī”ti?",
  "an10:94.4.5_0": "“Na kho, bhante,",
  "an10:94.4.5_1": "bhagavā sabbaṁ tapaṁ garahati napi sabbaṁ tapassiṁ lūkhājīviṁ ekaṁsena upakkosati upavadati.",
  "an10:94.4.6_0": "Gārayhaṁ kho, bhante, bhagavā garahati, pasaṁsitabbaṁ pasaṁsati. ",
  "an10:94.4.7_0": "Gārayhaṁ kho pana, bhante, bhagavā garahanto pasaṁsitabbaṁ pasaṁsanto vibhajjavādo bhagavā. ",
  "an10:94.4.8_0": "Na so bhagavā ettha ekaṁsavādo”ti. ",
  "an10:94.5.1_0": "Evaṁ vutte, aññataro paribbājako vajjiyamāhitaṁ gahapatiṁ etadavoca: ",
  "an10:94.5.2_0": "“āgamehi tvaṁ, gahapati,",
  "an10:94.5.2_1": "yassa tvaṁ samaṇassa gotamassa vaṇṇaṁ bhāsati,",
  "an10:94.5.2_2": "samaṇo gotamo venayiko appaññattiko”ti?",
  "an10:94.5.3_0": "“Etthapāhaṁ, bhante, āyasmante vakkhāmi sahadhammena: ",
  "an10:94.5.4_0": "‘idaṁ kusalan’ti, bhante, bhagavatā paññattaṁ; ",
  "an10:94.5.5_0": "‘idaṁ akusalan’ti, bhante, bhagavatā paññattaṁ. ",
  "an10:94.5.6_0": "Iti kusalākusalaṁ bhagavā paññāpayamāno sapaññattiko bhagavā; ",
  "an10:94.5.7_0": "na so bhagavā venayiko appaññattiko”ti. ",
  "an10:94.6.1_0": "Evaṁ vutte te paribbājakā tuṇhībhūtā maṅkubhūtā pattakkhandhā adhomukhā pajjhāyantā appaṭibhānā nisīdiṁsu. ",
  "an10:94.6.2_0": "Atha kho vajjiyamāhito gahapati te paribbājake tuṇhībhūte maṅkubhūte pattakkhandhe adhomukhe pajjhāyante",
  "an10:94.6.2_1": "appaṭibhāne viditvā uṭṭhāyāsanā yena bhagavā tenupasaṅkami;",
  "an10:94.6.2_2": "upasaṅkamitvā bhagavantaṁ abhivādetvā ekamantaṁ nisīdi.",
  "an10:94.6.3_0": "Ekamantaṁ nisinno kho vajjiyamāhito gahapati yāvatako ahosi tehi aññatitthiyehi paribbājakehi saddhiṁ kathāsallāpo taṁ sabbaṁ bhagavato ārocesi. ",
  "an10:94.7.1_0": "“Sādhu sādhu, gahapati. ",
  "an10:94.7.2_0": "Evaṁ kho te, gahapati, moghapurisā kālena kālaṁ sahadhammena suniggahitaṁ niggahetabbā. ",
  "an10:94.7.3_0": "Nāhaṁ, gahapati, sabbaṁ tapaṁ tapitabbanti vadāmi; ",
  "an10:94.7.4_0": "na ca panāhaṁ, gahapati, sabbaṁ tapaṁ na tapitabbanti vadāmi; ",
  "an10:94.7.5_0": "nāhaṁ, gahapati, sabbaṁ samādānaṁ samāditabbanti vadāmi; ",
  "an10:94.7.6_0": "na panāhaṁ, gahapati, sabbaṁ samādānaṁ na samāditabbanti vadāmi; ",
  "an10:94.7.7_0": "nāhaṁ, gahapati, sabbaṁ padhānaṁ padahitabbanti vadāmi; ",
  "an10:94.7.8_0": "na panāhaṁ, gahapati, sabbaṁ padhānaṁ na padahitabbanti vadāmi; ",
  "an10:94.7.9_0": "nāhaṁ, gahapati, sabbo paṭinissaggo paṭinissajjitabboti vadāmi. ",
  "an10:94.7.10_0": "Na panāhaṁ, gahapati, sabbo paṭinissaggo na paṭinissajjitabboti vadāmi; ",
  "an10:94.7.11_0": "nāhaṁ, gahapati, sabbā vimutti vimuccitabbāti vadāmi; ",
  "an10:94.7.12_0": "na panāhaṁ, gahapati, sabbā vimutti na vimuccitabbāti vadāmi. ",
  "an10:94.8.1_0": "Yañhi, gahapati,",
  "an10:94.8.1_1": "tapaṁ tapato akusalā dhammā abhivaḍḍhanti,",
  "an10:94.8.1_2": "kusalā dhammā parihāyanti,",
  "an10:94.8.1_3": "evarūpaṁ tapaṁ na tapitabbanti vadāmi.",
  "an10:94.8.2_0": "Yañca khvassa, gahapati,",
  "an10:94.8.2_1": "tapaṁ tapato akusalā dhammā parihāyanti,",
  "an10:94.8.2_2": "kusalā dhammā abhivaḍḍhanti,",
  "an10:94.8.2_3": "evarūpaṁ tapaṁ tapitabbanti vadāmi.",
  "an10:94.9.1_0": "Yañhi, gahapati,",
  "an10:94.9.1_1": "samādānaṁ samādiyato akusalā dhammā abhivaḍḍhanti,",
  "an10:94.9.1_2": "kusalā dhammā parihāyanti,",
  "an10:94.9.1_3": "evarūpaṁ samādānaṁ na samāditabbanti vadāmi.",
  "an10:94.9.2_0": "Yañca khvassa, gahapati,",
  "an10:94.9.2_1": "samādānaṁ samādiyato akusalā dhammā parihāyanti,",
  "an10:94.9.2_2": "kusalā dhammā abhivaḍḍhanti,",
  "an10:94.9.2_3": "evarūpaṁ samādānaṁ samāditabbanti vadāmi.",
  "an10:94.10.1_0": "Yañhi, gahapati,",
  "an10:94.10.1_1": "padhānaṁ padahato akusalā dhammā abhivaḍḍhanti,",
  "an10:94.10.1_2": "kusalā dhammā parihāyanti,",
  "an10:94.10.1_3": "evarūpaṁ padhānaṁ na padahitabbanti vadāmi.",
  "an10:94.10.2_0": "Yañca khvassa, gahapati,",
  "an10:94.10.2_1": "padhānaṁ padahato akusalā dhammā parihāyanti kusalā dhammā abhivaḍḍhanti,",
  "an10:94.10.2_2": "evarūpaṁ padhānaṁ padahitabbanti vadāmi.",
  "an10:94.11.1_0": "Yañhi, gahapati,",
  "an10:94.11.1_1": "paṭinissaggaṁ paṭinissajjato akusalā dhammā abhivaḍḍhanti,",
  "an10:94.11.1_2": "kusalā dhammā parihāyanti,",
  "an10:94.11.1_3": "evarūpo paṭinissaggo na paṭinissajjitabboti vadāmi.",
  "an10:94.11.2_0": "Yañca khvassa, gahapati,",
  "an10:94.11.2_1": "paṭinissaggaṁ paṭinissajjato akusalā dhammā parihāyanti,",
  "an10:94.11.2_2": "kusalā dhammā abhivaḍḍhanti,",
  "an10:94.11.2_3": "evarūpo paṭinissaggo paṭinissajjitabboti vadāmi.",
  "an10:94.12.1_0": "Yañhi, gahapati,",
  "an10:94.12.1_1": "vimuttiṁ vimuccato akusalā dhammā abhivaḍḍhanti,",
  "an10:94.12.1_2": "kusalā dhammā parihāyanti,",
  "an10:94.12.1_3": "evarūpā vimutti na vimuccitabbāti vadāmi.",
  "an10:94.12.2_0": "Yañca khvassa, gahapati,",
  "an10:94.12.2_1": "vimuttiṁ vimuccato akusalā dhammā parihāyanti,",
  "an10:94.12.2_2": "kusalā dhammā abhivaḍḍhanti,",
  "an10:94.12.2_3": "evarūpā vimutti vimuccitabbāti vadāmī”ti.",
  "an10:94.13.1_0": "Atha kho vajjiyamāhito gahapati bhagavatā dhammiyā kathāya sandassito samādapito samuttejito sampahaṁsito",
  "an10:94.13.1_1": "uṭṭhāyāsanā bhagavantaṁ abhivādetvā padakkhiṇaṁ katvā pakkāmi.",
  "an10:94.14.1_0": "Atha kho bhagavā acirapakkante vajjiyamāhite gahapatimhi bhikkhū āmantesi: ",
  "an10:94.14.2_0": "“yopi so,",
  "an10:94.14.2_1": "bhikkhave,",
  "an10:94.14.2_2": "bhikkhu dīgharattaṁ apparajakkho imasmiṁ dhammavinaye,",
  "an10:94.14.2_3": "sopi evamevaṁ aññatitthiye paribbājake sahadhammena suniggahitaṁ niggaṇheyya yathā taṁ vajjiyamāhitena gahapatinā niggahitā”ti.",
  "an10:94.14.3_0": "Catutthaṁ. ",
  "an10:95.0.1_0": "Aṅguttara Nikāya 10 ",
  "an10:95.0.2_0": "10. Upālivagga ",
  "an10:95.0.3_0": "95. Uttiyasutta ",
  "an10:95.1.1_0": "Atha kho uttiyo paribbājako yena bhagavā tenupasaṅkami; upasaṅkamitvā bhagavatā saddhiṁ sammodi. ",
  "an10:95.1.2_0": "Sammodanīyaṁ kathaṁ sāraṇīyaṁ vītisāretvā ekamantaṁ nisīdi.",
  "an10:95.1.2_1": "Ekamantaṁ nisinno kho uttiyo paribbājako bhagavantaṁ etadavoca:",
  "an10:95.1.3_0": "“kiṁ nu kho, bho gotama, sassato loko, idameva saccaṁ moghamaññan”ti? ",
  "an10:95.1.4_0": "“Abyākataṁ kho etaṁ, uttiya, mayā: ",
  "an10:95.1.5_0": "‘sassato loko, idameva saccaṁ moghamaññan’”ti. ",
  "an10:95.2.1_0": "“Kiṁ pana, bho gotama, asassato loko, idameva saccaṁ moghamaññan”ti? ",
  "an10:95.2.2_0": "“Etampi kho, uttiya, abyākataṁ mayā: ",
  "an10:95.2.3_0": "‘asassato loko, idameva saccaṁ moghamaññan’”ti. ",
  "an10:95.3.1_0": "“Kiṁ nu kho, bho gotama, antavā loko …pe… ",
  "an10:95.3.2_0": "anantavā loko … ",
  "an10:95.3.3_0": "taṁ jīvaṁ taṁ sarīraṁ … ",
  "an10:95.3.4_0": "aññaṁ jīvaṁ aññaṁ sarīraṁ … ",
  "an10:95.3.5_0": "hoti tathāgato paraṁ maraṇā … ",
  "an10:95.3.6_0": "na hoti tathāgato paraṁ maraṇā … ",
  "an10:95.3.7_0": "hoti ca na ca hoti tathāgato paraṁ maraṇā … ",
  "an10:95.3.8_0": "neva hoti na na hoti tathāgato paraṁ maraṇā, idameva saccaṁ moghamaññan”ti? ",
  "an10:95.3.9_0": "“Etampi kho, uttiya, abyākataṁ mayā: ",
  "an10:95.3.10_0": "‘neva hoti na na hoti tathāgato paraṁ maraṇā, idameva saccaṁ moghamaññan’”ti. ",
  "an10:95.4.1_0": "“‘Kiṁ nu kho,",
  "an10:95.4.1_1": "bho gotama,",
  "an10:95.4.1_2": "sassato loko,",
  "an10:95.4.1_3": "idameva saccaṁ moghamaññan’ti,",
  "an10:95.4.1_4": "iti puṭṭho samāno ‘abyākataṁ kho etaṁ, uttiya, mayā—",
  "an10:95.4.2_0": "sassato loko, idameva saccaṁ moghamaññan’ti vadesi. ",
  "an10:95.5.1_0": "‘Kiṁ pana, bho gotama, asassato loko, idameva saccaṁ moghamaññan’ti, iti puṭṭho samāno: ",
  "an10:95.5.2_0": "‘etampi kho, uttiya, abyākataṁ mayā asassato loko, idameva saccaṁ moghamaññan’ti vadesi. ",
  "an10:95.6.1_0": "‘Kiṁ nu kho, bho gotama, antavā loko …pe… ",
  "an10:95.6.2_0": "anantavā loko … ",
  "an10:95.6.3_0": "taṁ jīvaṁ taṁ sarīraṁ … ",
  "an10:95.6.4_0": "aññaṁ jīvaṁ aññaṁ sarīraṁ … ",
  "an10:95.6.5_0": "hoti tathāgato paraṁ maraṇā … ",
  "an10:95.6.6_0": "na hoti tathāgato paraṁ maraṇā … ",
  "an10:95.6.7_0": "hoti ca na ca hoti tathāgato paraṁ maraṇā … ",
  "an10:95.6.8_0": "neva hoti na na hoti tathāgato paraṁ maraṇā, idameva saccaṁ moghamaññan’ti, iti puṭṭho samāno: ",
  "an10:95.6.9_0": "‘etampi kho, uttiya, abyākataṁ mayā—",
  "an10:95.6.10_0": "neva hoti na na hoti tathāgato paraṁ maraṇā, idameva saccaṁ moghamaññan’ti vadesi. ",
  "an10:95.6.11_0": "Atha kiñcarahi bhotā gotamena byākatan”ti? ",
  "an10:95.7.1_0": "“Abhiññāya kho ahaṁ, uttiya,",
  "an10:95.7.1_1": "sāvakānaṁ dhammaṁ desemi sattānaṁ visuddhiyā sokaparidevānaṁ samatikkamāya dukkhadomanassānaṁ atthaṅgamāya",
  "an10:95.7.1_2": "ñāyassa adhigamāya nibbānassa sacchikiriyāyā”ti.",
  "an10:95.8.1_0": "“Yaṁ panetaṁ bhavaṁ gotamo abhiññāya sāvakānaṁ dhammaṁ desesi sattānaṁ visuddhiyā sokaparidevānaṁ samatikkamāya",
  "an10:95.8.1_1": "dukkhadomanassānaṁ atthaṅgamāya ñāyassa adhigamāya nibbānassa sacchikiriyāya,",
  "an10:95.8.1_2": "sabbo vā tena loko nīyati upaḍḍho vā tibhāgo vā”ti?",
  "an10:95.8.2_0": "Evaṁ vutte, bhagavā tuṇhī ahosi. ",
  "an10:95.9.1_0": "Atha kho āyasmato ānandassa etadahosi: ",
  "an10:95.9.2_0": "“mā hevaṁ kho uttiyo paribbājako pāpakaṁ diṭṭhigataṁ paṭilabhi: ",
  "an10:95.9.3_0": "‘sabbasāmukkaṁsikaṁ vata me samaṇo gotamo pañhaṁ puṭṭho saṁsādeti,",
  "an10:95.9.3_1": "no vissajjeti,",
  "an10:95.9.3_2": "na nūna visahatī’ti.",
  "an10:95.9.4_0": "Tadassa uttiyassa paribbājakassa dīgharattaṁ ahitāya dukkhāyā”ti. ",
  "an10:95.10.1_0": "Atha kho āyasmā ānando uttiyaṁ paribbājakaṁ etadavoca: ",
  "an10:95.10.2_0": "“tenahāvuso uttiya, upamaṁ te karissāmi. ",
  "an10:95.10.3_0": "Upamāya m’idhekacce viññū purisā bhāsitassa atthaṁ ājānanti. ",
  "an10:95.10.4_0": "Seyyathāpi, āvuso uttiya, rañño paccantimaṁ nagaraṁ daḷhuddhāpaṁ daḷhapākāratoraṇaṁ ekadvāraṁ. ",
  "an10:95.10.5_0": "Tatrassa dovāriko paṇḍito byatto medhāvī aññātānaṁ nivāretā ñātānaṁ pavesetā. ",
  "an10:95.10.6_0": "So tassa nagarassa samantā anupariyāyapathaṁ anukkamati.",
  "an10:95.10.6_1": "Anupariyāyapathaṁ anukkamamāno na passeyya pākārasandhiṁ vā pākāravivaraṁ vā,",
  "an10:95.10.6_2": "antamaso biḷāranikkhamanamattampi.",
  "an10:95.10.7_0": "No ca khvassa evaṁ ñāṇaṁ hoti: ‘ettakā pāṇā imaṁ nagaraṁ pavisanti vā nikkhamanti vā’ti. ",
  "an10:95.10.8_0": "Atha khvassa evamettha hoti:",
  "an10:95.10.8_1": "‘ye kho keci oḷārikā pāṇā imaṁ nagaraṁ pavisanti vā nikkhamanti vā,",
  "an10:95.10.8_2": "sabbe te iminā dvārena pavisanti vā nikkhamanti vā’ti.",
  "an10:95.11.1_0": "Evamevaṁ kho,",
  "an10:95.11.1_1": "āvuso uttiya,",
  "an10:95.11.1_2": "na tathāgatassa evaṁ ussukkaṁ hoti:",
  "an10:95.11.1_3": "‘sabbo vā tena loko nīyati,",
  "an10:95.11.1_4": "upaḍḍho vā,",
  "an10:95.11.1_5": "tibhāgo vā’ti.",
  "an10:95.11.2_0": "Atha kho evamettha tathāgatassa hoti:",
  "an10:95.11.2_1": "‘ye kho keci lokamhā nīyiṁsu vā nīyanti vā nīyissanti vā,",
  "an10:95.11.2_2": "sabbe te pañca nīvaraṇe pahāya cetaso upakkilese paññāya dubbalīkaraṇe,",
  "an10:95.11.2_3": "catūsu satipaṭṭhānesu suppatiṭṭhitacittā,",
  "an10:95.11.2_4": "satta bojjhaṅge yathābhūtaṁ bhāvetvā.",
  "an10:95.11.3_0": "Evamete lokamhā nīyiṁsu vā nīyanti vā nīyissanti vā’ti. ",
  "an10:95.11.4_0": "Yadeva kho tvaṁ,",
  "an10:95.11.4_1": "āvuso uttiya,",
  "an10:95.11.4_2": "bhagavantaṁ pañhaṁ apucchi tadevetaṁ pañhaṁ bhagavantaṁ aññena pariyāyena apucchi.",
  "an10:95.11.5_0": "Tasmā te taṁ bhagavā na byākāsī”ti. ",
  "an10:95.11.6_0": "Pañcamaṁ. ",
  "an10:96.0.1_0": "Aṅguttara Nikāya 10 ",
  "an10:96.0.2_0": "10. Upālivagga ",
  "an10:96.0.3_0": "96. Kokanudasutta ",
  "an10:96.1.1_0": "Ekaṁ samayaṁ āyasmā ānando rājagahe viharati tapodārāme. ",
  "an10:96.1.2_0": "Atha kho āyasmā ānando rattiyā paccūsasamayaṁ paccuṭṭhāya yena tapodā tenupasaṅkami gattāni parisiñcituṁ. ",
  "an10:96.1.3_0": "Tapodāya gattāni parisiñcitvā paccuttaritvā ekacīvaro aṭṭhāsi gattāni pubbāpayamāno. ",
  "an10:96.1.4_0": "Kokanudopi kho paribbājako rattiyā paccūsasamayaṁ paccuṭṭhāya yena tapodā tenupasaṅkami gattāni parisiñcituṁ. ",
  "an10:96.2.1_0": "Addasā kho kokanudo paribbājako āyasmantaṁ ānandaṁ dūratova āgacchantaṁ. ",
  "an10:96.2.2_0": "Disvāna āyasmantaṁ ānandaṁ etadavoca: ",
  "an10:96.2.3_0": "“kvettha, āvuso”ti? ",
  "an10:96.2.4_0": "“Ahamāvuso, bhikkhū”ti. ",
  "an10:96.3.1_0": "“Katamesaṁ, āvuso, bhikkhūnan”ti? ",
  "an10:96.3.2_0": "“Samaṇānaṁ, āvuso, sakyaputtiyānan”ti. ",
  "an10:96.4.1_0": "“Puccheyyāma mayaṁ āyasmantaṁ kiñcideva desaṁ, sace āyasmā okāsaṁ karoti pañhassa veyyākaraṇāyā”ti. ",
  "an10:96.4.2_0": "“Pucchāvuso, sutvā vedissāmā”ti. ",
  "an10:96.5.1_0": "“Kiṁ nu kho, bho, ‘sassato loko, idameva saccaṁ moghamaññan’ti—evaṁdiṭṭhi bhavan”ti? ",
  "an10:96.5.2_0": "“Na kho ahaṁ, āvuso, evaṁdiṭṭhi: ",
  "an10:96.5.3_0": "‘sassato loko, idameva saccaṁ moghamaññan’”ti. ",
  "an10:96.6.1_0": "“Kiṁ pana, bho, ‘asassato loko, idameva saccaṁ moghamaññan’ti—evaṁdiṭṭhi bhavan”ti? ",
  "an10:96.6.2_0": "“Na kho ahaṁ, āvuso, evaṁdiṭṭhi: ",
  "an10:96.6.3_0": "‘asassato loko, idameva saccaṁ moghamaññan’”ti. ",
  "an10:96.7.1_0": "“Kiṁ nu kho, bho, antavā loko …pe… ",
  "an10:96.7.2_0": "anantavā loko … ",
  "an10:96.7.3_0": "taṁ jīvaṁ taṁ sarīraṁ … ",
  "an10:96.7.4_0": "aññaṁ jīvaṁ aññaṁ sarīraṁ … ",
  "an10:96.7.5_0": "hoti tathāgato paraṁ maraṇā … ",
  "an10:96.7.6_0": "na hoti tathāgato paraṁ maraṇā … ",
  "an10:96.7.7_0": "hoti ca na ca hoti tathāgato paraṁ maraṇā … ",
  "an10:96.7.8_0": "neva hoti na na hoti tathāgato paraṁ maraṇā, idameva saccaṁ moghamaññanti—evaṁdiṭṭhi bhavan”ti? ",
  "an10:96.7.9_0": "“Na kho ahaṁ, āvuso, evaṁdiṭṭhi: ",
  "an10:96.7.10_0": "‘neva hoti na na hoti tathāgato paraṁ maraṇā, idameva saccaṁ moghamaññan’”ti. ",
  "an10:96.8.1_0": "“Tena hi bhavaṁ na jānāti, na passatī”ti? ",
  "an10:96.8.2_0": "“Na kho ahaṁ, āvuso, na jānāmi na passāmi. ",
  "an10:96.8.3_0": "Jānāmahaṁ, āvuso, passāmī”ti. ",
  "an10:96.9.1_0": "“‘Kiṁ nu kho, bho, sassato loko, idameva saccaṁ moghamaññanti—",
  "an10:96.9.2_0": "evaṁdiṭṭhi bhavan’ti, iti puṭṭho samāno: ",
  "an10:96.9.3_0": "‘na kho ahaṁ, āvuso, evaṁdiṭṭhi—",
  "an10:96.9.4_0": "sassato loko, idameva saccaṁ moghamaññan’ti vadesi. ",
  "an10:96.10.1_0": "‘Kiṁ pana, bho, asassato loko, idameva saccaṁ moghamaññanti—",
  "an10:96.10.2_0": "evaṁdiṭṭhi bhavan’ti, iti puṭṭho samāno: ",
  "an10:96.10.3_0": "‘na kho ahaṁ, āvuso, evaṁdiṭṭhi—",
  "an10:96.10.4_0": "asassato loko, idameva saccaṁ moghamaññan’ti vadesi. ",
  "an10:96.11.1_0": "Kiṁ nu kho, bho, antavā loko …pe… ",
  "an10:96.11.2_0": "anantavā loko … ",
  "an10:96.11.3_0": "taṁ jīvaṁ taṁ sarīraṁ … ",
  "an10:96.11.4_0": "aññaṁ jīvaṁ aññaṁ sarīraṁ … ",
  "an10:96.11.5_0": "hoti tathāgato paraṁ maraṇā … ",
  "an10:96.11.6_0": "na hoti tathāgato paraṁ maraṇā … ",
  "an10:96.11.7_0": "hoti ca na ca hoti tathāgato paraṁ maraṇā … ",
  "an10:96.11.8_0": "neva hoti na na hoti tathāgato paraṁ maraṇā, idameva saccaṁ moghamaññanti—",
  "an10:96.11.9_0": "evaṁdiṭṭhi bhavanti, iti puṭṭho samāno: ",
  "an10:96.11.10_0": "‘na kho ahaṁ, āvuso, evaṁdiṭṭhi—",
  "an10:96.11.11_0": "neva hoti na na hoti tathāgato paraṁ maraṇā, idameva saccaṁ moghamaññan’ti vadesi. ",
  "an10:96.12.1_0": "‘Tena hi bhavaṁ na jānāti na passatī’ti, iti puṭṭho samāno: ",
  "an10:96.12.2_0": "‘na kho ahaṁ, āvuso, na jānāmi na passāmi. ",
  "an10:96.12.3_0": "Jānāmahaṁ, āvuso, passāmī’ti vadesi. ",
  "an10:96.12.4_0": "Yathā kathaṁ panāvuso, imassa bhāsitassa attho daṭṭhabbo”ti? ",
  "an10:96.13.1_0": "“‘Sassato loko, idameva saccaṁ moghamaññan’ti kho, āvuso, diṭṭhigatametaṁ. ",
  "an10:96.13.2_0": "‘Asassato loko, idameva saccaṁ moghamaññan’ti kho, āvuso, diṭṭhigatametaṁ. ",
  "an10:96.13.3_0": "Antavā loko …pe… ",
  "an10:96.13.4_0": "anantavā loko … ",
  "an10:96.13.5_0": "taṁ jīvaṁ taṁ sarīraṁ … ",
  "an10:96.13.6_0": "aññaṁ jīvaṁ aññaṁ sarīraṁ … ",
  "an10:96.13.7_0": "hoti tathāgato paraṁ maraṇā … ",
  "an10:96.13.8_0": "na hoti tathāgato paraṁ maraṇā … ",
  "an10:96.13.9_0": "hoti ca na ca hoti tathāgato paraṁ maraṇā … ",
  "an10:96.13.10_0": "‘neva hoti na na hoti tathāgato paraṁ maraṇā,",
  "an10:96.13.10_1": "idameva saccaṁ moghamaññan’ti kho, āvuso,",
  "an10:96.13.10_2": "diṭṭhigatametaṁ.",
  "an10:96.14.1_0": "Yāvatā, āvuso,",
  "an10:96.14.1_1": "diṭṭhi yāvatā diṭṭhiṭṭhānaṁ diṭṭhiadhiṭṭhānaṁ diṭṭhipariyuṭṭhānaṁ diṭṭhisamuṭṭhānaṁ diṭṭhisamugghāto,",
  "an10:96.14.1_2": "tamahaṁ jānāmi tamahaṁ passāmi.",
  "an10:96.14.2_0": "Tamahaṁ jānanto tamahaṁ passanto kyāhaṁ vakkhāmi: ",
  "an10:96.14.3_0": "‘na jānāmi na passāmī’ti? ",
  "an10:96.14.4_0": "Jānāmahaṁ, āvuso, passāmī”ti. ",
  "an10:96.15.1_0": "“Ko nāmo āyasmā, kathañca panāyasmantaṁ sabrahmacārī jānantī”ti? ",
  "an10:96.15.2_0": "“‘Ānando’ti kho me, āvuso, nāmaṁ. ",
  "an10:96.15.3_0": "‘Ānando’ti ca pana maṁ sabrahmacārī jānantī”ti. ",
  "an10:96.15.4_0": "“Mahācariyena vata kira, bho, saddhiṁ mantayamānā na jānimha: ",
  "an10:96.15.5_0": "‘āyasmā ānando’ti. ",
  "an10:96.15.6_0": "Sace hi mayaṁ jāneyyāma: ",
  "an10:96.15.7_0": "‘ayaṁ āyasmā ānando’ti, ettakampi no nappaṭibhāyeyya. ",
  "an10:96.15.8_0": "Khamatu ca me āyasmā ānando”ti. ",
  "an10:96.15.9_0": "Chaṭṭhaṁ. ",
  "an10:97.0.1_0": "Aṅguttara Nikāya 10 ",
  "an10:97.0.2_0": "10. Upālivagga ",
  "an10:97.0.3_0": "97. Āhuneyyasutta ",
  "an10:97.1.1_0": "“Dasahi,",
  "an10:97.1.1_1": "bhikkhave,",
  "an10:97.1.1_2": "dhammehi samannāgato bhikkhu āhuneyyo hoti pāhuneyyo dakkhiṇeyyo añjalikaraṇīyo anuttaraṁ puññakkhettaṁ lokassa.",
  "an10:97.2.1_0": "Katamehi dasahi? ",
  "an10:97.2.2_0": "Idha,",
  "an10:97.2.2_1": "bhikkhave,",
  "an10:97.2.2_2": "bhikkhu sīlavā hoti,",
  "an10:97.2.2_3": "pātimokkhasaṁvarasaṁvuto viharati ācāragocarasampanno aṇumattesu vajjesu bhayadassāvī,",
  "an10:97.2.2_4": "samādāya sikkhati sikkhāpadesu.",
  "an10:97.3.1_0": "Bahussuto hoti sutadharo sutasannicayo.",
  "an10:97.3.1_1": "Ye te dhammā ādikalyāṇā majjhekalyāṇā pariyosānakalyāṇā sātthaṁ sabyañjanaṁ kevalaparipuṇṇaṁ parisuddhaṁ brahmacariyaṁ abhivadanti,",
  "an10:97.3.1_2": "tathārūpāssa dhammā bahussutā honti dhātā vacasā paricitā manasānupekkhitā diṭṭhiyā suppaṭividdhā.",
  "an10:97.4.1_0": "Kalyāṇamitto hoti kalyāṇasahāyo kalyāṇasampavaṅko. ",
  "an10:97.5.1_0": "Sammādiṭṭhiko hoti sammādassanena samannāgato. ",
  "an10:97.6.1_0": "Anekavihitaṁ iddhividhaṁ paccanubhoti—ekopi hutvā bahudhā hoti;",
  "an10:97.6.1_1": "bahudhāpi hutvā eko hoti;",
  "an10:97.6.1_2": "āvibhāvaṁ,",
  "an10:97.6.1_3": "tirobhāvaṁ;",
  "an10:97.6.1_4": "tirokuṭṭaṁ tiropākāraṁ tiropabbataṁ asajjamāno gacchati,",
  "an10:97.6.1_5": "seyyathāpi ākāse;",
  "an10:97.6.1_6": "pathaviyāpi ummujjanimujjaṁ karoti,",
  "an10:97.6.1_7": "seyyathāpi udake;",
  "an10:97.6.1_8": "udakepi abhijjamāne gacchati,",
  "an10:97.6.1_9": "seyyathāpi pathaviyaṁ;",
  "an10:97.6.1_10": "ākāsepi pallaṅkena kamati,",
  "an10:97.6.1_11": "seyyathāpi pakkhī sakuṇo;",
  "an10:97.6.1_12": "imepi candimasūriye evaṁmahiddhike evaṁmahānubhāve pāṇinā parāmasati parimajjati,",
  "an10:97.6.1_13": "yāva brahmalokāpi kāyena vasaṁ vatteti.",
  "an10:97.7.1_0": "Dibbāya sotadhātuyā visuddhāya atikkantamānusikāya ubho sadde suṇāti dibbe ca mānuse ca ye dūre santike ca. ",
  "an10:97.8.1_0": "Parasattānaṁ parapuggalānaṁ cetasā ceto paricca pajānāti.",
  "an10:97.8.2_0": "Sarāgaṁ vā cittaṁ ‘sarāgaṁ cittan’ti pajānāti;",
  "an10:97.8.3_0": "vītarāgaṁ vā cittaṁ ‘vītarāgaṁ cittan’ti pajānāti;",
  "an10:97.8.4_0": "sadosaṁ vā cittaṁ …",
  "an10:97.8.5_0": "vītadosaṁ vā cittaṁ …",
  "an10:97.8.6_0": "samohaṁ vā cittaṁ …",
  "an10:97.8.7_0": "vītamohaṁ vā cittaṁ …",
  "an10:97.8.8_0": "saṅkhittaṁ vā cittaṁ …",
  "an10:97.8.9_0": "vikkhittaṁ vā cittaṁ …",
  "an10:97.8.10_0": "mahaggataṁ vā cittaṁ …",
  "an10:97.8.11_0": "amahaggataṁ vā cittaṁ …",
  "an10:97.8.12_0": "sauttaraṁ vā cittaṁ …",
  "an10:97.8.13_0": "anuttaraṁ vā cittaṁ …",
  "an10:97.8.14_0": "samāhitaṁ vā cittaṁ …",
  "an10:97.8.15_0": "asamāhitaṁ vā cittaṁ …",
  "an10:97.8.16_0": "vimuttaṁ vā cittaṁ …",
  "an10:97.8.17_0": "avimuttaṁ vā cittaṁ ‘avimuttaṁ cittan’ti pajānāti.",
  "an10:97.9.1_0": "Anekavihitaṁ pubbenivāsaṁ anussarati,",
  "an10:97.9.1_1": "seyyathidaṁ—ekampi jātiṁ dvepi jātiyo tissopi jātiyo catassopi jātiyo pañcapi jātiyo dasapi jātiyo vīsampi",
  "an10:97.9.1_2": "jātiyo tiṁsampi jātiyo cattālīsampi jātiyo paññāsampi jātiyo jātisatampi jātisahassampi jātisatasahassampi",
  "an10:97.9.1_3": "anekepi saṁvaṭṭakappe anekepi vivaṭṭakappe anekepi saṁvaṭṭavivaṭṭakappe:",
  "an10:97.9.1_4": "‘amutrāsiṁ evaṁnāmo evaṅgotto evaṁvaṇṇo evamāhāro evaṁsukhadukkhapaṭisaṁvedī evamāyupariyanto,",
  "an10:97.9.1_5": "so tato cuto amutra udapādiṁ;",
  "an10:97.9.1_6": "tatrāpāsiṁ evaṁnāmo evaṅgotto evaṁvaṇṇo evamāhāro evaṁsukhadukkhapaṭisaṁvedī evamāyupariyanto,",
  "an10:97.9.1_7": "so tato cuto idhūpapanno’ti,",
  "an10:97.9.1_8": "iti sākāraṁ sauddesaṁ anekavihitaṁ pubbenivāsaṁ anussarati.",
  "an10:97.10.1_0": "Dibbena cakkhunā visuddhena atikkantamānusakena satte passati cavamāne upapajjamāne hīne paṇīte suvaṇṇe dubbaṇṇe,",
  "an10:97.10.1_1": "sugate duggate yathākammūpage satte pajānāti:",
  "an10:97.10.1_2": "‘ime vata kho bhonto sattā kāyaduccaritena samannāgatā vacīduccaritena samannāgatā manoduccaritena samannāgatā",
  "an10:97.10.1_3": "ariyānaṁ upavādakā micchādiṭṭhikā micchādiṭṭhikammasamādānā,",
  "an10:97.10.1_4": "te kāyassa bhedā paraṁ maraṇā apāyaṁ duggatiṁ vinipātaṁ nirayaṁ upapannā;",
  "an10:97.10.1_5": "ime vā pana bhonto sattā kāyasucaritena samannāgatā vacīsucaritena samannāgatā manosucaritena samannāgatā",
  "an10:97.10.1_6": "ariyānaṁ anupavādakā sammādiṭṭhikā sammādiṭṭhikammasamādānā,",
  "an10:97.10.1_7": "te kāyassa bhedā paraṁ maraṇā sugatiṁ saggaṁ lokaṁ upapannā’ti.",
  "an10:97.10.1_8": "Iti dibbena cakkhunā visuddhena atikkantamānusakena satte passati cavamāne upapajjamāne hīne paṇīte suvaṇṇe dubbaṇṇe,",
  "an10:97.10.1_9": "sugate duggate yathākammūpage satte pajānāti.",
  "an10:97.11.1_0": "Āsavānaṁ khayā anāsavaṁ cetovimuttiṁ paññāvimuttiṁ diṭṭheva dhamme sayaṁ abhiññā sacchikatvā upasampajja viharati. ",
  "an10:97.12.1_0": "Imehi kho,",
  "an10:97.12.1_1": "bhikkhave,",
  "an10:97.12.1_2": "dasahi dhammehi samannāgato bhikkhu āhuneyyo hoti pāhuneyyo dakkhiṇeyyo añjalikaraṇīyo anuttaraṁ puññakkhettaṁ lokassā”ti.",
  "an10:97.12.2_0": "Sattamaṁ. ",
  "an10:98.0.1_0": "Aṅguttara Nikāya 10 ",
  "an10:98.0.2_0": "10. Upālivagga ",
  "an10:98.0.3_0": "98. Therasutta ",
  "an10:98.1.1_0": "“Dasahi,",
  "an10:98.1.1_1": "bhikkhave,",
  "an10:98.1.1_2": "dhammehi samannāgato thero bhikkhu yassaṁ yassaṁ disāyaṁ viharati,",
  "an10:98.1.1_3": "phāsuyeva viharati.",
  "an10:98.1.2_0": "Katamehi dasahi? ",
  "an10:98.1.3_0": "Thero hoti rattaññū cirapabbajito, ",
  "an10:98.1.4_0": "sīlavā hoti …pe… ",
  "an10:98.1.5_0": "samādāya sikkhati sikkhāpadesu, bahussuto hoti …pe… ",
  "an10:98.1.6_0": "diṭṭhiyā suppaṭividdho,",
  "an10:98.1.6_1": "ubhayāni kho panassa pātimokkhāni vitthārena svāgatāni honti suvibhattāni suppavattīni suvinicchitāni suttaso anubyañjanaso,",
  "an10:98.1.7_0": "adhikaraṇasamuppādavūpasamakusalo hoti, ",
  "an10:98.1.8_0": "dhammakāmo hoti piyasamudāhāro abhidhamme abhivinaye uḷārapāmojjo, ",
  "an10:98.1.9_0": "santuṭṭho hoti itarītaracīvarapiṇḍapātasenāsanagilānappaccayabhesajjaparikkhārena, ",
  "an10:98.1.10_0": "pāsādiko hoti abhikkantapaṭikkante susaṁvuto antaraghare nisajjāya, ",
  "an10:98.1.11_0": "catunnaṁ jhānānaṁ ābhicetasikānaṁ diṭṭhadhammasukhavihārānaṁ nikāmalābhī hoti akicchalābhī akasiralābhī, ",
  "an10:98.1.12_0": "āsavānañca khayā anāsavaṁ cetovimuttiṁ paññāvimuttiṁ diṭṭheva dhamme sayaṁ abhiññā sacchikatvā upasampajja viharati. ",
  "an10:98.1.13_0": "Imehi kho,",
  "an10:98.1.13_1": "bhikkhave,",
  "an10:98.1.13_2": "dasahi dhammehi samannāgato thero bhikkhu yassaṁ yassaṁ disāyaṁ viharati,",
  "an10:98.1.13_3": "phāsuyeva viharatī”ti.",
  "an10:98.1.14_0": "Aṭṭhamaṁ. ",
  "an10:99.0.1_0": "Aṅguttara Nikāya 10 ",
  "an10:99.0.2_0": "10. Upālivagga ",
  "an10:99.0.3_0": "99. Upālisutta ",
  "an10:99.1.1_0": "Atha kho āyasmā upāli yena bhagavā tenupasaṅkami;",
  "an10:99.1.1_1": "upasaṅkamitvā bhagavantaṁ abhivādetvā ekamantaṁ nisīdi.",
  "an10:99.1.1_2": "Ekamantaṁ nisinno kho āyasmā upāli bhagavantaṁ etadavoca:",
  "an10:99.1.2_0": "“icchāmahaṁ, bhante, araññavanapatthāni pantāni senāsanāni paṭisevitun”ti. ",
  "an10:99.2.1_0": "“Durabhisambhavāni hi kho, upāli, araññavanapatthāni pantāni senāsanāni. ",
  "an10:99.2.2_0": "Dukkaraṁ pavivekaṁ durabhiramaṁ. ",
  "an10:99.2.3_0": "Ekatte haranti maññe mano vanāni samādhiṁ alabhamānassa bhikkhuno. ",
  "an10:99.2.4_0": "Yo kho, upāli, evaṁ vadeyya: ",
  "an10:99.2.5_0": "‘ahaṁ samādhiṁ alabhamāno araññavanapatthāni pantāni senāsanāni paṭisevissāmī’ti,",
  "an10:99.2.5_1": "tassetaṁ pāṭikaṅkhaṁ:",
  "an10:99.2.6_0": "‘saṁsīdissati vā uplavissati vā’ti. ",
  "an10:99.3.1_0": "Seyyathāpi, upāli, mahāudakarahado. ",
  "an10:99.3.2_0": "Atha āgaccheyya hatthināgo sattaratano vā aḍḍhaṭṭharatano vā. ",
  "an10:99.3.3_0": "Tassa evamassa: ",
  "an10:99.3.4_0": "‘yannūnāhaṁ imaṁ udakarahadaṁ ogāhetvā kaṇṇasandhovikampi khiḍḍaṁ kīḷeyyaṁ piṭṭhisandhovikampi khiḍḍaṁ kīḷeyyaṁ. ",
  "an10:99.3.5_0": "Kaṇṇasandhovikampi khiḍḍaṁ kīḷitvā piṭṭhisandhovikampi khiḍḍaṁ kīḷitvā nhatvā ca pivitvā ca paccuttaritvā yena kāmaṁ pakkameyyan’ti. ",
  "an10:99.3.6_0": "So taṁ udakarahadaṁ ogāhetvā kaṇṇasandhovikampi khiḍḍaṁ kīḷeyya piṭṭhisandhovikampi khiḍḍaṁ kīḷeyya; ",
  "an10:99.3.7_0": "kaṇṇasandhovikampi khiḍḍaṁ kīḷitvā piṭṭhisandhovikampi khiḍḍaṁ kīḷitvā nhatvā ca pivitvā ca paccuttaritvā yena kāmaṁ pakkameyya. ",
  "an10:99.3.8_0": "Taṁ kissa hetu? ",
  "an10:99.3.9_0": "Mahā, upāli, attabhāvo gambhīre gādhaṁ vindati. ",
  "an10:99.4.1_0": "Atha āgaccheyya saso vā biḷāro vā. ",
  "an10:99.4.2_0": "Tassa evamassa: ",
  "an10:99.4.3_0": "‘ko cāhaṁ, ko ca hatthināgo. ",
  "an10:99.4.4_0": "Yannūnāhaṁ imaṁ udakarahadaṁ ogāhetvā kaṇṇasandhovikampi khiḍḍaṁ kīḷeyyaṁ piṭṭhisandhovikampi khiḍḍaṁ kīḷeyyaṁ; ",
  "an10:99.4.5_0": "kaṇṇasandhovikampi khiḍḍaṁ kīḷitvā piṭṭhisandhovikampi khiḍḍaṁ kīḷitvā nhatvā ca pivitvā ca paccuttaritvā yena kāmaṁ pakkameyyan’ti. ",
  "an10:99.4.6_0": "So taṁ udakarahadaṁ sahasā appaṭisaṅkhā pakkhandeyya. ",
  "an10:99.4.7_0": "Tassetaṁ pāṭikaṅkhaṁ: ",
  "an10:99.4.8_0": "‘saṁsīdissati vā uplavissati vā’ti. ",
  "an10:99.4.9_0": "Taṁ kissa hetu? ",
  "an10:99.4.10_0": "Paritto, upāli, attabhāvo gambhīre gādhaṁ na vindati. ",
  "an10:99.4.11_0": "Evamevaṁ kho, upāli, yo evaṁ vadeyya: ",
  "an10:99.4.12_0": "‘ahaṁ samādhiṁ alabhamāno araññavanapatthāni pantāni senāsanāni paṭisevissāmī’ti,",
  "an10:99.4.12_1": "tassetaṁ pāṭikaṅkhaṁ:",
  "an10:99.4.13_0": "‘saṁsīdissati vā uplavissati vā’ti. ",
  "an10:99.5.1_0": "Seyyathāpi, upāli, daharo kumāro mando uttānaseyyako sakena muttakarīsena kīḷati. ",
  "an10:99.5.2_0": "Taṁ kiṁ maññasi, upāli, ",
  "an10:99.5.3_0": "nanvāyaṁ kevalā paripūrā bālakhiḍḍā”ti? ",
  "an10:99.5.4_0": "“Evaṁ, bhante”. ",
  "an10:99.6.1_0": "“Sa kho so, upāli, kumāro aparena samayena vuddhimanvāya indriyānaṁ paripākamanvāya ",
  "an10:99.6.2_0": "yāni kānici kumārakānaṁ kīḷāpanakāni bhavanti,",
  "an10:99.6.2_1": "seyyathidaṁ—vaṅkakaṁ ghaṭikaṁ mokkhacikaṁ ciṅgulakaṁ pattāḷhakaṁ rathakaṁ dhanukaṁ,",
  "an10:99.6.2_2": "tehi kīḷati.",
  "an10:99.6.3_0": "Taṁ kiṁ maññasi, upāli, ",
  "an10:99.6.4_0": "nanvāyaṁ khiḍḍā purimāya khiḍḍāya abhikkantatarā ca paṇītatarā cā”ti? ",
  "an10:99.6.5_0": "“Evaṁ, bhante”. ",
  "an10:99.7.1_0": "“Sa kho so, upāli, kumāro aparena samayena vuddhimanvāya indriyānaṁ paripākamanvāya ",
  "an10:99.7.2_0": "pañcahi kāmaguṇehi samappito samaṅgibhūto paricāreti ",
  "an10:99.7.3_0": "cakkhuviññeyyehi rūpehi iṭṭhehi kantehi manāpehi piyarūpehi kāmūpasaṁhitehi rajanīyehi, ",
  "an10:99.7.4_0": "sotaviññeyyehi saddehi … ",
  "an10:99.7.5_0": "ghānaviññeyyehi gandhehi … ",
  "an10:99.7.6_0": "jivhāviññeyyehi rasehi … ",
  "an10:99.7.7_0": "kāyaviññeyyehi phoṭṭhabbehi iṭṭhehi kantehi manāpehi piyarūpehi kāmūpasaṁhitehi rajanīyehi. ",
  "an10:99.7.8_0": "Taṁ kiṁ maññasi, upāli, ",
  "an10:99.7.9_0": "nanvāyaṁ khiḍḍā purimāhi khiḍḍāhi abhikkantatarā ca paṇītatarā cā”ti? ",
  "an10:99.7.10_0": "“Evaṁ, bhante”. ",
  "an10:99.8.1_0": "“Idha kho pana vo, upāli,",
  "an10:99.8.1_1": "tathāgato loke uppajjati arahaṁ sammāsambuddho vijjācaraṇasampanno sugato lokavidū anuttaro purisadammasārathi satthā devamanussānaṁ buddho bhagavā.",
  "an10:99.8.2_0": "So imaṁ lokaṁ sadevakaṁ samārakaṁ sabrahmakaṁ sassamaṇabrāhmaṇiṁ pajaṁ sadevamanussaṁ sayaṁ abhiññā sacchikatvā pavedeti. ",
  "an10:99.8.3_0": "So dhammaṁ deseti ādikalyāṇaṁ majjhekalyāṇaṁ pariyosānakalyāṇaṁ sātthaṁ sabyañjanaṁ,",
  "an10:99.8.3_1": "kevalaparipuṇṇaṁ parisuddhaṁ brahmacariyaṁ pakāseti.",
  "an10:99.9.1_0": "Taṁ dhammaṁ suṇāti gahapati vā gahapatiputto vā aññatarasmiṁ vā kule paccājāto. ",
  "an10:99.9.2_0": "So taṁ dhammaṁ sutvā tathāgate saddhaṁ paṭilabhati. ",
  "an10:99.9.3_0": "So tena saddhāpaṭilābhena samannāgato iti paṭisañcikkhati: ",
  "an10:99.9.4_0": "‘sambādho gharāvāso rajāpatho, abbhokāso pabbajjā. ",
  "an10:99.9.5_0": "Nayidaṁ sukaraṁ agāraṁ ajjhāvasatā ekantaparipuṇṇaṁ ekantaparisuddhaṁ saṅkhalikhitaṁ brahmacariyaṁ carituṁ. ",
  "an10:99.9.6_0": "Yannūnāhaṁ kesamassuṁ ohāretvā kāsāyāni vatthāni acchādetvā agārasmā anagāriyaṁ pabbajeyyan’ti. ",
  "an10:99.10.1_0": "So aparena samayena appaṁ vā bhogakkhandhaṁ pahāya mahantaṁ vā bhogakkhandhaṁ pahāya appaṁ vā ñātiparivaṭṭaṁ",
  "an10:99.10.1_1": "pahāya mahantaṁ vā ñātiparivaṭṭaṁ pahāya kesamassuṁ ohāretvā kāsāyāni vatthāni acchādetvā agārasmā anagāriyaṁ",
  "an10:99.10.1_2": "pabbajati.",
  "an10:99.11.1_0": "So evaṁ pabbajito samāno bhikkhūnaṁ sikkhāsājīvasamāpanno pāṇātipātaṁ pahāya pāṇātipātā paṭivirato hoti",
  "an10:99.11.1_1": "nihitadaṇḍo nihitasattho lajjī dayāpanno sabbapāṇabhūtahitānukampī viharati.",
  "an10:99.12.1_0": "Adinnādānaṁ pahāya adinnādānā paṭivirato hoti dinnādāyī dinnapāṭikaṅkhī;",
  "an10:99.12.1_1": "athenena sucibhūtena attanā viharati.",
  "an10:99.13.1_0": "Abrahmacariyaṁ pahāya brahmacārī hoti ārācārī virato methunā gāmadhammā. ",
  "an10:99.14.1_0": "Musāvādaṁ pahāya musāvādā paṭivirato hoti saccavādī saccasandho theto paccayiko avisaṁvādako lokassa. ",
  "an10:99.15.1_0": "Pisuṇaṁ vācaṁ pahāya pisuṇāya vācāya paṭivirato hoti,",
  "an10:99.15.1_1": "ito sutvā na amutra akkhātā imesaṁ bhedāya,",
  "an10:99.15.1_2": "amutra vā sutvā na imesaṁ akkhātā amūsaṁ bhedāya.",
  "an10:99.15.1_3": "Iti bhinnānaṁ vā sandhātā sahitānaṁ vā anuppadātā,",
  "an10:99.15.1_4": "samaggārāmo samaggarato samagganandī;",
  "an10:99.15.1_5": "samaggakaraṇiṁ vācaṁ bhāsitā hoti.",
  "an10:99.16.1_0": "Pharusaṁ vācaṁ pahāya pharusāya vācāya paṭivirato hoti.",
  "an10:99.16.1_1": "Yā sā vācā nelā kaṇṇasukhā pemanīyā hadayaṅgamā porī bahujanakantā bahujanamanāpā,",
  "an10:99.16.1_2": "tathārūpiṁ vācaṁ bhāsitā hoti.",
  "an10:99.17.1_0": "Samphappalāpaṁ pahāya samphappalāpā paṭivirato hoti kālavādī bhūtavādī atthavādī dhammavādī vinayavādī,",
  "an10:99.17.1_1": "nidhānavatiṁ vācaṁ bhāsitā hoti kālena sāpadesaṁ pariyantavatiṁ atthasaṁhitaṁ.",
  "an10:99.18.1_0": "So bījagāmabhūtagāmasamārambhā paṭivirato hoti. ",
  "an10:99.18.2_0": "Ekabhattiko hoti rattūparato, virato vikālabhojanā. ",
  "an10:99.18.3_0": "Naccagītavāditavisūkadassanā paṭivirato hoti, ",
  "an10:99.18.4_0": "mālāgandhavilepanadhāraṇamaṇḍanavibhūsanaṭṭhānā paṭivirato hoti, ",
  "an10:99.18.5_0": "uccāsayanamahāsayanā paṭivirato hoti, ",
  "an10:99.18.6_0": "jātarūparajatapaṭiggahaṇā paṭivirato hoti, ",
  "an10:99.18.7_0": "āmakadhaññapaṭiggahaṇā paṭivirato hoti, ",
  "an10:99.18.8_0": "āmakamaṁsapaṭiggahaṇā paṭivirato hoti, ",
  "an10:99.18.9_0": "itthikumārikapaṭiggahaṇā paṭivirato hoti, ",
  "an10:99.18.10_0": "dāsidāsapaṭiggahaṇā paṭivirato hoti, ",
  "an10:99.18.11_0": "ajeḷakapaṭiggahaṇā paṭivirato hoti, ",
  "an10:99.18.12_0": "kukkuṭasūkarapaṭiggahaṇā paṭivirato hoti, ",
  "an10:99.18.13_0": "hatthigavassavaḷavapaṭiggahaṇā paṭivirato hoti, ",
  "an10:99.18.14_0": "khettavatthupaṭiggahaṇā paṭivirato hoti, ",
  "an10:99.18.15_0": "dūteyyapahiṇagamanānuyogā paṭivirato hoti, ",
  "an10:99.18.16_0": "kayavikkayā paṭivirato hoti, ",
  "an10:99.18.17_0": "tulākūṭakaṁsakūṭamānakūṭā paṭivirato hoti, ",
  "an10:99.18.18_0": "ukkoṭanavañcananikatisāciyogā paṭivirato hoti, ",
  "an10:99.18.19_0": "chedanavadhabandhanaviparāmosaālopasahasākārā paṭivirato hoti. ",
  "an10:99.19.1_0": "So santuṭṭho hoti kāyaparihārikena cīvarena kucchiparihārikena piṇḍapātena. ",
  "an10:99.19.2_0": "Yena yeneva pakkamati samādāyeva pakkamati, ",
  "an10:99.19.3_0": "seyyathāpi nāma pakkhī sakuṇo yena yeneva ḍeti sapattabhārova ḍeti. ",
  "an10:99.19.4_0": "Evamevaṁ bhikkhu santuṭṭho hoti kāyaparihārikena cīvarena kucchiparihārikena piṇḍapātena.",
  "an10:99.19.4_1": "Yena yeneva pakkamati samādāyeva pakkamati.",
  "an10:99.19.5_0": "So iminā ariyena sīlakkhandhena samannāgato ajjhattaṁ anavajjasukhaṁ paṭisaṁvedeti. ",
  "an10:99.20.1_0": "So cakkhunā rūpaṁ disvā na nimittaggāhī hoti nānubyañjanaggāhī. ",
  "an10:99.20.2_0": "Yatvādhikaraṇamenaṁ cakkhundriyaṁ asaṁvutaṁ viharantaṁ abhijjhādomanassā pāpakā akusalā dhammā anvāssaveyyuṁ,",
  "an10:99.20.2_1": "tassa saṁvarāya paṭipajjati;",
  "an10:99.20.2_2": "rakkhati cakkhundriyaṁ,",
  "an10:99.20.2_3": "cakkhundriye saṁvaraṁ āpajjati.",
  "an10:99.20.3_0": "Sotena saddaṁ sutvā … ",
  "an10:99.20.4_0": "ghānena gandhaṁ ghāyitvā … ",
  "an10:99.20.5_0": "jivhāya rasaṁ sāyitvā … ",
  "an10:99.20.6_0": "kāyena phoṭṭhabbaṁ phusitvā … ",
  "an10:99.20.7_0": "manasā dhammaṁ viññāya na nimittaggāhī hoti nānubyañjanaggāhī. ",
  "an10:99.20.8_0": "Yatvādhikaraṇamenaṁ manindriyaṁ asaṁvutaṁ viharantaṁ abhijjhādomanassā pāpakā akusalā dhammā anvāssaveyyuṁ,",
  "an10:99.20.8_1": "tassa saṁvarāya paṭipajjati;",
  "an10:99.20.8_2": "rakkhati manindriyaṁ,",
  "an10:99.20.8_3": "manindriye saṁvaraṁ āpajjati.",
  "an10:99.20.9_0": "So iminā ariyena indriyasaṁvarena samannāgato ajjhattaṁ abyāsekasukhaṁ paṭisaṁvedeti. ",
  "an10:99.21.1_0": "So abhikkante paṭikkante sampajānakārī hoti,",
  "an10:99.21.1_1": "ālokite vilokite sampajānakārī hoti,",
  "an10:99.21.1_2": "samiñjite pasārite sampajānakārī hoti,",
  "an10:99.21.1_3": "saṅghāṭipattacīvaradhāraṇe sampajānakārī hoti,",
  "an10:99.21.1_4": "asite pīte khāyite sāyite sampajānakārī hoti,",
  "an10:99.21.1_5": "uccārapassāvakamme sampajānakārī hoti,",
  "an10:99.21.1_6": "gate ṭhite nisinne sutte jāgarite bhāsite tuṇhībhāve sampajānakārī hoti.",
  "an10:99.22.1_0": "So iminā ca ariyena sīlakkhandhena samannāgato,",
  "an10:99.22.1_1": "iminā ca ariyena indriyasaṁvarena samannāgato,",
  "an10:99.22.1_2": "iminā ca ariyena satisampajaññena samannāgato",
  "an10:99.22.2_0": "vivittaṁ senāsanaṁ bhajati araññaṁ rukkhamūlaṁ pabbataṁ kandaraṁ giriguhaṁ susānaṁ vanapatthaṁ abbhokāsaṁ palālapuñjaṁ. ",
  "an10:99.22.3_0": "So araññagato vā rukkhamūlagato vā suññāgāragato vā nisīdati pallaṅkaṁ ābhujitvā ujuṁ kāyaṁ paṇidhāya parimukhaṁ satiṁ upaṭṭhapetvā. ",
  "an10:99.23.1_0": "So abhijjhaṁ loke pahāya vigatābhijjhena cetasā viharati, abhijjhāya cittaṁ parisodheti. ",
  "an10:99.23.2_0": "Byāpādapadosaṁ pahāya abyāpannacitto viharati sabbapāṇabhūtahitānukampī,",
  "an10:99.23.2_1": "byāpādapadosā cittaṁ parisodheti.",
  "an10:99.23.3_0": "Thinamiddhaṁ pahāya vigatathinamiddho viharati ālokasaññī sato sampajāno,",
  "an10:99.23.3_1": "thinamiddhā cittaṁ parisodheti.",
  "an10:99.23.4_0": "Uddhaccakukkuccaṁ pahāya anuddhato viharati ajjhattaṁ vūpasantacitto,",
  "an10:99.23.4_1": "uddhaccakukkuccā cittaṁ parisodheti.",
  "an10:99.23.5_0": "Vicikicchaṁ pahāya tiṇṇavicikiccho viharati akathaṅkathī kusalesu dhammesu,",
  "an10:99.23.5_1": "vicikicchāya cittaṁ parisodheti.",
  "an10:99.24.1_0": "So ime pañca nīvaraṇe pahāya cetaso upakkilese paññāya dubbalīkaraṇe, ",
  "an10:99.24.2_0": "vivicceva kāmehi vivicca akusalehi dhammehi savitakkaṁ savicāraṁ vivekajaṁ pītisukhaṁ paṭhamaṁ jhānaṁ upasampajja viharati. ",
  "an10:99.24.3_0": "Taṁ kiṁ maññasi, upāli, ",
  "an10:99.24.4_0": "‘nanvāyaṁ vihāro purimehi vihārehi abhikkantataro ca paṇītataro cā’”ti? ",
  "an10:99.24.5_0": "“Evaṁ, bhante”. ",
  "an10:99.25.1_0": "“Imampi kho, upāli,",
  "an10:99.25.1_1": "mama sāvakā attani dhammaṁ sampassamānā araññavanapatthāni pantāni senāsanāni paṭisevanti,",
  "an10:99.25.1_2": "no ca kho tāva anuppattasadatthā viharanti.",
  "an10:99.26.1_0": "Puna caparaṁ, upāli, bhikkhu vitakkavicārānaṁ vūpasamā …pe… dutiyaṁ jhānaṁ upasampajja viharati. ",
  "an10:99.26.2_0": "Taṁ kiṁ maññasi, upāli, ",
  "an10:99.26.3_0": "‘nanvāyaṁ vihāro purimehi vihārehi abhikkantataro ca paṇītataro cā’”ti? ",
  "an10:99.26.4_0": "“Evaṁ, bhante”. ",
  "an10:99.27.1_0": "“Imampi kho, upāli,",
  "an10:99.27.1_1": "mama sāvakā attani dhammaṁ sampassamānā araññavanapatthāni pantāni senāsanāni paṭisevanti,",
  "an10:99.27.1_2": "no ca kho tāva anuppattasadatthā viharanti.",
  "an10:99.28.1_0": "Puna caparaṁ, upāli, bhikkhu pītiyā ca virāgā …pe… tatiyaṁ jhānaṁ upasampajja viharati. ",
  "an10:99.28.2_0": "Taṁ kiṁ maññasi, upāli, ",
  "an10:99.28.3_0": "‘nanvāyaṁ vihāro purimehi vihārehi abhikkantataro ca paṇītataro cā’”ti? ",
  "an10:99.28.4_0": "“Evaṁ, bhante”. ",
  "an10:99.29.1_0": "“Imampi kho, upāli,",
  "an10:99.29.1_1": "mama sāvakā attani dhammaṁ sampassamānā araññavanapatthāni pantāni senāsanāni paṭisevanti,",
  "an10:99.29.1_2": "no ca kho tāva anuppattasadatthā viharanti.",
  "an10:99.30.1_0": "Puna caparaṁ, upāli, bhikkhu sukhassa ca pahānā …pe… catutthaṁ jhānaṁ …pe…. ",
  "an10:99.31.1_0": "Puna caparaṁ, upāli,",
  "an10:99.31.1_1": "bhikkhu sabbaso rūpasaññānaṁ samatikkamā paṭighasaññānaṁ atthaṅgamā nānattasaññānaṁ amanasikārā ‘ananto",
  "an10:99.31.1_2": "ākāso’ti ākāsānañcāyatanaṁ upasampajja viharati.",
  "an10:99.31.2_0": "Taṁ kiṁ maññasi, upāli, ",
  "an10:99.31.3_0": "‘nanvāyaṁ vihāro purimehi vihārehi abhikkantataro ca paṇītataro cā’”ti? ",
  "an10:99.31.4_0": "“Evaṁ, bhante”. ",
  "an10:99.32.1_0": "“Imampi kho, upāli,",
  "an10:99.32.1_1": "mama sāvakā attani dhammaṁ sampassamānā araññavanapatthāni pantāni senāsanāni paṭisevanti,",
  "an10:99.32.1_2": "no ca kho tāva anuppattasadatthā viharanti.",
  "an10:99.33.1_0": "Puna caparaṁ, upāli,",
  "an10:99.33.1_1": "bhikkhu sabbaso ākāsānañcāyatanaṁ samatikkamma ‘anantaṁ viññāṇan’ti viññāṇañcāyatanaṁ upasampajja viharati …pe….",
  "an10:99.34.1_0": "Sabbaso viññāṇañcāyatanaṁ samatikkamma ‘natthi kiñcī’ti ākiñcaññāyatanaṁ upasampajja viharati …pe…. ",
  "an10:99.35.1_0": "Sabbaso ākiñcaññāyatanaṁ samatikkamma ‘santametaṁ paṇītametan’ti nevasaññānāsaññāyatanaṁ upasampajja viharati. ",
  "an10:99.35.2_0": "Taṁ kiṁ maññasi, upāli, ",
  "an10:99.35.3_0": "‘nanvāyaṁ vihāro purimehi vihārehi abhikkantataro ca paṇītataro cā’”ti? ",
  "an10:99.35.4_0": "“Evaṁ, bhante”. ",
  "an10:99.36.1_0": "“Imampi kho, upāli,",
  "an10:99.36.1_1": "mama sāvakā attani dhammaṁ sampassamānā araññavanapatthāni pantāni senāsanāni paṭisevanti,",
  "an10:99.36.1_2": "no ca kho tāva anuppattasadatthā viharanti.",
  "an10:99.37.1_0": "Puna caparaṁ, upāli,",
  "an10:99.37.1_1": "bhikkhu sabbaso nevasaññānāsaññāyatanaṁ samatikkamma saññāvedayitanirodhaṁ upasampajja viharati;",
  "an10:99.37.1_2": "paññāya cassa disvā āsavā parikkhīṇā honti.",
  "an10:99.37.2_0": "Taṁ kiṁ maññasi, upāli, ",
  "an10:99.37.3_0": "‘nanvāyaṁ vihāro purimehi vihārehi abhikkantataro ca paṇītataro cā’”ti? ",
  "an10:99.37.4_0": "“Evaṁ, bhante”. ",
  "an10:99.38.1_0": "“Imampi kho, upāli,",
  "an10:99.38.1_1": "mama sāvakā attani dhammaṁ sampassamānā araññavanapatthāni pantāni senāsanāni paṭisevanti,",
  "an10:99.38.1_2": "anuppattasadatthā ca viharanti.",
  "an10:99.38.2_0": "Iṅgha tvaṁ, upāli, saṅghe viharāhi. ",
  "an10:99.38.3_0": "Saṅghe te viharato phāsu bhavissatī”ti. ",
  "an10:99.38.4_0": "Navamaṁ. ",
  "an10:100.0.1_0": "Aṅguttara Nikāya 10 ",
  "an10:100.0.2_0": "10. Upālivagga ",
  "an10:100.0.3_0": "100. Abhabbasutta ",
  "an10:100.1.1_0": "“Dasayime, bhikkhave, dhamme appahāya abhabbo arahattaṁ sacchikātuṁ. ",
  "an10:100.1.2_0": "Katame dasa? ",
  "an10:100.1.3_0": "Rāgaṁ, dosaṁ, mohaṁ, kodhaṁ, upanāhaṁ, makkhaṁ, paḷāsaṁ, issaṁ, macchariyaṁ, mānaṁ—",
  "an10:100.1.4_0": "ime kho, bhikkhave, dasa dhamme appahāya abhabbo arahattaṁ sacchikātuṁ. ",
  "an10:100.2.1_0": "Dasayime, bhikkhave, dhamme pahāya bhabbo arahattaṁ sacchikātuṁ. ",
  "an10:100.2.2_0": "Katame dasa? ",
  "an10:100.2.3_0": "Rāgaṁ, dosaṁ, mohaṁ, kodhaṁ, upanāhaṁ, makkhaṁ, paḷāsaṁ, issaṁ, macchariyaṁ, mānaṁ—",
  "an10:100.2.4_0": "ime kho, bhikkhave, dasa dhamme pahāya bhabbo arahattaṁ sacchikātun”ti. ",
  "an10:100.2.5_0": "Dasamaṁ. ",
  "an10:100.2.6_0": "Upālivaggo pañcamo. ",
  "an10:100.3.0_0": "Tassuddānaṁ",
  "an10:100.3.1_0": "Kāmabhogī bhayaṁ diṭṭhi, ",
  "an10:100.3.2_0": "vajjiyamāhituttiyā; ",
  "an10:100.3.3_0": "Kokanudo āhuneyyo, ",
  "an10:100.3.4_0": "thero upāli abhabboti. ",
  "an10:100.3.5_0": "Dutiyo paṇṇāsako samatto. ",
  "an10:101.0.1_0": "Aṅguttara Nikāya 10 ",
  "an10:101.0.2_0": "11. Samaṇasaññāvagga ",
  "an10:101.0.3_0": "101. Samaṇasaññāsutta ",
  "an10:101.1.1_0": "“Tisso imā, bhikkhave, samaṇasaññā bhāvitā bahulīkatā satta dhamme paripūrenti. ",
  "an10:101.1.2_0": "Katamā tisso? ",
  "an10:101.1.3_0": "Vevaṇṇiyamhi ajjhupagato, parapaṭibaddhā me jīvikā, añño me ākappo karaṇīyoti—",
  "an10:101.1.4_0": "imā kho, bhikkhave, tisso samaṇasaññā bhāvitā bahulīkatā satta dhamme paripūrenti. ",
  "an10:101.2.1_0": "Katame satta? ",
  "an10:101.2.2_0": "Santatakārī hoti santatavutti sīlesu,",
  "an10:101.2.2_1": "anabhijjhālu hoti,",
  "an10:101.2.2_2": "abyāpajjo hoti,",
  "an10:101.2.2_3": "anatimānī hoti,",
  "an10:101.2.2_4": "sikkhākāmo hoti,",
  "an10:101.2.2_5": "“idamatthan”tissa hoti jīvitaparikkhāresu,",
  "an10:101.2.2_6": "āraddhavīriyo ca viharati.",
  "an10:101.2.3_0": "Imā kho, bhikkhave, tisso samaṇasaññā bhāvitā bahulīkatā ime satta dhamme paripūrentī”ti. ",
  "an10:101.2.4_0": "Paṭhamaṁ. ",
  "an10:102.0.1_0": "Aṅguttara Nikāya 10 ",
  "an10:102.0.2_0": "11. Samaṇasaññāvagga ",
  "an10:102.0.3_0": "102. Bojjhaṅgasutta ",
  "an10:102.1.1_0": "“Sattime, bhikkhave, bojjhaṅgā bhāvitā bahulīkatā tisso vijjā paripūrenti. ",
  "an10:102.1.2_0": "Katame satta? ",
  "an10:102.1.3_0": "Satisambojjhaṅgo,",
  "an10:102.1.3_1": "dhammavicayasambojjhaṅgo,",
  "an10:102.1.3_2": "vīriyasambojjhaṅgo,",
  "an10:102.1.3_3": "pītisambojjhaṅgo,",
  "an10:102.1.3_4": "passaddhisambojjhaṅgo,",
  "an10:102.1.3_5": "samādhisambojjhaṅgo,",
  "an10:102.1.3_6": "upekkhāsambojjhaṅgo—",
  "an10:102.1.4_0": "ime kho, bhikkhave, satta bojjhaṅgā bhāvitā bahulīkatā tisso vijjā paripūrenti. ",
  "an10:102.1.5_0": "Katamā tisso? ",
  "an10:102.1.6_0": "Idha, bhikkhave, bhikkhu anekavihitaṁ pubbenivāsaṁ anussarati, ",
  "an10:102.1.7_0": "seyyathidaṁ—ekampi jātiṁ dvepi jātiyo tissopi jātiyo …pe…",
  "an10:102.1.7_1": "iti sākāraṁ sauddesaṁ anekavihitaṁ pubbenivāsaṁ anussarati.",
  "an10:102.1.8_0": "Dibbena cakkhunā visuddhena atikkantamānusakena …pe… yathākammūpage satte pajānāti. ",
  "an10:102.1.9_0": "Āsavānaṁ khayā …pe… sacchikatvā upasampajja viharati. ",
  "an10:102.1.10_0": "Ime kho, bhikkhave, satta bojjhaṅgā bhāvitā bahulīkatā imā tisso vijjā paripūrentī”ti. ",
  "an10:102.1.11_0": "Dutiyaṁ. ",
  "an10:103.0.1_0": "Aṅguttara Nikāya 10 ",
  "an10:103.0.2_0": "11. Samaṇasaññāvagga ",
  "an10:103.0.3_0": "103. Micchattasutta ",
  "an10:103.1.1_0": "“Micchattaṁ, bhikkhave, āgamma virādhanā hoti, no ārādhanā. ",
  "an10:103.1.2_0": "Kathañca, bhikkhave, micchattaṁ āgamma virādhanā hoti, no ārādhanā? ",
  "an10:103.1.3_0": "Micchādiṭṭhikassa,",
  "an10:103.1.3_1": "bhikkhave,",
  "an10:103.1.3_2": "micchāsaṅkappo pahoti,",
  "an10:103.1.3_3": "micchāsaṅkappassa micchāvācā pahoti,",
  "an10:103.1.3_4": "micchāvācassa micchākammanto pahoti,",
  "an10:103.1.3_5": "micchākammantassa micchāājīvo pahoti,",
  "an10:103.1.3_6": "micchāājīvassa micchāvāyāmo pahoti,",
  "an10:103.1.3_7": "micchāvāyāmassa micchāsati pahoti,",
  "an10:103.1.3_8": "micchāsatissa micchāsamādhi pahoti,",
  "an10:103.1.3_9": "micchāsamādhissa micchāñāṇaṁ pahoti,",
  "an10:103.1.3_10": "micchāñāṇissa micchāvimutti pahoti.",
  "an10:103.1.4_0": "Evaṁ kho, bhikkhave, micchattaṁ āgamma virādhanā hoti, no ārādhanā. ",
  "an10:103.2.1_0": "Sammattaṁ, bhikkhave, āgamma ārādhanā hoti, no virādhanā. ",
  "an10:103.2.2_0": "Kathañca, bhikkhave, sammattaṁ āgamma ārādhanā hoti, no virādhanā? ",
  "an10:103.2.3_0": "Sammādiṭṭhikassa,",
  "an10:103.2.3_1": "bhikkhave,",
  "an10:103.2.3_2": "sammāsaṅkappo pahoti,",
  "an10:103.2.3_3": "sammāsaṅkappassa sammāvācā pahoti,",
  "an10:103.2.3_4": "sammāvācassa sammākammanto pahoti,",
  "an10:103.2.3_5": "sammākammantassa sammāājīvo pahoti,",
  "an10:103.2.3_6": "sammāājīvassa sammāvāyāmo pahoti,",
  "an10:103.2.3_7": "sammāvāyāmassa sammāsati pahoti,",
  "an10:103.2.3_8": "sammāsatissa sammāsamādhi pahoti,",
  "an10:103.2.3_9": "sammāsamādhissa sammāñāṇaṁ pahoti,",
  "an10:103.2.3_10": "sammāñāṇissa sammāvimutti pahoti.",
  "an10:103.2.4_0": "Evaṁ kho, bhikkhave, sammattaṁ āgamma ārādhanā hoti, no virādhanā”ti. ",
  "an10:103.2.5_0": "Tatiyaṁ. ",
  "an10:104.0.1_0": "Aṅguttara Nikāya 10 ",
  "an10:104.0.2_0": "11. Samaṇasaññāvagga ",
  "an10:104.0.3_0": "104. Bījasutta ",
  "an10:104.1.1_0": "“Micchādiṭṭhikassa,",
  "an10:104.1.1_1": "bhikkhave,",
  "an10:104.1.1_2": "purisapuggalassa micchāsaṅkappassa micchāvācassa micchākammantassa micchāājīvassa micchāvāyāmassa micchāsatissa",
  "an10:104.1.1_3": "micchāsamādhissa micchāñāṇissa micchāvimuttissa",
  "an10:104.1.2_0": "yañca kāyakammaṁ yathādiṭṭhi samattaṁ samādinnaṁ yañca vacīkammaṁ yañca manokammaṁ yathādiṭṭhi samattaṁ",
  "an10:104.1.2_1": "samādinnaṁ yā ca cetanā yā ca patthanā yo ca paṇidhi ye ca saṅkhārā,",
  "an10:104.1.2_2": "sabbe te dhammā aniṭṭhāya akantāya amanāpāya ahitāya dukkhāya saṁvattanti.",
  "an10:104.1.3_0": "Taṁ kissa hetu? ",
  "an10:104.1.4_0": "Diṭṭhi hissa, bhikkhave, pāpikā. ",
  "an10:104.2.1_0": "Seyyathāpi,",
  "an10:104.2.1_1": "bhikkhave,",
  "an10:104.2.1_2": "nimbabījaṁ vā kosātakibījaṁ vā tittakālābubījaṁ vā allāya pathaviyā nikkhittaṁ yañceva pathavirasaṁ upādiyati yañca āporasaṁ upādiyati,",
  "an10:104.2.1_3": "sabbaṁ taṁ tittakattāya kaṭukattāya asātattāya saṁvattati.",
  "an10:104.2.2_0": "Taṁ kissa hetu? ",
  "an10:104.2.3_0": "Bījañhi, bhikkhave, pāpakaṁ. ",
  "an10:104.2.4_0": "Evamevaṁ kho,",
  "an10:104.2.4_1": "bhikkhave,",
  "an10:104.2.4_2": "micchādiṭṭhikassa purisapuggalassa micchāsaṅkappassa micchāvācassa micchākammantassa micchāājīvassa micchāvāyāmassa",
  "an10:104.2.4_3": "micchāsatissa micchāsamādhissa micchāñāṇissa micchāvimuttissa yañceva kāyakammaṁ yathādiṭṭhi samattaṁ",
  "an10:104.2.4_4": "samādinnaṁ yañca vacīkammaṁ …",
  "an10:104.2.5_0": "yañca manokammaṁ yathādiṭṭhi samattaṁ samādinnaṁ yā ca cetanā yā ca patthanā yo ca paṇidhi ye ca saṅkhārā,",
  "an10:104.2.5_1": "sabbe te dhammā aniṭṭhāya akantāya amanāpāya ahitāya dukkhāya saṁvattanti.",
  "an10:104.2.6_0": "Taṁ kissa hetu? ",
  "an10:104.2.7_0": "Diṭṭhi hissa, bhikkhave, pāpikā. ",
  "an10:104.3.1_0": "Sammādiṭṭhikassa,",
  "an10:104.3.1_1": "bhikkhave,",
  "an10:104.3.1_2": "purisapuggalassa sammāsaṅkappassa sammāvācassa sammākammantassa sammāājīvassa sammāvāyāmassa sammāsatissa",
  "an10:104.3.1_3": "sammāsamādhissa sammāñāṇissa sammāvimuttissa yañceva kāyakammaṁ yathādiṭṭhi samattaṁ samādinnaṁ yañca",
  "an10:104.3.1_4": "vacīkammaṁ yathādiṭṭhi samattaṁ samādinnaṁ yañca manokammaṁ yathādiṭṭhi samattaṁ samādinnaṁ yā ca cetanā",
  "an10:104.3.1_5": "yā ca patthanā yo ca paṇidhi ye ca saṅkhārā,",
  "an10:104.3.1_6": "sabbe te dhammā iṭṭhāya kantāya manāpāya hitāya sukhāya saṁvattanti.",
  "an10:104.3.2_0": "Taṁ kissa hetu? ",
  "an10:104.3.3_0": "Diṭṭhi hissa, bhikkhave, bhaddikā. ",
  "an10:104.4.1_0": "Seyyathāpi,",
  "an10:104.4.1_1": "bhikkhave,",
  "an10:104.4.1_2": "ucchubījaṁ vā sālibījaṁ vā muddikābījaṁ vā allāya pathaviyā nikkhittaṁ yañca pathavirasaṁ upādiyati yañca",
  "an10:104.4.1_3": "āporasaṁ upādiyati sabbaṁ taṁ sātattāya madhurattāya asecanakattāya saṁvattati.",
  "an10:104.4.2_0": "Taṁ kissa hetu? ",
  "an10:104.4.3_0": "Bījañhi, bhikkhave, bhaddakaṁ. ",
  "an10:104.4.4_0": "Evamevaṁ kho,",
  "an10:104.4.4_1": "bhikkhave,",
  "an10:104.4.4_2": "sammādiṭṭhikassa …pe…",
  "an10:104.4.4_3": "sammāvimuttissa yañceva kāyakammaṁ yathādiṭṭhi samattaṁ samādinnaṁ yañca vacīkammaṁ …",
  "an10:104.4.5_0": "yañca manokammaṁ yathādiṭṭhi samattaṁ samādinnaṁ yā ca cetanā yā ca patthanā yo ca paṇidhi ye ca saṅkhārā,",
  "an10:104.4.5_1": "sabbe te dhammā iṭṭhāya kantāya manāpāya hitāya sukhāya saṁvattanti.",
  "an10:104.4.6_0": "Taṁ kissa hetu? ",
  "an10:104.4.7_0": "Diṭṭhi hissa, bhikkhave, bhaddikā”ti. ",
  "an10:104.4.8_0": "Catutthaṁ. ",
  "an10:105.0.1_0": "Aṅguttara Nikāya 10 ",
  "an10:105.0.2_0": "11. Samaṇasaññāvagga ",
  "an10:105.0.3_0": "105. Vijjāsutta ",
  "an10:105.1.1_0": "“Avijjā, bhikkhave, pubbaṅgamā akusalānaṁ dhammānaṁ samāpattiyā, anvadeva ahirikaṁ anottappaṁ. ",
  "an10:105.1.2_0": "Avijjāgatassa,",
  "an10:105.1.2_1": "bhikkhave,",
  "an10:105.1.2_2": "aviddasuno micchādiṭṭhi pahoti,",
  "an10:105.1.2_3": "micchādiṭṭhikassa micchāsaṅkappo pahoti,",
  "an10:105.1.2_4": "micchāsaṅkappassa micchāvācā pahoti,",
  "an10:105.1.2_5": "micchāvācassa micchākammanto pahoti,",
  "an10:105.1.2_6": "micchākammantassa micchāājīvo pahoti,",
  "an10:105.1.2_7": "micchāājīvassa micchāvāyāmo pahoti,",
  "an10:105.1.2_8": "micchāvāyāmassa micchāsati pahoti,",
  "an10:105.1.2_9": "micchāsatissa micchāsamādhi pahoti,",
  "an10:105.1.2_10": "micchāsamādhissa micchāñāṇaṁ pahoti,",
  "an10:105.1.2_11": "micchāñāṇissa micchāvimutti pahoti.",
  "an10:105.2.1_0": "Vijjā, bhikkhave, pubbaṅgamā kusalānaṁ dhammānaṁ samāpattiyā, anvadeva hirottappaṁ. ",
  "an10:105.2.2_0": "Vijjāgatassa,",
  "an10:105.2.2_1": "bhikkhave,",
  "an10:105.2.2_2": "viddasuno sammādiṭṭhi pahoti,",
  "an10:105.2.2_3": "sammādiṭṭhikassa sammāsaṅkappo pahoti,",
  "an10:105.2.2_4": "sammāsaṅkappassa sammāvācā pahoti,",
  "an10:105.2.2_5": "sammāvācassa sammākammanto pahoti,",
  "an10:105.2.2_6": "sammākammantassa sammāājīvo pahoti,",
  "an10:105.2.2_7": "sammāājīvassa sammāvāyāmo pahoti,",
  "an10:105.2.2_8": "sammāvāyāmassa sammāsati pahoti,",
  "an10:105.2.2_9": "sammāsatissa sammāsamādhi pahoti,",
  "an10:105.2.2_10": "sammāsamādhissa sammāñāṇaṁ pahoti,",
  "an10:105.2.2_11": "sammāñāṇissa sammāvimutti pahotī”ti.",
  "an10:105.2.3_0": "Pañcamaṁ. ",
  "an10:106.0.1_0": "Aṅguttara Nikāya 10 ",
  "an10:106.0.2_0": "11. Samaṇasaññāvagga ",
  "an10:106.0.3_0": "106. Nijjarasutta ",
  "an10:106.1.1_0": "“Dasayimāni, bhikkhave, nijjaravatthūni. ",
  "an10:106.1.2_0": "Katamāni dasa? ",
  "an10:106.1.3_0": "Sammādiṭṭhikassa, bhikkhave, micchādiṭṭhi nijjiṇṇā hoti; ",
  "an10:106.1.4_0": "ye ca micchādiṭṭhipaccayā aneke pāpakā akusalā dhammā sambhavanti te cassa nijjiṇṇā honti; ",
  "an10:106.1.5_0": "sammādiṭṭhipaccayā ca aneke kusalā dhammā bhāvanāpāripūriṁ gacchanti. ",
  "an10:106.2.1_0": "Sammāsaṅkappassa, bhikkhave, micchāsaṅkappo nijjiṇṇo hoti; ",
  "an10:106.2.2_0": "ye ca micchāsaṅkappapaccayā aneke pāpakā akusalā dhammā sambhavanti te cassa nijjiṇṇā honti; ",
  "an10:106.2.3_0": "sammāsaṅkappapaccayā ca aneke kusalā dhammā bhāvanāpāripūriṁ gacchanti. ",
  "an10:106.3.1_0": "Sammāvācassa, bhikkhave, micchāvācā nijjiṇṇā hoti; ",
  "an10:106.3.2_0": "ye ca micchāvācāpaccayā aneke pāpakā akusalā dhammā sambhavanti te cassa nijjiṇṇā honti; ",
  "an10:106.3.3_0": "sammāvācāpaccayā ca aneke kusalā dhammā bhāvanāpāripūriṁ gacchanti. ",
  "an10:106.4.1_0": "Sammākammantassa, bhikkhave, micchākammanto nijjiṇṇo hoti; ",
  "an10:106.4.2_0": "ye ca micchākammantapaccayā aneke pāpakā akusalā dhammā sambhavanti te cassa nijjiṇṇā honti; ",
  "an10:106.4.3_0": "sammākammantapaccayā ca aneke kusalā dhammā bhāvanāpāripūriṁ gacchanti. ",
  "an10:106.5.1_0": "Sammāājīvassa, bhikkhave, micchāājīvo nijjiṇṇo hoti; ",
  "an10:106.5.2_0": "ye ca micchāājīvapaccayā aneke pāpakā akusalā dhammā sambhavanti te cassa nijjiṇṇā honti; ",
  "an10:106.5.3_0": "sammāājīvapaccayā ca aneke kusalā dhammā bhāvanāpāripūriṁ gacchanti. ",
  "an10:106.6.1_0": "Sammāvāyāmassa, bhikkhave, micchāvāyāmo nijjiṇṇo hoti; ",
  "an10:106.6.2_0": "ye ca micchāvāyāmapaccayā aneke pāpakā akusalā dhammā sambhavanti te cassa nijjiṇṇā honti; ",
  "an10:106.6.3_0": "sammāvāyāmapaccayā ca aneke kusalā dhammā bhāvanāpāripūriṁ gacchanti. ",
  "an10:106.7.1_0": "Sammāsatissa, bhikkhave, micchāsati nijjiṇṇā hoti; ",
  "an10:106.7.2_0": "ye ca micchāsatipaccayā aneke pāpakā akusalā dhammā sambhavanti te cassa nijjiṇṇā honti; ",
  "an10:106.7.3_0": "sammāsatipaccayā ca aneke kusalā dhammā bhāvanāpāripūriṁ gacchanti. ",
  "an10:106.8.1_0": "Sammāsamādhissa, bhikkhave, micchāsamādhi nijjiṇṇo hoti; ",
  "an10:106.8.2_0": "ye ca micchāsamādhipaccayā aneke pāpakā akusalā dhammā sambhavanti te cassa nijjiṇṇā honti; ",
  "an10:106.8.3_0": "sammāsamādhipaccayā ca aneke kusalā dhammā bhāvanāpāripūriṁ gacchanti. ",
  "an10:106.9.1_0": "Sammāñāṇissa, bhikkhave, micchāñāṇaṁ nijjiṇṇaṁ hoti; ",
  "an10:106.9.2_0": "ye ca micchāñāṇapaccayā aneke pāpakā akusalā dhammā sambhavanti te cassa nijjiṇṇā honti; ",
  "an10:106.9.3_0": "sammāñāṇapaccayā ca aneke kusalā dhammā bhāvanāpāripūriṁ gacchanti. ",
  "an10:106.10.1_0": "Sammāvimuttissa, bhikkhave, micchāvimutti nijjiṇṇā hoti; ",
  "an10:106.10.2_0": "ye ca micchāvimuttipaccayā aneke pāpakā akusalā dhammā sambhavanti te cassa nijjiṇṇā honti; ",
  "an10:106.10.3_0": "sammāvimuttipaccayā ca aneke kusalā dhammā bhāvanāpāripūriṁ gacchanti. ",
  "an10:106.11.1_0": "Imāni kho, bhikkhave, dasa nijjaravatthūnī”ti. ",
  "an10:106.11.2_0": "Chaṭṭhaṁ. ",
  "an10:107.0.1_0": "Aṅguttara Nikāya 10 ",
  "an10:107.0.2_0": "11. Samaṇasaññāvagga ",
  "an10:107.0.3_0": "107. Dhovanasutta ",
  "an10:107.1.1_0": "“Atthi, bhikkhave, dakkhiṇesu janapadesu dhovanaṁ nāma. ",
  "an10:107.1.2_0": "Tattha hoti annampi pānampi khajjampi bhojjampi leyyampi peyyampi naccampi gītampi vāditampi. ",
  "an10:107.1.3_0": "Atthetaṁ, bhikkhave, dhovanaṁ; ‘netaṁ natthī’ti vadāmi. ",
  "an10:107.1.4_0": "Tañca kho etaṁ,",
  "an10:107.1.4_1": "bhikkhave,",
  "an10:107.1.4_2": "dhovanaṁ hīnaṁ gammaṁ pothujjanikaṁ anariyaṁ anatthasaṁhitaṁ na nibbidāya na virāgāya na nirodhāya na",
  "an10:107.1.4_3": "upasamāya na abhiññāya na sambodhāya na nibbānāya saṁvattati.",
  "an10:107.2.1_0": "Ahañca kho,",
  "an10:107.2.1_1": "bhikkhave,",
  "an10:107.2.1_2": "ariyaṁ dhovanaṁ desessāmi,",
  "an10:107.2.1_3": "yaṁ dhovanaṁ ekantanibbidāya virāgāya nirodhāya upasamāya abhiññāya sambodhāya nibbānāya saṁvattati,",
  "an10:107.2.1_4": "yaṁ dhovanaṁ āgamma jātidhammā sattā jātiyā parimuccanti,",
  "an10:107.2.1_5": "jarādhammā sattā jarāya parimuccanti,",
  "an10:107.2.1_6": "maraṇadhammā sattā maraṇena parimuccanti,",
  "an10:107.2.1_7": "sokaparidevadukkhadomanassupāyāsadhammā sattā sokaparidevadukkhadomanassupāyāsehi parimuccanti.",
  "an10:107.2.2_0": "Taṁ suṇātha, sādhukaṁ manasi karotha, bhāsissāmī”ti. ",
  "an10:107.2.3_0": "“Evaṁ, bhante”ti kho te bhikkhū bhagavato paccassosuṁ. ",
  "an10:107.2.4_0": "Bhagavā etadavoca: ",
  "an10:107.3.1_0": "“Katamañca taṁ,",
  "an10:107.3.1_1": "bhikkhave,",
  "an10:107.3.1_2": "ariyaṁ dhovanaṁ,",
  "an10:107.3.1_3": "yaṁ dhovanaṁ ekantanibbidāya virāgāya nirodhāya upasamāya abhiññāya sambodhāya nibbānāya saṁvattati,",
  "an10:107.3.1_4": "yaṁ dhovanaṁ āgamma jātidhammā sattā jātiyā parimuccanti,",
  "an10:107.3.1_5": "jarādhammā sattā jarāya parimuccanti,",
  "an10:107.3.1_6": "maraṇadhammā sattā maraṇena parimuccanti,",
  "an10:107.3.1_7": "sokaparidevadukkhadomanassupāyāsadhammā sattā sokaparidevadukkhadomanassupāyāsehi parimuccanti?",
  "an10:107.4.1_0": "Sammādiṭṭhikassa, bhikkhave, micchādiṭṭhi niddhotā hoti; ",
  "an10:107.4.2_0": "ye ca micchādiṭṭhipaccayā aneke pāpakā akusalā dhammā sambhavanti te cassa niddhotā honti; ",
  "an10:107.4.3_0": "sammādiṭṭhipaccayā ca aneke kusalā dhammā bhāvanāpāripūriṁ gacchanti. ",
  "an10:107.5.1_0": "Sammāsaṅkappassa, bhikkhave, micchāsaṅkappo niddhoto hoti …pe… ",
  "an10:107.5.2_0": "sammāvācassa, bhikkhave, micchāvācā niddhotā hoti … ",
  "an10:107.5.3_0": "sammākammantassa, bhikkhave, micchākammanto niddhoto hoti … ",
  "an10:107.5.4_0": "sammāājīvassa, bhikkhave, micchāājīvo niddhoto hoti … ",
  "an10:107.5.5_0": "sammāvāyāmassa, bhikkhave, micchāvāyāmo niddhoto hoti … ",
  "an10:107.5.6_0": "sammāsatissa, bhikkhave, micchāsati niddhotā hoti … ",
  "an10:107.5.7_0": "sammāsamādhissa, bhikkhave, micchāsamādhi niddhoto hoti … ",
  "an10:107.5.8_0": "sammāñāṇissa, bhikkhave, micchāñāṇaṁ niddhotaṁ hoti …pe…. ",
  "an10:107.6.1_0": "Sammāvimuttissa, bhikkhave, micchāvimutti niddhotā hoti; ",
  "an10:107.6.2_0": "ye ca micchāvimuttipaccayā aneke pāpakā akusalā dhammā sambhavanti te cassa niddhotā honti; ",
  "an10:107.6.3_0": "sammāvimuttipaccayā ca aneke kusalā dhammā bhāvanāpāripūriṁ gacchanti. ",
  "an10:107.6.4_0": "Idaṁ kho taṁ,",
  "an10:107.6.4_1": "bhikkhave,",
  "an10:107.6.4_2": "ariyaṁ dhovanaṁ ekantanibbidāya virāgāya nirodhāya upasamāya abhiññāya sambodhāya nibbānāya saṁvattati,",
  "an10:107.6.4_3": "yaṁ dhovanaṁ āgamma jātidhammā sattā jātiyā parimuccanti,",
  "an10:107.6.4_4": "jarādhammā sattā jarāya parimuccanti,",
  "an10:107.6.4_5": "maraṇadhammā sattā maraṇena parimuccanti,",
  "an10:107.6.4_6": "sokaparidevadukkhadomanassupāyāsadhammā sattā sokaparidevadukkhadomanassupāyāsehi parimuccantī”ti.",
  "an10:107.6.5_0": "Sattamaṁ. ",
  "an10:108.0.1_0": "Aṅguttara Nikāya 10 ",
  "an10:108.0.2_0": "11. Samaṇasaññāvagga ",
  "an10:108.0.3_0": "108. Tikicchakasutta ",
  "an10:108.1.1_0": "“Tikicchakā,",
  "an10:108.1.1_1": "bhikkhave,",
  "an10:108.1.1_2": "virecanaṁ denti pittasamuṭṭhānānampi ābādhānaṁ paṭighātāya,",
  "an10:108.1.1_3": "semhasamuṭṭhānānampi ābādhānaṁ paṭighātāya,",
  "an10:108.1.1_4": "vātasamuṭṭhānānampi ābādhānaṁ paṭighātāya.",
  "an10:108.1.2_0": "Atthetaṁ, bhikkhave, virecanaṁ; ‘netaṁ natthī’ti vadāmi. ",
  "an10:108.1.3_0": "Tañca kho etaṁ, bhikkhave, virecanaṁ sampajjatipi vipajjatipi. ",
  "an10:108.2.1_0": "Ahañca kho,",
  "an10:108.2.1_1": "bhikkhave,",
  "an10:108.2.1_2": "ariyaṁ virecanaṁ desessāmi,",
  "an10:108.2.1_3": "yaṁ virecanaṁ sampajjatiyeva no vipajjati,",
  "an10:108.2.1_4": "yaṁ virecanaṁ āgamma jātidhammā sattā jātiyā parimuccanti,",
  "an10:108.2.1_5": "jarādhammā sattā jarāya parimuccanti,",
  "an10:108.2.1_6": "maraṇadhammā sattā maraṇena parimuccanti,",
  "an10:108.2.1_7": "sokaparidevadukkhadomanassupāyāsadhammā sattā sokaparidevadukkhadomanassupāyāsehi parimuccanti.",
  "an10:108.2.2_0": "Taṁ suṇātha, sādhukaṁ manasi karotha, bhāsissāmī”ti. ",
  "an10:108.2.3_0": "“Evaṁ, bhante”ti kho te bhikkhū bhagavato paccassosuṁ. ",
  "an10:108.2.4_0": "Bhagavā etadavoca: ",
  "an10:108.3.1_0": "“Katamañca taṁ,",
  "an10:108.3.1_1": "bhikkhave,",
  "an10:108.3.1_2": "ariyaṁ virecanaṁ,",
  "an10:108.3.1_3": "yaṁ virecanaṁ sampajjatiyeva no vipajjati,",
  "an10:108.3.1_4": "yaṁ virecanaṁ āgamma jātidhammā sattā jātiyā parimuccanti,",
  "an10:108.3.1_5": "jarādhammā sattā jarāya parimuccanti,",
  "an10:108.3.1_6": "maraṇadhammā sattā maraṇena parimuccanti,",
  "an10:108.3.1_7": "sokaparidevadukkhadomanassupāyāsadhammā sattā sokaparidevadukkhadomanassupāyāsehi parimuccanti?",
  "an10:108.4.1_0": "Sammādiṭṭhikassa, bhikkhave, micchādiṭṭhi virittā hoti; ",
  "an10:108.4.2_0": "ye ca micchādiṭṭhipaccayā aneke pāpakā akusalā dhammā sambhavanti te cassa virittā honti; ",
  "an10:108.4.3_0": "sammādiṭṭhipaccayā ca aneke kusalā dhammā bhāvanāpāripūriṁ gacchanti. ",
  "an10:108.5.1_0": "Sammāsaṅkappassa, bhikkhave, micchāsaṅkappo viritto hoti …pe… ",
  "an10:108.5.2_0": "sammāvācassa, bhikkhave, micchāvācā virittā hoti … ",
  "an10:108.5.3_0": "sammākammantassa, bhikkhave, micchākammanto viritto hoti … ",
  "an10:108.5.4_0": "sammāājīvassa, bhikkhave, micchāājīvo viritto hoti … ",
  "an10:108.5.5_0": "sammāvāyāmassa, bhikkhave, micchāvāyāmo viritto hoti … ",
  "an10:108.5.6_0": "sammāsatissa, bhikkhave, micchāsati virittā hoti … ",
  "an10:108.5.7_0": "sammāsamādhissa, bhikkhave, micchāsamādhi viritto hoti … ",
  "an10:108.5.8_0": "sammāñāṇissa, bhikkhave, micchāñāṇaṁ virittaṁ hoti …pe…. ",
  "an10:108.6.1_0": "Sammāvimuttissa, bhikkhave, micchāvimutti virittā hoti; ",
  "an10:108.6.2_0": "ye ca micchāvimuttipaccayā aneke pāpakā akusalā dhammā sambhavanti te cassa virittā honti; ",
  "an10:108.6.3_0": "sammāvimuttipaccayā ca aneke kusalā dhammā bhāvanāpāripūriṁ gacchanti. ",
  "an10:108.6.4_0": "Idaṁ kho taṁ,",
  "an10:108.6.4_1": "bhikkhave,",
  "an10:108.6.4_2": "ariyaṁ virecanaṁ yaṁ virecanaṁ sampajjatiyeva no vipajjati,",
  "an10:108.6.4_3": "yaṁ virecanaṁ āgamma jātidhammā sattā jātiyā parimuccanti …pe…",
  "an10:108.6.4_4": "sokaparidevadukkhadomanassupāyāsehi parimuccantī”ti.",
  "an10:108.6.5_0": "Aṭṭhamaṁ. ",
  "an10:109.0.1_0": "Aṅguttara Nikāya 10 ",
  "an10:109.0.2_0": "11. Samaṇasaññāvagga ",
  "an10:109.0.3_0": "109. Vamanasutta ",
  "an10:109.1.1_0": "“Tikicchakā,",
  "an10:109.1.1_1": "bhikkhave,",
  "an10:109.1.1_2": "vamanaṁ denti pittasamuṭṭhānānampi ābādhānaṁ paṭighātāya,",
  "an10:109.1.1_3": "semhasamuṭṭhānānampi ābādhānaṁ paṭighātāya,",
  "an10:109.1.1_4": "vātasamuṭṭhānānampi ābādhānaṁ paṭighātāya.",
  "an10:109.1.2_0": "Atthetaṁ, bhikkhave, vamanaṁ; ‘netaṁ natthī’ti vadāmi. ",
  "an10:109.1.3_0": "Tañca kho etaṁ, bhikkhave, vamanaṁ sampajjatipi vipajjatipi. ",
  "an10:109.2.1_0": "Ahañca kho,",
  "an10:109.2.1_1": "bhikkhave,",
  "an10:109.2.1_2": "ariyaṁ vamanaṁ desessāmi,",
  "an10:109.2.1_3": "yaṁ vamanaṁ sampajjatiyeva no vipajjati,",
  "an10:109.2.1_4": "yaṁ vamanaṁ āgamma jātidhammā sattā jātiyā parimuccanti,",
  "an10:109.2.1_5": "jarādhammā sattā jarāya parimuccanti,",
  "an10:109.2.1_6": "maraṇadhammā sattā maraṇena parimuccanti,",
  "an10:109.2.1_7": "sokaparidevadukkhadomanassupāyāsadhammā sattā sokaparidevadukkhadomanassupāyāsehi parimuccanti.",
  "an10:109.2.2_0": "Taṁ suṇātha …pe…. ",
  "an10:109.3.1_0": "Katamañca taṁ,",
  "an10:109.3.1_1": "bhikkhave,",
  "an10:109.3.1_2": "ariyaṁ vamanaṁ,",
  "an10:109.3.1_3": "yaṁ vamanaṁ sampajjatiyeva no vipajjati,",
  "an10:109.3.1_4": "yaṁ vamanaṁ āgamma jātidhammā sattā jātiyā parimuccanti …pe…",
  "an10:109.3.1_5": "sokaparidevadukkhadomanassupāyāsadhammā sattā sokaparidevadukkhadomanassupāyāsehi parimuccanti?",
  "an10:109.4.1_0": "Sammādiṭṭhikassa, bhikkhave, micchādiṭṭhi vantā hoti; ",
  "an10:109.4.2_0": "ye ca micchādiṭṭhipaccayā aneke pāpakā akusalā dhammā sambhavanti te cassa vantā honti; ",
  "an10:109.4.3_0": "sammādiṭṭhipaccayā ca aneke kusalā dhammā bhāvanāpāripūriṁ gacchanti. ",
  "an10:109.5.1_0": "Sammāsaṅkappassa, bhikkhave, micchāsaṅkappo vanto hoti …pe… ",
  "an10:109.5.2_0": "sammāvācassa, bhikkhave, micchāvācā vantā hoti … ",
  "an10:109.5.3_0": "sammākammantassa, bhikkhave, micchākammanto vanto hoti … ",
  "an10:109.5.4_0": "sammāājīvassa, bhikkhave, micchāājīvo vanto hoti … ",
  "an10:109.5.5_0": "sammāvāyāmassa, bhikkhave, micchāvāyāmo vanto hoti … ",
  "an10:109.5.6_0": "sammāsatissa, bhikkhave, micchāsati vantā hoti … ",
  "an10:109.5.7_0": "sammāsamādhissa, bhikkhave, micchāsamādhi vanto hoti … ",
  "an10:109.5.8_0": "sammāñāṇissa, bhikkhave, micchāñāṇaṁ vantaṁ hoti …pe…. ",
  "an10:109.6.1_0": "Sammāvimuttissa, bhikkhave, micchāvimutti vantā hoti; ",
  "an10:109.6.2_0": "ye ca micchāvimuttipaccayā aneke pāpakā akusalā dhammā sambhavanti te cassa vantā honti; ",
  "an10:109.6.3_0": "sammāvimuttipaccayā ca aneke kusalā dhammā bhāvanāpāripūriṁ gacchanti. ",
  "an10:109.6.4_0": "Idaṁ kho taṁ,",
  "an10:109.6.4_1": "bhikkhave,",
  "an10:109.6.4_2": "ariyaṁ vamanaṁ yaṁ vamanaṁ sampajjatiyeva no vipajjati,",
  "an10:109.6.4_3": "yaṁ vamanaṁ āgamma jātidhammā sattā jātiyā parimuccanti …pe…",
  "an10:109.6.4_4": "sokaparidevadukkhadomanassupāyāsehi parimuccantī”ti.",
  "an10:109.6.5_0": "Navamaṁ. ",
  "an10:110.0.1_0": "Aṅguttara Nikāya 10 ",
  "an10:110.0.2_0": "11. Samaṇasaññāvagga ",
  "an10:110.0.3_0": "110. Niddhamanīyasutta ",
  "an10:110.1.1_0": "“Dasayime, bhikkhave, niddhamanīyā dhammā. ",
  "an10:110.1.2_0": "Katame dasa? ",
  "an10:110.1.3_0": "Sammādiṭṭhikassa, bhikkhave, micchādiṭṭhi niddhantā hoti; ",
  "an10:110.1.4_0": "ye ca micchādiṭṭhipaccayā aneke pāpakā akusalā dhammā sambhavanti te cassa niddhantā honti; ",
  "an10:110.1.5_0": "sammādiṭṭhipaccayā ca aneke kusalā dhammā bhāvanāpāripūriṁ gacchanti. ",
  "an10:110.2.1_0": "Sammāsaṅkappassa, bhikkhave, micchāsaṅkappo niddhanto hoti …pe… ",
  "an10:110.2.2_0": "sammāvācassa bhikkhave, micchāvācā niddhantā hoti … ",
  "an10:110.2.3_0": "sammākammantassa, bhikkhave, micchākammanto niddhanto hoti … ",
  "an10:110.2.4_0": "sammāājīvassa, bhikkhave, micchāājīvo niddhanto hoti … ",
  "an10:110.2.5_0": "sammāvāyāmassa, bhikkhave, micchāvāyāmo niddhanto hoti … ",
  "an10:110.2.6_0": "sammāsatissa, bhikkhave, micchāsati niddhantā hoti … ",
  "an10:110.2.7_0": "sammāsamādhissa, bhikkhave, micchāsamādhi niddhanto hoti … ",
  "an10:110.2.8_0": "sammāñāṇissa, bhikkhave, micchāñāṇaṁ niddhantaṁ hoti …. ",
  "an10:110.3.1_0": "Sammāvimuttissa, bhikkhave, micchāvimutti niddhantā hoti; ",
  "an10:110.3.2_0": "ye ca micchāvimuttipaccayā aneke pāpakā akusalā dhammā sambhavanti te cassa niddhantā honti; ",
  "an10:110.3.3_0": "sammāvimuttipaccayā ca aneke kusalā dhammā bhāvanāpāripūriṁ gacchanti. ",
  "an10:110.3.4_0": "Ime kho, bhikkhave, dasa niddhamanīyā dhammā”ti. ",
  "an10:110.3.5_0": "Dasamaṁ. ",
  "an10:111.0.1_0": "Aṅguttara Nikāya 10 ",
  "an10:111.0.2_0": "11. Samaṇasaññāvagga ",
  "an10:111.0.3_0": "111. Paṭhamaasekhasutta ",
  "an10:111.1.1_0": "Atha kho aññataro bhikkhu yena bhagavā tenupasaṅkami;",
  "an10:111.1.1_1": "upasaṅkamitvā bhagavantaṁ abhivādetvā ekamantaṁ nisīdi.",
  "an10:111.1.1_2": "Ekamantaṁ nisinno kho so bhikkhu bhagavantaṁ etadavoca:",
  "an10:111.2.1_0": "“‘Asekho asekho’ti, bhante, vuccati. ",
  "an10:111.2.2_0": "Kittāvatā bhante, bhikkhu asekho hotī”ti? ",
  "an10:111.2.3_0": "“Idha, bhikkhu,",
  "an10:111.2.3_1": "bhikkhu asekhāya sammādiṭṭhiyā samannāgato hoti,",
  "an10:111.2.3_2": "asekhena sammāsaṅkappena samannāgato hoti,",
  "an10:111.2.3_3": "asekhāya sammāvācāya samannāgato hoti,",
  "an10:111.2.3_4": "asekhena sammākammantena samannāgato hoti,",
  "an10:111.2.3_5": "asekhena sammāājīvena samannāgato hoti,",
  "an10:111.2.3_6": "asekhena sammāvāyāmena samannāgato hoti,",
  "an10:111.2.3_7": "asekhāya sammāsatiyā samannāgato hoti,",
  "an10:111.2.3_8": "asekhena sammāsamādhinā samannāgato hoti,",
  "an10:111.2.3_9": "asekhena sammāñāṇena samannāgato hoti,",
  "an10:111.2.3_10": "asekhāya sammāvimuttiyā samannāgato hoti.",
  "an10:111.2.4_0": "Evaṁ kho, bhikkhu, bhikkhu asekho hotī”ti. ",
  "an10:111.2.5_0": "Ekādasamaṁ. ",
  "an10:112.0.1_0": "Aṅguttara Nikāya 10 ",
  "an10:112.0.2_0": "11. Samaṇasaññāvagga ",
  "an10:112.0.3_0": "112. Dutiyaasekhasutta ",
  "an10:112.1.1_0": "“Dasayime, bhikkhave, asekhiyā dhammā. ",
  "an10:112.1.2_0": "Katame dasa? ",
  "an10:112.1.3_0": "Asekhā sammādiṭṭhi,",
  "an10:112.1.3_1": "asekho sammāsaṅkappo,",
  "an10:112.1.3_2": "asekhā sammāvācā,",
  "an10:112.1.3_3": "asekho sammākammanto,",
  "an10:112.1.3_4": "asekho sammāājīvo,",
  "an10:112.1.3_5": "asekho sammāvāyāmo,",
  "an10:112.1.3_6": "asekhā sammāsati,",
  "an10:112.1.3_7": "asekho sammāsamādhi,",
  "an10:112.1.3_8": "asekhaṁ sammāñāṇaṁ,",
  "an10:112.1.3_9": "asekhā sammāvimutti—",
  "an10:112.1.4_0": "ime kho, bhikkhave, dasa asekhiyā dhammā”ti. ",
  "an10:112.1.5_0": "Dvādasamaṁ. ",
  "an10:112.1.6_0": "Samaṇasaññāvaggo paṭhamo. ",
  "an10:112.2.0_0": "Tassuddānaṁ",
  "an10:112.2.1_0": "Saññā bojjhaṅgā micchattaṁ, ",
  "an10:112.2.2_0": "bījaṁ vijjāya nijjaraṁ; ",
  "an10:112.2.3_0": "Dhovanaṁ tikicchā vamanaṁ, ",
  "an10:112.2.4_0": "niddhamanaṁ dve asekhāti. ",
  "an10:113.0.1_0": "Aṅguttara Nikāya 10 ",
  "an10:113.0.2_0": "12. Paccorohaṇivagga ",
  "an10:113.0.3_0": "113. Paṭhamaadhammasutta ",
  "an10:113.1.1_0": "“Adhammo ca, bhikkhave, veditabbo anattho ca; ",
  "an10:113.1.2_0": "dhammo ca veditabbo attho ca. ",
  "an10:113.1.3_0": "Adhammañca viditvā anatthañca,",
  "an10:113.1.3_1": "dhammañca viditvā atthañca yathā dhammo yathā attho tathā paṭipajjitabbaṁ.",
  "an10:113.2.1_0": "Katamo ca, bhikkhave, adhammo ca anattho ca? ",
  "an10:113.2.2_0": "Micchādiṭṭhi,",
  "an10:113.2.2_1": "micchāsaṅkappo,",
  "an10:113.2.2_2": "micchāvācā,",
  "an10:113.2.2_3": "micchākammanto,",
  "an10:113.2.2_4": "micchāājīvo,",
  "an10:113.2.2_5": "micchāvāyāmo,",
  "an10:113.2.2_6": "micchāsati,",
  "an10:113.2.2_7": "micchāsamādhi,",
  "an10:113.2.2_8": "micchāñāṇaṁ,",
  "an10:113.2.2_9": "micchāvimutti—",
  "an10:113.2.3_0": "ayaṁ vuccati, bhikkhave, adhammo ca anattho ca. ",
  "an10:113.3.1_0": "Katamo ca, bhikkhave, dhammo ca attho ca? ",
  "an10:113.3.2_0": "Sammādiṭṭhi,",
  "an10:113.3.2_1": "sammāsaṅkappo,",
  "an10:113.3.2_2": "sammāvācā,",
  "an10:113.3.2_3": "sammākammanto,",
  "an10:113.3.2_4": "sammāājīvo,",
  "an10:113.3.2_5": "sammāvāyāmo,",
  "an10:113.3.2_6": "sammāsati,",
  "an10:113.3.2_7": "sammāsamādhi,",
  "an10:113.3.2_8": "sammāñāṇaṁ,",
  "an10:113.3.2_9": "sammāvimutti—",
  "an10:113.3.3_0": "ayaṁ vuccati, bhikkhave, dhammo ca attho ca. ",
  "an10:113.4.1_0": "‘Adhammo ca, bhikkhave, veditabbo anattho ca; ",
  "an10:113.4.2_0": "dhammo ca veditabbo attho ca. ",
  "an10:113.4.3_0": "Adhammañca viditvā anatthañca,",
  "an10:113.4.3_1": "dhammañca viditvā atthañca yathā dhammo yathā attho tathā paṭipajjitabban’ti,",
  "an10:113.4.4_0": "iti yaṁ taṁ vuttaṁ, idametaṁ paṭicca vuttan”ti. ",
  "an10:113.4.5_0": "Paṭhamaṁ. ",
  "an10:114.0.1_0": "Aṅguttara Nikāya 10 ",
  "an10:114.0.2_0": "12. Paccorohaṇivagga ",
  "an10:114.0.3_0": "114. Dutiyaadhammasutta ",
  "an10:114.1.1_0": "“Adhammo ca, bhikkhave, veditabbo dhammo ca; ",
  "an10:114.1.2_0": "anattho ca veditabbo attho ca. ",
  "an10:114.1.3_0": "Adhammañca viditvā dhammañca,",
  "an10:114.1.3_1": "anatthañca viditvā atthañca yathā dhammo yathā attho tathā paṭipajjitabbaṁ.",
  "an10:114.2.1_0": "Katamo ca, bhikkhave, adhammo, katamo ca dhammo, katamo ca anattho, katamo ca attho? ",
  "an10:114.3.1_0": "Micchādiṭṭhi, bhikkhave, adhammo; ",
  "an10:114.3.2_0": "sammādiṭṭhi dhammo; ",
  "an10:114.3.3_0": "ye ca micchādiṭṭhipaccayā aneke pāpakā akusalā dhammā sambhavanti, ayaṁ anattho; ",
  "an10:114.3.4_0": "sammādiṭṭhipaccayā ca aneke kusalā dhammā bhāvanāpāripūriṁ gacchanti, ayaṁ attho. ",
  "an10:114.4.1_0": "Micchāsaṅkappo, bhikkhave, adhammo; ",
  "an10:114.4.2_0": "sammāsaṅkappo dhammo; ",
  "an10:114.4.3_0": "ye ca micchāsaṅkappapaccayā aneke pāpakā akusalā dhammā sambhavanti, ayaṁ anattho; ",
  "an10:114.4.4_0": "sammāsaṅkappapaccayā ca aneke kusalā dhammā bhāvanāpāripūriṁ gacchanti, ayaṁ attho. ",
  "an10:114.5.1_0": "Micchāvācā, bhikkhave, adhammo; ",
  "an10:114.5.2_0": "sammāvācā dhammo; ",
  "an10:114.5.3_0": "ye ca micchāvācāpaccayā aneke pāpakā akusalā dhammā sambhavanti, ayaṁ anattho; ",
  "an10:114.5.4_0": "sammāvācāpaccayā ca aneke kusalā dhammā bhāvanāpāripūriṁ gacchanti, ayaṁ attho. ",
  "an10:114.6.1_0": "Micchākammanto, bhikkhave, adhammo; ",
  "an10:114.6.2_0": "sammākammanto dhammo; ",
  "an10:114.6.3_0": "ye ca micchākammantapaccayā aneke pāpakā akusalā dhammā sambhavanti, ayaṁ anattho; ",
  "an10:114.6.4_0": "sammākammantapaccayā ca aneke kusalā dhammā bhāvanāpāripūriṁ gacchanti, ayaṁ attho. ",
  "an10:114.7.1_0": "Micchāājīvo, bhikkhave, adhammo; ",
  "an10:114.7.2_0": "sammāājīvo dhammo; ",
  "an10:114.7.3_0": "ye ca micchāājīvapaccayā aneke pāpakā akusalā dhammā sambhavanti, ayaṁ anattho; ",
  "an10:114.7.4_0": "sammāājīvapaccayā ca aneke kusalā dhammā bhāvanāpāripūriṁ gacchanti, ayaṁ attho. ",
  "an10:114.8.1_0": "Micchāvāyāmo, bhikkhave, adhammo; ",
  "an10:114.8.2_0": "sammāvāyāmo dhammo; ",
  "an10:114.8.3_0": "ye ca micchāvāyāmapaccayā aneke pāpakā akusalā dhammā sambhavanti, ayaṁ anattho; ",
  "an10:114.8.4_0": "sammāvāyāmapaccayā ca aneke kusalā dhammā bhāvanāpāripūriṁ gacchanti, ayaṁ attho. ",
  "an10:114.9.1_0": "Micchāsati, bhikkhave, adhammo; ",
  "an10:114.9.2_0": "sammāsati dhammo; ",
  "an10:114.9.3_0": "ye ca micchāsatipaccayā aneke pāpakā akusalā dhammā sambhavanti, ayaṁ anattho; ",
  "an10:114.9.4_0": "sammāsatipaccayā ca aneke kusalā dhammā bhāvanāpāripūriṁ gacchanti, ayaṁ attho. ",
  "an10:114.10.1_0": "Micchāsamādhi, bhikkhave, adhammo; ",
  "an10:114.10.2_0": "sammāsamādhi dhammo; ",
  "an10:114.10.3_0": "ye ca micchāsamādhipaccayā aneke pāpakā akusalā dhammā sambhavanti, ayaṁ anattho; ",
  "an10:114.10.4_0": "sammāsamādhipaccayā ca aneke kusalā dhammā bhāvanāpāripūriṁ gacchanti, ayaṁ attho. ",
  "an10:114.11.1_0": "Micchāñāṇaṁ, bhikkhave, adhammo; ",
  "an10:114.11.2_0": "sammāñāṇaṁ dhammo; ",
  "an10:114.11.3_0": "ye ca micchāñāṇapaccayā aneke pāpakā akusalā dhammā sambhavanti, ayaṁ anattho; ",
  "an10:114.11.4_0": "sammāñāṇapaccayā ca aneke kusalā dhammā bhāvanāpāripūriṁ gacchanti, ayaṁ attho. ",
  "an10:114.12.1_0": "Micchāvimutti, bhikkhave, adhammo; ",
  "an10:114.12.2_0": "sammāvimutti dhammo; ",
  "an10:114.12.3_0": "ye ca micchāvimuttipaccayā aneke pāpakā akusalā dhammā sambhavanti, ayaṁ anattho; ",
  "an10:114.12.4_0": "sammāvimuttipaccayā ca aneke kusalā dhammā bhāvanāpāripūriṁ gacchanti, ayaṁ attho. ",
  "an10:114.13.1_0": "‘Adhammo ca, bhikkhave, veditabbo dhammo ca; ",
  "an10:114.13.2_0": "anattho ca veditabbo attho ca. ",
  "an10:114.13.3_0": "Adhammañca viditvā dhammañca,",
  "an10:114.13.3_1": "anatthañca viditvā atthañca yathā dhammo yathā attho tathā paṭipajjitabban’ti,",
  "an10:114.13.4_0": "iti yaṁ taṁ vuttaṁ, idametaṁ paṭicca vuttan”ti. ",
  "an10:114.13.5_0": "Dutiyaṁ. ",
  "an10:115.0.1_0": "Aṅguttara Nikāya 10 ",
  "an10:115.0.2_0": "12. Paccorohaṇivagga ",
  "an10:115.0.3_0": "115. Tatiyaadhammasutta ",
  "an10:115.1.1_0": "“Adhammo ca, bhikkhave, veditabbo dhammo ca; ",
  "an10:115.1.2_0": "anattho ca veditabbo attho ca. ",
  "an10:115.1.3_0": "Adhammañca viditvā dhammañca,",
  "an10:115.1.3_1": "anatthañca viditvā atthañca yathā dhammo yathā attho tathā paṭipajjitabban”ti.",
  "an10:115.1.4_0": "Idamavoca bhagavā. ",
  "an10:115.1.5_0": "Idaṁ vatvāna sugato uṭṭhāyāsanā vihāraṁ pāvisi. ",
  "an10:115.2.1_0": "Atha kho tesaṁ bhikkhūnaṁ acirapakkantassa bhagavato etadahosi: ",
  "an10:115.2.2_0": "“idaṁ kho no, āvuso,",
  "an10:115.2.2_1": "bhagavā saṅkhittena uddesaṁ uddisitvā vitthārena atthaṁ avibhajitvā uṭṭhāyāsanā vihāraṁ paviṭṭho:",
  "an10:115.2.3_0": "‘adhammo ca, bhikkhave, veditabbo dhammo ca; ",
  "an10:115.2.4_0": "anattho ca veditabbo attho ca. ",
  "an10:115.2.5_0": "Adhammañca viditvā dhammañca,",
  "an10:115.2.5_1": "anatthañca viditvā atthañca yathā dhammo yathā attho tathā paṭipajjitabban’ti.",
  "an10:115.2.6_0": "Ko nu kho imassa bhagavatā saṅkhittena uddesassa uddiṭṭhassa vitthārena atthaṁ avibhattassa vitthārena atthaṁ vibhajeyyā”ti? ",
  "an10:115.3.1_0": "Atha kho tesaṁ bhikkhūnaṁ etadahosi: ",
  "an10:115.3.2_0": "“ayaṁ kho āyasmā ānando satthu ceva saṁvaṇṇito sambhāvito ca viññūnaṁ sabrahmacārīnaṁ. ",
  "an10:115.3.3_0": "Pahoti cāyasmā ānando imassa bhagavatā saṅkhittena uddesassa uddiṭṭhassa vitthārena atthaṁ avibhattassa vitthārena atthaṁ vibhajituṁ. ",
  "an10:115.3.4_0": "Yannūna mayaṁ yenāyasmā ānando tenupasaṅkameyyāma;",
  "an10:115.3.4_1": "upasaṅkamitvā āyasmantaṁ ānandaṁ etamatthaṁ paṭipuccheyyāma.",
  "an10:115.3.5_0": "Yathā no āyasmā ānando byākarissati tathā naṁ dhāressāmā”ti. ",
  "an10:115.4.1_0": "Atha kho te bhikkhū yenāyasmā ānando tenupasaṅkamiṁsu;",
  "an10:115.4.1_1": "upasaṅkamitvā āyasmatā ānandena saddhiṁ sammodiṁsu.",
  "an10:115.4.2_0": "Sammodanīyaṁ kathaṁ sāraṇīyaṁ vītisāretvā ekamantaṁ nisīdiṁsu.",
  "an10:115.4.2_1": "Ekamantaṁ nisinnā kho te bhikkhū āyasmantaṁ ānandaṁ etadavocuṁ:",
  "an10:115.5.1_0": "“Idaṁ kho no,",
  "an10:115.5.1_1": "āvuso ānanda,",
  "an10:115.5.1_2": "bhagavā saṅkhittena uddesaṁ uddisitvā vitthārena atthaṁ avibhajitvā uṭṭhāyāsanā vihāraṁ paviṭṭho:",
  "an10:115.5.2_0": "‘adhammo ca …pe… ",
  "an10:115.5.3_0": "tathā paṭipajjitabban’ti. ",
  "an10:115.6.1_0": "Tesaṁ no, āvuso, amhākaṁ acirapakkantassa bhagavato etadahosi: ",
  "an10:115.6.2_0": "‘idaṁ kho no, āvuso,",
  "an10:115.6.2_1": "bhagavatā saṅkhittena uddesaṁ uddisitvā vitthārena atthaṁ avibhajitvā uṭṭhāyāsanā vihāraṁ paviṭṭho—",
  "an10:115.6.3_0": "adhammo ca …pe… ",
  "an10:115.6.4_0": "tathā paṭipajjitabbanti. ",
  "an10:115.6.5_0": "Ko nu kho imassa bhagavatā saṅkhittena uddesassa uddiṭṭhassa vitthārena atthaṁ avibhattassa vitthārena atthaṁ vibhajeyyā’ti? ",
  "an10:115.7.1_0": "Tesaṁ no, āvuso, amhākaṁ etadahosi: ",
  "an10:115.7.2_0": "‘ayaṁ kho āyasmā ānando satthu ceva saṁvaṇṇito sambhāvito ca viññūnaṁ sabrahmacārīnaṁ. ",
  "an10:115.7.3_0": "Pahoti cāyasmā ānando imassa bhagavatā saṅkhittena uddesassa uddiṭṭhassa vitthārena atthaṁ avibhattassa vitthārena atthaṁ vibhajituṁ. ",
  "an10:115.7.4_0": "Yannūna mayaṁ yenāyasmā ānando tenupasaṅkameyyāma;",
  "an10:115.7.4_1": "upasaṅkamitvā āyasmantaṁ ānandaṁ etamatthaṁ paṭipuccheyyāma.",
  "an10:115.7.5_0": "Yathā no āyasmā ānando byākarissati tathā naṁ dhāressāmā’ti. ",
  "an10:115.7.6_0": "Vibhajatu āyasmā ānando”ti. ",
  "an10:115.8.1_0": "“Seyyathāpi, āvuso,",
  "an10:115.8.1_1": "puriso sāratthiko sāragavesī sārapariyesanaṁ caramāno mahato rukkhassa tiṭṭhato sāravato atikkammeva",
  "an10:115.8.1_2": "mūlaṁ atikkamma khandhaṁ sākhāpalāse sāraṁ pariyesitabbaṁ maññeyya;",
  "an10:115.8.2_0": "evaṁsampadamidaṁ āyasmantānaṁ satthari sammukhībhūte taṁ bhagavantaṁ atisitvā amhe etamatthaṁ paṭipucchitabbaṁ maññatha. ",
  "an10:115.8.3_0": "So hāvuso,",
  "an10:115.8.3_1": "bhagavā jānaṁ jānāti passaṁ passati,",
  "an10:115.8.3_2": "cakkhubhūto ñāṇabhūto dhammabhūto brahmabhūto vattā pavattā atthassa ninnetā amatassa dātā dhammassāmī tathāgato.",
  "an10:115.8.4_0": "So ceva panetassa kālo ahosi yaṁ tumhe bhagavantaṁyeva upasaṅkamitvā etamatthaṁ paṭipuccheyyātha. ",
  "an10:115.8.5_0": "Yathā vo bhagavā byākareyya tathā naṁ dhāreyyāthā”ti. ",
  "an10:115.9.1_0": "“Addhāvuso ānanda,",
  "an10:115.9.1_1": "bhagavā jānaṁ jānāti passaṁ passati cakkhubhūto ñāṇabhūto dhammabhūto brahmabhūto vattā pavattā atthassa ninnetā amatassa dātā dhammassāmī tathāgato.",
  "an10:115.9.2_0": "So ceva panetassa kālo ahosi yaṁ mayaṁ bhagavantaṁyeva upasaṅkamitvā etamatthaṁ paṭipuccheyyāma, ",
  "an10:115.9.3_0": "yathā no bhagavā byākareyya tathā naṁ dhāreyyāma. ",
  "an10:115.9.4_0": "Api cāyasmā ānando satthu ceva saṁvaṇṇito sambhāvito ca viññūnaṁ sabrahmacārīnaṁ. ",
  "an10:115.9.5_0": "Pahoti cāyasmā ānando imassa bhagavatā saṅkhittena uddesassa uddiṭṭhassa vitthārena atthaṁ avibhattassa vitthārena atthaṁ vibhajituṁ. ",
  "an10:115.9.6_0": "Vibhajatāyasmā ānando agaruṁ katvā”ti. ",
  "an10:115.10.1_0": "“Tenahāvuso, suṇātha, sādhukaṁ manasi karotha, bhāsissāmī”ti. ",
  "an10:115.10.2_0": "“Evamāvuso”ti kho te bhikkhū āyasmato ānandassa paccassosuṁ. ",
  "an10:115.10.3_0": "Athāyasmā ānando etadavoca: ",
  "an10:115.11.1_0": "“Yaṁ kho no, āvuso,",
  "an10:115.11.1_1": "bhagavā saṅkhittena uddesaṁ uddisitvā vitthārena atthaṁ avibhajitvā uṭṭhāyāsanā vihāraṁ paviṭṭho:",
  "an10:115.11.2_0": "‘adhammo ca, bhikkhave, veditabbo dhammo ca; ",
  "an10:115.11.3_0": "anattho ca veditabbo attho ca. ",
  "an10:115.11.4_0": "Adhammañca viditvā dhammañca,",
  "an10:115.11.4_1": "anatthañca viditvā atthañca yathā dhammo yathā attho tathā paṭipajjitabban’ti.",
  "an10:115.12.1_0": "Katamo cāvuso, adhammo, katamo ca dhammo, katamo ca anattho, katamo ca attho? ",
  "an10:115.13.1_0": "Micchādiṭṭhi, āvuso, adhammo; ",
  "an10:115.13.2_0": "sammādiṭṭhi dhammo; ",
  "an10:115.13.3_0": "ye ca micchādiṭṭhipaccayā aneke pāpakā akusalā dhammā sambhavanti, ayaṁ anattho; ",
  "an10:115.13.4_0": "sammādiṭṭhipaccayā ca aneke kusalā dhammā bhāvanāpāripūriṁ gacchanti, ayaṁ attho. ",
  "an10:115.14.1_0": "Micchāsaṅkappo, āvuso, adhammo; ",
  "an10:115.14.2_0": "sammāsaṅkappo dhammo … ",
  "an10:115.14.3_0": "micchāvācā, āvuso, adhammo; ",
  "an10:115.14.4_0": "sammāvācā dhammo … ",
  "an10:115.14.5_0": "micchākammanto, āvuso, adhammo; ",
  "an10:115.14.6_0": "sammākammanto dhammo … ",
  "an10:115.14.7_0": "micchāājīvo, āvuso, adhammo; ",
  "an10:115.14.8_0": "sammāājīvo dhammo … ",
  "an10:115.14.9_0": "micchāvāyāmo, āvuso, adhammo; ",
  "an10:115.14.10_0": "sammāvāyāmo dhammo … ",
  "an10:115.14.11_0": "micchāsati, āvuso, adhammo; ",
  "an10:115.14.12_0": "sammāsati dhammo … ",
  "an10:115.14.13_0": "micchāsamādhi, āvuso, adhammo; ",
  "an10:115.14.14_0": "sammāsamādhi dhammo … ",
  "an10:115.14.15_0": "micchāñāṇaṁ, āvuso, adhammo; ",
  "an10:115.14.16_0": "sammāñāṇaṁ dhammo …. ",
  "an10:115.15.1_0": "Micchāvimutti, āvuso, adhammo; ",
  "an10:115.15.2_0": "sammāvimutti dhammo; ",
  "an10:115.15.3_0": "ye ca micchāvimuttipaccayā aneke pāpakā akusalā dhammā sambhavanti, ayaṁ anattho; ",
  "an10:115.15.4_0": "sammāvimuttipaccayā ca aneke kusalā dhammā bhāvanāpāripūriṁ gacchanti, ayaṁ attho. ",
  "an10:115.16.1_0": "Ayaṁ kho no, āvuso,",
  "an10:115.16.1_1": "bhagavā saṅkhittena uddesaṁ uddisitvā vitthārena atthaṁ avibhajitvā uṭṭhāyāsanā vihāraṁ paviṭṭho:",
  "an10:115.16.2_0": "‘adhammo ca, bhikkhave, veditabbo dhammo ca …pe… ",
  "an10:115.16.3_0": "tathā paṭipajjitabban’ti,",
  "an10:115.16.3_1": "imassa kho ahaṁ, āvuso,",
  "an10:115.16.3_2": "bhagavatā saṅkhittena uddesassa uddiṭṭhassa vitthārena atthaṁ avibhattassa evaṁ vitthārena atthaṁ ājānāmi.",
  "an10:115.16.4_0": "Ākaṅkhamānā ca pana tumhe, āvuso, bhagavantaṁyeva upasaṅkamitvā etamatthaṁ paṭipuccheyyātha. ",
  "an10:115.16.5_0": "Yathā vo bhagavā byākaroti tathā naṁ dhāreyyāthā”ti. ",
  "an10:115.17.1_0": "“Evamāvuso”ti kho te bhikkhū āyasmato ānandassa bhāsitaṁ abhinanditvā anumoditvā uṭṭhāyāsanā yena bhagavā tenupasaṅkamiṁsu;",
  "an10:115.17.1_1": "upasaṅkamitvā bhagavantaṁ abhivādetvā ekamantaṁ nisīdiṁsu.",
  "an10:115.17.1_2": "Ekamantaṁ nisinnā kho te bhikkhū bhagavantaṁ etadavocuṁ:",
  "an10:115.18.1_0": "“Yaṁ kho no bhagavā saṅkhittena uddesaṁ uddisitvā vitthārena atthaṁ avibhajitvā uṭṭhāyāsanā vihāraṁ paviṭṭho: ",
  "an10:115.18.2_0": "‘adhammo ca, bhikkhave, veditabbo …pe… ",
  "an10:115.18.3_0": "tathā paṭipajjitabban’ti. ",
  "an10:115.19.1_0": "Tesaṁ no, bhante, amhākaṁ acirapakkantassa bhagavato etadahosi: ",
  "an10:115.19.2_0": "‘idaṁ kho no, āvuso,",
  "an10:115.19.2_1": "bhagavā saṅkhittena uddesaṁ uddisitvā vitthārena atthaṁ avibhajitvā uṭṭhāyāsanā vihāraṁ paviṭṭho—",
  "an10:115.19.3_0": "adhammo ca, bhikkhave, veditabbo …pe… ",
  "an10:115.19.4_0": "tathā paṭipajjitabbanti. ",
  "an10:115.19.5_0": "Ko nu kho imassa bhagavatā saṅkhittena uddesassa uddiṭṭhassa vitthārena atthaṁ avibhattassa vitthārena atthaṁ vibhajeyyā’ti? ",
  "an10:115.20.1_0": "Tesaṁ no, bhante, amhākaṁ etadahosi: ",
  "an10:115.20.2_0": "‘ayaṁ kho āyasmā ānando satthu ceva saṁvaṇṇito sambhāvito ca viññūnaṁ sabrahmacārīnaṁ. ",
  "an10:115.20.3_0": "Pahoti cāyasmā ānando imassa bhagavatā saṅkhittena uddesassa uddiṭṭhassa vitthārena atthaṁ avibhattassa vitthārena atthaṁ vibhajituṁ. ",
  "an10:115.20.4_0": "Yannūna mayaṁ yenāyasmā ānando tenupasaṅkameyyāma;",
  "an10:115.20.4_1": "upasaṅkamitvā āyasmantaṁ ānandaṁ etamatthaṁ paṭipuccheyyāma.",
  "an10:115.20.5_0": "Yathā no āyasmā ānando byākarissati tathā naṁ dhāressāmā’ti. ",
  "an10:115.21.1_0": "Atha kho mayaṁ, bhante,",
  "an10:115.21.1_1": "yenāyasmā ānando tenupasaṅkamimhā;",
  "an10:115.21.1_2": "upasaṅkamitvā āyasmantaṁ ānandaṁ etamatthaṁ apucchimhā.",
  "an10:115.21.2_0": "Tesaṁ no, bhante,",
  "an10:115.21.2_1": "āyasmatā ānandena imehi ākārehi imehi padehi imehi byañjanehi attho suvibhatto”ti.",
  "an10:115.22.1_0": "“Sādhu sādhu, bhikkhave. ",
  "an10:115.22.2_0": "Paṇḍito, bhikkhave, ānando. ",
  "an10:115.22.3_0": "Mahāpañño, bhikkhave, ānando. ",
  "an10:115.22.4_0": "Mañcepi tumhe,",
  "an10:115.22.4_1": "bhikkhave,",
  "an10:115.22.4_2": "upasaṅkamitvā etamatthaṁ paṭipuccheyyātha,",
  "an10:115.22.4_3": "ahampi cetaṁ evamevaṁ byākareyyaṁ yathā taṁ ānandena byākataṁ.",
  "an10:115.22.5_0": "Eso ceva tassa attho evañca naṁ dhāreyyāthā”ti. ",
  "an10:115.22.6_0": "Tatiyaṁ. ",
  "an10:116.0.1_0": "Aṅguttara Nikāya 10 ",
  "an10:116.0.2_0": "12. Paccorohaṇivagga ",
  "an10:116.0.3_0": "116. Ajitasutta ",
  "an10:116.1.1_0": "Atha kho ajito paribbājako yena bhagavā tenupasaṅkami; upasaṅkamitvā bhagavatā saddhiṁ sammodi. ",
  "an10:116.1.2_0": "Sammodanīyaṁ kathaṁ sāraṇīyaṁ vītisāretvā ekamantaṁ nisīdi.",
  "an10:116.1.2_1": "Ekamantaṁ nisinno kho ajito paribbājako bhagavantaṁ etadavoca:",
  "an10:116.2.1_0": "“Amhākaṁ, bho gotama, paṇḍito nāma sabrahmacārī. ",
  "an10:116.2.2_0": "Tena pañcamattāni cittaṭṭhānasatāni cintitāni,",
  "an10:116.2.2_1": "yehi aññatitthiyā upāraddhāva jānanti upāraddhasmā”ti.",
  "an10:116.3.1_0": "Atha kho bhagavā bhikkhū āmantesi: ",
  "an10:116.3.2_0": "“dhāretha no tumhe, bhikkhave, paṇḍitavatthūnī”ti? ",
  "an10:116.3.3_0": "“Etassa, bhagavā, kālo etassa, sugata, kālo ",
  "an10:116.3.4_0": "yaṁ bhagavā bhāseyya, bhagavato sutvā bhikkhū dhāressantī”ti. ",
  "an10:116.4.1_0": "“Tena hi, bhikkhave, suṇātha, sādhukaṁ manasi karotha, bhāsissāmī”ti. ",
  "an10:116.4.2_0": "“Evaṁ, bhante”ti kho te bhikkhū bhagavato paccassosuṁ. ",
  "an10:116.4.3_0": "Bhagavā etadavoca: ",
  "an10:116.5.1_0": "“Idha,",
  "an10:116.5.1_1": "bhikkhave,",
  "an10:116.5.1_2": "ekacco adhammikena vādena adhammikaṁ vādaṁ abhiniggaṇhāti abhinippīḷeti,",
  "an10:116.5.1_3": "tena ca adhammikaṁ parisaṁ rañjeti.",
  "an10:116.5.2_0": "Tena sā adhammikā parisā uccāsaddamahāsaddā hoti: ",
  "an10:116.5.3_0": "‘paṇḍito vata bho, paṇḍito vata bho’ti. ",
  "an10:116.6.1_0": "Idha pana,",
  "an10:116.6.1_1": "bhikkhave,",
  "an10:116.6.1_2": "ekacco adhammikena vādena dhammikaṁ vādaṁ abhiniggaṇhāti abhinippīḷeti,",
  "an10:116.6.1_3": "tena ca adhammikaṁ parisaṁ rañjeti.",
  "an10:116.6.2_0": "Tena sā adhammikā parisā uccāsaddamahāsaddā hoti: ",
  "an10:116.6.3_0": "‘paṇḍito vata bho, paṇḍito vata bho’ti. ",
  "an10:116.7.1_0": "Idha pana,",
  "an10:116.7.1_1": "bhikkhave,",
  "an10:116.7.1_2": "ekacco adhammikena vādena dhammikañca vādaṁ adhammikañca vādaṁ abhiniggaṇhāti abhinippīḷeti,",
  "an10:116.7.1_3": "tena ca adhammikaṁ parisaṁ rañjeti.",
  "an10:116.7.2_0": "Tena sā adhammikā parisā uccāsaddamahāsaddā hoti: ",
  "an10:116.7.3_0": "‘paṇḍito vata bho, paṇḍito vata bho’ti. ",
  "an10:116.8.1_0": "Adhammo ca, bhikkhave, veditabbo dhammo ca; ",
  "an10:116.8.2_0": "anattho ca veditabbo attho ca. ",
  "an10:116.8.3_0": "Adhammañca viditvā dhammañca,",
  "an10:116.8.3_1": "anatthañca viditvā atthañca yathā dhammo yathā attho tathā paṭipajjitabbaṁ.",
  "an10:116.9.1_0": "Katamo ca, bhikkhave, adhammo, katamo ca dhammo, katamo ca anattho, katamo ca attho? ",
  "an10:116.9.2_0": "Micchādiṭṭhi, bhikkhave, adhammo; ",
  "an10:116.9.3_0": "sammādiṭṭhi dhammo; ",
  "an10:116.9.4_0": "ye ca micchādiṭṭhipaccayā aneke pāpakā akusalā dhammā sambhavanti, ayaṁ anattho; ",
  "an10:116.9.5_0": "sammādiṭṭhipaccayā ca aneke kusalā dhammā bhāvanāpāripūriṁ gacchanti, ayaṁ attho. ",
  "an10:116.10.1_0": "Micchāsaṅkappo, bhikkhave, adhammo; ",
  "an10:116.10.2_0": "sammāsaṅkappo dhammo … ",
  "an10:116.10.3_0": "micchāvācā, bhikkhave, adhammo; ",
  "an10:116.10.4_0": "sammāvācā dhammo … ",
  "an10:116.10.5_0": "micchākammanto, bhikkhave, adhammo; ",
  "an10:116.10.6_0": "sammākammanto dhammo … ",
  "an10:116.10.7_0": "micchāājīvo, bhikkhave, adhammo; ",
  "an10:116.10.8_0": "sammāājīvo dhammo … ",
  "an10:116.10.9_0": "micchāvāyāmo, bhikkhave, adhammo; ",
  "an10:116.10.10_0": "sammāvāyāmo dhammo … ",
  "an10:116.10.11_0": "micchāsati, bhikkhave, adhammo; ",
  "an10:116.10.12_0": "sammāsati dhammo … ",
  "an10:116.10.13_0": "micchāsamādhi, bhikkhave adhammo; ",
  "an10:116.10.14_0": "sammāsamādhi dhammo … ",
  "an10:116.10.15_0": "micchāñāṇaṁ, bhikkhave, adhammo; ",
  "an10:116.10.16_0": "sammāñāṇaṁ dhammo. ",
  "an10:116.11.1_0": "Micchāvimutti, bhikkhave, adhammo; ",
  "an10:116.11.2_0": "sammāvimutti dhammo; ",
  "an10:116.11.3_0": "ye ca micchāvimuttipaccayā aneke pāpakā akusalā dhammā sambhavanti, ayaṁ anattho; ",
  "an10:116.11.4_0": "sammāvimuttipaccayā ca aneke kusalā dhammā bhāvanāpāripūriṁ gacchanti, ayaṁ attho. ",
  "an10:116.12.1_0": "‘Adhammo ca, bhikkhave, veditabbo dhammo ca; ",
  "an10:116.12.2_0": "anattho ca veditabbo attho ca. ",
  "an10:116.12.3_0": "Adhammañca viditvā dhammañca,",
  "an10:116.12.3_1": "anatthañca viditvā atthañca yathā dhammo yathā attho tathā paṭipajjitabban’ti,",
  "an10:116.12.4_0": "iti yaṁ taṁ vuttaṁ, idametaṁ paṭicca vuttan”ti. ",
  "an10:116.12.5_0": "Catutthaṁ. ",
  "an10:117.0.1_0": "Aṅguttara Nikāya 10 ",
  "an10:117.0.2_0": "12. Paccorohaṇivagga ",
  "an10:117.0.3_0": "117. Saṅgāravasutta ",
  "an10:117.1.1_0": "Atha kho saṅgāravo brāhmaṇo yena bhagavā tenupasaṅkami; upasaṅkamitvā bhagavatā saddhiṁ sammodi. ",
  "an10:117.1.2_0": "Sammodanīyaṁ kathaṁ sāraṇīyaṁ vītisāretvā ekamantaṁ nisīdi.",
  "an10:117.1.2_1": "Ekamantaṁ nisinno kho saṅgāravo brāhmaṇo bhagavantaṁ etadavoca:",
  "an10:117.1.3_0": "“kiṁ nu kho, bho gotama, orimaṁ tīraṁ, kiṁ pārimaṁ tīran”ti? ",
  "an10:117.1.4_0": "“Micchādiṭṭhi kho, brāhmaṇa, orimaṁ tīraṁ, sammādiṭṭhi pārimaṁ tīraṁ; ",
  "an10:117.1.5_0": "micchāsaṅkappo orimaṁ tīraṁ, sammāsaṅkappo pārimaṁ tīraṁ; ",
  "an10:117.1.6_0": "micchāvācā orimaṁ tīraṁ, sammāvācā pārimaṁ tīraṁ; ",
  "an10:117.1.7_0": "micchākammanto orimaṁ tīraṁ, sammākammanto pārimaṁ tīraṁ; ",
  "an10:117.1.8_0": "micchāājīvo orimaṁ tīraṁ, sammāājīvo pārimaṁ tīraṁ; ",
  "an10:117.1.9_0": "micchāvāyāmo orimaṁ tīraṁ, sammāvāyāmo pārimaṁ tīraṁ; ",
  "an10:117.1.10_0": "micchāsati orimaṁ tīraṁ, sammāsati pārimaṁ tīraṁ; ",
  "an10:117.1.11_0": "micchāsamādhi orimaṁ tīraṁ, sammāsamādhi pārimaṁ tīraṁ; ",
  "an10:117.1.12_0": "micchāñāṇaṁ orimaṁ tīraṁ, sammāñāṇaṁ pārimaṁ tīraṁ; ",
  "an10:117.1.13_0": "micchāvimutti orimaṁ tīraṁ, sammāvimutti pārimaṁ tīranti. ",
  "an10:117.1.14_0": "Idaṁ kho, brāhmaṇa, orimaṁ tīraṁ, idaṁ pārimaṁ tīranti. ",
  "an10:117.2.1_0": "Appakā te manussesu, ",
  "an10:117.2.2_0": "ye janā pāragāmino; ",
  "an10:117.2.3_0": "Athāyaṁ itarā pajā, ",
  "an10:117.2.4_0": "tīramevānudhāvati. ",
  "an10:117.3.1_0": "Ye ca kho sammadakkhāte, ",
  "an10:117.3.2_0": "dhamme dhammānuvattino; ",
  "an10:117.3.3_0": "Te janā pāramessanti, ",
  "an10:117.3.4_0": "maccudheyyaṁ suduttaraṁ. ",
  "an10:117.4.1_0": "Kaṇhaṁ dhammaṁ vippahāya, ",
  "an10:117.4.2_0": "Sukkaṁ bhāvetha paṇḍito; ",
  "an10:117.4.3_0": "Okā anokamāgamma, ",
  "an10:117.4.4_0": "Viveke yattha dūramaṁ. ",
  "an10:117.5.1_0": "Tatrābhiratimiccheyya, ",
  "an10:117.5.2_0": "hitvā kāme akiñcano; ",
  "an10:117.5.3_0": "Pariyodapeyya attānaṁ, ",
  "an10:117.5.4_0": "cittaklesehi paṇḍito. ",
  "an10:117.6.1_0": "Yesaṁ sambodhiyaṅgesu, ",
  "an10:117.6.2_0": "sammā cittaṁ subhāvitaṁ; ",
  "an10:117.6.3_0": "Ādānapaṭinissagge, ",
  "an10:117.6.4_0": "anupādāya ye ratā; ",
  "an10:117.6.5_0": "Khīṇāsavā jutimanto, ",
  "an10:117.6.6_0": "te loke parinibbutā”ti. ",
  "an10:117.6.7_0": "Pañcamaṁ. ",
  "an10:118.0.1_0": "Aṅguttara Nikāya 10 ",
  "an10:118.0.2_0": "12. Paccorohaṇivagga ",
  "an10:118.0.3_0": "118. Orimatīrasutta ",
  "an10:118.1.1_0": "“Orimañca, bhikkhave, tīraṁ desessāmi pārimañca tīraṁ. ",
  "an10:118.1.2_0": "Taṁ suṇātha, sādhukaṁ manasi karotha, bhāsissāmī”ti. ",
  "an10:118.1.3_0": "“Evaṁ, bhante”ti kho te bhikkhū bhagavato paccassosuṁ. ",
  "an10:118.1.4_0": "Bhagavā etadavoca: ",
  "an10:118.2.1_0": "“Katamañca, bhikkhave, orimaṁ tīraṁ, katamañca pārimaṁ tīraṁ? ",
  "an10:118.2.2_0": "Micchādiṭṭhi orimaṁ tīraṁ, sammādiṭṭhi pārimaṁ tīraṁ …pe… ",
  "an10:118.2.3_0": "micchāvimutti orimaṁ tīraṁ, sammāvimutti pārimaṁ tīraṁ. ",
  "an10:118.2.4_0": "Idaṁ kho, bhikkhave, orimaṁ tīraṁ, idaṁ pārimaṁ tīranti. ",
  "an10:118.3.1_0": "Appakā te manussesu, ",
  "an10:118.3.2_0": "ye janā pāragāmino; ",
  "an10:118.3.3_0": "Athāyaṁ itarā pajā, ",
  "an10:118.3.4_0": "tīramevānudhāvati. ",
  "an10:118.4.1_0": "Ye ca kho sammadakkhāte, ",
  "an10:118.4.2_0": "dhamme dhammānuvattino; ",
  "an10:118.4.3_0": "Te janā pāramessanti, ",
  "an10:118.4.4_0": "maccudheyyaṁ suduttaraṁ. ",
  "an10:118.5.1_0": "Kaṇhaṁ dhammaṁ vippahāya, ",
  "an10:118.5.2_0": "sukkaṁ bhāvetha paṇḍito; ",
  "an10:118.5.3_0": "Okā anokamāgamma, ",
  "an10:118.5.4_0": "viveke yattha dūramaṁ. ",
  "an10:118.6.1_0": "Tatrābhiratimiccheyya, ",
  "an10:118.6.2_0": "hitvā kāme akiñcano; ",
  "an10:118.6.3_0": "Pariyodapeyya attānaṁ, ",
  "an10:118.6.4_0": "cittaklesehi paṇḍito. ",
  "an10:118.7.1_0": "Yesaṁ sambodhiyaṅgesu, ",
  "an10:118.7.2_0": "sammā cittaṁ subhāvitaṁ; ",
  "an10:118.7.3_0": "Ādānapaṭinissagge, ",
  "an10:118.7.4_0": "anupādāya ye ratā; ",
  "an10:118.7.5_0": "Khīṇāsavā jutimanto, ",
  "an10:118.7.6_0": "te loke parinibbutā”ti. ",
  "an10:118.7.7_0": "Chaṭṭhaṁ. ",
  "an10:119.0.1_0": "Aṅguttara Nikāya 10 ",
  "an10:119.0.2_0": "12. Paccorohaṇivagga ",
  "an10:119.0.3_0": "119. Paṭhamapaccorohaṇīsutta ",
  "an10:119.1.1_0": "Tena kho pana samayena jāṇussoṇi brāhmaṇo tadahuposathe sīsaṁnhāto navaṁ khomayugaṁ nivattho allakusamuṭṭhiṁ",
  "an10:119.1.1_1": "ādāya bhagavato avidūre ekamantaṁ ṭhito hoti.",
  "an10:119.2.1_0": "Addasā kho bhagavā jāṇussoṇiṁ brāhmaṇaṁ tadahuposathe sīsaṁnhātaṁ navaṁ khomayugaṁ nivatthaṁ allakusamuṭṭhiṁ ādāya ekamantaṁ ṭhitaṁ. ",
  "an10:119.2.2_0": "Disvāna jāṇussoṇiṁ brāhmaṇaṁ etadavoca: ",
  "an10:119.2.3_0": "“kiṁ nu tvaṁ, brāhmaṇa,",
  "an10:119.2.3_1": "tadahuposathe sīsaṁnhāto navaṁ khomayugaṁ nivattho allakusamuṭṭhiṁ ādāya ekamantaṁ ṭhito?",
  "an10:119.2.4_0": "Kiṁ nvajja brāhmaṇakulassā”ti? ",
  "an10:119.2.5_0": "“Paccorohaṇī, bho gotama, ajja brāhmaṇakulassā”ti. ",
  "an10:119.3.1_0": "“Yathā kathaṁ pana, brāhmaṇa, brāhmaṇānaṁ paccorohaṇī hotī”ti? ",
  "an10:119.3.2_0": "“Idha,",
  "an10:119.3.2_1": "bho gotama,",
  "an10:119.3.2_2": "brāhmaṇā tadahuposathe sīsaṁnhātā navaṁ khomayugaṁ nivatthā allena gomayena pathaviṁ opuñjitvā haritehi",
  "an10:119.3.2_3": "kusehi pattharitvā antarā ca velaṁ antarā ca agyāgāraṁ seyyaṁ kappenti.",
  "an10:119.3.3_0": "Te taṁ rattiṁ tikkhattuṁ paccuṭṭhāya pañjalikā aggiṁ namassanti: ",
  "an10:119.3.4_0": "‘paccorohāma bhavantaṁ, paccorohāma bhavantan’ti. ",
  "an10:119.3.5_0": "Bahukena ca sappitelanavanītena aggiṁ santappenti. ",
  "an10:119.3.6_0": "Tassā ca rattiyā accayena paṇītena khādanīyena bhojanīyena brāhmaṇe santappenti. ",
  "an10:119.3.7_0": "Evaṁ, bho gotama, brāhmaṇānaṁ paccorohaṇī hotī”ti. ",
  "an10:119.4.1_0": "“Aññathā kho, brāhmaṇa,",
  "an10:119.4.1_1": "brāhmaṇānaṁ paccorohaṇī hoti,",
  "an10:119.4.1_2": "aññathā ca pana ariyassa vinaye paccorohaṇī hotī”ti.",
  "an10:119.4.2_0": "“Yathā kathaṁ pana, bho gotama, ariyassa vinaye paccorohaṇī hoti? ",
  "an10:119.4.3_0": "Sādhu me bhavaṁ gotamo tathā dhammaṁ desetu yathā ariyassa vinaye paccorohaṇī hotī”ti. ",
  "an10:119.5.1_0": "“Tena hi, brāhmaṇa, suṇāhi, sādhukaṁ manasi karohi; bhāsissāmī”ti. ",
  "an10:119.5.2_0": "“Evaṁ, bho”ti kho jāṇussoṇi brāhmaṇo bhagavato paccassosi. ",
  "an10:119.5.3_0": "Bhagavā etadavoca: ",
  "an10:119.6.1_0": "“Idha, brāhmaṇa, ariyasāvako iti paṭisañcikkhati: ",
  "an10:119.6.2_0": "‘micchādiṭṭhiyā kho pāpako vipāko ",
  "an10:119.6.3_0": "diṭṭhe ceva dhamme abhisamparāyañcā’ti. ",
  "an10:119.6.4_0": "So iti paṭisaṅkhāya micchādiṭṭhiṁ pajahati; ",
  "an10:119.6.5_0": "micchādiṭṭhiyā paccorohati. ",
  "an10:119.7.1_0": "… ‘Micchāsaṅkappassa kho pāpako vipāko—",
  "an10:119.7.2_0": "diṭṭhe ceva dhamme abhisamparāyañcā’ti. ",
  "an10:119.7.3_0": "So iti paṭisaṅkhāya micchāsaṅkappaṁ pajahati; ",
  "an10:119.7.4_0": "micchāsaṅkappā paccorohati. ",
  "an10:119.8.1_0": "… ‘Micchāvācāya kho pāpako vipāko—",
  "an10:119.8.2_0": "diṭṭhe ceva dhamme abhisamparāyañcā’ti. ",
  "an10:119.8.3_0": "So iti paṭisaṅkhāya micchāvācaṁ pajahati; ",
  "an10:119.8.4_0": "micchāvācāya paccorohati. ",
  "an10:119.9.1_0": "… ‘Micchākammantassa kho pāpako vipāko—",
  "an10:119.9.2_0": "diṭṭhe ceva dhamme abhisamparāyañcā’ti. ",
  "an10:119.9.3_0": "So iti paṭisaṅkhāya micchākammantaṁ pajahati; ",
  "an10:119.9.4_0": "micchākammantā paccorohati. ",
  "an10:119.10.1_0": "… ‘Micchāājīvassa kho pāpako vipāko—",
  "an10:119.10.2_0": "diṭṭhe ceva dhamme abhisamparāyañcā’ti. ",
  "an10:119.10.3_0": "So iti paṭisaṅkhāya micchāājīvaṁ pajahati; ",
  "an10:119.10.4_0": "micchāājīvā paccorohati. ",
  "an10:119.11.1_0": "… ‘Micchāvāyāmassa kho pāpako vipāko—",
  "an10:119.11.2_0": "diṭṭhe ceva dhamme abhisamparāyañcā’ti. ",
  "an10:119.11.3_0": "So iti paṭisaṅkhāya micchāvāyāmaṁ pajahati; ",
  "an10:119.11.4_0": "micchāvāyāmā paccorohati. ",
  "an10:119.12.1_0": "… ‘Micchāsatiyā kho pāpako vipāko—",
  "an10:119.12.2_0": "diṭṭhe ceva dhamme abhisamparāyañcā’ti. ",
  "an10:119.12.3_0": "So iti paṭisaṅkhāya micchāsatiṁ pajahati; ",
  "an10:119.12.4_0": "micchāsatiyā paccorohati. ",
  "an10:119.13.1_0": "… ‘Micchāsamādhissa kho pāpako vipāko—",
  "an10:119.13.2_0": "diṭṭhe ceva dhamme abhisamparāyañcā’ti. ",
  "an10:119.13.3_0": "So iti paṭisaṅkhāya micchāsamādhiṁ pajahati; ",
  "an10:119.13.4_0": "micchāsamādhimhā paccorohati. ",
  "an10:119.14.1_0": "… ‘Micchāñāṇassa kho pāpako vipāko—",
  "an10:119.14.2_0": "diṭṭhe ceva dhamme abhisamparāyañcā’ti. ",
  "an10:119.14.3_0": "So iti paṭisaṅkhāya micchāñāṇaṁ pajahati; ",
  "an10:119.14.4_0": "micchāñāṇamhā paccorohati. ",
  "an10:119.15.1_0": "… ‘Micchāvimuttiyā kho pāpako vipāko—",
  "an10:119.15.2_0": "diṭṭhe ceva dhamme abhisamparāyañcā’ti. ",
  "an10:119.15.3_0": "So iti paṭisaṅkhāya micchāvimuttiṁ pajahati; ",
  "an10:119.15.4_0": "micchāvimuttiyā paccorohati. ",
  "an10:119.15.5_0": "Evaṁ kho, brāhmaṇa, ariyassa vinaye paccorohaṇī hotī”ti. ",
  "an10:119.16.1_0": "“Aññathā, bho gotama, brāhmaṇānaṁ paccorohaṇī, aññathā ca pana ariyassa vinaye paccorohaṇī hoti. ",
  "an10:119.16.2_0": "Imissā ca,",
  "an10:119.16.2_1": "bho gotama,",
  "an10:119.16.2_2": "ariyassa vinaye paccorohaṇiyā brāhmaṇānaṁ paccorohaṇī kalaṁ nāgghati soḷasiṁ.",
  "an10:119.16.3_0": "Abhikkantaṁ, bho gotama …pe… ",
  "an10:119.16.4_0": "upāsakaṁ maṁ bhavaṁ gotamo dhāretu ajjatagge pāṇupetaṁ saraṇaṁ gatan”ti. ",
  "an10:119.16.5_0": "Sattamaṁ. ",
  "an10:120.0.1_0": "Aṅguttara Nikāya 10 ",
  "an10:120.0.2_0": "12. Paccorohaṇivagga ",
  "an10:120.0.3_0": "120. Dutiyapaccorohaṇīsutta ",
  "an10:120.1.1_0": "“Ariyaṁ vo, bhikkhave, paccorohaṇiṁ desessāmi. ",
  "an10:120.1.2_0": "Taṁ suṇātha … ",
  "an10:120.1.3_0": "katamā ca, bhikkhave, ariyā paccorohaṇī? ",
  "an10:120.1.4_0": "Idha, bhikkhave, ariyasāvako iti paṭisañcikkhati: ",
  "an10:120.1.5_0": "‘micchādiṭṭhiyā kho pāpako vipāko—",
  "an10:120.1.6_0": "diṭṭhe ceva dhamme abhisamparāyañcā’ti. ",
  "an10:120.1.7_0": "So iti paṭisaṅkhāya micchādiṭṭhiṁ pajahati; ",
  "an10:120.1.8_0": "micchādiṭṭhiyā paccorohati. ",
  "an10:120.1.9_0": "Micchāsaṅkappassa kho pāpako vipāko … ",
  "an10:120.1.10_0": "micchāvācāya kho … ",
  "an10:120.1.11_0": "micchākammantassa kho … ",
  "an10:120.1.12_0": "micchāājīvassa kho … ",
  "an10:120.1.13_0": "micchāvāyāmassa kho … ",
  "an10:120.1.14_0": "micchāsatiyā kho … ",
  "an10:120.1.15_0": "micchāsamādhissa kho … ",
  "an10:120.1.16_0": "micchāñāṇassa kho … ",
  "an10:120.1.17_0": "micchāvimuttiyā kho pāpako vipāko—",
  "an10:120.1.18_0": "diṭṭhe ceva dhamme abhisamparāyañcāti. ",
  "an10:120.1.19_0": "So iti paṭisaṅkhāya micchāvimuttiṁ pajahati; ",
  "an10:120.1.20_0": "micchāvimuttiyā paccorohati. ",
  "an10:120.1.21_0": "Ayaṁ vuccati, bhikkhave, ariyā paccorohaṇī”ti. ",
  "an10:120.1.22_0": "Aṭṭhamaṁ. ",
  "an10:121.0.1_0": "Aṅguttara Nikāya 10 ",
  "an10:121.0.2_0": "12. Paccorohaṇivagga ",
  "an10:121.0.3_0": "121. Pubbaṅgamasutta ",
  "an10:121.1.1_0": "“Sūriyassa, bhikkhave, udayato etaṁ pubbaṅgamaṁ etaṁ pubbanimittaṁ, yadidaṁ—aruṇuggaṁ. ",
  "an10:121.1.2_0": "Evamevaṁ kho,",
  "an10:121.1.2_1": "bhikkhave,",
  "an10:121.1.2_2": "kusalānaṁ dhammānaṁ etaṁ pubbaṅgamaṁ etaṁ pubbanimittaṁ,",
  "an10:121.1.2_3": "yadidaṁ—sammādiṭṭhi.",
  "an10:121.1.3_0": "Sammādiṭṭhikassa,",
  "an10:121.1.3_1": "bhikkhave,",
  "an10:121.1.3_2": "sammāsaṅkappo pahoti,",
  "an10:121.1.3_3": "sammāsaṅkappassa sammāvācā pahoti,",
  "an10:121.1.3_4": "sammāvācassa sammākammanto pahoti,",
  "an10:121.1.3_5": "sammākammantassa sammāājīvo pahoti,",
  "an10:121.1.3_6": "sammāājīvassa sammāvāyāmo pahoti,",
  "an10:121.1.3_7": "sammāvāyāmassa sammāsati pahoti,",
  "an10:121.1.3_8": "sammāsatissa sammāsamādhi pahoti,",
  "an10:121.1.3_9": "sammāsamādhissa sammāñāṇaṁ pahoti,",
  "an10:121.1.3_10": "sammāñāṇissa sammāvimutti pahotī”ti.",
  "an10:121.1.4_0": "Navamaṁ. ",
  "an10:122.0.1_0": "Aṅguttara Nikāya 10 ",
  "an10:122.0.2_0": "12. Paccorohaṇivagga ",
  "an10:122.0.3_0": "122. Āsavakkhayasutta ",
  "an10:122.1.1_0": "“Dasayime, bhikkhave, dhammā bhāvitā bahulīkatā āsavānaṁ khayāya saṁvattanti. ",
  "an10:122.1.2_0": "Katame dasa? ",
  "an10:122.1.3_0": "Sammādiṭṭhi,",
  "an10:122.1.3_1": "sammāsaṅkappo,",
  "an10:122.1.3_2": "sammāvācā,",
  "an10:122.1.3_3": "sammākammanto,",
  "an10:122.1.3_4": "sammāājīvo,",
  "an10:122.1.3_5": "sammāvāyāmo,",
  "an10:122.1.3_6": "sammāsati,",
  "an10:122.1.3_7": "sammāsamādhi,",
  "an10:122.1.3_8": "sammāñāṇaṁ,",
  "an10:122.1.3_9": "sammāvimutti—",
  "an10:122.1.4_0": "ime kho, bhikkhave, dasa dhammā bhāvitā bahulīkatā āsavānaṁ khayāya saṁvattantī”ti. ",
  "an10:122.1.5_0": "Dasamaṁ. ",
  "an10:122.1.6_0": "Paccorohaṇivaggo dutiyo. ",
  "an10:122.2.0_0": "Tassuddānaṁ",
  "an10:122.2.1_0": "Tayo adhammā ajito, ",
  "an10:122.2.2_0": "Saṅgāravo ca orimaṁ; ",
  "an10:122.2.3_0": "Dve ceva paccorohaṇī, ",
  "an10:122.2.4_0": "Pubbaṅgamaṁ āsavakkhayoti. ",
  "an10:123.0.1_0": "Aṅguttara Nikāya 10 ",
  "an10:123.0.2_0": "13. Parisuddhavagga ",
  "an10:123.0.3_0": "123. Paṭhamasutta ",
  "an10:123.1.1_0": "“Dasayime, bhikkhave, dhammā parisuddhā pariyodātā, nāññatra sugatavinayā. ",
  "an10:123.1.2_0": "Katame dasa? ",
  "an10:123.1.3_0": "Sammādiṭṭhi,",
  "an10:123.1.3_1": "sammāsaṅkappo,",
  "an10:123.1.3_2": "sammāvācā,",
  "an10:123.1.3_3": "sammākammanto,",
  "an10:123.1.3_4": "sammāājīvo,",
  "an10:123.1.3_5": "sammāvāyāmo,",
  "an10:123.1.3_6": "sammāsati,",
  "an10:123.1.3_7": "sammāsamādhi,",
  "an10:123.1.3_8": "sammāñāṇaṁ,",
  "an10:123.1.3_9": "sammāvimutti—",
  "an10:123.1.4_0": "ime kho, bhikkhave, dasa dhammā parisuddhā pariyodātā, nāññatra sugatavinayā”ti. ",
  "an10:123.1.5_0": "Paṭhamaṁ. ",
  "an10:124.0.1_0": "Aṅguttara Nikāya 10 ",
  "an10:124.0.2_0": "13. Parisuddhavagga ",
  "an10:124.0.3_0": "124. Dutiyasutta ",
  "an10:124.1.1_0": "“Dasayime, bhikkhave, dhammā anuppannā uppajjanti, nāññatra sugatavinayā. ",
  "an10:124.1.2_0": "Katame dasa? ",
  "an10:124.1.3_0": "Sammādiṭṭhi …pe… sammāvimutti—",
  "an10:124.1.4_0": "ime kho, bhikkhave, dasa dhammā anuppannā uppajjanti, nāññatra sugatavinayā”ti. ",
  "an10:124.1.5_0": "Dutiyaṁ. ",
  "an10:125.0.1_0": "Aṅguttara Nikāya 10 ",
  "an10:125.0.2_0": "13. Parisuddhavagga ",
  "an10:125.0.3_0": "125. Tatiyasutta ",
  "an10:125.1.1_0": "“Dasayime, bhikkhave, dhammā mahapphalā mahānisaṁsā, nāññatra sugatavinayā. ",
  "an10:125.1.2_0": "Katame dasa? ",
  "an10:125.1.3_0": "Sammādiṭṭhi …pe… sammāvimutti—",
  "an10:125.1.4_0": "ime kho, bhikkhave, dasa dhammā mahapphalā mahānisaṁsā, nāññatra sugatavinayā”ti. ",
  "an10:125.1.5_0": "Tatiyaṁ. ",
  "an10:126.0.1_0": "Aṅguttara Nikāya 10 ",
  "an10:126.0.2_0": "13. Parisuddhavagga ",
  "an10:126.0.3_0": "126. Catutthasutta ",
  "an10:126.1.1_0": "“Dasayime,",
  "an10:126.1.1_1": "bhikkhave,",
  "an10:126.1.1_2": "dhammā rāgavinayapariyosānā honti dosavinayapariyosānā honti mohavinayapariyosānā honti,",
  "an10:126.1.1_3": "nāññatra sugatavinayā.",
  "an10:126.1.2_0": "Katame dasa? ",
  "an10:126.1.3_0": "Sammādiṭṭhi …pe… sammāvimutti—",
  "an10:126.1.4_0": "ime kho,",
  "an10:126.1.4_1": "bhikkhave,",
  "an10:126.1.4_2": "dasa dhammā rāgavinayapariyosānā honti dosavinayapariyosānā honti mohavinayapariyosānā honti,",
  "an10:126.1.4_3": "nāññatra sugatavinayā”ti.",
  "an10:126.1.5_0": "Catutthaṁ. ",
  "an10:127.0.1_0": "Aṅguttara Nikāya 10 ",
  "an10:127.0.2_0": "13. Parisuddhavagga ",
  "an10:127.0.3_0": "127. Pañcamasutta ",
  "an10:127.1.1_0": "“Dasayime,",
  "an10:127.1.1_1": "bhikkhave,",
  "an10:127.1.1_2": "dhammā ekantanibbidāya virāgāya nirodhāya upasamāya abhiññāya sambodhāya nibbānāya saṁvattanti,",
  "an10:127.1.1_3": "nāññatra sugatavinayā.",
  "an10:127.1.2_0": "Katame dasa? ",
  "an10:127.1.3_0": "Sammādiṭṭhi …pe… sammāvimutti—",
  "an10:127.1.4_0": "ime kho,",
  "an10:127.1.4_1": "bhikkhave,",
  "an10:127.1.4_2": "dasa dhammā ekantanibbidāya virāgāya nirodhāya upasamāya abhiññāya sambodhāya nibbānāya saṁvattanti,",
  "an10:127.1.4_3": "nāññatra sugatavinayā”ti.",
  "an10:127.1.5_0": "Pañcamaṁ. ",
  "an10:128.0.1_0": "Aṅguttara Nikāya 10 ",
  "an10:128.0.2_0": "13. Parisuddhavagga ",
  "an10:128.0.3_0": "128. Chaṭṭhasutta ",
  "an10:128.1.1_0": "“Dasayime, bhikkhave, dhammā bhāvitā bahulīkatā anuppannā uppajjanti, nāññatra sugatavinayā. ",
  "an10:128.1.2_0": "Katame dasa? ",
  "an10:128.1.3_0": "Sammādiṭṭhi …pe… sammāvimutti—",
  "an10:128.1.4_0": "ime kho, bhikkhave, dasa dhammā bhāvitā bahulīkatā anuppannā uppajjanti, nāññatra sugatavinayā”ti. ",
  "an10:128.1.5_0": "Chaṭṭhaṁ. ",
  "an10:129.0.1_0": "Aṅguttara Nikāya 10 ",
  "an10:129.0.2_0": "13. Parisuddhavagga ",
  "an10:129.0.3_0": "129. Sattamasutta ",
  "an10:129.1.1_0": "“Dasayime,",
  "an10:129.1.1_1": "bhikkhave,",
  "an10:129.1.1_2": "dhammā bhāvitā bahulīkatā mahapphalā honti mahānisaṁsā,",
  "an10:129.1.1_3": "nāññatra sugatavinayā.",
  "an10:129.1.2_0": "Katame dasa? ",
  "an10:129.1.3_0": "Sammādiṭṭhi …pe… sammāvimutti—",
  "an10:129.1.4_0": "ime kho,",
  "an10:129.1.4_1": "bhikkhave,",
  "an10:129.1.4_2": "dasa dhammā bhāvitā bahulīkatā mahapphalā honti mahānisaṁsā,",
  "an10:129.1.4_3": "nāññatra sugatavinayā”ti.",
  "an10:129.1.5_0": "Sattamaṁ. ",
  "an10:130.0.1_0": "Aṅguttara Nikāya 10 ",
  "an10:130.0.2_0": "13. Parisuddhavagga ",
  "an10:130.0.3_0": "130. Aṭṭhamasutta ",
  "an10:130.1.1_0": "“Dasayime,",
  "an10:130.1.1_1": "bhikkhave,",
  "an10:130.1.1_2": "dhammā bhāvitā bahulīkatā rāgavinayapariyosānā honti dosavinayapariyosānā honti mohavinayapariyosānā honti,",
  "an10:130.1.1_3": "nāññatra sugatavinayā.",
  "an10:130.1.2_0": "Katame dasa? ",
  "an10:130.1.3_0": "Sammādiṭṭhi …pe… sammāvimutti—",
  "an10:130.1.4_0": "ime kho,",
  "an10:130.1.4_1": "bhikkhave,",
  "an10:130.1.4_2": "dasa dhammā bhāvitā bahulīkatā rāgavinayapariyosānā honti dosavinayapariyosānā honti mohavinayapariyosānā honti,",
  "an10:130.1.4_3": "nāññatra sugatavinayā”ti.",
  "an10:130.1.5_0": "Aṭṭhamaṁ. ",
  "an10:131.0.1_0": "Aṅguttara Nikāya 10 ",
  "an10:131.0.2_0": "13. Parisuddhavagga ",
  "an10:131.0.3_0": "131. Navamasutta ",
  "an10:131.1.1_0": "“Dasayime,",
  "an10:131.1.1_1": "bhikkhave,",
  "an10:131.1.1_2": "dhammā bhāvitā bahulīkatā ekantanibbidāya virāgāya nirodhāya upasamāya abhiññāya sambodhāya nibbānāya saṁvattanti,",
  "an10:131.1.1_3": "nāññatra sugatavinayā.",
  "an10:131.1.2_0": "Katame dasa? ",
  "an10:131.1.3_0": "Sammādiṭṭhi …pe… sammāvimutti—",
  "an10:131.1.4_0": "ime kho,",
  "an10:131.1.4_1": "bhikkhave,",
  "an10:131.1.4_2": "dasa dhammā bhāvitā bahulīkatā ekantanibbidāya virāgāya nirodhāya upasamāya abhiññāya sambodhāya nibbānāya saṁvattanti,",
  "an10:131.1.4_3": "nāññatra sugatavinayā”ti.",
  "an10:131.1.5_0": "Navamaṁ. ",
  "an10:132.0.1_0": "Aṅguttara Nikāya 10 ",
  "an10:132.0.2_0": "13. Parisuddhavagga ",
  "an10:132.0.3_0": "132. Dasamasutta ",
  "an10:132.1.1_0": "“Dasayime, bhikkhave, micchattā. ",
  "an10:132.1.2_0": "Katame dasa? ",
  "an10:132.1.3_0": "Micchādiṭṭhi,",
  "an10:132.1.3_1": "micchāsaṅkappo,",
  "an10:132.1.3_2": "micchāvācā,",
  "an10:132.1.3_3": "micchākammanto,",
  "an10:132.1.3_4": "micchāājīvo,",
  "an10:132.1.3_5": "micchāvāyāmo,",
  "an10:132.1.3_6": "micchāsati,",
  "an10:132.1.3_7": "micchāsamādhi,",
  "an10:132.1.3_8": "micchāñāṇaṁ,",
  "an10:132.1.3_9": "micchāvimutti—",
  "an10:132.1.4_0": "ime kho, bhikkhave, dasa micchattā”ti. ",
  "an10:132.1.5_0": "Dasamaṁ. ",
  "an10:133.0.1_0": "Aṅguttara Nikāya 10 ",
  "an10:133.0.2_0": "13. Parisuddhavagga ",
  "an10:133.0.3_0": "133. Ekādasamasutta ",
  "an10:133.1.1_0": "“Dasayime, bhikkhave, sammattā. ",
  "an10:133.1.2_0": "Katame dasa? ",
  "an10:133.1.3_0": "Sammādiṭṭhi,",
  "an10:133.1.3_1": "sammāsaṅkappo,",
  "an10:133.1.3_2": "sammāvācā,",
  "an10:133.1.3_3": "sammākammanto,",
  "an10:133.1.3_4": "sammāājīvo,",
  "an10:133.1.3_5": "sammāvāyāmo,",
  "an10:133.1.3_6": "sammāsati,",
  "an10:133.1.3_7": "sammāsamādhi,",
  "an10:133.1.3_8": "sammāñāṇaṁ,",
  "an10:133.1.3_9": "sammāvimutti—",
  "an10:133.1.4_0": "ime kho, bhikkhave, dasa sammattā”ti. ",
  "an10:133.1.5_0": "Ekādasamaṁ. ",
  "an10:133.1.6_0": "Parisuddhavaggo tatiyo. ",
  "an10:134.0.1_0": "Aṅguttara Nikāya 10 ",
  "an10:134.0.2_0": "14. Sādhuvagga ",
  "an10:134.0.3_0": "134. Sādhusutta ",
  "an10:134.1.1_0": "“Sādhuñca vo, bhikkhave, desessāmi asādhuñca. ",
  "an10:134.1.2_0": "Taṁ suṇātha, sādhukaṁ manasi karotha, bhāsissāmī”ti. ",
  "an10:134.1.3_0": "“Evaṁ, bhante”ti kho te bhikkhū bhagavato paccassosuṁ. ",
  "an10:134.1.4_0": "Bhagavā etadavoca: ",
  "an10:134.2.1_0": "“Katamañca, bhikkhave, asādhu? ",
  "an10:134.2.2_0": "Micchādiṭṭhi,",
  "an10:134.2.2_1": "micchāsaṅkappo,",
  "an10:134.2.2_2": "micchāvācā,",
  "an10:134.2.2_3": "micchākammanto,",
  "an10:134.2.2_4": "micchāājīvo,",
  "an10:134.2.2_5": "micchāvāyāmo,",
  "an10:134.2.2_6": "micchāsati,",
  "an10:134.2.2_7": "micchāsamādhi,",
  "an10:134.2.2_8": "micchāñāṇaṁ,",
  "an10:134.2.2_9": "micchāvimutti—",
  "an10:134.2.3_0": "idaṁ vuccati, bhikkhave, asādhu. ",
  "an10:134.2.4_0": "Katamañca, bhikkhave, sādhu? ",
  "an10:134.2.5_0": "Sammādiṭṭhi,",
  "an10:134.2.5_1": "sammāsaṅkappo,",
  "an10:134.2.5_2": "sammāvācā sammākammanto,",
  "an10:134.2.5_3": "sammāājīvo,",
  "an10:134.2.5_4": "sammāvāyāmo,",
  "an10:134.2.5_5": "sammāsati,",
  "an10:134.2.5_6": "sammāsamādhi,",
  "an10:134.2.5_7": "sammāñāṇaṁ,",
  "an10:134.2.5_8": "sammāvimutti—",
  "an10:134.2.6_0": "idaṁ vuccati, bhikkhave, sādhū”ti. ",
  "an10:134.2.7_0": "Paṭhamaṁ. ",
  "an10:135.0.1_0": "Aṅguttara Nikāya 10 ",
  "an10:135.0.2_0": "14. Sādhuvagga ",
  "an10:135.0.3_0": "135. Ariyadhammasutta ",
  "an10:135.1.1_0": "“Ariyadhammañca vo, bhikkhave, desessāmi anariyadhammañca. ",
  "an10:135.1.2_0": "Taṁ suṇātha …pe… ",
  "an10:135.1.3_0": "katamo ca, bhikkhave, anariyo dhammo? ",
  "an10:135.1.4_0": "Micchādiṭṭhi …pe… micchāvimutti—",
  "an10:135.1.5_0": "ayaṁ vuccati, bhikkhave, anariyo dhammo. ",
  "an10:135.1.6_0": "Katamo ca, bhikkhave, ariyo dhammo? ",
  "an10:135.1.7_0": "Sammādiṭṭhi …pe… sammāvimutti—",
  "an10:135.1.8_0": "ayaṁ vuccati, bhikkhave, ariyo dhammo”ti. ",
  "an10:135.1.9_0": "Dutiyaṁ. ",
  "an10:136.0.1_0": "Aṅguttara Nikāya 10 ",
  "an10:136.0.2_0": "14. Sādhuvagga ",
  "an10:136.0.3_0": "136. Akusalasutta ",
  "an10:136.1.1_0": "“Akusalañca vo, bhikkhave, desessāmi kusalañca. ",
  "an10:136.1.2_0": "Taṁ suṇātha …pe… ",
  "an10:136.1.3_0": "katamañca, bhikkhave, akusalaṁ? ",
  "an10:136.1.4_0": "Micchādiṭṭhi …pe… micchāvimutti—",
  "an10:136.1.5_0": "idaṁ vuccati, bhikkhave, akusalaṁ. ",
  "an10:136.1.6_0": "Katamañca, bhikkhave, kusalaṁ? ",
  "an10:136.1.7_0": "Sammādiṭṭhi …pe… sammāvimutti—",
  "an10:136.1.8_0": "idaṁ vuccati, bhikkhave, kusalan”ti. ",
  "an10:136.1.9_0": "Tatiyaṁ. ",
  "an10:137.0.1_0": "Aṅguttara Nikāya 10 ",
  "an10:137.0.2_0": "14. Sādhuvagga ",
  "an10:137.0.3_0": "137. Atthasutta ",
  "an10:137.1.1_0": "“Atthañca vo, bhikkhave, desessāmi anatthañca. ",
  "an10:137.1.2_0": "Taṁ suṇātha …pe… ",
  "an10:137.1.3_0": "katamo ca, bhikkhave, anattho? ",
  "an10:137.1.4_0": "Micchādiṭṭhi …pe… micchāvimutti—",
  "an10:137.1.5_0": "ayaṁ vuccati, bhikkhave, anattho. ",
  "an10:137.1.6_0": "Katamo ca, bhikkhave, attho? ",
  "an10:137.1.7_0": "Sammādiṭṭhi …pe… sammāvimutti—",
  "an10:137.1.8_0": "ayaṁ vuccati, bhikkhave, attho”ti. ",
  "an10:137.1.9_0": "Catutthaṁ. ",
  "an10:138.0.1_0": "Aṅguttara Nikāya 10 ",
  "an10:138.0.2_0": "14. Sādhuvagga ",
  "an10:138.0.3_0": "138. Dhammasutta ",
  "an10:138.1.1_0": "“Dhammañca vo, bhikkhave, desessāmi adhammañca. ",
  "an10:138.1.2_0": "Taṁ suṇātha …pe… ",
  "an10:138.1.3_0": "katamo ca, bhikkhave, adhammo? ",
  "an10:138.1.4_0": "Micchādiṭṭhi …pe… micchāvimutti—",
  "an10:138.1.5_0": "ayaṁ vuccati, bhikkhave, adhammo. ",
  "an10:138.1.6_0": "Katamo ca, bhikkhave, dhammo? ",
  "an10:138.1.7_0": "Sammādiṭṭhi …pe… sammāvimutti—",
  "an10:138.1.8_0": "ayaṁ vuccati, bhikkhave, dhammo”ti. ",
  "an10:138.1.9_0": "Pañcamaṁ. ",
  "an10:139.0.1_0": "Aṅguttara Nikāya 10 ",
  "an10:139.0.2_0": "14. Sādhuvagga ",
  "an10:139.0.3_0": "139. Sāsavasutta ",
  "an10:139.1.1_0": "“Sāsavañca vo, bhikkhave, dhammaṁ desessāmi anāsavañca. ",
  "an10:139.1.2_0": "Taṁ suṇātha …pe… ",
  "an10:139.1.3_0": "katamo ca, bhikkhave, sāsavo dhammo? ",
  "an10:139.1.4_0": "Micchādiṭṭhi …pe… micchāvimutti—",
  "an10:139.1.5_0": "ayaṁ vuccati, bhikkhave, sāsavo dhammo. ",
  "an10:139.1.6_0": "Katamo ca, bhikkhave, anāsavo dhammo? ",
  "an10:139.1.7_0": "Sammādiṭṭhi …pe… sammāvimutti—",
  "an10:139.1.8_0": "ayaṁ vuccati, bhikkhave, anāsavo dhammo”ti. ",
  "an10:139.1.9_0": "Chaṭṭhaṁ. ",
  "an10:140.0.1_0": "Aṅguttara Nikāya 10 ",
  "an10:140.0.2_0": "14. Sādhuvagga ",
  "an10:140.0.3_0": "140. Sāvajjasutta ",
  "an10:140.1.1_0": "“Sāvajjañca vo, bhikkhave, dhammaṁ desessāmi anavajjañca. ",
  "an10:140.1.2_0": "Taṁ suṇātha …pe… ",
  "an10:140.1.3_0": "katamo ca, bhikkhave, sāvajjo dhammo? ",
  "an10:140.1.4_0": "Micchādiṭṭhi …pe… micchāvimutti—",
  "an10:140.1.5_0": "ayaṁ vuccati, bhikkhave, sāvajjo dhammo. ",
  "an10:140.1.6_0": "Katamo ca, bhikkhave, anavajjo dhammo? ",
  "an10:140.1.7_0": "Sammādiṭṭhi …pe… sammāvimutti—",
  "an10:140.1.8_0": "ayaṁ vuccati, bhikkhave, anavajjo dhammo”ti. ",
  "an10:140.1.9_0": "Sattamaṁ. ",
  "an10:141.0.1_0": "Aṅguttara Nikāya 10 ",
  "an10:141.0.2_0": "14. Sādhuvagga ",
  "an10:141.0.3_0": "141. Tapanīyasutta ",
  "an10:141.1.1_0": "“Tapanīyañca vo, bhikkhave, dhammaṁ desessāmi atapanīyañca. ",
  "an10:141.1.2_0": "Taṁ suṇātha …pe… ",
  "an10:141.1.3_0": "katamo ca, bhikkhave, tapanīyo dhammo? ",
  "an10:141.1.4_0": "Micchādiṭṭhi …pe… micchāvimutti—",
  "an10:141.1.5_0": "ayaṁ vuccati, bhikkhave, tapanīyo dhammo. ",
  "an10:141.1.6_0": "Katamo ca, bhikkhave, atapanīyo dhammo? ",
  "an10:141.1.7_0": "Sammādiṭṭhi …pe… sammāvimutti—",
  "an10:141.1.8_0": "ayaṁ vuccati, bhikkhave, atapanīyo dhammo”ti. ",
  "an10:141.1.9_0": "Aṭṭhamaṁ. ",
  "an10:142.0.1_0": "Aṅguttara Nikāya 10 ",
  "an10:142.0.2_0": "14. Sādhuvagga ",
  "an10:142.0.3_0": "142. Ācayagāmisutta ",
  "an10:142.1.1_0": "“Ācayagāmiñca vo, bhikkhave, dhammaṁ desessāmi apacayagāmiñca. ",
  "an10:142.1.2_0": "Taṁ suṇātha …pe… ",
  "an10:142.1.3_0": "katamo ca, bhikkhave, ācayagāmī dhammo? ",
  "an10:142.1.4_0": "Micchādiṭṭhi …pe… micchāvimutti—",
  "an10:142.1.5_0": "ayaṁ vuccati, bhikkhave, ācayagāmī dhammo. ",
  "an10:142.1.6_0": "Katamo ca, bhikkhave, apacayagāmī dhammo? ",
  "an10:142.1.7_0": "Sammādiṭṭhi …pe… sammāvimutti—",
  "an10:142.1.8_0": "ayaṁ vuccati, bhikkhave, apacayagāmī dhammo”ti. ",
  "an10:142.1.9_0": "Navamaṁ. ",
  "an10:143.0.1_0": "Aṅguttara Nikāya 10 ",
  "an10:143.0.2_0": "14. Sādhuvagga ",
  "an10:143.0.3_0": "143. Dukkhudrayasutta ",
  "an10:143.1.1_0": "“Dukkhudrayañca vo, bhikkhave, dhammaṁ desessāmi sukhudrayañca. ",
  "an10:143.1.2_0": "Taṁ suṇātha …pe… ",
  "an10:143.1.3_0": "katamo ca, bhikkhave, dukkhudrayo dhammo? ",
  "an10:143.1.4_0": "Micchādiṭṭhi …pe… micchāvimutti—",
  "an10:143.1.5_0": "ayaṁ vuccati, bhikkhave, dukkhudrayo dhammo. ",
  "an10:143.1.6_0": "Katamo ca, bhikkhave, sukhudrayo dhammo? ",
  "an10:143.1.7_0": "Sammādiṭṭhi …pe… sammāvimutti—",
  "an10:143.1.8_0": "ayaṁ vuccati, bhikkhave, sukhudrayo dhammo”ti. ",
  "an10:143.1.9_0": "Dasamaṁ. ",
  "an10:144.0.1_0": "Aṅguttara Nikāya 10 ",
  "an10:144.0.2_0": "14. Sādhuvagga ",
  "an10:144.0.3_0": "144. Dukkhavipākasutta ",
  "an10:144.1.1_0": "“Dukkhavipākañca vo, bhikkhave, dhammaṁ desessāmi sukhavipākañca. ",
  "an10:144.1.2_0": "Taṁ suṇātha …pe… ",
  "an10:144.1.3_0": "katamo ca, bhikkhave, dukkhavipāko dhammo? ",
  "an10:144.1.4_0": "Micchādiṭṭhi …pe… micchāvimutti—",
  "an10:144.1.5_0": "ayaṁ vuccati, bhikkhave, dukkhavipāko dhammo. ",
  "an10:144.1.6_0": "Katamo ca, bhikkhave, sukhavipāko dhammo? ",
  "an10:144.1.7_0": "Sammādiṭṭhi …pe… sammāvimutti—",
  "an10:144.1.8_0": "ayaṁ vuccati, bhikkhave, sukhavipāko dhammo”ti. ",
  "an10:144.1.9_0": "Ekādasamaṁ. ",
  "an10:144.1.10_0": "Sādhuvaggo catuttho. ",
  "an10:145.0.1_0": "Aṅguttara Nikāya 10 ",
  "an10:145.0.2_0": "15. Ariyavagga ",
  "an10:145.0.3_0": "145. Ariyamaggasutta ",
  "an10:145.1.1_0": "“Ariyamaggañca vo, bhikkhave, dhammaṁ desessāmi anariyamaggañca. ",
  "an10:145.1.2_0": "Taṁ suṇātha …pe… ",
  "an10:145.1.3_0": "katamo ca, bhikkhave, anariyo maggo? ",
  "an10:145.1.4_0": "Micchādiṭṭhi …pe… micchāvimutti—",
  "an10:145.1.5_0": "ayaṁ vuccati, bhikkhave, anariyo maggo. ",
  "an10:145.1.6_0": "Katamo ca, bhikkhave, ariyo maggo? ",
  "an10:145.1.7_0": "Sammādiṭṭhi …pe… sammāvimutti—",
  "an10:145.1.8_0": "ayaṁ vuccati, bhikkhave, ariyo maggo”ti. ",
  "an10:145.1.9_0": "Paṭhamaṁ. ",
  "an10:146.0.1_0": "Aṅguttara Nikāya 10 ",
  "an10:146.0.2_0": "15. Ariyavagga ",
  "an10:146.0.3_0": "146. Kaṇhamaggasutta ",
  "an10:146.1.1_0": "“Kaṇhamaggañca vo, bhikkhave, dhammaṁ desessāmi sukkamaggañca. ",
  "an10:146.1.2_0": "Taṁ suṇātha …pe… ",
  "an10:146.1.3_0": "katamo ca, bhikkhave, kaṇhamaggo? ",
  "an10:146.1.4_0": "Micchādiṭṭhi …pe… micchāvimutti—",
  "an10:146.1.5_0": "ayaṁ vuccati, bhikkhave, kaṇhamaggo. ",
  "an10:146.1.6_0": "Katamo ca, bhikkhave, sukkamaggo? ",
  "an10:146.1.7_0": "Sammādiṭṭhi …pe… sammāvimutti—",
  "an10:146.1.8_0": "ayaṁ vuccati, bhikkhave, sukkamaggo”ti. ",
  "an10:146.1.9_0": "Dutiyaṁ. ",
  "an10:147.0.1_0": "Aṅguttara Nikāya 10 ",
  "an10:147.0.2_0": "15. Ariyavagga ",
  "an10:147.0.3_0": "147. Saddhammasutta ",
  "an10:147.1.1_0": "“Saddhammañca vo, bhikkhave, dhammaṁ desessāmi asaddhammañca. ",
  "an10:147.1.2_0": "Taṁ suṇātha …pe… ",
  "an10:147.1.3_0": "katamo ca, bhikkhave, asaddhammo? ",
  "an10:147.1.4_0": "Micchādiṭṭhi …pe… micchāvimutti—",
  "an10:147.1.5_0": "ayaṁ vuccati, bhikkhave, asaddhammo. ",
  "an10:147.1.6_0": "Katamo ca, bhikkhave, saddhammo? ",
  "an10:147.1.7_0": "Sammādiṭṭhi …pe… sammāvimutti—",
  "an10:147.1.8_0": "ayaṁ vuccati, bhikkhave, saddhammo”ti. ",
  "an10:147.1.9_0": "Tatiyaṁ. ",
  "an10:148.0.1_0": "Aṅguttara Nikāya 10 ",
  "an10:148.0.2_0": "15. Ariyavagga ",
  "an10:148.0.3_0": "148. Sappurisadhammasutta ",
  "an10:148.1.1_0": "“Sappurisadhammañca vo, bhikkhave, desessāmi asappurisadhammañca. ",
  "an10:148.1.2_0": "Taṁ suṇātha …pe… ",
  "an10:148.1.3_0": "katamo ca, bhikkhave, asappurisadhammo? ",
  "an10:148.1.4_0": "Micchādiṭṭhi …pe… micchāvimutti—",
  "an10:148.1.5_0": "ayaṁ vuccati, bhikkhave, asappurisadhammo. ",
  "an10:148.1.6_0": "Katamo ca, bhikkhave, sappurisadhammo? ",
  "an10:148.1.7_0": "Sammādiṭṭhi …pe… sammāvimutti—",
  "an10:148.1.8_0": "ayaṁ vuccati, bhikkhave, sappurisadhammo”ti. ",
  "an10:148.1.9_0": "Catutthaṁ. ",
  "an10:149.0.1_0": "Aṅguttara Nikāya 10 ",
  "an10:149.0.2_0": "15. Ariyavagga ",
  "an10:149.0.3_0": "149. Uppādetabbasutta ",
  "an10:149.1.1_0": "“Uppādetabbañca vo, bhikkhave, dhammaṁ desessāmi na uppādetabbañca. ",
  "an10:149.1.2_0": "Taṁ suṇātha …pe… ",
  "an10:149.1.3_0": "katamo ca, bhikkhave, na uppādetabbo dhammo? ",
  "an10:149.1.4_0": "Micchādiṭṭhi …pe… micchāvimutti—",
  "an10:149.1.5_0": "ayaṁ vuccati, bhikkhave, na uppādetabbo dhammo. ",
  "an10:149.1.6_0": "Katamo ca, bhikkhave, uppādetabbo dhammo? ",
  "an10:149.1.7_0": "Sammādiṭṭhi …pe… sammāvimutti—",
  "an10:149.1.8_0": "ayaṁ vuccati, bhikkhave, uppādetabbo dhammo”ti. ",
  "an10:149.1.9_0": "Pañcamaṁ. ",
  "an10:150.0.1_0": "Aṅguttara Nikāya 10 ",
  "an10:150.0.2_0": "15. Ariyavagga ",
  "an10:150.0.3_0": "150. Āsevitabbasutta ",
  "an10:150.1.1_0": "“Āsevitabbañca vo, bhikkhave, dhammaṁ desessāmi na āsevitabbañca. ",
  "an10:150.1.2_0": "Taṁ suṇātha …pe… ",
  "an10:150.1.3_0": "katamo ca, bhikkhave, na āsevitabbo dhammo? ",
  "an10:150.1.4_0": "Micchādiṭṭhi …pe… micchāvimutti—",
  "an10:150.1.5_0": "ayaṁ vuccati, bhikkhave, na āsevitabbo dhammo. ",
  "an10:150.1.6_0": "Katamo ca, bhikkhave, āsevitabbo dhammo? ",
  "an10:150.1.7_0": "Sammādiṭṭhi …pe… sammāvimutti—",
  "an10:150.1.8_0": "ayaṁ vuccati, bhikkhave, āsevitabbo dhammo”ti. ",
  "an10:150.1.9_0": "Chaṭṭhaṁ. ",
  "an10:151.0.1_0": "Aṅguttara Nikāya 10 ",
  "an10:151.0.2_0": "15. Ariyavagga ",
  "an10:151.0.3_0": "151. Bhāvetabbasutta ",
  "an10:151.1.1_0": "“Bhāvetabbañca vo, bhikkhave, dhammaṁ desessāmi na bhāvetabbañca. ",
  "an10:151.1.2_0": "Taṁ suṇātha …pe… ",
  "an10:151.1.3_0": "katamo ca, bhikkhave, na bhāvetabbo dhammo? ",
  "an10:151.1.4_0": "Micchādiṭṭhi …pe… micchāvimutti—",
  "an10:151.1.5_0": "ayaṁ vuccati, bhikkhave, na bhāvetabbo dhammo. ",
  "an10:151.1.6_0": "Katamo ca, bhikkhave, bhāvetabbo dhammo? ",
  "an10:151.1.7_0": "Sammādiṭṭhi …pe… sammāvimutti—",
  "an10:151.1.8_0": "ayaṁ vuccati, bhikkhave, bhāvetabbo dhammo”ti. ",
  "an10:151.1.9_0": "Sattamaṁ. ",
  "an10:152.0.1_0": "Aṅguttara Nikāya 10 ",
  "an10:152.0.2_0": "15. Ariyavagga ",
  "an10:152.0.3_0": "152. Bahulīkātabbasutta ",
  "an10:152.1.1_0": "“Bahulīkātabbañca vo, bhikkhave, dhammaṁ desessāmi na bahulīkātabbañca. ",
  "an10:152.1.2_0": "Taṁ suṇātha …pe… ",
  "an10:152.1.3_0": "katamo ca, bhikkhave, na bahulīkātabbo dhammo? ",
  "an10:152.1.4_0": "Micchādiṭṭhi …pe… micchāvimutti—",
  "an10:152.1.5_0": "ayaṁ vuccati, bhikkhave, na bahulīkātabbo dhammo. ",
  "an10:152.1.6_0": "Katamo ca, bhikkhave, bahulīkātabbo dhammo? ",
  "an10:152.1.7_0": "Sammādiṭṭhi …pe… sammāvimutti—",
  "an10:152.1.8_0": "ayaṁ vuccati, bhikkhave, bahulīkātabbo dhammo”ti. ",
  "an10:152.1.9_0": "Aṭṭhamaṁ. ",
  "an10:153.0.1_0": "Aṅguttara Nikāya 10 ",
  "an10:153.0.2_0": "15. Ariyavagga ",
  "an10:153.0.3_0": "153. Anussaritabbasutta ",
  "an10:153.1.1_0": "“Anussaritabbañca vo, bhikkhave, dhammaṁ desessāmi na anussaritabbañca. ",
  "an10:153.1.2_0": "Taṁ suṇātha …pe… ",
  "an10:153.1.3_0": "katamo ca, bhikkhave, na anussaritabbo dhammo? ",
  "an10:153.1.4_0": "Micchādiṭṭhi …pe… micchāvimutti—",
  "an10:153.1.5_0": "ayaṁ vuccati, bhikkhave, na anussaritabbo dhammo. ",
  "an10:153.1.6_0": "Katamo ca, bhikkhave, anussaritabbo dhammo? ",
  "an10:153.1.7_0": "Sammādiṭṭhi …pe… sammāvimutti—",
  "an10:153.1.8_0": "ayaṁ vuccati, bhikkhave, anussaritabbo dhammo”ti. ",
  "an10:153.1.9_0": "Navamaṁ. ",
  "an10:154.0.1_0": "Aṅguttara Nikāya 10 ",
  "an10:154.0.2_0": "15. Ariyavagga ",
  "an10:154.0.3_0": "154. Sacchikātabbasutta ",
  "an10:154.1.1_0": "“Sacchikātabbañca vo, bhikkhave, dhammaṁ desessāmi na sacchikātabbañca. ",
  "an10:154.1.2_0": "Taṁ suṇātha …pe… ",
  "an10:154.1.3_0": "katamo ca, bhikkhave, na sacchikātabbo dhammo? ",
  "an10:154.1.4_0": "Micchādiṭṭhi …pe… micchāvimutti—",
  "an10:154.1.5_0": "ayaṁ vuccati, bhikkhave, na sacchikātabbo dhammo. ",
  "an10:154.1.6_0": "Katamo ca, bhikkhave, sacchikātabbo dhammo? ",
  "an10:154.1.7_0": "Sammādiṭṭhi …pe… sammāvimutti—",
  "an10:154.1.8_0": "ayaṁ vuccati, bhikkhave, sacchikātabbo dhammo”ti. ",
  "an10:154.1.9_0": "Dasamaṁ. ",
  "an10:154.1.10_0": "Ariyavaggo pañcamo. ",
  "an10:154.1.11_0": "Tatiyo paṇṇāsako samatto. ",
  "an10:155.0.1_0": "Aṅguttara Nikāya 10 ",
  "an10:155.0.2_0": "16. Puggalavagga ",
  "an10:155.0.3_0": "155. Sevitabbasutta ",
  "an10:155.1.1_0": "“Dasahi, bhikkhave, dhammehi samannāgato puggalo na sevitabbo. ",
  "an10:155.1.2_0": "Katamehi dasahi? ",
  "an10:155.1.3_0": "Micchādiṭṭhiko hoti,",
  "an10:155.1.3_1": "micchāsaṅkappo hoti,",
  "an10:155.1.3_2": "micchāvāco hoti,",
  "an10:155.1.3_3": "micchākammanto hoti,",
  "an10:155.1.3_4": "micchāājīvo hoti,",
  "an10:155.1.3_5": "micchāvāyāmo hoti,",
  "an10:155.1.3_6": "micchāsati hoti,",
  "an10:155.1.3_7": "micchāsamādhi hoti,",
  "an10:155.1.3_8": "micchāñāṇī hoti,",
  "an10:155.1.3_9": "micchāvimutti hoti—",
  "an10:155.1.4_0": "imehi kho, bhikkhave, dasahi dhammehi samannāgato puggalo na sevitabbo. ",
  "an10:155.2.1_0": "Dasahi, bhikkhave, dhammehi samannāgato puggalo sevitabbo. ",
  "an10:155.2.2_0": "Katamehi dasahi? ",
  "an10:155.2.3_0": "Sammādiṭṭhiko hoti,",
  "an10:155.2.3_1": "sammāsaṅkappo hoti,",
  "an10:155.2.3_2": "sammāvāco hoti,",
  "an10:155.2.3_3": "sammākammanto hoti,",
  "an10:155.2.3_4": "sammāājīvo hoti,",
  "an10:155.2.3_5": "sammāvāyāmo hoti,",
  "an10:155.2.3_6": "sammāsati hoti,",
  "an10:155.2.3_7": "sammāsamādhi hoti,",
  "an10:155.2.3_8": "sammāñāṇī hoti,",
  "an10:155.2.3_9": "sammāvimutti hoti—",
  "an10:155.2.4_0": "imehi kho, bhikkhave, dasahi dhammehi samannāgato puggalo sevitabbo”ti. ",
  "an10:156-166.0.1_0": "Aṅguttara Nikāya 10 ",
  "an10:156-166.0.2_0": "16. Puggalavagga ",
  "an10:156-166.0.3_0": "156–166. Bhajitabbādisutta ",
  "an10:156-166.1.1_0": "“Dasahi, bhikkhave, dhammehi samannāgato puggalo na bhajitabbo …pe… ",
  "an10:156-166.1.2_0": "bhajitabbo …pe… ",
  "an10:156-166.1.3_0": "na payirupāsitabbo … ",
  "an10:156-166.1.4_0": "payirupāsitabbo …pe… ",
  "an10:156-166.1.5_0": "na pujjo hoti … ",
  "an10:156-166.1.6_0": "pujjo hoti …pe… ",
  "an10:156-166.1.7_0": "na pāsaṁso hoti … ",
  "an10:156-166.1.8_0": "pāsaṁso hoti …pe… ",
  "an10:156-166.1.9_0": "agāravo hoti … ",
  "an10:156-166.1.10_0": "sagāravo hoti …pe… ",
  "an10:156-166.1.11_0": "appatisso hoti … ",
  "an10:156-166.1.12_0": "sappatisso hoti …pe… ",
  "an10:156-166.1.13_0": "na ārādhako hoti … ",
  "an10:156-166.1.14_0": "ārādhako hoti …pe… ",
  "an10:156-166.1.15_0": "na visujjhati … ",
  "an10:156-166.1.16_0": "visujjhati …pe… ",
  "an10:156-166.1.17_0": "mānaṁ nādhibhoti … ",
  "an10:156-166.1.18_0": "mānaṁ adhibhoti …pe… ",
  "an10:156-166.1.19_0": "paññāya na vaḍḍhati … ",
  "an10:156-166.1.20_0": "paññāya vaḍḍhati …pe…. ",
  "an10:156-166.2.1_0": "Bahuṁ apuññaṁ pasavati … ",
  "an10:156-166.2.2_0": "bahuṁ puññaṁ pasavati. ",
  "an10:156-166.2.3_0": "Katamehi dasahi? ",
  "an10:156-166.2.4_0": "Sammādiṭṭhiko hoti,",
  "an10:156-166.2.4_1": "sammāsaṅkappo hoti,",
  "an10:156-166.2.4_2": "sammāvāco hoti,",
  "an10:156-166.2.4_3": "sammākammanto hoti,",
  "an10:156-166.2.4_4": "sammāājīvo hoti,",
  "an10:156-166.2.4_5": "sammāvāyāmo hoti,",
  "an10:156-166.2.4_6": "sammāsati hoti,",
  "an10:156-166.2.4_7": "sammāsamādhi hoti,",
  "an10:156-166.2.4_8": "sammāñāṇī hoti,",
  "an10:156-166.2.4_9": "sammāvimutti hoti—",
  "an10:156-166.2.5_0": "imehi kho, bhikkhave, dasahi dhammehi samannāgato puggalo bahuṁ puññaṁ pasavatī”ti. ",
  "an10:156-166.2.6_0": "Puggalavaggo paṭhamo. ",
  "an10:167.0.1_0": "Aṅguttara Nikāya 10 ",
  "an10:167.0.2_0": "17. Jāṇussoṇivagga ",
  "an10:167.0.3_0": "167. Brāhmaṇapaccorohaṇīsutta ",
  "an10:167.1.1_0": "Tena kho pana samayena jāṇussoṇi brāhmaṇo tadahuposathe sīsaṁnhāto navaṁ khomayugaṁ nivattho allakusamuṭṭhiṁ",
  "an10:167.1.1_1": "ādāya bhagavato avidūre ekamantaṁ ṭhito hoti.",
  "an10:167.2.1_0": "Addasā kho bhagavā jāṇussoṇiṁ brāhmaṇaṁ tadahuposathe sīsaṁnhātaṁ navaṁ khomayugaṁ nivatthaṁ allakusamuṭṭhiṁ ādāya ekamantaṁ ṭhitaṁ. ",
  "an10:167.2.2_0": "Disvāna jāṇussoṇiṁ brāhmaṇaṁ etadavoca: ",
  "an10:167.2.3_0": "“kiṁ nu tvaṁ, brāhmaṇa,",
  "an10:167.2.3_1": "tadahuposathe sīsaṁnhāto navaṁ khomayugaṁ nivattho allakusamuṭṭhiṁ ādāya ekamantaṁ ṭhito?",
  "an10:167.2.4_0": "Kiṁ nvajja brāhmaṇakulassā”ti? ",
  "an10:167.2.5_0": "“Paccorohaṇī, bho gotama, ajja brāhmaṇakulassā”ti. ",
  "an10:167.3.1_0": "“Yathā kathaṁ pana, brāhmaṇa, brāhmaṇānaṁ paccorohaṇī hotī”ti? ",
  "an10:167.3.2_0": "“Idha,",
  "an10:167.3.2_1": "bho gotama,",
  "an10:167.3.2_2": "brāhmaṇā tadahuposathe sīsaṁnhātā navaṁ khomayugaṁ nivatthā allena gomayena pathaviṁ opuñjitvā haritehi",
  "an10:167.3.2_3": "kusehi pattharitvā antarā ca velaṁ antarā ca agyāgāraṁ seyyaṁ kappenti.",
  "an10:167.3.3_0": "Te taṁ rattiṁ tikkhattuṁ paccuṭṭhāya pañjalikā aggiṁ namassanti: ",
  "an10:167.3.4_0": "‘paccorohāma bhavantaṁ, paccorohāma bhavantan’ti. ",
  "an10:167.3.5_0": "Bahukena ca sappitelanavanītena aggiṁ santappenti. ",
  "an10:167.3.6_0": "Tassā ca rattiyā accayena paṇītena khādanīyena bhojanīyena brāhmaṇe santappenti. ",
  "an10:167.3.7_0": "Evaṁ, bho gotama, brāhmaṇānaṁ paccorohaṇī hotī”ti. ",
  "an10:167.4.1_0": "“Aññathā kho, brāhmaṇa,",
  "an10:167.4.1_1": "brāhmaṇānaṁ paccorohaṇī hoti,",
  "an10:167.4.1_2": "aññathā ca pana ariyassa vinaye paccorohaṇī hotī”ti.",
  "an10:167.4.2_0": "“Yathā kathaṁ pana, bho gotama, ariyassa vinaye paccorohaṇī hoti? ",
  "an10:167.4.3_0": "Sādhu me bhavaṁ gotamo tathā dhammaṁ desetu yathā ariyassa vinaye paccorohaṇī hotī”ti. ",
  "an10:167.5.1_0": "“Tena hi, brāhmaṇa, suṇāhi, sādhukaṁ manasi karohi; bhāsissāmī”ti. ",
  "an10:167.5.2_0": "“Evaṁ, bho”ti kho jāṇussoṇi brāhmaṇo bhagavato paccassosi. ",
  "an10:167.5.3_0": "Bhagavā etadavoca: ",
  "an10:167.6.1_0": "“Idha, brāhmaṇa, ariyasāvako iti paṭisañcikkhati: ",
  "an10:167.6.2_0": "‘pāṇātipātassa kho pāpako vipāko diṭṭhe ceva dhamme abhisamparāyañcā’ti. ",
  "an10:167.6.3_0": "So iti paṭisaṅkhāya pāṇātipātaṁ pajahati; ",
  "an10:167.6.4_0": "pāṇātipātā paccorohati. ",
  "an10:167.7.1_0": "… ‘Adinnādānassa kho pāpako vipāko—",
  "an10:167.7.2_0": "diṭṭhe ceva dhamme abhisamparāyañcā’ti. ",
  "an10:167.7.3_0": "So iti paṭisaṅkhāya adinnādānaṁ pajahati; ",
  "an10:167.7.4_0": "adinnādānā paccorohati. ",
  "an10:167.8.1_0": "… ‘Kāmesumicchācārassa kho pāpako vipāko—",
  "an10:167.8.2_0": "diṭṭhe ceva dhamme abhisamparāyañcā’ti. ",
  "an10:167.8.3_0": "So iti paṭisaṅkhāya kāmesumicchācāraṁ pajahati; ",
  "an10:167.8.4_0": "kāmesumicchācārā paccorohati. ",
  "an10:167.9.1_0": "… ‘Musāvādassa kho pāpako vipāko—",
  "an10:167.9.2_0": "diṭṭhe ceva dhamme abhisamparāyañcā’ti. ",
  "an10:167.9.3_0": "So iti paṭisaṅkhāya musāvādaṁ pajahati; ",
  "an10:167.9.4_0": "musāvādā paccorohati. ",
  "an10:167.10.1_0": "… ‘Pisuṇāya vācāya kho pāpako vipāko—",
  "an10:167.10.2_0": "diṭṭhe ceva dhamme abhisamparāyañcā’ti. ",
  "an10:167.10.3_0": "So iti paṭisaṅkhāya pisuṇaṁ vācaṁ pajahati; ",
  "an10:167.10.4_0": "pisuṇāya vācāya paccorohati. ",
  "an10:167.11.1_0": "… ‘Pharusāya vācāya kho pāpako vipāko—",
  "an10:167.11.2_0": "diṭṭhe ceva dhamme abhisamparāyañcā’ti. ",
  "an10:167.11.3_0": "So iti paṭisaṅkhāya pharusaṁ vācaṁ pajahati; ",
  "an10:167.11.4_0": "pharusāya vācāya paccorohati. ",
  "an10:167.12.1_0": "… ‘Samphappalāpassa kho pāpako vipāko—",
  "an10:167.12.2_0": "diṭṭhe ceva dhamme abhisamparāyañcā’ti. ",
  "an10:167.12.3_0": "So iti paṭisaṅkhāya samphappalāpaṁ pajahati; ",
  "an10:167.12.4_0": "samphappalāpā paccorohati. ",
  "an10:167.13.1_0": "… ‘Abhijjhāya kho pāpako vipāko—",
  "an10:167.13.2_0": "diṭṭhe ceva dhamme abhisamparāyañcā’ti. ",
  "an10:167.13.3_0": "So iti paṭisaṅkhāya abhijjhaṁ pajahati; ",
  "an10:167.13.4_0": "abhijjhāya paccorohati. ",
  "an10:167.14.1_0": "… ‘Byāpādassa kho pāpako vipāko—",
  "an10:167.14.2_0": "diṭṭhe ceva dhamme abhisamparāyañcā’ti. ",
  "an10:167.14.3_0": "So iti paṭisaṅkhāya byāpādaṁ pajahati; ",
  "an10:167.14.4_0": "byāpādā paccorohati. ",
  "an10:167.15.1_0": "… ‘Micchādiṭṭhiyā kho pāpako vipāko—",
  "an10:167.15.2_0": "diṭṭhe ceva dhamme abhisamparāyañcā’ti. ",
  "an10:167.15.3_0": "So iti paṭisaṅkhāya micchādiṭṭhiṁ pajahati; ",
  "an10:167.15.4_0": "micchādiṭṭhiyā paccorohati. ",
  "an10:167.15.5_0": "Evaṁ kho, brāhmaṇa, ariyassa vinaye paccorohaṇī hotī”ti. ",
  "an10:167.16.1_0": "“Aññathā kho,",
  "an10:167.16.1_1": "bho gotama,",
  "an10:167.16.1_2": "brāhmaṇānaṁ paccorohaṇī hoti,",
  "an10:167.16.1_3": "aññathā ca pana ariyassa vinaye paccorohaṇī hoti.",
  "an10:167.16.2_0": "Imissā, bho gotama, ariyassa vinaye paccorohaṇiyā brāhmaṇānaṁ paccorohaṇī kalaṁ nāgghati soḷasiṁ. ",
  "an10:167.16.3_0": "Abhikkantaṁ, bho gotama …pe… ",
  "an10:167.16.4_0": "upāsakaṁ maṁ bhavaṁ gotamo dhāretu ajjatagge pāṇupetaṁ saraṇaṁ gatan”ti. ",
  "an10:167.16.5_0": "Paṭhamaṁ. ",
  "an10:168.0.1_0": "Aṅguttara Nikāya 10 ",
  "an10:168.0.2_0": "17. Jāṇussoṇivagga ",
  "an10:168.0.3_0": "168. Ariyapaccorohaṇīsutta ",
  "an10:168.1.1_0": "“Ariyaṁ vo, bhikkhave, paccorohaṇiṁ desessāmi. ",
  "an10:168.1.2_0": "Taṁ suṇātha, sādhukaṁ manasi karotha, bhāsissāmī”ti. ",
  "an10:168.1.3_0": "“Evaṁ, bhante”ti kho te bhikkhū bhagavato paccassosuṁ. ",
  "an10:168.1.4_0": "Bhagavā etadavoca: ",
  "an10:168.2.1_0": "“Katamā ca, bhikkhave, ariyā paccorohaṇī? ",
  "an10:168.2.2_0": "Idha, bhikkhave, ariyasāvako iti paṭisañcikkhati: ",
  "an10:168.2.3_0": "‘pāṇātipātassa kho pāpako vipāko—",
  "an10:168.2.4_0": "diṭṭhe ceva dhamme abhisamparāyañcā’ti. ",
  "an10:168.2.5_0": "So iti paṭisaṅkhāya pāṇātipātaṁ pajahati; ",
  "an10:168.2.6_0": "pāṇātipātā paccorohati. ",
  "an10:168.3.1_0": "… ‘Adinnādānassa kho pāpako vipāko—",
  "an10:168.3.2_0": "diṭṭhe ceva dhamme abhisamparāyañcā’ti. ",
  "an10:168.3.3_0": "So iti paṭisaṅkhāya adinnādānaṁ pajahati; ",
  "an10:168.3.4_0": "adinnādānā paccorohati. ",
  "an10:168.4.1_0": "… ‘Kāmesumicchācārassa kho pāpako vipāko …pe… ",
  "an10:168.4.2_0": "kāmesumicchācārā paccorohati. ",
  "an10:168.5.1_0": "… ‘Musāvādassa kho pāpako vipāko …pe… ",
  "an10:168.5.2_0": "musāvādā paccorohati. ",
  "an10:168.6.1_0": "… ‘Pisuṇāya vācāya kho pāpako vipāko …pe… ",
  "an10:168.6.2_0": "pisuṇāya vācāya paccorohati. ",
  "an10:168.7.1_0": "… ‘Pharusāya vācāya kho pāpako vipāko …pe… ",
  "an10:168.7.2_0": "pharusāya vācāya paccorohati. ",
  "an10:168.8.1_0": "… ‘Samphappalāpassa kho pāpako vipāko …pe… ",
  "an10:168.8.2_0": "samphappalāpā paccorohati. ",
  "an10:168.9.1_0": "… ‘Abhijjhāya kho pāpako vipāko …pe… ",
  "an10:168.9.2_0": "abhijjhāya paccorohati. ",
  "an10:168.10.1_0": "… ‘Byāpādassa kho pāpako vipāko …pe… ",
  "an10:168.10.2_0": "byāpādā paccorohati. ",
  "an10:168.11.1_0": "… ‘Micchādiṭṭhiyā kho pāpako vipāko diṭṭhe ceva dhamme abhisamparāyañcā’ti. ",
  "an10:168.11.2_0": "So iti paṭisaṅkhāya micchādiṭṭhiṁ pajahati; ",
  "an10:168.11.3_0": "micchādiṭṭhiyā paccorohati. ",
  "an10:168.11.4_0": "Ayaṁ vuccati, bhikkhave, ariyā paccorohaṇī”ti. ",
  "an10:168.11.5_0": "Dutiyaṁ. ",
  "an10:169.0.1_0": "Aṅguttara Nikāya 10 ",
  "an10:169.0.2_0": "17. Jāṇussoṇivagga ",
  "an10:169.0.3_0": "169. Saṅgāravasutta ",
  "an10:169.1.1_0": "Atha kho saṅgāravo brāhmaṇo yena bhagavā tenupasaṅkami; upasaṅkamitvā bhagavatā saddhiṁ sammodi. ",
  "an10:169.1.2_0": "Sammodanīyaṁ kathaṁ sāraṇīyaṁ vītisāretvā ekamantaṁ nisīdi.",
  "an10:169.1.2_1": "Ekamantaṁ nisinno kho saṅgāravo brāhmaṇo bhagavantaṁ etadavoca:",
  "an10:169.2.1_0": "“Kiṁ nu kho, bho gotama, orimaṁ tīraṁ, kiṁ pārimaṁ tīran”ti? ",
  "an10:169.2.2_0": "“Pāṇātipāto kho, brāhmaṇa, orimaṁ tīraṁ, pāṇātipātā veramaṇī pārimaṁ tīraṁ. ",
  "an10:169.2.3_0": "Adinnādānaṁ kho, brāhmaṇa, orimaṁ tīraṁ, adinnādānā veramaṇī pārimaṁ tīraṁ. ",
  "an10:169.2.4_0": "Kāmesumicchācāro orimaṁ tīraṁ, kāmesumicchācārā veramaṇī pārimaṁ tīraṁ. ",
  "an10:169.2.5_0": "Musāvādo orimaṁ tīraṁ, musāvādā veramaṇī pārimaṁ tīraṁ. ",
  "an10:169.2.6_0": "Pisuṇā vācā orimaṁ tīraṁ, pisuṇāya vācāya veramaṇī pārimaṁ tīraṁ. ",
  "an10:169.2.7_0": "Pharusā vācā orimaṁ tīraṁ, pharusāya vācāya veramaṇī pārimaṁ tīraṁ. ",
  "an10:169.2.8_0": "Samphappalāpo orimaṁ tīraṁ, samphappalāpā veramaṇī pārimaṁ tīraṁ. ",
  "an10:169.2.9_0": "Abhijjhā orimaṁ tīraṁ, anabhijjhā pārimaṁ tīraṁ. ",
  "an10:169.2.10_0": "Byāpādo orimaṁ tīraṁ, abyāpādo pārimaṁ tīraṁ. ",
  "an10:169.2.11_0": "Micchādiṭṭhi orimaṁ tīraṁ, sammādiṭṭhi pārimaṁ tīraṁ. ",
  "an10:169.2.12_0": "Idaṁ kho, brāhmaṇa, orimaṁ tīraṁ, idaṁ pārimaṁ tīranti. ",
  "an10:169.3.1_0": "Appakā te manussesu, ",
  "an10:169.3.2_0": "ye janā pāragāmino; ",
  "an10:169.3.3_0": "Athāyaṁ itarā pajā, ",
  "an10:169.3.4_0": "tīramevānudhāvati. ",
  "an10:169.4.1_0": "Ye ca kho sammadakkhāte, ",
  "an10:169.4.2_0": "dhamme dhammānuvattino; ",
  "an10:169.4.3_0": "Te janā pāramessanti, ",
  "an10:169.4.4_0": "maccudheyyaṁ suduttaraṁ. ",
  "an10:169.5.1_0": "Kaṇhaṁ dhammaṁ vippahāya, ",
  "an10:169.5.2_0": "Sukkaṁ bhāvetha paṇḍito; ",
  "an10:169.5.3_0": "Okā anokamāgamma, ",
  "an10:169.5.4_0": "Viveke yattha dūramaṁ. ",
  "an10:169.6.1_0": "Tatrābhiratimiccheyya, ",
  "an10:169.6.2_0": "hitvā kāme akiñcano; ",
  "an10:169.6.3_0": "Pariyodapeyya attānaṁ, ",
  "an10:169.6.4_0": "cittaklesehi paṇḍito. ",
  "an10:169.7.1_0": "Yesaṁ sambodhiyaṅgesu, ",
  "an10:169.7.2_0": "sammā cittaṁ subhāvitaṁ; ",
  "an10:169.7.3_0": "Ādānapaṭinissagge, ",
  "an10:169.7.4_0": "anupādāya ye ratā; ",
  "an10:169.7.5_0": "Khīṇāsavā jutimanto, ",
  "an10:169.7.6_0": "te loke parinibbutā”ti. ",
  "an10:169.7.7_0": "Tatiyaṁ. ",
  "an10:170.0.1_0": "Aṅguttara Nikāya 10 ",
  "an10:170.0.2_0": "17. Jāṇussoṇivagga ",
  "an10:170.0.3_0": "170. Orimasutta ",
  "an10:170.1.1_0": "“Orimañca, bhikkhave, tīraṁ desessāmi pārimañca tīraṁ. ",
  "an10:170.1.2_0": "Taṁ suṇātha …pe… ",
  "an10:170.1.3_0": "katamañca, bhikkhave, orimaṁ tīraṁ, katamañca pārimaṁ tīraṁ? ",
  "an10:170.1.4_0": "Pāṇātipāto, bhikkhave, orimaṁ tīraṁ, pāṇātipātā veramaṇī pārimaṁ tīraṁ. ",
  "an10:170.1.5_0": "Adinnādānaṁ orimaṁ tīraṁ, adinnādānā veramaṇī pārimaṁ tīraṁ. ",
  "an10:170.1.6_0": "Kāmesumicchācāro orimaṁ tīraṁ, kāmesumicchācārā veramaṇī pārimaṁ tīraṁ. ",
  "an10:170.1.7_0": "Musāvādo orimaṁ tīraṁ, musāvādā veramaṇī pārimaṁ tīraṁ. ",
  "an10:170.1.8_0": "Pisuṇā vācā orimaṁ tīraṁ, pisuṇāya vācāya veramaṇī pārimaṁ tīraṁ. ",
  "an10:170.1.9_0": "Pharusā vācā orimaṁ tīraṁ, pharusāya vācāya veramaṇī pārimaṁ tīraṁ. ",
  "an10:170.1.10_0": "Samphappalāpo orimaṁ tīraṁ, samphappalāpā veramaṇī pārimaṁ tīraṁ. ",
  "an10:170.1.11_0": "Abhijjhā orimaṁ tīraṁ, anabhijjhā pārimaṁ tīraṁ. ",
  "an10:170.1.12_0": "Byāpādo orimaṁ tīraṁ, abyāpādo pārimaṁ tīraṁ. ",
  "an10:170.1.13_0": "Micchādiṭṭhi orimaṁ tīraṁ, sammādiṭṭhi pārimaṁ tīraṁ. ",
  "an10:170.1.14_0": "Idaṁ kho, bhikkhave, orimaṁ tīraṁ, idaṁ pārimaṁ tīranti. ",
  "an10:170.2.1_0": "Appakā te manussesu, ",
  "an10:170.2.2_0": "ye janā pāragāmino; ",
  "an10:170.2.3_0": "Athāyaṁ itarā pajā, ",
  "an10:170.2.4_0": "tīramevānudhāvati. ",
  "an10:170.3.1_0": "Ye ca kho sammadakkhāte, ",
  "an10:170.3.2_0": "dhamme dhammānuvattino; ",
  "an10:170.3.3_0": "Te janā pāramessanti, ",
  "an10:170.3.4_0": "maccudheyyaṁ suduttaraṁ. ",
  "an10:170.4.1_0": "Kaṇhaṁ dhammaṁ vippahāya, ",
  "an10:170.4.2_0": "sukkaṁ bhāvetha paṇḍito; ",
  "an10:170.4.3_0": "Okā anokamāgamma, ",
  "an10:170.4.4_0": "viveke yattha dūramaṁ. ",
  "an10:170.5.1_0": "Tatrābhiratimiccheyya, ",
  "an10:170.5.2_0": "hitvā kāme akiñcano; ",
  "an10:170.5.3_0": "Pariyodapeyya attānaṁ, ",
  "an10:170.5.4_0": "cittaklesehi paṇḍito. ",
  "an10:170.6.1_0": "Yesaṁ sambodhiyaṅgesu, ",
  "an10:170.6.2_0": "sammā cittaṁ subhāvitaṁ; ",
  "an10:170.6.3_0": "Ādānapaṭinissagge, ",
  "an10:170.6.4_0": "anupādāya ye ratā; ",
  "an10:170.6.5_0": "Khīṇāsavā jutimanto, ",
  "an10:170.6.6_0": "te loke parinibbutā”ti. ",
  "an10:170.6.7_0": "Catutthaṁ. ",
  "an10:171.0.1_0": "Aṅguttara Nikāya 10 ",
  "an10:171.0.2_0": "17. Jāṇussoṇivagga ",
  "an10:171.0.3_0": "171. Paṭhamaadhammasutta ",
  "an10:171.1.1_0": "“Adhammo ca, bhikkhave, veditabbo anattho ca; ",
  "an10:171.1.2_0": "dhammo ca veditabbo attho ca. ",
  "an10:171.1.3_0": "Adhammañca viditvā anatthañca,",
  "an10:171.1.3_1": "dhammañca viditvā atthañca yathā dhammo yathā attho tathā paṭipajjitabbaṁ.",
  "an10:171.2.1_0": "Katamo ca, bhikkhave, adhammo ca anattho ca? ",
  "an10:171.2.2_0": "Pāṇātipāto,",
  "an10:171.2.2_1": "adinnādānaṁ,",
  "an10:171.2.2_2": "kāmesumicchācāro, musāvādo,",
  "an10:171.2.2_3": "pisuṇā vācā,",
  "an10:171.2.2_4": "pharusā vācā,",
  "an10:171.2.2_5": "samphappalāpo, abhijjhā, byāpādo,",
  "an10:171.2.2_6": "micchādiṭṭhi—",
  "an10:171.2.3_0": "ayaṁ vuccati, bhikkhave, adhammo ca anattho ca. ",
  "an10:171.3.1_0": "Katamo ca, bhikkhave, dhammo ca attho ca? ",
  "an10:171.3.2_0": "Pāṇātipātā veramaṇī,",
  "an10:171.3.2_1": "adinnādānā veramaṇī,",
  "an10:171.3.2_2": "kāmesumicchācārā veramaṇī,",
  "an10:171.3.2_3": "musāvādā veramaṇī,",
  "an10:171.3.2_4": "pisuṇāya vācāya veramaṇī,",
  "an10:171.3.2_5": "pharusāya vācāya veramaṇī,",
  "an10:171.3.2_6": "samphappalāpā veramaṇī,",
  "an10:171.3.2_7": "anabhijjhā, abyāpādo,",
  "an10:171.3.2_8": "sammādiṭṭhi—",
  "an10:171.3.3_0": "ayaṁ vuccati, bhikkhave, dhammo ca attho ca. ",
  "an10:171.4.1_0": "‘Adhammo ca, bhikkhave, veditabbo anattho ca; ",
  "an10:171.4.2_0": "dhammo ca veditabbo attho ca. ",
  "an10:171.4.3_0": "Adhammañca viditvā anatthañca,",
  "an10:171.4.3_1": "dhammañca viditvā atthañca yathā dhammo yathā attho tathā paṭipajjitabban’ti,",
  "an10:171.4.4_0": "iti yaṁ taṁ vuttaṁ, idametaṁ paṭicca vuttan”ti. ",
  "an10:171.4.5_0": "Pañcamaṁ. ",
  "an10:172.0.1_0": "Aṅguttara Nikāya 10 ",
  "an10:172.0.2_0": "17. Jāṇussoṇivagga ",
  "an10:172.0.3_0": "172. Dutiyaadhammasutta ",
  "an10:172.1.1_0": "“Adhammo ca, bhikkhave, veditabbo dhammo ca; ",
  "an10:172.1.2_0": "anattho ca veditabbo attho ca. ",
  "an10:172.1.3_0": "Adhammañca viditvā dhammañca,",
  "an10:172.1.3_1": "anatthañca viditvā atthañca yathā dhammo yathā attho tathā paṭipajjitabban”ti.",
  "an10:172.1.4_0": "Idamavoca bhagavā. ",
  "an10:172.1.5_0": "Idaṁ vatvāna sugato uṭṭhāyāsanā vihāraṁ pāvisi. ",
  "an10:172.2.1_0": "Atha kho tesaṁ bhikkhūnaṁ acirapakkantassa bhagavato etadahosi: ",
  "an10:172.2.2_0": "“idaṁ kho no, āvuso,",
  "an10:172.2.2_1": "bhagavā saṅkhittena uddesaṁ uddisitvā vitthārena atthaṁ avibhajitvā uṭṭhāyāsanā vihāraṁ paviṭṭho:",
  "an10:172.2.3_0": "‘adhammo ca, bhikkhave, veditabbo dhammo ca; ",
  "an10:172.2.4_0": "anattho ca veditabbo attho ca. ",
  "an10:172.2.5_0": "Adhammañca viditvā dhammañca,",
  "an10:172.2.5_1": "anatthañca viditvā atthañca yathā dhammo yathā attho tathā paṭipajjitabban’ti.",
  "an10:172.2.6_0": "Ko nu kho imassa bhagavatā saṅkhittena uddesassa uddiṭṭhassa vitthārena atthaṁ avibhattassa vitthārena atthaṁ vibhajeyyā”ti? ",
  "an10:172.3.1_0": "Atha kho tesaṁ bhikkhūnaṁ etadahosi: ",
  "an10:172.3.2_0": "“ayaṁ kho āyasmā mahākaccāno satthu ceva saṁvaṇṇito, sambhāvito ca viññūnaṁ sabrahmacārīnaṁ. ",
  "an10:172.3.3_0": "Pahoti cāyasmā mahākaccāno imassa bhagavatā saṅkhittena uddesassa uddiṭṭhassa vitthārena atthaṁ avibhattassa vitthārena atthaṁ vibhajituṁ. ",
  "an10:172.3.4_0": "Yannūna mayaṁ yenāyasmā mahākaccāno tenupasaṅkameyyāma;",
  "an10:172.3.4_1": "upasaṅkamitvā āyasmantaṁ mahākaccānaṁ etamatthaṁ puccheyyāma.",
  "an10:172.3.5_0": "Yathā no āyasmā mahākaccāno byākarissati tathā naṁ dhāressāmā”ti. ",
  "an10:172.4.1_0": "Atha kho te bhikkhū yenāyasmā mahākaccāno tenupasaṅkamiṁsu;",
  "an10:172.4.1_1": "upasaṅkamitvā āyasmatā mahākaccānena saddhiṁ sammodiṁsu.",
  "an10:172.4.2_0": "Sammodanīyaṁ kathaṁ sāraṇīyaṁ vītisāretvā ekamantaṁ nisīdiṁsu.",
  "an10:172.4.2_1": "Ekamantaṁ nisinnā kho te bhikkhū āyasmantaṁ mahākaccānaṁ etadavocuṁ:",
  "an10:172.5.1_0": "“Idaṁ kho no,",
  "an10:172.5.1_1": "āvuso kaccāna,",
  "an10:172.5.1_2": "bhagavā saṅkhittena uddesaṁ uddisitvā vitthārena atthaṁ avibhajitvā uṭṭhāyāsanā vihāraṁ paviṭṭho:",
  "an10:172.5.2_0": "‘adhammo ca, bhikkhave, veditabbo dhammo ca; ",
  "an10:172.5.3_0": "anattho ca veditabbo attho ca. ",
  "an10:172.5.4_0": "Adhammañca viditvā dhammañca,",
  "an10:172.5.4_1": "anatthañca viditvā atthañca yathā dhammo yathā attho tathā paṭipajjitabban’ti.",
  "an10:172.6.1_0": "Tesaṁ no, āvuso, amhākaṁ acirapakkantassa bhagavato etadahosi: ",
  "an10:172.6.2_0": "‘idaṁ kho no, āvuso,",
  "an10:172.6.2_1": "bhagavā saṅkhittena uddesaṁ uddisitvā vitthārena atthaṁ avibhajitvā uṭṭhāyāsanā vihāraṁ paviṭṭho—",
  "an10:172.6.3_0": "adhammo ca, bhikkhave …pe… ",
  "an10:172.6.4_0": "tathā paṭipajjitabbanti. ",
  "an10:172.6.5_0": "Ko nu kho imassa bhagavatā saṅkhittena uddesassa uddiṭṭhassa vitthārena atthaṁ avibhattassa vitthārena atthaṁ vibhajeyyā’ti? ",
  "an10:172.7.1_0": "Tesaṁ no, āvuso, amhākaṁ etadahosi: ",
  "an10:172.7.2_0": "‘ayaṁ kho āyasmā mahākaccāno satthu ceva saṁvaṇṇito, sambhāvito ca viññūnaṁ sabrahmacārīnaṁ. ",
  "an10:172.7.3_0": "Pahoti cāyasmā mahākaccāno imassa bhagavatā saṅkhittena uddesassa uddiṭṭhassa vitthārena atthaṁ avibhattassa vitthārena atthaṁ vibhajituṁ. ",
  "an10:172.7.4_0": "Yannūna mayaṁ yenāyasmā mahākaccāno tenupasaṅkameyyāma;",
  "an10:172.7.4_1": "upasaṅkamitvā āyasmantaṁ mahākaccānaṁ etamatthaṁ paṭipuccheyyāma.",
  "an10:172.7.5_0": "Yathā no āyasmā mahākaccāno byākarissati tathā naṁ dhāressāmā’ti. ",
  "an10:172.7.6_0": "Vibhajatu āyasmā mahākaccāno”ti. ",
  "an10:172.8.1_0": "“Seyyathāpi, āvuso,",
  "an10:172.8.1_1": "puriso sāratthiko sāraṁ gavesī sārapariyesanaṁ caramāno mahato rukkhassa tiṭṭhato sāravato atikkammeva",
  "an10:172.8.1_2": "mūlaṁ atikkamma khandhaṁ sākhāpalāse sāraṁ pariyesitabbaṁ maññeyya.",
  "an10:172.8.2_0": "Evaṁsampadamidaṁ āyasmantānaṁ satthari sammukhībhūte taṁ bhagavantaṁ atisitvā amhe etamatthaṁ paṭipucchitabbaṁ maññatha. ",
  "an10:172.8.3_0": "So hāvuso,",
  "an10:172.8.3_1": "bhagavā jānaṁ jānāti passaṁ passati cakkhubhūto ñāṇabhūto dhammabhūto brahmabhūto vattā pavattā atthassa ninnetā amatassa dātā dhammassāmī tathāgato.",
  "an10:172.8.4_0": "So ceva panetassa kālo ahosi yaṁ tumhe bhagavantaṁyeva upasaṅkamitvā etamatthaṁ paṭipuccheyyātha. ",
  "an10:172.8.5_0": "Yathā vo bhagavā byākareyya tathā naṁ dhāreyyāthā”ti. ",
  "an10:172.9.1_0": "“Addhā,",
  "an10:172.9.1_1": "āvuso kaccāna,",
  "an10:172.9.1_2": "bhagavā jānaṁ jānāti passaṁ passati cakkhubhūto ñāṇabhūto dhammabhūto brahmabhūto vattā pavattā atthassa ninnetā amatassa dātā dhammassāmī tathāgato.",
  "an10:172.9.2_0": "So ceva panetassa kālo ahosi yaṁ mayaṁ bhagavantaṁyeva upasaṅkamitvā etamatthaṁ paṭipuccheyyāma. ",
  "an10:172.9.3_0": "Yathā no bhagavā byākareyya tathā naṁ dhāreyyāma. ",
  "an10:172.9.4_0": "Api cāyasmā mahākaccāno satthu ceva saṁvaṇṇito, sambhāvito ca viññūnaṁ sabrahmacārīnaṁ. ",
  "an10:172.9.5_0": "Pahoti cāyasmā mahākaccāno imassa bhagavatā saṅkhittena uddesassa uddiṭṭhassa vitthārena atthaṁ avibhattassa vitthārena atthaṁ vibhajituṁ. ",
  "an10:172.9.6_0": "Vibhajatāyasmā mahākaccāno agaruṁ karitvā”ti. ",
  "an10:172.10.1_0": "“Tena hāvuso, suṇātha, sādhukaṁ manasi karotha, bhāsissāmī”ti. ",
  "an10:172.10.2_0": "“Evaṁ, āvuso”ti kho te bhikkhū āyasmato mahākaccānassa paccassosuṁ. ",
  "an10:172.10.3_0": "Athāyasmā mahākaccāno etadavoca: ",
  "an10:172.11.1_0": "“Yaṁ kho no, āvuso,",
  "an10:172.11.1_1": "bhagavā saṅkhittena uddesaṁ uddisitvā vitthārena atthaṁ avibhajitvā uṭṭhāyāsanā vihāraṁ paviṭṭho:",
  "an10:172.11.2_0": "‘adhammo ca, bhikkhave, veditabbo …pe… ",
  "an10:172.11.3_0": "tathā paṭipajjitabban’ti. ",
  "an10:172.12.1_0": "Katamo cāvuso, adhammo; katamo ca dhammo? ",
  "an10:172.12.2_0": "Katamo ca anattho, katamo ca attho? ",
  "an10:172.12.3_0": "Pāṇātipāto, āvuso, adhammo; ",
  "an10:172.12.4_0": "pāṇātipātā veramaṇī dhammo; ",
  "an10:172.12.5_0": "ye ca pāṇātipātapaccayā aneke pāpakā akusalā dhammā sambhavanti, ayaṁ anattho; ",
  "an10:172.12.6_0": "pāṇātipātā veramaṇipaccayā ca aneke kusalā dhammā bhāvanāpāripūriṁ gacchanti, ayaṁ attho. ",
  "an10:172.13.1_0": "Adinnādānaṁ, āvuso, adhammo; ",
  "an10:172.13.2_0": "adinnādānā veramaṇī dhammo; ",
  "an10:172.13.3_0": "ye ca adinnādānapaccayā aneke pāpakā akusalā dhammā sambhavanti, ayaṁ anattho; ",
  "an10:172.13.4_0": "adinnādānā veramaṇipaccayā ca aneke kusalā dhammā bhāvanāpāripūriṁ gacchanti, ayaṁ attho. ",
  "an10:172.14.1_0": "Kāmesumicchācāro, āvuso, adhammo; ",
  "an10:172.14.2_0": "kāmesumicchācārā veramaṇī dhammo; ",
  "an10:172.14.3_0": "ye ca kāmesumicchācārapaccayā aneke pāpakā akusalā dhammā sambhavanti, ayaṁ anattho; ",
  "an10:172.14.4_0": "kāmesumicchācārā veramaṇipaccayā ca aneke kusalā dhammā bhāvanāpāripūriṁ gacchanti, ayaṁ attho. ",
  "an10:172.15.1_0": "Musāvādo, āvuso, adhammo; ",
  "an10:172.15.2_0": "musāvādā veramaṇī dhammo; ",
  "an10:172.15.3_0": "ye ca musāvādapaccayā aneke pāpakā akusalā dhammā sambhavanti, ayaṁ anattho; ",
  "an10:172.15.4_0": "musāvādā veramaṇipaccayā ca aneke kusalā dhammā bhāvanāpāripūriṁ gacchanti, ayaṁ attho. ",
  "an10:172.16.1_0": "Pisuṇā vācā, āvuso, adhammo; ",
  "an10:172.16.2_0": "pisuṇāya vācāya veramaṇī dhammo; ",
  "an10:172.16.3_0": "ye ca pisuṇāvācāpaccayā aneke pāpakā akusalā dhammā sambhavanti, ayaṁ anattho; ",
  "an10:172.16.4_0": "pisuṇāya vācāya veramaṇipaccayā ca aneke kusalā dhammā bhāvanāpāripūriṁ gacchanti, ayaṁ attho. ",
  "an10:172.17.1_0": "Pharusā vācā, āvuso, adhammo; ",
  "an10:172.17.2_0": "pharusāya vācāya veramaṇī dhammo; ",
  "an10:172.17.3_0": "ye ca pharusāvācāpaccayā aneke pāpakā akusalā dhammā sambhavanti, ayaṁ anattho; ",
  "an10:172.17.4_0": "pharusāya vācāya veramaṇipaccayā ca aneke kusalā dhammā bhāvanāpāripūriṁ gacchanti, ayaṁ attho. ",
  "an10:172.18.1_0": "Samphappalāpo, āvuso, adhammo; ",
  "an10:172.18.2_0": "samphappalāpā veramaṇī dhammo; ",
  "an10:172.18.3_0": "ye ca samphappalāpapaccayā aneke pāpakā akusalā dhammā sambhavanti, ayaṁ anattho; ",
  "an10:172.18.4_0": "samphappalāpā veramaṇipaccayā ca aneke kusalā dhammā bhāvanāpāripūriṁ gacchanti, ayaṁ attho. ",
  "an10:172.19.1_0": "Abhijjhā, āvuso, adhammo; ",
  "an10:172.19.2_0": "anabhijjhā dhammo; ",
  "an10:172.19.3_0": "ye ca abhijjhāpaccayā aneke pāpakā akusalā dhammā sambhavanti, ayaṁ anattho; ",
  "an10:172.19.4_0": "anabhijjhāpaccayā ca aneke kusalā dhammā bhāvanāpāripūriṁ gacchanti, ayaṁ attho. ",
  "an10:172.20.1_0": "Byāpādo, āvuso, adhammo; ",
  "an10:172.20.2_0": "abyāpādo dhammo; ",
  "an10:172.20.3_0": "ye ca byāpādapaccayā aneke pāpakā akusalā dhammā sambhavanti, ayaṁ anattho; ",
  "an10:172.20.4_0": "abyāpādapaccayā ca aneke kusalā dhammā bhāvanāpāripūriṁ gacchanti, ayaṁ attho. ",
  "an10:172.21.1_0": "Micchādiṭṭhi, āvuso, adhammo; ",
  "an10:172.21.2_0": "sammādiṭṭhi dhammo; ",
  "an10:172.21.3_0": "ye ca micchādiṭṭhipaccayā aneke pāpakā akusalā dhammā sambhavanti, ayaṁ anattho; ",
  "an10:172.21.4_0": "sammādiṭṭhipaccayā ca aneke kusalā dhammā bhāvanāpāripūriṁ gacchanti, ayaṁ attho. ",
  "an10:172.22.1_0": "‘Yaṁ kho no, āvuso,",
  "an10:172.22.1_1": "bhagavā saṅkhittena uddesaṁ uddisitvā vitthārena atthaṁ avibhajitvā uṭṭhāyāsanā vihāraṁ paviṭṭho—",
  "an10:172.22.2_0": "adhammo ca, bhikkhave, veditabbo …pe… ",
  "an10:172.22.3_0": "tathā paṭipajjitabban’ti. ",
  "an10:172.22.4_0": "Imassa kho ahaṁ, āvuso,",
  "an10:172.22.4_1": "bhagavatā saṅkhittena uddesassa uddiṭṭhassa vitthārena atthaṁ avibhattassa evaṁ vitthārena atthaṁ ājānāmi.",
  "an10:172.22.5_0": "Ākaṅkhamānā ca pana tumhe, āvuso, bhagavantaṁyeva upasaṅkamitvā etamatthaṁ paṭipuccheyyātha. ",
  "an10:172.22.6_0": "Yathā no bhagavā byākaroti tathā naṁ dhāreyyāthā”ti. ",
  "an10:172.23.1_0": "“Evamāvuso”ti kho te bhikkhū āyasmato mahākaccānassa bhāsitaṁ abhinanditvā anumoditvā uṭṭhāyāsanā yena bhagavā tenupasaṅkamiṁsu;",
  "an10:172.23.1_1": "upasaṅkamitvā bhagavantaṁ abhivādetvā ekamantaṁ nisīdiṁsu.",
  "an10:172.23.1_2": "Ekamantaṁ nisinnā kho te bhikkhū bhagavantaṁ etadavocuṁ:",
  "an10:172.24.1_0": "“Yaṁ kho no, bhante,",
  "an10:172.24.1_1": "bhagavā saṅkhittena uddesaṁ uddisitvā vitthārena atthaṁ avibhajitvā uṭṭhāyāsanā vihāraṁ paviṭṭho:",
  "an10:172.24.2_0": "‘adhammo ca, bhikkhave, veditabbo …pe… ",
  "an10:172.24.3_0": "tathā paṭipajjitabban’ti. ",
  "an10:172.25.1_0": "Tesaṁ no, bhante, amhākaṁ acirapakkantassa bhagavato etadahosi: ",
  "an10:172.25.2_0": "‘idaṁ kho no, āvuso,",
  "an10:172.25.2_1": "bhagavā saṅkhittena uddesaṁ uddisitvā vitthārena atthaṁ avibhajitvā uṭṭhāyāsanā vihāraṁ paviṭṭho:",
  "an10:172.25.3_0": "“adhammo ca, bhikkhave, veditabbo …pe… ",
  "an10:172.25.4_0": "tathā paṭipajjitabban”ti. ",
  "an10:172.25.5_0": "Ko nu kho imassa bhagavatā saṅkhittena uddesassa uddiṭṭhassa vitthārena atthaṁ avibhattassa vitthārena atthaṁ vibhajeyyā’ti? ",
  "an10:172.26.1_0": "Tesaṁ no, bhante, amhākaṁ etadahosi: ",
  "an10:172.26.2_0": "‘ayaṁ kho āyasmā mahākaccāno satthu ceva saṁvaṇṇito, sambhāvito ca viññūnaṁ sabrahmacārīnaṁ. ",
  "an10:172.26.3_0": "Pahoti cāyasmā mahākaccāno imassa bhagavatā saṅkhittena uddesassa uddiṭṭhassa vitthārena atthaṁ avibhattassa vitthārena atthaṁ vibhajituṁ. ",
  "an10:172.26.4_0": "Yannūna mayaṁ yenāyasmā mahākaccāno tenupasaṅkameyyāma;",
  "an10:172.26.4_1": "upasaṅkamitvā āyasmantaṁ mahākaccānaṁ etamatthaṁ paṭipuccheyyāma.",
  "an10:172.26.5_0": "Yathā no āyasmā mahākaccāno byākarissati tathā naṁ dhāressāmā’ti. ",
  "an10:172.27.1_0": "Atha kho mayaṁ, bhante,",
  "an10:172.27.1_1": "yenāyasmā mahākaccāno tenupasaṅkamimhā;",
  "an10:172.27.1_2": "upasaṅkamitvā āyasmantaṁ mahākaccānaṁ etamatthaṁ apucchimhā.",
  "an10:172.27.2_0": "Tesaṁ no, bhante,",
  "an10:172.27.2_1": "āyasmatā mahākaccānena imehi akkharehi imehi padehi imehi byañjanehi attho suvibhatto”ti.",
  "an10:172.28.1_0": "“Sādhu sādhu, bhikkhave. ",
  "an10:172.28.2_0": "Paṇḍito, bhikkhave, mahākaccāno. Mahāpañño, bhikkhave, mahākaccāno. ",
  "an10:172.28.3_0": "Mañcepi tumhe,",
  "an10:172.28.3_1": "bhikkhave,",
  "an10:172.28.3_2": "upasaṅkamitvā etamatthaṁ paṭipuccheyyātha,",
  "an10:172.28.3_3": "ahampi cetaṁ evamevaṁ byākareyyaṁ yathā taṁ mahākaccānena byākataṁ.",
  "an10:172.28.4_0": "Eso ceva tassa attho. Evañca naṁ dhāreyyāthā”ti. ",
  "an10:172.28.5_0": "Chaṭṭhaṁ. ",
  "an10:173.0.1_0": "Aṅguttara Nikāya 10 ",
  "an10:173.0.2_0": "17. Jāṇussoṇivagga ",
  "an10:173.0.3_0": "173. Tatiyaadhammasutta ",
  "an10:173.1.1_0": "“Adhammo ca, bhikkhave, veditabbo dhammo ca; ",
  "an10:173.1.2_0": "anattho ca veditabbo attho ca. ",
  "an10:173.1.3_0": "Adhammañca viditvā dhammañca,",
  "an10:173.1.3_1": "anatthañca viditvā atthañca yathā dhammo yathā attho tathā paṭipajjitabbaṁ.",
  "an10:173.2.1_0": "Katamo ca, bhikkhave, adhammo, katamo ca dhammo; ",
  "an10:173.2.2_0": "katamo ca anattho, katamo ca attho? ",
  "an10:173.2.3_0": "Pāṇātipāto, bhikkhave, adhammo; ",
  "an10:173.2.4_0": "pāṇātipātā veramaṇī dhammo; ",
  "an10:173.2.5_0": "ye ca pāṇātipātapaccayā aneke pāpakā akusalā dhammā sambhavanti, ayaṁ anattho; ",
  "an10:173.2.6_0": "pāṇātipātā veramaṇipaccayā ca aneke kusalā dhammā bhāvanāpāripūriṁ gacchanti, ayaṁ attho. ",
  "an10:173.3.1_0": "Adinnādānaṁ, bhikkhave, adhammo; ",
  "an10:173.3.2_0": "adinnādānā veramaṇī dhammo … ",
  "an10:173.3.3_0": "kāmesumicchācāro, bhikkhave, adhammo; ",
  "an10:173.3.4_0": "kāmesumicchācārā veramaṇī dhammo … ",
  "an10:173.3.5_0": "musāvādo, bhikkhave, adhammo; ",
  "an10:173.3.6_0": "musāvādā veramaṇī dhammo … ",
  "an10:173.3.7_0": "pisuṇā vācā, bhikkhave, adhammo; ",
  "an10:173.3.8_0": "pisuṇāya vācāya veramaṇī dhammo … ",
  "an10:173.3.9_0": "pharusā vācā, bhikkhave, adhammo; ",
  "an10:173.3.10_0": "pharusāya vācāya veramaṇī dhammo … ",
  "an10:173.3.11_0": "samphappalāpo, bhikkhave, adhammo; ",
  "an10:173.3.12_0": "samphappalāpā veramaṇī dhammo … ",
  "an10:173.3.13_0": "abhijjhā, bhikkhave, adhammo; ",
  "an10:173.3.14_0": "anabhijjhā dhammo … ",
  "an10:173.3.15_0": "byāpādo, bhikkhave, adhammo; ",
  "an10:173.3.16_0": "abyāpādo dhammo …. ",
  "an10:173.4.1_0": "Micchādiṭṭhi, bhikkhave, adhammo; ",
  "an10:173.4.2_0": "sammādiṭṭhi dhammo; ",
  "an10:173.4.3_0": "ye ca micchādiṭṭhipaccayā aneke pāpakā akusalā dhammā sambhavanti, ayaṁ anattho; ",
  "an10:173.4.4_0": "sammādiṭṭhipaccayā ca aneke kusalā dhammā bhāvanāpāripūriṁ gacchanti, ayaṁ attho. ",
  "an10:173.5.1_0": "‘Adhammo ca, bhikkhave, veditabbo dhammo ca; ",
  "an10:173.5.2_0": "anattho ca veditabbo attho ca. ",
  "an10:173.5.3_0": "Adhammañca viditvā dhammañca,",
  "an10:173.5.3_1": "anatthañca viditvā atthañca yathā dhammo yathā attho tathā paṭipajjitabban’ti,",
  "an10:173.5.4_0": "iti yaṁ taṁ vuttaṁ, idametaṁ paṭicca vuttan”ti. ",
  "an10:173.5.5_0": "Sattamaṁ. ",
  "an10:174.0.1_0": "Aṅguttara Nikāya 10 ",
  "an10:174.0.2_0": "17. Jāṇussoṇivagga ",
  "an10:174.0.3_0": "174. Kammanidānasutta ",
  "an10:174.1.1_0": "“Pāṇātipātampāhaṁ, bhikkhave, tividhaṁ vadāmi—",
  "an10:174.1.2_0": "lobhahetukampi, dosahetukampi, mohahetukampi. ",
  "an10:174.2.1_0": "Adinnādānampāhaṁ, bhikkhave, tividhaṁ vadāmi—",
  "an10:174.2.2_0": "lobhahetukampi, dosahetukampi, mohahetukampi. ",
  "an10:174.3.1_0": "Kāmesumicchācārampāhaṁ, bhikkhave, tividhaṁ vadāmi—",
  "an10:174.3.2_0": "lobhahetukampi, dosahetukampi, mohahetukampi. ",
  "an10:174.4.1_0": "Musāvādampāhaṁ, bhikkhave, tividhaṁ vadāmi—",
  "an10:174.4.2_0": "lobhahetukampi, dosahetukampi, mohahetukampi. ",
  "an10:174.5.1_0": "Pisuṇavācampāhaṁ, bhikkhave, tividhaṁ vadāmi—",
  "an10:174.5.2_0": "lobhahetukampi, dosahetukampi, mohahetukampi. ",
  "an10:174.6.1_0": "Pharusavācampāhaṁ, bhikkhave, tividhaṁ vadāmi—",
  "an10:174.6.2_0": "lobhahetukampi, dosahetukampi, mohahetukampi. ",
  "an10:174.7.1_0": "Samphappalāpampāhaṁ, bhikkhave, tividhaṁ vadāmi—",
  "an10:174.7.2_0": "lobhahetukampi, dosahetukampi, mohahetukampi. ",
  "an10:174.8.1_0": "Abhijjhampāhaṁ, bhikkhave, tividhaṁ vadāmi—",
  "an10:174.8.2_0": "lobhahetukampi, dosahetukampi, mohahetukampi. ",
  "an10:174.9.1_0": "Byāpādampāhaṁ, bhikkhave, tividhaṁ vadāmi—",
  "an10:174.9.2_0": "lobhahetukampi, dosahetukampi, mohahetukampi. ",
  "an10:174.10.1_0": "Micchādiṭṭhimpāhaṁ, bhikkhave, tividhaṁ vadāmi—",
  "an10:174.10.2_0": "lobhahetukampi, dosahetukampi, mohahetukampi. ",
  "an10:174.10.3_0": "Iti kho, bhikkhave, lobho kammanidānasambhavo, doso kammanidānasambhavo, moho kammanidānasambhavo. ",
  "an10:174.10.4_0": "Lobhakkhayā kammanidānasaṅkhayo, dosakkhayā kammanidānasaṅkhayo, mohakkhayā kammanidānasaṅkhayo”ti. ",
  "an10:174.10.5_0": "Aṭṭhamaṁ. ",
  "an10:175.0.1_0": "Aṅguttara Nikāya 10 ",
  "an10:175.0.2_0": "17. Jāṇussoṇivagga ",
  "an10:175.0.3_0": "175. Parikkamanasutta ",
  "an10:175.1.1_0": "“Saparikkamano ayaṁ, bhikkhave, dhammo, nāyaṁ dhammo aparikkamano. ",
  "an10:175.1.2_0": "Kathañca, bhikkhave, saparikkamano ayaṁ dhammo, nāyaṁ dhammo aparikkamano? ",
  "an10:175.1.3_0": "Pāṇātipātissa, bhikkhave, pāṇātipātā veramaṇī parikkamanaṁ hoti. ",
  "an10:175.1.4_0": "Adinnādāyissa, bhikkhave, adinnādānā veramaṇī parikkamanaṁ hoti. ",
  "an10:175.1.5_0": "Kāmesumicchācārissa, bhikkhave, kāmesumicchācārā veramaṇī parikkamanaṁ hoti. ",
  "an10:175.1.6_0": "Musāvādissa, bhikkhave, musāvādā veramaṇī parikkamanaṁ hoti. ",
  "an10:175.1.7_0": "Pisuṇavācassa, bhikkhave, pisuṇāya vācāya veramaṇī parikkamanaṁ hoti. ",
  "an10:175.1.8_0": "Pharusavācassa, bhikkhave, pharusāya vācāya veramaṇī parikkamanaṁ hoti. ",
  "an10:175.1.9_0": "Samphappalāpissa, bhikkhave, samphappalāpā veramaṇī parikkamanaṁ hoti. ",
  "an10:175.1.10_0": "Abhijjhālussa, bhikkhave, anabhijjhā parikkamanaṁ hoti. ",
  "an10:175.1.11_0": "Byāpannacittassa, bhikkhave, abyāpādo parikkamanaṁ hoti. ",
  "an10:175.1.12_0": "Micchādiṭṭhissa, bhikkhave, sammādiṭṭhi parikkamanaṁ hoti. ",
  "an10:175.1.13_0": "Evaṁ kho, bhikkhave, saparikkamano ayaṁ dhammo, nāyaṁ dhammo aparikkamano”ti. ",
  "an10:175.1.14_0": "Navamaṁ. ",
  "an10:176.0.1_0": "Aṅguttara Nikāya 10 ",
  "an10:176.0.2_0": "17. Jāṇussoṇivagga ",
  "an10:176.0.3_0": "176. Cundasutta ",
  "an10:176.1.1_0": "Evaṁ me sutaṁ—",
  "an10:176.1.2_0": " ekaṁ samayaṁ bhagavā pāvāyaṁ viharati cundassa kammāraputtassa ambavane. ",
  "an10:176.1.3_0": "Atha kho cundo kammāraputto yena bhagavā tenupasaṅkami;",
  "an10:176.1.3_1": "upasaṅkamitvā bhagavantaṁ abhivādetvā ekamantaṁ nisīdi.",
  "an10:176.1.3_2": "Ekamantaṁ nisinnaṁ kho cundaṁ kammāraputtaṁ bhagavā etadavoca:",
  "an10:176.1.4_0": "“kassa no tvaṁ, cunda, soceyyāni rocesī”ti? ",
  "an10:176.1.5_0": "“Brāhmaṇā, bhante,",
  "an10:176.1.5_1": "pacchābhūmakā kamaṇḍalukā sevālamālikā aggiparicārikā udakorohakā soceyyāni paññapenti;",
  "an10:176.1.5_2": "tesāhaṁ soceyyāni rocemī”ti.",
  "an10:176.2.1_0": "“Yathā kathaṁ pana, cunda,",
  "an10:176.2.1_1": "brāhmaṇā pacchābhūmakā kamaṇḍalukā sevālamālikā aggiparicārikā udakorohakā soceyyāni paññapentī”ti?",
  "an10:176.2.2_0": "“Idha, bhante,",
  "an10:176.2.2_1": "brāhmaṇā pacchābhūmakā kamaṇḍalukā sevālamālikā aggiparicārikā udakorohakā.",
  "an10:176.2.2_2": "Te sāvakaṁ evaṁ samādapenti:",
  "an10:176.2.3_0": "‘ehi tvaṁ, ambho purisa, kālasseva uṭṭhahantova sayanamhā pathaviṁ āmaseyyāsi; ",
  "an10:176.2.4_0": "no ce pathaviṁ āmaseyyāsi, allāni gomayāni āmaseyyāsi; ",
  "an10:176.2.5_0": "no ce allāni gomayāni āmaseyyāsi, haritāni tiṇāni āmaseyyāsi; ",
  "an10:176.2.6_0": "no ce haritāni tiṇāni āmaseyyāsi, aggiṁ paricareyyāsi; ",
  "an10:176.2.7_0": "no ce aggiṁ paricareyyāsi, pañjaliko ādiccaṁ namasseyyāsi; ",
  "an10:176.2.8_0": "no ce pañjaliko ādiccaṁ namasseyyāsi, sāyatatiyakaṁ udakaṁ oroheyyāsī’ti. ",
  "an10:176.2.9_0": "Evaṁ kho, bhante,",
  "an10:176.2.9_1": "brāhmaṇā pacchābhūmakā kamaṇḍalukā sevālamālikā aggiparicārikā udakorohakā soceyyāni paññapenti;",
  "an10:176.2.9_2": "tesāhaṁ soceyyāni rocemī”ti.",
  "an10:176.3.1_0": "“Aññathā kho, cunda,",
  "an10:176.3.1_1": "brāhmaṇā pacchābhūmakā kamaṇḍalukā sevālamālikā aggiparicārikā udakorohakā soceyyāni paññapenti,",
  "an10:176.3.1_2": "aññathā ca pana ariyassa vinaye soceyyaṁ hotī”ti.",
  "an10:176.3.2_0": "“Yathā kathaṁ pana, bhante, ariyassa vinaye soceyyaṁ hoti? ",
  "an10:176.3.3_0": "Sādhu me, bhante, bhagavā tathā dhammaṁ desetu yathā ariyassa vinaye soceyyaṁ hotī”ti. ",
  "an10:176.4.1_0": "“Tena hi, cunda, suṇāhi, sādhukaṁ manasi karohi; bhāsissāmī”ti. ",
  "an10:176.4.2_0": "“Evaṁ, bhante”ti kho cundo kammāraputto bhagavato paccassosi. ",
  "an10:176.4.3_0": "Bhagavā etadavoca: ",
  "an10:176.5.1_0": "“Tividhaṁ kho, cunda, kāyena asoceyyaṁ hoti; ",
  "an10:176.5.2_0": "catubbidhaṁ vācāya asoceyyaṁ hoti; ",
  "an10:176.5.3_0": "tividhaṁ manasā asoceyyaṁ hoti. ",
  "an10:176.6.1_0": "Kathañca, cunda, tividhaṁ kāyena asoceyyaṁ hoti? ",
  "an10:176.6.2_0": "Idha, cunda,",
  "an10:176.6.2_1": "ekacco pāṇātipātī hoti luddo lohitapāṇi hatapahate niviṭṭho adayāpanno sabbapāṇabhūtesu.",
  "an10:176.7.1_0": "Adinnādāyī hoti.",
  "an10:176.7.1_1": "Yaṁ taṁ parassa paravittūpakaraṇaṁ gāmagataṁ vā araññagataṁ vā taṁ adinnaṁ theyyasaṅkhātaṁ ādātā hoti.",
  "an10:176.8.1_0": "Kāmesumicchācārī hoti.",
  "an10:176.8.1_1": "Yā tā māturakkhitā piturakkhitā mātāpiturakkhitā bhāturakkhitā bhaginirakkhitā ñātirakkhitā gottarakkhitā",
  "an10:176.8.1_2": "dhammarakkhitā sasāmikā saparidaṇḍā antamaso mālāguḷaparikkhittāpi,",
  "an10:176.8.1_3": "tathārūpāsu cārittaṁ āpajjitā hoti.",
  "an10:176.9.1_0": "Evaṁ kho, cunda, tividhaṁ kāyena asoceyyaṁ hoti. ",
  "an10:176.10.1_0": "Kathañca, cunda, catubbidhaṁ vācāya asoceyyaṁ hoti? ",
  "an10:176.10.2_0": "Idha, cunda,",
  "an10:176.10.2_1": "ekacco musāvādī hoti.",
  "an10:176.10.2_2": "Sabhaggato vā parisaggato vā ñātimajjhagato vā pūgamajjhagato vā rājakulamajjhagato vā abhinīto sakkhipuṭṭho:",
  "an10:176.10.2_3": "‘ehambho purisa,",
  "an10:176.10.2_4": "yaṁ jānāsi taṁ vadehī’ti,",
  "an10:176.10.2_5": "so ajānaṁ vā āha:",
  "an10:176.10.2_6": "‘jānāmī’ti,",
  "an10:176.10.2_7": "jānaṁ vā āha:",
  "an10:176.10.2_8": "‘na jānāmī’ti;",
  "an10:176.10.2_9": "apassaṁ vā āha:",
  "an10:176.10.2_10": "‘passāmī’ti,",
  "an10:176.10.2_11": "passaṁ vā āha:",
  "an10:176.10.2_12": "‘na passāmī’ti.",
  "an10:176.10.2_13": "Iti attahetu vā parahetu vā āmisakiñcikkhahetu vā sampajānamusā bhāsitā hoti.",
  "an10:176.11.1_0": "Pisuṇavāco hoti.",
  "an10:176.11.1_1": "Ito sutvā amutra akkhātā imesaṁ bhedāya,",
  "an10:176.11.1_2": "amutra vā sutvā imesaṁ akkhātā amūsaṁ bhedāya.",
  "an10:176.11.1_3": "Iti samaggānaṁ vā bhettā,",
  "an10:176.11.1_4": "bhinnānaṁ vā anuppadātā,",
  "an10:176.11.1_5": "vaggārāmo vaggarato vagganandī vaggakaraṇiṁ vācaṁ bhāsitā hoti.",
  "an10:176.12.1_0": "Pharusavāco hoti.",
  "an10:176.12.1_1": "Yā sā vācā aṇḍakā kakkasā parakaṭukā parābhisajjanī kodhasāmantā asamādhisaṁvattanikā,",
  "an10:176.12.1_2": "tathārūpiṁ vācaṁ bhāsitā hoti.",
  "an10:176.13.1_0": "Samphappalāpī hoti akālavādī abhūtavādī anatthavādī adhammavādī avinayavādī;",
  "an10:176.13.1_1": "anidhānavatiṁ vācaṁ bhāsitā hoti akālena anapadesaṁ apariyantavatiṁ anatthasaṁhitaṁ.",
  "an10:176.13.2_0": "Evaṁ kho, cunda, catubbidhaṁ vācāya asoceyyaṁ hoti. ",
  "an10:176.14.1_0": "Kathañca, cunda, tividhaṁ manasā asoceyyaṁ hoti? ",
  "an10:176.14.2_0": "Idha, cunda,",
  "an10:176.14.2_1": "ekacco abhijjhālu hoti.",
  "an10:176.14.2_2": "Yaṁ taṁ parassa paravittūpakaraṇaṁ taṁ abhijjhātā hoti:",
  "an10:176.14.2_3": "‘aho vata yaṁ parassa taṁ mamassā’ti.",
  "an10:176.15.1_0": "Byāpannacitto hoti paduṭṭhamanasaṅkappo:",
  "an10:176.15.1_1": "‘ime sattā haññantu vā bajjhantu vā ucchijjantu vā vinassantu vā mā vā ahesun’ti.",
  "an10:176.16.1_0": "Micchādiṭṭhiko hoti viparītadassano: ",
  "an10:176.16.2_0": "‘natthi dinnaṁ,",
  "an10:176.16.2_1": "natthi yiṭṭhaṁ,",
  "an10:176.16.2_2": "natthi hutaṁ,",
  "an10:176.16.2_3": "natthi sukaṭadukkaṭānaṁ kammānaṁ phalaṁ vipāko,",
  "an10:176.16.2_4": "natthi ayaṁ loko,",
  "an10:176.16.2_5": "natthi paro loko,",
  "an10:176.16.2_6": "natthi mātā,",
  "an10:176.16.2_7": "natthi pitā,",
  "an10:176.16.2_8": "natthi sattā opapātikā,",
  "an10:176.16.2_9": "natthi loke samaṇabrāhmaṇā sammaggatā sammāpaṭipannā ye imañca lokaṁ parañca lokaṁ sayaṁ abhiññā sacchikatvā pavedentī’ti.",
  "an10:176.16.3_0": "Evaṁ kho, cunda, manasā tividhaṁ asoceyyaṁ hoti. ",
  "an10:176.17.1_0": "Ime kho, cunda, dasa akusalakammapathā. ",
  "an10:176.17.2_0": "Imehi kho, cunda,",
  "an10:176.17.2_1": "dasahi akusalehi kammapathehi samannāgato kālasseva uṭṭhahantova sayanamhā pathaviñcepi āmasati,",
  "an10:176.17.2_2": "asuciyeva hoti;",
  "an10:176.17.2_3": "no cepi pathaviṁ āmasati,",
  "an10:176.17.2_4": "asuciyeva hoti.",
  "an10:176.18.1_0": "Allāni cepi gomayāni āmasati, asuciyeva hoti; no cepi allāni gomayāni āmasati, asuciyeva hoti. ",
  "an10:176.19.1_0": "Haritāni cepi tiṇāni āmasati, asuciyeva hoti; no cepi haritāni tiṇāni āmasati, asuciyeva hoti. ",
  "an10:176.20.1_0": "Aggiñcepi paricarati, asuciyeva hoti, no cepi aggiṁ paricarati, asuciyeva hoti. ",
  "an10:176.21.1_0": "Pañjaliko cepi ādiccaṁ namassati,",
  "an10:176.21.1_1": "asuciyeva hoti;",
  "an10:176.21.1_2": "no cepi pañjaliko ādiccaṁ namassati,",
  "an10:176.21.1_3": "asuciyeva hoti.",
  "an10:176.22.1_0": "Sāyatatiyakañcepi udakaṁ orohati,",
  "an10:176.22.1_1": "asuciyeva hoti;",
  "an10:176.22.1_2": "no cepi sāyatatiyakaṁ udakaṁ orohati,",
  "an10:176.22.1_3": "asuciyeva hoti.",
  "an10:176.22.2_0": "Taṁ kissa hetu? ",
  "an10:176.22.3_0": "Ime, cunda, dasa akusalakammapathā asucīyeva honti asucikaraṇā ca. ",
  "an10:176.23.1_0": "Imesaṁ pana, cunda,",
  "an10:176.23.1_1": "dasannaṁ akusalānaṁ kammapathānaṁ samannāgamanahetu nirayo paññāyati,",
  "an10:176.23.1_2": "tiracchānayoni paññāyati,",
  "an10:176.23.1_3": "pettivisayo paññāyati,",
  "an10:176.23.1_4": "yā vā panaññāpi kāci duggatiyo.",
  "an10:176.24.1_0": "Tividhaṁ kho, cunda, kāyena soceyyaṁ hoti; ",
  "an10:176.24.2_0": "catubbidhaṁ vācāya soceyyaṁ hoti; ",
  "an10:176.24.3_0": "tividhaṁ manasā soceyyaṁ hoti. ",
  "an10:176.25.1_0": "Kathaṁ, cunda, tividhaṁ kāyena soceyyaṁ hoti? ",
  "an10:176.25.2_0": "Idha, cunda,",
  "an10:176.25.2_1": "ekacco pāṇātipātaṁ pahāya pāṇātipātā paṭivirato hoti nihitadaṇḍo nihitasattho,",
  "an10:176.25.2_2": "lajjī dayāpanno,",
  "an10:176.25.2_3": "sabbapāṇabhūtahitānukampī viharati.",
  "an10:176.26.1_0": "Adinnādānaṁ pahāya,",
  "an10:176.26.1_1": "adinnādānā paṭivirato hoti.",
  "an10:176.26.1_2": "Yaṁ taṁ parassa paravittūpakaraṇaṁ gāmagataṁ vā araññagataṁ vā,",
  "an10:176.26.1_3": "na taṁ adinnaṁ theyyasaṅkhātaṁ ādātā hoti.",
  "an10:176.27.1_0": "Kāmesumicchācāraṁ pahāya,",
  "an10:176.27.1_1": "kāmesumicchācārā paṭivirato hoti yā tā māturakkhitā piturakkhitā mātāpiturakkhitā bhāturakkhitā bhaginirakkhitā",
  "an10:176.27.1_2": "ñātirakkhitā gottarakkhitā dhammarakkhitā sasāmikā saparidaṇḍā antamaso mālāguḷaparikkhittāpi,",
  "an10:176.27.1_3": "tathārūpāsu na cārittaṁ āpajjitā hoti.",
  "an10:176.28.1_0": "Evaṁ kho, cunda, tividhaṁ kāyena soceyyaṁ hoti. ",
  "an10:176.29.1_0": "Kathañca, cunda, catubbidhaṁ vācāya soceyyaṁ hoti? ",
  "an10:176.29.2_0": "Idha, cunda,",
  "an10:176.29.2_1": "ekacco musāvādaṁ pahāya musāvādā paṭivirato hoti.",
  "an10:176.29.2_2": "Sabhaggato vā parisaggato vā ñātimajjhagato vā pūgamajjhagato vā rājakulamajjhagato vā abhinīto sakkhipuṭṭho:",
  "an10:176.29.2_3": "‘ehambho purisa,",
  "an10:176.29.2_4": "yaṁ jānāsi taṁ vadehī’ti,",
  "an10:176.29.2_5": "so ajānaṁ vā āha:",
  "an10:176.29.2_6": "‘na jānāmī’ti,",
  "an10:176.29.2_7": "jānaṁ vā āha:",
  "an10:176.29.2_8": "‘jānāmī’ti,",
  "an10:176.29.2_9": "apassaṁ vā āha:",
  "an10:176.29.2_10": "‘na passāmī’ti,",
  "an10:176.29.2_11": "passaṁ vā āha:",
  "an10:176.29.2_12": "‘passāmī’ti.",
  "an10:176.29.2_13": "Iti attahetu vā parahetu vā āmisakiñcikkhahetu vā na sampajānamusā bhāsitā hoti.",
  "an10:176.30.1_0": "Pisuṇaṁ vācaṁ pahāya,",
  "an10:176.30.1_1": "pisuṇāya vācāya paṭivirato hoti—na ito sutvā amutra akkhātā imesaṁ bhedāya,",
  "an10:176.30.1_2": "na amutra vā sutvā imesaṁ akkhātā amūsaṁ bhedāya.",
  "an10:176.30.1_3": "Iti bhinnānaṁ vā sandhātā sahitānaṁ vā anuppadātā samaggārāmo samaggarato samagganandī samaggakaraṇiṁ vācaṁ bhāsitā hoti.",
  "an10:176.31.1_0": "Pharusaṁ vācaṁ pahāya,",
  "an10:176.31.1_1": "pharusāya vācāya paṭivirato hoti.",
  "an10:176.31.1_2": "Yā sā vācā nelā kaṇṇasukhā pemanīyā hadayaṅgamā porī bahujanakantā bahujanamanāpā,",
  "an10:176.31.1_3": "tathārūpiṁ vācaṁ bhāsitā hoti.",
  "an10:176.32.1_0": "Samphappalāpaṁ pahāya,",
  "an10:176.32.1_1": "samphappalāpā paṭivirato hoti kālavādī bhūtavādī atthavādī dhammavādī vinayavādī;",
  "an10:176.32.2_0": "nidhānavatiṁ vācaṁ bhāsitā hoti kālena sāpadesaṁ pariyantavatiṁ atthasaṁhitaṁ. ",
  "an10:176.33.1_0": "Evaṁ kho, cunda, catubbidhaṁ vācāya soceyyaṁ hoti. ",
  "an10:176.34.1_0": "Kathañca, cunda, tividhaṁ manasā soceyyaṁ hoti? ",
  "an10:176.34.2_0": "Idha, cunda,",
  "an10:176.34.2_1": "ekacco anabhijjhālu hoti.",
  "an10:176.34.2_2": "Yaṁ taṁ parassa paravittūpakaraṇaṁ taṁ anabhijjhitā hoti:",
  "an10:176.34.2_3": "‘aho vata yaṁ parassa taṁ mamassā’ti.",
  "an10:176.35.1_0": "Abyāpannacitto hoti appaduṭṭhamanasaṅkappo:",
  "an10:176.35.1_1": "‘ime sattā averā hontu abyāpajjā,",
  "an10:176.35.1_2": "anīghā sukhī attānaṁ pariharantū’ti.",
  "an10:176.36.1_0": "Sammādiṭṭhiko hoti aviparītadassano: ",
  "an10:176.36.2_0": "‘atthi dinnaṁ,",
  "an10:176.36.2_1": "atthi yiṭṭhaṁ,",
  "an10:176.36.2_2": "atthi hutaṁ,",
  "an10:176.36.2_3": "atthi sukaṭadukkaṭānaṁ kammānaṁ phalaṁ vipāko,",
  "an10:176.36.2_4": "atthi ayaṁ loko,",
  "an10:176.36.2_5": "atthi paro loko,",
  "an10:176.36.2_6": "atthi mātā,",
  "an10:176.36.2_7": "atthi pitā,",
  "an10:176.36.2_8": "atthi sattā opapātikā,",
  "an10:176.36.2_9": "atthi loke samaṇabrāhmaṇā sammaggatā sammāpaṭipannā ye imañca lokaṁ parañca lokaṁ sayaṁ abhiññā sacchikatvā pavedentī’ti.",
  "an10:176.37.1_0": "Evaṁ kho, cunda, tividhaṁ manasā soceyyaṁ hoti. ",
  "an10:176.38.1_0": "Ime kho, cunda, dasa kusalakammapathā. ",
  "an10:176.38.2_0": "Imehi kho, cunda,",
  "an10:176.38.2_1": "dasahi kusalehi kammapathehi samannāgato kālasseva uṭṭhahantova sayanamhā pathaviñcepi āmasati,",
  "an10:176.38.2_2": "suciyeva hoti;",
  "an10:176.38.2_3": "no cepi pathaviṁ āmasati,",
  "an10:176.38.2_4": "suciyeva hoti.",
  "an10:176.39.1_0": "Allāni cepi gomayāni āmasati, suciyeva hoti; no cepi allāni gomayāni āmasati, suciyeva hoti. ",
  "an10:176.40.1_0": "Haritāni cepi tiṇāni āmasati, suciyeva hoti; no cepi haritāni tiṇāni āmasati, suciyeva hoti. ",
  "an10:176.41.1_0": "Aggiñcepi paricarati, suciyeva hoti; no cepi aggiṁ paricarati, suciyeva hoti. ",
  "an10:176.42.1_0": "Pañjaliko cepi ādiccaṁ namassati,",
  "an10:176.42.1_1": "suciyeva hoti;",
  "an10:176.42.1_2": "no cepi pañjaliko ādiccaṁ namassati,",
  "an10:176.42.1_3": "suciyeva hoti.",
  "an10:176.43.1_0": "Sāyatatiyakañcepi udakaṁ orohati,",
  "an10:176.43.1_1": "suciyeva hoti;",
  "an10:176.43.1_2": "no cepi sāyatatiyakaṁ udakaṁ orohati,",
  "an10:176.43.1_3": "suciyeva hoti.",
  "an10:176.43.2_0": "Taṁ kissa hetu? ",
  "an10:176.43.3_0": "Ime, cunda, dasa kusalakammapathā sucīyeva honti sucikaraṇā ca. ",
  "an10:176.44.1_0": "Imesaṁ pana, cunda,",
  "an10:176.44.1_1": "dasannaṁ kusalānaṁ kammapathānaṁ samannāgamanahetu devā paññāyanti,",
  "an10:176.44.1_2": "manussā paññāyanti,",
  "an10:176.44.1_3": "yā vā panaññāpi kāci sugatiyo”ti.",
  "an10:176.45.1_0": "Evaṁ vutte, cundo kammāraputto bhagavantaṁ etadavoca: ",
  "an10:176.45.2_0": "“abhikkantaṁ, bhante …pe… ",
  "an10:176.45.3_0": "upāsakaṁ maṁ, bhante, bhagavā dhāretu ajjatagge pāṇupetaṁ saraṇaṁ gatan”ti. ",
  "an10:176.45.4_0": "Dasamaṁ. ",
  "an10:177.0.1_0": "Aṅguttara Nikāya 10 ",
  "an10:177.0.2_0": "17. Jāṇussoṇivagga ",
  "an10:177.0.3_0": "177. Jāṇussoṇisutta ",
  "an10:177.1.1_0": "Atha kho jāṇussoṇi brāhmaṇo yena bhagavā tenupasaṅkami; upasaṅkamitvā bhagavatā saddhiṁ sammodi. ",
  "an10:177.1.2_0": "Sammodanīyaṁ kathaṁ sāraṇīyaṁ vītisāretvā ekamantaṁ nisīdi.",
  "an10:177.1.2_1": "Ekamantaṁ nisinno kho jāṇussoṇi brāhmaṇo bhagavantaṁ etadavoca:",
  "an10:177.2.1_0": "“Mayamassu, bho gotama, brāhmaṇā nāma. ",
  "an10:177.2.2_0": "Dānāni dema, saddhāni karoma: ",
  "an10:177.2.3_0": "‘idaṁ dānaṁ petānaṁ ñātisālohitānaṁ upakappatu, idaṁ dānaṁ petā ñātisālohitā paribhuñjantū’ti. ",
  "an10:177.2.4_0": "Kacci taṁ, bho gotama, dānaṁ petānaṁ ñātisālohitānaṁ upakappati; ",
  "an10:177.2.5_0": "kacci te petā ñātisālohitā taṁ dānaṁ paribhuñjantī”ti? ",
  "an10:177.2.6_0": "“Ṭhāne kho, brāhmaṇa, upakappati, no aṭṭhāne”ti. ",
  "an10:177.3.1_0": "“Katamaṁ pana, bho gotama, ṭhānaṁ, katamaṁ aṭṭhānan”ti? ",
  "an10:177.3.2_0": "“Idha, brāhmaṇa,",
  "an10:177.3.2_1": "ekacco pāṇātipātī hoti,",
  "an10:177.3.2_2": "adinnādāyī hoti,",
  "an10:177.3.2_3": "kāmesumicchācārī hoti,",
  "an10:177.3.2_4": "musāvādī hoti,",
  "an10:177.3.2_5": "pisuṇavāco hoti,",
  "an10:177.3.2_6": "pharusavāco hoti,",
  "an10:177.3.2_7": "samphappalāpī hoti,",
  "an10:177.3.2_8": "abhijjhālu hoti,",
  "an10:177.3.2_9": "byāpannacitto hoti,",
  "an10:177.3.2_10": "micchādiṭṭhiko hoti.",
  "an10:177.3.3_0": "So kāyassa bhedā paraṁ maraṇā nirayaṁ upapajjati. ",
  "an10:177.3.4_0": "Yo nerayikānaṁ sattānaṁ āhāro, tena so tattha yāpeti, tena so tattha tiṭṭhati. ",
  "an10:177.3.5_0": "Idampi kho, brāhmaṇa, aṭṭhānaṁ yattha ṭhitassa taṁ dānaṁ na upakappati. ",
  "an10:177.4.1_0": "Idha pana, brāhmaṇa, ekacco pāṇātipātī …pe… micchādiṭṭhiko hoti. ",
  "an10:177.4.2_0": "So kāyassa bhedā paraṁ maraṇā tiracchānayoniṁ upapajjati. ",
  "an10:177.4.3_0": "Yo tiracchānayonikānaṁ sattānaṁ āhāro, tena so tattha yāpeti, tena so tattha tiṭṭhati. ",
  "an10:177.4.4_0": "Idampi kho, brāhmaṇa, aṭṭhānaṁ yattha ṭhitassa taṁ dānaṁ na upakappati. ",
  "an10:177.5.1_0": "Idha pana, brāhmaṇa,",
  "an10:177.5.1_1": "ekacco pāṇātipātā paṭivirato hoti,",
  "an10:177.5.1_2": "adinnādānā paṭivirato hoti,",
  "an10:177.5.1_3": "kāmesumicchācārā paṭivirato hoti,",
  "an10:177.5.1_4": "musāvādā paṭivirato hoti,",
  "an10:177.5.1_5": "pisuṇāya vācāya paṭivirato hoti,",
  "an10:177.5.1_6": "pharusāya vācāya paṭivirato hoti,",
  "an10:177.5.1_7": "samphappalāpā paṭivirato hoti,",
  "an10:177.5.1_8": "anabhijjhālu hoti,",
  "an10:177.5.1_9": "abyāpannacitto hoti,",
  "an10:177.5.1_10": "sammādiṭṭhiko hoti.",
  "an10:177.5.2_0": "So kāyassa bhedā paraṁ maraṇā manussānaṁ sahabyataṁ upapajjati. ",
  "an10:177.5.3_0": "Yo manussānaṁ āhāro, tena so tattha yāpeti, tena so tattha tiṭṭhati. ",
  "an10:177.5.4_0": "Idampi kho, brāhmaṇa, aṭṭhānaṁ yattha ṭhitassa taṁ dānaṁ na upakappati. ",
  "an10:177.6.1_0": "Idha pana, brāhmaṇa, ekacco pāṇātipātā paṭivirato hoti …pe… sammādiṭṭhiko hoti. ",
  "an10:177.6.2_0": "So kāyassa bhedā paraṁ maraṇā devānaṁ sahabyataṁ upapajjati. ",
  "an10:177.6.3_0": "Yo devānaṁ āhāro, tena so tattha yāpeti, tena so tattha tiṭṭhati. ",
  "an10:177.6.4_0": "Idampi, brāhmaṇa, aṭṭhānaṁ yattha ṭhitassa taṁ dānaṁ upakappati. ",
  "an10:177.7.1_0": "Idha pana, brāhmaṇa, ekacco pāṇātipātī hoti …pe… micchādiṭṭhiko hoti. ",
  "an10:177.7.2_0": "So kāyassa bhedā paraṁ maraṇā pettivisayaṁ upapajjati. ",
  "an10:177.7.3_0": "Yo pettivesayikānaṁ sattānaṁ āhāro,",
  "an10:177.7.3_1": "tena so tattha yāpeti,",
  "an10:177.7.3_2": "tena so tattha tiṭṭhati,",
  "an10:177.7.3_3": "yaṁ vā panassa ito anuppavecchanti mittāmaccā vā ñātisālohitā vā,",
  "an10:177.7.3_4": "tena so tattha yāpeti,",
  "an10:177.7.3_5": "tena so tattha tiṭṭhati.",
  "an10:177.7.4_0": "Idaṁ kho, brāhmaṇa, ṭhānaṁ yattha ṭhitassa taṁ dānaṁ upakappatī”ti. ",
  "an10:177.8.1_0": "“Sace pana,",
  "an10:177.8.1_1": "bho gotama,",
  "an10:177.8.1_2": "so peto ñātisālohito taṁ ṭhānaṁ anupapanno hoti,",
  "an10:177.8.1_3": "ko taṁ dānaṁ paribhuñjatī”ti?",
  "an10:177.8.2_0": "“Aññepissa, brāhmaṇa, petā ñātisālohitā taṁ ṭhānaṁ upapannā honti, te taṁ dānaṁ paribhuñjantī”ti. ",
  "an10:177.9.1_0": "“Sace pana,",
  "an10:177.9.1_1": "bho gotama,",
  "an10:177.9.1_2": "so ceva peto ñātisālohito taṁ ṭhānaṁ anupapanno hoti aññepissa ñātisālohitā petā taṁ ṭhānaṁ anupapannā honti,",
  "an10:177.9.1_3": "ko taṁ dānaṁ paribhuñjatī”ti?",
  "an10:177.9.2_0": "“Aṭṭhānaṁ kho etaṁ, brāhmaṇa,",
  "an10:177.9.2_1": "anavakāso yaṁ taṁ ṭhānaṁ vivittaṁ assa iminā dīghena addhunā yadidaṁ petehi ñātisālohitehi.",
  "an10:177.9.3_0": "Api ca, brāhmaṇa, dāyakopi anipphalo”ti. ",
  "an10:177.10.1_0": "“Aṭṭhānepi bhavaṁ gotamo parikappaṁ vadatī”ti? ",
  "an10:177.10.2_0": "“Aṭṭhānepi kho ahaṁ, brāhmaṇa, parikappaṁ vadāmi. ",
  "an10:177.10.3_0": "Idha, brāhmaṇa,",
  "an10:177.10.3_1": "ekacco pāṇātipātī hoti,",
  "an10:177.10.3_2": "adinnādāyī hoti,",
  "an10:177.10.3_3": "kāmesumicchācārī hoti,",
  "an10:177.10.3_4": "musāvādī hoti,",
  "an10:177.10.3_5": "pisuṇavāco hoti,",
  "an10:177.10.3_6": "pharusavāco hoti,",
  "an10:177.10.3_7": "samphappalāpī hoti,",
  "an10:177.10.3_8": "abhijjhālu hoti,",
  "an10:177.10.3_9": "byāpannacitto hoti,",
  "an10:177.10.3_10": "micchādiṭṭhiko hoti;",
  "an10:177.10.4_0": "so dātā hoti samaṇassa vā brāhmaṇassa vā annaṁ pānaṁ vatthaṁ yānaṁ mālāgandhavilepanaṁ seyyāvasathapadīpeyyaṁ. ",
  "an10:177.10.5_0": "So kāyassa bhedā paraṁ maraṇā hatthīnaṁ sahabyataṁ upapajjati. ",
  "an10:177.10.6_0": "So tattha lābhī hoti annassa pānassa mālānānālaṅkārassa. ",
  "an10:177.11.1_0": "Yaṁ kho, brāhmaṇa,",
  "an10:177.11.1_1": "idha pāṇātipātī adinnādāyī kāmesumicchācārī musāvādī pisuṇavāco pharusavāco samphappalāpī abhijjhālu byāpannacitto micchādiṭṭhiko,",
  "an10:177.11.1_2": "tena so kāyassa bhedā paraṁ maraṇā hatthīnaṁ sahabyataṁ upapajjati.",
  "an10:177.11.2_0": "Yañca kho so dātā hoti samaṇassa vā brāhmaṇassa vā annaṁ pānaṁ vatthaṁ yānaṁ mālāgandhavilepanaṁ seyyāvasathapadīpeyyaṁ,",
  "an10:177.11.2_1": "tena so tattha lābhī hoti annassa pānassa mālānānālaṅkārassa.",
  "an10:177.12.1_0": "Idha pana, brāhmaṇa, ekacco pāṇātipātī hoti …pe… micchādiṭṭhiko hoti. ",
  "an10:177.12.2_0": "So dātā hoti samaṇassa vā brāhmaṇassa vā annaṁ pānaṁ vatthaṁ yānaṁ mālāgandhavilepanaṁ seyyāvasathapadīpeyyaṁ. ",
  "an10:177.12.3_0": "So kāyassa bhedā paraṁ maraṇā assānaṁ sahabyataṁ upapajjati …pe… ",
  "an10:177.12.4_0": "gunnaṁ sahabyataṁ upapajjati …pe… ",
  "an10:177.12.5_0": "kukkurānaṁ sahabyataṁ upapajjati. ",
  "an10:177.12.6_0": "So tattha lābhī hoti annassa pānassa mālānānālaṅkārassa. ",
  "an10:177.13.1_0": "Yaṁ kho, brāhmaṇa,",
  "an10:177.13.1_1": "idha pāṇātipātī …pe…",
  "an10:177.13.1_2": "micchādiṭṭhiko,",
  "an10:177.13.1_3": "tena so kāyassa bhedā paraṁ maraṇā kukkurānaṁ sahabyataṁ upapajjati.",
  "an10:177.13.2_0": "Yañca kho so dātā hoti samaṇassa vā brāhmaṇassa vā annaṁ pānaṁ vatthaṁ yānaṁ mālāgandhavilepanaṁ seyyāvasathapadīpeyyaṁ,",
  "an10:177.13.2_1": "tena so tattha lābhī hoti annassa pānassa mālānānālaṅkārassa.",
  "an10:177.14.1_0": "Idha pana, brāhmaṇa, ekacco pāṇātipātā paṭivirato hoti …pe… sammādiṭṭhiko hoti. ",
  "an10:177.14.2_0": "So dātā hoti samaṇassa vā brāhmaṇassa vā annaṁ pānaṁ vatthaṁ yānaṁ mālāgandhavilepanaṁ seyyāvasathapadīpeyyaṁ. ",
  "an10:177.14.3_0": "So kāyassa bhedā paraṁ maraṇā manussānaṁ sahabyataṁ upapajjati. ",
  "an10:177.14.4_0": "So tattha lābhī hoti mānusakānaṁ pañcannaṁ kāmaguṇānaṁ. ",
  "an10:177.15.1_0": "Yaṁ kho, brāhmaṇa,",
  "an10:177.15.1_1": "idha pāṇātipātā paṭivirato hoti …pe…",
  "an10:177.15.1_2": "sammādiṭṭhiko,",
  "an10:177.15.1_3": "tena so kāyassa bhedā paraṁ maraṇā manussānaṁ sahabyataṁ upapajjati.",
  "an10:177.15.2_0": "Yañca kho so dātā hoti samaṇassa vā brāhmaṇassa vā annaṁ pānaṁ vatthaṁ yānaṁ mālāgandhavilepanaṁ seyyāvasathapadīpeyyaṁ,",
  "an10:177.15.2_1": "tena so tattha lābhī hoti mānusakānaṁ pañcannaṁ kāmaguṇānaṁ.",
  "an10:177.16.1_0": "Idha pana, brāhmaṇa, ekacco pāṇātipātā paṭivirato hoti …pe… sammādiṭṭhiko hoti. ",
  "an10:177.16.2_0": "So dātā hoti samaṇassa vā brāhmaṇassa vā annaṁ pānaṁ vatthaṁ yānaṁ mālāgandhavilepanaṁ seyyāvasathapadīpeyyaṁ. ",
  "an10:177.16.3_0": "So kāyassa bhedā paraṁ maraṇā devānaṁ sahabyataṁ upapajjati. ",
  "an10:177.16.4_0": "So tattha lābhī hoti dibbānaṁ pañcannaṁ kāmaguṇānaṁ. ",
  "an10:177.17.1_0": "Yaṁ kho, brāhmaṇa,",
  "an10:177.17.1_1": "idha pāṇātipātā paṭivirato hoti …pe…",
  "an10:177.17.1_2": "sammādiṭṭhiko,",
  "an10:177.17.1_3": "tena so kāyassa bhedā paraṁ maraṇā devānaṁ sahabyataṁ upapajjati.",
  "an10:177.17.2_0": "Yañca kho so dātā hoti samaṇassa vā brāhmaṇassa vā annaṁ pānaṁ vatthaṁ yānaṁ mālāgandhavilepanaṁ seyyāvasathapadīpeyyaṁ,",
  "an10:177.17.2_1": "tena so tattha lābhī hoti dibbānaṁ pañcannaṁ kāmaguṇānaṁ.",
  "an10:177.17.3_0": "Api ca, brāhmaṇa, dāyakopi anipphalo”ti. ",
  "an10:177.18.1_0": "“Acchariyaṁ, bho gotama, abbhutaṁ, bho gotama. ",
  "an10:177.18.2_0": "Yāvañcidaṁ,",
  "an10:177.18.2_1": "bho gotama,",
  "an10:177.18.2_2": "alameva dānāni dātuṁ,",
  "an10:177.18.2_3": "alaṁ saddhāni kātuṁ,",
  "an10:177.18.2_4": "yatra hi nāma dāyakopi anipphalo”ti.",
  "an10:177.18.3_0": "“Evametaṁ, brāhmaṇa, dāyakopi hi, brāhmaṇa, anipphalo”ti. ",
  "an10:177.19.1_0": "“Abhikkantaṁ, bho gotama, abhikkantaṁ, bho gotama …pe… ",
  "an10:177.19.2_0": "upāsakaṁ maṁ bhavaṁ gotamo dhāretu ajjatagge pāṇupetaṁ saraṇaṁ gatan”ti. ",
  "an10:177.19.3_0": "Ekādasamaṁ. ",
  "an10:177.19.4_0": "Jāṇussoṇivaggo dutiyo. ",
  "an10:178.0.1_0": "Aṅguttara Nikāya 10 ",
  "an10:178.0.2_0": "18. Sādhuvagga ",
  "an10:178.0.3_0": "178. Sādhusutta ",
  "an10:178.1.1_0": "“Sādhuñca vo, bhikkhave, desessāmi asādhuñca. ",
  "an10:178.1.2_0": "Taṁ suṇātha, sādhukaṁ manasi karotha, bhāsissāmī”ti. ",
  "an10:178.1.3_0": "“Evaṁ, bhante”ti kho te bhikkhū bhagavato paccassosuṁ. ",
  "an10:178.1.4_0": "Bhagavā etadavoca: ",
  "an10:178.2.1_0": "“Katamañca, bhikkhave, asādhu? ",
  "an10:178.2.2_0": "Pāṇātipāto,",
  "an10:178.2.2_1": "adinnādānaṁ,",
  "an10:178.2.2_2": "kāmesumicchācāro, musāvādo,",
  "an10:178.2.2_3": "pisuṇā vācā,",
  "an10:178.2.2_4": "pharusā vācā,",
  "an10:178.2.2_5": "samphappalāpo, abhijjhā, byāpādo,",
  "an10:178.2.2_6": "micchādiṭṭhi—",
  "an10:178.2.3_0": "idaṁ vuccati, bhikkhave, asādhu. ",
  "an10:178.3.1_0": "Katamañca, bhikkhave, sādhu? ",
  "an10:178.3.2_0": "Pāṇātipātā veramaṇī,",
  "an10:178.3.2_1": "adinnādānā veramaṇī,",
  "an10:178.3.2_2": "kāmesumicchācārā veramaṇī,",
  "an10:178.3.2_3": "musāvādā veramaṇī,",
  "an10:178.3.2_4": "pisuṇāya vācāya veramaṇī,",
  "an10:178.3.2_5": "pharusāya vācāya veramaṇī,",
  "an10:178.3.2_6": "samphappalāpā veramaṇī,",
  "an10:178.3.2_7": "anabhijjhā, abyāpādo,",
  "an10:178.3.2_8": "sammādiṭṭhi—",
  "an10:178.3.3_0": "idaṁ vuccati, bhikkhave, sādhū”ti. ",
  "an10:178.3.4_0": "Paṭhamaṁ. ",
  "an10:179.0.1_0": "Aṅguttara Nikāya 10 ",
  "an10:179.0.2_0": "18. Sādhuvagga ",
  "an10:179.0.3_0": "179. Ariyadhammasutta ",
  "an10:179.1.1_0": "“Ariyadhammañca vo, bhikkhave, desessāmi anariyadhammañca. ",
  "an10:179.1.2_0": "Taṁ suṇātha …pe… ",
  "an10:179.1.3_0": "katamo ca, bhikkhave, anariyo dhammo? ",
  "an10:179.1.4_0": "Pāṇātipāto …pe… ",
  "an10:179.1.5_0": "micchādiṭṭhi—",
  "an10:179.1.6_0": "ayaṁ vuccati, bhikkhave, anariyo dhammo. ",
  "an10:179.2.1_0": "Katamo ca, bhikkhave, ariyo dhammo? ",
  "an10:179.2.2_0": "Pāṇātipātā veramaṇī …pe… ",
  "an10:179.2.3_0": "sammādiṭṭhi—",
  "an10:179.2.4_0": "ayaṁ vuccati, bhikkhave, ariyo dhammo”ti. ",
  "an10:179.2.5_0": "Dutiyaṁ. ",
  "an10:180.0.1_0": "Aṅguttara Nikāya 10 ",
  "an10:180.0.2_0": "18. Sādhuvagga ",
  "an10:180.0.3_0": "180. Kusalasutta ",
  "an10:180.1.1_0": "“Kusalañca vo, bhikkhave, desessāmi akusalañca. ",
  "an10:180.1.2_0": "Taṁ suṇātha …pe… ",
  "an10:180.1.3_0": "katamañca, bhikkhave, akusalaṁ? ",
  "an10:180.1.4_0": "Pāṇātipāto …pe… ",
  "an10:180.1.5_0": "micchādiṭṭhi—",
  "an10:180.1.6_0": "idaṁ vuccati, bhikkhave, akusalaṁ. ",
  "an10:180.2.1_0": "Katamañca, bhikkhave, kusalaṁ? ",
  "an10:180.2.2_0": "Pāṇātipātā veramaṇī …pe… ",
  "an10:180.2.3_0": "sammādiṭṭhi—",
  "an10:180.2.4_0": "idaṁ vuccati, bhikkhave, kusalan”ti. ",
  "an10:180.2.5_0": "Tatiyaṁ. ",
  "an10:181.0.1_0": "Aṅguttara Nikāya 10 ",
  "an10:181.0.2_0": "18. Sādhuvagga ",
  "an10:181.0.3_0": "181. Atthasutta ",
  "an10:181.1.1_0": "“Atthañca vo, bhikkhave, desessāmi anatthañca. ",
  "an10:181.1.2_0": "Taṁ suṇātha …pe… ",
  "an10:181.1.3_0": "katamo ca, bhikkhave, anattho? ",
  "an10:181.1.4_0": "Pāṇātipāto …pe… ",
  "an10:181.1.5_0": "micchādiṭṭhi—",
  "an10:181.1.6_0": "ayaṁ vuccati, bhikkhave, anattho. ",
  "an10:181.2.1_0": "Katamo ca, bhikkhave, attho? ",
  "an10:181.2.2_0": "Pāṇātipātā veramaṇī …pe… ",
  "an10:181.2.3_0": "sammādiṭṭhi—",
  "an10:181.2.4_0": "ayaṁ vuccati, bhikkhave, attho”ti. ",
  "an10:181.2.5_0": "Catutthaṁ. ",
  "an10:182.0.1_0": "Aṅguttara Nikāya 10 ",
  "an10:182.0.2_0": "18. Sādhuvagga ",
  "an10:182.0.3_0": "182. Dhammasutta ",
  "an10:182.1.1_0": "“Dhammañca vo, bhikkhave, desessāmi adhammañca. ",
  "an10:182.1.2_0": "Taṁ suṇātha …pe… ",
  "an10:182.1.3_0": "katamo ca, bhikkhave, adhammo? ",
  "an10:182.1.4_0": "Pāṇātipāto …pe… ",
  "an10:182.1.5_0": "micchādiṭṭhi—",
  "an10:182.1.6_0": "ayaṁ vuccati, bhikkhave, adhammo. ",
  "an10:182.2.1_0": "Katamo ca, bhikkhave, dhammo? ",
  "an10:182.2.2_0": "Pāṇātipātā veramaṇī …pe… ",
  "an10:182.2.3_0": "sammādiṭṭhi—",
  "an10:182.2.4_0": "ayaṁ vuccati, bhikkhave, dhammo”ti. ",
  "an10:182.2.5_0": "Pañcamaṁ. ",
  "an10:183.0.1_0": "Aṅguttara Nikāya 10 ",
  "an10:183.0.2_0": "18. Sādhuvagga ",
  "an10:183.0.3_0": "183. Āsavasutta ",
  "an10:183.1.1_0": "“Sāsavañca vo, bhikkhave, dhammaṁ desessāmi anāsavañca. ",
  "an10:183.1.2_0": "Taṁ suṇātha …pe… ",
  "an10:183.1.3_0": "katamo ca, bhikkhave, sāsavo dhammo? ",
  "an10:183.1.4_0": "Pāṇātipāto …pe… ",
  "an10:183.1.5_0": "micchādiṭṭhi—",
  "an10:183.1.6_0": "ayaṁ vuccati, bhikkhave, sāsavo dhammo. ",
  "an10:183.2.1_0": "Katamo ca, bhikkhave, anāsavo dhammo? ",
  "an10:183.2.2_0": "Pāṇātipātā veramaṇī …pe… ",
  "an10:183.2.3_0": "sammādiṭṭhi—",
  "an10:183.2.4_0": "ayaṁ vuccati, bhikkhave, anāsavo dhammo”ti. ",
  "an10:183.2.5_0": "Chaṭṭhaṁ. ",
  "an10:184.0.1_0": "Aṅguttara Nikāya 10 ",
  "an10:184.0.2_0": "18. Sādhuvagga ",
  "an10:184.0.3_0": "184. Vajjasutta ",
  "an10:184.1.1_0": "“Sāvajjañca vo, bhikkhave, dhammaṁ desessāmi anavajjañca. ",
  "an10:184.1.2_0": "Taṁ suṇātha …pe… ",
  "an10:184.1.3_0": "katamo ca, bhikkhave, sāvajjo dhammo? ",
  "an10:184.1.4_0": "Pāṇātipāto …pe… ",
  "an10:184.1.5_0": "micchādiṭṭhi—",
  "an10:184.1.6_0": "ayaṁ vuccati, bhikkhave, sāvajjo dhammo. ",
  "an10:184.2.1_0": "Katamo ca, bhikkhave, anavajjo dhammo? ",
  "an10:184.2.2_0": "Pāṇātipātā veramaṇī …pe… ",
  "an10:184.2.3_0": "sammādiṭṭhi—",
  "an10:184.2.4_0": "ayaṁ vuccati, bhikkhave, anavajjo dhammo”ti. ",
  "an10:184.2.5_0": "Sattamaṁ. ",
  "an10:185.0.1_0": "Aṅguttara Nikāya 10 ",
  "an10:185.0.2_0": "18. Sādhuvagga ",
  "an10:185.0.3_0": "185. Tapanīyasutta ",
  "an10:185.1.1_0": "“Tapanīyañca vo, bhikkhave, dhammaṁ desessāmi atapanīyañca. ",
  "an10:185.1.2_0": "Taṁ suṇātha …pe… ",
  "an10:185.1.3_0": "katamo ca, bhikkhave, tapanīyo dhammo? ",
  "an10:185.1.4_0": "Pāṇātipāto …pe… ",
  "an10:185.1.5_0": "micchādiṭṭhi—",
  "an10:185.1.6_0": "ayaṁ vuccati, bhikkhave, tapanīyo dhammo. ",
  "an10:185.2.1_0": "Katamo ca, bhikkhave, atapanīyo dhammo? ",
  "an10:185.2.2_0": "Pāṇātipātā veramaṇī …pe… ",
  "an10:185.2.3_0": "sammādiṭṭhi—",
  "an10:185.2.4_0": "ayaṁ vuccati, bhikkhave, atapanīyo dhammo”ti. ",
  "an10:185.2.5_0": "Aṭṭhamaṁ. ",
  "an10:186.0.1_0": "Aṅguttara Nikāya 10 ",
  "an10:186.0.2_0": "18. Sādhuvagga ",
  "an10:186.0.3_0": "186. Ācayagāmisutta ",
  "an10:186.1.1_0": "“Ācayagāmiñca vo, bhikkhave, dhammaṁ desessāmi apacayagāmiñca. ",
  "an10:186.1.2_0": "Taṁ suṇātha …pe… ",
  "an10:186.1.3_0": "katamo ca, bhikkhave, ācayagāmī dhammo? ",
  "an10:186.1.4_0": "Pāṇātipāto …pe… ",
  "an10:186.1.5_0": "micchādiṭṭhi—",
  "an10:186.1.6_0": "ayaṁ vuccati, bhikkhave, ācayagāmī dhammo. ",
  "an10:186.2.1_0": "Katamo ca, bhikkhave, apacayagāmī dhammo? ",
  "an10:186.2.2_0": "Pāṇātipātā veramaṇī …pe… ",
  "an10:186.2.3_0": "sammādiṭṭhi—",
  "an10:186.2.4_0": "ayaṁ vuccati, bhikkhave, apacayagāmī dhammo”ti. ",
  "an10:186.2.5_0": "Navamaṁ. ",
  "an10:187.0.1_0": "Aṅguttara Nikāya 10 ",
  "an10:187.0.2_0": "18. Sādhuvagga ",
  "an10:187.0.3_0": "187. Dukkhudrayasutta ",
  "an10:187.1.1_0": "“Dukkhudrayañca vo, bhikkhave, dhammaṁ desessāmi sukhudrayañca. ",
  "an10:187.1.2_0": "Taṁ suṇātha …pe… ",
  "an10:187.1.3_0": "katamo ca, bhikkhave, dukkhudrayo dhammo? ",
  "an10:187.1.4_0": "Pāṇātipāto …pe… ",
  "an10:187.1.5_0": "micchādiṭṭhi—",
  "an10:187.1.6_0": "ayaṁ vuccati, bhikkhave, dukkhudrayo dhammo. ",
  "an10:187.2.1_0": "Katamo ca, bhikkhave, sukhudrayo dhammo? ",
  "an10:187.2.2_0": "Pāṇātipātā veramaṇī …pe… ",
  "an10:187.2.3_0": "sammādiṭṭhi—",
  "an10:187.2.4_0": "ayaṁ vuccati, bhikkhave, sukhudrayo dhammo”ti. ",
  "an10:187.2.5_0": "Dasamaṁ. ",
  "an10:188.0.1_0": "Aṅguttara Nikāya 10 ",
  "an10:188.0.2_0": "18. Sādhuvagga ",
  "an10:188.0.3_0": "188. Vipākasutta ",
  "an10:188.1.1_0": "“Dukkhavipākañca vo, bhikkhave, dhammaṁ desessāmi sukhavipākañca. ",
  "an10:188.1.2_0": "Taṁ suṇātha …pe… ",
  "an10:188.1.3_0": "katamo ca, bhikkhave, dukkhavipāko dhammo? ",
  "an10:188.1.4_0": "Pāṇātipāto …pe… ",
  "an10:188.1.5_0": "micchādiṭṭhi—",
  "an10:188.1.6_0": "ayaṁ vuccati, bhikkhave, dukkhavipāko dhammo. ",
  "an10:188.2.1_0": "Katamo ca, bhikkhave, sukhavipāko dhammo? ",
  "an10:188.2.2_0": "Pāṇātipātā veramaṇī …pe… ",
  "an10:188.2.3_0": "sammādiṭṭhi—",
  "an10:188.2.4_0": "ayaṁ vuccati, bhikkhave, sukhavipāko dhammo”ti. ",
  "an10:188.2.5_0": "Ekādasamaṁ. ",
  "an10:188.2.6_0": "Sādhuvaggo tatiyo. ",
  "an10:189.0.1_0": "Aṅguttara Nikāya 10 ",
  "an10:189.0.2_0": "19. Ariyamaggavagga ",
  "an10:189.0.3_0": "189. Ariyamaggasutta ",
  "an10:189.1.1_0": "“Ariyamaggañca vo, bhikkhave, desessāmi anariyamaggañca. ",
  "an10:189.1.2_0": "Taṁ suṇātha …pe… ",
  "an10:189.1.3_0": "katamo ca, bhikkhave, anariyo maggo? ",
  "an10:189.1.4_0": "Pāṇātipāto …pe… ",
  "an10:189.1.5_0": "micchādiṭṭhi—",
  "an10:189.1.6_0": "ayaṁ vuccati, bhikkhave, anariyo maggo. ",
  "an10:189.2.1_0": "Katamo ca, bhikkhave, ariyo maggo? ",
  "an10:189.2.2_0": "Pāṇātipātā veramaṇī …pe… ",
  "an10:189.2.3_0": "sammādiṭṭhi—",
  "an10:189.2.4_0": "ayaṁ vuccati, bhikkhave, ariyo maggo”ti. ",
  "an10:189.2.5_0": "Paṭhamaṁ. ",
  "an10:190.0.1_0": "Aṅguttara Nikāya 10 ",
  "an10:190.0.2_0": "19. Ariyamaggavagga ",
  "an10:190.0.3_0": "190. Kaṇhamaggasutta ",
  "an10:190.1.1_0": "“Kaṇhamaggañca vo, bhikkhave, desessāmi sukkamaggañca. ",
  "an10:190.1.2_0": "Taṁ suṇātha …pe… ",
  "an10:190.1.3_0": "katamo ca, bhikkhave, kaṇho maggo? ",
  "an10:190.1.4_0": "Pāṇātipāto …pe… ",
  "an10:190.1.5_0": "micchādiṭṭhi—",
  "an10:190.1.6_0": "ayaṁ vuccati, bhikkhave, kaṇho maggo. ",
  "an10:190.2.1_0": "Katamo ca, bhikkhave, sukko maggo? ",
  "an10:190.2.2_0": "Pāṇātipātā veramaṇī …pe… ",
  "an10:190.2.3_0": "sammādiṭṭhi—",
  "an10:190.2.4_0": "ayaṁ vuccati, bhikkhave, sukko maggo”ti. ",
  "an10:190.2.5_0": "Dutiyaṁ. ",
  "an10:191.0.1_0": "Aṅguttara Nikāya 10 ",
  "an10:191.0.2_0": "19. Ariyamaggavagga ",
  "an10:191.0.3_0": "191. Saddhammasutta ",
  "an10:191.1.1_0": "“Saddhammañca vo, bhikkhave, desessāmi asaddhammañca. ",
  "an10:191.1.2_0": "Taṁ suṇātha …pe… ",
  "an10:191.1.3_0": "katamo ca, bhikkhave, asaddhammo? ",
  "an10:191.1.4_0": "Pāṇātipāto …pe… ",
  "an10:191.1.5_0": "micchādiṭṭhi—",
  "an10:191.1.6_0": "ayaṁ vuccati, bhikkhave, asaddhammo. ",
  "an10:191.2.1_0": "Katamo ca, bhikkhave, saddhammo? ",
  "an10:191.2.2_0": "Pāṇātipātā veramaṇī …pe… ",
  "an10:191.2.3_0": "sammādiṭṭhi—",
  "an10:191.2.4_0": "ayaṁ vuccati, bhikkhave, saddhammo”ti. ",
  "an10:191.2.5_0": "Tatiyaṁ. ",
  "an10:192.0.1_0": "Aṅguttara Nikāya 10 ",
  "an10:192.0.2_0": "19. Ariyamaggavagga ",
  "an10:192.0.3_0": "192. Sappurisadhammasutta ",
  "an10:192.1.1_0": "“Sappurisadhammañca vo, bhikkhave, desessāmi asappurisadhammañca. ",
  "an10:192.1.2_0": "Taṁ suṇātha …pe… ",
  "an10:192.1.3_0": "katamo ca, bhikkhave, asappurisadhammo? ",
  "an10:192.1.4_0": "Pāṇātipāto …pe… ",
  "an10:192.1.5_0": "micchādiṭṭhi—",
  "an10:192.1.6_0": "ayaṁ vuccati, bhikkhave, asappurisadhammo. ",
  "an10:192.2.1_0": "Katamo ca, bhikkhave, sappurisadhammo? ",
  "an10:192.2.2_0": "Pāṇātipātā veramaṇī …pe… ",
  "an10:192.2.3_0": "sammādiṭṭhi—",
  "an10:192.2.4_0": "ayaṁ vuccati, bhikkhave, sappurisadhammo”ti. ",
  "an10:192.2.5_0": "Catutthaṁ. ",
  "an10:193.0.1_0": "Aṅguttara Nikāya 10 ",
  "an10:193.0.2_0": "19. Ariyamaggavagga ",
  "an10:193.0.3_0": "193. Uppādetabbadhammasutta ",
  "an10:193.1.1_0": "“Uppādetabbañca vo, bhikkhave, dhammaṁ desessāmi na uppādetabbañca. ",
  "an10:193.1.2_0": "Taṁ suṇātha …pe… ",
  "an10:193.1.3_0": "katamo ca, bhikkhave, na uppādetabbo dhammo? ",
  "an10:193.1.4_0": "Pāṇātipāto …pe… ",
  "an10:193.1.5_0": "micchādiṭṭhi—",
  "an10:193.1.6_0": "ayaṁ vuccati, bhikkhave, na uppādetabbo dhammo. ",
  "an10:193.2.1_0": "Katamo ca, bhikkhave, uppādetabbo dhammo? ",
  "an10:193.2.2_0": "Pāṇātipātā veramaṇī …pe… ",
  "an10:193.2.3_0": "sammādiṭṭhi—",
  "an10:193.2.4_0": "ayaṁ vuccati, bhikkhave, uppādetabbo dhammo”ti. ",
  "an10:193.2.5_0": "Pañcamaṁ. ",
  "an10:194.0.1_0": "Aṅguttara Nikāya 10 ",
  "an10:194.0.2_0": "19. Ariyamaggavagga ",
  "an10:194.0.3_0": "194. Āsevitabbadhammasutta ",
  "an10:194.1.1_0": "“Āsevitabbañca vo, bhikkhave, dhammaṁ desessāmi nāsevitabbañca. ",
  "an10:194.1.2_0": "Taṁ suṇātha …pe… ",
  "an10:194.1.3_0": "katamo ca, bhikkhave, nāsevitabbo dhammo? ",
  "an10:194.1.4_0": "Pāṇātipāto …pe… ",
  "an10:194.1.5_0": "micchādiṭṭhi—",
  "an10:194.1.6_0": "ayaṁ vuccati, bhikkhave, nāsevitabbo dhammo. ",
  "an10:194.2.1_0": "Katamo ca, bhikkhave, āsevitabbo dhammo? ",
  "an10:194.2.2_0": "Pāṇātipātā veramaṇī …pe… ",
  "an10:194.2.3_0": "sammādiṭṭhi—",
  "an10:194.2.4_0": "ayaṁ vuccati, bhikkhave, āsevitabbo dhammo”ti. ",
  "an10:194.2.5_0": "Chaṭṭhaṁ. ",
  "an10:195.0.1_0": "Aṅguttara Nikāya 10 ",
  "an10:195.0.2_0": "19. Ariyamaggavagga ",
  "an10:195.0.3_0": "195. Bhāvetabbadhammasutta ",
  "an10:195.1.1_0": "“Bhāvetabbañca vo, bhikkhave, dhammaṁ desessāmi na bhāvetabbañca. ",
  "an10:195.1.2_0": "Taṁ suṇātha …pe… ",
  "an10:195.1.3_0": "katamo ca, bhikkhave, na bhāvetabbo dhammo? ",
  "an10:195.1.4_0": "Pāṇātipāto …pe… ",
  "an10:195.1.5_0": "micchādiṭṭhi—",
  "an10:195.1.6_0": "ayaṁ vuccati, bhikkhave, na bhāvetabbo dhammo. ",
  "an10:195.2.1_0": "Katamo ca, bhikkhave, bhāvetabbo dhammo? ",
  "an10:195.2.2_0": "Pāṇātipātā veramaṇī …pe… ",
  "an10:195.2.3_0": "sammādiṭṭhi—",
  "an10:195.2.4_0": "ayaṁ vuccati, bhikkhave, bhāvetabbo dhammo”ti. ",
  "an10:195.2.5_0": "Sattamaṁ. ",
  "an10:196.0.1_0": "Aṅguttara Nikāya 10 ",
  "an10:196.0.2_0": "19. Ariyamaggavagga ",
  "an10:196.0.3_0": "196. Bahulīkātabbasutta ",
  "an10:196.1.1_0": "“Bahulīkātabbañca vo, bhikkhave, dhammaṁ desessāmi na bahulīkātabbañca. ",
  "an10:196.1.2_0": "Taṁ suṇātha …pe… ",
  "an10:196.1.3_0": "katamo ca, bhikkhave, na bahulīkātabbo dhammo? ",
  "an10:196.1.4_0": "Pāṇātipāto …pe… ",
  "an10:196.1.5_0": "micchādiṭṭhi—",
  "an10:196.1.6_0": "ayaṁ vuccati, bhikkhave, na bahulīkātabbo dhammo. ",
  "an10:196.2.1_0": "Katamo ca, bhikkhave, bahulīkātabbo dhammo? ",
  "an10:196.2.2_0": "Pāṇātipātā veramaṇī …pe… ",
  "an10:196.2.3_0": "sammādiṭṭhi—",
  "an10:196.2.4_0": "ayaṁ vuccati, bhikkhave, bahulīkātabbo dhammo”ti. ",
  "an10:196.2.5_0": "Aṭṭhamaṁ. ",
  "an10:197.0.1_0": "Aṅguttara Nikāya 10 ",
  "an10:197.0.2_0": "19. Ariyamaggavagga ",
  "an10:197.0.3_0": "197. Anussaritabbasutta ",
  "an10:197.1.1_0": "“Anussaritabbañca vo, bhikkhave, dhammaṁ desessāmi nānussaritabbañca. ",
  "an10:197.1.2_0": "Taṁ suṇātha …pe… ",
  "an10:197.1.3_0": "katamo ca, bhikkhave, nānussaritabbo dhammo? ",
  "an10:197.1.4_0": "Pāṇātipāto …pe… ",
  "an10:197.1.5_0": "micchādiṭṭhi—",
  "an10:197.1.6_0": "ayaṁ vuccati, bhikkhave, nānussaritabbo dhammo. ",
  "an10:197.2.1_0": "Katamo ca, bhikkhave, anussaritabbo dhammo? ",
  "an10:197.2.2_0": "Pāṇātipātā veramaṇī …pe… ",
  "an10:197.2.3_0": "sammādiṭṭhi—",
  "an10:197.2.4_0": "ayaṁ vuccati, bhikkhave, anussaritabbo dhammo”ti. ",
  "an10:197.2.5_0": "Navamaṁ. ",
  "an10:198.0.1_0": "Aṅguttara Nikāya 10 ",
  "an10:198.0.2_0": "19. Ariyamaggavagga ",
  "an10:198.0.3_0": "198. Sacchikātabbasutta ",
  "an10:198.1.1_0": "“Sacchikātabbañca vo, bhikkhave, dhammaṁ desessāmi na sacchikātabbañca. ",
  "an10:198.1.2_0": "Taṁ suṇātha …pe… ",
  "an10:198.1.3_0": "katamo ca, bhikkhave, na sacchikātabbo dhammo? ",
  "an10:198.1.4_0": "Pāṇātipāto …pe… ",
  "an10:198.1.5_0": "micchādiṭṭhi—",
  "an10:198.1.6_0": "ayaṁ vuccati, bhikkhave, na sacchikātabbo dhammo. ",
  "an10:198.2.1_0": "Katamo ca, bhikkhave, sacchikātabbo dhammo? ",
  "an10:198.2.2_0": "Pāṇātipātā veramaṇī …pe… ",
  "an10:198.2.3_0": "sammādiṭṭhi—",
  "an10:198.2.4_0": "ayaṁ vuccati, bhikkhave, sacchikātabbo dhammo”ti. ",
  "an10:198.2.5_0": "Dasamaṁ. ",
  "an10:198.2.6_0": "Ariyamaggavaggo catuttho. ",
  "an10:199-210.0.1_0": "Aṅguttara Nikāya 10 ",
  "an10:199-210.0.2_0": "20. Aparapuggalavagga ",
  "an10:199-210.0.3_0": "199–210. Nasevitabbādisutta ",
  "an10:199-210.1.1_0": "“Dasahi, bhikkhave, dhammehi samannāgato puggalo na sevitabbo. ",
  "an10:199-210.1.2_0": "Katamehi dasahi? ",
  "an10:199-210.1.3_0": "Pāṇātipātī hoti,",
  "an10:199-210.1.3_1": "adinnādāyī hoti,",
  "an10:199-210.1.3_2": "kāmesumicchācārī hoti,",
  "an10:199-210.1.3_3": "musāvādī hoti,",
  "an10:199-210.1.3_4": "pisuṇavāco hoti,",
  "an10:199-210.1.3_5": "pharusavāco hoti,",
  "an10:199-210.1.3_6": "samphappalāpī hoti,",
  "an10:199-210.1.3_7": "abhijjhālu hoti,",
  "an10:199-210.1.3_8": "byāpannacitto hoti,",
  "an10:199-210.1.3_9": "micchādiṭṭhiko hoti—",
  "an10:199-210.1.4_0": "imehi kho, bhikkhave, dasahi dhammehi samannāgato puggalo na sevitabbo. ",
  "an10:199-210.2.1_0": "Dasahi, bhikkhave, dhammehi samannāgato puggalo sevitabbo. ",
  "an10:199-210.2.2_0": "Katamehi dasahi? ",
  "an10:199-210.2.3_0": "Pāṇātipātā paṭivirato hoti,",
  "an10:199-210.2.3_1": "adinnādānā paṭivirato hoti,",
  "an10:199-210.2.3_2": "kāmesumicchācārā paṭivirato hoti,",
  "an10:199-210.2.3_3": "musāvādā paṭivirato hoti,",
  "an10:199-210.2.3_4": "pisuṇāya vācāya paṭivirato hoti,",
  "an10:199-210.2.3_5": "pharusāya vācāya paṭivirato hoti,",
  "an10:199-210.2.3_6": "samphappalāpā paṭivirato hoti,",
  "an10:199-210.2.3_7": "anabhijjhālu hoti,",
  "an10:199-210.2.3_8": "abyāpannacitto hoti,",
  "an10:199-210.2.3_9": "sammādiṭṭhiko hoti—",
  "an10:199-210.2.4_0": "imehi kho, bhikkhave, dasahi dhammehi samannāgato puggalo sevitabbo. ",
  "an10:199-210.3.1_0": "Dasahi, bhikkhave, dhammehi samannāgato puggalo na bhajitabbo …pe… ",
  "an10:199-210.3.2_0": "bhajitabbo … ",
  "an10:199-210.3.3_0": "na payirupāsitabbo … ",
  "an10:199-210.3.4_0": "payirupāsitabbo … ",
  "an10:199-210.3.5_0": "na pujjo hoti … ",
  "an10:199-210.3.6_0": "pujjo hoti … ",
  "an10:199-210.3.7_0": "na pāsaṁso hoti … ",
  "an10:199-210.3.8_0": "pāsaṁso hoti … ",
  "an10:199-210.3.9_0": "agāravo hoti … ",
  "an10:199-210.3.10_0": "gāravo hoti … ",
  "an10:199-210.3.11_0": "appatisso hoti … ",
  "an10:199-210.3.12_0": "sappatisso hoti … ",
  "an10:199-210.3.13_0": "na ārādhako hoti … ",
  "an10:199-210.3.14_0": "ārādhako hoti … ",
  "an10:199-210.3.15_0": "na visujjhati … ",
  "an10:199-210.3.16_0": "visujjhati … ",
  "an10:199-210.3.17_0": "mānaṁ nādhibhoti … ",
  "an10:199-210.3.18_0": "mānaṁ adhibhoti … ",
  "an10:199-210.3.19_0": "paññāya na vaḍḍhati … ",
  "an10:199-210.3.20_0": "paññāya vaḍḍhati …pe….  ",
  "an10:199-210.4.1_0": "Dasahi, bhikkhave, dhammehi samannāgato puggalo bahuṁ apuññaṁ pasavati … ",
  "an10:199-210.4.2_0": "bahuṁ puññaṁ pasavati. ",
  "an10:199-210.4.3_0": "Katamehi dasahi? ",
  "an10:199-210.4.4_0": "Pāṇātipātā paṭivirato hoti,",
  "an10:199-210.4.4_1": "adinnādānā paṭivirato hoti,",
  "an10:199-210.4.4_2": "kāmesumicchācārā paṭivirato hoti,",
  "an10:199-210.4.4_3": "musāvādā paṭivirato hoti,",
  "an10:199-210.4.4_4": "pisuṇāya vācāya paṭivirato hoti,",
  "an10:199-210.4.4_5": "pharusāya vācāya paṭivirato hoti,",
  "an10:199-210.4.4_6": "samphappalāpā paṭivirato hoti,",
  "an10:199-210.4.4_7": "anabhijjhālu hoti,",
  "an10:199-210.4.4_8": "abyāpannacitto hoti,",
  "an10:199-210.4.4_9": "sammādiṭṭhiko hoti—",
  "an10:199-210.4.5_0": "imehi kho, bhikkhave, dasahi dhammehi samannāgato puggalo bahuṁ puññaṁ pasavatī”ti. ",
  "an10:199-210.4.6_0": "Aparapuggalavaggo pañcamo. ",
  "an10:199-210.4.7_0": "Catuttho paṇṇāsako samatto. ",
  "an10:211.0.1_0": "Aṅguttara Nikāya 10 ",
  "an10:211.0.2_0": "21. Karajakāyavagga ",
  "an10:211.0.3_0": "211. Paṭhamanirayasaggasutta ",
  "an10:211.1.1_0": "“Dasahi, bhikkhave, dhammehi samannāgato yathābhataṁ nikkhitto evaṁ niraye. ",
  "an10:211.1.2_0": "Katamehi dasahi? ",
  "an10:211.1.3_0": "Idha,",
  "an10:211.1.3_1": "bhikkhave,",
  "an10:211.1.3_2": "ekacco pāṇātipātī hoti,",
  "an10:211.1.3_3": "luddo lohitapāṇi hatapahate niviṭṭho adayāpanno sabbapāṇabhūtesu.",
  "an10:211.2.1_0": "Adinnādāyī hoti,",
  "an10:211.2.1_1": "yaṁ taṁ parassa paravittūpakaraṇaṁ gāmagataṁ vā araññagataṁ vā,",
  "an10:211.2.1_2": "taṁ adinnaṁ theyyasaṅkhātaṁ ādātā hoti.",
  "an10:211.3.1_0": "Kāmesu micchācārī hoti,",
  "an10:211.3.1_1": "yā tā māturakkhitā piturakkhitā mātāpiturakkhitā bhāturakkhitā bhaginirakkhitā ñātirakkhitā gottarakkhitā",
  "an10:211.3.1_2": "dhammarakkhitā sasāmikā saparidaṇḍā antamaso mālāguḷaparikkhittāpi,",
  "an10:211.3.1_3": "tathārūpāsu cārittaṁ āpajjitā hoti.",
  "an10:211.4.1_0": "Musāvādī hoti,",
  "an10:211.4.1_1": "sabhaggato vā parisaggato vā ñātimajjhagato vā pūgamajjhagato vā rājakulamajjhagato vā abhinīto sakkhipuṭṭho:",
  "an10:211.4.1_2": "‘ehambho purisa,",
  "an10:211.4.1_3": "yaṁ jānāsi taṁ vadehī’ti,",
  "an10:211.4.1_4": "so ajānaṁ vā āha:",
  "an10:211.4.1_5": "‘jānāmī’ti,",
  "an10:211.4.1_6": "jānaṁ vā āha:",
  "an10:211.4.1_7": "‘na jānāmī’ti,",
  "an10:211.4.1_8": "apassaṁ vā āha:",
  "an10:211.4.1_9": "‘passāmī’ti,",
  "an10:211.4.1_10": "passaṁ vā āha:",
  "an10:211.4.1_11": "‘na passāmī’ti.",
  "an10:211.4.1_12": "Iti attahetu vā parahetu vā āmisakiñcikkhahetu vā sampajānamusā bhāsitā hoti.",
  "an10:211.5.1_0": "Pisuṇavāco hoti,",
  "an10:211.5.1_1": "ito sutvā amutra akkhātā imesaṁ bhedāya,",
  "an10:211.5.1_2": "amutra vā sutvā imesaṁ akkhātā amūsaṁ bhedāya.",
  "an10:211.5.1_3": "Iti samaggānaṁ vā bhettā bhinnānaṁ vā anuppadātā vaggārāmo vaggarato vagganandī,",
  "an10:211.5.1_4": "vaggakaraṇiṁ vācaṁ bhāsitā hoti.",
  "an10:211.6.1_0": "Pharusavāco hoti,",
  "an10:211.6.1_1": "yā sā vācā aṇḍakā kakkasā parakaṭukā parābhisajjanī kodhasāmantā asamādhisaṁvattanikā,",
  "an10:211.6.1_2": "tathārūpiṁ vācaṁ bhāsitā hoti.",
  "an10:211.7.1_0": "Samphappalāpī hoti,",
  "an10:211.7.1_1": "akālavādī abhūtavādī anatthavādī adhammavādī avinayavādī,",
  "an10:211.7.1_2": "anidhānavatiṁ vācaṁ bhāsitā hoti akālena anapadesaṁ apariyantavatiṁ anatthasaṁhitaṁ.",
  "an10:211.8.1_0": "Abhijjhālu hoti,",
  "an10:211.8.1_1": "yaṁ taṁ parassa paravittūpakaraṇaṁ taṁ abhijjhātā hoti:",
  "an10:211.8.1_2": "‘aho vata yaṁ parassa taṁ mama assā’ti.",
  "an10:211.9.1_0": "Byāpannacitto hoti,",
  "an10:211.9.1_1": "paduṭṭhamanasaṅkappo:",
  "an10:211.9.1_2": "‘ime sattā haññantu vā bajjhantu vā ucchijjantu vā vinassantu vā mā vā ahesun’ti.",
  "an10:211.10.1_0": "Micchādiṭṭhiko hoti, viparītadassano: ",
  "an10:211.11.1_0": "‘natthi dinnaṁ,",
  "an10:211.11.1_1": "natthi yiṭṭhaṁ,",
  "an10:211.11.1_2": "natthi hutaṁ,",
  "an10:211.11.1_3": "natthi sukatadukkaṭānaṁ kammānaṁ phalaṁ vipāko,",
  "an10:211.11.1_4": "natthi ayaṁ loko,",
  "an10:211.11.1_5": "natthi paro loko,",
  "an10:211.11.1_6": "natthi mātā,",
  "an10:211.11.1_7": "natthi pitā,",
  "an10:211.11.1_8": "natthi sattā opapātikā,",
  "an10:211.11.1_9": "natthi loke samaṇabrāhmaṇā sammaggatā sammāpaṭipannā ye imañca lokaṁ parañca lokaṁ sayaṁ abhiññā sacchikatvā pavedentī’ti.",
  "an10:211.11.2_0": "Imehi kho, bhikkhave, dasahi dhammehi samannāgato yathābhataṁ nikkhitto evaṁ niraye. ",
  "an10:211.12.1_0": "Dasahi, bhikkhave, dhammehi samannāgato yathābhataṁ nikkhitto evaṁ sagge. ",
  "an10:211.12.2_0": "Katamehi dasahi? ",
  "an10:211.12.3_0": "Idha,",
  "an10:211.12.3_1": "bhikkhave,",
  "an10:211.12.3_2": "ekacco pāṇātipātaṁ pahāya pāṇātipātā paṭivirato hoti nihitadaṇḍo nihitasattho lajjī dayāpanno,",
  "an10:211.12.3_3": "sabbapāṇabhūtahitānukampī viharati.",
  "an10:211.13.1_0": "Adinnādānaṁ pahāya adinnādānā paṭivirato hoti.",
  "an10:211.13.1_1": "Yaṁ taṁ parassa paravittūpakaraṇaṁ gāmagataṁ vā araññagataṁ vā,",
  "an10:211.13.1_2": "na taṁ adinnaṁ theyyasaṅkhātaṁ ādātā hoti.",
  "an10:211.14.1_0": "Kāmesumicchācāraṁ pahāya kāmesumicchācārā paṭivirato hoti.",
  "an10:211.14.1_1": "Yā tā māturakkhitā …pe…",
  "an10:211.14.1_2": "antamaso mālāguḷaparikkhittāpi,",
  "an10:211.14.1_3": "tathārūpāsu na cārittaṁ āpajjitā hoti.",
  "an10:211.15.1_0": "Musāvādaṁ pahāya musāvādā paṭivirato hoti.",
  "an10:211.15.1_1": "Sabhaggato vā parisaggato vā ñātimajjhagato vā pūgamajjhagato vā rājakulamajjhagato vā abhinīto sakkhipuṭṭho:",
  "an10:211.15.1_2": "‘ehambho purisa,",
  "an10:211.15.1_3": "yaṁ jānāsi taṁ vadehī’ti,",
  "an10:211.15.1_4": "so ajānaṁ vā āha:",
  "an10:211.15.1_5": "‘na jānāmī’ti,",
  "an10:211.15.1_6": "jānaṁ vā āha:",
  "an10:211.15.1_7": "‘jānāmī’ti,",
  "an10:211.15.1_8": "apassaṁ vā āha:",
  "an10:211.15.1_9": "‘na passāmī’ti,",
  "an10:211.15.1_10": "passaṁ vā āha:",
  "an10:211.15.1_11": "‘passāmī’ti.",
  "an10:211.15.1_12": "Iti attahetu vā parahetu vā āmisakiñcikkhahetu vā na sampajānamusā bhāsitā hoti.",
  "an10:211.16.1_0": "Pisuṇavācaṁ pahāya pisuṇāya vācāya paṭivirato hoti—na ito sutvā amutra akkhātā imesaṁ bhedāya,",
  "an10:211.16.1_1": "amutra vā sutvā imesaṁ akkhātā amūsaṁ bhedāya.",
  "an10:211.16.1_2": "Iti bhinnānaṁ vā sandhātā sahitānaṁ vā anuppadātā samaggārāmo samaggarato samagganandī,",
  "an10:211.16.1_3": "samaggakaraṇiṁ vācaṁ bhāsitā hoti.",
  "an10:211.17.1_0": "Pharusavācaṁ pahāya pharusāya vācāya paṭivirato hoti.",
  "an10:211.17.1_1": "Yā sā vācā nelā kaṇṇasukhā pemanīyā hadayaṅgamā porī bahujanakantā bahujanamanāpā,",
  "an10:211.17.1_2": "tathārūpiṁ vācaṁ bhāsitā hoti.",
  "an10:211.18.1_0": "Samphappalāpaṁ pahāya samphappalāpā paṭivirato hoti kālavādī bhūtavādī,",
  "an10:211.18.1_1": "atthavādī dhammavādī vinayavādī,",
  "an10:211.18.1_2": "nidhānavatiṁ vācaṁ bhāsitā hoti kālena sāpadesaṁ pariyantavatiṁ atthasaṁhitaṁ.",
  "an10:211.19.1_0": "Anabhijjhālu hoti.",
  "an10:211.19.1_1": "Yaṁ taṁ parassa paravittūpakaraṇaṁ taṁ anabhijjhātā hoti:",
  "an10:211.19.1_2": "‘aho vata yaṁ parassa taṁ mama assā’ti.",
  "an10:211.20.1_0": "Abyāpannacitto hoti appaduṭṭhamanasaṅkappo:",
  "an10:211.20.1_1": "‘ime sattā averā hontu abyāpajjā anīghā,",
  "an10:211.20.1_2": "sukhī attānaṁ pariharantū’ti.",
  "an10:211.21.1_0": "Sammādiṭṭhiko hoti aviparītadassano: ",
  "an10:211.21.2_0": "‘atthi dinnaṁ,",
  "an10:211.21.2_1": "atthi yiṭṭhaṁ,",
  "an10:211.21.2_2": "atthi hutaṁ,",
  "an10:211.21.2_3": "atthi sukaṭadukkaṭānaṁ kammānaṁ phalaṁ vipāko,",
  "an10:211.21.2_4": "atthi ayaṁ loko,",
  "an10:211.21.2_5": "atthi paro loko,",
  "an10:211.21.2_6": "atthi mātā,",
  "an10:211.21.2_7": "atthi pitā,",
  "an10:211.21.2_8": "atthi sattā opapātikā,",
  "an10:211.21.2_9": "atthi loke samaṇabrāhmaṇā sammaggatā sammāpaṭipannā ye imañca lokaṁ parañca lokaṁ sayaṁ abhiññā sacchikatvā pavedentī’ti.",
  "an10:211.22.1_0": "Imehi kho, bhikkhave, dasahi dhammehi samannāgato yathābhataṁ nikkhitto evaṁ sagge”ti. ",
  "an10:211.22.2_0": "Paṭhamaṁ. ",
  "an10:212.0.1_0": "Aṅguttara Nikāya 10 ",
  "an10:212.0.2_0": "21. Karajakāyavagga ",
  "an10:212.0.3_0": "212. Dutiyanirayasaggasutta ",
  "an10:212.1.1_0": "“Dasahi, bhikkhave, dhammehi samannāgato yathābhataṁ nikkhitto evaṁ niraye. ",
  "an10:212.1.2_0": "Katamehi dasahi? ",
  "an10:212.1.3_0": "Idha,",
  "an10:212.1.3_1": "bhikkhave,",
  "an10:212.1.3_2": "ekacco pāṇātipātī hoti luddo lohitapāṇi hatapahate niviṭṭho adayāpanno sabbapāṇabhūtesu.",
  "an10:212.2.1_0": "Adinnādāyī hoti … ",
  "an10:212.2.2_0": "kāmesumicchācārī hoti … ",
  "an10:212.2.3_0": "musāvādī hoti … ",
  "an10:212.2.4_0": "pisuṇavāco hoti … ",
  "an10:212.2.5_0": "pharusavāco hoti … ",
  "an10:212.2.6_0": "samphappalāpī hoti … ",
  "an10:212.2.7_0": "abhijjhālu hoti … ",
  "an10:212.2.8_0": "byāpannacitto hoti … ",
  "an10:212.2.9_0": "micchādiṭṭhiko hoti viparītadassano: ",
  "an10:212.2.10_0": "‘natthi dinnaṁ …pe… ",
  "an10:212.2.11_0": "sayaṁ abhiññā sacchikatvā pavedentī’ti. ",
  "an10:212.2.12_0": "Imehi kho, bhikkhave, dasahi dhammehi samannāgato yathābhataṁ nikkhitto evaṁ niraye. ",
  "an10:212.3.1_0": "Dasahi, bhikkhave, dhammehi samannāgato yathābhataṁ nikkhitto evaṁ sagge. ",
  "an10:212.3.2_0": "Katamehi dasahi? ",
  "an10:212.3.3_0": "Idha,",
  "an10:212.3.3_1": "bhikkhave,",
  "an10:212.3.3_2": "ekacco pāṇātipātaṁ pahāya pāṇātipātā paṭivirato hoti nihitadaṇḍo nihitasattho lajjī dayāpanno,",
  "an10:212.3.3_3": "sabbapāṇabhūtahitānukampī viharati.",
  "an10:212.4.1_0": "Adinnādānaṁ pahāya adinnādānā paṭivirato hoti … ",
  "an10:212.4.2_0": "kāmesumicchācāraṁ pahāya kāmesumicchācārā paṭivirato hoti … ",
  "an10:212.4.3_0": "musāvādaṁ pahāya musāvādā paṭivirato hoti … ",
  "an10:212.4.4_0": "pisuṇaṁ vācaṁ pahāya pisuṇāya vācāya paṭivirato hoti … ",
  "an10:212.4.5_0": "pharusaṁ vācaṁ pahāya pharusāya vācāya paṭivirato hoti … ",
  "an10:212.4.6_0": "samphappalāpaṁ pahāya samphappalāpā paṭivirato hoti … ",
  "an10:212.4.7_0": "anabhijjhālu hoti … ",
  "an10:212.4.8_0": "abyāpannacitto hoti … ",
  "an10:212.4.9_0": "sammādiṭṭhiko hoti aviparītadassano: ",
  "an10:212.4.10_0": "‘atthi dinnaṁ …pe… ye imañca lokaṁ parañca lokaṁ sayaṁ abhiññā sacchikatvā pavedentī’ti. ",
  "an10:212.4.11_0": "Imehi kho, bhikkhave, dasahi dhammehi samannāgato yathābhataṁ nikkhitto evaṁ sagge”ti. ",
  "an10:212.4.12_0": "Dutiyaṁ. ",
  "an10:213.0.1_0": "Aṅguttara Nikāya 10 ",
  "an10:213.0.2_0": "21. Karajakāyavagga ",
  "an10:213.0.3_0": "213. Mātugāmasutta ",
  "an10:213.1.1_0": "“Dasahi, bhikkhave, dhammehi samannāgato mātugāmo yathābhataṁ nikkhitto evaṁ niraye. ",
  "an10:213.1.2_0": "Katamehi dasahi? ",
  "an10:213.1.3_0": "Pāṇātipātī hoti …pe… ",
  "an10:213.1.4_0": "adinnādāyī hoti … ",
  "an10:213.1.5_0": "kāmesumicchācārī hoti … ",
  "an10:213.1.6_0": "musāvādī hoti … ",
  "an10:213.1.7_0": "pisuṇavāco hoti … ",
  "an10:213.1.8_0": "pharusavāco hoti … ",
  "an10:213.1.9_0": "samphappalāpī hoti … ",
  "an10:213.1.10_0": "abhijjhālu hoti … ",
  "an10:213.1.11_0": "byāpannacitto hoti … ",
  "an10:213.1.12_0": "micchādiṭṭhiko hoti …. ",
  "an10:213.1.13_0": "Imehi kho, bhikkhave, dasahi dhammehi samannāgato mātugāmo yathābhataṁ nikkhitto evaṁ niraye. ",
  "an10:213.2.1_0": "Dasahi, bhikkhave, dhammehi samannāgato mātugāmo yathābhataṁ nikkhitto evaṁ sagge. ",
  "an10:213.2.2_0": "Katamehi dasahi? ",
  "an10:213.2.3_0": "Pāṇātipātā paṭivirato hoti …pe… ",
  "an10:213.2.4_0": "adinnādānā paṭivirato hoti … ",
  "an10:213.2.5_0": "kāmesumicchācārā paṭivirato hoti … ",
  "an10:213.2.6_0": "musāvādā paṭivirato hoti … ",
  "an10:213.2.7_0": "pisuṇāya vācāya paṭivirato hoti … ",
  "an10:213.2.8_0": "pharusāya vācāya paṭivirato hoti … ",
  "an10:213.2.9_0": "samphappalāpā paṭivirato hoti … ",
  "an10:213.2.10_0": "anabhijjhālu hoti … ",
  "an10:213.2.11_0": "abyāpannacitto hoti … ",
  "an10:213.2.12_0": "sammādiṭṭhiko hoti …. ",
  "an10:213.2.13_0": "Imehi kho, bhikkhave, dasahi dhammehi samannāgato mātugāmo yathābhataṁ nikkhitto evaṁ sagge”ti. ",
  "an10:213.2.14_0": "Tatiyaṁ. ",
  "an10:214.0.1_0": "Aṅguttara Nikāya 10 ",
  "an10:214.0.2_0": "21. Karajakāyavagga ",
  "an10:214.0.3_0": "214. Upāsikāsutta ",
  "an10:214.1.1_0": "“Dasahi, bhikkhave, dhammehi samannāgatā upāsikā yathābhataṁ nikkhittā evaṁ niraye. ",
  "an10:214.1.2_0": "Katamehi dasahi? ",
  "an10:214.1.3_0": "Pāṇātipātinī hoti …pe… ",
  "an10:214.1.4_0": "micchādiṭṭhikā hoti …. ",
  "an10:214.1.5_0": "Imehi kho, bhikkhave, dasahi dhammehi samannāgatā upāsikā yathābhataṁ nikkhittā evaṁ niraye. ",
  "an10:214.2.1_0": "Dasahi, bhikkhave, dhammehi samannāgatā upāsikā yathābhataṁ nikkhittā evaṁ sagge. ",
  "an10:214.2.2_0": "Katamehi dasahi? ",
  "an10:214.2.3_0": "Pāṇātipātā paṭiviratā hoti …pe… ",
  "an10:214.2.4_0": "sammādiṭṭhikā hoti …. ",
  "an10:214.2.5_0": "Imehi kho, bhikkhave, dasahi dhammehi samannāgatā upāsikā yathābhataṁ nikkhittā evaṁ sagge”. ",
  "an10:214.2.6_0": "Catutthaṁ. ",
  "an10:215.0.1_0": "Aṅguttara Nikāya 10 ",
  "an10:215.0.2_0": "21. Karajakāyavagga ",
  "an10:215.0.3_0": "215. Visāradasutta ",
  "an10:215.1.1_0": "“Dasahi, bhikkhave, dhammehi samannāgatā upāsikā avisāradā agāraṁ ajjhāvasati. ",
  "an10:215.1.2_0": "Katamehi dasahi? ",
  "an10:215.1.3_0": "Pāṇātipātinī hoti … ",
  "an10:215.1.4_0": "adinnādāyinī hoti … ",
  "an10:215.1.5_0": "kāmesumicchācārinī hoti … ",
  "an10:215.1.6_0": "musāvādinī hoti … ",
  "an10:215.1.7_0": "pisuṇavācā hoti … ",
  "an10:215.1.8_0": "pharusavācā hoti … ",
  "an10:215.1.9_0": "samphappalāpinī hoti … ",
  "an10:215.1.10_0": "abhijjhālunī hoti … ",
  "an10:215.1.11_0": "byāpannacittā hoti … ",
  "an10:215.1.12_0": "micchādiṭṭhikā hoti …. ",
  "an10:215.1.13_0": "Imehi kho, bhikkhave, dasahi dhammehi samannāgatā upāsikā avisāradā agāraṁ ajjhāvasati. ",
  "an10:215.2.1_0": "Dasahi, bhikkhave, dhammehi samannāgatā upāsikā visāradā agāraṁ ajjhāvasati. ",
  "an10:215.2.2_0": "Katamehi dasahi? ",
  "an10:215.2.3_0": "Pāṇātipātā paṭiviratā hoti … ",
  "an10:215.2.4_0": "adinnādānā paṭiviratā hoti … ",
  "an10:215.2.5_0": "kāmesumicchācārā paṭiviratā hoti … ",
  "an10:215.2.6_0": "musāvādā paṭiviratā hoti … ",
  "an10:215.2.7_0": "pisuṇāya vācāya paṭiviratā hoti … ",
  "an10:215.2.8_0": "pharusāya vācāya paṭiviratā hoti … ",
  "an10:215.2.9_0": "samphappalāpā paṭiviratā hoti … ",
  "an10:215.2.10_0": "anabhijjhālunī hoti … ",
  "an10:215.2.11_0": "abyāpannacittā hoti … ",
  "an10:215.2.12_0": "sammādiṭṭhikā hoti …. ",
  "an10:215.2.13_0": "Imehi kho, bhikkhave, dasahi dhammehi samannāgatā upāsikā visāradā agāraṁ ajjhāvasatī”ti. ",
  "an10:215.2.14_0": "Pañcamaṁ. ",
  "an10:216.0.1_0": "Aṅguttara Nikāya 10 ",
  "an10:216.0.2_0": "21. Karajakāyavagga ",
  "an10:216.0.3_0": "216. Saṁsappanīyasutta ",
  "an10:216.1.1_0": "“Saṁsappanīyapariyāyaṁ vo, bhikkhave, dhammapariyāyaṁ desessāmi. ",
  "an10:216.1.2_0": "Taṁ suṇātha, sādhukaṁ manasi karotha, bhāsissāmī”ti. ",
  "an10:216.1.3_0": "“Evaṁ, bhante”ti kho te bhikkhū bhagavato paccassosuṁ. ",
  "an10:216.1.4_0": "Bhagavā etadavoca: ",
  "an10:216.2.1_0": "“Katamo ca, bhikkhave, saṁsappanīyapariyāyo dhammapariyāyo? ",
  "an10:216.2.2_0": "Kammassakā, bhikkhave, sattā kammadāyādā kammayonī kammabandhū kammapaṭisaraṇā, yaṁ kammaṁ karonti—",
  "an10:216.2.3_0": "kalyāṇaṁ vā pāpakaṁ vā—tassa dāyādā bhavanti. ",
  "an10:216.3.1_0": "Idha,",
  "an10:216.3.1_1": "bhikkhave,",
  "an10:216.3.1_2": "ekacco pāṇātipātī hoti luddo lohitapāṇi hatapahate niviṭṭho,",
  "an10:216.3.1_3": "adayāpanno sabbapāṇabhūtesu.",
  "an10:216.3.2_0": "So saṁsappati kāyena, saṁsappati vācāya, saṁsappati manasā. ",
  "an10:216.3.3_0": "Tassa jimhaṁ kāyakammaṁ hoti, jimhaṁ vacīkammaṁ, jimhaṁ manokammaṁ, jimhā gati, jimhupapatti. ",
  "an10:216.4.1_0": "Jimhagatikassa kho panāhaṁ, bhikkhave, jimhupapattikassa dvinnaṁ gatīnaṁ aññataraṁ gatiṁ vadāmi—",
  "an10:216.4.2_0": "ye vā ekantadukkhā nirayā yā vā saṁsappajātikā tiracchānayoni. ",
  "an10:216.4.3_0": "Katamā ca sā, bhikkhave, saṁsappajātikā tiracchānayoni? ",
  "an10:216.4.4_0": "Ahi vicchikā satapadī nakulā biḷārā mūsikā ulūkā,",
  "an10:216.4.4_1": "ye vā panaññepi keci tiracchānayonikā sattā manusse disvā saṁsappanti.",
  "an10:216.4.5_0": "Iti kho, bhikkhave, bhūtā bhūtassa upapatti hoti. ",
  "an10:216.4.6_0": "Yaṁ karoti tena upapajjati. ",
  "an10:216.4.7_0": "Upapannamenaṁ phassā phusanti. ",
  "an10:216.4.8_0": "Evamahaṁ, bhikkhave, ‘kammadāyādā sattā’ti vadāmi. ",
  "an10:216.5.1_0": "Idha pana, bhikkhave, ekacco adinnādāyī hoti …pe… ",
  "an10:216.5.2_0": "kāmesumicchācārī hoti … ",
  "an10:216.5.3_0": "musāvādī hoti … ",
  "an10:216.5.4_0": "pisuṇavāco hoti … ",
  "an10:216.5.5_0": "pharusavāco hoti … ",
  "an10:216.5.6_0": "samphappalāpī hoti … ",
  "an10:216.5.7_0": "abhijjhālu hoti … ",
  "an10:216.5.8_0": "byāpannacitto hoti … ",
  "an10:216.5.9_0": "micchādiṭṭhiko hoti viparītadassano: ",
  "an10:216.5.10_0": "‘natthi dinnaṁ …pe… ",
  "an10:216.5.11_0": "sayaṁ abhiññā sacchikatvā pavedentī’ti. ",
  "an10:216.5.12_0": "So saṁsappati kāyena, saṁsappati vācāya, saṁsappati manasā. ",
  "an10:216.5.13_0": "Tassa jimhaṁ kāyakammaṁ hoti, jimhaṁ vacīkammaṁ, jimhaṁ manokammaṁ, jimhā gati, jimhupapatti. ",
  "an10:216.6.1_0": "Jimhagatikassa kho panāhaṁ, bhikkhave, jimhupapattikassa dvinnaṁ gatīnaṁ aññataraṁ gatiṁ vadāmi—",
  "an10:216.6.2_0": "ye vā ekantadukkhā nirayā yā vā saṁsappajātikā tiracchānayoni. ",
  "an10:216.6.3_0": "Katamā ca sā, bhikkhave, saṁsappajātikā tiracchānayoni? ",
  "an10:216.6.4_0": "Ahi vicchikā satapadī nakulā biḷārā mūsikā ulūkā,",
  "an10:216.6.4_1": "ye vā panaññepi keci tiracchānayonikā sattā manusse disvā saṁsappanti.",
  "an10:216.6.5_0": "Iti kho, bhikkhave, bhūtā bhūtassa upapatti hoti, ",
  "an10:216.6.6_0": "yaṁ karoti tena upapajjati. ",
  "an10:216.6.7_0": "Upapannamenaṁ phassā phusanti. ",
  "an10:216.6.8_0": "Evamahaṁ, bhikkhave, ‘kammadāyādā sattā’ti vadāmi. ",
  "an10:216.6.9_0": "Kammassakā, bhikkhave, sattā kammadāyādā kammayonī kammabandhū kammapaṭisaraṇā, yaṁ kammaṁ karonti—",
  "an10:216.6.10_0": "kalyāṇaṁ vā pāpakaṁ vā—tassa dāyādā bhavanti. ",
  "an10:216.7.1_0": "Idha,",
  "an10:216.7.1_1": "bhikkhave,",
  "an10:216.7.1_2": "ekacco pāṇātipātaṁ pahāya pāṇātipātā paṭivirato hoti nihitadaṇḍo nihitasattho,",
  "an10:216.7.1_3": "lajjī dayāpanno sabbapāṇabhūtahitānukampī viharati.",
  "an10:216.7.2_0": "So na saṁsappati kāyena, na saṁsappati vācāya, na saṁsappati manasā. ",
  "an10:216.7.3_0": "Tassa uju kāyakammaṁ hoti, uju vacīkammaṁ, uju manokammaṁ, uju gati, ujupapatti. ",
  "an10:216.8.1_0": "Ujugatikassa kho panāhaṁ, bhikkhave, ujupapattikassa dvinnaṁ gatīnaṁ aññataraṁ gatiṁ vadāmi—",
  "an10:216.8.2_0": "ye vā ekantasukhā saggā yāni vā pana tāni uccākulāni khattiyamahāsālakulāni vā brāhmaṇamahāsālakulāni",
  "an10:216.8.2_1": "vā gahapatimahāsālakulāni vā aḍḍhāni mahaddhanāni mahābhogāni pahūtajātarūparajatāni pahūtavittūpakaraṇāni",
  "an10:216.8.2_2": "pahūtadhanadhaññāni.",
  "an10:216.8.3_0": "Iti kho, bhikkhave, bhūtā bhūtassa upapatti hoti. ",
  "an10:216.8.4_0": "Yaṁ karoti tena upapajjati. ",
  "an10:216.8.5_0": "Upapannamenaṁ phassā phusanti. ",
  "an10:216.8.6_0": "Evamahaṁ, bhikkhave, ‘kammadāyādā sattā’ti vadāmi. ",
  "an10:216.9.1_0": "Idha pana, bhikkhave, ekacco adinnādānaṁ pahāya adinnādānā paṭivirato hoti …pe… ",
  "an10:216.9.2_0": "kāmesumicchācārā paṭivirato hoti … ",
  "an10:216.9.3_0": "musāvādaṁ pahāya musāvādā paṭivirato hoti … ",
  "an10:216.9.4_0": "pisuṇaṁ vācaṁ pahāya pisuṇāya vācāya paṭivirato hoti … ",
  "an10:216.9.5_0": "pharusaṁ vācaṁ pahāya pharusāya vācāya paṭivirato hoti … ",
  "an10:216.9.6_0": "samphappalāpaṁ pahāya samphappalāpā paṭivirato hoti … ",
  "an10:216.9.7_0": "anabhijjhālu hoti … ",
  "an10:216.9.8_0": "abyāpannacitto hoti … ",
  "an10:216.9.9_0": "sammādiṭṭhiko hoti aviparītadassano: ",
  "an10:216.9.10_0": "‘atthi dinnaṁ …pe… ",
  "an10:216.9.11_0": "ye imañca lokaṁ parañca lokaṁ sayaṁ abhiññā sacchikatvā pavedentī’ti. ",
  "an10:216.9.12_0": "So na saṁsappati kāyena, na saṁsappati vācāya, na saṁsappati manasā. ",
  "an10:216.9.13_0": "Tassa uju kāyakammaṁ hoti, uju vacīkammaṁ, uju manokammaṁ, uju gati, ujupapatti. ",
  "an10:216.10.1_0": "Ujugatikassa kho pana ahaṁ, bhikkhave, ujupapattikassa dvinnaṁ gatīnaṁ aññataraṁ gatiṁ vadāmi—",
  "an10:216.10.2_0": "ye vā ekantasukhā saggā yāni vā pana tāni uccākulāni khattiyamahāsālakulāni vā brāhmaṇamahāsālakulāni",
  "an10:216.10.2_1": "vā gahapatimahāsālakulāni vā aḍḍhāni mahaddhanāni mahābhogāni pahūtajātarūparajatāni pahūtavittūpakaraṇāni",
  "an10:216.10.2_2": "pahūtadhanadhaññāni.",
  "an10:216.10.3_0": "Iti kho, bhikkhave, bhūtā bhūtassa upapatti hoti. ",
  "an10:216.10.4_0": "Yaṁ karoti tena upapajjati. ",
  "an10:216.10.5_0": "Upapannamenaṁ phassā phusanti. ",
  "an10:216.10.6_0": "Evamahaṁ, bhikkhave, ‘kammadāyādā sattā’ti vadāmi. ",
  "an10:216.11.1_0": "Kammassakā, bhikkhave, sattā kammadāyādā kammayonī kammabandhū kammapaṭisaraṇā, yaṁ kammaṁ karonti—",
  "an10:216.11.2_0": "kalyāṇaṁ vā pāpakaṁ vā—tassa dāyādā bhavanti. ",
  "an10:216.11.3_0": "Ayaṁ kho so, bhikkhave, saṁsappanīyapariyāyo dhammapariyāyo”ti. ",
  "an10:216.11.4_0": "Chaṭṭhaṁ. ",
  "an10:217.0.1_0": "Aṅguttara Nikāya 10 ",
  "an10:217.0.2_0": "21. Karajakāyavagga ",
  "an10:217.0.3_0": "217. Paṭhamasañcetanikasutta ",
  "an10:217.1.1_0": "“Nāhaṁ, bhikkhave, sañcetanikānaṁ kammānaṁ katānaṁ upacitānaṁ appaṭisaṁveditvā byantībhāvaṁ vadāmi. ",
  "an10:217.1.2_0": "Tañca kho diṭṭheva dhamme upapajje vā apare vā pariyāye. ",
  "an10:217.1.3_0": "Na tvevāhaṁ,",
  "an10:217.1.3_1": "bhikkhave,",
  "an10:217.1.3_2": "sañcetanikānaṁ kammānaṁ katānaṁ upacitānaṁ appaṭisaṁveditvā dukkhassantakiriyaṁ vadāmi.",
  "an10:217.2.1_0": "Tatra,",
  "an10:217.2.1_1": "bhikkhave,",
  "an10:217.2.1_2": "tividhā kāyakammantasandosabyāpatti akusalasañcetanikā dukkhudrayā dukkhavipākā hoti;",
  "an10:217.2.2_0": "catubbidhā vacīkammantasandosabyāpatti akusalasañcetanikā dukkhudrayā dukkhavipākā hoti; ",
  "an10:217.2.3_0": "tividhā manokammantasandosabyāpatti akusalasañcetanikā dukkhudrayā dukkhavipākā hoti. ",
  "an10:217.3.1_0": "Kathañca,",
  "an10:217.3.1_1": "bhikkhave,",
  "an10:217.3.1_2": "tividhā kāyakammantasandosabyāpatti akusalasañcetanikā dukkhudrayā dukkhavipākā hoti?",
  "an10:217.3.2_0": "Idha,",
  "an10:217.3.2_1": "bhikkhave,",
  "an10:217.3.2_2": "ekacco pāṇātipātī hoti,",
  "an10:217.3.2_3": "luddo lohitapāṇi hatapahate niviṭṭho adayāpanno sabbapāṇabhūtesu.",
  "an10:217.4.1_0": "Adinnādāyī hoti,",
  "an10:217.4.1_1": "yaṁ taṁ parassa paravittūpakaraṇaṁ gāmagataṁ vā araññagataṁ vā,",
  "an10:217.4.1_2": "taṁ adinnaṁ theyyasaṅkhātaṁ ādātā hoti.",
  "an10:217.5.1_0": "Kāmesumicchācārī hoti,",
  "an10:217.5.1_1": "yā tā māturakkhitā …pe…",
  "an10:217.5.1_2": "antamaso mālāguḷaparikkhittāpi,",
  "an10:217.5.1_3": "tathārūpāsu cārittaṁ āpajjitā hoti.",
  "an10:217.6.1_0": "Evaṁ kho,",
  "an10:217.6.1_1": "bhikkhave,",
  "an10:217.6.1_2": "tividhā kāyakammantasandosabyāpatti akusalasañcetanikā dukkhudrayā dukkhavipākā hoti.",
  "an10:217.7.1_0": "Kathañca,",
  "an10:217.7.1_1": "bhikkhave,",
  "an10:217.7.1_2": "catubbidhā vacīkammantasandosabyāpatti akusalasañcetanikā dukkhudrayā dukkhavipākā hoti?",
  "an10:217.7.2_0": "Idha,",
  "an10:217.7.2_1": "bhikkhave,",
  "an10:217.7.2_2": "ekacco musāvādī hoti.",
  "an10:217.7.2_3": "Sabhaggato vā parisaggato vā ñātimajjhagato vā pūgamajjhagato vā rājakulamajjhagato vā abhinīto sakkhipuṭṭho",
  "an10:217.7.3_0": "‘ehambho purisa,",
  "an10:217.7.3_1": "yaṁ jānāsi taṁ vadehī’ti,",
  "an10:217.7.3_2": "so ajānaṁ vā āha:",
  "an10:217.7.3_3": "‘jānāmī’ti,",
  "an10:217.7.3_4": "jānaṁ vā āha:",
  "an10:217.7.3_5": "‘na jānāmī’ti,",
  "an10:217.7.3_6": "apassaṁ vā āha:",
  "an10:217.7.3_7": "‘passāmī’ti,",
  "an10:217.7.3_8": "passaṁ vā āha:",
  "an10:217.7.3_9": "‘na passāmī’ti,",
  "an10:217.7.3_10": "iti attahetu vā parahetu vā āmisakiñcikkhahetu vā sampajānamusā bhāsitā hoti.",
  "an10:217.8.1_0": "Pisuṇavāco hoti,",
  "an10:217.8.1_1": "ito sutvā amutra akkhātā imesaṁ bhedāya,",
  "an10:217.8.1_2": "amutra vā sutvā imesaṁ akkhātā amūsaṁ bhedāya.",
  "an10:217.8.1_3": "Iti samaggānaṁ vā bhettā bhinnānaṁ vā anuppadātā vaggārāmo vaggarato vagganandī,",
  "an10:217.8.1_4": "vaggakaraṇiṁ vācaṁ bhāsitā hoti.",
  "an10:217.9.1_0": "Pharusavāco hoti,",
  "an10:217.9.1_1": "yā sā vācā aṇḍakā kakkasā parakaṭukā parābhisajjanī kodhasāmantā.",
  "an10:217.9.1_2": "Asamādhisaṁvattanikā,",
  "an10:217.9.1_3": "tathārūpiṁ vācaṁ bhāsitā hoti.",
  "an10:217.10.1_0": "Samphappalāpī hoti,",
  "an10:217.10.1_1": "akālavādī abhūtavādī anatthavādī adhammavādī avinayavādī,",
  "an10:217.10.1_2": "anidhānavatiṁ vācaṁ bhāsitā hoti akālena anapadesaṁ apariyantavatiṁ anatthasaṁhitaṁ.",
  "an10:217.11.1_0": "Evaṁ kho,",
  "an10:217.11.1_1": "bhikkhave,",
  "an10:217.11.1_2": "catubbidhā vacīkammantasandosabyāpatti akusalasañcetanikā dukkhudrayā dukkhavipākā hoti.",
  "an10:217.12.1_0": "Kathañca,",
  "an10:217.12.1_1": "bhikkhave,",
  "an10:217.12.1_2": "tividhā manokammantasandosabyāpatti akusalasañcetanikā dukkhudrayā dukkhavipākā hoti?",
  "an10:217.12.2_0": "Idha,",
  "an10:217.12.2_1": "bhikkhave,",
  "an10:217.12.2_2": "ekacco abhijjhālu hoti.",
  "an10:217.12.2_3": "Yaṁ taṁ parassa paravittūpakaraṇaṁ,",
  "an10:217.12.2_4": "taṁ abhijjhātā hoti:",
  "an10:217.12.2_5": "‘aho vata,",
  "an10:217.12.2_6": "yaṁ parassa taṁ mama assā’ti.",
  "an10:217.13.1_0": "Byāpannacitto hoti,",
  "an10:217.13.1_1": "paduṭṭhamanasaṅkappo:",
  "an10:217.13.1_2": "‘ime sattā haññantu vā bajjhantu vā ucchijjantu vā vinassantu vā mā vā ahesun’ti.",
  "an10:217.14.1_0": "Micchādiṭṭhiko hoti, viparītadassano: ",
  "an10:217.14.2_0": "‘natthi dinnaṁ …pe… ye imañca lokaṁ parañca lokaṁ sayaṁ abhiññā sacchikatvā pavedentī’ti. ",
  "an10:217.15.1_0": "Evaṁ kho,",
  "an10:217.15.1_1": "bhikkhave,",
  "an10:217.15.1_2": "tividhā manokammantasandosabyāpatti akusalasañcetanikā dukkhudrayā dukkhavipākā hoti.",
  "an10:217.16.1_0": "Tividhakāyakammantasandosabyāpattiakusalasañcetanikāhetu vā,",
  "an10:217.16.1_1": "bhikkhave,",
  "an10:217.16.1_2": "sattā kāyassa bhedā paraṁ maraṇā apāyaṁ duggatiṁ vinipātaṁ nirayaṁ upapajjanti;",
  "an10:217.16.1_3": "catubbidhavacīkammantasandosabyāpattiakusalasañcetanikāhetu vā,",
  "an10:217.16.1_4": "bhikkhave,",
  "an10:217.16.1_5": "sattā kāyassa bhedā paraṁ maraṇā apāyaṁ duggatiṁ vinipātaṁ nirayaṁ upapajjanti;",
  "an10:217.16.1_6": "tividhamanokammantasandosabyāpatti akusalasañcetanikāhetu vā,",
  "an10:217.16.1_7": "bhikkhave,",
  "an10:217.16.1_8": "sattā kāyassa bhedā paraṁ maraṇā apāyaṁ duggatiṁ vinipātaṁ nirayaṁ upapajjanti.",
  "an10:217.17.1_0": "Seyyathāpi,",
  "an10:217.17.1_1": "bhikkhave,",
  "an10:217.17.1_2": "apaṇṇako maṇi uddhaṅkhitto yena yeneva patiṭṭhāti suppatiṭṭhitaṁyeva patiṭṭhāti;",
  "an10:217.17.2_0": "evamevaṁ kho,",
  "an10:217.17.2_1": "bhikkhave,",
  "an10:217.17.2_2": "tividhakāyakammantasandosabyāpattiakusalasañcetanikāhetu vā sattā kāyassa bhedā paraṁ maraṇā apāyaṁ duggatiṁ vinipātaṁ nirayaṁ upapajjanti;",
  "an10:217.17.2_3": "catubbidhavacīkammantasandosabyāpattiakusalasañcetanikāhetu vā sattā kāyassa bhedā paraṁ maraṇā apāyaṁ duggatiṁ vinipātaṁ nirayaṁ upapajjanti;",
  "an10:217.17.2_4": "tividhamanokammantasandosabyāpattiakusalasañcetanikāhetu vā sattā kāyassa bhedā paraṁ maraṇā apāyaṁ duggatiṁ vinipātaṁ nirayaṁ upapajjantīti.",
  "an10:217.18.1_0": "Nāhaṁ, bhikkhave, sañcetanikānaṁ kammānaṁ katānaṁ upacitānaṁ appaṭisaṁveditvā byantībhāvaṁ vadāmi, ",
  "an10:217.18.2_0": "tañca kho diṭṭheva dhamme upapajje vā apare vā pariyāye. ",
  "an10:217.18.3_0": "Na tvevāhaṁ,",
  "an10:217.18.3_1": "bhikkhave,",
  "an10:217.18.3_2": "sañcetanikānaṁ kammānaṁ katānaṁ upacitānaṁ appaṭisaṁveditvā dukkhassantakiriyaṁ vadāmi.",
  "an10:217.19.1_0": "Tatra, bhikkhave, tividhā kāyakammantasampatti kusalasañcetanikā sukhudrayā sukhavipākā hoti; ",
  "an10:217.19.2_0": "catubbidhā vacīkammantasampatti kusalasañcetanikā sukhudrayā sukhavipākā hoti; ",
  "an10:217.19.3_0": "tividhā manokammantasampatti kusalasañcetanikā sukhudrayā sukhavipākā hoti. ",
  "an10:217.20.1_0": "Kathañca, bhikkhave, tividhā kāyakammantasampatti kusalasañcetanikā sukhudrayā sukhavipākā hoti? ",
  "an10:217.20.2_0": "Idha,",
  "an10:217.20.2_1": "bhikkhave,",
  "an10:217.20.2_2": "ekacco pāṇātipātā paṭivirato hoti nihitadaṇḍo nihitasattho lajjī dayāpanno,",
  "an10:217.20.2_3": "sabbapāṇabhūtahitānukampī viharati …pe….",
  "an10:217.21.1_0": "Adinnādānā paṭivirato hoti,",
  "an10:217.21.1_1": "yaṁ taṁ parassa paravittūpakaraṇaṁ gāmagataṁ vā araññagataṁ vā,",
  "an10:217.21.1_2": "na taṁ adinnaṁ theyyasaṅkhātaṁ ādātā hoti.",
  "an10:217.22.1_0": "Kāmesumicchācāraṁ pahāya,",
  "an10:217.22.1_1": "kāmesumicchācārā paṭivirato hoti.",
  "an10:217.22.1_2": "Yā tā māturakkhitā …pe…",
  "an10:217.22.1_3": "antamaso mālāguḷaparikkhittāpi,",
  "an10:217.22.1_4": "tathārūpāsu na cārittaṁ āpajjitā hoti.",
  "an10:217.23.1_0": "Evaṁ kho, bhikkhave, tividhā kāyakammantasampatti kusalasañcetanikā sukhudrayā sukhavipākā hoti. ",
  "an10:217.24.1_0": "Kathañca, bhikkhave, catubbidhā vacīkammantasampatti kusalasañcetanikā sukhudrayā sukhavipākā hoti? ",
  "an10:217.24.2_0": "Idha,",
  "an10:217.24.2_1": "bhikkhave,",
  "an10:217.24.2_2": "ekacco musāvādaṁ pahāya musāvādā paṭivirato hoti.",
  "an10:217.24.2_3": "Sabhaggato vā parisaggato vā ñātimajjhagato vā pūgamajjhagato vā rājakulamajjhagato vā abhinīto sakkhipuṭṭho ‘ehambho purisa,",
  "an10:217.24.2_4": "yaṁ jānāsi taṁ vadehī’ti,",
  "an10:217.24.2_5": "so ajānaṁ vā āha:",
  "an10:217.24.2_6": "‘na jānāmī’ti,",
  "an10:217.24.2_7": "jānaṁ vā āha:",
  "an10:217.24.2_8": "‘jānāmī’ti,",
  "an10:217.24.2_9": "apassaṁ vā āha:",
  "an10:217.24.2_10": "‘na passāmī’ti,",
  "an10:217.24.2_11": "passaṁ vā āha:",
  "an10:217.24.2_12": "‘passāmī’ti,",
  "an10:217.24.2_13": "iti attahetu vā parahetu vā āmisakiñcikkhahetu vā na sampajānamusā bhāsitā hoti.",
  "an10:217.25.1_0": "Pisuṇaṁ vācaṁ pahāya,",
  "an10:217.25.1_1": "pisuṇāya vācāya paṭivirato hoti—na ito sutvā amutra akkhātā imesaṁ bhedāya,",
  "an10:217.25.1_2": "amutra vā sutvā na imesaṁ akkhātā amūsaṁ bhedāya.",
  "an10:217.25.1_3": "Iti bhinnānaṁ vā sandhātā sahitānaṁ vā anuppadātā samaggārāmo samaggarato samagganandiṁ,",
  "an10:217.25.1_4": "samaggakaraṇiṁ vācaṁ bhāsitā hoti.",
  "an10:217.26.1_0": "Pharusaṁ vācaṁ pahāya,",
  "an10:217.26.1_1": "pharusāya vācāya paṭivirato hoti.",
  "an10:217.26.1_2": "Yā sā vācā nelā kaṇṇasukhā pemanīyā hadayaṅgamā porī bahujanakantā bahujanamanāpā,",
  "an10:217.26.1_3": "tathārūpiṁ vācaṁ bhāsitā hoti.",
  "an10:217.27.1_0": "Samphappalāpaṁ pahāya,",
  "an10:217.27.1_1": "samphappalāpā paṭivirato hoti kālavādī bhūtavādī atthavādī dhammavādī vinayavādī,",
  "an10:217.27.1_2": "nidhānavatiṁ vācaṁ bhāsitā hoti kālena sāpadesaṁ pariyantavatiṁ atthasaṁhitaṁ.",
  "an10:217.28.1_0": "Evaṁ kho, bhikkhave, catubbidhā vacīkammantasampatti kusalasañcetanikā sukhudrayā sukhavipākā hoti. ",
  "an10:217.29.1_0": "Kathañca, bhikkhave, tividhā manokammantasampatti kusalasañcetanikā sukhudrayā sukhavipākā hoti? ",
  "an10:217.29.2_0": "Idha,",
  "an10:217.29.2_1": "bhikkhave,",
  "an10:217.29.2_2": "ekacco anabhijjhālu hoti.",
  "an10:217.29.2_3": "Yaṁ taṁ parassa paravittūpakaraṇaṁ taṁ anabhijjhātā hoti:",
  "an10:217.29.2_4": "‘aho vata,",
  "an10:217.29.2_5": "yaṁ parassa taṁ mamassā’ti.",
  "an10:217.30.1_0": "Abyāpannacitto hoti appaduṭṭhamanasaṅkappo:",
  "an10:217.30.1_1": "‘ime sattā averā hontu abyāpajjā anīghā,",
  "an10:217.30.1_2": "sukhī attānaṁ pariharantū’ti.",
  "an10:217.31.1_0": "Sammādiṭṭhiko hoti aviparītadassano: ",
  "an10:217.31.2_0": "‘atthi dinnaṁ,",
  "an10:217.31.2_1": "atthi yiṭṭhaṁ …pe…",
  "an10:217.31.2_2": "ye imañca lokaṁ parañca lokaṁ sayaṁ abhiññā sacchikatvā pavedentī’ti.",
  "an10:217.32.1_0": "Evaṁ kho, bhikkhave, tividhā manokammantasampatti kusalasañcetanikā sukhudrayā sukhavipākā hoti. ",
  "an10:217.33.1_0": "Tividhakāyakammantasampattikusalasañcetanikāhetu vā,",
  "an10:217.33.1_1": "bhikkhave,",
  "an10:217.33.1_2": "sattā kāyassa bhedā paraṁ maraṇā sugatiṁ saggaṁ lokaṁ upapajjanti;",
  "an10:217.33.1_3": "catubbidhavacīkammantasampattikusalasañcetanikāhetu vā,",
  "an10:217.33.1_4": "bhikkhave,",
  "an10:217.33.1_5": "sattā kāyassa bhedā paraṁ maraṇā sugatiṁ saggaṁ lokaṁ upapajjanti;",
  "an10:217.33.1_6": "tividhamanokammantasampattikusalasañcetanikāhetu vā,",
  "an10:217.33.1_7": "bhikkhave,",
  "an10:217.33.1_8": "sattā kāyassa bhedā paraṁ maraṇā sugatiṁ saggaṁ lokaṁ upapajjanti.",
  "an10:217.34.1_0": "Seyyathāpi,",
  "an10:217.34.1_1": "bhikkhave,",
  "an10:217.34.1_2": "apaṇṇako maṇi uddhaṅkhitto yena yeneva patiṭṭhāti suppatiṭṭhitaṁyeva patiṭṭhāti;",
  "an10:217.34.2_0": "evamevaṁ kho,",
  "an10:217.34.2_1": "bhikkhave,",
  "an10:217.34.2_2": "tividhakāyakammantasampattikusalasañcetanikāhetu vā sattā kāyassa bhedā paraṁ maraṇā sugatiṁ saggaṁ lokaṁ upapajjanti;",
  "an10:217.34.2_3": "catubbidhavacīkammantasampattikusalasañcetanikāhetu vā sattā kāyassa bhedā paraṁ maraṇā sugatiṁ saggaṁ lokaṁ upapajjanti;",
  "an10:217.34.2_4": "tividhamanokammantasampattikusalasañcetanikāhetu vā sattā kāyassa bhedā paraṁ maraṇā sugatiṁ saggaṁ lokaṁ upapajjanti.",
  "an10:217.34.3_0": "Nāhaṁ, bhikkhave, sañcetanikānaṁ kammānaṁ katānaṁ upacitānaṁ appaṭisaṁveditvā byantībhāvaṁ vadāmi. ",
  "an10:217.34.4_0": "Tañca kho diṭṭheva dhamme upapajje vā apare vā pariyāye. ",
  "an10:217.34.5_0": "Na tvevāhaṁ,",
  "an10:217.34.5_1": "bhikkhave,",
  "an10:217.34.5_2": "sañcetanikānaṁ kammānaṁ katānaṁ upacitānaṁ appaṭisaṁveditvā dukkhassantakiriyaṁ vadāmī”ti.",
  "an10:217.34.6_0": "Sattamaṁ. ",
  "an10:218.0.1_0": "Aṅguttara Nikāya 10 ",
  "an10:218.0.2_0": "21. Karajakāyavagga ",
  "an10:218.0.3_0": "218. Dutiyasañcetanikasutta ",
  "an10:218.1.1_0": "“Nāhaṁ, bhikkhave, sañcetanikānaṁ kammānaṁ katānaṁ upacitānaṁ appaṭisaṁveditvā byantībhāvaṁ vadāmi, ",
  "an10:218.1.2_0": "tañca kho diṭṭheva dhamme upapajje vā apare vā pariyāye. ",
  "an10:218.1.3_0": "Na tvevāhaṁ,",
  "an10:218.1.3_1": "bhikkhave,",
  "an10:218.1.3_2": "sañcetanikānaṁ kammānaṁ katānaṁ upacitānaṁ appaṭisaṁveditvā dukkhassantakiriyaṁ vadāmi.",
  "an10:218.2.1_0": "Tatra,",
  "an10:218.2.1_1": "bhikkhave,",
  "an10:218.2.1_2": "tividhā kāyakammantasandosabyāpatti akusalasañcetanikā dukkhudrayā dukkhavipākā hoti;",
  "an10:218.2.2_0": "catubbidhā vacīkammantasandosabyāpatti akusalasañcetanikā dukkhudrayā dukkhavipākā hoti; ",
  "an10:218.2.3_0": "tividhā manokammantasandosabyāpatti akusalasañcetanikā dukkhudrayā dukkhavipākā hoti. ",
  "an10:218.3.1_0": "Kathañca,",
  "an10:218.3.1_1": "bhikkhave,",
  "an10:218.3.1_2": "tividhā kāyakammantasandosabyāpatti akusalasañcetanikā dukkhudrayā dukkhavipākā hoti …pe…",
  "an10:218.3.2_0": "evaṁ kho,",
  "an10:218.3.2_1": "bhikkhave,",
  "an10:218.3.2_2": "tividhā kāyakammantasandosabyāpatti akusalasañcetanikā dukkhudrayā dukkhavipākā hoti.",
  "an10:218.4.1_0": "Kathañca,",
  "an10:218.4.1_1": "bhikkhave,",
  "an10:218.4.1_2": "catubbidhā vacīkammantasandosabyāpatti akusalasañcetanikā dukkhudrayā dukkhavipākā hoti …pe…",
  "an10:218.4.2_0": "evaṁ kho,",
  "an10:218.4.2_1": "bhikkhave,",
  "an10:218.4.2_2": "catubbidhā vacīkammantasandosabyāpatti akusalasañcetanikā dukkhudrayā dukkhavipākā hoti.",
  "an10:218.5.1_0": "Kathañca,",
  "an10:218.5.1_1": "bhikkhave,",
  "an10:218.5.1_2": "tividhā manokammantasandosabyāpatti akusalasañcetanikā dukkhudrayā dukkhavipākā hoti …pe…",
  "an10:218.5.2_0": "evaṁ kho,",
  "an10:218.5.2_1": "bhikkhave,",
  "an10:218.5.2_2": "tividhā manokammantasandosabyāpatti akusalasañcetanikā dukkhudrayā dukkhavipākā hoti.",
  "an10:218.6.1_0": "Tividhakāyakammantasandosabyāpattiakusalasañcetanikāhetu vā,",
  "an10:218.6.1_1": "bhikkhave,",
  "an10:218.6.1_2": "sattā kāyassa bhedā paraṁ maraṇā apāyaṁ duggatiṁ vinipātaṁ nirayaṁ upapajjanti,",
  "an10:218.6.1_3": "catubbidhavacīkammanta …pe…",
  "an10:218.6.1_4": "tividhamanokammantasandosabyāpattiakusalasañcetanikāhetu vā,",
  "an10:218.6.1_5": "bhikkhave,",
  "an10:218.6.1_6": "sattā kāyassa bhedā paraṁ maraṇā apāyaṁ duggatiṁ vinipātaṁ nirayaṁ upapajjanti.",
  "an10:218.7.1_0": "Nāhaṁ, bhikkhave, sañcetanikānaṁ kammānaṁ katānaṁ upacitānaṁ appaṭisaṁveditvā byantībhāvaṁ vadāmi, ",
  "an10:218.7.2_0": "tañca kho diṭṭheva dhamme upapajje vā apare vā pariyāye. ",
  "an10:218.7.3_0": "Na tvevāhaṁ,",
  "an10:218.7.3_1": "bhikkhave,",
  "an10:218.7.3_2": "sañcetanikānaṁ kammānaṁ katānaṁ upacitānaṁ appaṭisaṁveditvā dukkhassantakiriyaṁ vadāmi.",
  "an10:218.8.1_0": "Tatra kho, bhikkhave, tividhā kāyakammantasampatti kusalasañcetanikā sukhudrayā sukhavipākā hoti; ",
  "an10:218.8.2_0": "catubbidhā vacīkammantasampatti kusalasañcetanikā sukhudrayā sukhavipākā hoti; ",
  "an10:218.8.3_0": "tividhā manokammantasampatti kusalasañcetanikā sukhudrayā sukhavipākā hoti. ",
  "an10:218.9.1_0": "Kathañca,",
  "an10:218.9.1_1": "bhikkhave,",
  "an10:218.9.1_2": "tividhā kāyakammantasampatti kusalasañcetanikā sukhudrayā sukhavipākā hoti …pe…",
  "an10:218.9.2_0": "evaṁ kho, bhikkhave, tividhā kāyakammantasampatti kusalasañcetanikā sukhudrayā sukhavipākā hoti. ",
  "an10:218.10.1_0": "Kathañca,",
  "an10:218.10.1_1": "bhikkhave,",
  "an10:218.10.1_2": "catubbidhā vacīkammantasampatti kusalasañcetanikā sukhudrayā sukhavipākā hoti …pe…",
  "an10:218.10.2_0": "evaṁ kho, bhikkhave, catubbidhā vacīkammantasampatti kusalasañcetanikā sukhudrayā sukhavipākā hoti. ",
  "an10:218.11.1_0": "Kathañca,",
  "an10:218.11.1_1": "bhikkhave,",
  "an10:218.11.1_2": "tividhā manokammantasampatti kusalasañcetanikā sukhudrayā sukhavipākā hoti …pe…",
  "an10:218.11.2_0": "evaṁ kho, bhikkhave, tividhā manokammantasampatti kusalasañcetanikā sukhudrayā sukhavipākā hoti. ",
  "an10:218.12.1_0": "Tividhakāyakammantasampattikusalasañcetanikāhetu vā,",
  "an10:218.12.1_1": "bhikkhave,",
  "an10:218.12.1_2": "sattā kāyassa bhedā paraṁ maraṇā sugatiṁ saggaṁ lokaṁ upapajjanti;",
  "an10:218.12.1_3": "catubbidhavacīkammantasampatti …pe…",
  "an10:218.12.1_4": "tividhamanokammantasampattikusalasañcetanikāhetu vā,",
  "an10:218.12.1_5": "bhikkhave,",
  "an10:218.12.1_6": "sattā kāyassa bhedā paraṁ maraṇā sugatiṁ saggaṁ lokaṁ upapajjanti …pe…",
  "an10:218.12.2_0": "Aṭṭhamaṁ. ",
  "an10:219.0.1_0": "Aṅguttara Nikāya 10 ",
  "an10:219.0.2_0": "21. Karajakāyavagga ",
  "an10:219.0.3_0": "219. Karajakāyasutta ",
  "an10:219.1.1_0": "“Nāhaṁ, bhikkhave, sañcetanikānaṁ kammānaṁ katānaṁ upacitānaṁ appaṭisaṁveditvā byantībhāvaṁ vadāmi, ",
  "an10:219.1.2_0": "tañca kho diṭṭheva dhamme upapajje vā apare vā pariyāye. ",
  "an10:219.1.3_0": "Na tvevāhaṁ,",
  "an10:219.1.3_1": "bhikkhave,",
  "an10:219.1.3_2": "sañcetanikānaṁ kammānaṁ katānaṁ upacitānaṁ appaṭisaṁveditvā dukkhassantakiriyaṁ vadāmi.",
  "an10:219.2.1_0": "Sa kho so,",
  "an10:219.2.1_1": "bhikkhave,",
  "an10:219.2.1_2": "ariyasāvako evaṁ vigatābhijjho vigatabyāpādo asammūḷho sampajāno paṭissato mettāsahagatena cetasā ekaṁ",
  "an10:219.2.1_3": "disaṁ pharitvā viharati tathā dutiyaṁ tathā tatiyaṁ tathā catutthaṁ.",
  "an10:219.2.1_4": "Iti uddhamadho tiriyaṁ sabbadhi sabbattatāya sabbāvantaṁ lokaṁ mettāsahagatena cetasā vipulena mahaggatena",
  "an10:219.2.1_5": "appamāṇena averena abyāpajjena pharitvā viharati.",
  "an10:219.3.1_0": "So evaṁ pajānāti: ",
  "an10:219.3.2_0": "‘pubbe kho me idaṁ cittaṁ parittaṁ ahosi abhāvitaṁ,",
  "an10:219.3.2_1": "etarahi pana me idaṁ cittaṁ appamāṇaṁ subhāvitaṁ.",
  "an10:219.3.2_2": "Yaṁ kho pana kiñci pamāṇakataṁ kammaṁ,",
  "an10:219.3.2_3": "na taṁ tatrāvasissati na taṁ tatrāvatiṭṭhatī’ti.",
  "an10:219.4.1_0": "Taṁ kiṁ maññatha, bhikkhave, ",
  "an10:219.4.2_0": "daharatagge ce so ayaṁ kumāro mettaṁ cetovimuttiṁ bhāveyya, api nu kho pāpakammaṁ kareyyā”ti? ",
  "an10:219.4.3_0": "“No hetaṁ, bhante”. ",
  "an10:219.5.1_0": "“Akarontaṁ kho pana pāpakammaṁ api nu kho dukkhaṁ phuseyyā”ti? ",
  "an10:219.5.2_0": "“No hetaṁ, bhante. ",
  "an10:219.5.3_0": "Akarontañhi, bhante, pāpakammaṁ kuto dukkhaṁ phusissatī”ti. ",
  "an10:219.6.1_0": "“Bhāvetabbā kho panāyaṁ, bhikkhave, mettācetovimutti itthiyā vā purisena vā. ",
  "an10:219.6.2_0": "Itthiyā vā, bhikkhave, purisassa vā nāyaṁ kāyo ādāya gamanīyo. ",
  "an10:219.6.3_0": "Cittantaro ayaṁ, bhikkhave, macco. ",
  "an10:219.6.4_0": "So evaṁ pajānāti: ",
  "an10:219.6.5_0": "‘yaṁ kho me idaṁ kiñci pubbe iminā karajakāyena pāpakammaṁ kataṁ, sabbaṁ taṁ idha vedanīyaṁ; ",
  "an10:219.6.6_0": "na taṁ anugaṁ bhavissatī’ti. ",
  "an10:219.6.7_0": "Evaṁ bhāvitā kho,",
  "an10:219.6.7_1": "bhikkhave,",
  "an10:219.6.7_2": "mettā cetovimutti anāgāmitāya saṁvattati,",
  "an10:219.6.7_3": "idha paññassa bhikkhuno uttari vimuttiṁ appaṭivijjhato.",
  "an10:219.7.1_0": "Karuṇāsahagatena cetasā … ",
  "an10:219.7.2_0": "muditāsahagatena cetasā … ",
  "an10:219.7.3_0": "upekkhāsahagatena cetasā ekaṁ disaṁ pharitvā viharati tathā dutiyaṁ tathā tatiyaṁ tathā catutthaṁ. ",
  "an10:219.7.4_0": "Iti uddhamadho tiriyaṁ sabbadhi sabbattatāya sabbāvantaṁ lokaṁ upekkhāsahagatena cetasā vipulena mahaggatena",
  "an10:219.7.4_1": "appamāṇena averena abyāpajjena pharitvā viharati.",
  "an10:219.8.1_0": "So evaṁ pajānāti: ",
  "an10:219.8.2_0": "‘pubbe kho me idaṁ cittaṁ parittaṁ ahosi abhāvitaṁ,",
  "an10:219.8.2_1": "etarahi pana me idaṁ cittaṁ appamāṇaṁ subhāvitaṁ.",
  "an10:219.8.2_2": "Yaṁ kho pana kiñci pamāṇakataṁ kammaṁ,",
  "an10:219.8.2_3": "na taṁ tatrāvasissati na taṁ tatrāvatiṭṭhatī’ti.",
  "an10:219.9.1_0": "Taṁ kiṁ maññatha, bhikkhave, ",
  "an10:219.9.2_0": "daharatagge ce so ayaṁ kumāro upekkhaṁ cetovimuttiṁ bhāveyya, api nu kho pāpakammaṁ kareyyā”ti? ",
  "an10:219.9.3_0": "“No hetaṁ, bhante”. ",
  "an10:219.10.1_0": "“Akarontaṁ kho pana pāpakammaṁ api nu kho dukkhaṁ phuseyyā”ti? ",
  "an10:219.10.2_0": "“No hetaṁ, bhante. ",
  "an10:219.10.3_0": "Akarontañhi, bhante, pāpakammaṁ kuto dukkhaṁ phusissatī”ti. ",
  "an10:219.11.1_0": "“Bhāvetabbā kho panāyaṁ, bhikkhave, upekkhā cetovimutti itthiyā vā purisena vā. ",
  "an10:219.11.2_0": "Itthiyā vā, bhikkhave, purisassa vā nāyaṁ kāyo ādāya gamanīyo. ",
  "an10:219.11.3_0": "Cittantaro ayaṁ, bhikkhave, macco. ",
  "an10:219.11.4_0": "So evaṁ pajānāti: ",
  "an10:219.11.5_0": "‘yaṁ kho me idaṁ kiñci pubbe iminā karajakāyena pāpakammaṁ kataṁ, sabbaṁ taṁ idha vedanīyaṁ; ",
  "an10:219.11.6_0": "na taṁ anugaṁ bhavissatī’ti. ",
  "an10:219.11.7_0": "Evaṁ bhāvitā kho,",
  "an10:219.11.7_1": "bhikkhave,",
  "an10:219.11.7_2": "upekkhā cetovimutti anāgāmitāya saṁvattati,",
  "an10:219.11.7_3": "idha paññassa bhikkhuno uttari vimuttiṁ appaṭivijjhato”ti.",
  "an10:219.11.8_0": "Navamaṁ. ",
  "an10:220.0.1_0": "Aṅguttara Nikāya 10 ",
  "an10:220.0.2_0": "21. Karajakāyavagga ",
  "an10:220.0.3_0": "220. Adhammacariyāsutta ",
  "an10:220.1.1_0": "Atha kho aññataro brāhmaṇo yena bhagavā tenupasaṅkami; upasaṅkamitvā bhagavatā saddhiṁ sammodi. ",
  "an10:220.1.2_0": "Sammodanīyaṁ kathaṁ sāraṇīyaṁ vītisāretvā ekamantaṁ nisīdi.",
  "an10:220.1.2_1": "Ekamantaṁ nisinno kho so brāhmaṇo bhagavantaṁ etadavoca:",
  "an10:220.1.3_0": "“ko nu kho,",
  "an10:220.1.3_1": "bho gotama,",
  "an10:220.1.3_2": "hetu ko paccayo yena m’idhekacce sattā kāyassa bhedā paraṁ maraṇā apāyaṁ duggatiṁ vinipātaṁ nirayaṁ upapajjantī”ti?",
  "an10:220.1.4_0": "“Adhammacariyāvisamacariyāhetu kho, brāhmaṇa,",
  "an10:220.1.4_1": "evam’idhekacce sattā kāyassa bhedā paraṁ maraṇā apāyaṁ duggatiṁ vinipātaṁ nirayaṁ upapajjantī”ti.",
  "an10:220.2.1_0": "“Ko pana,",
  "an10:220.2.1_1": "bho gotama,",
  "an10:220.2.1_2": "hetu ko paccayo yena m’idhekacce sattā kāyassa bhedā paraṁ maraṇā sugatiṁ saggaṁ lokaṁ upapajjantī”ti?",
  "an10:220.2.2_0": "“Dhammacariyāsamacariyāhetu kho, brāhmaṇa,",
  "an10:220.2.2_1": "evam’idhekacce sattā kāyassa bhedā paraṁ maraṇā sugatiṁ saggaṁ lokaṁ upapajjantī”ti.",
  "an10:220.3.1_0": "“Na kho ahaṁ imassa bhoto gotamassa saṅkhittena bhāsitassa vitthārena atthaṁ ājānāmi. ",
  "an10:220.3.2_0": "Sādhu me bhavaṁ gotamo tathā dhammaṁ desetu yathāhaṁ imassa bhoto gotamassa saṅkhittena bhāsitassa vitthārena atthaṁ ājāneyyan”ti. ",
  "an10:220.3.3_0": "“Tena hi, brāhmaṇa, suṇāhi, sādhukaṁ manasi karohi; bhāsissāmī”ti. ",
  "an10:220.3.4_0": "“Evaṁ, bho”ti kho so brāhmaṇo bhagavato paccassosi. ",
  "an10:220.3.5_0": "Bhagavā etadavoca: ",
  "an10:220.4.1_0": "“Tividhā kho, brāhmaṇa, kāyena adhammacariyāvisamacariyā hoti; ",
  "an10:220.4.2_0": "catubbidhā vācāya adhammacariyāvisamacariyā hoti; ",
  "an10:220.4.3_0": "tividhā manasā adhammacariyāvisamacariyā hoti. ",
  "an10:220.5.1_0": "Kathañca, brāhmaṇa, tividhā kāyena adhammacariyāvisamacariyā hoti …pe… ",
  "an10:220.5.2_0": "evaṁ kho, brāhmaṇa, tividhā kāyena adhammacariyā visamacariyā hoti. ",
  "an10:220.6.1_0": "Kathañca, brāhmaṇa, catubbidhā vācāya adhammacariyāvisamacariyā hoti …pe… ",
  "an10:220.6.2_0": "evaṁ kho, brāhmaṇa, catubbidhā vācāya adhammacariyāvisamacariyā hoti. ",
  "an10:220.7.1_0": "Kathañca, brāhmaṇa, tividhā manasā adhammacariyāvisamacariyā hoti …pe… ",
  "an10:220.7.2_0": "evaṁ kho, brāhmaṇa, tividhā manasā adhammacariyāvisamacariyā hoti. ",
  "an10:220.7.3_0": "Evaṁ adhammacariyāvisamacariyāhetu kho, brāhmaṇa,",
  "an10:220.7.3_1": "evam’idhekacce sattā kāyassa bhedā paraṁ maraṇā apāyaṁ duggatiṁ vinipātaṁ nirayaṁ upapajjanti.",
  "an10:220.8.1_0": "Tividhā, brāhmaṇa, kāyena dhammacariyāsamacariyā hoti; ",
  "an10:220.8.2_0": "catubbidhā vācāya dhammacariyāsamacariyā hoti; ",
  "an10:220.8.3_0": "tividhā manasā dhammacariyāsamacariyā hoti. ",
  "an10:220.9.1_0": "Kathañca, brāhmaṇa, tividhā kāyena dhammacariyāsamacariyā hoti …pe… ",
  "an10:220.9.2_0": "evaṁ kho, brāhmaṇa, tividhā kāyena dhammacariyāsamacariyā hoti. ",
  "an10:220.10.1_0": "Kathañca, brāhmaṇa, catubbidhā vācāya dhammacariyāsamacariyā hoti …pe… ",
  "an10:220.10.2_0": "evaṁ kho, brāhmaṇa, catubbidhā vācāya dhammacariyāsamacariyā hoti. ",
  "an10:220.11.1_0": "Kathañca, brāhmaṇa, tividhā manasā dhammacariyāsamacariyā hoti …pe… ",
  "an10:220.11.2_0": "evaṁ kho, brāhmaṇa, tividhā manasā dhammacariyāsamacariyā hoti. ",
  "an10:220.11.3_0": "Evaṁ dhammacariyāsamacariyāhetu kho, brāhmaṇa,",
  "an10:220.11.3_1": "evam’idhekacce sattā kāyassa bhedā paraṁ maraṇā sugatiṁ saggaṁ lokaṁ upapajjantī”ti.",
  "an10:220.12.1_0": "“Abhikkantaṁ, bho gotama, abhikkantaṁ, bho gotama …pe… ",
  "an10:220.12.2_0": "upāsakaṁ maṁ bhavaṁ gotamo dhāretu ajjatagge pāṇupetaṁ saraṇaṁ gatan”ti. ",
  "an10:220.12.3_0": "Dasamaṁ. ",
  "an10:220.12.4_0": "Karajakāyavaggo paṭhamo. ",
  "an10:221.0.1_0": "Aṅguttara Nikāya 10 ",
  "an10:221.0.2_0": "22. Sāmaññavagga ",
  "an10:221.0.3_0": "221",
  "an10:221.1.1_0": "“Dasahi, bhikkhave, dhammehi samannāgato yathābhataṁ nikkhitto evaṁ niraye. ",
  "an10:221.1.2_0": "Katamehi dasahi? ",
  "an10:221.1.3_0": "Pāṇātipātī hoti,",
  "an10:221.1.3_1": "adinnādāyī hoti,",
  "an10:221.1.3_2": "kāmesumicchācārī hoti,",
  "an10:221.1.3_3": "musāvādī hoti,",
  "an10:221.1.3_4": "pisuṇavāco hoti,",
  "an10:221.1.3_5": "pharusavāco hoti,",
  "an10:221.1.3_6": "samphappalāpī hoti,",
  "an10:221.1.3_7": "abhijjhālu hoti,",
  "an10:221.1.3_8": "byāpannacitto hoti,",
  "an10:221.1.3_9": "micchādiṭṭhiko hoti—",
  "an10:221.1.4_0": "imehi kho, bhikkhave, dasahi dhammehi samannāgato yathābhataṁ nikkhitto evaṁ niraye. ",
  "an10:221.2.1_0": "Dasahi, bhikkhave, dhammehi samannāgato yathābhataṁ nikkhitto evaṁ sagge. ",
  "an10:221.2.2_0": "Katamehi dasahi? ",
  "an10:221.2.3_0": "Pāṇātipātā paṭivirato hoti,",
  "an10:221.2.3_1": "adinnādānā paṭivirato hoti,",
  "an10:221.2.3_2": "kāmesumicchācārā paṭivirato hoti,",
  "an10:221.2.3_3": "musāvādā paṭivirato hoti,",
  "an10:221.2.3_4": "pisuṇāya vācāya paṭivirato hoti,",
  "an10:221.2.3_5": "pharusāya vācāya paṭivirato hoti,",
  "an10:221.2.3_6": "samphappalāpā paṭivirato hoti,",
  "an10:221.2.3_7": "anabhijjhālu hoti,",
  "an10:221.2.3_8": "abyāpannacitto hoti,",
  "an10:221.2.3_9": "sammādiṭṭhiko hoti—",
  "an10:221.2.4_0": "imehi kho, bhikkhave, dasahi dhammehi samannāgato yathābhataṁ nikkhitto evaṁ sagge”ti. ",
  "an10:222.0.1_0": "Aṅguttara Nikāya 10 ",
  "an10:222.0.2_0": "22. Sāmaññavagga ",
  "an10:222.0.3_0": "222",
  "an10:222.1.1_0": "“Vīsatiyā, bhikkhave, dhammehi samannāgato yathābhataṁ nikkhitto evaṁ niraye. ",
  "an10:222.1.2_0": "Katamehi vīsatiyā? ",
  "an10:222.1.3_0": "Attanā ca pāṇātipātī hoti, parañca pāṇātipāte samādapeti; ",
  "an10:222.1.4_0": "attanā ca adinnādāyī hoti, parañca adinnādāne samādapeti; ",
  "an10:222.1.5_0": "attanā ca kāmesumicchācārī hoti, parañca kāmesumicchācāre samādapeti; ",
  "an10:222.1.6_0": "attanā ca musāvādī hoti, parañca musāvāde samādapeti; ",
  "an10:222.1.7_0": "attanā ca pisuṇavāco hoti, parañca pisuṇāya vācāya samādapeti; ",
  "an10:222.1.8_0": "attanā ca pharusavāco hoti, parañca pharusāya vācāya samādapeti; ",
  "an10:222.1.9_0": "attanā ca samphappalāpī hoti, parañca samphappalāpe samādapeti; ",
  "an10:222.1.10_0": "attanā ca abhijjhālu hoti, parañca abhijjhāya samādapeti; ",
  "an10:222.1.11_0": "attanā ca byāpannacitto hoti, parañca byāpāde samādapeti; ",
  "an10:222.1.12_0": "attanā ca micchādiṭṭhiko hoti, parañca micchādiṭṭhiyā samādapeti—",
  "an10:222.1.13_0": "imehi kho, bhikkhave, vīsatiyā dhammehi samannāgato yathābhataṁ nikkhitto evaṁ niraye. ",
  "an10:222.2.1_0": "Vīsatiyā, bhikkhave, dhammehi samannāgato yathābhataṁ nikkhitto evaṁ sagge. ",
  "an10:222.2.2_0": "Katamehi vīsatiyā? ",
  "an10:222.2.3_0": "Attanā ca pāṇātipātā paṭivirato hoti, parañca pāṇātipātā veramaṇiyā samādapeti; ",
  "an10:222.2.4_0": "attanā ca adinnādānā paṭivirato hoti, parañca adinnādānā veramaṇiyā samādapeti; ",
  "an10:222.2.5_0": "attanā ca kāmesumicchācārā paṭivirato hoti, parañca kāmesumicchācārā veramaṇiyā samādapeti; ",
  "an10:222.2.6_0": "attanā ca musāvādā paṭivirato hoti, parañca musāvādā veramaṇiyā samādapeti; ",
  "an10:222.2.7_0": "attanā ca pisuṇāya vācāya paṭivirato hoti, parañca pisuṇāya vācāya veramaṇiyā samādapeti; ",
  "an10:222.2.8_0": "attanā ca pharusāya vācāya paṭivirato hoti, parañca pharusāya vācāya veramaṇiyā samādapeti; ",
  "an10:222.2.9_0": "attanā ca samphappalāpā paṭivirato hoti, parañca samphappalāpā veramaṇiyā samādapeti; ",
  "an10:222.2.10_0": "attanā ca anabhijjhālu hoti, parañca anabhijjhāya samādapeti; ",
  "an10:222.2.11_0": "attanā ca abyāpannacitto hoti, parañca abyāpāde samādapeti; ",
  "an10:222.2.12_0": "attanā ca sammādiṭṭhiko hoti, parañca sammādiṭṭhiyā samādapeti—",
  "an10:222.2.13_0": "imehi kho, bhikkhave, vīsatiyā dhammehi samannāgato yathābhataṁ nikkhitto evaṁ sagge”ti. ",
  "an10:223.0.1_0": "Aṅguttara Nikāya 10 ",
  "an10:223.0.2_0": "22. Sāmaññavagga ",
  "an10:223.0.3_0": "223",
  "an10:223.1.1_0": "“Tiṁsāya, bhikkhave, dhammehi samannāgato yathābhataṁ nikkhitto evaṁ niraye. ",
  "an10:223.1.2_0": "Katamehi tiṁsāya? ",
  "an10:223.1.3_0": "Attanā ca pāṇātipātī hoti, parañca pāṇātipāte samādapeti, pāṇātipāte ca samanuñño hoti; ",
  "an10:223.1.4_0": "attanā ca adinnādāyī hoti, parañca adinnādāne samādapeti, adinnādāne ca samanuñño hoti; ",
  "an10:223.1.5_0": "attanā ca kāmesumicchācārī hoti,",
  "an10:223.1.5_1": "parañca kāmesumicchācāre samādapeti,",
  "an10:223.1.5_2": "kāmesumicchācāre ca samanuñño hoti;",
  "an10:223.1.6_0": "attanā ca musāvādī hoti, parañca musāvāde samādapeti, musāvāde ca samanuñño hoti; ",
  "an10:223.1.7_0": "attanā ca pisuṇavāco hoti, parañca pisuṇāya vācāya samādapeti, pisuṇāya vācāya ca samanuñño hoti; ",
  "an10:223.1.8_0": "attanā ca pharusavāco hoti,",
  "an10:223.1.8_1": "parañca pharusāya vācāya samādapeti,",
  "an10:223.1.8_2": "pharusāya vācāya ca samanuñño hoti;",
  "an10:223.1.9_0": "attanā ca samphappalāpī hoti, parañca samphappalāpe samādapeti, samphappalāpe ca samanuñño hoti; ",
  "an10:223.1.10_0": "attanā ca abhijjhālu hoti, parañca abhijjhāya samādapeti, abhijjhāya ca samanuñño hoti; ",
  "an10:223.1.11_0": "attanā ca byāpannacitto hoti, parañca byāpāde samādapeti, byāpāde ca samanuñño hoti; ",
  "an10:223.1.12_0": "attanā ca micchādiṭṭhiko hoti, parañca micchādiṭṭhiyā samādapeti, micchādiṭṭhiyā ca samanuñño hoti—",
  "an10:223.1.13_0": "imehi kho, bhikkhave, tiṁsāya dhammehi samannāgato yathābhataṁ nikkhitto evaṁ niraye. ",
  "an10:223.2.1_0": "Tiṁsāya, bhikkhave, dhammehi samannāgato yathābhataṁ nikkhitto evaṁ sagge. ",
  "an10:223.2.2_0": "Katamehi tiṁsāya? ",
  "an10:223.2.3_0": "Attanā ca pāṇātipātā paṭivirato hoti,",
  "an10:223.2.3_1": "parañca pāṇātipātā veramaṇiyā samādapeti,",
  "an10:223.2.3_2": "pāṇātipātā veramaṇiyā ca samanuñño hoti;",
  "an10:223.2.4_0": "attanā ca adinnādānā paṭivirato hoti,",
  "an10:223.2.4_1": "parañca adinnādānā veramaṇiyā samādapeti,",
  "an10:223.2.4_2": "adinnādānā veramaṇiyā ca samanuñño hoti;",
  "an10:223.2.5_0": "attanā ca kāmesumicchācārā paṭivirato hoti,",
  "an10:223.2.5_1": "parañca kāmesumicchācārā veramaṇiyā samādapeti,",
  "an10:223.2.5_2": "kāmesumicchācārā veramaṇiyā ca samanuñño hoti;",
  "an10:223.2.6_0": "attanā ca musāvādā paṭivirato hoti,",
  "an10:223.2.6_1": "parañca musāvādā veramaṇiyā samādapeti,",
  "an10:223.2.6_2": "musāvādā veramaṇiyā ca samanuñño hoti;",
  "an10:223.2.7_0": "attanā ca pisuṇāya vācāya paṭivirato hoti,",
  "an10:223.2.7_1": "parañca pisuṇāya vācāya veramaṇiyā samādapeti,",
  "an10:223.2.7_2": "pisuṇāya vācāya veramaṇiyā ca samanuñño hoti;",
  "an10:223.2.8_0": "attanā ca pharusāya vācāya paṭivirato hoti,",
  "an10:223.2.8_1": "parañca pharusāya vācāya veramaṇiyā samādapeti,",
  "an10:223.2.8_2": "pharusāya vācāya veramaṇiyā ca samanuñño hoti;",
  "an10:223.2.9_0": "attanā ca samphappalāpā paṭivirato hoti,",
  "an10:223.2.9_1": "parañca samphappalāpā veramaṇiyā samādapeti,",
  "an10:223.2.9_2": "samphappalāpā veramaṇiyā ca samanuñño hoti;",
  "an10:223.2.10_0": "attanā ca anabhijjhālu hoti, parañca anabhijjhāya samādapeti, anabhijjhāya ca samanuñño hoti; ",
  "an10:223.2.11_0": "attanā ca abyāpannacitto hoti, parañca abyāpāde samādapeti, abyāpāde ca samanuñño hoti; ",
  "an10:223.2.12_0": "attanā ca sammādiṭṭhiko hoti, parañca sammādiṭṭhiyā samādapeti, sammādiṭṭhiyā ca samanuñño hoti—",
  "an10:223.2.13_0": "imehi kho, bhikkhave, tiṁsāya dhammehi samannāgato yathābhataṁ nikkhitto evaṁ sagge”ti. ",
  "an10:224.0.1_0": "Aṅguttara Nikāya 10 ",
  "an10:224.0.2_0": "22. Sāmaññavagga ",
  "an10:224.0.3_0": "224",
  "an10:224.1.1_0": "“Cattārīsāya, bhikkhave, dhammehi samannāgato yathābhataṁ nikkhitto evaṁ niraye. ",
  "an10:224.1.2_0": "Katamehi cattārīsāya? ",
  "an10:224.1.3_0": "Attanā ca pāṇātipātī hoti,",
  "an10:224.1.3_1": "parañca pāṇātipāte samādapeti,",
  "an10:224.1.3_2": "pāṇātipāte ca samanuñño hoti,",
  "an10:224.1.3_3": "pāṇātipātassa ca vaṇṇaṁ bhāsati;",
  "an10:224.1.4_0": "attanā ca adinnādāyī hoti,",
  "an10:224.1.4_1": "parañca adinnādāne samādapeti,",
  "an10:224.1.4_2": "adinnādāne ca samanuñño hoti,",
  "an10:224.1.4_3": "adinnādānassa ca vaṇṇaṁ bhāsati;",
  "an10:224.1.5_0": "attanā ca kāmesumicchācārī hoti,",
  "an10:224.1.5_1": "parañca kāmesumicchācāre samādapeti,",
  "an10:224.1.5_2": "kāmesumicchācāre ca samanuñño hoti,",
  "an10:224.1.5_3": "kāmesumicchācārassa ca vaṇṇaṁ bhāsati;",
  "an10:224.1.6_0": "attanā ca musāvādī hoti,",
  "an10:224.1.6_1": "parañca musāvāde samādapeti,",
  "an10:224.1.6_2": "musāvāde ca samanuñño hoti,",
  "an10:224.1.6_3": "musāvādassa ca vaṇṇaṁ bhāsati;",
  "an10:224.1.7_0": "attanā ca pisuṇavāco hoti,",
  "an10:224.1.7_1": "parañca pisuṇāya vācāya samādapeti,",
  "an10:224.1.7_2": "pisuṇāya vācāya ca samanuñño hoti,",
  "an10:224.1.7_3": "pisuṇāya vācāya ca vaṇṇaṁ bhāsati;",
  "an10:224.1.8_0": "attanā ca pharusavāco hoti,",
  "an10:224.1.8_1": "parañca pharusāya vācāya samādapeti,",
  "an10:224.1.8_2": "pharusāya vācāya ca samanuñño hoti,",
  "an10:224.1.8_3": "pharusāya vācāya ca vaṇṇaṁ bhāsati;",
  "an10:224.1.9_0": "attanā ca samphappalāpī hoti,",
  "an10:224.1.9_1": "parañca samphappalāpe samādapeti,",
  "an10:224.1.9_2": "samphappalāpe ca samanuñño hoti,",
  "an10:224.1.9_3": "samphappalāpassa ca vaṇṇaṁ bhāsati;",
  "an10:224.1.10_0": "attanā ca abhijjhālu hoti,",
  "an10:224.1.10_1": "parañca abhijjhāya samādapeti,",
  "an10:224.1.10_2": "abhijjhāya ca samanuñño hoti,",
  "an10:224.1.10_3": "abhijjhāya ca vaṇṇaṁ bhāsati;",
  "an10:224.1.11_0": "attanā ca byāpannacitto hoti,",
  "an10:224.1.11_1": "parañca byāpāde samādapeti,",
  "an10:224.1.11_2": "byāpāde ca samanuñño hoti,",
  "an10:224.1.11_3": "byāpādassa ca vaṇṇaṁ bhāsati;",
  "an10:224.1.12_0": "attanā ca micchādiṭṭhiko hoti,",
  "an10:224.1.12_1": "parañca micchādiṭṭhiyā samādapeti,",
  "an10:224.1.12_2": "micchādiṭṭhiyā ca samanuñño hoti,",
  "an10:224.1.12_3": "micchādiṭṭhiyā ca vaṇṇaṁ bhāsati—",
  "an10:224.1.13_0": "imehi kho, bhikkhave, cattārīsāya dhammehi samannāgato yathābhataṁ nikkhitto evaṁ niraye. ",
  "an10:224.2.1_0": "Cattārīsāya, bhikkhave, dhammehi samannāgato yathābhataṁ nikkhitto evaṁ sagge. ",
  "an10:224.2.2_0": "Katamehi cattārīsāya? ",
  "an10:224.2.3_0": "Attanā ca pāṇātipātā paṭivirato hoti,",
  "an10:224.2.3_1": "parañca pāṇātipātā veramaṇiyā samādapeti,",
  "an10:224.2.3_2": "pāṇātipātā veramaṇiyā ca samanuñño hoti,",
  "an10:224.2.3_3": "pāṇātipātā veramaṇiyā ca vaṇṇaṁ bhāsati;",
  "an10:224.2.4_0": "attanā ca adinnādānā paṭivirato hoti,",
  "an10:224.2.4_1": "parañca adinnādānā veramaṇiyā samādapeti,",
  "an10:224.2.4_2": "adinnādānā veramaṇiyā ca samanuñño hoti,",
  "an10:224.2.4_3": "adinnādānā veramaṇiyā ca vaṇṇaṁ bhāsati;",
  "an10:224.2.5_0": "attanā ca kāmesumicchācārā paṭivirato hoti,",
  "an10:224.2.5_1": "parañca kāmesumicchācārā veramaṇiyā samādapeti,",
  "an10:224.2.5_2": "kāmesumicchācārā veramaṇiyā ca samanuñño hoti,",
  "an10:224.2.5_3": "kāmesumicchācārā veramaṇiyā ca vaṇṇaṁ bhāsati;",
  "an10:224.2.6_0": "attanā ca musāvādā paṭivirato hoti,",
  "an10:224.2.6_1": "parañca musāvādā veramaṇiyā samādapeti,",
  "an10:224.2.6_2": "musāvādā veramaṇiyā ca samanuñño hoti,",
  "an10:224.2.6_3": "musāvādā veramaṇiyā ca vaṇṇaṁ bhāsati;",
  "an10:224.2.7_0": "attanā ca pisuṇāya vācāya paṭivirato hoti,",
  "an10:224.2.7_1": "parañca pisuṇāya vācāya veramaṇiyā samādapeti,",
  "an10:224.2.7_2": "pisuṇāya vācāya veramaṇiyā ca samanuñño hoti,",
  "an10:224.2.7_3": "pisuṇāya vācāya veramaṇiyā ca vaṇṇaṁ bhāsati;",
  "an10:224.2.8_0": "attanā ca pharusāya vācāya paṭivirato hoti,",
  "an10:224.2.8_1": "parañca pharusāya vācāya veramaṇiyā ca samādapeti,",
  "an10:224.2.8_2": "pharusāya vācāya veramaṇiyā ca samanuñño hoti,",
  "an10:224.2.8_3": "pharusāya vācāya veramaṇiyā ca vaṇṇaṁ bhāsati;",
  "an10:224.2.9_0": "attanā ca samphappalāpā paṭivirato hoti,",
  "an10:224.2.9_1": "parañca samphappalāpā veramaṇiyā samādapeti,",
  "an10:224.2.9_2": "samphappalāpā veramaṇiyā ca samanuñño hoti,",
  "an10:224.2.9_3": "samphappalāpā veramaṇiyā ca vaṇṇaṁ bhāsati;",
  "an10:224.2.10_0": "attanā ca anabhijjhālu hoti,",
  "an10:224.2.10_1": "parañca anabhijjhāya samādapeti,",
  "an10:224.2.10_2": "anabhijjhāya ca samanuñño hoti,",
  "an10:224.2.10_3": "anabhijjhāya ca vaṇṇaṁ bhāsati;",
  "an10:224.2.11_0": "attanā ca abyāpannacitto hoti,",
  "an10:224.2.11_1": "parañca abyāpāde samādapeti,",
  "an10:224.2.11_2": "abyāpāde ca samanuñño hoti,",
  "an10:224.2.11_3": "abyāpādassa ca vaṇṇaṁ bhāsati;",
  "an10:224.2.12_0": "attanā ca sammādiṭṭhiko hoti,",
  "an10:224.2.12_1": "parañca sammādiṭṭhiyā samādapeti,",
  "an10:224.2.12_2": "sammādiṭṭhiyā ca samanuñño hoti,",
  "an10:224.2.12_3": "sammādiṭṭhiyā ca vaṇṇaṁ bhāsati—",
  "an10:224.2.13_0": "imehi kho, bhikkhave, cattārīsāya dhammehi samannāgato yathābhataṁ nikkhitto evaṁ sagge”ti. ",
  "an10:225-228.0.1_0": "Aṅguttara Nikāya 10 ",
  "an10:225-228.0.2_0": "22. Sāmaññavagga ",
  "an10:225-228.0.3_0": "225–228 ",
  "an10:225-228.1.1_0": "“Dasahi, bhikkhave, dhammehi samannāgato khataṁ upahataṁ attānaṁ pariharati …pe… ",
  "an10:225-228.1.2_0": "akkhataṁ anupahataṁ attānaṁ pariharati …pe… ",
  "an10:225-228.1.3_0": "vīsatiyā, bhikkhave …pe… ",
  "an10:225-228.1.4_0": "tiṁsāya, bhikkhave …pe… ",
  "an10:225-228.1.5_0": "cattārīsāya, bhikkhave, dhammehi samannāgato khataṁ upahataṁ attānaṁ pariharati …pe…. ",
  "an10:225-228.1.6_0": "(…) ",
  "an10:229-232.0.1_0": "Aṅguttara Nikāya 10 ",
  "an10:229-232.0.2_0": "22. Sāmaññavagga ",
  "an10:229-232.0.3_0": "229–232 ",
  "an10:229-232.1.1_0": "“Dasahi,",
  "an10:229-232.1.1_1": "bhikkhave,",
  "an10:229-232.1.1_2": "dhammehi samannāgato idhekacco kāyassa bhedā paraṁ maraṇā apāyaṁ duggatiṁ vinipātaṁ nirayaṁ upapajjati …pe…",
  "an10:229-232.1.2_0": "idhekacco kāyassa bhedā paraṁ maraṇā sugatiṁ saggaṁ lokaṁ upapajjati. ",
  "an10:229-232.1.3_0": "Vīsatiyā, bhikkhave …pe… ",
  "an10:229-232.1.4_0": "tiṁsāya, bhikkhave …pe… ",
  "an10:229-232.1.5_0": "cattārīsāya,",
  "an10:229-232.1.5_1": "bhikkhave,",
  "an10:229-232.1.5_2": "dhammehi samannāgato idhekacco kāyassa bhedā paraṁ maraṇā apāyaṁ duggatiṁ vinipātaṁ nirayaṁ upapajjati …pe…",
  "an10:229-232.1.6_0": "idhekacco kāyassa bhedā paraṁ maraṇā sugatiṁ saggaṁ lokaṁ upapajjati”. ",
  "an10:233-236.0.1_0": "Aṅguttara Nikāya 10 ",
  "an10:233-236.0.2_0": "22. Sāmaññavagga ",
  "an10:233-236.0.3_0": "233–236 ",
  "an10:233-236.1.1_0": "“Dasahi, bhikkhave, dhammehi samannāgato bālo veditabbo …pe… ",
  "an10:233-236.1.2_0": "paṇḍito veditabbo …pe… ",
  "an10:233-236.1.3_0": "vīsatiyā, bhikkhave …pe… ",
  "an10:233-236.1.4_0": "tiṁsāya, bhikkhave …pe… ",
  "an10:233-236.1.5_0": "cattārīsāya, bhikkhave, dhammehi samannāgato bālo veditabbo …pe… ",
  "an10:233-236.1.6_0": "paṇḍito veditabbo …pe… ",
  "an10:233-236.1.7_0": "imehi kho, bhikkhave, cattārīsāya dhammehi samannāgato paṇḍito veditabbo”ti. ",
  "an10:233-236.1.8_0": "Sāmaññavaggo dutiyo. ",
  "an10:237.0.1_0": "Aṅguttara Nikāya 10 ",
  "an10:237.0.2_0": "23. Rāgapeyyāla ",
  "an10:237.0.3_0": "237",
  "an10:237.1.1_0": "“Rāgassa, bhikkhave, abhiññāya dasa dhammā bhāvetabbā. ",
  "an10:237.1.2_0": "Katame dasa? ",
  "an10:237.1.3_0": "Asubhasaññā,",
  "an10:237.1.3_1": "maraṇasaññā,",
  "an10:237.1.3_2": "āhāre paṭikūlasaññā,",
  "an10:237.1.3_3": "sabbaloke anabhiratasaññā,",
  "an10:237.1.3_4": "aniccasaññā,",
  "an10:237.1.3_5": "anicce dukkhasaññā,",
  "an10:237.1.3_6": "dukkhe anattasaññā,",
  "an10:237.1.3_7": "pahānasaññā,",
  "an10:237.1.3_8": "virāgasaññā,",
  "an10:237.1.3_9": "nirodhasaññā—",
  "an10:237.1.4_0": "rāgassa, bhikkhave, abhiññāya ime dasa dhammā bhāvetabbā”ti. ",
  "an10:238.0.1_0": "Aṅguttara Nikāya 10 ",
  "an10:238.0.2_0": "23. Rāgapeyyāla ",
  "an10:238.0.3_0": "238",
  "an10:238.1.1_0": "“Rāgassa, bhikkhave, abhiññāya dasa dhammā bhāvetabbā. ",
  "an10:238.1.2_0": "Katame dasa? ",
  "an10:238.1.3_0": "Aniccasaññā,",
  "an10:238.1.3_1": "anattasaññā,",
  "an10:238.1.3_2": "āhāre paṭikūlasaññā,",
  "an10:238.1.3_3": "sabbaloke anabhiratasaññā,",
  "an10:238.1.3_4": "aṭṭhikasaññā,",
  "an10:238.1.3_5": "puḷavakasaññā,",
  "an10:238.1.3_6": "vinīlakasaññā,",
  "an10:238.1.3_7": "vipubbakasaññā,",
  "an10:238.1.3_8": "vicchiddakasaññā,",
  "an10:238.1.3_9": "uddhumātakasaññā—",
  "an10:238.1.4_0": "rāgassa, bhikkhave, abhiññāya ime dasa dhammā bhāvetabbā”ti. ",
  "an10:239.0.1_0": "Aṅguttara Nikāya 10 ",
  "an10:239.0.2_0": "23. Rāgapeyyāla ",
  "an10:239.0.3_0": "239",
  "an10:239.1.1_0": "“Rāgassa, bhikkhave, abhiññāya dasa dhammā bhāvetabbā. ",
  "an10:239.1.2_0": "Katame dasa? ",
  "an10:239.1.3_0": "Sammādiṭṭhi,",
  "an10:239.1.3_1": "sammāsaṅkappo,",
  "an10:239.1.3_2": "sammāvācā,",
  "an10:239.1.3_3": "sammākammanto,",
  "an10:239.1.3_4": "sammāājīvo,",
  "an10:239.1.3_5": "sammāvāyāmo,",
  "an10:239.1.3_6": "sammāsati,",
  "an10:239.1.3_7": "sammāsamādhi,",
  "an10:239.1.3_8": "sammāñāṇaṁ,",
  "an10:239.1.3_9": "sammāvimutti—",
  "an10:239.1.4_0": "rāgassa, bhikkhave, abhiññāya ime dasa dhammā bhāvetabbā”ti. ",
  "an10:240-266.0.1_0": "Aṅguttara Nikāya 10 ",
  "an10:240-266.0.2_0": "23. Rāgapeyyāla ",
  "an10:240-266.0.3_0": "240–266 ",
  "an10:240-266.1.1_0": "“Rāgassa, bhikkhave, pariññāya …pe… ",
  "an10:240-266.1.2_0": "parikkhayāya … ",
  "an10:240-266.1.3_0": "pahānāya … ",
  "an10:240-266.1.4_0": "khayāya … ",
  "an10:240-266.1.5_0": "vayāya … ",
  "an10:240-266.1.6_0": "virāgāya … ",
  "an10:240-266.1.7_0": "nirodhāya … ",
  "an10:240-266.1.8_0": "(…) cāgāya … ",
  "an10:240-266.1.9_0": "paṭinissaggāya …pe… ",
  "an10:240-266.1.10_0": "ime dasa dhammā bhāvetabbā”. ",
  "an10:267-746.0.1_0": "Aṅguttara Nikāya 10 ",
  "an10:267-746.0.2_0": "23. Rāgapeyyāla ",
  "an10:267-746.0.3_0": "267–746 ",
  "an10:267-746.1.1_0": "“Dosassa …pe… ",
  "an10:267-746.1.2_0": "mohassa … ",
  "an10:267-746.1.3_0": "kodhassa … ",
  "an10:267-746.1.4_0": "upanāhassa … ",
  "an10:267-746.1.5_0": "makkhassa … ",
  "an10:267-746.1.6_0": "paḷāsassa … ",
  "an10:267-746.1.7_0": "issāya … ",
  "an10:267-746.1.8_0": "macchariyassa … ",
  "an10:267-746.1.9_0": "māyāya … ",
  "an10:267-746.1.10_0": "sāṭheyyassa … ",
  "an10:267-746.1.11_0": "thambhassa … ",
  "an10:267-746.1.12_0": "sārambhassa … ",
  "an10:267-746.1.13_0": "mānassa … ",
  "an10:267-746.1.14_0": "atimānassa … ",
  "an10:267-746.1.15_0": "madassa … ",
  "an10:267-746.1.16_0": "pamādassa pariññāya …pe… ",
  "an10:267-746.1.17_0": "parikkhayāya … ",
  "an10:267-746.1.18_0": "pahānāya … ",
  "an10:267-746.1.19_0": "khayāya … ",
  "an10:267-746.1.20_0": "vayāya … ",
  "an10:267-746.1.21_0": "virāgāya … ",
  "an10:267-746.1.22_0": "nirodhāya … ",
  "an10:267-746.1.23_0": "(…) cāgāya … ",
  "an10:267-746.1.24_0": "paṭinissaggāya …pe… ",
  "an10:267-746.1.25_0": "ime dasa dhammā bhāvetabbā”ti. ",
  "an10:267-746.1.26_0": "Rāgapeyyālaṁ niṭṭhitaṁ. ",
  "an10:267-746.1.27_0": "Pañcamo paṇṇāsako samatto. ",
  "an10:267-746.1.28_0": "Dasakanipātapāḷi niṭṭhitā. "
}