{
  "tika-vin11t5:0_0": "Nissaggiyakathāvaṇṇanā",
  "tika-vin11t5:1_0": "551.",
  "tika-vin11t5:1_1": "Evaṁ aniyatakathaṁ dassetvā idāni nissaggiyakathaṁ dassetumāha ‘‘khoma’’ntiādi . Khomanti evaṁnāmakaṁ cīvaraṁ.",
  "tika-vin11t5:1_2": "Khomanti gacchavisesassa nāmaṁ,",
  "tika-vin11t5:1_3": "tassa vākehi katacīvaraṁ kāraṇopacāravohāravasena ‘‘khoma’’nti vuttaṁ.",
  "tika-vin11t5:1_4": "Kappāsanti kappāsasuttamayaṁ cīvaraṁ,",
  "tika-vin11t5:1_5": "idampi vuttanayeneva ‘‘kappāsa’’nti vuccati.",
  "tika-vin11t5:1_6": "Koseyyaṁ nāma kosakārakimikosaṁ,",
  "tika-vin11t5:1_7": "kosena nibbattaṁ suttaṁ koseyyaṁ.",
  "tika-vin11t5:1_8": "Idha pana tena koseyyasuttena nibbattaṁ cīvaraṁ ‘‘koseyya’’nti vuttaṁ.",
  "tika-vin11t5:1_9": "Sāṇanti sāṇavākasuttehi vāyitvā katacīvaraṁ.",
  "tika-vin11t5:1_10": "Idañca khomaṁ viya daṭṭhabbaṁ.",
  "tika-vin11t5:1_11": "Bhaṅganti khomasuttādīni sabbāni,",
  "tika-vin11t5:1_12": "ekaccāni vā missetvā katacīvaraṁ.",
  "tika-vin11t5:1_13": "Idampi karaṇappakārena laddhanāmakaṁ.",
  "tika-vin11t5:1_14": "‘‘Bhaṅgaṁ nāma ekā gacchajāti,",
  "tika-vin11t5:1_15": "tassā vākamayasuttehi vāyitvā katacīvara’’nti keci.",
  "tika-vin11t5:1_16": "Imasmiṁ pakkhe khomaṁ viya gahetabbaṁ.",
  "tika-vin11t5:1_17": "Kambalanti manussalomavāḷalomaṁ vinā sesalomehi vāyitvā katacīvaraṁ vuttanti.",
  "tika-vin11t5:1_18": "Idaṁ ‘‘cīvaraṁ nāma channaṁ cīvarānaṁ aññataraṁ cīvara’’nti (pārā.",
  "tika-vin11t5:1_19": "463) padabhājane ca ‘‘khomaṁ kappāsikaṁ koseyyaṁ kambalaṁ sāṇaṁ bhaṅga’’nti (pārā. aṭṭha.",
  "tika-vin11t5:1_20": "2.462-463) aṭṭhakathāya ca vuttaṁ sandhāyāha.",
  "tika-vin11t5:1_21": "‘‘Jātito’’ti idaṁ pamāṇādibhedassa vakkhamānattā vuttaṁ. Jātitoti khomādisāmaññato.",
  "tika-vin11t5:1_22": "Sāmaññañhi ‘‘jātī’’ti vuccati.",
  "tika-vin11t5:1_23": "Dīgharassathūlasukhumanīlapītādibhedabhinnānaṁ sabbesaṁ vatthāvayavānaṁ saṅgāhikakhomasuttamayatāsāmaññaṁ jātīti vuttaṁ hoti. Evaṁ sesesupi.",
  "tika-vin11t5:2_0": "552.Dukūlanti evaṁnāmakaṁ rukkhavākamayacīvaraṁ.",
  "tika-vin11t5:2_1": "Pattuṇṇanti pattuṇṇadese sañjātavatthaṁ.",
  "tika-vin11t5:2_2": "‘‘Pattuṇṇaṁ koseyyaviseso’’ti abhidhānakose vuttaṁ.",
  "tika-vin11t5:2_3": "Cinanti cinadese uppannavatthaṁ.",
  "tika-vin11t5:2_4": "Somārapaṭṭakanti somāradese uppannavatthaṁ.",
  "tika-vin11t5:2_5": "‘‘Somāracinapaṭaka’’ntipi likhanti, soyevattho.",
  "tika-vin11t5:2_6": "Iddhijanti ehibhikkhūnaṁ puññiddhiyā nibbattaṁ cīvaraṁ.",
  "tika-vin11t5:2_7": "Devadinnanti devatāhi dinnaṁ cīvaraṁ. Tañhi kapparukkhe nibbattaṁ,",
  "tika-vin11t5:2_8": "jāliniyā devakaññāya anuruddhattherassa dinnavatthasadisaṁ.",
  "tika-vin11t5:2_9": "Tassāti jātito chabbidhassa kappiyacīvarassa.",
  "tika-vin11t5:2_10": "Idaṁ chabbidhacīvaraṁ yathārahaṁ anulomikaṁ vuttanti attho.",
  "tika-vin11t5:2_11": "Dukūlañhi sāṇassa anulomaṁ vākamayattā,",
  "tika-vin11t5:2_12": "pattuṇṇādīni koseyyassa anulomāni pāṇakehi katasuttamayattā,",
  "tika-vin11t5:2_13": "iddhijampi khomādīnaṁyeva aññataraṁ hotīti tesaṁ anulomaṁ,",
  "tika-vin11t5:2_14": "devadinnampi khomādīnaṁyeva anulomaṁ hoti tesaṁ aññatarabhāvato. Yathāha –",
  "tika-vin11t5:3_0": "‘‘Sāṇassa tu dukūlañhi, iddhijaṁ devadinnakaṁ;",
  "tika-vin11t5:4_0": "Khomādīnaṁvasiṭṭhaṁtu, koseyyassānulomika’’nti.",
  "tika-vin11t5:5_0": "553.",
  "tika-vin11t5:5_1": "Tiṇṇaṁ cīvarānaṁ samāhāro ticīvaranti pamāṇayuttaṁ saṅghāṭiādināmena adhiṭṭhitacīvarasseva nāmattā tadeva vuccati.",
  "tika-vin11t5:5_2": "Gaṇanavasena yaṁ kiñci cīvarattayaṁ na vattabbaṁ.",
  "tika-vin11t5:5_3": "Samuddekadesopi yathā ‘‘samuddo’’ti vuccati,",
  "tika-vin11t5:5_4": "evaṁ adhiṭṭhitesu tīsu cīvaresu aññataraṁ ‘‘ticīvara’’nti vuccati.",
  "tika-vin11t5:5_5": "Parikkhāracoḷanti saṅghāṭiādivisiṭṭhanāmehi anadhiṭṭhitaṁ ‘‘anujānāmi bhikkhave āyāmena aṭṭhaṅgulaṁ sugataṅgulena caturaṅgulavitthataṁ pacchimaṁ cīvara’’nti (pārā.",
  "tika-vin11t5:5_6": "358) anuññātaṁ pacchimacīvarapariyantaṁ katvā katākatassa yassa kassaci cīvarassa ruḷhisaññā.",
  "tika-vin11t5:6_0": "Mukhaṁ sandamānalālaṁ puñchati etenāti mukhapuñchananti kapolato niccaṁ sandamānalālānaṁ puñchanatthāya anuññātassa cīvaravisesassa nāmaṁ.",
  "tika-vin11t5:6_1": "Nisīdanti etthāti nisīdananti ca bhikkhūnaṁ attharitvā nisīdituṁ anuññātassa cīvarassa nāmaṁ.",
  "tika-vin11t5:6_2": "Adhiṭṭheyyāti ‘‘imaṁ kaṇḍuppaṭicchādi’’ntiādinā (vi. vi.",
  "tika-vin11t5:6_3": "585) vakkhamānanayena nāmaṁ gahetvā adhiṭṭheyyāti attho.",
  "tika-vin11t5:6_4": "Paccattharaṇameva cāti saṅghike mañcapīṭhe sarīrasamphusanena āpajjitabbāya āpattiyā mocanatthāya tattha attharitvā paribhogatthāya anuññātaṁ paccattharaṇacīvarañca.",
  "tika-vin11t5:7_0": "554.Ekāhanti vasanakiriyāya accantasaṁyoge upayogavacanaṁ. Ticīvaranti ticīvarena.",
  "tika-vin11t5:7_1": "Vippavaseyyāti ‘‘saṅghāṭiyā vā uttarāsaṅgena vā antaravāsakena vā’’ti (pārā.",
  "tika-vin11t5:7_2": "476) vuttattā ekadese samudāyopacāravasena avayavassa vacanato tiṇṇaṁ cīvarānaṁ aññatarenātipi vuttaṁ hoti.",
  "tika-vin11t5:7_3": "‘‘Tathā’’ti iminā ‘‘vinā’’ti idaṁ paccāmasati.",
  "tika-vin11t5:7_4": "Adhiṭṭhāti adhiṭṭhāyāti gahetabbaṁ ‘‘paṭisaṅkhā yoniso’’ti (ma. ni. 1.22, 23; a. ni. 6.58) yathā,",
  "tika-vin11t5:7_5": "ettha ‘‘vaḷañjiyamāna’’nti seso,",
  "tika-vin11t5:7_6": "adhiṭṭhāya vaḷañjiyamānaṁ nisīdanaṁ tathā vinā catumāsaṁ na vaseyyāti yojanā.",
  "tika-vin11t5:8_0": "555.Kappiyanti kappiyakāraṇaṁ nīlādivaṇṇabhedakaraṇaṁ.",
  "tika-vin11t5:8_1": "Kappiyanti ca kāraṇe kāriyūpacārena gahetabbaṁ.",
  "tika-vin11t5:8_2": "Binduṁ datvāti ‘‘nīlaṁ vā kaddamaṁ vā kāḷasāmaṁ vā’’ti (pāci.",
  "tika-vin11t5:8_3": "368) vuttalohamalādinā yena kenacipi maṅgulapiṭṭhippamāṇādikaṁ binduṁ datvā.",
  "tika-vin11t5:8_4": "Tatthāti tesu adhiṭṭhātabbesu ticīvarādīsu, niddhāraṇe bhummaṁ. Ticīvaranti niddhāritabbaṁ. Upapannanti yuttaṁ.",
  "tika-vin11t5:8_5": "Pamāṇenāti anantaraṁ vakkhamānena pamāṇena.",
  "tika-vin11t5:8_6": "Adhiṭṭhātabbanti ‘‘imaṁ saṅghāṭiṁ adhiṭṭhāmī’’tiādinā vakkhamānanayena nāmaṁ vatvā adhiṭṭhātabbaṁ.",
  "tika-vin11t5:8_7": "Evakārena pana nāmaṁ vatvā na vikappetabbanti dasseti. Esa nayo sesacīvaresupi.",
  "tika-vin11t5:8_8": "Vuttañhetaṁ bhagavatā ‘‘anujānāmi bhikkhave ticīvaraṁ adhiṭṭhātuṁ, na vikappetu’’ntiādi (mahāva. 358).",
  "tika-vin11t5:8_9": "Tasmā ticīvarādīni adhiṭṭhahantena ‘‘imaṁ saṅghāṭiṁ adhiṭṭhāmī’’tiādinā nāmaṁ vatvā adhiṭṭhātabbaṁ.",
  "tika-vin11t5:8_10": "Vikappentena pana ‘‘imaṁ saṅghāṭi’’ntiādinā tassa cīvarassa nāmaṁ aggahetvā ‘‘imaṁ cīvaraṁ tuyhaṁ vikappemī’’ti vikappetabbaṁ. Ticīvaraṁ vā hotu aññaṁ vā,",
  "tika-vin11t5:8_11": "yadi taṁ taṁ nāmaṁ gahetvā vikappeti,",
  "tika-vin11t5:8_12": "avikappitaṁ hoti atirekacīvaraṭṭhāne tiṭṭhati. Taṁ cīvaranti sambandho.",
  "tika-vin11t5:9_0": "556-7.",
  "tika-vin11t5:9_1": "‘‘Upapannaṁ pamāṇenā’’ti ettha vuttappamāṇaṁ dassetumāha ‘‘pacchimantenā’’tiādi. Saṅghaṭitaṭṭhena saṅghāṭi.",
  "tika-vin11t5:9_2": "Vatthakhaṇḍāni sibbanakammena saṅghaṭetvā katattā ‘‘saṅghāṭī’’ti cīvarānaṁ sāmaññanāmaṁ.",
  "tika-vin11t5:9_3": "Idha pana ruḷhiyā antaravāsakādivisesanāmabyatiritte cīvaravisese vattati.",
  "tika-vin11t5:9_4": "Muṭṭhipañcakāti ettha ekādīnamaṭṭhārasantānaṁ saṅkhyāsaddānaṁ saṅkhyeyye vattamānattā pañcasaddo cīvarappamāṇappakaraṇato labbhamānahatthasaṅkhātarataneyeva pavattati,",
  "tika-vin11t5:9_5": "teneva muṭṭhisaddopi uttarapadalopena muṭṭhiratane vattati. Pañcannaṁ pūraṇo pañcamo,",
  "tika-vin11t5:9_6": "muṭṭhiyā pañcamo muṭṭhipañcamo.",
  "tika-vin11t5:9_7": "Muṭṭhipañcamo parimāṇametissāti ‘‘muṭṭhipañcamakā’’ti vattabbe ma-kāralopena ‘‘muṭṭhipañcakā’’ti saṅghāṭi vuttā.",
  "tika-vin11t5:10_0": "Muṭṭhittikāti ettha vuttanayena saṅkhyeyye vattamāno ti-saddo cīvarappamāṇappakaraṇato labbhamānahatthasaṅkhātarataneyeva vattati,",
  "tika-vin11t5:10_1": "teneva muṭṭhisaddopi uttarapadalopena muṭṭhiratane vattati. Tiṇṇaṁ pūraṇo tatiyo,",
  "tika-vin11t5:10_2": "muṭṭhiyā tatiyo muṭṭhitatiyo,",
  "tika-vin11t5:10_3": "muṭṭhitatiyo parimāṇametissāti ‘‘muṭṭhitatiyakā’’ti vattabbe tiya-paccayalopena ‘‘muṭṭhittikā’’ti saṅghāṭiyeva vuccati. Evamuparipi. Tiriyanti tiriyato.",
  "tika-vin11t5:11_0": "Uttamantenāti ukkaṭṭhaparimāṇantena.",
  "tika-vin11t5:11_1": "Satthuno cīvarūnāpīti ‘‘tatridaṁ sugatassa sugatacīvarappamāṇaṁ,",
  "tika-vin11t5:11_2": "dīghaso nava vidatthiyo sugatavidatthiyā,",
  "tika-vin11t5:11_3": "tiriyaṁ cha vidatthiyo’’ti (pāci.",
  "tika-vin11t5:11_4": "548) vuttappamāṇasugatacīvarato ūnāpi. Pi-saddo sambhāvane,",
  "tika-vin11t5:11_5": "ukkaṭṭhaparicchedena tattakampi vaṭṭati,",
  "tika-vin11t5:11_6": "tato ce ūnaṁ vattabbameva natthīti attho.",
  "tika-vin11t5:11_7": "Antadvayasandassanena ubhayamajjhe yaṁ pahonakaruccanakappamāṇaṁ, taṁ gahetabbanti dasseti.",
  "tika-vin11t5:12_0": "558.Muṭṭhipañcakasaddo pubbe vuttanayenidha dīghante vattati.",
  "tika-vin11t5:12_1": "Muṭṭhipañcako dīghanto yassa, yasmiṁ vā pamāṇeti viggaho,",
  "tika-vin11t5:12_2": "dīghantato muṭṭhipañcakappamāṇenāti vuttaṁ hoti.",
  "tika-vin11t5:12_3": "‘‘Muṭṭhipañcama’’ntipi likhanti. Tiriyantatoti vitthārantato.",
  "tika-vin11t5:12_4": "Aḍḍhahattho aḍḍho uttarapadalopena,",
  "tika-vin11t5:12_5": "so teyyo tatiyo yassa pamāṇassāti gahetabbaṁ, taṁ,",
  "tika-vin11t5:12_6": "aḍḍhateyyaratanappamāṇaṁ hotīti attho.",
  "tika-vin11t5:12_7": "Dvihatthaṁ vāti dve hatthā yassa pamāṇassāti viggaho,",
  "tika-vin11t5:12_8": "dviratanappamāṇaṁ vā hotīti attho.",
  "tika-vin11t5:12_9": "Idañca ‘‘tiriyaṁ dvihatthopi vaṭṭati.",
  "tika-vin11t5:12_10": "Pārupanenapi hi sakkā nābhiṁ paṭicchādetu’’nti (pārā. aṭṭha.",
  "tika-vin11t5:12_11": "2.469) aṭṭhakathāgatattā vuttaṁ.",
  "tika-vin11t5:12_12": "‘‘Sese antaravāsake’’ti idaṁ yathāvuttaparimāṇena parimitacīvaranidassanaṁ.",
  "tika-vin11t5:13_0": "559.Ahatāhatakappānanti ettha ‘‘vatthāna’’nti seso.",
  "tika-vin11t5:13_1": "Ahatānaṁ vatthānanti navavatthānaṁ.",
  "tika-vin11t5:13_2": "Ahatato kiñci ūnāni ahatakappāni,",
  "tika-vin11t5:13_3": "tesaṁ navavohārūpagānaṁ katipayadhotānaṁ vatthānanti vuttaṁ hoti.",
  "tika-vin11t5:13_4": "Saṅghāṭīti saṅghāṭināmakacīvaraṁ. Diguṇāti dupaṭṭakatā.",
  "tika-vin11t5:14_0": "560.Utuddhaṭānanti atikkantadivasānaṁ,",
  "tika-vin11t5:14_1": "bahukālaṁ nivāsetvā pariccattānanti vuttaṁ hoti.",
  "tika-vin11t5:14_2": "Atha vā yāni ututo uddhaṭāni,",
  "tika-vin11t5:14_3": "tesaṁ vatthānanti gahetabbaṁ,",
  "tika-vin11t5:14_4": "tiṇṇaṁ utūnamaññataraṁ atikkamitvā ṭhitānaṁ purāṇavatthānanti vuttaṁ hoti.",
  "tika-vin11t5:14_5": "Cīvarānanti cīvaratthāni vatthāneva gahitāni. Catugguṇāti catupaṭṭā.",
  "tika-vin11t5:14_6": "Sesā duveti antaravāsakauttarāsaṅgā dve. Yathāsukhanti yathāruci.",
  "tika-vin11t5:14_7": "Paṁsukūlanti susānādīsu patitapilotikacīvaraṁ.",
  "tika-vin11t5:15_0": "561.‘‘Tīṇipī’’tiādīsu ‘‘ticīvare kayiramāne sabbaṁ chinnakaṁ nappahotī’’ti pāḷiyaṁ āgatavatthumhi ‘‘anujānāmi bhikkhave dve chinnakāni ekaṁ achinnaka’’nti (mahāva.",
  "tika-vin11t5:15_1": "360) ādivacanato ‘‘cīvara’’nti seso.",
  "tika-vin11t5:15_2": "Chinditabbanti vatthāni chinditvā sibbetvā kātabbaṁ.",
  "tika-vin11t5:15_3": "Pahoti ceti vatthāni chinditvā karaṇe yadi cīvarassa pahoti. Sabbesūti tīsu cīvaresu.",
  "tika-vin11t5:15_4": "Appahontesūti vatthānaṁ chinditvā sibbanena appahontesu.",
  "tika-vin11t5:15_5": "Anvādhikanti vatthe ūnātirekaṁ apanetvā āgantukapattasaṅkhātaṁ anuvātaṁ cīvarassa pariyante,",
  "tika-vin11t5:15_6": "majjhe ca yathārahaṁ dīgharassaparimāṇayuttaṁ alliyāpetabbanti vuttaṁ hoti.",
  "tika-vin11t5:16_0": "562.Acchinnaṁ vāti yathāvuttanayena acchinnaṁ vā.",
  "tika-vin11t5:16_1": "Anādinnanti anādinnaāgantukapattaṁ .",
  "tika-vin11t5:16_2": "Ticīvaranti tīsu cīvaresu ekekanti vuttaṁ hoti.",
  "tika-vin11t5:16_3": "Dubbhogenāti duṭṭhu paribhogena . Yathā paribhuttaṁ nassati,",
  "tika-vin11t5:16_4": "tathā kiliṭṭhānaṁ dhovanādimakatvā nivāsanādinā paribhogena.",
  "tika-vin11t5:17_0": "563-4.Kusinti āyāmato ca vitthārato ca anuvātaṁ cīvaramajjhe tādisameva dīghapattañca.",
  "tika-vin11t5:17_1": "Vuttañhetaṁ cīvarakkhandhaaṭṭhakathāyaṁ ‘‘kusīti āyāmato ca vitthārato ca anuvātādīnaṁ dīghapattānametaṁ adhivacana’’nti (mahāva. aṭṭha. 345).",
  "tika-vin11t5:17_2": "Aḍḍhakusinti anuvātasadisaṁ cīvaramajjhe tattha tattha rassapattaṁ.",
  "tika-vin11t5:17_3": "Vuttampi cetaṁ ‘‘aḍḍhakusīti antarantarā rassapattānaṁ nāma’’nti (mahāva. aṭṭha. 345).",
  "tika-vin11t5:17_4": "Maṇḍalanti ekekasmiṁ khaṇḍe mahāmaṇḍalaṁ.",
  "tika-vin11t5:17_5": "Vuttampi cetaṁ ‘‘maṇḍalanti pañcakhaṇḍikacīvarassa ekekasmiṁ khaṇḍe mahāmaṇḍala’’nti (mahāva. aṭṭha. 345).",
  "tika-vin11t5:17_6": "Aḍḍhamaṇḍalanti maṇḍalassa anto nivesiyamānaṁ khuddakamaṇḍalaṁ.",
  "tika-vin11t5:17_7": "Vuttampi cetaṁ ‘‘aḍḍhamaṇḍalanti khuddakamaṇḍala’’nti (mahāva. aṭṭha. 345). Vivaṭṭanti maṇḍalaṁ,",
  "tika-vin11t5:17_8": "aḍḍhamaṇḍalañcāti dve ekato katvā sibbitaṁ vemajjhe khaṇḍaṁ.",
  "tika-vin11t5:17_9": "Vuttampi cetaṁ ‘‘vivaṭṭanti maṇḍalañca aḍḍhamaṇḍalañca ekato katvā sibbitaṁ majjhimakhaṇḍa’’nti (mahāva. aṭṭha. 345).",
  "tika-vin11t5:17_10": "Anuvivaṭṭanti majjhimakhaṇḍassa ubhosu passesu sibbitaṁ tatheva dvimaṇḍalapattaṁ khaṇḍadvayaṁ.",
  "tika-vin11t5:17_11": "Vuttampi cetaṁ ‘‘anuvivaṭṭanti tassa ubhosu passesu dve khaṇḍānī’’ti (mahāva. aṭṭha. 345).",
  "tika-vin11t5:17_12": "Bāhantanti tesaṁ anuvivaṭṭānaṁ bāhirapasse sibbitaṁ bāhirakhaṇḍadvayaṁ.",
  "tika-vin11t5:17_13": "Vuttampi cetaṁ ‘‘bāhantanti tesaṁ anuvivaṭṭānaṁ bahi ekekaṁ khaṇḍa’’nti (mahāva. aṭṭha. 345).",
  "tika-vin11t5:18_0": "Pañcannaṁ samāhāro pañcakaṁ,",
  "tika-vin11t5:18_1": "dassitappakārapañcakhaṇḍehi sibbitacīvaraṁ pañcakaṁ nāma.",
  "tika-vin11t5:18_2": "Ādi-saddena sattakhaṇḍādīhi sibbitacīvarānaṁ gahaṇaṁ.",
  "tika-vin11t5:18_3": "Tenevetthāha ‘‘kattabbaṁ tu ticīvara’’nti.",
  "tika-vin11t5:18_4": "Sattakhaṇḍassa cīvarassa ekaṁ majjhimakhaṇḍaṁ vivaṭṭanāmameva hoti,",
  "tika-vin11t5:18_5": "tassa ubhosu passesu dve dve khaṇḍāni cūḷānuvivaṭṭamahānuvivaṭṭasaṅkhātāni anuvivaṭṭanāmāneva honti.",
  "tika-vin11t5:18_6": "Vuttañcetaṁ aṭṭhakathāyaṁ ‘‘atha vā anuvivaṭṭanti vivaṭṭassa ekapassato dvinnaṁ,",
  "tika-vin11t5:18_7": "ekapassato dvinnanti catunnampi khaṇḍānametaṁ nāma’’nti (mahāva. aṭṭha. 345).",
  "tika-vin11t5:18_8": "Bāhantanti dvīsu pariyantesu sibbanīyaṁ bāhirakhaṇḍadvayaṁ,",
  "tika-vin11t5:18_9": "tañca saṅghaṭetvā bāhamatthake ṭhapiyamānattā ‘‘mañcā ukkuṭṭhiṁ karontī’’tiādīsu viya ādheyye ādhāropacāravasena bāhāti ca cīvarassa pariyantāvayavattā ‘‘anta’’nti ca vuccati.",
  "tika-vin11t5:18_10": "Vuttampi cetaṁ ‘‘bāhantanti suppamāṇaṁ cīvaraṁ pārupantena saṁharitvā bāhāya upari ṭhapitā ubho antā bahimukhā tiṭṭhanti, tesaṁ etaṁ nāma’’nti (mahāva. aṭṭha. 345).",
  "tika-vin11t5:18_11": "Idaṁ sattakhaṇḍacīvarameva mahāaṭṭhakathāyaṁ vihitanti idānipi tadeva vaṭṭati.",
  "tika-vin11t5:18_12": "Vuttampi cetaṁ ‘‘ayameva hi nayo mahāaṭṭhakathāyaṁ vutto’’ti.",
  "tika-vin11t5:18_13": "Bhikkhunā kusiṁ…pe… bāhantampicāti sabbaṁ vidhiṁ dassetvāva chinnaṁ pañcakādippabhedakaṁ samaṇasāruppaṁ ticīvaraṁ kattabbanti yojanā.",
  "tika-vin11t5:19_0": "565-6.",
  "tika-vin11t5:19_1": "Yathāvuttavidhiṁ avirādhetvā cīvaraṁ kappabinduṁ datvā saṅghāṭiādināmena adhiṭṭhāya paribhuñjantassa adhiṭṭhānaṁ kathaṁ bhijjatīti āha ‘‘dānenā’’tiādi. Dānenāti aññassa dānena.",
  "tika-vin11t5:19_2": "Acchijjagāhenāti aññena acchinditvā gahaṇena.",
  "tika-vin11t5:19_3": "Vissāsaggahaṇena cāti attani vissāsena aññassa gahaṇena.",
  "tika-vin11t5:19_4": "Hīnāyāvattanenāti sikkhaṁ appaccakkhāya gihibhāvūpagamanena aññassa dāne viya cīvare nirālayabhāveneva pariccattā.",
  "tika-vin11t5:20_0": "Keci pana ‘‘hīnāyāvattanenāti bhikkhuniyā gihibhāvūpagamanenāti evamatthaṁ gahetvā bhikkhu pana vibbhantopi yāva sikkhaṁ na paccakkhāti,",
  "tika-vin11t5:20_1": "tāva bhikkhuyevāti adhiṭṭhānaṁ na vijahatī’’ti vadanti,",
  "tika-vin11t5:20_2": "taṁ na gahetabbaṁ ‘‘bhikkhuniyā hīnāyāvattanenā’’ti visesetvā avuttattā,",
  "tika-vin11t5:20_3": "bhikkhuniyā ca gihibhāvūpagamane adhiṭṭhānavijahanaṁ visuṁ vattabbanti natthi tassā vibbhamaneneva assamaṇibhāvato.",
  "tika-vin11t5:21_0": "Sikkhāyāti bhikkhusikkhāya. Pahānenāti paccakkhānena.",
  "tika-vin11t5:21_1": "Sikkhāpaccakkhānaṁ panettha sace bhikkhuliṅge ṭhito sikkhaṁ paccakkhāti,",
  "tika-vin11t5:21_2": "tassa kāyalaggampicīvaraṁ adhiṭṭhānaṁ vijahatīti dassanatthaṁ gahitaṁ.",
  "tika-vin11t5:21_3": "‘‘Sikkhāya ca pahānato’’ti ca likhanti, taṁ ‘‘hīnāyāvattanenāpi,",
  "tika-vin11t5:21_4": "sikkhāya ca pahānato’’ti pāṭhakkame sati yujjati.",
  "tika-vin11t5:21_5": "Yathāvutto pana pāṭho ‘‘sikkhāya ca pahānena,",
  "tika-vin11t5:21_6": "hīnāyāvattanenapī’’ti pāṭhakkame yujjati. Yathā tathā vā hotu, na koci virodho.",
  "tika-vin11t5:22_0": "Paccuddhārenāti cīvarassa paccuddharaṇena.",
  "tika-vin11t5:22_1": "‘‘Kālakiriyāyā’’ti aṭṭhakathāvacanato vināsenāti cīvarasāmikassa jīvitavināsova vuccatīti.",
  "tika-vin11t5:22_2": "Liṅgassa parivattanāti bhikkhussa itthiliṅgaparivattanā,",
  "tika-vin11t5:22_3": "bhikkhuniyā purisaliṅgaparivattanāti evaṁ ubhayathā liṅgassa parivattanena. Sabbaṁ navavidhampi cīvaraṁ.",
  "tika-vin11t5:22_4": "Adhiṭṭhānanti ettha ‘‘imehi aṭṭhahī’’ti seso.",
  "tika-vin11t5:22_5": "Vuttovāyamattho aṭṭhakathāyaṁ ‘‘tattha purimehi aṭṭhahi sabbacīvarāni adhiṭṭhānaṁ vijahantī’’ti (pārā. aṭṭha. 2.469). Bhijjatīti pajahati. Chiddassa bhāvo chiddabhāvo, tasmiṁ,",
  "tika-vin11t5:22_6": "chidde sati chidde jāteti vuttaṁ hoti.",
  "tika-vin11t5:22_7": "Ticīvaranti tīsu cīvaresu aññataranti vuttaṁ hoti. Ticīvarameva vāti gahetabbaṁ.",
  "tika-vin11t5:22_8": "Vuttañca ‘‘chiddabhāvena pana ticīvarassevā’’ti.",
  "tika-vin11t5:23_0": "567.",
  "tika-vin11t5:23_1": "Kīvappamāṇe chidde jāteti āha ‘‘kaniṭṭhassā’’tiādi.",
  "tika-vin11t5:23_2": "‘‘Kaniṭṭha…pe… māṇaka’’nti iminā heṭṭhimaparicchedaṁ dasseti.",
  "tika-vin11t5:24_0": "568.Ekotantupīti dīghato vā tiriyato vā ekampi suttaṁ.",
  "tika-vin11t5:25_0": "569.",
  "tika-vin11t5:25_1": "Jiṇṇaṭṭhāne aggaḷaṁ dentena tecīvarikena vattitabbavidhiṁ dassetumāha ‘‘paṭhama’’ntiādi.",
  "tika-vin11t5:25_2": "Paṭhamanti chinnaṭṭhānassa chindanato pubbeyeva.",
  "tika-vin11t5:25_3": "Aggaḷaṁ datvāti vatthakhaṇḍaṁ alliyāpetvā.",
  "tika-vin11t5:25_4": "Rakkhatīti ettha ‘‘adhiṭṭhāna’’nti anuvattate,",
  "tika-vin11t5:25_5": "‘‘tecīvariko bhikkhū’’ti labbhati,",
  "tika-vin11t5:25_6": "evaṁ vatthakhaṇḍaṁ alliyāpento tecīvariko bhikkhu adhiṭṭhānaṁ rakkhatīti vuttaṁ hoti.",
  "tika-vin11t5:25_7": "Vipariyāyena adhiṭṭhānaṁ bhindatīti labbhati.",
  "tika-vin11t5:25_8": "Paṭhamaṁ dve koṭiyo ghaṭetvāti yojanā.",
  "tika-vin11t5:25_9": "Majjhe jiṇṇaṁ adhiṭṭhitacīvaraṁ majjhe chindanto tato pubbeyeva dve koṭiyo ekato ghaṭetvā sibbitvā.",
  "tika-vin11t5:25_10": "Pacchāti koṭighaṭanato pacchā.",
  "tika-vin11t5:25_11": "Chindatīti majjhaṁ ubhayakoṭiṁ kātuṁ chindati. Rakkhatīti vuttappakārameva.",
  "tika-vin11t5:26_0": "570.",
  "tika-vin11t5:26_1": "Ticīvare kattha jātaṁ chiddamadhiṭṭhānaṁ bhindatīti āha ‘‘caturaṅgulā’’tiādi.",
  "tika-vin11t5:26_2": "Cattāri ca aṭṭha ca caturaṭṭhaṁ,",
  "tika-vin11t5:26_3": "catunnaṁ aṭṭhannaṁ vā aṅgulānaṁ samāhāro caturaṭṭhaṅgulaṁ, tasmāti gahetabbaṁ.",
  "tika-vin11t5:26_4": "Caturaṅgulā aṭṭhaṅgulāti yojanā. Oranti abbhantaraṁ. Ekañca dve ca ekadve, tesaṁ ekadvinnaṁ,",
  "tika-vin11t5:26_5": "‘‘cīvarāna’’nti pakaraṇato labbhati, ekassa cīvarassa, dvinnañca cīvarānanti yojanā.",
  "tika-vin11t5:26_6": "Yathāsaṅkhyānuddesavasena ekassa tiriyato caturaṅgulato oraṁ,",
  "tika-vin11t5:26_7": "dvinnaṁ tiriyato aṭṭhaṅgulato oranti yojanā.",
  "tika-vin11t5:26_8": "Vākyadvayepi ‘‘chiddaṁ bhindatevā’’ti yojetabbaṁ.",
  "tika-vin11t5:27_0": "Ekassa cīvarassāti antaravāsakacīvarassa. Tiriyatoti vitthārato.",
  "tika-vin11t5:27_1": "Caturaṅgulaṁ oranti caturaṅgulato abbhantare chiddaṁ adhiṭṭhānaṁ bhindati.",
  "tika-vin11t5:27_2": "Dvinnanti uttarāsaṅgasaṅghāṭīnaṁ. Tiriyatoti vitthārato.",
  "tika-vin11t5:27_3": "Aṭṭhaṅgulato oranti aṭṭhaṅgulato abbhantare.",
  "tika-vin11t5:27_4": "Tiṇṇampi dīghato vidatthiyā oraṁ chiddaṁ adhiṭṭhānaṁ bhindatevāti yojanā.",
  "tika-vin11t5:27_5": "Ettha vidatthi vaḍḍhakividatthi gahetabbā.",
  "tika-vin11t5:27_6": "Evaṁ vuttaparicchedabbhantare chidde jāte tassa cīvarassa atirekacīvarattā dasāhamanatikkamitvā sūcikammaṁ katvā adhiṭṭhātabbaṁ.",
  "tika-vin11t5:27_7": "Tathā akarontena pana parikkhāracoḷaṁ adhiṭṭhātabbaṁ.",
  "tika-vin11t5:28_0": "571.‘‘Nisīdanassā’’ti ‘‘nisīdanacīvarassā’’ti vattabbe uttarapadalopena vuttanti daṭṭhabbaṁ.",
  "tika-vin11t5:28_1": "Diyaḍḍhāti ettha visesitabbā vidatthi ‘‘dve vidatthiyo’’ti ca ‘‘sugatassa vidatthiyā’’ti ca vuttasāmatthiyā labbhati. Aḍḍhena dutiyā diyaḍḍhā,",
  "tika-vin11t5:28_2": "dutiyaṁ aḍḍhametassāti ‘‘dutiyaḍḍhā’’ti vattabbe tiya-paccayalopena ‘‘diyaḍḍhā’’ti vuttaṁ, aḍḍhadutiyāti vuttaṁ hoti.",
  "tika-vin11t5:28_3": "‘‘Sugatassa vidatthiyā’’ti pamāṇaniyamassa katattā vaḍḍhakividatthiyā tisso vidatthiyo ekā sugatavidatthi hoti.",
  "tika-vin11t5:28_4": "Idaṁ nisīdanacīvaraṁ dīghato vaḍḍhakihatthena tihatthaṁ,",
  "tika-vin11t5:28_5": "vitthārato chaḷaṅgulādhikadvihatthappamāṇaṁ hoti. ‘‘Dasā vidatthī’’ti (pāci.",
  "tika-vin11t5:28_6": "533) vuttattā diyaḍḍhahatthā dasāti veditabbā.",
  "tika-vin11t5:29_0": "572.Catassoti etthāpi ‘‘vidatthiyo’’ti sāmatthiyāva labbhati.",
  "tika-vin11t5:29_1": "‘‘Kaṇḍuppaṭicchādiyā’’ti vibhattipariṇāmena dīghatoti yojanā.",
  "tika-vin11t5:30_0": "573.",
  "tika-vin11t5:30_1": "Aḍḍhaṁ teyyaṁ tatiyaṁ yassā sā aḍḍhateyyā, aḍḍhatatiyāti vuttaṁ hoti.",
  "tika-vin11t5:31_0": "574. Tato uttariṁ taduttariṁ,",
  "tika-vin11t5:31_1": "tassa tassa vuttappamāṇato atirekaṁ.",
  "tika-vin11t5:31_2": "Adhikacchedananti adhikassa pamāṇātirittaṭṭhānassa chedanaṁ assa pācittiyassa desanāyāti adhikacchedanaṁ,",
  "tika-vin11t5:31_3": "vuttappamāṇato adhikaṭṭhānaṁ chinditvā desetabbaṁ pācittiyaṁ.",
  "tika-vin11t5:31_4": "Udīritaṁ vuttaṁ pāḷiyāti attho.",
  "tika-vin11t5:32_0": "575.Appamāṇenāti guṇavasena appamāṇena sammāsambuddhena.",
  "tika-vin11t5:33_0": "576. Sabbaṁ vaṭṭatīti sambandho.",
  "tika-vin11t5:33_1": "‘‘Sabba’’nti iminā aṭṭhakathāya āgataṁ nīlādiṁ saṅgaṇhāti.",
  "tika-vin11t5:33_2": "Mahantādibhedaṁ sabbaṁ paccattharaṇacīvaraṁ vaṭṭati.",
  "tika-vin11t5:34_0": "577.",
  "tika-vin11t5:34_1": "‘‘Mukhapuñchanacoḷaṁ eka’’nti padacchedo.",
  "tika-vin11t5:34_2": "Ekaṁ dhovitvā yāva sukkhāpīyati,",
  "tika-vin11t5:34_3": "tāva aññena mukhapuñchanena bhavitabbattā āha ‘‘dvepi vaṭṭanti sabbathā’’ti.",
  "tika-vin11t5:35_0": "579. Pamāṇato,",
  "tika-vin11t5:35_1": "gaṇanato ca atītāti pamāṇagaṇanātītā.",
  "tika-vin11t5:35_2": "‘‘Pamāṇātītā’’ti vacanena vinayadharānaṁ appamāṇaguṇataṁ dasseti,",
  "tika-vin11t5:35_3": "‘‘gaṇanātītā’’ti iminā atikkantagaṇanataṁ.",
  "tika-vin11t5:35_4": "Pakataṁ vinaye paṭhamaṁ kataṁ buddhena bhagavatā paññattaṁ jānantīti pakataññū, vinayadharā, te pakataññuno.",
  "tika-vin11t5:35_5": "Aparimāṇaguṇamaṇigaṇabhūsitaupālidāsakādimahātherācariyaparamparāgatā saṅkhyāpathātītā vinayadharāti vuttaṁ hoti.",
  "tika-vin11t5:36_0": "580.Sugataṭṭhaṅgulāyāmanti vaḍḍhakiratanappamāṇadīghaṁ.",
  "tika-vin11t5:36_1": "Caturaṅgulavitthatanti vaḍḍhakividatthippamāṇavitthāraṁ.",
  "tika-vin11t5:36_2": "Vikappanupagaṁ pacchimaṁ cīvaraṁ nāma hoti.",
  "tika-vin11t5:36_3": "Pacchimaṁ cīvaranti parissāvanapaṭādīnaṁ visesanaṁ,",
  "tika-vin11t5:36_4": "pacchimacīvarappamāṇanti vuttaṁ hoti.",
  "tika-vin11t5:37_0": "581.Parissāvapaṭanti udakaparissāvanatthaṁ paṭaṁ.",
  "tika-vin11t5:37_1": "Pattatthavikanti pattakañcukaṁ.",
  "tika-vin11t5:37_2": "Potthakatthavikanti potthakakañcukaṁ .",
  "tika-vin11t5:37_3": "Ādiggahaṇena pacchimappamāṇādiṁ yaṁ kiñci paṭaṁ, daṇḍapaṭañca saṅgaṇhāti.",
  "tika-vin11t5:38_0": "582.Adhiṭṭhātunti parikkhāracoḷaṁ adhiṭṭhātuṁ.",
  "tika-vin11t5:38_1": "Ṭhapiteti anadhiṭṭhāya ṭhapite.",
  "tika-vin11t5:38_2": "Mahāpaccariyaṁ pana ‘‘anāpattī’’ti (pārā. aṭṭha. 2.469) āha.",
  "tika-vin11t5:38_3": "Natthi dosatāti doso eva dosatā.",
  "tika-vin11t5:38_4": "‘‘Attano santakabhāvato mocetvā ṭhapitaṁ sandhāya mahāpaccariyaṁ anāpatti vuttā’’ti vadanti.",
  "tika-vin11t5:38_5": "‘‘Iminā bhesajjaṁ cetāpessāmi,",
  "tika-vin11t5:38_6": "idaṁ mātuyā dassāmī’’ti ṭhapentena adhiṭṭhātabbaṁ. ‘‘Idaṁ bhesajjassa,",
  "tika-vin11t5:38_7": "mātuyā’’ti vibhajitvā sasantakabhāvato mocite adhiṭṭhānakiccaṁ natthīti adhippāyo. Hoti cettha –",
  "tika-vin11t5:39_0": "‘‘Yaṁ vatthaṁ bhikkhunā laddhaṁ, kataṁ mātādisantakaṁ;",
  "tika-vin11t5:40_0": "Nissaggiyaṁ na hotīti, tamāhu vinayaññuno’’ti.",
  "tika-vin11t5:41_0": "583.Vassamāse caturoti vassāne caturo māse,",
  "tika-vin11t5:41_1": "adhiṭṭhānakiriyāya cattāro māse avicchedoti accantasaṁyoge upayogavacanaṁ.",
  "tika-vin11t5:41_2": "Vassike cattāro māse nivāsetabbā sāṭikā vassikasāṭikā.",
  "tika-vin11t5:42_0": "584.",
  "tika-vin11t5:42_1": "Kaṇḍuṁ paṭicchādetīti kaṇḍuppaṭicchādi,",
  "tika-vin11t5:42_2": "kaṇḍurogāturassa bhikkhuno tappaṭicchādanatthamanuññātacīvarassetamadhivacanaṁ. Honti cettha –",
  "tika-vin11t5:43_0": "‘‘Mātikaṭṭhakathāyassā, kaṇḍucchādikasāṭiyā;",
  "tika-vin11t5:44_0": "Na kālātikkame vuttaṁ, adhiṭṭhānavivaṭṭanaṁ.",
  "tika-vin11t5:45_0": "Adhiṭṭhānapahānaṅge-su vuttattā visesato;",
  "tika-vin11t5:46_0": "Vīmaṁsitabbaṁ viññūhi, tattha yaṁ kāraṇaṁ siyā’’ti.",
  "tika-vin11t5:47_0": "586.‘‘Asammukheetanti cā’’ti vacaneneva sammukhe ‘‘ima’’nti viññāyati.",
  "tika-vin11t5:47_1": "Vicakkhaṇo paccuddhareyyāti yojanā.",
  "tika-vin11t5:48_0": "587. Adhiṭṭhitanti adhiṭṭhānaṁ.",
  "tika-vin11t5:49_0": "588.Iti sabbamidanti evaṁ vuttaṁ idaṁ ticīvarādīnaṁ pamāṇādisabbavidhānaṁ.",
  "tika-vin11t5:49_1": "Tecīvarikabhikkhunoti ticīvarādhiṭṭhānena adhiṭṭhitatecīvarikassa vinayatecīvarikassa.",
  "tika-vin11t5:49_2": "Tiṇṇaṁ cīvarānaṁ samāhāro ticīvaraṁ,",
  "tika-vin11t5:49_3": "tiṇṇaṁ ticīvarānaṁ samāhāroti ‘‘titicīvara’’nti vattabbe ekadesasarūpekasesanayena ‘‘ticīvara’’nti navacīvarāni saṅgahitāni,",
  "tika-vin11t5:49_4": "ticīvare niyutto tecīvarikoti vinayatecīvariko vuccati.",
  "tika-vin11t5:49_5": "Dhutaṅgatecīvarikassāpi ticīvare idameva vidhānanti sopi saṅgayhati.",
  "tika-vin11t5:49_6": "Aññesu vā pana chasu cīvaresu parikkhāracoḷaṁ ekaṁ aṁsakāsāvameva vaṭṭati.",
  "tika-vin11t5:49_7": "Tathā vatvāvāti ‘‘imaṁ parikkhāracoḷaṁ adhiṭṭhāmī’’tiādinā nayena vatvā. Taṁ parikkhāracoḷaṁ. Parikkhāracoḷamassa atthi,",
  "tika-vin11t5:49_8": "tattha vā niyuttoti parikkhāracoḷiko.",
  "tika-vin11t5:50_0": "589.",
  "tika-vin11t5:50_1": "‘‘Ticīvaraṁ pana parikkhāracoḷaṁ adhiṭṭhātuṁ vaṭṭati,",
  "tika-vin11t5:50_2": "na vaṭṭatī’’ti anuyogaṁ katvā ‘‘vaṭṭatī’’ti (pārā. aṭṭha.",
  "tika-vin11t5:50_3": "2.469) aṭṭhakathāya vuttattā idha ‘‘ticīvara’’nti cīvarattayameva vuttaṁ.",
  "tika-vin11t5:50_4": "‘‘Sukhaparihāratthaṁ ekampi vikappetabba’’nti vacanato ekadese samudāyopacāravasena ekampi vikappetabbameva hoti.",
  "tika-vin11t5:51_0": "Parikkhāracoḷaṁ kātumpi vaṭṭatīti baddhasīmato bahi vasantena ekakena tecīvarikena antoaruṇe asatiyā tīsu cīvaresu hatthapāse akatesu nissaggiyaṁ pācittiyaṁ hotīti,",
  "tika-vin11t5:51_1": "vinayakammaṁ kātuṁ sabhāgapuggalānaṁ dullabhattā ca sukhaparihāratthaṁ tīsu ekaṁ vā sabbāni eva vā ticīvaranāmena katādhiṭṭhānāni paccuddharitvā parikkhāracoḷanāmena adhiṭṭhātumpi vaṭṭatīti vuttaṁ hoti.",
  "tika-vin11t5:52_0": "Evaṁ aggahetvā ‘‘sace ticīvaraṁ parikkhāracoḷādhiṭṭhānaṁ labheyya,",
  "tika-vin11t5:52_1": "udositasikkhāpade parihāro niratthako bhaveyyā’’ti (pārā. aṭṭha.",
  "tika-vin11t5:52_2": "2.469) vuttaṁ mahāpadumattherassa mataṁ dassetumāha ‘‘evaṁ cudosite’’tiādi.",
  "tika-vin11t5:52_3": "Evaṁ ceti evaṁ ticīvaraṁ parikkhāracoḷaṁ adhiṭṭhahitvā pariharituṁ vaṭṭati ce.",
  "tika-vin11t5:52_4": "Udositeti imassa sikkhāpadassa anantare dutiyakathinasikkhāpade.",
  "tika-vin11t5:52_5": "Vutto parihāroti ‘‘ekakulassa gāmo hoti parikkhitto ca.",
  "tika-vin11t5:52_6": "Antogāme cīvaraṁ nikkhipitvā antogāme vatthabba’’ntiādinā (pārā.",
  "tika-vin11t5:52_7": "478) nayena padabhājanāvasāne vutto,",
  "tika-vin11t5:52_8": "idha ca ‘‘gāmādīsu padesesū’’tiādinā nayena anantaraṁ vakkhamāno ticīvarassa pariharaṇavidhi.",
  "tika-vin11t5:52_9": "Niratthakoti parikkhāracoḷanāmena adhiṭṭhitacīvarassa tena vidhinā ticīvaraṁ apariharantassāpi bhikkhuno anāpattibhāvato nippayojanoti attho.",
  "tika-vin11t5:53_0": "590.",
  "tika-vin11t5:53_1": "Tappariharitumāha ‘‘na’’iccādi. Na niratthakoti yojanā.",
  "tika-vin11t5:53_2": "Hetuṁ dassetumāha ‘‘tecīvarikassevā’’tiādi.",
  "tika-vin11t5:53_3": "Yo ticīvaranāmena adhiṭṭhānaṁ apaccuddharitvā satiṁ upaṭṭhapetvā antoaruṇe cīvaraṁ hatthapāsato amocetvā aruṇaṁ uṭṭhāpeti,",
  "tika-vin11t5:53_4": "tādisassa tecīvarikasseva tasmiṁ sikkhāpade udositaparihārassa bhagavatā desitattāti attho.",
  "tika-vin11t5:53_5": "Yasmā tādisasseva tecīvarikassa udositasikkhāpade parihāro vutto, tasmā.",
  "tika-vin11t5:53_6": "Taṁ sabbampīti taṁ navavidhaṁ sabbampi cīvaraṁ.",
  "tika-vin11t5:53_7": "Parikkhāracoḷassāti parikkhāracoḷanāmena adhiṭṭhahitvā cīvaraṁ paribhuñjitukāmassa parikkhāracoḷanāmena adhiṭṭhātuṁ vaṭṭati.",
  "tika-vin11t5:54_0": "591.",
  "tika-vin11t5:54_1": "Iminā udositaparihārassa aniratthakabhāvaṁ sādhetvā idāni ‘‘ticīvaraṁ parikkhāracoḷanāmenāpi adhiṭṭhātuṁ vaṭṭatī’’ti imassa adhikatthassa mahākāruṇikena anuññātabhāve kiriyantarānujānanasaṅkhātaadhikavacanassa ñāpakahetubhāvaṁ dassetumāha ‘‘adhiṭṭhetī’’tiādi.",
  "tika-vin11t5:54_2": "Imasmiṁyeva sikkhāpade anāpattivāre ‘‘anāpatti antodasāhaṁ adhiṭṭheti,",
  "tika-vin11t5:54_3": "vikappetī’’ti pāṭhe anāpattibhāve ‘‘adhiṭṭhetī’’ti ettakeneva pariyatte (pārā.",
  "tika-vin11t5:54_4": "469) ‘‘vikappetī’’ti kiriyantarānujānanena pakārantarenāpi doso natthīti adhippāyassa viññāpitattāti attho.",
  "tika-vin11t5:55_0": "592.Evaṁ karontassāti ticīvaranāmena adhiṭṭhānaṁ paccuddharitvā parikkhāracoḷanāmena adhiṭṭhahantassa.",
  "tika-vin11t5:55_1": "Idāni atippasaṅgaṁ dassetukāmassa codakassa adhippāyaṁ dassetumāha ‘‘eva’’ntiādi.",
  "tika-vin11t5:55_2": "Mūlādhiṭṭhānaṁ pahāya kātabbappakārantarassāpi vijjamānattā ticīvaraṁ paccuddharitvā mukhapuñchanādikaṁ katvā adhiṭṭhahatopi doso na siyāti kasmā nāpajjatīti attho. Naiti atippasaṅganivāraṇe.",
  "tika-vin11t5:56_0": "593.Kiccavidhānatoti tesaṁ mukhapuñchanādīnaṁ attano attano kiccassa sādhanato,",
  "tika-vin11t5:56_1": "tādisaṁ kiccavisesāpekkhaṁ vinā taṁtaṁnāmena adhiṭṭhātuṁ na yujjatīti adhippāyo.",
  "tika-vin11t5:56_2": "Akiccassāti mukhapuñchanādikiccarahitassa.",
  "tika-vin11t5:56_3": "Adhikassāti paccuddharitvā paṭhamaṁ adhiṭṭhānassa vijahitattā atirekassa. Assāti ticīvarassa.",
  "tika-vin11t5:56_4": "Adhiṭṭhānaṁ tu yujjatīti dasāhaṁ anatikkamitvā parikkhāracoḷanāmena adhiṭṭhānaṁ pana yujjati.",
  "tika-vin11t5:57_0": "594.",
  "tika-vin11t5:57_1": "Nidhānassa mukhaṁ upāyoti nidhānamukhaṁ,",
  "tika-vin11t5:57_2": "antaravāsakāditaṁtaṁcīvaranāmena adhiṭṭhānato atirekaṁ yaṁ kiñci cīvaraṁ yathā ṭhapitaṁ āpattiṁ na karoti,",
  "tika-vin11t5:57_3": "tathā nidhānassa upāyoti attho.",
  "tika-vin11t5:57_4": "Etaṁ parikkhāracoḷādhiṭṭhānaṁ.",
  "tika-vin11t5:57_5": "Mahāpaccariyanti brāhmaṇatissabhaye bhikkhusaṅghaṁ jambudīpaṁ netuṁ sakkassa devānamindassa āṇattiyā visukammena nimmitamahāpaccariyaṁ nisīditvā likhitattā taṁnāmakāyaṁ vinayaṭṭhakathāyaṁ,",
  "tika-vin11t5:57_6": "‘‘mahāpaccariyādisū’’tipi likhanti.",
  "tika-vin11t5:58_0": "595.",
  "tika-vin11t5:58_1": "Parikkhāracoḷanāmena adhiṭṭhānavidhānassa vuttappamāṇaṁ katamanti āha ‘‘cīvara’’ntiādi.",
  "tika-vin11t5:58_2": "‘‘Nidāne uppattito’’ti padacchedo.",
  "tika-vin11t5:58_3": "‘‘Cīvaraṁ paripuṇṇa’’nti nidāne ‘‘ticīvaraṁ sampuṇṇaṁ vijjati,",
  "tika-vin11t5:58_4": "idamatirekacīvaraṁ kiṁ kātabba’’nti bhikkhūhi bhagavato ārocitavatthumhi .",
  "tika-vin11t5:58_5": "Uppattitoti parikkhāracoḷādhiṭṭhānassa uppannattā, anuññātattāti attho.",
  "tika-vin11t5:58_6": "‘‘Tena kho pana samayena bhikkhūnaṁ paripuṇṇaṁ hoti ticīvaraṁ,",
  "tika-vin11t5:58_7": "attho ca hoti parissāvanehipi thavikāhipi.",
  "tika-vin11t5:58_8": "Bhagavato etamatthaṁ ārocesuṁ.",
  "tika-vin11t5:58_9": "Anujānāmi bhikkhave parikkhāracoḷaka’’nti (mahāva.",
  "tika-vin11t5:58_10": "357) ettha pāḷiyaṁ evaṁ vippavāsasukhatthaṁ nāmenādhiṭṭhitaticīvaraṁ adhiṭṭhānaṁ paccuddharitvā parikkhāracoḷanāmena adhiṭṭhātuṁ vaṭṭatīti sādhanena tadekasādhanattā eva ekampi cīvaraṁ vikappetuṁ vaṭṭatīti vuttameva hoti.",
  "tika-vin11t5:58_11": "Tenevāha aṭṭhakathāyaṁ ‘‘evañca sati yo ticīvare ekena cīvarena vippavasitukāmo hoti,",
  "tika-vin11t5:58_12": "tassa ticīvarādhiṭṭhānaṁ paccuddharitvā vippavāsasukhatthaṁ vikappanāya okāso dinno hotī’’ti (pārā. aṭṭha. 2.469).",
  "tika-vin11t5:59_0": "596-8.",
  "tika-vin11t5:59_1": "Ettāvatā kappiyacīvarañca tattha kattabbañca dassetvā idāni akappiyacīvaraṁ dassetumāha ‘‘kusavākādī’’tiādi. Kusanti dabbatiṇaṁ. Vākanti rukkhādīnaṁ vākaṁ.",
  "tika-vin11t5:59_2": "Ādi-saddena phalakaṁ gahitaṁ, cīra-saddo cīvarapariyāyo,",
  "tika-vin11t5:59_3": "imasmiṁ kusādayo ganthetvā kate cīvareyeva vattati.",
  "tika-vin11t5:59_4": "Kesajaṁ kambalanti manussakesehi vītakambalañca.",
  "tika-vin11t5:59_5": "Vālajaṁ kambalanti assavālacamaravālehi vītakambalañca.",
  "tika-vin11t5:59_6": "Ulūkapakkhanti kosiyasakuṇapattaṁ.",
  "tika-vin11t5:59_7": "Idha pana taṁ ganthetvā katacīvarameva gahetabbaṁ. Ajinakkhipeti ajinadīpicamme.",
  "tika-vin11t5:59_8": "‘‘Dhārayato thullaccaya’’nti paccekaṁ sambandho.",
  "tika-vin11t5:60_0": "Kadalidusseti kadalivākamayavatthe. Erakadusseti erakamayavatthe.",
  "tika-vin11t5:60_1": "Akkadusseti akkadaṇḍe vā tesaṁ suttāni vā gahetvā katavatthe.",
  "tika-vin11t5:60_2": "Potthaketi makacivākamayavatthe.",
  "tika-vin11t5:60_3": "Tirīṭe vāti evaṁnāmake rukkhatace. Veṭhaneti sīsaveṭhane. Kañcuketi kavace.",
  "tika-vin11t5:61_0": "Sabbanīlaketi kevalanīlake. Esa nayo mañjeṭṭhādīsu.",
  "tika-vin11t5:61_1": "Mahānāmaratteti tanupadumadalavaṇṇaratte.",
  "tika-vin11t5:61_2": "Mahāraṅgaratteti satapadivaṇṇaratte.",
  "tika-vin11t5:62_0": "599.Acchinnadasaketi acchinnā dasā yassa, tasmiṁ cīvare. Esa nayo dīghadasepi.",
  "tika-vin11t5:62_1": "Phaladaseti phalasadisaganthitā dasā yassa, tasmiṁ.",
  "tika-vin11t5:62_2": "Pupphadaseti kaṇṇikaṁ bandhitvā vikāsetvā katā dasā yassa, tasmiṁ cīvareti attho.",
  "tika-vin11t5:62_3": "Acchinnacīvarassāti naggaṁ katvā corehi viluttacīvarassa . Etthāti kusavākādīsu, sabbanīlādīsu ca.",
  "tika-vin11t5:62_4": "Kiñcīti ekampi akappiyaṁ natthi ananulomikaṁ natthi.",
  "tika-vin11t5:62_5": "‘‘Naggena etesu akappiyacīvaresu yaṁkiñci laddhaṁ,",
  "tika-vin11t5:62_6": "tena hirikopinaṁ paṭicchādetvā pacchā kappiyacīvare laddhe taṁ adhivāsetvā idaṁ akappiyacīvaraṁ pariccajitabbaṁ.",
  "tika-vin11t5:62_7": "Sabbanīlakādivatthesu laddhesu kappiyarajanena rajitvā,",
  "tika-vin11t5:62_8": "taṁ vaṇṇaṁ nāsetvā vā kappiyavatthāni ubhayapassesu alliyāpetvā,",
  "tika-vin11t5:62_9": "paṭicchādetvā vā nivāsetuṁ vaṭṭatī’’ti aṭṭhakathāyaṁ vuttaṁ.",
  "tika-vin11t5:63_0": "600.‘‘Antodasāha’’nti idaṁ ‘‘adhiṭṭhetī’’tiādīhi sabbapadehipi yojetabbaṁ. Vissajjetīti aññassa deti.",
  "tika-vin11t5:63_1": "Idha dānaṁ duvidhaṁ sammukhādānaṁ, parammukhādānanti.",
  "tika-vin11t5:63_2": "Paṭiggāhakaṁ disvā ‘‘idaṁ tuyhaṁ dammī’’ti dānaṁ sammukhādānaṁ nāma.",
  "tika-vin11t5:63_3": "Parammukhā ‘‘idaṁ itthannāmassa dammī’’ti dinnaṁ parammukhādānaṁ.",
  "tika-vin11t5:63_4": "‘‘Idaṁ tvaṁ gaṇhāhī’’ti vā ‘‘tuyhaṁ gaṇhāhī’’ti vā vutte ‘‘mayhaṁ gaṇhāmī’’ti sace vadati, dānagahaṇadvayampi suddhaṁ. ‘‘Idaṁ tava santakaṁ karohi, tava santakaṁ hotu,",
  "tika-vin11t5:63_5": "tava santakaṁ hotī’’ti dāyakena vutte gaṇhantopi ‘‘mama santakaṁ karomi, mama santakaṁ hotu,",
  "tika-vin11t5:63_6": "mama santakaṁ hotī’’ti vadati ce, dānaṁ, gahaṇañca asuddhaṁ hoti.",
  "tika-vin11t5:63_7": "‘‘Tava santakaṁ karohī’’ti vutte pana ‘‘sādhu bhante mayhaṁ gaṇhāmī’’ti vatvā gaṇhāti, gahaṇaṁ suddhaṁ.",
  "tika-vin11t5:63_8": "‘‘Idaṁ tuyhaṁ gaṇhāhī’’ti vutte ‘‘ahaṁ na gaṇhāmī’’ti vadati, puna ‘‘dinnaṁ mayā,",
  "tika-vin11t5:63_9": "tuyhaṁ gaṇhāhī’’ti vutte itaropi puna paṭikkhipati,",
  "tika-vin11t5:63_10": "taṁ cīvaraṁ kassaci asantakattā dasāhātikkamenāpi nissaggiyaṁ na hotīti pacchā tesu dvīsu yo icchati,",
  "tika-vin11t5:63_11": "tena adhiṭṭhāya paribhuñjitabbanti sabbamidaṁ aṭṭhakathāya (pārā. aṭṭha.",
  "tika-vin11t5:63_12": "2.469 atthato samānaṁ) vuttaṁ.",
  "tika-vin11t5:64_0": "Adhiṭṭhitacīvare adhiṭṭhāne vematikena attano vimatiṁ paṭhamaṁ āvi katvā ‘‘sace anadhiṭṭhitaṁ,",
  "tika-vin11t5:64_1": "evaṁ kate kappiyaṁ hotī’’ti cintetvā nissajjetvā vinayakammaṁ karontassa musāvādadoso nāpajjati.",
  "tika-vin11t5:64_2": "Yathāha aṭṭhakathāyaṁ ‘‘na hi evaṁ jānāpetvā vinayakammaṁ karontassa musāvādo hotī’’ti (pārā. aṭṭha. 2.469).",
  "tika-vin11t5:64_3": "‘‘Keci ‘tathā vematikacīvaraṁ aññena vissāsena gahetvā puna dātabba’nti vadanti, taṁ na sundara’’nti (pārā. aṭṭha.",
  "tika-vin11t5:64_4": "2.469 thokaṁ visadisaṁ) tattheva vuttaṁ.",
  "tika-vin11t5:65_0": "Vinassatīti corādīhi vinassati. ‘‘Nassati, ḍayhati,",
  "tika-vin11t5:65_1": "acchinditvā gaṇhantī’’ti imānipi vināsappakārattā ‘‘vinassatī’’ti imināva saṅgayhanti.",
  "tika-vin11t5:65_2": "Tattha ‘‘nassatī’’ti idaṁ corādīhi haṭaṁ sandhāya vuttaṁ,",
  "tika-vin11t5:65_3": "‘‘vinassatī’’ti idaṁ undūrakhāyitādiṁ sandhāya vuttaṁ,",
  "tika-vin11t5:65_4": "‘‘ḍayhatī’’ti agginā daḍḍhaṁ sandhāya.",
  "tika-vin11t5:65_5": "Vissāseti ettha sandiṭṭho ca sambhatto ca ālapito ca jīvati ca gahite cattamano hotīti pañcaṅgasamannāgatena attani vissāsena aññena gahiteti attho.",
  "tika-vin11t5:65_6": "Pakāsitāti ‘‘anāpatti antodasāhaṁ adhiṭṭhetī’’tiādinā (pārā. 469) nayena vuttā.",
  "tika-vin11t5:66_0": "601.",
  "tika-vin11t5:66_1": "Idaṁ pana samuṭṭhānaṁ nāmena kathinasamuṭṭhānaṁ nāmāti attho.",
  "tika-vin11t5:66_2": "Idaṁ kathinasamuṭṭhānaṁ nāma kāyavācato ca kāyavācācittato ca samuṭṭhāti.",
  "tika-vin11t5:66_3": "Atirekacīvarabhāvassa jānanacittena paṇṇattijānanacitte asatipi āpattisambhavato acittaṁ. Anadhiṭṭhānato, avikappanato ca akriyaṁ.",
  "tika-vin11t5:66_4": "Kammaṭṭhānamanuyuñjanto vā cetiyādiṁ vandanto vā ekādasamaṁ aruṇaṁ uṭṭhāpeti, kusalacitto āpajjati,",
  "tika-vin11t5:66_5": "kalahādipasuto vā vītikkamaṁ jānanto vā uṭṭhāpeti, akusalacitto āpajjati,",
  "tika-vin11t5:66_6": "khīṇāsavo pana asatiyā vā paṇṇattiṁ ajānanto vā tathā karonto abyākatacitto āpajjatīti ticittaṁ.",
  "tika-vin11t5:66_7": "Vuttanayena kammaṭṭhānādimanuyuñjantassa somanassacittasamaṅgino sukhavedanā,",
  "tika-vin11t5:66_8": "upekkhācittasamaṅgino upekkhāvedanā,",
  "tika-vin11t5:66_9": "kalahādipasutassa domanassacittasamaṅgino dukkhavedanā hotīti tivedanaṁ.",
  "tika-vin11t5:66_10": "Esa nayo uparipi evarūpe ṭhāne yojetabbo.",
  "tika-vin11t5:67_0": "Paṭhamakathinakathāvaṇṇanā.",
  "tika-vin11t5:68_0": "602.Gāmādīsupadesesu tipañcasūti ticīvarāni nikkhipitvā vippavāsena dosaṁ,",
  "tika-vin11t5:68_1": "uppajjanaṭṭhānañca dassetuṁ ‘‘gāmo ekūpacāro’’tiādinā (pārā.",
  "tika-vin11t5:68_2": "477) nayena pāḷiyaṁ vuttagāmanivesanaudositaaṭṭamāḷapāsādahammiyanāvāsatthakhettadhaññakara- ṇaārāmavihārarukkhamūlaajjhokāsasaṅkhātesu pannarasasu cīvaranikkhepaṭṭhānesūti vuttaṁ hoti.",
  "tika-vin11t5:68_3": "Ettha gāmo nāma ekakuṭikādigāmo.",
  "tika-vin11t5:69_0": "Nivesanaṁ nāma gāmato bahi catusālādiko geho.",
  "tika-vin11t5:69_1": "Tenāha gaṇṭhipade ‘‘gāmanivesanānaṁ visesaṁ vadantā ‘puna ekaparicchedaṁ katvā nivesitā bahugehā nivesanaṁ nāma hontī’ti vadanti,",
  "tika-vin11t5:69_2": "tasmā idaṁ nivesanādi sabbaṁ ‘gāmato bahī’ti gahetabba’’nti.",
  "tika-vin11t5:69_3": "Idañca tattheva vuttaṁ ‘‘nivesanādikaṁ antogāme ce hoti,",
  "tika-vin11t5:69_4": "gāme vuttaparihārasseva labbhanato antogāmato bahī’ti gahetabba’’nti.",
  "tika-vin11t5:70_0": "Aṭṭhakathāyaṁ ‘‘udositoti yānādīnaṁ bhaṇḍānaṁ sālā’’ti (pārā. aṭṭha.",
  "tika-vin11t5:70_1": "2.482-487) vuttasarūpaṁ udositaṁ nāma.",
  "tika-vin11t5:70_2": "‘‘Aṭṭoti paṭirājādipaṭibāhanatthaṁ iṭṭhakāhi kato bahalabhittiko catupañcabhūmiko patissayaviseso’’ti (pārā. aṭṭha.",
  "tika-vin11t5:70_3": "2.482-487) vuttasarūpo aṭṭo nāma.",
  "tika-vin11t5:70_4": "‘‘Māḷoti ekakūṭasaṅgahito caturassapāsādo’’ti (pārā. aṭṭha.",
  "tika-vin11t5:70_5": "482-487) vutto ekakaṇṇikasaṅgahito caturassageho māḷo nāma. Pāsādoti dīghapāsādo.",
  "tika-vin11t5:70_6": "Hammiyanti muṇḍacchadanapāsādo. Nāvāti yānappatti.",
  "tika-vin11t5:70_7": "Satthanti jaṅghasatthasakaṭasatthavasena duvidho janasamūho,",
  "tika-vin11t5:70_8": "so ca niviṭṭhāniviṭṭhavasena paccekaṁ duvidho.",
  "tika-vin11t5:70_9": "Tattha niviṭṭhe vatiādiparikkhepopi hoteva.",
  "tika-vin11t5:71_0": "Khettanti yavakhettādikhettaṁ. Dhaññakaraṇaṁ khalaṁ. Ārāmo pupphārāmo, phalārāmo ca.",
  "tika-vin11t5:71_1": "Vihāroti ekampi senāsanaṁ vuccati.",
  "tika-vin11t5:71_2": "‘‘Rukkho nāma yaṁ majjhantike kāle samantā chāyā pharatī’’ti (pārā.",
  "tika-vin11t5:71_3": "494) vuttappamāṇaparicchanno rukkho.",
  "tika-vin11t5:71_4": "Ajjhokāso nāma sattabbhantaro,",
  "tika-vin11t5:71_5": "so viñcāṭaviādiagāmakāraññe ca macchabandhānaṁ agamanapathe samuddadīpe ca labbhati.",
  "tika-vin11t5:71_6": "Macchabandhānaṁ agamanapatho nāma udakapiṭṭhiyā gantvā puna tadaheva gehaṁ āgantuṁ asakkuṇeyyatāya dūro samuddappadeso vuccati.",
  "tika-vin11t5:72_0": "Ayaṁ gāmādiko paccekaṁ ekūpacāro, nānūpacāroti duvidho.",
  "tika-vin11t5:72_1": "Tattha ajjhokāsaṁ vinā gāmādiko taṁtaṁrājādisāmikakulānaṁ ekatthanānatthavasena ekakulasantako ce hoti, ekūpacāro. Nānākulasantako ce, nānūpacāro hoti.",
  "tika-vin11t5:72_2": "Vuttañhetaṁ ‘‘gāmo ekūpacāro nāma ekakulassa gāmo hotī’’tiādi (pārā. 478).",
  "tika-vin11t5:72_3": "Aṭṭhakathāyampi vuttaṁ ‘‘ekakulassa gāmoti ekassa rañño vā bhojakassa vā gāmo’’ti ca ‘‘nānākulassa gāmoti nānārājūnaṁ vā bhojakānaṁ vā gāmo vesālīkusinārādisadiso’’ti (pārā. aṭṭha. 2.479) ca.",
  "tika-vin11t5:73_0": "Ekakulena kārāpito vihāro ekūpacāro,",
  "tika-vin11t5:73_1": "nānākulehi kārāpito nānūpacāro hoti.",
  "tika-vin11t5:73_2": "Yathāha gaṇṭhipade ‘‘vihāre ekakulanānākulavohāro kārāpakānaṁ vasena vutto’’ti.",
  "tika-vin11t5:73_3": "Ajjhokāse pana upacārabhedo abbhantaravasena veditabbo.",
  "tika-vin11t5:73_4": "Vuttañcetaṁ pāḷiyaṁ ‘‘ajjhokāso ekūpacāro nāma agāmake araññe samantā sattabbhantarā ekūpacāro. Tato paraṁ nānūpacāro’’ti.",
  "tika-vin11t5:73_5": "Idha ekaṁ abbhantaraṁ aṭṭhavīsatiratanaṁ hoti.",
  "tika-vin11t5:73_6": "Yathāha aṭṭhakathāyaṁ ‘‘ekaṁ abbhantaraṁ aṭṭhavīsatihattha’’nti (pārā. aṭṭha. 2.489).",
  "tika-vin11t5:73_7": "Evaṁ saṅkhepato vuttasarūpappabhedāni pannarasa ṭhānāni dassetumāha ‘‘gāmādīsu padesesu tipañcasū’’ti. Ayamettha saṅkhepo,",
  "tika-vin11t5:73_8": "vitthāro pana pāḷiaṭṭhakathāvaṇṇanato veditabbo.",
  "tika-vin11t5:74_0": "‘‘Ticīvarena vippavāseyyāti saṅghāṭiyā vā uttarāsaṅgena vā antaravāsakena vā.",
  "tika-vin11t5:74_1": "Antogāme cīvaraṁ nikkhipitvā’’ti (pārā. 476,",
  "tika-vin11t5:74_2": "478) vacanato ettha ticīvaranti tiṇṇaṁ cīvarānamaññatarameva cīvaraṁ vattabbaṁ.",
  "tika-vin11t5:74_3": "Ekarattanti vippavāsakiriyāya accantasaṁyoge upayogavacanaṁ.",
  "tika-vin11t5:74_4": "Api-saddena kiṁ pana dirattādikanti dasseti.",
  "tika-vin11t5:75_0": "Saṅghasammutiyā vināti ticīvaraṁ pariharituṁ asamatthena gilānena bhikkhunā saṅghaṁ vanditvā ukkuṭikaṁ nisīditvā añjaliṁ paggayha ‘‘ahaṁ bhante gilāno,",
  "tika-vin11t5:75_1": "na sakkomi ticīvaraṁ ādāya pakkamituṁ,",
  "tika-vin11t5:75_2": "sohaṁ bhante saṅghaṁ ticīvarena avippavāsasammutiṁ yācāmī’’ti tikkhattuṁ yācitena saṅghena tassa ñattidutiyāya kammavācāya dinnaṁ avippavāsasammutiṁ vināti vuttaṁ hoti.",
  "tika-vin11t5:75_3": "Tathā laddhasammutikassa gilānassa bhikkhuno tasmiṁ gelaññe avūpasante vā vūpasantepi cīvaranikkhepaṭṭhānaṁ āgamanakāle vā uppanne aññepi roge avūpasante tāyayeva sammutiyā na doso.",
  "tika-vin11t5:76_0": "603.Bhikkhunoti aladdhasammutikassa bhikkhuno. Tena cīvarena.",
  "tika-vin11t5:76_1": "Vippavatthuṁ na vaṭṭatīti vinā vasituṁ na vaṭṭati. Kiṁ vuttaṁ hoti?",
  "tika-vin11t5:76_2": "‘‘Ekakulassa gāmo hoti parikkhitto ca,",
  "tika-vin11t5:76_3": "antogāme cīvaraṁ nikkhipitvā antogāme vatthabbaṁ. Aparikkhitto hoti,",
  "tika-vin11t5:76_4": "yasmiṁ ghare cīvaraṁ nikkhittaṁ hoti, tasmiṁ ghare vatthabbaṁ,",
  "tika-vin11t5:76_5": "hatthapāsā vā na vijahitabbaṁ.",
  "tika-vin11t5:76_6": "Nānākulassa gāmo hoti parikkhitto ca,",
  "tika-vin11t5:76_7": "yasmiṁ ghare cīvaraṁ nikkhittaṁ hoti,",
  "tika-vin11t5:76_8": "tasmiṁ ghare vatthabbaṁ sabhāye vā dvāramūle vā,",
  "tika-vin11t5:76_9": "hatthapāsā vā na vijahitabba’’ntiādinā (pārā.",
  "tika-vin11t5:76_10": "478) nayena pāḷiyā vuttaṭṭhānato bahi aruṇaṁ uṭṭhāpetuṁ na vaṭṭatīti vuttaṁ hoti.",
  "tika-vin11t5:77_0": "Imasmiṁ pāṭhe ‘‘parikkhitto’’ti idaṁ pākārena vā vatiyā vā parikhāya vā parikkhittaṁ sandhāya vuttaṁ.",
  "tika-vin11t5:77_1": "Hatthapāsā vāti ettha hatthapāsā nāma aḍḍhatiyaratanaṁ hoti.",
  "tika-vin11t5:77_2": "Yathāha aṭṭhakathāyaṁ ‘‘taṁ gharaṁ samantato hatthapāsā na vijahitabbaṁ,",
  "tika-vin11t5:77_3": "aḍḍhateyyaratanappamāṇā padesā uddhaṁ na vijahitabbanti vuttaṁ hotī’’ti (pārā. aṭṭha. 2.477-478).",
  "tika-vin11t5:78_0": "Vippavasantassa ko dosoti āha ‘‘hoti…pe… aruṇuggame’’ti.",
  "tika-vin11t5:78_1": "Anuññātaṭṭhānato hi bahi cīvarena vinā aruṇaṁ uṭṭhāpentassa taṁ cīvaraṁ nissajjitabbaṁ hoti,",
  "tika-vin11t5:78_2": "taṁhetukā pācittiyāpattipi hotīti attho.",
  "tika-vin11t5:78_3": "Teneva vakkhati ‘‘nissajjitvā…pe… viññunā’’ti.",
  "tika-vin11t5:79_0": "604.Nhāyantassevāti cīvarassa hatthapāsato dūre nahāyantasseva, anādare sāmivacanaṁ.",
  "tika-vin11t5:80_0": "606.",
  "tika-vin11t5:80_1": "Acchinnaṁ viluttaṁ cīvaraṁ yassa so acchinnacīvaro, bhikkhu,",
  "tika-vin11t5:80_2": "tassa ṭhānaṁ acchinnacīvaraṭṭhānaṁ, tasmiṁ.",
  "tika-vin11t5:81_0": "607.Nivāsetvāti ettha ‘‘antaravāsaka’’nti ca gahetvāti ettha ‘‘itarānī’’ti ca seso. Idañca gantabbaṭṭhāne,",
  "tika-vin11t5:81_1": "āsanne magge ca manussasambādhe asati kattabbadassanaṁ. Itarattha nivāsetvā,",
  "tika-vin11t5:81_2": "pārupitvā ca saṅghāṭiṁ aṁse katvāva gantabbaṁ hoti.",
  "tika-vin11t5:81_3": "Vihāre sabhāgesu alabbhamānesu āsanasālampi gantvā sabhāgassa santike vinayakammaṁ kattabbanti aṭṭhakathāyaṁ (pārā. aṭṭha.",
  "tika-vin11t5:81_4": "2.495 atthato samānaṁ) vuttaṁ.",
  "tika-vin11t5:81_5": "‘‘Nissajjitvā’’ti iminā ‘‘idaṁ me bhante cīvaraṁ rattivippavutthaṁ aññatra bhikkhusammutiyā nissaggiyaṁ,",
  "tika-vin11t5:81_6": "imāhaṁ saṅghassa nissajjāmī’’ti saṅghe vā ‘‘idaṁ me bhante cīvaraṁ…pe… ahaṁ āyasmantānaṁ nissajjāmī’’ti tiṇṇaṁ,",
  "tika-vin11t5:81_7": "dvinnaṁ vā santike vā ‘‘idaṁ me āvuso…pe… imāhaṁ āyasmato nissajjāmī’’ti ekassa santike vā vatvā nissajjitvāti vuttaṁ hoti.",
  "tika-vin11t5:81_8": "Viññunāti evaṁ nissaggiyavatthunissajjanādinānappakāravidhijānanakena ñāṇavatāti attho.",
  "tika-vin11t5:82_0": "608.Taṁ nissaggiyacīvaraṁ.",
  "tika-vin11t5:83_0": "609.‘‘Adentassa ca nissaṭṭhaṁ dukkaṭa’’nti iminā ‘‘byattena bhikkhunā paṭibalena āpatti paṭiggahetabbā,",
  "tika-vin11t5:83_1": "nissaṭṭhacīvaraṁ dātabba’’nti vuttattā imaṁ vidhiṁ jānanatāya byattena yathāvidhiṁ kātuṁ samatthatāya paṭibalena khandhake (cūḷava.",
  "tika-vin11t5:83_2": "239) āgatanayena āpattiṁ paṭiggahetvā nissaṭṭhacīvaraṁ hatthena gahetvā nisīdāpetvā sace saṅgho hoti, ‘‘suṇātu me bhante saṅgho,",
  "tika-vin11t5:83_3": "idaṁ cīvaraṁ itthannāmassa bhikkhuno nissaggiyaṁ saṅghassa nissaṭṭhaṁ, yadi saṅghassa pattakallaṁ,",
  "tika-vin11t5:83_4": "saṅgho imaṁ cīvaraṁ itthannāmassa bhikkhuno dadeyyā’’ti, sace tayo honti, ‘‘suṇantu me āyasmantā,",
  "tika-vin11t5:83_5": "idaṁ cīvaraṁ itthannāmassa bhikkhuno nissaggiyaṁ āyasmantānaṁ nissaṭṭhaṁ, yadāyasmantānaṁ pattakallaṁ,",
  "tika-vin11t5:83_6": "āyasmantā imaṁ cīvaraṁ itthannāmassa bhikkhuno dadeyyu’’nti, sace ekako hoti,",
  "tika-vin11t5:83_7": "‘‘imaṁ cīvaraṁ āyasmato dammī’’ti dātabbaṁ,",
  "tika-vin11t5:83_8": "nissaṭṭhacīvaraṁ ‘‘attanoyeva dinna’’nti suddhasaññāya gahetvā adentassa dukkaṭaṁ hotīti vuttaṁ hoti.",
  "tika-vin11t5:84_0": "Tassa santakabhāvaṁ ñatvā lesena vilumpantassa pana bhaṇḍagghavasena dukkaṭathullaccayapārājikāpattiyo honti.",
  "tika-vin11t5:84_1": "Yathāha aṭṭhakathāyaṁ ‘‘tassa santakabhāvaṁ pana ñatvā lesena acchindanto bhaṇḍaṁ agghāpetvā kāretabbo’’ti (pārā. aṭṭha. 2.469).",
  "tika-vin11t5:84_2": "Pariyāputanti ‘‘na bhikkhave nissaṭṭhacīvaraṁ na dātabbaṁ, yo na dadeyya, āpatti dukkaṭassā’’ti (pārā. 470) pāḷiyaṁ vuttanti attho.",
  "tika-vin11t5:85_0": "610-1.",
  "tika-vin11t5:85_1": "There dahare cāti etesu ubhosupi maggaṁ gacchantesūti yojanā.",
  "tika-vin11t5:85_2": "‘‘There’’ti iminā anissitabhāvamāha,",
  "tika-vin11t5:85_3": "‘‘dahare cā’’ti iminā nissitabhāvaṁ. Ohīneti osakkite.",
  "tika-vin11t5:85_4": "Sace so thero nissayācariyo bhaveyyāti adhippāyenāha ‘‘garu’’nti. Tasmiṁ dahare.",
  "tika-vin11t5:85_5": "Vatthanti tassa hatthe ṭhitacīvaraṁ.",
  "tika-vin11t5:85_6": "Na passambhatīti dhuranikkhepaṁ akatvā gamane saussāhattā nissayapaṭippassaddhi na hotīti adhippāyo. Teneva ‘‘muhutta’’ntiādimāha.",
  "tika-vin11t5:86_0": "614.",
  "tika-vin11t5:86_1": "Paccuddhāre antoyevāruṇeti iminā sambandho,",
  "tika-vin11t5:86_2": "daharabhikkhuno dūrabhāvañca aruṇuggamanañca ñatvā cīvarassa anissaggiyatthaṁ tassa hatthe ṭhitabhāvaṁ sallakkhetvā purāruṇā paccuddhareti attho. Vissajjetīti aññassa deti. Vinassatīti corādīhi nassati.",
  "tika-vin11t5:87_0": "Dutiyakathinakathāvaṇṇanā.",
  "tika-vin11t5:88_0": "616.Akālacīvaranti ‘‘akālacīvaraṁ nāma anatthate kathine ekādasamāse uppannaṁ,",
  "tika-vin11t5:88_1": "atthate kathine sattamāse uppannaṁ,",
  "tika-vin11t5:88_2": "kālepi ādissa dinna’’nti (pārā.",
  "tika-vin11t5:88_3": "500) vacanato anatthatakathine vihāre ‘‘cīvaramāso’’ti yo pubbakattikakāḷapakkhapāṭipadato paṭṭhāya yāva aparakattikapuṇṇamī, tāva māso vuccati,",
  "tika-vin11t5:88_4": "tato paresu ekādasasu māsesu uppannañca atthatakathine vihāre yo cīvaramāso,",
  "tika-vin11t5:88_5": "hemantā ca cattāro māsāti pañcamāsato bahi sattasu māsesu uppannañca atthatakathine pañca māsā yathāparicchinnakāle saṅghassa ca ‘‘idaṁ akālacīvaraṁ dammī’’ti puggalassa ca ‘‘idaṁ tuyhaṁ dammī’’ti dinnañceti idaṁ akālacīvaranti attho. ‘‘Uppanna’’nti seso,",
  "tika-vin11t5:88_6": "‘‘uppajjeyya saṅghato vā gaṇato vā ñātito vā mittato vā paṁsukūlato vā attano vā dhanenā’’ti (pārā.",
  "tika-vin11t5:88_7": "500) vacanato saṅghassa vā ‘‘idaṁ suttantikagaṇassa dema,",
  "tika-vin11t5:88_8": "idaṁ ābhidhammikagaṇassa demā’’tiādinā nayena gaṇassa vā dinnato attano vassaggena vā ñātiādito vā susānādipaṁsukūlakhettato vā attano santakena suttakappāsādikappiyavatthuto vā uppannacīvaranti attho.",
  "tika-vin11t5:89_0": "Māsaparamaṁ nikkhipeti māso paramaṁ pamāṇaṁ etassa nikkhipanassāti māsaparamaṁ,",
  "tika-vin11t5:89_1": "nikkhipananti kiriyāvisesanaṁ kātabbaṁ,",
  "tika-vin11t5:89_2": "māsaparamaṁ nikkhipanaṁ kareyyāti vuttaṁ hoti.",
  "tika-vin11t5:89_3": "‘‘Ākaṅkhamānena bhikkhunā paṭiggahetabbaṁ,",
  "tika-vin11t5:89_4": "paṭiggahetvā khippameva kāretabbaṁ, no cassa pāripūrī,",
  "tika-vin11t5:89_5": "māsaparamaṁ tena bhikkhunā taṁ cīvaraṁ nikkhipitabbaṁ ūnassa pāripūriyā’’ti (pārā.",
  "tika-vin11t5:89_6": "500) vacanato evaṁ uppannaṁ cīvaraṁ icchantena paṭiggahetvā sace pahoti,",
  "tika-vin11t5:89_7": "dasāhamanatikkāmetvā kāretabbaṁ. Sace nappahoti,",
  "tika-vin11t5:89_8": "ūnassa paripūraṇatthaṁ māsaparamaṁ ṭhapetabbanti attho.",
  "tika-vin11t5:90_0": "Kadā evaṁ nikkhipitabbanti āha ‘‘sati paccāsāyā’’ti,",
  "tika-vin11t5:90_1": "‘‘paccāsā hoti saṅghato vā gaṇato vā ñātito vā mittato vā paṁsukūlato vā attano vā dhanenā’’ti (pārā.",
  "tika-vin11t5:90_2": "500) vuttasaṅghādito attano vassaggādito labheyya,",
  "tika-vin11t5:90_3": "tena ‘‘imassa ūne paripuṇṇe kāressāmī’’ti paccāsāya sati evaṁ nikkhipitabbanti attho.",
  "tika-vin11t5:90_4": "Tato uddhaṁṭhapetuṁna vaṭṭatīti māsato atirekakālaṁ nikkhipituṁ na vaṭṭati,",
  "tika-vin11t5:90_5": "nissaggiyapācittiyaṁ hotīti attho.",
  "tika-vin11t5:91_0": "Yadi evaṁ ‘‘tadahuppanne mūlacīvare paccāsācīvaraṁ uppajjati,",
  "tika-vin11t5:91_1": "dasāhā kāretabbaṁ…pe… vīse uppanne mūlacīvare paccāsācīvaraṁ uppajjati, dasāhā kāretabba’’nti (pārā. 500) kasmā āhāti?",
  "tika-vin11t5:91_2": "Paccāsācīvarassa dasadivase atikkamma ṭhapetuṁ ayuttattā,",
  "tika-vin11t5:91_3": "mūlacīvarassa taggatikattā evaṁ vuttaṁ.",
  "tika-vin11t5:91_4": "Yathāha aṭṭhakathāyaṁ ‘‘mūlacīvarassa uppannadivasato yāva vīsatimo divaso,",
  "tika-vin11t5:91_5": "tāva uppannaṁ paccāsācīvaraṁ mūlacīvaraṁ attano gatikaṁ karotī’’ti (pārā. aṭṭha. 2.500).",
  "tika-vin11t5:92_0": "Tatiyakathinakathāvaṇṇanā.",
  "tika-vin11t5:93_0": "618-9.",
  "tika-vin11t5:93_1": "Bhikkhuniyā yo dhovāpetīti sambandho.",
  "tika-vin11t5:93_2": "‘‘Bhikkhunī nāma ubhatosaṅghe upasampannā’’ti (pārā.",
  "tika-vin11t5:93_3": "500) vacanato bhikkhunisaṅghe ñatticatutthāya kammavācāya,",
  "tika-vin11t5:93_4": "bhikkhusaṅghe ñatticatutthāya kammavācāyāti aṭṭhavācikāya upasampannā bhikkhunī nāma.",
  "tika-vin11t5:93_5": "Bhuttanti bhikkhunā attanā paribhuttaṁ rajitaṁ ādinnakappaṁ,",
  "tika-vin11t5:93_6": "‘‘paribhogaṁ karissāmī’’ti antamaso sīsaṁ ṭhapetvā sayanamattenāpi purāṇabhūtaṁ cīvaranti attho.",
  "tika-vin11t5:93_7": "Yathāha aṭṭhakathāyaṁ ‘‘rajitvā kappaṁ katvā ekavārampi nivatthaṁ vā pārutaṁ vā antamaso paribhogasīsena aṁse vā matthake vā katvā maggaṁ gato hoti,",
  "tika-vin11t5:93_8": "ussīsakaṁ vā katvā nipanno hoti,",
  "tika-vin11t5:93_9": "etampi purāṇacīvaramevā’’ti (pārā. aṭṭha. 2.503-505).",
  "tika-vin11t5:93_10": "Vatthanti kāriye kāraṇopacāravasena cīvarameva āha.",
  "tika-vin11t5:94_0": "Aññātikāyāti ‘‘aññātikā nāma mātito vā pitito vā yāva sattamā pitāmahayugā asambaddhā’’ti vacanato attano vā tassā vā mātu vā pitu vā paramparāya yāva sattamā yugā,",
  "tika-vin11t5:94_1": "etthantare yena kenaci ñātakena asambaddhabhāvena aññātikāyāti attho.",
  "tika-vin11t5:94_2": "Yathā cāha aṭṭhakathāyaṁ ‘‘pitāmahoyeva pitāmahayugaṁ.",
  "tika-vin11t5:94_3": "Tato uddhaṁ sabbepi pubbapurisā pitāmahaggahaṇeneva gahitā. Evaṁ yāva sattamo puriso, tāva yā asambaddhā’’ti (pārā. aṭṭha. 2.503-505). Ākoṭāpetīti paharāpeti.",
  "tika-vin11t5:95_0": "Tato dhovāpanādito.",
  "tika-vin11t5:95_1": "Nissaggiyāpattīti nissaggiyassa āpatti nissaggiyāpatti,",
  "tika-vin11t5:95_2": "nissaggiyassa cīvarassa nāmena visiṭṭhā pācittiyāpatti hotīti attho.",
  "tika-vin11t5:95_3": "Idañca tiṇṇaṁ payogānaṁ ante āpajjitabbāya āpattiyā dassanaṁ.",
  "tika-vin11t5:95_4": "Tassa niyogena dhovanādiṁ karontiyā bhikkhuniyā tadatthaṁ sabbapubbapayogagaṇanāya bhikkhuno dukkaṭaṁ hotīti gahetabbo.",
  "tika-vin11t5:95_5": "Yathāha aṭṭhakathāyaṁ ‘‘yāva naṁ dhovitvā ukkhipati,",
  "tika-vin11t5:95_6": "tāva bhikkhuniyā payoge payoge bhikkhussa dukkaṭa’’nti (pārā. aṭṭha. 2.503-505).",
  "tika-vin11t5:95_7": "Paṭhamenāti tīṇipi kārāpentassa yaṁ paṭhamaṁ kārāpeti, tenāti attho.",
  "tika-vin11t5:95_8": "Dīpitanti ‘‘aññātikāya aññātikasaññī purāṇacīvaraṁ dhovāpeti rajāpeti ākoṭāpeti,",
  "tika-vin11t5:95_9": "nissaggiyena āpatti dvinnaṁ dukkaṭāna’’ntiādinā (pārā. 506) desitaṁ.",
  "tika-vin11t5:95_10": "Iminā nayena dve kārāpentassa paṭhamena nissaggiyāpatti,",
  "tika-vin11t5:95_11": "dutiyena dukkaṭanti ayamattho saṅgayhati.",
  "tika-vin11t5:96_0": "620.‘‘Dhovanatthāya detī’’ti iminā ‘‘bhuttaṁ vattha’’nti adhikārato labbhati.",
  "tika-vin11t5:97_0": "621.Sāmaṇeraniddesepīti ‘‘sāmaṇerā’’ti niddeso nāma yassa, tasmimpi,",
  "tika-vin11t5:97_1": "attanā paribhuttaṁ vatthaṁ dhovanatthāya detīti yojanā,",
  "tika-vin11t5:97_2": "attano paribhuttaṁ cīvaraṁ dhovanatthāya sāmaṇerassa detīti attho. Pi-saddo samuccayattho.",
  "tika-vin11t5:97_3": "Upasampajjāti pubbakiriyāya ‘‘dhovatī’’ti aparakiriyā sāmatthiyā labbhati.",
  "tika-vin11t5:98_0": "622.Daharānañca bhikkhūnanti attano navakatarānaṁ bhikkhūnaṁ. Niyyādite dinne.",
  "tika-vin11t5:98_1": "Esa nayoti ‘‘ekena pācittiyaṁ,",
  "tika-vin11t5:98_2": "avasiṭṭhehi dvīhi vā ekena vā sabbapayogesu dukkaṭaṁ hotī’’ti nayo.",
  "tika-vin11t5:99_0": "623.Cīvareti paribhuttacīvare.",
  "tika-vin11t5:100_0": "624.‘‘Dhovanappaccayāyevā’’ti iminā itaradvayassa tassa anāṇattiyā katattā tato anāpattibhāvamāha.",
  "tika-vin11t5:101_0": "626.Ñātikāti ettha ‘‘paṭisaṅkhā yoniso’’tiādīsu (ma. ni. 1.22-23, 422; a. ni. 6.58; 8.9; mahāni. 206; dha. sa. 1355; vibha.",
  "tika-vin11t5:101_1": "518) viya gāthābandhavasena ya-kāralopo, ñātikāya bhikkhuniyāti attho.",
  "tika-vin11t5:101_2": "‘‘Ñātikā aññātisaññissā’’ti padacchedo.",
  "tika-vin11t5:101_3": "Paccattharaṇanti mañcapīṭhe attharitabbaṁ paccattharaṇacīvarañca.",
  "tika-vin11t5:102_0": "627.‘‘Bhikkhunīnaṁ vasenā’’ti idaṁ bhikkhusaṅghepi upasampannā ce, pācittiyasambhavā vuttaṁ .",
  "tika-vin11t5:102_1": "Yathāha aṭṭhakathāyaṁ ‘‘bhikkhūnaṁ santike upasampannāya pana yathāvatthukamevā’’ti (pārā. aṭṭha. 2.506).",
  "tika-vin11t5:102_2": "Bhikkhunisaṅghe paṭhamaṁ upasampajjitvā pacchā bhikkhusaṅghe ce upasampajjati,",
  "tika-vin11t5:102_3": "kevalaṁ bhikkhusaṅghe upasampannāti na vuccatīti tā bhagavati dharamāne paṭhamaṁ pabbajitā pañcasatā sākiyāniyo vuccanti.",
  "tika-vin11t5:102_4": "Yathāha aṭṭhakathāyaṁ ‘‘bhikkhūnaṁ santike upasampannā nāma pañcasatā sākiyāniyo’’ti (pārā. aṭṭha. 2.506).",
  "tika-vin11t5:102_5": "Bhikkhuno liṅge parivatte tasseva upasampannakammassa anuññātattā sopi gahetabboyeva.",
  "tika-vin11t5:103_0": "628.Avuttā dhovatīti ‘‘imaṁ cīvaraṁ dhovā’’ti avuttā cīvaraṁ kiliṭṭhaṁ disvā avatvā ṭhapitaṭṭhānato cīvaraṁ gahetvā vā sayameva vatvā yācanādinayena vā anāṇattiyā ca gahetvā cīvaradhovanādiṁ kareyya ce.",
  "tika-vin11t5:103_1": "Aparibhuttaṁ vāti heṭṭhā vuttanayena aparibhuttaṁ cīvaraṁ.",
  "tika-vin11t5:103_2": "Aññaṁ vāti upāhanatthavikapattatthavikapotthakatthavikamañcapīṭhādiṁ yaṁ kiñci parikkhāraṁ.",
  "tika-vin11t5:104_0": "Purāṇacīvaradhovāpanakathāvaṇṇanā.",
  "tika-vin11t5:105_0": "629.",
  "tika-vin11t5:105_1": "Vikappanupagaṁ pacchimaṁ upādāya kiñci cīvaraṁ gaṇhatoti yojanā,",
  "tika-vin11t5:105_2": "ettha ‘‘aññātikāya bhikkhuniyā hatthato’’ti ca ‘‘ñātikāya aññātikasaññissā’’ti ca ‘‘ekatoupasampannāya hatthato gaṇhātī’’ti ca vakkhamānavacanasāmatthiyā labbhamānato pubbe vuttanayena aññātikāya ubhatosaṅghe upasampannāya bhikkhuniyā hatthato vikappanupagaratanavidatthippamāṇavatthato paṭṭhāya yaṁ kiñci cīvaraṁ gaṇhantassāti attho.",
  "tika-vin11t5:105_3": "‘‘Āpattī’’ti sāmaññena vuttepi ‘‘nissaggiyā pācittiyāpattī’’ti pakaraṇato ca ‘‘nissaggiyāpattī’’ti vakkhamānato ca labbhati.",
  "tika-vin11t5:105_4": "Ṭhapetvā pārivattakanti ‘‘pārivattakaṁ parittena vā vipulaṁ,",
  "tika-vin11t5:105_5": "vipulena vā paritta’’nti (pārā.",
  "tika-vin11t5:105_6": "514) vacanato mahāpaccariyaṁ ‘‘antamaso harītakakhaṇḍenāpī’’ti (pārā. aṭṭha.",
  "tika-vin11t5:105_7": "2.514) vuttattā ca heṭṭhimantato harītakakhaṇḍampi datvā gahetabbaṁ ticīvarañca pārivattakaṁ nāma hoti, taṁ ṭhapetvāti vuttaṁ hoti. Parivattanaṁ parivattaṁ,",
  "tika-vin11t5:105_8": "taṁ etassa atthīti pārivattakaṁ,",
  "tika-vin11t5:105_9": "kayavikkayena gahetabbaṁ cīvaranti attho.",
  "tika-vin11t5:106_0": "630.Gahaṇatthāyapayogeti gaṇhituṁ hatthapasāraṇādippayoge.",
  "tika-vin11t5:106_1": "Pariyāputanti ‘‘paṭiggaṇhāti payoge dukkaṭa’’nti (pārā. 512) desitaṁ.",
  "tika-vin11t5:107_0": "631.Anupasampannahattheti bhikkhubhikkhunito aññe sabbe anupasampannā gahitā.",
  "tika-vin11t5:107_1": "Yathāha aṭṭhakathāyaṁ ‘‘sace pana sikkhamānāsāmaṇerasāmaṇeriupāsakaupāsikānaṁ hatthe pesitaṁ paṭiggaṇhāti, anāpattī’’ti (pārā. aṭṭha. 2.512).",
  "tika-vin11t5:108_0": "632.Ekatoti ettha bhikkhunisaṅghatoti gahetabbaṁ.",
  "tika-vin11t5:108_1": "Aññasmiṁ pakkhe pācittiyameva.",
  "tika-vin11t5:108_2": "Yathāha aṭṭhakathāyaṁ ‘‘bhikkhūnaṁ santike upasampannāya pana pācittiyamevā’’ti (pārā. aṭṭha. 2.513).",
  "tika-vin11t5:109_0": "633.",
  "tika-vin11t5:109_1": "‘‘Pārivattakaṁ dassāmī’’ti ābhogaṁ katvā gaṇhāti, doso na vijjatīti yojanā.",
  "tika-vin11t5:110_0": "634.Aññaṁ parikkhāranti thavikakāyabandhanādi avikappiyaṁ vā avikappanupagaṁ vā parikkhārameva gahetabbaṁ.",
  "tika-vin11t5:110_1": "Vikappanupagaṁ pana na vaṭṭati.",
  "tika-vin11t5:110_2": "Yathāha aṭṭhakathāyaṁ ‘‘vikappanupagaṁ pacchimacīvarappamāṇaṁ pana paṭaparissāvanampi na vaṭṭatī’’ti (pārā. aṭṭha. 2.514). Cīvarapaṭiggaṇhanaṁ kiriyā,",
  "tika-vin11t5:110_3": "pārivattakassa adānaṁ akiriyāti kiriyāya ca akiriyāya ca āpajjitabbato kriyākriyaṁ.",
  "tika-vin11t5:111_0": "Cīvarapaṭiggahaṇakathāvaṇṇanā.",
  "tika-vin11t5:112_0": "635.",
  "tika-vin11t5:112_1": "‘‘Aññātakaṁ appavārita’’nti padacchedo.",
  "tika-vin11t5:112_2": "‘‘Gahapatiṁ vā gahapatāniṁ vā’’ti pāṭhaseso.",
  "tika-vin11t5:112_3": "Vuttañhi bhagavatā ‘‘aññātakaṁ gahapatiṁ vā gahapatāniṁ vā’’ti (pārā. 516, 518).",
  "tika-vin11t5:112_4": "Pubbe vuttanayena yāva sattamā pitāmahayugā sambaddhaññātikatāya abhāvato aññātakaṁ. ‘‘Yaṁ mayhaṁ gehe atthi,",
  "tika-vin11t5:112_5": "taṁ pavāremī’’tiādinā nayena appavāritaṁ.",
  "tika-vin11t5:112_6": "‘‘Gahapati nāma yo koci agāraṁ ajjhāvasatī’’ti (pārā.",
  "tika-vin11t5:112_7": "519) pāḷiyaṁ vuttaṁ gahapatiṁ vā.",
  "tika-vin11t5:112_8": "‘‘Gahapatānī nāma yā kāci agāraṁ ajjhāvasatī’’ti (pārā.",
  "tika-vin11t5:112_9": "519) pāḷiyaṁ vuttaṁ gharaṇiṁ vāti attho.",
  "tika-vin11t5:113_0": "Hoti nissaggiyāpattīti ‘‘aññatra samayā viññāpeti, payoge dukkaṭaṁ,",
  "tika-vin11t5:113_1": "paṭilābhena nissaggiyaṁ hotī’’ti (pārā.",
  "tika-vin11t5:113_2": "519) pāḷiyaṁ vuttesu sabbesu pubbapayogesu dukkaṭena saddhiṁ nissaggiyapācittiyaṁ hotīti vuttaṁ hoti.",
  "tika-vin11t5:113_3": "Aññatra samayāti ‘‘tatthāyaṁ samayo,",
  "tika-vin11t5:113_4": "acchinnacīvaro vā hoti bhikkhu naṭṭhacīvaro vā’’ti (pārā. 518) mātikāya,",
  "tika-vin11t5:113_5": "‘‘acchinnacīvaro nāma bhikkhussa cīvaraṁ acchinnaṁ hoti rājūhi vā corehi vā dhuttehi vā yehi kehici vā acchinnaṁ hoti.",
  "tika-vin11t5:113_6": "Naṭṭhacīvaro nāma bhikkhussa cīvaraṁ agginā vā daḍḍhaṁ hoti, udakena vā vūḷhaṁ hoti,",
  "tika-vin11t5:113_7": "undūrehi vā upacikāhi vā khāyitaṁ hotī’’ti (pārā.",
  "tika-vin11t5:113_8": "519) padabhājane ca niddiṭṭhasarūpakālato aññatrāti attho.",
  "tika-vin11t5:114_0": "636.Tikapācittiyaṁ vuttanti ‘‘aññātake aññātakasaññī, vematiko,",
  "tika-vin11t5:114_1": "ñātakasaññī aññatra samayā cīvaraṁ viññāpeti,",
  "tika-vin11t5:114_2": "nissaggiyaṁ pācittiya’’nti (pārā.",
  "tika-vin11t5:114_3": "520) pācittiyattayaṁ bhagavatā vuttaṁ.",
  "tika-vin11t5:114_4": "‘‘Ñātake aññātisaññissā’’ti padacchedo. Tatthāti tasmiṁ ñātake.",
  "tika-vin11t5:114_5": "Vematikassāti ‘‘ñātako nu kho, aññātako’’ti vematikassa.",
  "tika-vin11t5:114_6": "Dvikadukkaṭaṁ tathevāti yojanā.",
  "tika-vin11t5:114_7": "‘‘Tathevā’’ti ‘‘vutta’’nti idaṁ ākaḍḍhati, ‘‘ñātake aññātakasaññī,",
  "tika-vin11t5:114_8": "vematiko aññatra samayā cīvaraṁ viññāpeti, āpatti dukkaṭassā’’ti (pārā. 520) desitanti attho.",
  "tika-vin11t5:115_0": "637-8.",
  "tika-vin11t5:115_1": "Samaye viññāpentassa anāpattīti yojanā.",
  "tika-vin11t5:115_2": "Ettha ‘‘cīvaraṁ aññātakaappavārita’’nti ānetvā sambandhitabbaṁ,",
  "tika-vin11t5:115_3": "yathāparicchinnakāladvayato aññatarasmiṁ kāle aññātakaappavāritaṁ cīvaraṁ viññāpentassa anāpattīti attho.",
  "tika-vin11t5:115_4": "Ñātake vā pavāriteti etthāpi ‘‘attano’’ti ajjhāhāro,",
  "tika-vin11t5:115_5": "‘‘samaye’’ti iminā yojetabbaṁ,",
  "tika-vin11t5:115_6": "attano ñātakapavārite asamayepi cīvaraṁ viññāpentassa anāpattīti attho.",
  "tika-vin11t5:115_7": "Aññassatthāyāti ettha ‘‘attano’’ti seso, attano ñātake,",
  "tika-vin11t5:115_8": "pavārite vā viññāpentassa anāpattīti yojanā,",
  "tika-vin11t5:115_9": "aññaṁ bhikkhuṁ nissāya attano ñātake vā pavārite vā cīvaraṁ viññāpentassa anāpattīti vuttaṁ hoti.",
  "tika-vin11t5:115_10": "Itaraṁ pakkhaṁ dasseti ‘‘tassa ñātake vā pavārite vā’’ti.",
  "tika-vin11t5:115_11": "Tassāti ‘‘aññassā’’ti vuttassa,",
  "tika-vin11t5:115_12": "‘‘viññāpentassa anāpattī’’ti iminā yojetabbaṁ. Vāti purimavikappāpekkhaṁ.",
  "tika-vin11t5:115_13": "Yaṁ sandhāya cīvaraṁ viññāpeti,",
  "tika-vin11t5:115_14": "tassa ñātake vā pavārite vā taṁyeva sandhāya cīvaraṁ viññāpentassa anāpattīti vuttaṁ hoti.",
  "tika-vin11t5:116_0": "‘‘Attano vā dhanenā’’ti vuttaṁ anāpattiaṅgaṁ ummattakādinoti ettha ādi-saddena saṅgayhati ,",
  "tika-vin11t5:116_1": "attano santakaṁ suttakappāsādikaṁ kappiyavatthuṁ datvā gaṇhitukāmatāya akappiyavohārena yācantassa ca anāpattīti attho.",
  "tika-vin11t5:117_0": "Aññātakaviññattikathāvaṇṇanā.",
  "tika-vin11t5:118_0": "639.Appavāritamaññātinti ettha ‘‘gahapatiṁ vā gahapatāniṁ vā’’ti idaṁ sāmatthiyā labbhati.",
  "tika-vin11t5:118_1": "Tatuttarinti tato santaruttaraparamato uttarinti gahetabbaṁ,",
  "tika-vin11t5:118_2": "‘‘santaruttaraparamaṁ tena bhikkhunā tato cīvaraṁ sāditabba’’nti (pārā.",
  "tika-vin11t5:118_3": "523) vuttattā acchinnacīvarena sāditabbaantaravāsakauttarāsaṅgamattena adhikanti attho.",
  "tika-vin11t5:119_0": "‘‘Tato ce uttari sādiyeyyā’’ti (pārā.",
  "tika-vin11t5:119_1": "523) vacanato ‘‘sādiyantassā’’ti vattabbaṁ,",
  "tika-vin11t5:119_2": "evaṁ vattabbe ‘‘viññāpentassā’’ti kasmā vuttanti?",
  "tika-vin11t5:119_3": "Acchinnacīvarānaṁ bhikkhūnaṁ chabbaggiyehi bhikkhūhi cīvaraviññāpanavatthusmiṁ ‘‘kathañhi nāma tumhe moghapurisā na mattaṁ jānitvā bahuṁ cīvaraṁ viññāpessathā’’ti (pārā.",
  "tika-vin11t5:119_4": "522) chabbaggiye bhikkhū garahitvā imassa sikkhāpadassa paññattattā ‘‘sāditabba’’nti ettha viññāpetabbanti attho hoti,",
  "tika-vin11t5:119_5": "teneva imasmiṁ padabhājane ‘‘tato ce uttari sādiyeyyāti tatuttari viññāpetī’’ti (pārā.",
  "tika-vin11t5:119_6": "524) ca āpattibhedasandassanaṭṭhāne ‘‘aññātake aññātakasaññī tatuttari cīvaraṁ viññāpeti,",
  "tika-vin11t5:119_7": "nissaggiyaṁ pācittiya’’ntiādivacanato (pārā. 525) ca vuttaṁ.",
  "tika-vin11t5:119_8": "Yadi evaṁ sikkhāpadeyeva ‘‘sāditabbaṁ,",
  "tika-vin11t5:119_9": "sādiyeyyā’’ti ca ubhayattha ‘‘viññāpetabbaṁ,",
  "tika-vin11t5:119_10": "viññāpeyyā’’ti ca kasmā na vuttanti?",
  "tika-vin11t5:119_11": "Acchinnacīvarabhāvaṁ ñatvā aviññāpitepi abhiharitvā diyyamānampi adhivāsentena evameva sāditabbanti na vuttaṁ.",
  "tika-vin11t5:119_12": "Imasseva ca adhikaviññāpananisedhanatthaṁ vadantenāpi ‘‘tañce aññātako gahapati vā gahapatānī vā bahūhi cīvarehi abhihaṭṭhuṁ pavāreyya,",
  "tika-vin11t5:119_13": "santaruttaraparamaṁ tena bhikkhunā tato cīvaraṁ sāditabba’’nti sāditabbaniyamappadhānaṁ vuttaṁ.",
  "tika-vin11t5:119_14": "Tasmā acchinnacīvarena attanā vā taṁ sandhāya aññena vā viññāpentenapi aviññāpentepi diyyamānaṁ sādiyantenāpi santaruttaraparamataṁ nātikkamitabbanti imasmiṁ sikkhāpade sandhāya bhāsitatthoti sallakkhetabbanti ettakaṁ ñāpetuṁ ‘‘sādiyantassā’’ti avatvā ‘‘viññāpentassā’’ti vuttanti ācariyābhisandhi veditabbā.",
  "tika-vin11t5:120_0": "640.",
  "tika-vin11t5:120_1": "Idāni viññāpane ca adhivāsane ca ubhayattheva niyamaṁ dassetuṁ ‘‘sace tīṇi naṭṭhāni honti, dve sāditabbāni. Dve naṭṭhāni, ekaṁ sāditabbaṁ. Ekaṁ naṭṭhaṁ,",
  "tika-vin11t5:120_2": "na kiñci sāditabba’’nti (pārā.",
  "tika-vin11t5:120_3": "524) padabhājane vuttavinicchayaṁ dassetumāha ‘‘yassā’’tiādi. ‘‘Yassa tīṇipi naṭṭhāni, dve vā naṭṭhāni,",
  "tika-vin11t5:120_4": "ekaṁ vā naṭṭha’’nti sambandhitvā yathākkamaṁ ‘‘tena dve sāditabbāni, ekaṁ sāditabbaṁ,",
  "tika-vin11t5:120_5": "na kiñcipi sāditabba’’nti yojanā kātabbā.",
  "tika-vin11t5:120_6": "Yassa tīṇipi cīvarāni naṭṭhāni, bahu ca diyyati,",
  "tika-vin11t5:120_7": "tena dveyeva cīvarāni sāditabbāni. Dve cīvarāni naṭṭhāni, ekaṁ sāditabbaṁ. Ekañce naṭṭhaṁ, na sāditabbaṁ,",
  "tika-vin11t5:120_8": "avasiṭṭhaṁ pacchā dhammena samena laddhanīhārena gahetabbanti attho.",
  "tika-vin11t5:120_9": "Yathāha aṭṭhakathāyaṁ ‘‘sesaṁ sabhāgaṭṭhānato pariyesissatī’’ti.",
  "tika-vin11t5:120_10": "‘‘Bhikkhuniyā pana pañcasupi naṭṭhesu dve sāditabbāni,",
  "tika-vin11t5:120_11": "catūsu naṭṭhesu ekaṁ sāditabbaṁ,",
  "tika-vin11t5:120_12": "tīsu naṭṭhesu kiñci na sāditabba’’nti (pārā. aṭṭha.",
  "tika-vin11t5:120_13": "2.522-524) aṭṭhakathāyaṁ vuttaṁ.",
  "tika-vin11t5:121_0": "641-2.",
  "tika-vin11t5:121_1": "Sesakaṁ āharantassa anāpattīti ñātabbanti yojanā. Evamuparipi yojetabbaṁ.",
  "tika-vin11t5:121_2": "Cīvaraṁ yojetvā atirekaṁ vatthaṁ paccāharitvā ‘‘dassāmī’’ti bahumpi gahetvā gacchantassa anāpattīti attho.",
  "tika-vin11t5:121_3": "Atirekampi tumheyeva gaṇhathāti dinnaṁ gaṇhatopi anāpatti.",
  "tika-vin11t5:121_4": "Na acchinnakāraṇā dinneti yojanā,",
  "tika-vin11t5:121_5": "acchinnacīvarabhāvaṁ anuddissa bahūnaṁ cīvarānaṁ gahaṇanimittenāpi anāpattīti attho.",
  "tika-vin11t5:121_6": "Evameva ‘‘na naṭṭhakāraṇā dentī’’ti idampi dassitameva.",
  "tika-vin11t5:121_7": "Acchinnacīvare nissāya tatuttaricīvaraviññāpanavatthumhi imassa sikkhāpadassa paññattattā anāpattivāre ‘‘aññassatthāyā’’ti na gahitaṁ.",
  "tika-vin11t5:122_0": "Tatuttarikathāvaṇṇanā.",
  "tika-vin11t5:123_0": "643.Kalyāṇakamyatāhetūti sundarassa mahagghassa kāmataṁ paṭicca cīvare vikappanaṁ āpajjeyyāti yojanā,",
  "tika-vin11t5:123_1": "‘‘kīdisena te bhante cīvarena attho’’ti pubbe appavārito ‘‘āyataṁ vā hotu vitthataṁ vā appitaṁ vā saṇhaṁ vā’’ti (pārā.",
  "tika-vin11t5:123_2": "529) padabhājane vuttavisiṭṭhakappaṁ adhikavidhānaṁ karotīti attho.",
  "tika-vin11t5:123_3": "Tassa lābhā nissaggiyaṁ bhaveti tathā appavāritena hutvā katena adhikavidhānena nipphannacīvarassa lābhappayogena dukkaṭanissaggiyapācittiyā honti.",
  "tika-vin11t5:124_0": "644.Mahagghaṁ…pe… viññāpetīti vīsatiagghanakaṁ cīvaraṁ dātukāmamhi upāsake, ‘‘alaṁ mayhaṁ etena,",
  "tika-vin11t5:124_1": "dasagghanakaṁ vā appagghanakaṁ vā dehī’’ti vadati.",
  "tika-vin11t5:125_0": "645. ‘‘Ñātake aññātisaññissā’’ti padacchedo.",
  "tika-vin11t5:126_0": "Paṭhamopakkhaṭakathāvaṇṇanā.",
  "tika-vin11t5:127_0": "646.",
  "tika-vin11t5:127_1": "Paṭhamasikkhāpade ekena upāsakena pīḷā laddhā,",
  "tika-vin11t5:127_2": "idha dvīhīti ettakaṁ nānākaraṇaṁ.",
  "tika-vin11t5:127_3": "Sesaṁ paṭhamasikkhāpadasadisamevāti āha ‘‘dutiyo…pe… vinicchayo’’ti.",
  "tika-vin11t5:127_4": "Upakkhaṭapadena lakkhitaṁ sikkhāpadaṁ upakkhaṭaṁ,",
  "tika-vin11t5:127_5": "dutiyañca taṁ upakkhaṭañcāti dutiyopakkhaṭaṁ, tasmiṁ dutiyopakkhaṭe. Assāti dutiyopakkhaṭassa.",
  "tika-vin11t5:128_0": "Dutiyopakkhaṭakathāvaṇṇanā.",
  "tika-vin11t5:129_0": "647.Raññā vāti rājato vā.",
  "tika-vin11t5:129_1": "Rājato bhoggaṁ bhuñjitabbaṁ assa atthīti ‘‘rājabhoggo’’ti vutto,",
  "tika-vin11t5:129_2": "rājato bhattavettanalābhito yato kutoci dāyakā ābhatanti sambandho.",
  "tika-vin11t5:129_3": "Na ca vaṭṭatīti ettha ‘‘nissaggiyapācittiyabhāvato’’ti ajjhāharitabbaṁ.",
  "tika-vin11t5:129_4": "Idha uttarikaraṇīyaṁ ‘‘tikkhattu’’ntiādigāthāya (vi. vi. 671) vakkhati.",
  "tika-vin11t5:130_0": "648.",
  "tika-vin11t5:130_1": "Cīvaracetāpannavasena adhigatarajatādi yena kenaci pariyāyenāpi na sāditabbanti dassetumāha ‘‘rajataṁ vā’’tiādi.",
  "tika-vin11t5:130_2": "Dhavalasabhāvatāya rājatīti rajataṁ, sajjhu.",
  "tika-vin11t5:130_3": "Jātaṁ rūpaṁ vaṇṇāyatanametassāti jātarūpaṁ, suvaṇṇaṁ. Kiñcīti appamattakampi.",
  "tika-vin11t5:130_4": "Attano vā atthāya parassa vā atthāya diyyamānaṁ kiñci gaṇhituṁ na vaṭṭatīti yojanā.",
  "tika-vin11t5:131_0": "649.",
  "tika-vin11t5:131_1": "Attano paṭiggahaṇe āpattiyā rūpiyagahaṇasikkhāpade vakkhamānattā aññassa atthāya gahaṇe āpattidassanatthamāha ‘‘aññassatthāyā’’tiādi.",
  "tika-vin11t5:131_2": "Tattha aññassatthāyāti aññassa puggalassa, gaṇassa, saṅghassa, cetiyassa, navakammassa vā atthāya.",
  "tika-vin11t5:131_3": "Niddiṭṭhanti āharitvā ‘‘imaṁ gaṇhathā’’ti vuttaṁ rajataṁ,",
  "tika-vin11t5:131_4": "jātarūpaṁ vā aññaṁ vā yaṁ kiñci nissaggiyadukkaṭavatthuṁ paṭiggaṇhato tassa bhikkhuno dukkaṭaṁ hotīti mahāpaccariyaṁ vuttanti yojanā.",
  "tika-vin11t5:132_0": "650-1.",
  "tika-vin11t5:132_1": "Vuttamevatthaṁ sarūpato vibhāvetumāha ‘‘netvā’’tiādi. Netvāti ānetvā.",
  "tika-vin11t5:132_2": "Akappiyaṁ bhaṇḍanti ‘‘rajataṁ jātarūpaṁ vā’’ti yathāvuttameva akappiyabhaṇḍaṁ. Itthanti vakkhamānappakārena.",
  "tika-vin11t5:132_3": "Na ca vaṭṭatīti ettha ca-kārena vaṭṭati cāti anuññātaṁ katanti. Yathāha aṭṭhakathāyaṁ –",
  "tika-vin11t5:133_0": "‘‘Sace pana ‘nayidaṁ bhikkhūnaṁ sampaṭicchituṁ vaṭṭatī’ti paṭikkhitte ‘vaḍḍhakīnaṁ vā kammakarānaṁ vā hatthe bhavissati,",
  "tika-vin11t5:133_1": "kevalaṁ tumhe sukatadukkaṭaṁ jānāthā’ti vatvā tesaṁ hatthe datvā pakkamati, vaṭṭati.",
  "tika-vin11t5:133_2": "Athāpi ‘mama manussānaṁ hatthe bhavissati,",
  "tika-vin11t5:133_3": "mayhameva vā hatthe bhavissati,",
  "tika-vin11t5:133_4": "kevalaṁ tumhe yaṁ yassa dātabbaṁ,",
  "tika-vin11t5:133_5": "tadatthāya peseyyāthā’ti vadati, evampi vaṭṭatī’’ti (pārā. aṭṭha. 2.538-539).",
  "tika-vin11t5:134_0": "652.Vihārassāti ettha ‘‘navakammassā’’ti (pārā. aṭṭha.",
  "tika-vin11t5:134_1": "2.538-539) aṭṭhakathāyaṁ vuttattā vattabbaṁ gāthābandhavasena na vuttaṁ.",
  "tika-vin11t5:135_0": "654.Rajataṁ jātarūpaṁ vā saṅghassāti ettha ‘‘cattāro paccaye paribhuñjathāti dinna’’nti seso.",
  "tika-vin11t5:135_1": "Yathāha aṭṭhakathāyaṁ ‘‘sace pana koci bahumpi hiraññasuvaṇṇaṁ ānetvā ‘idaṁ saṅghassa dammi,",
  "tika-vin11t5:135_2": "cattāro paccaye paribhuñjathā’ti vadati, taṁ ce saṅgho sampaṭicchati,",
  "tika-vin11t5:135_3": "paṭiggahaṇepi paribhogepi āpattī’’ti (pārā. aṭṭha. 2.538-539).",
  "tika-vin11t5:135_4": "Evaṁ ābhataṁ tasmiṁ saṅghe yo koci bhikkhu ‘‘nayidaṁ kappatī’’ti sace paṭikkhipati,",
  "tika-vin11t5:135_5": "‘‘ayaṁ saṅghassa lābhantarāyaṁ karotī’’ti vadantasseva āpatti hoti.",
  "tika-vin11t5:135_6": "Yathāha aṭṭhakathāyaṁ ‘‘yo hi taṁ codeti, sveva sāpattiko hoti,",
  "tika-vin11t5:135_7": "tena pana ekena bahū anāpattikā katā’’ti (pārā. aṭṭha. 2.538-539).",
  "tika-vin11t5:135_8": "Idha sveva sāpattikoti ettha ‘‘dukkaṭāpattikoti vuttaṁ hotī’’ti gaṇṭhipade vuttaṁ.",
  "tika-vin11t5:135_9": "Imissā gāthāya ‘‘saṅghassā’’ti alikhitvā ‘‘bhikkhuno’’ti ca likhanti, taṁ na sundaraṁ.",
  "tika-vin11t5:135_10": "Idāni dassitaaṭṭhakathāpāṭhe ‘‘saṅgho sampaṭicchatī’’ti (pārā. aṭṭha.",
  "tika-vin11t5:135_11": "2.538-539) vuttattā ‘‘saṅghassā’’ti pāṭho sundaro.",
  "tika-vin11t5:136_0": "655.Taḷākassāti vāpiyā.",
  "tika-vin11t5:136_1": "Sassuppattinidānato taḷākaṁ khettaṁ,",
  "tika-vin11t5:136_2": "tato tassa gahaṇaṁ vā paribhogo vā na ca vaṭṭatīti yojanā.",
  "tika-vin11t5:136_3": "Taḷākassa cāti ettha ca-kārena khettavatthu saṅgahitaṁ.",
  "tika-vin11t5:136_4": "Na ca vaṭṭatīti ettha cakārena vaṭṭati cāti dassitaṁ hoti.",
  "tika-vin11t5:137_0": "656.",
  "tika-vin11t5:137_1": "Taṁ katamanti āha ‘‘cattāro’’tiādi.",
  "tika-vin11t5:137_2": "Sabbampīti taḷākapokkharaṇikhettādi sabbampi.",
  "tika-vin11t5:138_0": "658-9.Aparicchinnabhāgasminti ‘‘imasmiṁ bhūmibhāge katassa kammehi ettako bhāgo deyyo’’ti evaṁ pubbe aniyamitaāye bhūmibhāge. Akatapubbaṁ navasassaṁ nāma.",
  "tika-vin11t5:138_1": "Ettakaṁ bhāgaṁ dethāti ettakaṁ kahāpaṇabhāgaṁ detha. Uṭṭhāpetīti uppādeti.",
  "tika-vin11t5:139_0": "‘‘Kasatha vapathā’’ti akappiyaṁ vācaṁ vatvāti yojanā.",
  "tika-vin11t5:139_1": "Vapathāti cāti ettha ca-saddo idha avuttaṁ taṁkattuyogakāle vuccamānaṁ akappiyavacanantaraṁ samuccinoti.",
  "tika-vin11t5:139_2": "Uppāditañcāti ettha ca-saddo kahāpaṇaṁ samuccinoti.",
  "tika-vin11t5:139_3": "Sabbanti tathā uppāditakahāpaṇañca evaṁ akappiyavohārena uppāditañcāti sabbaṁ.",
  "tika-vin11t5:140_0": "660.",
  "tika-vin11t5:140_1": "Kasathādikaṁ vacanaṁ avatvā ‘‘ettikāya bhūmiyā ettako nāma bhāgo’’ti bhūmiṁ yo ca patiṭṭhāpeti,",
  "tika-vin11t5:140_2": "tassevetamakappiyanti vakkhamānena yojetabbaṁ.",
  "tika-vin11t5:140_3": "Ca-saddo ‘‘yo panā’’ti vakkhamānapuggalantarāpekkho.",
  "tika-vin11t5:141_0": "661-2.",
  "tika-vin11t5:141_1": "Bhūmiyā sayameva pamāṇassa jānanatthaṁ tūti yojanā,",
  "tika-vin11t5:141_2": "‘‘ettake bhūmibhāge amhehi sassaṁ kataṁ,",
  "tika-vin11t5:141_3": "ettakaṁ nāma bhāgaṁ gaṇhathā’’ti kasakehi vutte tesaṁ vacanaṁ asaddahitvā sayameva khettabhūmiyā pamāṇaṁ ñātukāmatāyāti attho.",
  "tika-vin11t5:141_4": "Tu-saddo imameva visesaṁ joteti. Yo pana mināti,",
  "tika-vin11t5:141_5": "tassevetamakappiyanti vakkhamānena yojetabbaṁ.",
  "tika-vin11t5:141_6": "Rajjuyāpi ca daṇḍenāti ettha pādenāpi minituṁ na vaṭṭatīti vadanti.",
  "tika-vin11t5:141_7": "‘‘Rakkhatī’’tiādikiriyāpadehipi evameva yojetabbaṁ.",
  "tika-vin11t5:142_0": "Khaleṭhatvā rakkhatīti dhaññakaraṇe ṭhatvā aññe gaṇhituṁ adatvā pāleti. Kathaṁ rakkhituṁ vaṭṭati,",
  "tika-vin11t5:142_1": "kathaṁ rakkhituṁ na vaṭṭatīti?",
  "tika-vin11t5:142_2": "Taṁ pana vīhiṁ ‘‘idaṁ vā ettakaṁ vā mā gaṇha,",
  "tika-vin11t5:142_3": "idaṁ gahetuṁ na labbhatī’’ti vā ‘‘ito apanehi,",
  "tika-vin11t5:142_4": "idha puñjaṁ karohī’’ti vā evamādinā payogena ce rakkhati, taṁ akappiyaṁ.",
  "tika-vin11t5:142_5": "Sace ‘‘mayi ṭhite rakkhitaṁ hotī’’ti rakkhati,",
  "tika-vin11t5:142_6": "gaṇhante vā passitvā ‘‘kiṁ karothā’’ti bhaṇati, vaṭṭati.",
  "tika-vin11t5:142_7": "Rūpiyapaṭiggahaṇasikkhāpade dvāraṁ pidahitvā rakkhantena vasitabbanti hi vuttanti gaṇṭhipade vuttanayena veditabbo.",
  "tika-vin11t5:142_8": "Aññasmimpi gaṇṭhipade vuttaṁ ‘‘thenetvā gaṇhante sati etaṁ bho pavattiṁ bhikkhusaṅghassa kiṁ ārocessāmīti paṭipucchituṁ vaṭṭatīti vadantī’’ti.",
  "tika-vin11t5:142_9": "Nīharāpetīti etthāpi sace pariyāyena vadati, vaṭṭatīti vadanti.",
  "tika-vin11t5:142_10": "Tassevetamakappiyanti idaṁ khettaminanādiṁ karontena laddhabbato aññassa abhinavuppāditassa abhāvā aññesaṁ vaṭṭatīti dvīsu gaṇṭhipadesu vuttaṁ.",
  "tika-vin11t5:143_0": "663.",
  "tika-vin11t5:143_1": "‘‘Ettakehi vīhīhi idaṁ āharathā’’ti vuttā sace āharantīti yojanā.",
  "tika-vin11t5:143_2": "Ettha ‘‘tassevetamakappiya’’nti idaṁ dhaññassa vicāritattā vuttaṁ.",
  "tika-vin11t5:143_3": "Yathāha aṭṭhakathāyaṁ ‘‘tasseva akappiyaṁ. Kasmā?",
  "tika-vin11t5:143_4": "Dhaññassa vicāritattā’’ti (pārā. aṭṭha. 2.538-539).",
  "tika-vin11t5:144_0": "664.Hiraññenāti kahāpaṇena.",
  "tika-vin11t5:144_1": "‘‘Tamakappiya’’nti idaṁ kahāpaṇānaṁ vicāritattā vuttaṁ.",
  "tika-vin11t5:144_2": "Yathāha aṭṭhakathāyaṁ ‘‘sabbesaṁ akappiyaṁ. Kasmā?",
  "tika-vin11t5:144_3": "Kahāpaṇānaṁ vicāritattā’’ti (pārā. aṭṭha. 2.538-539).",
  "tika-vin11t5:145_0": "665.Pesakārakadāsaṁ vāti pesakārakasaṅkhātaṁ dāsaṁ vā, pesakāro tantavāyo.",
  "tika-vin11t5:145_1": "Ārāmikānaṁ nāmena denteti ‘‘ārāmikaṁ dammi,",
  "tika-vin11t5:145_2": "veyyāvaccakaraṁ dammī’’tiādinā nayena dente.",
  "tika-vin11t5:146_0": "666.",
  "tika-vin11t5:146_1": "Khīraṁ dadhi takkaṁ sappi navanītanti pañcagorasā.",
  "tika-vin11t5:147_0": "667.Ajikādīsūti ādi-saddena mahisaṁ saṅgaṇhāti.",
  "tika-vin11t5:148_0": "669.Paṭisiddhepīti paṭikkhittepi.",
  "tika-vin11t5:148_1": "Mūlaṁ datvāti kappiyabhaṇḍamūlaṁ datvā.",
  "tika-vin11t5:148_2": "Kukkuṭādayo pana ‘‘sukhena vasantū’’ti araññeyeva vissajjetabbaṁ.",
  "tika-vin11t5:148_3": "Yathāha aṭṭhakathāyaṁ ‘‘kukkuṭasūkare ‘sukhaṁ jīvantū’ti araññe vissajjetuṁ vaṭṭatī’’ti (pārā. aṭṭha. 2.538-539).",
  "tika-vin11t5:148_4": "Sūkaramayūrādīsupi laddhesu tesaṁ anurūpeyeva visaye vissajjetabbā.",
  "tika-vin11t5:149_0": "671.",
  "tika-vin11t5:149_1": "‘‘Tikkhattu’’ntiādigāthāya ko sambandho?",
  "tika-vin11t5:149_2": "‘‘Raññā vā rājabhoggenā’’tiādigāthāya saṅgahitanayena rājarājāmaccabrāhmaṇagahapatādīsu yena kenaci attanā vā cīvaracetāpannena cīvaraṁ cetāpetvā ‘‘itthannāmaṁ bhikkhuṁ cīvarena acchādehī’’ti vatvā taṁ cīvaracetāpannasaṅkhātaṁ cīvaramūlaṁ datvā pahitadūtena vā bhikkhuṁ upasaṅkamitvā ‘‘idaṁ kho bhante āyasmantaṁ uddissa cīvaracetāpannaṁ ābhataṁ,",
  "tika-vin11t5:149_3": "paṭiggaṇhātu āyasmā cīvaracetāpanna’’nti yadi vucceyya,",
  "tika-vin11t5:149_4": "bhikkhunā ‘‘na kho mayaṁ āvuso cīvaracetāpannaṁ paṭiggaṇhāma,",
  "tika-vin11t5:149_5": "cīvarañca kho mayaṁ paṭiggaṇhāma kālena kappiya’’nti vutte sace tena ‘‘atthi panāyasmato koci veyyāvaccakaro’’ti vutte cīvaratthikena bhikkhunā ‘‘eso kho āvuso bhikkhūnaṁ veyyāvaccakaro’’ti ārāmike vā upāsake vā dassite yadi so tassa attanā āharitvā ‘‘imassa bhikkhuno cīvarena atthe sati iminā cīvaraṁ cetāpetvā acchādehī’’ti vatvā taṁ bhikkhuṁ upasaṅkamitvā ‘‘yaṁ kho bhante āyasmā veyyāvaccakaraṁ niddisi, saññatto so mayā, upasaṅkamatu āyasmā kālena,",
  "tika-vin11t5:149_6": "cīvarena taṁ acchādessatī’’ti yadi vadeyya,",
  "tika-vin11t5:149_7": "tena cīvaratthikena bhikkhunā kiṁ kātabbanti bhagavatā vuttanti āhāti ayamimissā gāthāya sambandho.",
  "tika-vin11t5:150_0": "Tikkhattuṁ codanā vuttāti ‘‘cīvaratthikena bhikkhave bhikkhunā veyyāvaccakaro upasaṅkamitvā dvattikkhattuṁ codetabbo sāretabbo ‘attho me āvuso cīvarenā’’ti tikkhattuṁ codanā kātabbāti vuttā.",
  "tika-vin11t5:151_0": "Chakkhattuṁ ṭhānamabravīti ‘‘dvattikkhattuṁ codayamāno sārayamāno taṁ cīvaraṁ abhinipphādeyya, iccetaṁ kusalaṁ, no ce abhinipphādeyya,",
  "tika-vin11t5:151_1": "catukkhattuṁ pañcakkhattuṁ chakkhattuparamaṁ tuṇhībhūtena uddissa ṭhātabba’’nti (pārā.",
  "tika-vin11t5:151_2": "538) vuttattā tikkhattuṁ upasaṅkamitvā ‘‘attho me āvuso cīvarenā’’ti katāya codanāya na nippajjeyya,",
  "tika-vin11t5:151_3": "tena puna gantvā yaṁ kiñci avatvā ‘‘na āsane nisīditabbaṁ, na āmisaṁ paṭiggahetabbaṁ,",
  "tika-vin11t5:151_4": "na dhammo bhāsitabbo’’ti (pārā.",
  "tika-vin11t5:151_5": "539) vacanato ṭhānabhañjanakaṁ nisajjādiṁ kiñci akatvā ‘‘kiṁ kāraṇaṁ āgatosī’’ti pucchite ‘‘jānāhi ,",
  "tika-vin11t5:151_6": "āvuso’’ti ettakamattaṁ vatvā ukkaṭṭhaparicchedena chakkhattuṁ ṭhānaṁ saddhammavaracakkavattinā bhagavatā desitanti vuttaṁ hoti.",
  "tika-vin11t5:152_0": "Yadi codetiyevāti sace ṭhānaṁ akatvā codanāmattaṁ karoti, cha abravīti yojanā,",
  "tika-vin11t5:152_1": "‘‘codanā’’ti sāmatthiyato labbhati,",
  "tika-vin11t5:152_2": "chakkhattuṁ codetvā sakimpi na ṭhātabbanti vuttaṁ hoti.",
  "tika-vin11t5:153_0": "Chacodanaṁ akatvā yo ṭhānameva karoti,",
  "tika-vin11t5:153_1": "tena kati ṭhānāni kātabbānīti āha ‘‘codanādiguṇā ṭhitī’’ti, ‘‘kātabbā’’ti seso,",
  "tika-vin11t5:153_2": "‘‘abravī’’ti iminā yojetabbaṁ,",
  "tika-vin11t5:153_3": "‘‘catukkhattuṁ codetvā catukkhattuṁ ṭhātabbaṁ,",
  "tika-vin11t5:153_4": "pañcakkhattuṁ codetvā dvikkhattuṁ ṭhātabbaṁ,",
  "tika-vin11t5:153_5": "chakkhattuṁ codetvā na ṭhātabba’’nti (pārā. 539) vacanato,",
  "tika-vin11t5:153_6": "‘‘chakkhattuparama’’nti (pārā.",
  "tika-vin11t5:153_7": "539) vacanato ca chakkhattuṁ codanāya diguṇā dvādasakkhattukā ṭhiti hotīti siddhattā codanameva akatvā ṭhānamattameva karontassa dvādasakkhattuṁ vuttanayena ṭhātabbamevāti vuttaṁ hoti.",
  "tika-vin11t5:153_8": "Tato paraṁ kātabbaṁ adassetvā ettakeneva nivattetabbanti ñāpento ‘‘tato ce uttari vāyamamāno taṁ cīvaraṁ abhinipphādeti, payoge dukkaṭaṁ,",
  "tika-vin11t5:153_9": "paṭilābhena nissaggiya’’nti (pārā.",
  "tika-vin11t5:153_10": "539) vuttanayā āpatti hotīti dasseti.",
  "tika-vin11t5:154_0": "672.‘‘Acodetvā laddhe’’ti idaṁ upalakkhaṇaṁ ‘‘aṭṭhatvā laddhe’’ti ca gayhamānattā.",
  "tika-vin11t5:155_0": "Rājasikkhāpadakathāvaṇṇanā.",
  "tika-vin11t5:156_0": "Cīvaravaggo paṭhamo.",
  "tika-vin11t5:157_0": "673.‘‘Ekenāpī’’ti iminā kiṁ pana dvīhi, bahūhi vāti vuttaṁ hoti.",
  "tika-vin11t5:157_1": "Missetvāti antamaso vātena āhaṭenāpi kosiyaṁsunā missetvā.",
  "tika-vin11t5:157_2": "Santhatanti ‘‘santhataṁ nāma santharitvā kataṁ hoti avāyima’’nti (pārā.",
  "tika-vin11t5:157_3": "544) padabhājane ca ‘‘same bhūmibhāge kosiyaṁsūni uparūpari santharitvā kañjikādīhi siñcitvā kataṁ hotī’’ti (pārā. aṭṭha.",
  "tika-vin11t5:157_4": "2.542) aṭṭhakathāya ca vuttasarūpaṁ kañjikaṁ siñcitvā kosiyaṁsūni attharitvā yāva bahalamicchati,",
  "tika-vin11t5:157_5": "tāva vaḍḍhetvā nisīdananipajjanādiatthaṁ kātabbaṁ santhatanti attho.",
  "tika-vin11t5:157_6": "Kosiyaṁsunāti kosiyakimikosiyassa idanti kosiyaṁ, suttaṁ, tassa suttassa aṁsu, tena kosiyaṁsunāti attho .",
  "tika-vin11t5:157_7": "Kārāpentassāti upalakkhaṇattā ‘‘karontassā’’tipi gahetabbaṁ.",
  "tika-vin11t5:157_8": "Vuttañhetaṁ ‘‘kārāpeyyāti ekenāpi kosiyaṁsunā missetvā karoti vā kārāpeti vā’’ti (pārā. 544).",
  "tika-vin11t5:157_9": "Tenevāha ‘‘paratthāya karontassa kārāpentassā’’ti.",
  "tika-vin11t5:158_0": "675.Bhūmattharaṇanti parikammakatāya bhūmiyā chavirakkhanatthāya attharitabbaṁ attharaṇaṁ. Bhisi nāma mañcabhisi, pīṭhabhisīti dvayaṁ. Bibbohanaṁ upadhānaṁ.",
  "tika-vin11t5:159_0": "Kosiyakathāvaṇṇanā.",
  "tika-vin11t5:160_0": "676.Kāḷakeḷakalomānanti ‘‘kāḷakaṁ nāma dve kāḷakāni jātiyā kāḷakaṁ vā rajanakāḷakaṁ vā’’ti (pārā.",
  "tika-vin11t5:160_1": "549) vacanato evaṁ kāḷakānaṁ eḷakalomānaṁ.",
  "tika-vin11t5:160_2": "Suddhānanti itaravaṇṇehi eḷakalomehi amissānaṁ.",
  "tika-vin11t5:160_3": "Yathāha aṭṭhakathāyaṁ ‘‘suddhakāḷakānanti suddhānaṁ kāḷakānaṁ,",
  "tika-vin11t5:160_4": "aññehi amissitakāḷakānanti attho’’ti (pārā. aṭṭha. 2.547).",
  "tika-vin11t5:160_5": "Kareyyāti karontassa ca kārāpentassa cāti vuttaṁ hoti.",
  "tika-vin11t5:160_6": "Yathāha ‘‘kārāpeyyāti karoti vā kārāpeti vā’’ti.",
  "tika-vin11t5:160_7": "Āpatti hotīti ‘‘payoge dukkaṭaṁ,",
  "tika-vin11t5:160_8": "paṭilābhena nissaggiya’’nti pāḷiyaṁ vuttaṁ pubbapayogadukkaṭañca nissaggiyapācittiyañca āha.",
  "tika-vin11t5:161_0": "Suddhakāḷakakathāvaṇṇanā.",
  "tika-vin11t5:162_0": "677.",
  "tika-vin11t5:162_1": "Odātaṁ tulaṁ vā bahuṁ vā sabbameva vā gahetvānāti yojanā.",
  "tika-vin11t5:162_2": "Kapilampi vāti etthāpi evameva yojetabbaṁ.",
  "tika-vin11t5:162_3": "Ettha sabbameva vāti santhatassa gahetabbaṁ sabbameva vā lomaṁ.",
  "tika-vin11t5:162_4": "Karontassāti ettha ‘‘santhata’’nti adhikārato labbhati.",
  "tika-vin11t5:162_5": "‘‘Nava’’nti idaṁ ‘‘karontassā’’ti padasāmatthiyena labbhati,",
  "tika-vin11t5:162_6": "navaṁ santhataṁ karontassāti attho,",
  "tika-vin11t5:162_7": "‘‘anāpattī’’ti iminā sambandho.",
  "tika-vin11t5:162_8": "Kapilampi vāti vākārena pakārantarenāpi karontassa anāpattiṁ saṅgaṇhāti. Seyyathidaṁ?",
  "tika-vin11t5:162_9": "‘‘Navaṁ pana bhikkhunā santhataṁ kārayamānena dve bhāgā suddhakāḷakānaṁ eḷakalomānaṁ ādātabbā tatiyaṁ odātānaṁ catutthaṁ gocariyāna’’nti (pārā.",
  "tika-vin11t5:162_10": "553) mātikāya anuññātappakāro veditabbo.",
  "tika-vin11t5:163_0": "Ettha ‘‘odātaṁ kapilampi vā’’ti etassa ‘‘bahuṁ vā’’ti visesanena kāḷakānaṁ eḷakalomānaṁ yathāvuttabhāgadvayato adhikaṁ eḷakalomampi na gahetabbanti dīpeti kevalānaṁ kāḷakānaṁ eḷakalomānaṁ aggahetabbatāya paṭhamasikkhāpadeneva vuttattā.",
  "tika-vin11t5:163_1": "‘‘Sabbameva vā’’ti imināpi purimasikkhāpade viya ime odātādayo sabbe kevalā na gahetabbā na hontīti dassitaṁ hoti.",
  "tika-vin11t5:163_2": "‘‘Anāpattī’’ti iminā evaṁ akatvā aññena pakārena karontassa āpatti hotīti byatirekato dīpitaṁ hoti.",
  "tika-vin11t5:164_0": "Seyyathidaṁ?",
  "tika-vin11t5:164_1": "Vuttañhetaṁ bhagavatā ‘‘anādā ce bhikkhu dve bhāge suddhakāḷakānaṁ eḷakalomānaṁ tatiyaṁ odātānaṁ catutthaṁ gocariyānaṁ navaṁ santhataṁ kārāpeyya, nissaggiyaṁ pācittiya’’nti.",
  "tika-vin11t5:164_2": "Yattakappamāṇehi eḷakalomehi navaṁ santhataṁ kātukāmo hoti,",
  "tika-vin11t5:164_3": "te lome catubhāgaṁ tulayitvā dve tule vā ūne vā kāḷakalome gahetvā ekaṁ tulaṁ odātehi vā ekaṁ tulaṁ gocariyehi vā kāḷakehi vā ūne katvā dvīhipi adhike vā katvā kāḷakalome vajjetvā dvīsu ekaṁ vā dve eva vā gahetvā kātuñca kārāpetuñca vaṭṭatīti vuttaṁ hoti .",
  "tika-vin11t5:164_4": "Evaṁ anāpattidassanena sabbopi sikkhāpadattho saṅgahitoti daṭṭhabbo.",
  "tika-vin11t5:165_0": "678.‘‘Anukkamenā’’ti iminā imameva aggahetvā purimānantaraṁ vuttasikkhāpadadvayañca gahetabbanti dīpeti.",
  "tika-vin11t5:165_1": "Nissajjitvā laddhānipīti yojanā.",
  "tika-vin11t5:165_2": "‘‘Apī’’ti iminā ‘‘aññena kataṁ paṭilabhitvā paribhuñjati, āpatti dukkaṭassā’’ti (pārā.",
  "tika-vin11t5:165_3": "555) vuttadukkaṭañca ‘‘nissaggiyaṁ cīvaraṁ anissajjitvā paribhuñjati, āpatti dukkaṭassā’’ti (pārā.",
  "tika-vin11t5:165_4": "468) paṭhamanissaggiyasikkhāpade vuttanayena ihāpi ‘‘nissaggiyaṁ santhataṁ anissajjitvā paribhuñjati,",
  "tika-vin11t5:165_5": "āpatti dukkaṭassā’’ti vuttampi dhammasaṅgahakārakehi peyyālavasena saṁkhittaṁ taṁ dukkaṭañcāti idaṁ dvayaṁ saṅgahitanti daṭṭhabbaṁ.",
  "tika-vin11t5:166_0": "679.Tatiyaṁ tu kriyākriyanti idaṁ tatiyasikkhāpadaṁ pana ‘‘dve bhāgā suddhakāḷakāna’’ntiādinā (pārā.",
  "tika-vin11t5:166_1": "554) vuttanayena aggahetvā kāḷakānaṁ atirekaggahaṇavasena ananuññātappakārena karaṇato kiriyākiriyaṁ nāma.",
  "tika-vin11t5:166_2": "Yathāha aṭṭhakathāyaṁ ‘‘ādāya ca anādāya ca karaṇato kiriyākiriya’’nti (pārā. aṭṭha. 2.552).",
  "tika-vin11t5:167_0": "Dvebhāgakathāvaṇṇanā.",
  "tika-vin11t5:168_0": "680.Channaṁvassānaṁ orenāti pubbe santhatassa katadivasato paṭṭhāya upari channaṁ vassānaṁ abbhantareti attho.",
  "tika-vin11t5:168_1": "Hoti nissaggiyāpattīti chabbassantare katasanthataṁ nissaggiyaṁ hoti,",
  "tika-vin11t5:168_2": "kārakassa ca pācittiyaṁ hotīti attho.",
  "tika-vin11t5:168_3": "Bhikkhusammutiṁ ṭhapetvāti santhataṁ gahetvā addhānamaggaṁ paṭipajjituṁ asamatthassa gilānassa ‘‘ahaṁ bhante gilāno na sakkomi santhataṁ ādāya pakkamituṁ,",
  "tika-vin11t5:168_4": "sohaṁ bhante saṅghaṁ santhatasammutiṁ yācāmī’’ti (pārā.",
  "tika-vin11t5:168_5": "559) saṅghamajjhe nisajja añjaliṁ paggahetvā tikkhattuṁ yācite ñattidutiyāya kammavācāya gataṭṭhāne chabbassānaṁ antopi santhataṁ kātuṁ saṅghena dinnasammutiṁ vināti attho.",
  "tika-vin11t5:169_0": "682.Chabbassāni karontassāti ettha ‘‘yadā paripuṇṇāni, tadā’’ti seso,",
  "tika-vin11t5:169_1": "chabbassesu paripuṇṇesu santhataṁ karontassāti attho.",
  "tika-vin11t5:169_2": "Yathāha aṭṭhakathāyaṁ ‘‘yadā chabbassāni paripuṇṇāni honti,",
  "tika-vin11t5:169_3": "tadā santhataṁ karotī’’ti (pārā. aṭṭha. 2.557).",
  "tika-vin11t5:169_4": "Taduddhampīti chabbassato uparipi.",
  "tika-vin11t5:169_5": "Vitāneti vitānanimittaṁ karontassa.",
  "tika-vin11t5:169_6": "Sāṇipākāreti pākārasadisatirokaraṇīyanimittaṁ karontassa.",
  "tika-vin11t5:169_7": "Nissajjitvā katepi cāti purāṇasanthate aññassa datvā aññasmiṁ santhate orato channaṁ vassānaṁ katepi ca anāpattīti yojanā.",
  "tika-vin11t5:169_8": "Ayamanāpattivāro neva pāḷiyaṁ, na aṭṭhakathāsu dissati,",
  "tika-vin11t5:169_9": "tasmā so ācariyaparamparābhato ācariyena dassitoti viññāyati.",
  "tika-vin11t5:169_10": "Sādhāraṇavinicchayaṁ pana ‘‘anantarassimassāpi,",
  "tika-vin11t5:169_11": "viseso nupalabbhatī’’ti vakkhati.",
  "tika-vin11t5:170_0": "Chabbassakathāvaṇṇanā.",
  "tika-vin11t5:171_0": "683.Anādāyāti navaṁ nisīdanasanthataṁ karontena bhikkhunā tassa vivaṇṇakaraṇatthāya pāḷiyaṁ ‘‘purāṇasanthatassa sāmantā sugatavidatthi ādātabbā dubbaṇṇakaraṇāyā’’ti (pārā. 567) yā ādātuṁ vuttā,",
  "tika-vin11t5:171_1": "taṁ purāṇasanthatassa chinnamukhāvattato sugatavidatthiṁ adatvā.",
  "tika-vin11t5:171_2": "Evametaṁ vuttanti kathaṁ viññāyatīti? ‘‘Anādānavasenassa,",
  "tika-vin11t5:171_3": "sugatassa vidatthiyā’’ti vakkhamānena viññāyati.",
  "tika-vin11t5:171_4": "Santhateti ettha ‘‘purāṇe’’iti ca kāretuṁ katañcāti ettha ‘‘navaṁ nisīdanaṁ santhata’’nti ca seso ,",
  "tika-vin11t5:171_5": "purāṇe santhate asante sāmantā sugatavidatthiṁ anādāya navaṁ nisīdanasanthataṁ karontassa anāpatti.",
  "tika-vin11t5:171_6": "Aññassatthāya navaṁ nisīdanasanthataṁ kāretuṁ,",
  "tika-vin11t5:171_7": "navaṁ nisīdanasanthataṁ aññena kataṁ paṭilabhitvā paribhuñjituñca anāpattīti yojanā.",
  "tika-vin11t5:172_0": "‘‘Aññassatthāyakāretu’’nti idamettha pācittiyeneva anāpattidassananti gahetabbaṁ.",
  "tika-vin11t5:172_1": "Tasmā ‘‘aññassatthāya karoti vā kārāpeti vā, āpatti dukkaṭassā’’ti (pārā.",
  "tika-vin11t5:172_2": "569) vuttattā ca aṭṭhakathāya,",
  "tika-vin11t5:172_3": "tabbaṇṇanāsu ca adissamānattā vā taṁ na vattabbaṁ.",
  "tika-vin11t5:172_4": "‘‘Anāpatti chabbassāni karoti…pe… aññassatthāya karoti vā kārāpeti vā’’ti (pārā.",
  "tika-vin11t5:172_5": "564) anantarasikkhāpade vuttamoloketvā vā dukkaṭassa ca vihitattā pācittiyena anāpattibhāvaṁ sandhāya likhitanti viññāyati.",
  "tika-vin11t5:172_6": "Katañca paribhuñjitunti ettha ‘‘aññenā’’ti vattabbaṁ,",
  "tika-vin11t5:172_7": "iminā ‘‘aññena kataṁ paṭilabhitvā paribhuñjati, anāpattī’’ti pāṭhova dassito.",
  "tika-vin11t5:173_0": "684.",
  "tika-vin11t5:173_1": "Sugatassa vidatthiyā anādānavasena ca assa santhatassa karaṇena ca satthārā etaṁ sikkhāpadaṁ kiriyākiriyaṁ vuttanti yojanā.",
  "tika-vin11t5:174_0": "685.",
  "tika-vin11t5:174_1": "Nanu ca imassa sikkhāpadassa aṭṭhakathāya ‘‘samuṭṭhānādīni kiriyākiriyattā imassa sikkhāpadassa dvebhāgasikkhāpadasadisānī’’ti (pārā. aṭṭha. 2.567) vuttāni,",
  "tika-vin11t5:174_2": "iha ‘‘sañcarittasamā’’ti kasmā vuttānīti?",
  "tika-vin11t5:174_3": "Vuccate – dvebhāgasikkhāpade ‘‘samuṭṭhānādīnipi kosiyasikkhāpadasadisānevā’’ti (pārā. aṭṭha. 2.552) aṭṭhakathāya vuttāni,",
  "tika-vin11t5:174_4": "kosiyasikkhāpade samuṭṭhānādīnaṁ sañcarittena samabhāvassa vuttattā,",
  "tika-vin11t5:174_5": "mūlameva saritvā kiriyākiriyasaṅkhātavisesassa visuṁ dassitattā avasiṭṭhavinicchayamattaṁ sandhāya evaṁ vuttanti gahetabbaṁ.",
  "tika-vin11t5:174_6": "Imaṁ visesaṁ muñcitvā avasiṭṭhavinicchayena dvīsu sikkhāpadesu sādhāraṇavinicchayassa avisesataṁ dassetumāha ‘‘anantarassā’’tiādi.",
  "tika-vin11t5:175_0": "Nisīdanasanthatakathāvaṇṇanā.",
  "tika-vin11t5:176_0": "686-7.Gacchanteti tiyojanapūraṇaṭṭhānaṁ atikkamma gacchante. Yāneti sakaṭādike. Lomānīti eḷakalomāni. Sāmikassāti yānādisāmino.",
  "tika-vin11t5:176_1": "Ajānatoti anādare sāmivacanaṁ.",
  "tika-vin11t5:176_2": "Addhānamaggapaṭipanno yo pana bhikkhu eḷakalomaṁ labhitvā ‘‘tiyojanaparamaṁ sahatthā hāretabbānī’’ti (pārā.",
  "tika-vin11t5:176_3": "573) anuññātattā tiyojanabbhantare sahatthenāpi haritvā tiyojanātikkame paresaṁ yānādīsu sāmikesu ajānantesu ‘‘ete harissantī’’ti cintetvā yadi ṭhapeyyāti attho.",
  "tika-vin11t5:176_4": "Tesūti yesu eḷakalomāni ṭhapitāni,",
  "tika-vin11t5:176_5": "tesu yānādīsu tiyojanamatītesu bhikkhussa payogaṁ vināpi tiyojanaṁ atikkantesu tassa bhikkhuno āpatti hotīti yojanā,",
  "tika-vin11t5:176_6": "tassa bhikkhuno ‘‘paṭhamaṁ pādaṁ tiyojanaṁ atikkāmeti, āpatti dukkaṭassa. Dutiyaṁ pādaṁ atikkāmeti,",
  "tika-vin11t5:176_7": "nissaggiyaṁ pācittiya’’nti (pārā.",
  "tika-vin11t5:176_8": "573) vuttattā dukkaṭapācittiyā hontīti attho.",
  "tika-vin11t5:177_0": "Ayaṁ nayoti bhikkhuno payogaṁ vinā yattha eḷakalomāni ṭhapitāni,",
  "tika-vin11t5:177_1": "tesu yānādīsu tiyojanaṁ atikkamantesu āpatti hotīti ayamattho daṭṭhabboti attho.",
  "tika-vin11t5:178_0": "688.Agacchanteti tiyojanabbhantare ṭhite.",
  "tika-vin11t5:178_1": "‘‘Abhirūhitvā’’ti idaṁ anāpattikāraṇesu ekaṁ dassetumāha. ‘‘Bhūmiyañhi ṭhatvā dento,",
  "tika-vin11t5:178_2": "avhāyanto vā purato gacchati,",
  "tika-vin11t5:178_3": "esevanayo’’ti aṭṭhakathāyaṁ vuttaṁ.",
  "tika-vin11t5:178_4": "Anāpattivāre ‘‘aññaṁ harāpetī’’ti vacanato attanā pesite aññasmiṁ harante vaṭṭatīti dassetumāha ‘‘sace sāreti vaṭṭatī’’ti.",
  "tika-vin11t5:178_5": "Tenevāha ‘‘taṁ panaññaṁ harāpeti, vacanena virujjhatī’’ti.",
  "tika-vin11t5:179_0": "690.Kaṇṇacchiddesūti attano kaṇṇabilesu.",
  "tika-vin11t5:180_0": "691.",
  "tika-vin11t5:180_1": "Anāpattivāre ‘‘katabhaṇḍa’’nti vuttattā tattha antamaso suttakena baddhamattampi katabhaṇḍamevāti āha ‘‘suttakena ca bandhitvā’’ti.",
  "tika-vin11t5:180_2": "Veṇiṁ katvāti kudrūsasīsapalālaveṇisadisaṁ veṇiṁ katvā.",
  "tika-vin11t5:180_3": "Āpatti paridīpitāti ‘‘veṇiṁ katvā harati, idaṁ nidhānamukhaṁ nāma, āpattiyevā’’ti (pārā. aṭṭha. 2.575) aṭṭhakathāyaṁ vuttaṁ.",
  "tika-vin11t5:181_0": "692.Suṅkaghātanti ettha ‘‘taṁ ṭhāna’’nti seso,",
  "tika-vin11t5:181_1": "yadi taṁ ṭhānaṁ suṅkaghātanti yojanā,",
  "tika-vin11t5:181_2": "tiyojanosānaṭṭhānaṁ yadi suṅkaghātaṭṭhānaṁ bhaveyyāti attho. Anuppatvāti taṁ ṭhānaṁ patvā.",
  "tika-vin11t5:181_3": "Corādīhi upadduto vā gacchati,",
  "tika-vin11t5:181_4": "yo aññavihito vā gacchatīti yojanā.",
  "tika-vin11t5:181_5": "Āpattīti ettha āpatti tassa gacchatoti labbhati.",
  "tika-vin11t5:181_6": "Ettha ‘‘āpattī’’ti iminā sikkhāpadena āpattimāha.",
  "tika-vin11t5:181_7": "Imissā acittakatāya tesaṁ dvinnampi hoti.",
  "tika-vin11t5:181_8": "Adinnādānapārājikaṁ pana sacittakatāya etesaṁ na hoti.",
  "tika-vin11t5:181_9": "Tenāha aṭṭhakathāyaṁ ‘‘yā hi tattha āpatti, sā idha anāpatti. Yā idha āpatti, sā tattha anāpattī’’ti (pārā. aṭṭha. 2.572).",
  "tika-vin11t5:181_10": "Theyyacittena harato bhaṇḍagghavasena pārājikathullaccayadukkaṭesu ekaṁ hoti.",
  "tika-vin11t5:181_11": "Tenāha aṭṭhakathāyaṁ ‘‘adinnādāne pana suṅkaghāte āpatti hotī’’ti (pārā. aṭṭha. 2.572).",
  "tika-vin11t5:182_0": "693.Tiyojananti ettha haraṇakiriyāya accantasaṁyoge upayogavacanaṁ.",
  "tika-vin11t5:182_1": "‘‘Harantassā’’ti imassa kammadīpakaṁ ‘‘lomānī’’ti idaṁ pakaraṇato labbhati.",
  "tika-vin11t5:182_2": "‘‘Anāpatti pakāsitā’’ti idaṁ sabbattha vakkhamānena sambandhanīyaṁ.",
  "tika-vin11t5:182_3": "Tāniyeva paccāharantassāti yojanā.",
  "tika-vin11t5:182_4": "Tiyojananti ettha taṁyeva tiyojananti labbhati.",
  "tika-vin11t5:182_5": "Attanā gataṁ tiyojanaṁ puna tāneva lomāni gahetvā paccāgacchantassāti attho.",
  "tika-vin11t5:183_0": "694.Nivāsatthāya vā gantvāti tiyojanabbhantare vā sīmāya vā āvāse vasitukāmatāya gantvā.",
  "tika-vin11t5:183_1": "Tato paraṁ harantassāti tasmiṁ āvāse uddesādiṁ alabhitvā tato paraṁ aññasmiṁ āvāse vasitukāmatāya punapi tiyojanaṁ harantassāti attho.",
  "tika-vin11t5:183_2": "Imināva nayena tatopi aññaṁ ṭhānaṁ,",
  "tika-vin11t5:183_3": "tatopi aññanti suddhacittena gatagataṭṭhānato punapi paramparaṁ ṭhānaṁ gamanavasena yojanasatampi harato doso natthīti idampi vuttaṁ hoti.",
  "tika-vin11t5:183_4": "Yathāha aṭṭhakathāyaṁ ‘‘evaṁ yojanasatampi harantassa anāpattī’’ti (pārā. aṭṭha. 2.575).",
  "tika-vin11t5:183_5": "Acchinnaṁ vāpi labhitvā haratopīti ‘‘corāvahaṭapariccattaṁ labhitvā harantassa.",
  "tika-vin11t5:183_6": "Idha sabbattheva ‘‘nivāsatthāya vā gantvā’’tiādike anāpattivāre paṭhamaladdhaṭṭhānato pabhuti atirekatiyojanampi harantassa anāpattīti attho viññāyati.",
  "tika-vin11t5:183_7": "Nissaṭṭhaṁ labhitvāti nissajjitvā vinayakammaṁ katvā dinnaṁ labhitvā.",
  "tika-vin11t5:184_0": "695.Aññenāti tāni hārinā aññena.",
  "tika-vin11t5:184_1": "Katabhaṇḍakanti ‘‘kambalakojavasanthatādiṁ yaṁ kiñci antamaso suttakena baddhamattampī’’ti (pārā. aṭṭha.",
  "tika-vin11t5:184_2": "2.575) aṭṭhakathāyaṁ vuttaeḷakalomehi katabhaṇḍakaṁ.",
  "tika-vin11t5:185_0": "696.Idaṁ samuṭṭhānanti idaṁ eḷakalomasamuṭṭhānaṁ.",
  "tika-vin11t5:185_1": "Paṇṇattiṁ ajānanatāya vā ñatvāpi cīvarādiparikkhāresu lomassa allinabhāvaṁ ajānitvāpi vā tiyojanaṁ atikkāmentassa arahatopi imāya āpattiyā sambhavato ‘‘acitta’’nti āha.",
  "tika-vin11t5:186_0": "Eḷakalomakathāvaṇṇanā.",
  "tika-vin11t5:187_0": "697. Eḷakalomadhovāpanakathā uttānāyeva.",
  "tika-vin11t5:188_0": "Eḷakalomadhovāpanakathāvaṇṇanā.",
  "tika-vin11t5:189_0": "698.Gaṇheyya vāti ettha ‘‘yo’’ti seso.",
  "tika-vin11t5:189_1": "‘‘Gaṇheyya vā gaṇhāpeyya vā’’ti iminā ‘‘tatthattano panatthāyā’’ti vakkhamānattā ca ‘‘nissajjitvā’’tiādivacanato ca attano atthāya uggaṇheyya vā uggaṇhāpeyya vāti vuttaṁ hoti.",
  "tika-vin11t5:189_2": "Vākārena ‘‘upanikkhittaṁ vā sādiyeyyā’’ti idaṁ saṅgaṇhāti,",
  "tika-vin11t5:189_3": "‘‘idaṁ ayyassa hotū’’ti upanikkhittaṁ ce sādiyatīti attho.",
  "tika-vin11t5:190_0": "Rajatanti aññattha sajjhu vuccati,",
  "tika-vin11t5:190_1": "idha pana vohārūpagakahāpaṇādi vuccati.",
  "tika-vin11t5:190_2": "Vuttañhetaṁ pāḷiyaṁ ‘‘rajataṁ nāma kahāpaṇo lohamāsako dārumāsako jatumāsako,",
  "tika-vin11t5:190_3": "ye vohāraṁ gacchantī’’ti (pārā. 584).",
  "tika-vin11t5:190_4": "Idha kahāpaṇādīnaṁ sarūpaṁ aṭṭhakathāyaṁ –",
  "tika-vin11t5:191_0": "‘‘Tattha kahāpaṇoti sovaṇṇamayo vā rūpiyamayo vā pākatiko vā.",
  "tika-vin11t5:191_1": "Lohamāsakoti tambalohādīhi katamāsako.",
  "tika-vin11t5:191_2": "Dārumāsakoti sāradārunā vā veḷupesikāya vā antamaso tālapaṇṇepi rūpaṁ chinditvā katamāsako.",
  "tika-vin11t5:191_3": "Jatumāsakoti lākhāya vā niyyāsena vā rūpaṁ samuṭṭhāpetvā katamāsako.",
  "tika-vin11t5:191_4": "‘Ye vohāraṁ gacchantī’ti iminā pana padena yo yo yattha yattha janapade yadā yadā vohāraṁ gacchati,",
  "tika-vin11t5:191_5": "antamaso aṭṭhimayopi cammamayopi rukkhaphalabījamayopi samuṭṭhāpitarūpopi asamuṭṭhāpitarūpopi sabbo saṅgahito’’ti (pārā. aṭṭha. 2.583-584) –",
  "tika-vin11t5:192_0": "Vuttanayena veditabbaṁ.",
  "tika-vin11t5:193_0": "Ettha ca pākatiko nāma etarahi pakatikahāpaṇo.",
  "tika-vin11t5:193_1": "Rukkhaphalabījamayoti tintiṇikādirukkhānaṁ phalabījena kato.",
  "tika-vin11t5:194_0": "Jātarūpakaṁ suvaṇṇaṁ.",
  "tika-vin11t5:194_1": "Yathāha pāḷiyaṁ ‘‘jātarūpaṁ nāma satthuvaṇṇo vuccatī’’ti (pārā. 584).",
  "tika-vin11t5:194_2": "Nissajjitvāti ettha ‘‘tenā’’ti labbhati,",
  "tika-vin11t5:194_3": "‘‘bhikkhunā’’ti iminā yujjati, evaṁ sāditabhikkhunāti attho.",
  "tika-vin11t5:194_4": "Nissajjitvāti attanā uggahitaṁ vā parena uggahāpitaṁ vā upanikkhipitassa sādiyanavasena sāditaṁ vā rajataṁ vā jātarūpaṁ vā ‘‘tena bhikkhunā saṅghaṁ upasaṅkamitvā ekaṁsaṁ uttarāsaṅgaṁ karitvā vuḍḍhānaṁ bhikkhūnaṁ pāde vanditvā ukkuṭikaṁ nisīditvā añjaliṁ paggahetvā’’ti (pārā.",
  "tika-vin11t5:194_5": "584) vacanato saṅghamajjhe upasaṅkamitvā vuḍḍhānaṁ bhikkhūnaṁ pāde vanditvā ukkuṭikaṁ nisīditvā añjaliṁ paggayha ‘‘ahaṁ bhante rūpiyaṁ paṭiggahesiṁ, idaṁ me nissaggiyaṁ,",
  "tika-vin11t5:194_6": "imāhaṁ nissajjāmī’’ti nissajjitvāti vuttaṁ hoti.",
  "tika-vin11t5:195_0": "Āpattidesetabbāvāti attanā eva āpannaṁ nissaggiyaṁ pācittiyaṁ tasmiṁ saṅghamajjhe evameva nisīditvā desetabbā.",
  "tika-vin11t5:195_1": "Evaṁ desitā āpatti saṅghānumatena byattena paṭibalena bhikkhunā paṭiggahetabbā.",
  "tika-vin11t5:195_2": "Vuttañhetaṁ ‘‘byattena bhikkhunā paṭibalena āpatti paṭiggahetabbā’’ti (pārā. 584).",
  "tika-vin11t5:196_0": "699.Rajatanti rūpiyaṁ. Jātarūpanti suvaṇṇaṁ.",
  "tika-vin11t5:196_1": "Iminā padadvayena katākataṁ sabbaṁ saṅgaṇhāti.",
  "tika-vin11t5:196_2": "Ubhinnaṁ māsakoti jātarūpamāsako,",
  "tika-vin11t5:196_3": "rajatamāsakopi cāti vuttaṁ hoti.",
  "tika-vin11t5:196_4": "Idha rajatamāsakoti ‘‘rajata’’nti padabhājane (pārā.",
  "tika-vin11t5:196_5": "584) vuttakahāpaṇādi pañcappakāro māsako gahito.",
  "tika-vin11t5:196_6": "Yathāha aṭṭhakathāyaṁ ‘‘vuttappakāro sabbopi rajatamāsako’’ti (pārā. aṭṭha. 2.583-584).",
  "tika-vin11t5:196_7": "Idha ‘‘jātarūpamāsako’’ti visuṁ gahitattā kahāpaṇapadena suvaṇṇakahāpaṇaṁ vajjetvā itaradvayameva vattabbaṁ.",
  "tika-vin11t5:196_8": "‘‘Nissaggiyāvaha’’nti idaṁ attano atthāya uggaṇhanauggaṇhāpanasādiyanāni karontaṁ sandhāyāha.",
  "tika-vin11t5:196_9": "‘‘Tatthā’’tiādinā vakkhamānanayena dukkaṭāvahañca hoteva.",
  "tika-vin11t5:197_0": "700-1.Muttādīnaṁ imasmiṁ sikkhāpadavibhaṅge avuttattepi pācittiyakaṇḍe navamavagge dutiyassa ratanasikkhāpadassa padabhājane ‘‘ratanaṁ nāma muttā maṇi veḷuriyo saṅkho silā pavālaṁ rajataṁ jātarūpaṁ lohitaṅko masāragalla’’nti (pāci.",
  "tika-vin11t5:197_1": "506) vuttānaṁ dasannaṁ ratanānaṁ imasmiṁ sikkhāpade nissaggiyavatthuṁ katvā vuttaṁ rajataṁ,",
  "tika-vin11t5:197_2": "jātarūpañca vajjetvā avasiṭṭhānaṁ aṭṭhannaṁ ratanānaṁ dukkaṭavatthubhāvo imassa aṭṭhakathāyaṁ vavatthāpitoti dassanatthamāha ‘‘muttā…pe… masāragalla’’nti.",
  "tika-vin11t5:197_3": "Ettha veḷuriyo gāthābandhavasena na vutto ,",
  "tika-vin11t5:197_4": "so ekayoganiddiṭṭhānaṁ sattannaṁ ratanānaṁ gahaṇeneva gayhati.",
  "tika-vin11t5:197_5": "Muttādayo yathādassitasarūpāyeva.",
  "tika-vin11t5:197_6": "Brahmajālādisuttantavasenāpi ‘‘akappiyā’’ti siddhānaṁ sattadhaññādīnaṁ paṭiggahaṇe āpattiṁ dassetumāha ‘‘dhaññānī’’tiādi.",
  "tika-vin11t5:198_0": "702.Ratanasikkhāpadeyeva ‘‘ratanasammata’’nti āgataṁ kappiyavatthuṁ paṭiggaṇhato anāpattibhāvaṁ dassetumāha ‘‘muggamāsādika’’ntiādi.",
  "tika-vin11t5:199_0": "703-4.",
  "tika-vin11t5:199_1": "Evaṁ tippakārena ṭhitaṁ vatthuṁ gaṇhato adhippāyanānattena sambhavantaṁ āpattippabhedaṁ dassetumāha ‘‘tatthā’’tiādi.",
  "tika-vin11t5:199_2": "Tatthāti tesu tīsu nissaggiyādivatthūsu.",
  "tika-vin11t5:199_3": "Saṅghādīnanti saṅghagaṇapuggalacetiyādīnaṁ. Tanti nissaggiyavatthuṁ.",
  "tika-vin11t5:199_4": "Sabbatthāyāti sabbesaṁ atthāyāti viggaho.",
  "tika-vin11t5:199_5": "Attano atthāya ca saṅghādīnamatthāya ca dukkaṭavatthuṁ gaṇhantassāpi dukkaṭameva hotīti attho.",
  "tika-vin11t5:199_6": "Avuttasamuccayenettha ca-saddena ‘‘sabbampi nikkhipanatthāya bhaṇḍāgārikasīsena sampaṭicchato upari ratanasikkhāpade āgatavasena pācittiya’’nti (pārā. aṭṭha.",
  "tika-vin11t5:199_7": "2.583-584) aṭṭhakathāya vuttavinicchayavisesassa saṅgaho kato.",
  "tika-vin11t5:200_0": "705.Kahāpaṇādīnanti ādi-saddena suvaṇṇādīnaṁ saṅgaho.",
  "tika-vin11t5:200_1": "‘‘Sahassa’’nti idaṁ upalakkhaṇaṁ, sahassampīti vuttaṁ hoti.",
  "tika-vin11t5:201_0": "706.Thavikādīsūti ādi-saddena sithilapūritāni bhājanāni gahitāni.",
  "tika-vin11t5:201_1": "‘‘Sithilabaddhesū’’ti visesanena byatirekavasena ‘‘ghanabaddhe,",
  "tika-vin11t5:201_2": "pana ghanapūrite vā ekāva āpattī’’ti (pārā. aṭṭha.",
  "tika-vin11t5:201_3": "2.583-584) aṭṭhakathāsesaṁ dīpeti.",
  "tika-vin11t5:202_0": "707.",
  "tika-vin11t5:202_1": "Upanikkhittasādiyanakammaṁ dassetumāha ‘‘ida’’ntiādi.",
  "tika-vin11t5:202_2": "Gaṇhitukāmopīti ettha ‘‘hotū’’ti seso.",
  "tika-vin11t5:202_3": "Nisedhetabbamevāti kāyena vā vācāya vā ‘‘idaṁ na kappatī’’ti paṭikkhipitabbameva,",
  "tika-vin11t5:202_4": "evaṁ sati anāpattiyevāti attho.",
  "tika-vin11t5:202_5": "Ayamattho aṭṭhakathāyaṁ ‘‘kāyavācāhi vā appaṭikkhipitvāpi suddhacitto hutvā ‘nayidaṁ amhākaṁ kappatī’ti na sādiyati, anāpattiyevā’’ti (pārā. aṭṭha. 2.583-584) āgatoyeva.",
  "tika-vin11t5:203_0": "708.Taṁvatthunti tathā paṭikkhittaṁ vatthuṁ.",
  "tika-vin11t5:203_1": "Ṭhapetvā yadi gacchatīti ‘‘tumhe gaṇhatha vā, mā vā,",
  "tika-vin11t5:203_2": "dinnaṁ dinnamevā’’ti sace so ṭhapetvāva gacchati. Yathā taṁ na vinassati,",
  "tika-vin11t5:203_3": "tathā taṁ gopayitabbanti yojanā.",
  "tika-vin11t5:203_4": "‘‘Añño tattha āgantvā pucchatī’’tiādinā aṭṭhakathāya vuttanayena tatthāgatena kappiyakārakena ‘‘kimida’’nti pucchite sarūpaṁ āvi katvā ‘‘gopayissāmahaṁ bhante,",
  "tika-vin11t5:203_5": "guttaṭṭhānaṁ dassethā’’ti vutte ‘‘imaṁ gahetvā ehī’’ti avatvā sattabhūmikampi pāsādaṁ abhiruhitvā ‘‘idha ṭhapehī’’ti avatvā ‘‘idaṁ guttaṭṭhāna’’nti surakkhitaṭṭhānaṁ dassetvā tattha ṭhapite aggaḷaṁ datvā rakkhitabbanti vuttaṁ hoti.",
  "tika-vin11t5:204_0": "709.",
  "tika-vin11t5:204_1": "Guttaṭṭhānaṁ gahetvā gacchantassa kappiyakārakassa avattabbavohāraṁ dassetumāha ‘‘āharedamida’’ntiādi.",
  "tika-vin11t5:204_2": "Akappiyanti ettha ‘‘vacana’’nti labbhati.",
  "tika-vin11t5:204_3": "Evaṁ akappiyavacanaṁ avatvā surakkhitaṭṭhāne āharitvā ṭhapite kiṁ kātabbanti?",
  "tika-vin11t5:204_4": "Vikkāyike pattacīvarādikappiyabhaṇḍe āhaṭe ‘‘amhākaṁ iminā attho,",
  "tika-vin11t5:204_5": "imassa evarūpaṁ mūlampi atthi,",
  "tika-vin11t5:204_6": "kappiyakārako eva natthī’’ti vatvā tena ‘‘ahaṁ kappiyakārako,",
  "tika-vin11t5:204_7": "mayhaṁ dassethā’’ti vutte sace ruccati,",
  "tika-vin11t5:204_8": "dvāraṁ vivaritvā ‘‘idaṁ gaṇhā’’ti avatvā ‘‘ettha ṭhapita’’nti dassetvā tasmiṁ tassa agghappamāṇaṁ gahetvā dente adhivāsetabbaṁ.",
  "tika-vin11t5:204_9": "Atirekaṁ gaṇhante ‘‘mayaṁ tumhākaṁ bhaṇḍaṁ na gaṇhāma,",
  "tika-vin11t5:204_10": "gacchathā’’ti nīharitvā aggaḷaṁ datvā kappiyakārake laddhe ‘‘amhākaṁ evarūpena attho,",
  "tika-vin11t5:204_11": "idaṁ nāma mūlaṁ atthī’’ti vatvā tena kiṇitvā dinne adhivāsetabbanti aṭṭhakathāyaṁ vuttanayena paṭipajjitabbaṁ.",
  "tika-vin11t5:205_0": "710.Ṭhapetvā rūpiyaggāhanti anantarasikkhāpade vakkhamānasarūpaṁ suvaṇṇādirūpiyaṁ paṭiggahetvā nissajjitvā desitāpattikaṁ puggalaṁ ṭhapetvā.",
  "tika-vin11t5:205_1": "Nissaṭṭhaparivattitanti ettha nissajjitvā āpattiyā desitāya ‘‘sace tattha āgacchati ārāmiko vā upāsako vā’’tiādinā (pārā.",
  "tika-vin11t5:205_2": "584) padabhājane vuttanayena tatthāgataṁ kappiyakārakaṁ ‘‘āvuso imaṁ jānā’’ti vatvā ‘‘iminā kiṁ āhariyyatū’’ti tena vutte ‘‘imaṁ vā imaṁ vā āharā’’ti avatvā ‘‘kappiyaṁ ācikkhitabbaṁ sappi vā telaṁ vā madhu vā phāṇitaṁ vā’’ti (pārā.",
  "tika-vin11t5:205_3": "584) vuttattā bhikkhūnaṁ kappiyavatthumatte ācikkhite tena nissaṭṭhavatthuṁ parivattetvā āhaṭaṁ kappiyabhaṇḍanti attho.",
  "tika-vin11t5:206_0": "711.Attanopattabhāgampīti tathā āhaṭe kappiyabhaṇḍe saṅghassa bhājiyamāne attano vassaggena attano pattakoṭṭhāsampi.",
  "tika-vin11t5:206_1": "Paṭiggāhakabhikkhunoti rūpiyaṁ paṭiggahetvā āpajjitvā nissajjitvā desitāpattikassa bhikkhuno na vaṭṭatīti sambandho.",
  "tika-vin11t5:206_2": "Aññatoti attato aññasmā pabbajitamanussāmanussatiracchānagatitthipurisānaṁ aññatarato.",
  "tika-vin11t5:206_3": "Laddhanti tehi attanā laddhakoṭṭhāsato dinnavasenapi laddhaṁ taṁ vatthuṁ.",
  "tika-vin11t5:207_0": "712.Yaṁ kiñci paccayanti taṁ vatthuṁ parivattetvā gahitesu catūsu paccayesu aññatarampi paccayaṁ.",
  "tika-vin11t5:207_1": "Antamaso pathaviṁ khaṇitvā uppāditodakampi dārūhi ādittaaggimpi telena jalitapadīpampi rukkhe vā gehe vā pakatichāyampi tālapaṇṇampi upabhogaparibhogārahaṁ aññampi yaṁ kiñcīti aṭṭhakathāya vuttanayaṁ imināva saṅgahitanti gahetabbaṁ.",
  "tika-vin11t5:207_2": "Yathāha aṭṭhakathāyaṁ ‘‘antamaso makkaṭādīhi tato haritvā araññe ṭhapitaṁ vā tesaṁ hatthato gaḷitvā tiracchānapariggahitampi paṁsukūlampi na vaṭṭatiyevā’’tiādi (pārā. aṭṭha. 2.583-584),",
  "tika-vin11t5:207_3": "‘‘rūpiyapaṭiggāhakassa pana kenaci pariyāyena tato uppannapaccayaparibhogo na vaṭṭatī’’ti (pārā. aṭṭha. 2.585) cāti.",
  "tika-vin11t5:207_4": "Bhikkhunoti rūpiyapaṭiggāhakassa bhikkhussa.",
  "tika-vin11t5:208_0": "713.Ajjhārāme vāti upari vakkhamānalakkhaṇena paricchinne ajjhārāme vā. Taṁ rūpiyaṁ, ‘‘patitaṁ disvā’’ti seso.",
  "tika-vin11t5:208_1": "Ajjhāvasathepi vāti vakkhamānalakkhaṇe antoāvāse ca.",
  "tika-vin11t5:208_2": "Nikkhipantassāti ‘‘yassa bhavissati,",
  "tika-vin11t5:208_3": "so harissatī’’ti vutte ṭhāne tasmiṁ vatthusmiṁ gaṇanañca upalakkhaṇañca sallakkhetvā ṭhapentassa.",
  "tika-vin11t5:209_0": "714.Tikapācittiyaṁ vuttanti ‘‘rūpiye rūpiyasaññī, vematiko,",
  "tika-vin11t5:209_1": "arūpiyasaññī rūpiyaṁ paṭiggaṇhāti,",
  "tika-vin11t5:209_2": "nissaggiyaṁ pācittiya’’nti (pārā.",
  "tika-vin11t5:209_3": "586) bhagavatā pācittiyaṁ vuttaṁ.",
  "tika-vin11t5:209_4": "Dukkaṭanti ettha ‘‘dvikadukkaṭa’’nti sāmatthiyā labbhati.",
  "tika-vin11t5:210_0": "715.Kriyākriyanti gahaṇena āpajjanato kiriyaṁ.",
  "tika-vin11t5:210_1": "Paṭikkhepassa akaraṇato akiriyanti.",
  "tika-vin11t5:211_0": "Rūpiyapaṭiggahaṇakathāvaṇṇanā.",
  "tika-vin11t5:212_0": "716-7.Nissaggiyassāpivatthunti ‘‘nissaggiyapācittiyassa vatthū’’ti paṭhamasikkhāpade niddiṭṭhesu rajatādīsu catūsu aññataraṁ vatthuṁ.",
  "tika-vin11t5:212_1": "Dukkaṭassa ca vatthuṁ vāti paṭhamaṁ dassitamuttādidukkaṭavatthūsu aññataraṁ vā,",
  "tika-vin11t5:212_2": "ihobhayattha hetuphalasambandhe sāmivacanaṁ.",
  "tika-vin11t5:212_3": "Kappiyassa ca vatthuṁ vāti yathādassitesu eva muggamāsādikappiyavatthūsu aññataraṁ vā,",
  "tika-vin11t5:212_4": "iha avayavāvayavisambandhe sāmivacanaṁ.",
  "tika-vin11t5:212_5": "Avayavāvayavīnaṁ abhedepi bhedūpacāravasena yathā ‘‘silāputtakassa sarīra’’nti kappiyavatthunti vuttaṁ hoti ‘‘kappiyena vatthunā’’ti vakkhamānattā. Idānettha dukkaṭavatthuno,",
  "tika-vin11t5:212_6": "kappiyavatthuno ca nissaggiyavatthunā parivattitattā āpatti hotīti gahetabbaṁ.",
  "tika-vin11t5:212_7": "Nissaggiyavatthunā yo parivatteti, tassa āpattīti yojanā.",
  "tika-vin11t5:213_0": "Dukkaṭassa vatthunā,",
  "tika-vin11t5:213_1": "kappiyena ca vatthunā vatthuṁ nissaggiyassa parivatteti, āpattīti yojanā.",
  "tika-vin11t5:213_2": "Idha ubhayatthāpi parivattitassa nissaggiyavatthuttā āpatti hoti.",
  "tika-vin11t5:213_3": "Evaṁ tīsupi ṭhānesu ‘‘āpattī’’ti sāmaññavacanena nissaggiyapācittiyameva vuttanti pakaraṇato labbhati.",
  "tika-vin11t5:214_0": "718.",
  "tika-vin11t5:214_1": "Dukkaṭasseva vatthunā dukkaṭassa ca vatthuṁ vā parivatteti, dukkaṭanti yojanā.",
  "tika-vin11t5:214_2": "‘‘Vatthuṁ vā kappiyassā’’ti idaṁ vuttanayameva, kappiyavatthunti vuttaṁ hoti.",
  "tika-vin11t5:214_3": "Imassa kappiyavatthunopi dukkaṭavatthunā parivattitattā dukkaṭaṁ hotīti gahetabbaṁ.",
  "tika-vin11t5:215_0": "719.‘‘Vatthunā kappiyassā’’ti idampi vuttanayameva.",
  "tika-vin11t5:215_1": "Kappiyavatthunāpi parivattite dukkaṭavatthuvasena dukkaṭaṁ hotīti āha ‘‘tathā’’ti.",
  "tika-vin11t5:216_0": "720.",
  "tika-vin11t5:216_1": "‘‘Tathā’’ti iminā ‘‘vatthuno’’ti idaṁ ākaḍḍhati.",
  "tika-vin11t5:216_2": "‘‘Nissaggiyassā’’ti iminā pācittiyamāha. Pubbanti paṭhamaṁ,",
  "tika-vin11t5:216_3": "pubbe vuttarūpiyapaṭiggahaṇasikkhāpadeti vuttaṁ hoti.",
  "tika-vin11t5:216_4": "Imināti rūpiyasaṁvohārasikkhāpadena.",
  "tika-vin11t5:216_5": "Parivattanaṁ vāritanti sambandho.",
  "tika-vin11t5:217_0": "721.Rūpiyanti ca saññissāti ‘‘rūpiyaṁ nāma satthuvaṇṇo kahāpaṇo lohamāsako dārumāsako jatumāsako,",
  "tika-vin11t5:217_1": "ye vohāraṁ gacchantī’’ti (pārā.",
  "tika-vin11t5:217_2": "589) padabhājane vuttesu rūpiyasaññitesu vatthūsu ‘‘aññatara’’nti saññissa. Arūpiyeti kharapattādimhi. Tena arūpiyena.",
  "tika-vin11t5:217_3": "‘‘Cetāpentassa arūpiya’’nti padacchedo.",
  "tika-vin11t5:217_4": "‘‘Arūpiye rūpiyasaññī rūpiyaṁ cetāpeti ,",
  "tika-vin11t5:217_5": "nissaggiyaṁ pācittiya’’nti (pārā.",
  "tika-vin11t5:217_6": "591) vuttattā rūpiyaparivattane dukkaṭassa abhāvato,",
  "tika-vin11t5:217_7": "pācittiyassa ca sambhavato rūpiyaṁ na gahetabbaṁ.",
  "tika-vin11t5:217_8": "Arūpiye rūpiyaṁ iti saññissa ca vimatissa ca arūpiyaṁ cetāpentassa tena dve dukkaṭāni hontīti yojanā.",
  "tika-vin11t5:218_0": "722.Arūpiye arūpiyanti saññissāti ettha ‘‘arūpiyaṁ parivattentassā’’ti seso.",
  "tika-vin11t5:218_1": "Pañcahīti sahatthe karaṇavacanaṁ, ‘‘sahadhammikehī’’ti seso,",
  "tika-vin11t5:218_2": "pañcahi sahadhammikehi saddhinti attho. Vadatoti voharato,",
  "tika-vin11t5:218_3": "kayavikkayaṁ karontassāti attho.",
  "tika-vin11t5:218_4": "Bhikkhubhikkhunisāmaṇerasāmaṇerisikkhamānāsaṅkhātehi pañcahi sahadhammikehi arūpiyaṁ parivattentassa anāpattīti attho.",
  "tika-vin11t5:219_0": "723. Saṁvohārena samuṭṭhānato kriyasamuṭṭhānaṁ.",
  "tika-vin11t5:220_0": "Rūpiyasaṁvohārakathāvaṇṇanā.",
  "tika-vin11t5:221_0": "724.Kappiyaṁ nāma ‘‘cīvarapiṇḍapātasenāsanagilānapaccayabhesajjaparikkhārā,",
  "tika-vin11t5:221_1": "antamaso cuṇṇapiṇḍopi dantakaṭṭhampi dasikasuttampī’’ti padabhājane vuttāni kappiyavatthūni.",
  "tika-vin11t5:221_2": "Yathāha aṭṭhakathāyaṁ ‘‘cīvarādīnaṁ kappiyabhaṇḍānaṁ vasena anekavidha’’nti.",
  "tika-vin11t5:221_3": "Kappiyenevāti teneva kappiyena vatthunā.",
  "tika-vin11t5:221_4": "‘‘Kayavikkayaṁ samāpajjeyyāti ‘iminā imaṁ dehi, iminā imaṁ āhara, iminā imaṁ parivattehi,",
  "tika-vin11t5:221_5": "iminā imaṁ cetāpehī’ti ajjhācaratī’’ti (pārā.",
  "tika-vin11t5:221_6": "595) vacanato ‘‘parivattayato’’ti imassa ‘‘kayavikkayaṁ samāpajjato’’ti pariyāyo.",
  "tika-vin11t5:222_0": "Tattha aññassa hatthato kappiyavatthunā parivattetvā gahaṇaṁ kayo nāma.",
  "tika-vin11t5:222_1": "Attano hatthato kappiyavatthuṁ parivattetvā dānaṁ vikkayo.",
  "tika-vin11t5:222_2": "Yathāha aṭṭhakathāyaṁ ‘‘iminā imaṁ dehī’tiādinā hi nayena parassa kappiyabhaṇḍaṁ gaṇhanto kayaṁ samāpajjati,",
  "tika-vin11t5:222_3": "attano kappiyaṁ dento vikkaya’’nti.",
  "tika-vin11t5:222_4": "‘‘Ṭhapetvā sahadhammike’’ti vuttattā parivattayatoti ettha aññehi saddhinti labbhati.",
  "tika-vin11t5:222_5": "Ettha aññe nāma gihino itthipurisā, sāsanato bāhirā pabbajitā ca.",
  "tika-vin11t5:222_6": "Tasmā ayaṁ kayavikkayo antamaso mātāpitūhipi na kātabboyeva.",
  "tika-vin11t5:222_7": "Yathāha aṭṭhakathāyaṁ ‘‘ayañhi kayavikkayo ṭhapetvā pañca sahadhammike avasesehi gihipabbajitehi antamaso mātāpitūhipi saddhiṁ na vaṭṭatī’’ti (pārā. aṭṭha. 2.595).",
  "tika-vin11t5:223_0": "725.Akappiyassa vatthussāti imasmiṁ sikkhāpade vuttacīvarādikappiyavatthuto aññassa nissaggiyadukkaṭavatthussa.",
  "tika-vin11t5:223_1": "Tenevāti akappiyavatthunāyeva.",
  "tika-vin11t5:223_2": "‘‘Kappiyassa cā’’ti pāṭhaseso,",
  "tika-vin11t5:223_3": "teneva akappiyena vatthunā kappiyassa vatthussa parivattanañcāti yojanā.",
  "tika-vin11t5:223_4": "Evañhi pāṭhasese akate akappiyena vatthunā kappiyassa parivattanaṁ kayavikkaye saṅgahetabbaṁ siyā,",
  "tika-vin11t5:223_5": "taṁ na yujjati tassa rūpiyasaṁvohāreyeva saṅgahitattā,",
  "tika-vin11t5:223_6": "idha ca ‘‘kappiyavatthusseva kappiyavatthunā parivattanaṁ kayavikkayo’’ti niyamitattā.",
  "tika-vin11t5:223_7": "Niddiṭṭhanti ‘‘akappiyabhaṇḍaparivattanañhi kayavikkayasaṅgahaṁ na gacchatī’’ti (pārā. aṭṭha.",
  "tika-vin11t5:223_8": "2.594) aṭṭhakathāyaṁ niddiṭṭhanti attho.",
  "tika-vin11t5:224_0": "726.Tasmāti yasmā aññatra sahadhammikehi kappiyavatthussāpi kayavikkayo na vaṭṭati, akappiyassa,",
  "tika-vin11t5:224_1": "kappiyassa ca vatthuno akappiyeneva vatthunā parivattanañca rūpiyasaṁvohāre saṅgahitattā kayavikkayasaṅgahaṁ na gacchati, tasmā.",
  "tika-vin11t5:225_0": "729.Idaṁ nāmāti odanādikappiyavatthumeva āha.",
  "tika-vin11t5:226_0": "730-1.",
  "tika-vin11t5:226_1": "‘‘Gahetvā’’tiādigāthāya vatthulakkhaṇassa udāharaṇaṁ dassetvāva āpattibhedaṁ dassetumāha ‘‘vighāsāda’’ntiādi. Challinti rukkhatacaṁ. Vallinti lataṁ. Kaṭṭhanti indhanadāruṁ. Dārunti gehasambhārādidāruṁ.",
  "tika-vin11t5:226_2": "Vipallāsenāpi vattabbaṁ ‘‘valliṁ vā pana challiṁ vā, dāruṁ vā kaṭṭhameva vā’’ti.",
  "tika-vin11t5:226_3": "Vatthūnanti tathā vatvā āharāpitānaṁ challiādivatthūnaṁ.",
  "tika-vin11t5:226_4": "Kayavikkaye āpattiyo hontīti yojanā,",
  "tika-vin11t5:226_5": "nissaggiyapācittiyāpattiyo hontīti vuttaṁ hoti.",
  "tika-vin11t5:227_0": "732. ‘‘Iti evā’’ti padacchedo,",
  "tika-vin11t5:227_1": "‘‘pivitvā’’tiādinā nayena pubbakāle vihitapaccayantaṁ akatvā vuttanayenevāti attho.",
  "tika-vin11t5:228_0": "733.Bhūmiyā limpaneti yojanāyaṁ pana senāsanabhūmiyaṁ paribhaṇḍakaraṇakāḷakādivaṇṇakaraṇavasena lepane.",
  "tika-vin11t5:228_1": "Vatthudhovaneti cīvarādivatthūnaṁ dhovane. Etthāti tesu vuttappakāresu.",
  "tika-vin11t5:228_2": "Etesaṁ gahaṇassa upalakkhaṇattā evarūpesu aññesu ṭhānesu.",
  "tika-vin11t5:229_0": "734.Ayanti bhūmisodhanādivasena āpannā pācittiyāpatti.",
  "tika-vin11t5:230_0": "735.Ṭhapetvā bhaṇḍasāmikanti ettha byatirekavasena aññassa kappiyakārassāti labbhati.",
  "tika-vin11t5:231_0": "736. Bhāsato anāpattīti yojanā. Sesamettha uttānameva.",
  "tika-vin11t5:232_0": "Kayavikkayakathāvaṇṇanā.",
  "tika-vin11t5:233_0": "Kosiyavaggo dutiyo.",
  "tika-vin11t5:234_0": "737.",
  "tika-vin11t5:234_1": "Kappiyā pattā mattikāyomayā jātito duveti yojanā. Vaṇṇāti pamāṇāni.",
  "tika-vin11t5:234_2": "Yathāha aṭṭhakathāyaṁ ‘‘tayo pattassa vaṇṇāti tīṇi pattassa pamāṇānī’’ti (pārā. aṭṭha. 2.602).",
  "tika-vin11t5:234_3": "Tenāha ‘‘ukkaṭṭho majjhimomako’’ti.",
  "tika-vin11t5:235_0": "738.Dvinnaṁ taṇḍulanāḷīnanti sukoṭṭitānaṁ akhaṇḍānaṁ purāṇasālitaṇḍulānaṁ dve nāḷiyo gahetabbā.",
  "tika-vin11t5:235_1": "Yathāha aṭṭhakathāyaṁ ‘‘anupahatapurāṇasālitaṇḍulānaṁ sukoṭṭitaparisuddhāna’’nti (pārā. aṭṭha. 2.602).",
  "tika-vin11t5:235_2": "Bhattanti avassāvitaṁ anuttaṇḍulaṁ akilinnaṁ apiṇḍitaṁ suvisadaṁ kundamakularāsisadisaṁ supakkodanameva gahetabbaṁ.",
  "tika-vin11t5:235_3": "Yathāha aṭṭhakathāyaṁ ‘‘anuttaṇḍulaṁ akilinnaṁ apiṇḍitaṁ suvisadaṁ kundamakularāsisadisaṁ avassāvitodana’’nti (pārā. aṭṭha. 2.602).",
  "tika-vin11t5:235_4": "Magadhanāḷiyāti magadharaṭṭhe nāḷiyā,",
  "tika-vin11t5:235_5": "sā nāḷi tilānaṁ aṭṭhapasatāni gaṇhāti. Tenāhu porāṇā –",
  "tika-vin11t5:236_0": "‘‘Khāridasadvayaṁ vāho, khārī doṇaṭṭhakadvayaṁ;",
  "tika-vin11t5:237_0": "Dviaṭṭhanāḷiyo doṇo, nāḷekā pasataṭṭhakaṁ;",
  "tika-vin11t5:238_0": "Lakkhaṁ tilānaṁ pasataṁ, etaṁ vuttaṁ pamāṇato’’ti.",
  "tika-vin11t5:239_0": "‘‘Magadhanāḷi nāma aḍḍhaterasapalā hotī’’ti (pārā. aṭṭha.",
  "tika-vin11t5:239_1": "2.602) andhakaṭṭhakathāyaṁ vuttaṁ.",
  "tika-vin11t5:239_2": "Tabbaṇṇanāya ‘‘aḍḍhaterasapalāni māsehi gahetabbānī’’ti vuttaṁ. Keci panāhu –",
  "tika-vin11t5:240_0": "‘‘Catuppasatikā muṭṭhi, palañcetaṁ catugguṇaṁ;",
  "tika-vin11t5:241_0": "Kuḍuvappasatañceva, cattāri ceva nāḷi tu.",
  "tika-vin11t5:242_0": "‘‘Soyeva pattho cattāro, patthā aḷhakamuccate;",
  "tika-vin11t5:243_0": "Aḷhakānampi cattāri, ‘doṇo’ti parikittito’’ti.",
  "tika-vin11t5:244_0": "Ācariyā pana ‘‘aṭṭhapasatā māgadhanāḷī’’ti pubbapakkhameva rocayanti.",
  "tika-vin11t5:245_0": "Khādanañca catubbhāganti tasmiṁ bhatte catudhā vibhatte ekabhāgamattaṁ hatthahāriyaghanamuggasūpanti attho.",
  "tika-vin11t5:245_1": "Yathāha aṭṭhakathāyaṁ ‘‘tassa odanassa catutthabhāgappamāṇo nātighano nātitanuko hatthahāriyo sabbasambhārasaṅkhato muggasūpo pakkhipitabbo’’ti (pārā. aṭṭha. 2.602).",
  "tika-vin11t5:246_0": "Byañjanañca tadūpiyanti yāva carimālopaṁ,",
  "tika-vin11t5:246_1": "tāva sabbālopānurūpaṁ macchamaṁsādibyañjanañca.",
  "tika-vin11t5:246_2": "Yathāha aṭṭhakathāyaṁ ‘‘ālopassa ālopassa anurūpaṁ yāvacarimālopappahonakaṁ macchamaṁsādibyañjanaṁ pakkhipitabba’’nti.",
  "tika-vin11t5:246_3": "Ettha ca ālopassa ālopassa anurūpanti ‘‘byañjanassa mattā nāma odanacatutthabhāgo’’ti (ma. ni. aṭṭha.",
  "tika-vin11t5:246_4": "2.387) brahmāyusuttassa aṭṭhakathāyaṁ vuttattā ālopassa catutthabhāgappamāṇaṁ byañjanaṁ ālopassa anurūpanti gahetabbaṁ.",
  "tika-vin11t5:246_5": "Idha pana sūpasseva odanacatutthabhāgappamāṇaṁ dassetvā etassa lakkhaṇe dassite itarassāpi dassitameva hotīti byañjanassa tathā visesetvā pamāṇaṁ na dassitaṁ.",
  "tika-vin11t5:246_6": "Odane pakkhipitabbāni sappitelatakkarasakañjikādīni gaṇanūpagāni na honti.",
  "tika-vin11t5:247_0": "739.Taṁ sabbanti yathāvuttabhattādiniravasesaṁ.",
  "tika-vin11t5:247_1": "Gaṇhatīti vakkhamānehi tīhi pakārehi gaṇhāti. Tassāti ukkaṭṭhassa pattassa.",
  "tika-vin11t5:247_2": "Upaḍḍhoti tasmiṁ patte gaṇhanakadabbasambhāragāhī patto taṁsahacariyena ‘‘upaḍḍho’’ti vutto.",
  "tika-vin11t5:247_3": "Tadupaḍḍho cāti etthāpi eseva nayo.",
  "tika-vin11t5:247_4": "Tassa majjhimassa pattassa upaḍḍho tadupaḍḍhoti gahetabbaṁ.",
  "tika-vin11t5:248_0": "740.",
  "tika-vin11t5:248_1": "Imesu tīsu pattesu ukkaṭṭhassa vuttaṁ odanādi sabbaṁ yasmiṁ patte pakkhittaṁ,",
  "tika-vin11t5:248_2": "tassa mukhavaṭṭimatthake puñjiyamānaṁ hīrakaṁ heṭṭhābhāge phusati, so ukkaṭṭhamajjhimo nāma, hīrato atirekaṁ tiṭṭhati, so ukkaṭṭhomako nāma,",
  "tika-vin11t5:248_3": "antopatte mukhavaṭṭiyā heṭṭhimantaṁ appatvā tiṭṭhati, so ukkaṭṭhukkaṭṭho nāma,",
  "tika-vin11t5:248_4": "evaṁ majjhimo ca omako ca paccekaṁ tividho hotīti sabbe nava pattā hontīti dassetumāha ‘‘ukkaṭṭhassā’’tiādi. Tassevāti ukkaṭṭhasseva.",
  "tika-vin11t5:248_5": "Omako ca majjhimo cāti omakamajjhimā.",
  "tika-vin11t5:248_6": "Idha majjhimo ca omako ca ukkaṭṭhasseva bhedo. Esa nayo itaradvayepi.",
  "tika-vin11t5:248_7": "‘‘Eva’’nti iminā yathā ‘‘ukkaṭṭhukkaṭṭho ukkaṭṭhomako ukkaṭṭhamajjhimo’’ti yojetabbo,",
  "tika-vin11t5:248_8": "evaṁ majjhimomakānampi yathākkamayojanaṁ dasseti ‘‘majjhimo majjhimukkaṭṭho majjhimomako,",
  "tika-vin11t5:248_9": "omakukkaṭṭho omakamajjhimo omakomako cā’’ti.",
  "tika-vin11t5:249_0": "741.Tesūti navasu pattesu. Tasmāti apattabhāvato.",
  "tika-vin11t5:249_1": "Na gacchantīti ukkaṭṭhukkaṭṭhañca omakomakañcāti dve apekkhitvā bahuvacanaṁ kataṁ.",
  "tika-vin11t5:249_2": "Ete bhājanasaṅkhepena paribhuñjitabbāti.",
  "tika-vin11t5:249_3": "Yathāha aṭṭhakathāyaṁ ‘‘tasmā ete bhājanaparibhogena paribhuñjitabbā’’ti (pārā. aṭṭha. 2.602).",
  "tika-vin11t5:250_0": "742.Pattalakkhaṇasaṁyutanti ettha pattalakkhaṇaṁ nāma yathāvuttapamāṇayuttatā,",
  "tika-vin11t5:250_1": "‘‘ayopatto pañcahi pākehi pakko mattikāpatto dvīhi pākehi pakko’’ti (pārā. aṭṭha. 2.608) vuttā pākasampatti, kiṇitvā gaṇhāti ce,",
  "tika-vin11t5:250_2": "tassa dātabbamūlassa asesetvā dinnabhāvo, chiddābhāvo,",
  "tika-vin11t5:250_3": "chinnarājīnaṁ abhāvoti pañcavidhaṁ. Hoti cettha –",
  "tika-vin11t5:251_0": "‘‘Pamāṇayuttatā pāka-sampatti dinnamūlatā;",
  "tika-vin11t5:252_0": "Acchiddārājitā ceti, pattalakkhaṇapañcaka’’nti.",
  "tika-vin11t5:253_0": "‘‘Adhiṭṭhāya vā vikappetvā vā’’ti vā-saddo yojetabbo.",
  "tika-vin11t5:253_1": "Adhiṭṭhāyāti paṭhamaṁ paribhutte patte sati taṁ paccuddharitvā adhiṭṭhātabbapatto hatthapāse ce hoti,",
  "tika-vin11t5:253_2": "vakkhamānanayena ‘‘imaṁ pattaṁ adhiṭṭhāmī’’ti vacībhedakaraṇavasena vācāya vā vacībhedaṁ akatvā evameva cintetvā hatthena gahetvā phandāpentena kāyena vā dūre ce hatthapāsā hoti,",
  "tika-vin11t5:253_3": "ṭhapitaṭṭhānaṁ sallakkhetvā ‘‘etaṁ pattaṁ adhiṭṭhāmī’’ti vācā bhinditabbāti aṭṭhakathāyaṁ (pārā. aṭṭha.",
  "tika-vin11t5:253_4": "2.608 atthato samānaṁ) vuttanayena ekakena vā pacchā satisammose sarāpetvā kukkuccaṁ vūpasametuṁ samatthassa puggalassa sannidhāne vā adhiṭṭhāyāti vuttaṁ hoti.",
  "tika-vin11t5:253_5": "‘‘Aññassa santike adhiṭṭhāne ayamānisaṁso – sacassa ‘adhiṭṭhito nu kho me, no’ti vimati uppajjati,",
  "tika-vin11t5:253_6": "itaro sāretvā vimatiṁ chindissatī’’ti (pārā. aṭṭha.",
  "tika-vin11t5:253_7": "2.608) ayamattho aṭṭhakathāyaṁ vutto.",
  "tika-vin11t5:253_8": "‘‘Dve patte adhiṭṭhātuṁ na labhatī’’ti gaṇṭhipade vuttaṁ.",
  "tika-vin11t5:254_0": "Vikappetvāti (pāci. 373; pārā. aṭṭha. 2.608; kaṅkā. aṭṭha.",
  "tika-vin11t5:254_1": "vikappanasikkhāpadavaṇṇanā) ttha vikappetabbassa pattassa ekattabahuttaṁ,",
  "tika-vin11t5:254_2": "sannihitāsannihitattañca sallakkhetvā ekaṁ ce sannihitaṁ,",
  "tika-vin11t5:254_3": "‘‘imaṁ pattaṁ tuyhaṁ vikappemī’’ti vā ‘‘imaṁ pattaṁ tissassa bhikkhuno vikappemī’’ti vā ādinā nayena ekaṁ vikappetvāti vuttaṁ hoti.",
  "tika-vin11t5:254_4": "Ettha ‘‘paribhuñjeyyā’’ti vuttattā,",
  "tika-vin11t5:254_5": "‘‘mayhaṁ santakaṁ paribhuñjehi vā vissajjehi vā yathāpaccayaṁ vā karohī’’ti tena apaccuddhaṭe paribhuñjituṁ ayuttattā ‘‘vikappetvā’’ti paccuddhaṭaviseso gahetabbo.",
  "tika-vin11t5:255_0": "743.Dhāreyyāti anadhiṭṭhahitvā,",
  "tika-vin11t5:255_1": "avikappetvā ca paribhuñjitabbo.",
  "tika-vin11t5:255_2": "Taṁ kālaṁ pattaṁ atikkāmayatoti yojanā.",
  "tika-vin11t5:255_3": "‘‘Nissaggiya’’nti imināpi ‘‘patta’’nti idaṁ yujjati.",
  "tika-vin11t5:255_4": "Patta-saddo māgadhikānaṁ dviliṅgako, tasmā evaṁ vutto.",
  "tika-vin11t5:256_0": "744.",
  "tika-vin11t5:256_1": "Adhiṭṭhitavikappitesu anantogadhattā atirekabhāvaṁ dassetumāha ‘‘yaṁ patta’’ntiādi.",
  "tika-vin11t5:257_0": "745.Sammukheti aḍḍhateyyahatthappadesato anto ṭhitaṁ pattaṁ.",
  "tika-vin11t5:257_1": "Dūrasminti aḍḍhateyyaratanato parabhāge ‘‘antogabbhe vā uparipāsāde vā sāmantavihāre vā’’ti aṭṭhakathāyaṁ vuttappakāre dūrepi.",
  "tika-vin11t5:257_2": "Yattha katthaci vikappanakālepi santikadūravacanabhedā evameva yojetvā vattabbā.",
  "tika-vin11t5:257_3": "‘‘Vikappetuṁ pana bahūnipi labbhatī’’ti gaṇṭhipade vuttaṁ.",
  "tika-vin11t5:257_4": "Ayaṁ nayoti ‘‘imaṁ pattaṁ paccuddharāmī’’tiādinayo.",
  "tika-vin11t5:258_0": "746.",
  "tika-vin11t5:258_1": "Vācākāyavasena duvidhe adhiṭṭhāne vācādhiṭṭhānaṁ dassetvā kāyādhiṭṭhānaṁ dassetumāha ‘‘ābhoga’’ntiādi.",
  "tika-vin11t5:258_2": "Ābhoganti ‘‘imaṁ pattaṁ adhiṭṭhāmī’’ti ābhogaṁ.",
  "tika-vin11t5:258_3": "‘‘Manasā’’ti iminā na vacasāti vuttaṁ hoti. Kāyavikārova kāyavikārakaṁ,",
  "tika-vin11t5:258_4": "hatthena phandāpanādikāyakiriyāti attho.",
  "tika-vin11t5:258_5": "Eteneva kāyādhiṭṭhānaṁ hatthena apattabbe dūre na kātabbanti dasseti.",
  "tika-vin11t5:259_0": "747-8.",
  "tika-vin11t5:259_1": "‘‘Jahati adhiṭṭhāna’’nti padacchedo. Dānatoti aññassa dānena. Bhedakatoti bhijjanena.",
  "tika-vin11t5:259_2": "Nāsatoti pattasāmikassa kālakiriyāya.",
  "tika-vin11t5:259_3": "Vibbhamatoti sikkhaṁ apaccakkhāya gihibhāvūpagamanena. Uddhāratoti paccuddharaṇena.",
  "tika-vin11t5:259_4": "Paccakkhatoti sikkhāpaccakkhānena.",
  "tika-vin11t5:259_5": "Parivattanatoti liṅgaparivattanena. Gāhatoti vissāsaggahaṇena, acchinditvā gahaṇena ca.",
  "tika-vin11t5:260_0": "Kaṅgusitthappamāṇenāti sattannaṁ dhaññānaṁ khuddakatarassa kaṅguno sitthappamāṇena.",
  "tika-vin11t5:260_1": "Khenāti mukhavaṭṭiyā dvaṅgulato heṭṭhā ākāsapariyāyena chiddena.",
  "tika-vin11t5:260_2": "Āṇiyā vāti ayomayāya āṇiyā vā.",
  "tika-vin11t5:261_0": "750-1.Maṇipattoti maṇinā kato.",
  "tika-vin11t5:261_1": "Veḷuriyubbhavoti marakatamaṇimayo.",
  "tika-vin11t5:261_2": "Phalikubbhavoti phalikapāsāṇena kato. Kācamayoti kācamattikāmayo. Kaṁsamayoti kaṁsalohena kato. Tipumayoti kāḷatipumayo. Sīsamayoti setatipumayo. Vipallāsena ca vadanti. Sajjhumayoti rajatamayo.",
  "tika-vin11t5:262_0": "752.Ghaṭakaṭāhoti ghaṭakapālaṁ.",
  "tika-vin11t5:262_1": "Sīsakaṭāhoti chavasīsakapālaṁ. Tumbanti alābu.",
  "tika-vin11t5:262_2": "Assāti ekādasavidhassa pattassa.",
  "tika-vin11t5:262_3": "Anulomikanti akappiyavasena anulomaṁ. Tatthāti tasmiṁ ekādasavidhe.",
  "tika-vin11t5:262_4": "Tambamayaṁ lohamayaṁ thālakaṁ pana vaṭṭatīti yojanā, pattoyeva na vaṭṭati,",
  "tika-vin11t5:262_5": "tambalohamayā thālakā pana vaṭṭantīti attho.",
  "tika-vin11t5:263_0": "753.Taṭṭikādīnīti ādi-saddena vaṭṭakādīnaṁ saṅgaho.",
  "tika-vin11t5:263_1": "Vaṭṭakanti ca aḍḍhacandākāro lohādimayo bhājaniyaviseso. Puggalassāti bhikkhussa.",
  "tika-vin11t5:263_2": "Gihī ca saṅgho ca gihisaṅghā, tesaṁ santakā gihisaṅghikā.",
  "tika-vin11t5:264_0": "754.Yaṁ kiñci pattanti sattasu pattesu yaṁ kiñci pattaṁ.",
  "tika-vin11t5:264_1": "Vodakaṁ katvāti vigatodakaṁ katvā.",
  "tika-vin11t5:264_2": "Paṭisāmeyyāti nikkhepārahaṭṭhāne nikkhipanavasena,",
  "tika-vin11t5:264_3": "thavikāya pakkhipitvā bandhanavasena vā saṅgopeyya.",
  "tika-vin11t5:265_0": "755.Otāpetunti ātape, aggimhi vā tāpetuṁ. Uṇheti tasmiṁyeva uṇhe.",
  "tika-vin11t5:265_1": "Na nidahetabboti na jhāpetabbo.",
  "tika-vin11t5:265_2": "Sīsāpanayanameva na vaṭṭatīti na nidahetabboti attho adhikanivāraṇeneva viññāyati.",
  "tika-vin11t5:266_0": "756.Miḍḍhanteti miḍḍhiyā ante.",
  "tika-vin11t5:266_1": "Paribhaṇḍanteti pamukhe mahāmiḍḍhiyā ante.",
  "tika-vin11t5:266_2": "‘‘Vitthiṇṇeti antamaso dvipattamattokāsavitthāre’’ti keci.",
  "tika-vin11t5:266_3": "Ṭhapetuṁ pana vaṭṭatīti yojanā,",
  "tika-vin11t5:266_4": "valayādiādhārena vināpi ṭhapetuṁ vaṭṭatīti attho.",
  "tika-vin11t5:266_5": "‘‘Miḍḍhiyā pamukhe miḍḍhiyā ca kharabhūmipadesādīsu ca valayamatthake ṭhapetuṁ vaṭṭatī’’ti vadanti.",
  "tika-vin11t5:267_0": "757.Dāruādhāraketi udukkhalasadise dārumaye ādhāre.",
  "tika-vin11t5:267_1": "Dve patte ṭhapetumpi vaṭṭatīti pattamatthake aparassāpi pattassa ṭhapanavasena dve patte ṭhapetumpi vaṭṭati.",
  "tika-vin11t5:267_2": "Api-saddena ekasmiṁ vattabbameva natthīti dasseti.",
  "tika-vin11t5:267_3": "Ayameva nayoti ‘‘dvepi patte ṭhapetuṁ vaṭṭatī’’ti ayaṁ nayo.",
  "tika-vin11t5:267_4": "Daṇḍabhūmiādhārakesūti ettha daṇḍādhāro nāma bahūhi daṇḍehi kato.",
  "tika-vin11t5:267_5": "Bhūmiādhārako nāma bhūmiyaṁ kato ālavālavalayākāro siliṭṭhādhāro.",
  "tika-vin11t5:267_6": "‘‘Dantavettalatādimayo bhūmiādhārako’’ti keci.",
  "tika-vin11t5:268_0": "758-9.Taṭṭikāyāti tālapaṇṇādīhi katataṭṭikāya.",
  "tika-vin11t5:268_1": "Potthaketi makacivākamaye vā rukkhavākamaye vā attharaṇe.",
  "tika-vin11t5:268_2": "Kaṭasāraketi tālapaṇṇādīhi vīte attharaṇe.",
  "tika-vin11t5:268_3": "Paribhaṇḍakatāyāti katagomayaparibhaṇḍāya.",
  "tika-vin11t5:268_4": "Api-saddena sudhākammaṁ katvā pāsāṇena ghaṁsitvā maṭṭhakatāya bhūmiyā vattabbameva natthīti dasseti.",
  "tika-vin11t5:268_5": "Vālukāsu vāti leḍḍupāsāṇasakkharakapālādiamissāsu saṇhasukhumavālukāsūti vuttaṁ hoti.",
  "tika-vin11t5:268_6": "Tenevāha ‘‘tathārūpāsū’’tiādi.",
  "tika-vin11t5:268_7": "Rajamhi santepi asantepi visuṁyeva ‘‘kharabhūmiyā na ṭhapetabba’’nti vuttattā ‘‘sarajāyā’’ti iminā rajokiṇṇaṁ saṇhabhūmimāha.",
  "tika-vin11t5:268_8": "Kharabhūmiyāti pharusabhūmiyā.",
  "tika-vin11t5:269_0": "760.Laggetunti olambetuṁ. Daṇḍakoṭiyā,",
  "tika-vin11t5:269_1": "nāgadantakoṭiyā ca pattamukhena pakkhipitvā ṭhapanampi lagganaṁ nāma.",
  "tika-vin11t5:269_2": "Chattaṅkamañcapīṭhesūti chatte, aṅke, mañcapīṭhe ca.",
  "tika-vin11t5:270_0": "761.Aṭanīsūti aṅgesu.",
  "tika-vin11t5:270_1": "Bandhitvāti thavikāya aṁsavaddhanakādinā yena kenaci bandhitvā. Olambetumpīti laggetumpi.",
  "tika-vin11t5:270_2": "‘‘Ṭhapetuṁ uparī’’ti padacchedo.",
  "tika-vin11t5:271_0": "762.Mañcapīṭhaṭṭaketi mañcapīṭhesu ṭhapitapattā yathā na patanti,",
  "tika-vin11t5:271_1": "tathā aṭanimatthake dārunā parikkhepe kate mañcapīṭhaṭṭakā nāma honti,",
  "tika-vin11t5:271_2": "tādise mañcapīṭhaṭṭake ṭhapetuṁ vaṭṭatīti attho.",
  "tika-vin11t5:271_3": "Bhattapūropīti bhattassa pūropi.",
  "tika-vin11t5:271_4": "Api-saddena yāgutelaparipūritassāpi saṅgaho.",
  "tika-vin11t5:271_5": "Tucchapatte vinicchayo yathāvuttoyeva. Pūraṇaṁ pūro, bhattassa pūro bhattapūro.",
  "tika-vin11t5:272_0": "Tibhāṇavāravaṇṇanā niṭṭhitā.",
  "tika-vin11t5:273_0": "763.Kavāṭanti dvārakavāṭaphalakaṁ.",
  "tika-vin11t5:273_1": "‘‘Senāsane dvārakavāṭavātapānakavāṭādī’’tiādīsu dvāraphalakaṁ ‘‘kavāṭa’’nti hi vuttaṁ.",
  "tika-vin11t5:273_2": "Na paṇāmeyyāti na nāmeyya na cāleyya, na ca pidaheyyāti attho.",
  "tika-vin11t5:273_3": "Pattaṁ hatthe yassa so pattahatthoti bhinnādhikaraṇoyaṁ bāhiratthasamāso ‘‘vajirapāṇī’’tiādīsu viya.",
  "tika-vin11t5:273_4": "‘‘Paṇāmeyya assā’’ti padacchedo.",
  "tika-vin11t5:274_0": "764.Na nīhareyya pattena calakānīti rasaṁ pivitvā pātitamadhukaphalaṭṭhikādi chaḍḍitāni bahi chaḍḍetuṁ pattena na nīhareyya.",
  "tika-vin11t5:274_1": "Aṭṭhikāni vāti panasaṭṭhikolaṭṭhiādiaṭṭhikāni vā.",
  "tika-vin11t5:274_2": "Ucchiṭṭhamudakanti mukhadhovanādikaṁ ucchiṭṭhamudakaṁ.",
  "tika-vin11t5:274_3": "Pattena nīharantassāti yojanā,",
  "tika-vin11t5:274_4": "bahi chaḍḍetuṁ taṁ patte āsiñcitvā harantassāti vuttaṁ hoti.",
  "tika-vin11t5:274_5": "Itarathā ucchiṭṭhapattadhovanodakampi teneva pattena bahi na nīharitabbaṁ siyā.",
  "tika-vin11t5:275_0": "765.",
  "tika-vin11t5:275_1": "Paṭiggaheti mukhadhovanodakanti paṭiggaho, kheḷamallakova.",
  "tika-vin11t5:275_2": "Mukhato nīhaṭanti mukhena chaḍḍitaṁ maṁsakhaṇḍādi yaṁ kiñci.",
  "tika-vin11t5:276_0": "766.Vinassatīti vibbhamena vā sikkhāpaccakkhānena vā kālakiriyāya vā vinassati.",
  "tika-vin11t5:276_1": "Atha vā yoti paccattavacanaṁ ‘‘yassā’’ti sāmivasena pariṇāmetvā yassa bhikkhuno patto bhedena vā acchedena vā corikāya haraṇena vā nassati, tassa anāpattīti yojanā.",
  "tika-vin11t5:277_0": "767.Paṭhamassāti pattavaggassa paṭhamaṁ saṅgahitattā paṭhamassa.",
  "tika-vin11t5:277_1": "Pattassāti pattasikkhāpadassa.",
  "tika-vin11t5:277_2": "Paṭhamenāti cīvaravaggassa paṭhamaṁ saṅgahitattā paṭhamena kathinenāti sambandho.",
  "tika-vin11t5:277_3": "Mahesināti mahante sīlakkhandhādayo guṇe esi gavesīti mahesi.",
  "tika-vin11t5:277_4": "Paṭhamassa pattassa samuṭṭhānādayo sabbe idha aniddiṭṭhavinicchayā paṭhamena kathinena samā sadisā iti mahesinā matā anumatā anuññātāti yojanā.",
  "tika-vin11t5:278_0": "Paṭhamapattakathāvaṇṇanā.",
  "tika-vin11t5:279_0": "768.",
  "tika-vin11t5:279_1": "Pañca bandhanāni ūnāni yassa so pañcabandhanaūno, patto, tasmiṁ,",
  "tika-vin11t5:279_2": "abandhanañca ekadviticatubandhanañca ‘‘pañcabandhanaūna’’nti gahitaṁ.",
  "tika-vin11t5:279_3": "Yathāha pāḷiyaṁ ‘‘ūnapañcabandhano nāma patto abandhano vā ekabandhano vā dvibandhano vā tibandhano vā catubandhano vā’’ti (pārā. 613).",
  "tika-vin11t5:279_4": "Bandhane akatepi bandhanāraho vakkhamānalakkhaṇarājiyuttopi ‘‘ūnapañcabandhanoyevā’’ti gahetabbo.",
  "tika-vin11t5:279_5": "Ettha abandhano nāma yassa bandhanameva natthi, so.",
  "tika-vin11t5:279_6": "Tenevāha aṭṭhakathāyaṁ ‘‘yasmā abandhanassapi pattassa pañca bandhanāni na pūrenti sabbaso natthitāyā’’ti (pārā. aṭṭha. 2.612-613).",
  "tika-vin11t5:279_7": "Dvaṅgulappamāṇato ūnarājiyutto abandhanokāsopi ‘‘abandhanoyevā’’ti gahetabbo.",
  "tika-vin11t5:279_8": "Yathāha pāḷiyaṁ ‘‘abandhanokāso nāma patto yassa dvaṅgulā rāji na hotī’’ti (pārā. 613).",
  "tika-vin11t5:280_0": "769.Uddiṭṭhanti ‘‘bandhanokāso nāma patto yassa dvaṅgulā rāji hotī’’ti (pārā. 613) padabhājane vuttaṁ.",
  "tika-vin11t5:280_1": "Dvaṅgulāya rājiyā ekañca bandhananti yojanā.",
  "tika-vin11t5:280_2": "‘‘Mukhavaṭṭito heṭṭhā bhaṭṭhā’’ti aṭṭhakathāvacanato (pārā. aṭṭha.",
  "tika-vin11t5:280_3": "2.612-613) ‘‘sabbāpi rājiyo mukhavaṭṭito paṭṭhāya heṭṭhā bhaṭṭhāyeva gahetabbā’’ti nissandehe vuttaṁ.",
  "tika-vin11t5:280_4": "Mukhavaṭṭiṁ vinā aññatthāpi ūnapañcabandhane vā ūnapañcabandhanokāse vā sati sopi patto ūnapañcabandhano na hotīti na sakkā vattuṁ,",
  "tika-vin11t5:280_5": "tasmā ‘‘mukhavaṭṭito paṭṭhāyā’’ti (pārā. aṭṭha.",
  "tika-vin11t5:280_6": "2.612-613) aṭṭhakathāyaṁ niyametvā vacanaṁ vīmaṁsitabbaṁ.",
  "tika-vin11t5:280_7": "Idha pana tathā niyamo na dassito,",
  "tika-vin11t5:280_8": "tasmā ayameva vinicchayo sāmaññena vuttāya pāḷiyā aññadatthu saṁsandati sameti.",
  "tika-vin11t5:280_9": "Ca-kārassa avuttasamuccayatthattā dvaṅguladvaṅgulāhi dvīhi dve bandhanāni ca tīṇi bandhanāni cāti idampi vuttameva hoti.",
  "tika-vin11t5:280_10": "Yathāha aṭṭhakathāyaṁ ‘‘yassa pana dve rājiyo, ekāyeva vā caturaṅgulā,",
  "tika-vin11t5:280_11": "tassa dve bandhanāni dātabbāni. Yassa tisso, ekāyeva vā chaḷaṅgulā,",
  "tika-vin11t5:280_12": "tassa tīṇi bandhanāni dātabbānī’’ti (pārā. aṭṭha. 2.612-613).",
  "tika-vin11t5:281_0": "Ūnapañcabandhanapattesu antimapattassa vibhāgaṁ dassetumāha ‘‘bandhanāni cā’’tiādi.",
  "tika-vin11t5:281_1": "Mukhavaṭṭiyā aṭṭhaṅgulappamāṇānaṁ catunnaṁ rājīnaṁ cattāri bandhanāni cāti vuttaṁ hoti.",
  "tika-vin11t5:281_2": "Cakāro pubbe vuttasseva samuccayaṁ karoti.",
  "tika-vin11t5:281_3": "Aṭṭhaṅgularājiyā tathāti mukhavaṭṭito paṭṭhāya aṭṭhaṅgulāyāmaṁ bhaṭṭhāya rājiyā dvaṅguladvaṅgulamatte ṭhāne teneva nīhārena baddhāni cattāri bandhanāni cāti attho.",
  "tika-vin11t5:282_0": "770.",
  "tika-vin11t5:282_1": "Evaṁ ūnapañcabandhanapattaṁ dassetvā idāni paripuṇṇapañcabandhanapattaṁ dassetumāha ‘‘pañca vā’’tiādi.",
  "tika-vin11t5:282_2": "Mukhavaṭṭiyā dvaṅguladvaṅgulāyāmaṁ otiṇṇā pañca rājiyo ca.",
  "tika-vin11t5:282_3": "Vā-saddena pañcabandhanavikappā dassitā.",
  "tika-vin11t5:282_4": "Ekā vāpi dasaṅgulāti mukhavaṭṭito dasaṅgulāyāmā ekā vā rāji hoti.",
  "tika-vin11t5:282_5": "Api-saddena tassā rājiyā bandhano pañcabandhanapakkho dassito.",
  "tika-vin11t5:282_6": "Ayaṁ pattoti yassa pañca rājiyo vā tattha bandhanāni pañcabandhanāni vā,",
  "tika-vin11t5:282_7": "dasaṅgulā ekā rāji vā tattha bandhanāni pañcabandhanāni vā santi,",
  "tika-vin11t5:282_8": "ayaṁ patto pañcabandhano nāma.",
  "tika-vin11t5:283_0": "771.",
  "tika-vin11t5:283_1": "Ettāvatā mattikāpatte vinicchayaṁ dassetvā idāni ayopatte dassetumāha ‘‘ayopatto’’tiādi.",
  "tika-vin11t5:283_2": "Chiddāni paṭicchādetuṁ bandhitabbāni ayopaṭṭāni lohamaṇḍalakāni nāma.",
  "tika-vin11t5:283_3": "‘‘Bhaṇḍī’’tipi tasseva pariyāyo.",
  "tika-vin11t5:283_4": "Bhaṇḍitabbaṁ bandhitvā chidde paṭicchāditepi yattha asaṇhatāya āmisaṁ tiṭṭhati,",
  "tika-vin11t5:283_5": "tādisopi apattoyevāti āha ‘‘maṭṭho vaṭṭatī’’ti.",
  "tika-vin11t5:283_6": "Ayocuṇṇena vāṇiyāti etthāpi ‘‘maṭṭho vaṭṭatī’’ti sambandhanīyaṁ.",
  "tika-vin11t5:284_0": "772.",
  "tika-vin11t5:284_1": "Tassa nissaggiyaṁ saṅghassa nissaṭṭhaṁ taṁ pattaṁ tasmiṁ anukampāya agaṇhantassāti yojanā,",
  "tika-vin11t5:284_2": "‘‘saṅghamajjhe nissajjitabbo’’ti (pārā.",
  "tika-vin11t5:284_3": "613) vacanato saṅghamajjhe nissaṭṭhaṁ tassa taṁ pattaṁ tasmiṁ pattanissajjake puggale anukampāya agaṇhantassa.",
  "tika-vin11t5:285_0": "773.Dīyamāne tu pattasminti ūnapañcabandhanena pattena viññāpitanavapatte bhikkhumhi taṁ pattaṁ saṅghamajjhe nissajjitvā āpattiṁ desetvā nisinne catasso agatiyo agamanaṁ,",
  "tika-vin11t5:285_1": "gahitāgahitajānananti imehi pañcahi aṅgehi samannāgatena bhikkhunā paṭhamaṁ saṅghaṁ yācitvā ñattidutiyāya kammavācāya saṅghena pattagāhakaṁ katvā sammatena nissaṭṭhapattaṁ hatthena gahetvā tasmiṁ saṅghe saṅghattherato paṭṭhāya anukkamena upasaṅkamma viññāyamānaṁ guṇaṁ vatvā paṇāmite.",
  "tika-vin11t5:285_2": "Yassāti tasmiṁ saṅghamajjhe nisinnassa yassa bhikkhuno,",
  "tika-vin11t5:285_3": "rocanatthayoge sampadānavacanaṁ. So dīyamāno patto. Taṁ dīyamānaṁ pattaṁ.",
  "tika-vin11t5:286_0": "774.Dīpitoti ‘‘apattakassa na gāhetabbo’’ti (pārā. 615) vutto.",
  "tika-vin11t5:286_1": "Tatthāti tassaṁ bhikkhuparisāyaṁ.",
  "tika-vin11t5:286_2": "Pattapariyantoti ettha ‘‘evaṁ parivattetvā pariyante ṭhitapatto’’ti (pārā. aṭṭha.",
  "tika-vin11t5:286_3": "2.615) aṭṭhakathāyaṁ vuttattā tena pattaparivattanena āgato vā sabbehi aggahitattā āgato so eva vā patto pariyanto nāma hotīti attho.",
  "tika-vin11t5:286_4": "Tassa bhikkhunoti pattaṁ nissajjitvā nisinnassa tassa bhikkhuno.",
  "tika-vin11t5:287_0": "775.Tanti attano dinnaṁ taṁ pariyantapattaṁ.",
  "tika-vin11t5:287_1": "Appadeseti mañcapīṭhādiaṭṭhāne.",
  "tika-vin11t5:287_2": "Yathāha aṭṭhakathāyaṁ ‘‘mañcapīṭhachattanāgadantādike adese’’ti (pārā. aṭṭha. 2.615). Vissajjetīti aññassa deti.",
  "tika-vin11t5:287_3": "Attanā adāpetvā aññena taṁ pattaṁ sayameva attano gahetvā aññaṁ anurūpaṁ pattaṁ diyyamānaṁ gaṇhituṁ vaṭṭatīti aṭṭhakathāyaṁ vuttaṁ.",
  "tika-vin11t5:287_4": "Abhogena paribhuñjatīti yāgurandhanādivasena paribhuñjati.",
  "tika-vin11t5:287_5": "Yathāha aṭṭhakathāyaṁ ‘‘abhogenāti yāgurandhanarajanapacanādinā’’ti (pārā. aṭṭha. 2.615).",
  "tika-vin11t5:287_6": "‘‘Antarāmagge pana byādhimhi uppanne aññasmiṁ bhājane asati mattikāya limpitvā yāguṁ vā pacituṁ udakaṁ vā tāpetuṁ vaṭṭatī’’ti (pārā. aṭṭha.",
  "tika-vin11t5:287_7": "2.615) aṭṭhakathāyaṁ vuttattā tādise ṭhāne tathāpi paribhuñjituṁ vaṭṭatīti ettha viseso.",
  "tika-vin11t5:288_0": "776.Naṭṭheti attano paribhuñjiyamāne patte coraggahaṇādinā naṭṭhe. Bhinneti bhedamupagate.",
  "tika-vin11t5:288_1": "Anāpattīti aññaṁ pattaṁ viññāpentassa anāpatti.",
  "tika-vin11t5:288_2": "Pakāsitāti ‘‘anāpatti naṭṭhapattassa bhinnapattassa ñātakānaṁ pavāritānaṁ aññassatthāya attano dhanenā’’tiādinā (pārā. 617) nayena pāḷiyaṁ desitā.",
  "tika-vin11t5:288_3": "Idha ‘‘aññassatthāyā’’ti vuttattā attano vaḷañjiyamāne patte satipi aññassatthāya pattaṁ viññāpetuṁ vaṭṭati.",
  "tika-vin11t5:288_4": "Ñātakādīnaṁ gaṇhatoti ettha ‘‘santaka’’nti labbhati. Attano dhanenāti yojanā.",
  "tika-vin11t5:288_5": "Ettha dhanaṁ nāma suttavatthādi kappiyavatthu.",
  "tika-vin11t5:289_0": "777. Ettha viññāpanaṁ kriyaṁ.",
  "tika-vin11t5:290_0": "Dutiyapattakathāvaṇṇanā.",
  "tika-vin11t5:291_0": "778.Sappiādiṁ bhesajjanti ettha pāḷiyaṁ ‘‘seyyathidaṁ?",
  "tika-vin11t5:291_1": "Sappi navanītaṁ telaṁ madhu phāṇita’’nti (pārā.",
  "tika-vin11t5:291_2": "622) uddisitvā ‘‘sappi nāma gosappi vā ajikāsappi vā mahiṁsasappi vā, yesaṁ maṁsaṁ kappati, tesaṁ sappī’’ti (pārā.",
  "tika-vin11t5:291_3": "623) niddiṭṭhaṁ ghatañca ‘‘tesaṁyeva navanīta’’nti (pārā.",
  "tika-vin11t5:291_4": "623) niddiṭṭhaṁ navanītañca ‘‘tilatelaṁ sāsapatelaṁ madhukatelaṁ eraṇḍakatelaṁ vasātela’’nti (pārā.",
  "tika-vin11t5:291_5": "623) niddiṭṭhaṁ telañca ‘‘madhu nāma makkhikāmadhū’’ti (pārā.",
  "tika-vin11t5:291_6": "623) niddiṭṭhaṁ madhuñca ‘‘phāṇitaṁ nāma ucchumhā nibbatta’’nti (pārā.",
  "tika-vin11t5:291_7": "623) niddiṭṭhaṁ guḷādiphāṇitañcāti etasmiṁ pañcabhesajjarāsimhi yaṁ yaṁ bhesajjanti attho. Purebhattanti purebhatte. Paṭigayhāti paṭiggahetvā.",
  "tika-vin11t5:292_0": "779.Taṁ purebhattaṁ paṭiggahitaṁ bhesajjaṁ.",
  "tika-vin11t5:292_1": "Sattāhanti ettha ‘‘vaṭṭatī’’ti kiriyāya accantasaṁyoge upayogavacanaṁ.",
  "tika-vin11t5:292_2": "‘‘Sattāhaṁ atikkamantassā’’ti padacchedo.",
  "tika-vin11t5:292_3": "‘‘Sattāhātikkame tassā’’ti vā pāṭho.",
  "tika-vin11t5:292_4": "Sattāhassa atikkamo sattāhātikkamo, tasmiṁ sattāhātikkame.",
  "tika-vin11t5:292_5": "Tassāti bhesajjapaṭiggāhakassa bhikkhuno.",
  "tika-vin11t5:292_6": "‘‘Nissaggiya’’nti iminā pācittiyameva dassitaṁ.",
  "tika-vin11t5:292_7": "Nissaggiyavatthu bhājanagaṇanāya āpattiṁ karoti.",
  "tika-vin11t5:292_8": "Ekasmiṁ bhājanepi visuṁ visuṁ ṭhapitāni navanītapiṇḍaguḷapiṇḍasakkaramadhupaṭalānipi attano gaṇanāya āpattiṁ karonti.",
  "tika-vin11t5:293_0": "780.Gaṇhitvāti paṭiggahetvā. Sannidhīyatīti sannidhi, sannihitavatthu,",
  "tika-vin11t5:293_1": "tassa kārakaṁ karaṇaṁ aparāparadivasatthāya ṭhapanaṁ, taṁ katvā,",
  "tika-vin11t5:293_2": "pacchābhattaṁ paṭiggahitaṁ yathā aparaṁ divasaṁ gacchati,",
  "tika-vin11t5:293_3": "tathā katvā nikkhipitvāti attho.",
  "tika-vin11t5:293_4": "Nirāmisaṁ sāyatoti āmisena amissetvā bhuñjantassa.",
  "tika-vin11t5:294_0": "781.Uggahitanti appaṭiggahāpetvā hatthena gahitaṁ.",
  "tika-vin11t5:294_1": "Sarīrabhogeti bahi sarīraparibhogeneva.",
  "tika-vin11t5:295_0": "782.Gahitaṁ paṭiggahitaṁ. Tāpetvāti vilīyāpetvā.",
  "tika-vin11t5:296_0": "783.‘‘Sayaṁ tāpeti…pe… na hoti so’’ti idaṁ sudhotanavanītaṁ sandhāya vuttaṁ,",
  "tika-vin11t5:296_1": "duddhotena pana dadhiguḷikādisahitena sāmaṁpāko hoteva.",
  "tika-vin11t5:296_2": "Navanītassa yaṁ sayaṁ tāpanaṁ,",
  "tika-vin11t5:296_3": "so sāmaṁpāko na hotīti yojanā.",
  "tika-vin11t5:297_0": "784.Yena kenacīti upasampannena, anupasampannena vā.",
  "tika-vin11t5:298_0": "785.‘‘Sayaṁ karotī’’ti iminā anupasampannaṁ nivatteti.",
  "tika-vin11t5:298_1": "Tena kataṁ pana tadahu purebhattaṁ sāmisampi vaṭṭati.",
  "tika-vin11t5:298_2": "Yathāha aṭṭhakathāyaṁ ‘‘purebhattaṁ paṭiggahitakhīrena vā dadhinā vā katasappi anupasampannena kataṁ sāmisampi tadahu purebhattaṁ vaṭṭatī’’ti (pārā. aṭṭha. 2.622).",
  "tika-vin11t5:299_0": "786.Savatthukassāti ettha vatthu nāma khīradadhi.",
  "tika-vin11t5:300_0": "787.Assāti paṭiggahitakhīradadhīhi katasappimāha.",
  "tika-vin11t5:300_1": "‘‘Paṭiggahetvā tānī’’ti vuttattāti idaṁ ‘‘yāni kho pana tāni gilānānaṁ bhikkhūnaṁ paṭisāyanīyāni bhesajjāni, seyyathidaṁ?",
  "tika-vin11t5:300_2": "Sappi navanītaṁ telaṁ madhu phāṇitaṁ, tāni paṭiggahetvā’’ti (pārā.",
  "tika-vin11t5:300_3": "622) imasmiṁ mātikāpāṭhe ‘‘yānī’’ti vuttasappiādīnameva ‘‘tāni paṭiggahetvā’’ti vuttattāti vuttaṁ hoti,",
  "tika-vin11t5:300_4": "tattha khīradadhīnaṁ avuttattāti adhippāyo.",
  "tika-vin11t5:301_0": "788.Kappiyasappimhīti kappiyamaṁsānaṁ sattānaṁ ghate.",
  "tika-vin11t5:301_1": "Akappiyasappimhīti akappiyamaṁsānaṁ sattānaṁ ghate,",
  "tika-vin11t5:301_2": "paṭiggahetvā sattāhe atikkanteti vuttaṁ hoti.",
  "tika-vin11t5:302_0": "789.",
  "tika-vin11t5:302_1": "Tena sappinā akappiyena bhavitabbanti idaṁ dukkaṭaṁ kathaṁ hotīti āha ‘‘sabbā’’tiādi.",
  "tika-vin11t5:302_2": "Akappiyaṁ maṁsaṁ yesaṁ te akappiyamaṁsā, manussādayo,",
  "tika-vin11t5:302_3": "sabbe ca te akappiyamaṁsā cāti sabbākappiyamaṁsā, tesaṁ.",
  "tika-vin11t5:303_0": "790-1. Evaṁ ce vaṭṭati, ‘‘yesaṁ maṁsaṁ kappati,",
  "tika-vin11t5:303_1": "tesaṁ sappī’’ti kasmā pāḷiyaṁ vuttanti codanaṁ samuṭṭhāpetvā taṁ pariharitumāha ‘‘yesa’’ntiādi.",
  "tika-vin11t5:303_2": "Tattha ‘‘yesañhi kappati maṁsaṁ,",
  "tika-vin11t5:303_3": "tesaṁ sappī’’ti idaṁ vacanaṁ kiṁ payojanaṁ sādhetīti vuttaṁ hoti.",
  "tika-vin11t5:303_4": "Idāni paricchedaniyamanasaṅkhātaṁ taṁpayojanañca tabbisayañca dassetumāha ‘‘paṇītabhojanassā’’tiādi.",
  "tika-vin11t5:303_5": "Paṇītabhojanassa paricchedaniyāmananti yojanā.",
  "tika-vin11t5:303_6": "Sattāhakālike pañcavidhe bhesajjeti vuttaṁ hoti, niddhāraṇe bhummaṁ.",
  "tika-vin11t5:303_7": "Nissaggiyassa vatthūnanti niddhāritabbadassanaṁ.",
  "tika-vin11t5:303_8": "Nissaggiyassāti ettha taṁhetukassa pācittiyassāti attho.",
  "tika-vin11t5:303_9": "Vatthūnanti sappinavanītadvayameva vuttaṁ.",
  "tika-vin11t5:303_10": "Sattāhakālike nissaggiyapācittiyassa vatthu nāma etesameva sappinavanītāni,",
  "tika-vin11t5:303_11": "paṇītabhojanañca tesameva khīradadhisappinavanītānīti dassetuṁ tathā vuttaṁ,",
  "tika-vin11t5:303_12": "na akappiyamaṁsasattānaṁ sappiādinivāraṇatthaṁ vuttanti ayaṁ pāḷiyaṁ tathāgatā dhippeto atthoti vuttaṁ hoti.",
  "tika-vin11t5:304_0": "792.Gahituggahitādike uggahitapaṭiggahitādike navanītepi sabbo vinicchayo sappimhi vuttanayeneva veditabboti yojanā. Ādi-saddena purebhattaṁ,",
  "tika-vin11t5:304_1": "pacchābhattaṁ paṭiggahitakhīradadhīhi,",
  "tika-vin11t5:304_2": "uggahitakhīradadhīhi ca kataṁ navanītaṁ,",
  "tika-vin11t5:304_3": "tādisameva akappiyamaṁsanavanītañca saṅgahitaṁ.",
  "tika-vin11t5:304_4": "Sabbo vinicchayoti āpattiādikaṁ sabbavinicchayaṁ saṅgaṇhāti.",
  "tika-vin11t5:304_5": "Yathāha aṭṭhakathāyaṁ ‘‘sabbo āpattānāpattiparibhogāparibhoganayo’’ti (pārā. aṭṭha. 2.622).",
  "tika-vin11t5:305_0": "793-4.Bhikkhūnaṁ ākirantīti ettha ‘‘patte’’ti sāmatthiyā labbhati. Ādiccapakkanti ātape vilīnaṁ. Saṁsaṭṭhaṁ parissāvitaṁ.",
  "tika-vin11t5:306_0": "795-6.",
  "tika-vin11t5:306_1": "Tilatelaṁ sāsapatelaṁ madhukatelaṁ eraṇḍakatelaṁ. Gahitanti paṭiggahitaṁ.",
  "tika-vin11t5:306_2": "Purebhattaṁ sāmisampi nirāmisampi sāyitabbanti yojanā.",
  "tika-vin11t5:306_3": "Tesaṁ vasāti sattāhātikkantānaṁ tesaṁ telānaṁ vasena,",
  "tika-vin11t5:306_4": "telabhājanagaṇanāyāti vuttaṁ hoti.",
  "tika-vin11t5:307_0": "798.Tesaṁ tiṇṇampīti eraṇḍamadhukasāsapabījānaṁ tiṇṇaṁ.",
  "tika-vin11t5:308_0": "799.Nissaggiyaṁ pācittiyaṁ.",
  "tika-vin11t5:309_0": "800.Sāsapādīnanti ettha ādi-saddena paṭilomena madhukeraṇḍakānaṁ gahaṇaṁ. Gahetvāti paṭiggahetvā.",
  "tika-vin11t5:309_1": "Bhikkhunā telatthāyeva gahetvā ṭhapitānaṁ sāsapādīnaṁ sattāhātikkame dukkaṭaṁ siyāti yojanā.",
  "tika-vin11t5:310_0": "801-2.",
  "tika-vin11t5:310_1": "Nāḷikerañca karañjañca nāḷikerakarañjāni, tesaṁ, nāḷikeraphalānaṁ,",
  "tika-vin11t5:310_2": "nattamālaṭṭhīnañca telanti sambandho. Kuruvakassāti atasibījassa.",
  "tika-vin11t5:310_3": "Nimbañca kosambakañca nimbakosambakāni, tesaṁ,",
  "tika-vin11t5:310_4": "pucimandabījassa ca phandanabījassa ca telanti sambandho.",
  "tika-vin11t5:310_5": "Bhallātakassāti evaṁnāmakassa rukkhabījassa. Samayaccayeti sattāhātikkame.",
  "tika-vin11t5:311_0": "803.Yāvakālikabhedañcāti ettha ‘‘yāvakālika’’nti bhedo visesanaṁ yassāti viggaho,",
  "tika-vin11t5:311_1": "‘‘idaṁ vatthu’’nti etassa ajjhoharaṇīyavisesitabbassa visesanaṁ.",
  "tika-vin11t5:311_2": "Yāvajīvikantipi tasseva visesanaṁ.",
  "tika-vin11t5:311_3": "Sesanti ‘‘sāmaṁpākasavatthuka purebhattapacchābhattapaṭiggahitauggahitakavatthuvidhānaṁ sabba’’nti (pārā. aṭṭha.",
  "tika-vin11t5:311_4": "2.622) aṭṭhakathāyaṁ dassitaṁ sesaṁ visesappakārajātamāha.",
  "tika-vin11t5:311_5": "Etthāpīti imasmiṁ telavinicchayepi.",
  "tika-vin11t5:312_0": "804.Acchassa isassa. Macchassa jalajassa. Varāhassa sūkarassa. Susukāsaṅkhātassa makarassa.",
  "tika-vin11t5:312_1": "Macchavacaneneva makarassa saṅgahitattepi vāḷamacchabhāvena visuṁ gahaṇanti aṭṭhakathāyaṁ vuttaṁ. Gadrabhassa kharassa.",
  "tika-vin11t5:312_2": "Imesaṁ pañcannaṁ sattānaṁ vasena pañcavidhānaṁ vasānaṁ telañca pañcappakāraṁ hotīti attho.",
  "tika-vin11t5:313_0": "805.Kappiyākappiyassa cāti kappiyākappiyamaṁsassa sattassāti vuttaṁ hoti,",
  "tika-vin11t5:313_1": "sabbameva vasātelaṁ vaṭṭatīti iminā sambandho.",
  "tika-vin11t5:313_2": "Ettha ‘‘anujānāmi bhikkhave vasāni bhesajjāni acchavasaṁ macchavasaṁ susukāvasaṁ sūkaravasaṁ gadrabhavasa’’nti (mahāva.",
  "tika-vin11t5:313_3": "262) anuññātapāṭhe acchavasāggahaṇena manussehi aññesaṁ sabbākappiyamaṁsasattānaṁ vasāya anuññātattā taṁ saṅgahetuṁ akappiyaggahaṇaṁ katanti daṭṭhabbaṁ.",
  "tika-vin11t5:313_4": "Yathāha aṭṭhakathāyaṁ ‘‘acchavasa’nti vacanena ṭhapetvā manussavasaṁ sabbesaṁ akappiyamaṁsānaṁ vasā anuññātā’’ti (pārā. aṭṭha. 2.623).",
  "tika-vin11t5:313_5": "Ettha akappiyamaṁsasattānaṁ maṁsānaṁ akappiyabhāvo ‘‘maṁsesu hi dasa manussahatthiassasunakhaahisīhabyagghadīpiacchataracchānaṁ maṁsāni akappiyāni. Vasāsu ekā manussavasāva.",
  "tika-vin11t5:313_6": "Khīrādīsu akappiyaṁ nāma natthī’’ti (pārā. aṭṭha.",
  "tika-vin11t5:313_7": "2.623) aṭṭhakathāvacanato veditabbo.",
  "tika-vin11t5:313_8": "Akappiyavacanena manussavasāyapi gayhamānattā tasmiṁ nīharitumāha ‘‘ṭhapetvā’’ti.",
  "tika-vin11t5:314_0": "806.Purebhattanti purebhatte. Saṁsaṭṭhaṁ parissāvitaṁ.",
  "tika-vin11t5:314_1": "‘‘Purebhatta’’nti idaṁ ‘‘paṭiggahetvāna, pakkaṁ,",
  "tika-vin11t5:314_2": "saṁsaṭṭha’’nti imehi padehi paccekaṁ yojetabbaṁ.",
  "tika-vin11t5:314_3": "Yathāha pāḷiyaṁ ‘‘kāle paṭiggahitaṁ kāle nippakkaṁ kāle saṁsaṭṭhaṁ telaparibhogena paribhuñjitu’’nti (mahāva. 262).",
  "tika-vin11t5:315_0": "807.Taṁ katvā detīti apaṭiggahitavasaṁ gahetvā pacitvā telaṁ detīti attho.",
  "tika-vin11t5:315_1": "Tenāha aṭṭhakathāyaṁ ‘‘anupasampannehi kataṁ nibbaṭṭitavasātelaṁ purebhattaṁ paṭiggahitaṁ purebhattaṁ sāmisampi vaṭṭatī’’ti (pārā. aṭṭha. 2.623).",
  "tika-vin11t5:315_2": "Tato uddhaṁ sattāhamanatikkammāti gahetabbaṁ.",
  "tika-vin11t5:315_3": "Yathāha aṭṭhakathāyaṁ ‘‘pacchābhattato paṭṭhāya sattāhaṁ nirāmisameva vaṭṭatī’’ti (pārā. aṭṭha. 2.623). Idha ubhayatthāpi kāle,",
  "tika-vin11t5:315_4": "vikāle ca kappiyākappiyamaṁsavasānaṁ telaṁ diyyamānaṁ sukhumamaṁsacuṇṇādikaṁ abbohārikaṁ.",
  "tika-vin11t5:315_5": "Yathāha aṭṭhakathāyaṁ ‘‘yaṁ pana tattha sukhumarajasadisaṁ maṁsaṁ vā nhāru vā aṭṭhi vā lohitaṁ vā hoti, taṁ abbohārika’’nti (pārā. aṭṭha. 2.623).",
  "tika-vin11t5:316_0": "808.Paṭiggahetunti ettha ‘‘vasa’’nti ca kātunti ettha ‘‘tela’’nti ca pakaraṇato labbhati.",
  "tika-vin11t5:316_1": "Kātunti ettha pacituṁ parissāvitunti ubhayamevāti attho.",
  "tika-vin11t5:316_2": "‘‘Na vaṭṭatī’’ti idaṁ paṭiggahaṇādipayogattaye visuṁ visuṁ dukkaṭattā vuttaṁ.",
  "tika-vin11t5:316_3": "Yathāha pāḷiyaṁ ‘‘vikāle ce bhikkhave paṭiggahitaṁ vikāle nippakkaṁ vikāle saṁsaṭṭhaṁ, taṁ ce paribhuñjeyya,",
  "tika-vin11t5:316_4": "āpatti tiṇṇaṁ dukkaṭāna’’nti (mahāva. 262).",
  "tika-vin11t5:316_5": "Imāni hi tīhi payogehi tīṇi dukkaṭāni honti.",
  "tika-vin11t5:316_6": "Sesoti uggahitakapaṭiggahitakasavatthukavisayo vinicchayo ca bhājanagaṇanāya āpattibhedo cāti evaṁpakāro vattabbaviseso.",
  "tika-vin11t5:317_0": "809.Gahitanti paṭiggahitaṁ.",
  "tika-vin11t5:317_1": "Madhukarīkatanti madhumakkhikākhuddakamakkhikābhamaramakkhikāsaṅkhātāhi tīhi madhukarīhi kataṁ.",
  "tika-vin11t5:318_0": "810.Vatthūnaṁ gaṇanāti madhupaṭalena ṭhitaṁ ce, paṭalagaṇanāya,",
  "tika-vin11t5:318_1": "pīḷetvā bhājane pakkhipitvā ṭhapitaṁ ce, bhājanagaṇanāya, silesamiva patthinnaṁ ce,",
  "tika-vin11t5:318_2": "mahābhamaramadhukhaṇḍapiṇḍavasena,",
  "tika-vin11t5:318_3": "visuṁ visuṁ kate tesaṁ gaṇanāyāti attho.",
  "tika-vin11t5:319_0": "811.Ghanāghananti ettha guḷañca nānappakārā sakkarā ca ghanapakkaṁ nāma.",
  "tika-vin11t5:319_1": "Pakkatanukaṁ phāṇitaṁ aghanapakkaṁ nāma.",
  "tika-vin11t5:319_2": "Ucchusileso apakkaghanaṁ nāma.",
  "tika-vin11t5:319_3": "Ucchudaṇḍato pīḷitaraso apakkāghanaṁ nāma.",
  "tika-vin11t5:319_4": "‘‘Phāṇitaṁ nāma ucchumhā nibbatta’’nti (pārā. 623) sādhāraṇapāḷivacanato,",
  "tika-vin11t5:319_5": "‘‘phāṇitaṁ nāma ucchurasaṁ upādāyā’’ti (kaṅkhā. aṭṭha. bhesajjasikkhāpadavaṇṇanā; vi. saṅga aṭṭha.",
  "tika-vin11t5:319_6": "98) aṭṭhakathāvacanato ca iha rasādīhi ucchupānampi saṅgahitaṁ.",
  "tika-vin11t5:319_7": "Keci ucchuno catukālikattaṁ vaṇṇayanti, taṁ na sārato paccetabbaṁ.",
  "tika-vin11t5:320_0": "812.Phāṇitanti vuttappakāre tasmiṁ phāṇite aññataraṁ. Gahitaṁ paṭiggahitaṁ.",
  "tika-vin11t5:321_0": "813.Asaṁsaṭṭhenāti aparissāvitena.",
  "tika-vin11t5:321_1": "Kataphāṇitanti parissāvetvā attanā kataphāṇitaṁ.",
  "tika-vin11t5:321_2": "Purebhattaṁ gahitenāti purebhattaṁ paṭiggahitena. ‘‘Sayaṁ kata’’nti (pārā. aṭṭha.",
  "tika-vin11t5:321_3": "2.623) vuttattā katanti ucchuraso gahetabbo.",
  "tika-vin11t5:322_0": "816.Katvāti pacitvā phāṇitaṁ katvā.",
  "tika-vin11t5:323_0": "817.Pacchābhattaṁ katañcāpīti pacchābhattaṁ attanā ca kataṁ anupasampannena ca kataṁ phāṇitampi.",
  "tika-vin11t5:324_0": "818.Kataṁ…pe… sītavārināti sītudake madhukapupphāni pakkhipitvā ṭhapetvā madditvā parissāvitarasena kataṁ madhukaphāṇitaṁ.",
  "tika-vin11t5:325_0": "819.Assāti madhukaphāṇitassa.",
  "tika-vin11t5:325_1": "Dukkaṭanti tadādhārabhājanagaṇanāya dukkaṭaṁ.",
  "tika-vin11t5:325_2": "Khīraṁ pakkhipitvā kataṁ madhukaphāṇitaṁ yāvakālikaṁ ce hoti,",
  "tika-vin11t5:325_3": "kathaṁ khaṇḍasakkarākataṁ sattāhakālikaṁ hotīti vicāraṇāyaṁ khīrajallikaṁ dhovitvā dhovitvā gayhamānattā vaṭṭatīti pariharanti.",
  "tika-vin11t5:325_4": "Yathāha aṭṭhakathāyaṁ ‘‘khaṇḍasakkaraṁ pana khīrajallikaṁ apanetvā apanetvā sodhenti, tasmā vaṭṭatī’’ti (pārā. aṭṭha. 2.623).",
  "tika-vin11t5:325_5": "‘‘Bījato paṭṭhāya na vaṭṭatī’’ti paṭikkhittamadhukapupphamerayaṁ vinā āmakañca pakkañca madhukapupphaṁ purebhattaṁ vaṭṭatīti aṭṭhakathāyaṁ vuttaṁ.",
  "tika-vin11t5:326_0": "820.Sabbesaṁ pana phalānanti kadalikhajjūriādiphalānaṁ.",
  "tika-vin11t5:327_0": "821.",
  "tika-vin11t5:327_1": "Sāmaññajotanāya visesepi avaṭṭhānato ‘‘kālikā’’ti iminā ‘‘pacchābhattaṁ sati paccaye’’ti vacanasāmatthiyā yāvakālikavajjā tayo kālikā gahetabbā ,",
  "tika-vin11t5:327_2": "‘‘purebhattaṁ yathāsukha’’nti vacanasāmatthiyā cattāropi gahetabbā.",
  "tika-vin11t5:327_3": "Yāvakālikavajjā tayo kālikā pacchābhattaṁ vikāle paccaye pipāsādikāraṇe sati kevalampi paccekampi missetvāpi paribhuñjituṁ bhikkhussa vaṭṭanti.",
  "tika-vin11t5:327_4": "Kālikā cattāropi purebhattaṁ kāle yāvamajjhanhā kevalampi missetvāpi yathāsukhaṁ asatipi paccaye paribhuñjituṁ bhikkhussa vaṭṭantīti yojanā.",
  "tika-vin11t5:328_0": "822.Aruādīnīti vaṇādīni.",
  "tika-vin11t5:328_1": "‘‘Makkhetuṁ na vaṭṭatī’’ti iminā bāhiraparibhogopi nivārito.",
  "tika-vin11t5:329_0": "823.Anāpattivāre ‘‘antosattāha’’nti adhikāre ‘‘anupasampannassa cattena vantena muttena anapekkho datvā paṭilabhitvā paribhuñjatī’’ti (pārā.",
  "tika-vin11t5:329_1": "625) vuttattā cajitvāti ettha ‘‘antosattāhaṁ anupasampannassā’’ti vattabbaṁ.",
  "tika-vin11t5:329_2": "Labhitvāti ettha ‘‘sattāhātikkamepī’’ti sāmatthiyā labbhati.",
  "tika-vin11t5:329_3": "Tenāha mahāpadumatthero ‘‘antosattāhe dinnassa hi puna paribhoge āpattiyeva natthi,",
  "tika-vin11t5:329_4": "sattāhātikkantassa pana paribhoge anāpattīti dassanatthamidaṁ vutta’’nti.",
  "tika-vin11t5:329_5": "Labhitvāti gahitatelena anupasampannena sakkaccaṁ,",
  "tika-vin11t5:329_6": "asakkaccaṁ vā dinnaṁ labhitvā.",
  "tika-vin11t5:329_7": "Sāyitunti ettha ‘‘labhatī’’ti seso.",
  "tika-vin11t5:330_0": "824.‘‘Anāpatti adhiṭṭhetī’’ti dvinnaṁ padānaṁ antare ‘‘antosattāha’’nti seso, sabbapadehipi yujjati.",
  "tika-vin11t5:330_1": "Adhiṭṭhetīti sattāhabbhantare sappiñca telañca vasañca muddhani telaṁ vā abbhañjanaṁ vā, madhuṁ arumakkhanaṁ,",
  "tika-vin11t5:330_2": "phāṇitaṁ gharadhūpanaṁ bhavissatīti adhiṭṭheti.",
  "tika-vin11t5:330_3": "Adhiṭṭhitena anadhiṭṭhitaṁ ce missaṁ hoti, punapi adhiṭṭhātabbaṁ.",
  "tika-vin11t5:330_4": "Vissajjetīti antosattāhe aññassa upasampannassa deti.",
  "tika-vin11t5:330_5": "Sace tathā dinnaṁ aññena appaṭiggahitattā ,",
  "tika-vin11t5:330_6": "tena paṭiggahitampi itarassa dinnattā tesaṁ anāpattīti aṭṭhakathāyaṁ (pārā. aṭṭha.",
  "tika-vin11t5:330_7": "2.625 atthato samānaṁ) vuttaṁ.",
  "tika-vin11t5:331_0": "Vinassatīti sattāhabbhantare yena kenaci ākārena yathā aparibhogaṁ hoti,",
  "tika-vin11t5:331_1": "tathā corikāya haraṇādivasena nassati.",
  "tika-vin11t5:331_2": "Yathāha aṭṭhakathāyaṁ ‘‘vinassatīti aparibhogaṁ hotī’’ti (pārā. aṭṭha. 2.625).",
  "tika-vin11t5:331_3": "Acchinditvā gaṇhatīti añño tasmiṁ sattāhabbhantare vilumpitvā gaṇhāti.",
  "tika-vin11t5:331_4": "Vissāsaṁ gaṇhatīti tasmiṁyeva sattāhabbhantare añño vissāsaṁ gaṇhāti.",
  "tika-vin11t5:332_0": "825.",
  "tika-vin11t5:332_1": "Akathinacittena satthunā samuṭṭhānādayo sabbeva paṭhamena kathinena samā pakāsitāti yojanā.",
  "tika-vin11t5:332_2": "Akathinacittenāti mahākaruṇārasena tintatāya akakkasacittena,",
  "tika-vin11t5:332_3": "avihiṁsābhiratacittenāti vuttaṁ hoti.",
  "tika-vin11t5:332_4": "Satthunāti diṭṭhadhammikasamparāyikādīhi atthehi sadevakaṁ lokaṁ anusāsatīti satthā,",
  "tika-vin11t5:332_5": "tena sabbaññunā dasabalena sammāsambuddhena.",
  "tika-vin11t5:333_0": "Bhesajjasikkhāpadakathāvaṇṇanā.",
  "tika-vin11t5:334_0": "826.Gimhānanti ettha ‘‘māsāna’’nti sāmatthiyā labbhati, niddhāraṇe sāmivacanaṁ,",
  "tika-vin11t5:334_1": "gimhesu catūsu māsesūti attho.",
  "tika-vin11t5:334_2": "Niddhāritabbaṁ dasseti ‘‘māso seso’’ti,",
  "tika-vin11t5:334_3": "ettha ‘‘vattabbe kāle’’ti seso.",
  "tika-vin11t5:334_4": "Phaggunamāsakaṇhapakkhapāṭipadato paṭṭhāya jeṭṭhamāsapuṇṇamipariyosānesu tīsu māsesu atikkantesūti attho.",
  "tika-vin11t5:334_5": "Sesamāso nāma jeṭṭhamāsassa kaṇhapakkhapāṭipadato paṭṭhāya āsāḷhimāsapuṇṇamipariyosāno.",
  "tika-vin11t5:334_6": "Gimhānaṁ māso sesoti vattabbe kāleti attho.",
  "tika-vin11t5:335_0": "Imasmiṁ pacchime gimhamāse jeṭṭhamāsassa kaṇhapakkho vassikasāṭikā ce na laddhā,",
  "tika-vin11t5:335_1": "pariyesituṁ laddhaṁ kātuṁ khettaṁ,",
  "tika-vin11t5:335_2": "adhiṭṭhānanivāsanānaṁ akhettaṁ.",
  "tika-vin11t5:335_3": "Āsāḷhipurimapakkho pariyesanakaraṇanivāsanānaṁ khettaṁ, adhiṭṭhātuṁ akhettaṁ.",
  "tika-vin11t5:335_4": "Āsāḷhikaṇhapakkhapāṭipadato yāva pacchimakattikapuṇṇamī,",
  "tika-vin11t5:335_5": "idaṁ catunnampi khettanti ayamettha saṅkhepo.",
  "tika-vin11t5:336_0": "Pariyeseyyāti ‘‘ye manussā pubbe vassikasāṭikaṁ dentī’’tiādinā (pārā.",
  "tika-vin11t5:336_1": "628) padabhājane vuttanayena pubbe vassikasāṭikadāyakaṁ upasaṅkamma ‘‘detha me vassikasāṭikacīvara’’ntiādinā vacanena aviññāpetvā ‘‘kālo vassikasāṭikāya samayo vassikasāṭikāya,",
  "tika-vin11t5:336_2": "aññepi manussā vassikasāṭikaṁ dentī’’ti evaṁ satuppādamattakaraṇena pariyeseyya.",
  "tika-vin11t5:337_0": "Sāṭikanti vassikasāṭikaṁ.",
  "tika-vin11t5:337_1": "‘‘Addhamāso seso’’ti idaṁ ‘‘gimhāna’’nti imināva yujjati.",
  "tika-vin11t5:337_2": "Tattha ‘‘vattabbe kāle’’ti ajjhāharitabbaṁ,",
  "tika-vin11t5:337_3": "āsāḷhimāsassa purimapakkheti attho.",
  "tika-vin11t5:337_4": "Katvāti ettha ‘‘laddha’’nti sāmatthiyā labbhati.",
  "tika-vin11t5:337_5": "Yathāvuttanayena satuppādena vā avasesānaṁ saddhāsampannakulānaṁ vā santikā laddhaṁ sibbanarajanakappabindudānavasena niṭṭhāpetvāti vuttaṁ hoti. Paridaheti nivāseyya.",
  "tika-vin11t5:338_0": "827-8.Piṭṭhisammate samayeti ‘‘kattikapuṇṇamāsiyā pana pacchimapāṭipadadivasato paṭṭhāya yāva jeṭṭhamūlapuṇṇamā ime satta māsā piṭṭhisamayo nāmā’’ti (pārā. aṭṭha.",
  "tika-vin11t5:338_1": "2.628) evaṁ dassitesu sattasu māsesu.",
  "tika-vin11t5:338_2": "Ñātakāññātakādino satuppādaṁ katvāti yojanā.",
  "tika-vin11t5:338_3": "Ādi-saddena pavāritāpavāritānaṁ saṅgaho.",
  "tika-vin11t5:338_4": "Yathāha aṭṭhakathāyaṁ ‘‘aññātakaappavāritaṭṭhānato’’ti.",
  "tika-vin11t5:339_0": "Tesuyevāti ñātakaaññātakapavāritaappavāritesu.",
  "tika-vin11t5:339_1": "‘‘Tathā’’ti iminā ‘‘hoti nissaggiyāpattī’’ti idaṁ dassitaṁ.",
  "tika-vin11t5:339_2": "Sā āpatti aññātakaappavāritesu aññātakaviññattisikkhāpadena hoti.",
  "tika-vin11t5:339_3": "Yathāha aṭṭhakathāyaṁ ‘‘detha me vassikasāṭikacīvara’ntiādinā nayena viññattiṁ katvā nipphādentassa aññātakaviññattisikkhāpadena nissaggiyaṁ pācittiya’’nti (pārā. aṭṭha. 2.628).",
  "tika-vin11t5:339_4": "Ñātakapavāritesu tena sikkhāpadena anāpatti,",
  "tika-vin11t5:339_5": "piṭṭhisamayattā iminā āpatti hoti.",
  "tika-vin11t5:339_6": "Aññātakaappavāritesu ca vakkhamānanayena vattabhedadukkaṭena saddhiṁ hotīti daṭṭhabbaṁ.",
  "tika-vin11t5:340_0": "829-30.",
  "tika-vin11t5:340_1": "Aññātakādino katvā pana satuppādanti yojanā.",
  "tika-vin11t5:340_2": "Ādi-saddena appavāritānaṁ saṅgaho.",
  "tika-vin11t5:340_3": "Kucchisaññite samayeti yathāvuttapiṭṭhisamaye sattamāse vinā itare pañca māsā vuttā.",
  "tika-vin11t5:340_4": "Yathāha aṭṭhakathāyaṁ ‘‘jeṭṭhamūlapuṇṇamāsiyā pana pacchimapāṭipadadivasato paṭṭhāya yāva kattikapuṇṇamā ime pañca māsā kucchisamayo nāmā’’ti (pārā. aṭṭha. 2.628). Vatthanti vassikasāṭikaṁ.",
  "tika-vin11t5:340_5": "Adinnapubbesūti yehi vassikasāṭikā na dinnapubbā, tesu,",
  "tika-vin11t5:340_6": "iminā vattabhedassa kāraṇamāha.",
  "tika-vin11t5:340_7": "Iha vattabhedo nāma ‘‘ye manussā pubbe vassikasāṭikacīvaraṁ dentī’’tiādivacanato (pārā.",
  "tika-vin11t5:340_8": "628) dinnapubbesu kātabbassa satuppādassa adinnapubbesu karaṇaṁ.",
  "tika-vin11t5:340_9": "Byatirekato dinnapubbesu natthīti dīpitaṁ hoti.",
  "tika-vin11t5:341_0": "Tatrāti aññātakādimhi.",
  "tika-vin11t5:341_1": "‘‘Nissaggiya’’nti iminā aññātakaviññattisikkhāpadena āpattiṁ āha.",
  "tika-vin11t5:341_2": "Yathāha kucchisamayacatukke ‘‘viññattimpi katvā nipphādentassa aññātakaviññattisikkhāpadena nissaggiyaṁ pācittiya’’nti.",
  "tika-vin11t5:341_3": "Ayaṁ pācittiyāpatti pakatiyā vassikasāṭikadāyakesupi hotīti idaṁ aṭṭhakathāyaṁ ‘‘idaṁ pana pakatiyā vassikasāṭikadāyakesupi hotiyevā’’ti (pārā. aṭṭha. 2.628) vacanato viññāyati.",
  "tika-vin11t5:342_0": "831.Ovassāpetīti ākāsato patitaudakeneva kāyaṁ temeti,",
  "tika-vin11t5:342_1": "iminā ‘‘ghaṭādīhi osiñcituṁ vaṭṭatī’’ti dīpitaṁ hoti.",
  "tika-vin11t5:342_2": "‘‘Nibbakosambunā nahāyituṁ vaṭṭatī’’ti gaṇṭhipadesu vuttaṁ.",
  "tika-vin11t5:342_3": "Satipi cīvareti vassikasāṭikāya satiyāpi.",
  "tika-vin11t5:342_4": "‘‘Pariyosāne dukkaṭa’’nti iminā bindugaṇanāyāti dīpeti.",
  "tika-vin11t5:342_5": "Vivaṭaṅgaṇeti rukkhādinā kenaci anāvaṭaṭṭhāne.",
  "tika-vin11t5:343_0": "832.Māsasminti gimhānaṁ pacchimamāsasmiṁ.",
  "tika-vin11t5:344_0": "833.",
  "tika-vin11t5:344_1": "‘‘Acchinnacīvarassāti etaṁ vassikasāṭikameva sandhāya vutta’’nti (pārā. aṭṭha. 2.630) aṭṭhakathāyaṁ vuttaṁ.",
  "tika-vin11t5:344_2": "Vassikasāṭikaṁ nivāsetvā nahāyantassa corupaddavo āpadā nāma.",
  "tika-vin11t5:344_3": "Nhānakoṭṭhakanti nahānatthāya katakoṭṭhakaṁ.",
  "tika-vin11t5:344_4": "‘‘Vāpī’’ti iminā pokkharaṇijātassarādayo upalakkhitā.",
  "tika-vin11t5:344_5": "Nhāyantassāti naggo hutvā nahāyantassāti pakaraṇato labbhati.",
  "tika-vin11t5:344_6": "‘‘Ākāsato patitaudakenevā’’ti (pārā. aṭṭha.",
  "tika-vin11t5:344_7": "2.629) aṭṭhakathāyameva vuttaṁ.",
  "tika-vin11t5:345_0": "834.Kriyanti akāle pariyesanakaraṇaadhiṭṭhānanivāsanehi āpajjitabbato kiriyaṁ.",
  "tika-vin11t5:345_1": "Kāyena ca vācāya ca viññāpanādiṁ karontassa kāyakammaṁ vacīkammaṁ hoti.",
  "tika-vin11t5:346_0": "Vassikasāṭikakathāvaṇṇanā.",
  "tika-vin11t5:347_0": "835.",
  "tika-vin11t5:347_1": "‘‘Yo pana bhikkhu bhikkhussa sāmaṁ cīvaraṁ datvā’’ti (pārā.",
  "tika-vin11t5:347_2": "632) vacanato sāmanti ettha ‘‘bhikkhū’’ti ca datvāti ettha ‘‘bhikkhussa’’iti ca labbhati.",
  "tika-vin11t5:347_3": "Cīvaranti channaṁ cīvarānaṁ aññataraṁ cīvaraṁ vikappanupagaṁ pacchimaṁ.",
  "tika-vin11t5:347_4": "‘‘Kupito anattamano acchindeyyā’’ti (pārā.",
  "tika-vin11t5:347_5": "632) vacanato acchindantassāti ettha ‘‘kupitassa anattamanassā’’ti seso,",
  "tika-vin11t5:347_6": "kupitassa anattamanassa acchindantassa vā acchindāpentassa vāti attho. Tanti attanā dinnacīvaraṁ.",
  "tika-vin11t5:347_7": "‘‘Sakasaññāyā’’ti iminā pārājikāya avatthubhāvaṁ dīpeti.",
  "tika-vin11t5:348_0": "836.Tathāti ekāyeva āpattīti dīpeti.",
  "tika-vin11t5:349_0": "837.Vatthānanti cīvarānaṁ. Assāti bhikkhussa.",
  "tika-vin11t5:350_0": "841. Saṅghāṭiṁ gaṇha, uttarāsaṅgaṁ gaṇhāti yojanā.",
  "tika-vin11t5:351_0": "842.Vikappanupagaṁ pacchimanti ettha ‘‘cīvara’’nti labbhati.",
  "tika-vin11t5:351_1": "Āyāmato vaḍḍhakihatthaṁ tiriyaṁ tathā vidatthippamāṇaṁ vatthakhaṇḍaṁ heṭṭhimaparicchedato vikappanupagaṁ nāma.",
  "tika-vin11t5:351_2": "Aññaṁ kiñci parikkhāranti yojanā,",
  "tika-vin11t5:351_3": "antamaso sucimpīti vuttaṁ hoti. Paraṁ puggalaṁ.",
  "tika-vin11t5:351_4": "Chindāpentassāti acchindāpentassa.",
  "tika-vin11t5:351_5": "Kāritantassa dvikammakattā ‘‘para’’nti ca ‘‘parikkhāra’’nti ca kammadvayagahaṇaṁ. Aññanti parikkhāravisesanaṁ. Dukkaṭaṁ vatthugaṇanāya, vacanagaṇanāya ca.",
  "tika-vin11t5:352_0": "844.Evanti yathā anupasampanne anupasampannasaññino dukkaṭaṁ,",
  "tika-vin11t5:352_1": "evaṁ anupasampanne…pe… vematikassāpi dukkaṭanti yojanā.",
  "tika-vin11t5:352_2": "Acchindantassāti ettha yathāvuttaṁ ‘‘anupasampanne’’ti idaṁ vibhattivipariṇāmena sāmivacanaṁ katvā ‘‘dinna’’nti ajjhāhārena saha yojetabbaṁ,",
  "tika-vin11t5:352_3": "‘‘cīvara’’nti pakaraṇato labbhati,",
  "tika-vin11t5:352_4": "anupasampannassa dinnaṁ cīvaraṁ acchindantassāti vuttaṁ hoti.",
  "tika-vin11t5:353_0": "845.So vāti yassa cīvaraṁ dinnaṁ, so eva vā bhikkhu.",
  "tika-vin11t5:353_1": "Tuṭṭho vā duṭṭho vā so detīti yojanā.",
  "tika-vin11t5:353_2": "Vissāsameva vāti vissāsaṁ katvā gaṇhatoti yojanā.",
  "tika-vin11t5:354_0": "846.Etthāti imasmiṁ sikkhāpade.",
  "tika-vin11t5:355_0": "Cīvaracchindanakathāvaṇṇanā.",
  "tika-vin11t5:356_0": "847.Viññāpetvāti vatthavāyāpanaṁ sandhāya yācitvā.",
  "tika-vin11t5:356_1": "Chabbidhaṁ suttanti padabhājane ‘‘khomaṁ kappāsikaṁ koseyyaṁ kambalaṁ sāṇaṁ bhaṅga’’nti (pārā.",
  "tika-vin11t5:356_2": "638) āgataṁ chappakāraṁ suttaṁ. Kambalanti eḷakalomasuttaṁ.",
  "tika-vin11t5:356_3": "Sānulomāni chappakārasuttāni heṭṭhā cīvaravinicchaye vuttānusārena veditabbāni.",
  "tika-vin11t5:356_4": "Cīvaratthaṁ vatthaṁ ‘‘cīvara’’nti vuttaṁ.",
  "tika-vin11t5:356_5": "Tantavāyehīti kappiyākappiyehi pesakārehi.",
  "tika-vin11t5:356_6": "Potthakesu ‘‘vāyāpetuṁ na vaṭṭatī’’ti pāṭho dissati,",
  "tika-vin11t5:356_7": "‘‘sace’’ti iminā ayujjamānattā so apāṭho.",
  "tika-vin11t5:356_8": "‘‘Vāyāpeti na vaṭṭatī’’ti pāṭho yujjatīti sace vāyāpetīti yojanā,",
  "tika-vin11t5:356_9": "attano atthāya yadi vāyāpeyyāti attho.",
  "tika-vin11t5:357_0": "848.Tathā akappiyo.",
  "tika-vin11t5:357_1": "Kīdisoti āha ‘‘aññātakādiko’’ti.",
  "tika-vin11t5:357_2": "Aññātakādikoti aññātako ādi yassa so aññātakādiko.",
  "tika-vin11t5:357_3": "Ādi-saddena appavārito gahito.",
  "tika-vin11t5:357_4": "Yo bhikkhu tantavāyassa aññātako, tena appavārito ca,",
  "tika-vin11t5:357_5": "tassa aññātakādiko bhikkhunā viññatto so tantavāyo akappiyoti attho.",
  "tika-vin11t5:358_0": "849.Akappiyenāti viññāpitena.",
  "tika-vin11t5:358_1": "Vāyāpentassāti ettha ‘‘payoge payoge dukkaṭaṁ, paṭilābhenā’’ti seso. Yathāha ‘‘vāyāpeti, payoge payoge dukkaṭaṁ.",
  "tika-vin11t5:358_2": "Paṭilābhena nissaggiya’’nti (pārā. 638).",
  "tika-vin11t5:359_0": "850.",
  "tika-vin11t5:359_1": "Kittake vīte nissaggiyaṁ hotīti āha ‘‘vidatthimatte’’tiādi. Hatthamatteti ratanamatte.",
  "tika-vin11t5:359_2": "Padabhājane ‘‘paṭilābhena nissaggiya’’nti vuttaṁ,",
  "tika-vin11t5:359_3": "idha ‘‘vīte nissaggiya’’nti kasmā āhāti? Aṭṭhakathāyaṁ vuttattā.",
  "tika-vin11t5:359_4": "Tatthāpi tathā kasmā vuttanti?",
  "tika-vin11t5:359_5": "Tadanantaraṁ attano santakattā vītavītaṭṭhānaṁ paṭiladdhameva hoti,",
  "tika-vin11t5:359_6": "padabhājanepi iminā adhippāyena paṭilābhena nissaggiyaṁ vuttaṁ, tasmā yāva cīvaraṁ vaḍḍhati,",
  "tika-vin11t5:359_7": "tāva iminā pamāṇena āpattiyo vaḍḍhanti.",
  "tika-vin11t5:359_8": "Phalakepi cāti ettha phalakaṁ nāma turivītaṭṭhānaṁ, yattha saṁharitvā ṭhapenti.",
  "tika-vin11t5:359_9": "Phalake phalakepi ca nissaggiyaṁ vuttanti yojanā.",
  "tika-vin11t5:360_0": "851.Tenevāti viññattatantavāyeneva.",
  "tika-vin11t5:360_1": "Kappiyaṁ suttanti aviññattiyā laddhasuttaṁ.",
  "tika-vin11t5:360_2": "Kappiyena tantavāyena akappiyasuttaṁ vāyāpentassa tatheva dukkaṭanti yojanā.",
  "tika-vin11t5:361_0": "852.",
  "tika-vin11t5:361_1": "Ekantarikato vā kappiyākappiyeheva suttehi vīte dukkaṭanti yojanā,",
  "tika-vin11t5:361_2": "antarantarā akappiyasuttānaṁ pasāraṇena,",
  "tika-vin11t5:361_3": "vāyanena ca dukkaṭaṁ hotīti attho.",
  "tika-vin11t5:361_4": "Dīghato vā tiriyato vā kappiyākappiyeheva suttehi vīte dukkaṭanti yojanā,",
  "tika-vin11t5:361_5": "dīghato kappiyasuttaṁ pasāretvā tiriyaṁ akappiyasuttena vīte dukkaṭaṁ hotīti attho.",
  "tika-vin11t5:361_6": "Vāggahaṇena vuttavipariyāyatopi yojetabbaṁ.",
  "tika-vin11t5:361_7": "Dīghato akappiyasuttaṁ pasāretvā tiriyato kappiyasuttena vīteti ayamettha vipariyāyo.",
  "tika-vin11t5:361_8": "Vīteti ettha ‘‘phalake phalake’’ti anuvattetabbaṁ.",
  "tika-vin11t5:362_0": "853.",
  "tika-vin11t5:362_1": "Kappiyākappiyehi tantavāyehi kappiyākappiyasuttaṁ missetvā kate vīte phalake phalake tassa bhikkhussa dukkaṭanti yojanā. Veti nipātamattaṁ,",
  "tika-vin11t5:362_2": "atha vā ve tasmiṁ kate vīteti attho.",
  "tika-vin11t5:363_0": "854-5.Te kappiyākappiyatantavāyā paricchedaṁ dassetvā vāreneva akappiyasuttaṁ sace vinantīti yojanā. Akappiyena tantavāyena vīte.",
  "tika-vin11t5:363_1": "Chandānurakkhanatthaṁ ‘‘vite’’ti vuttaṁ.",
  "tika-vin11t5:363_2": "Pamāṇasminti vikappanupagapacchimappamāṇasmiṁ.",
  "tika-vin11t5:363_3": "Tadūneti tato vikappanupagapacchimappamāṇato ūne. Itarenāti kappiyatantavāyena. Ubhayatthāti pamāṇasmiṁ,",
  "tika-vin11t5:363_4": "tadūne ca dukkaṭaṁ evāti yojanā.",
  "tika-vin11t5:364_0": "856.",
  "tika-vin11t5:364_1": "Sace kappiyākappiyatantavāyā dvepi vemaṁ ubhayakoṭiyā gahetvā ekatova vinanti vāti yojanā.",
  "tika-vin11t5:364_2": "Tiriyaṁ suttaṁ pavesetvā yena ākoṭento ghanabhāvaṁ sampādenti, taṁ vemaṁ vuccati.",
  "tika-vin11t5:365_0": "857.Sabbattha bhedeti kappiyākappiyasuttatantavāyehi kate pamāṇatadūnaekantarikadīghatiriyappakāre sabbattha vārabhede.",
  "tika-vin11t5:365_1": "Āpattibhedoti akappiyasuttehi āyāmavitthārato akappiyatantavāyena vītappadese pamāṇayutte pācittiyaṁ, itaratra dukkaṭanti bhedo.",
  "tika-vin11t5:366_0": "858.Kappiyo tantavāyo nāma ñātako vā pavārito vā kappiyamūlena payojito vā.",
  "tika-vin11t5:367_0": "859. ‘‘Anāpatti cīvaraṁ sibbetuṁ, āyoge, kāyabandhane, aṁsabaddhake, pattatthavikāya, parissāvane, ñātakānaṁ, pavāritānaṁ, aññassatthāya,",
  "tika-vin11t5:367_1": "attano dhanenā’’tiādikaṁ (pārā.",
  "tika-vin11t5:367_2": "640) anāpattivāraṁ dassetumāha ‘‘anāpattī’’tiādi.",
  "tika-vin11t5:367_3": "Idha niddiṭṭhova lakkhaṇena aniddiṭṭhampi veditabbaṁ.",
  "tika-vin11t5:367_4": "Ettha cīvaraṁ sibbetuṁ suttaṁ viññāpentassa anāpattīti yojanā.",
  "tika-vin11t5:367_5": "Dhanaṁ nāma taṇḍulādi kappiyavatthu.",
  "tika-vin11t5:367_6": "‘‘Parissāvane’’tiādīsu nimittatthe bhummaṁ,",
  "tika-vin11t5:367_7": "parissāvanādinimittaṁ suttañca tantavāye ca viññāpentassa anāpattīti vuttaṁ hoti.",
  "tika-vin11t5:368_0": "Suttaviññattikathāvaṇṇanā.",
  "tika-vin11t5:369_0": "860.Appavāritaññātīnanti appavāritānaṁ aññātīnaṁ,",
  "tika-vin11t5:369_1": "‘‘kīdisena te bhante cīvarena attho,",
  "tika-vin11t5:369_2": "kīdisaṁ te cīvaraṁ vāyāpemī’’ti (pārā.",
  "tika-vin11t5:369_3": "643) padabhājane vuttanayena appavāritānaṁ aññātīnanti attho. Sameccāti upagantvā.",
  "tika-vin11t5:369_4": "Vikappanti visiṭṭhaṁ kappaṁ adhikavidhānaṁ. Āpajjatīti karoti,",
  "tika-vin11t5:369_5": "‘‘idaṁ kho āvuso cīvaraṁ maṁ uddissa viyyati, āyatañca karotha,",
  "tika-vin11t5:369_6": "vitthatañca appitañca suvītañca suppavāyitañca suvilekhitañca suvitacchitañca karothā’’tiādinā (pārā.",
  "tika-vin11t5:369_7": "642) nayena dāyakānaṁ adhippāyato adhikataraāyatādikaraṇatthaṁ vidhānaṁ karotīti vuttaṁ hoti.",
  "tika-vin11t5:370_0": "Tattha āyatanti dīghaṁ. Vitthatanti puthulaṁ. Appitanti ghanaṁ.",
  "tika-vin11t5:370_1": "Suvītanti suṭṭhu vītaṁ sabbaṭṭhānesu samaṁ katvā vītaṁ.",
  "tika-vin11t5:370_2": "Suppavāyitanti suṭṭhu pavāyitaṁ sabbaṭṭhāne samaṁ katvā tante pasāritaṁ.",
  "tika-vin11t5:370_3": "Suvilekhitanti lekhaniyā suṭṭhu vilikhitaṁ.",
  "tika-vin11t5:370_4": "Suvitacchitanti kocchena suṭṭhu vitacchitaṁ, suviniddhotanti attho.",
  "tika-vin11t5:371_0": "861.",
  "tika-vin11t5:371_1": "Suttavaḍḍhanappakāraṁ dassetumāha ‘‘dīghāyatappitatthāyā’’ti.",
  "tika-vin11t5:371_2": "Tena ca padabhājane ‘‘tassa vacanena āyataṁ vā vitthataṁ vā appitaṁ vā karoti, payoge dukkaṭaṁ,",
  "tika-vin11t5:371_3": "paṭilābhena nissaggiyaṁ hotī’’ti (pārā.",
  "tika-vin11t5:371_4": "643) etaṁ āyatādittayameva vuttaṁ.",
  "tika-vin11t5:371_5": "Suttavaḍḍhanake kateti ettha anantaraṁ vattabbena ‘‘payoge dukkaṭaṁ paṭilābhenā’’ti pāṭhasesena saha yojanā kātabbā,",
  "tika-vin11t5:371_6": "dāyakehi tulayitvā dinnappamāṇato suttaṁ vaḍḍhituṁ tena katena sabbenāpi payogena bhikkhuno dukkaṭañca paṭilābhena nissaggiyapācittiyañca hotīti attho.",
  "tika-vin11t5:372_0": "862.",
  "tika-vin11t5:372_1": "Ñātakādīnaṁ tantavāyesu cīvare vikappaṁ āpajjantassa anāpattiṁ viniddiseti yojanā.",
  "tika-vin11t5:372_2": "Attano dhanenāti ettha ‘‘payojitesū’’ti seso,",
  "tika-vin11t5:372_3": "tantavāyesūti etassa visesanaṁ.",
  "tika-vin11t5:372_4": "Attano dhanena payojitesu tantavāyesu cīvare vikappaṁ āpajjantassa anāpattiṁ viniddiseti yojanā,",
  "tika-vin11t5:372_5": "attano santakaṁ kappiyavatthuṁ gahetvā vinantesu vikappaṁ āpajjantassāti attho.",
  "tika-vin11t5:372_6": "Aññassatthāya vinantesu vikappaṁ āpajjantassāti saha pāṭhasesena yojanā daṭṭhabbā.",
  "tika-vin11t5:373_0": "863.",
  "tika-vin11t5:373_1": "Mahagghaṁ kattukāmino tantavāyehi appagghaṁ vāyāpentassa anāpattiṁ viniddiseti yojanā.",
  "tika-vin11t5:374_0": "Pesakārakathāvaṇṇanā.",
  "tika-vin11t5:375_0": "864.Vassaṁvutthe bhikkhū uddissāti purimikāya vassūpagate bhikkhū uddisitvā.",
  "tika-vin11t5:375_1": "Pavāraṇāya pubbeva yaṁ cīvaraṁ dīyatīti sambandho.",
  "tika-vin11t5:375_2": "Idaṁ vuttaṁ hoti – ‘‘dasāhānāgataṁ kattikatemāsikapuṇṇama’’nti (pārā.",
  "tika-vin11t5:375_3": "648) pāḷiyaṁ vuttaṁ mahāpavāraṇāuposathadivasassa puretarameva pubbakattikamāsassa juṇhapakkhapañcamiyaṁ yaṁ cīvaraṁ ‘‘accekacīvaraṁ nāma senāya vā gantukāmo hotī’’tiādinā (pārā.",
  "tika-vin11t5:375_4": "649) padabhājanāgatesu gamikagilānagabbhiniabhinavuppannasaddhādīsu aññatarena dūtaṁ pesetvā vā attanā vā āgantvā ‘‘vassāvāsikaṁ dammī’’ti vatvā diyyatīti.",
  "tika-vin11t5:375_5": "Taṁ hotaccekacīvaranti taṁ accāyikacīvaraṁ nāma hoti.",
  "tika-vin11t5:376_0": "865.Pure pavāraṇāyevāti mahāpavāraṇāya puretarameva pañcamito paṭṭhāya yasmiṁ kismiñci divase.",
  "tika-vin11t5:376_1": "Bhājetvā yadi gayhatīti ettha ‘‘yenā’’ti ca na kātabboti ettha ‘‘tenā’’ti ca karoti ceti ettha ‘‘so vassaccheda’’nti ca sāmatthiyā labbhati. Bhājetvā yadi yena gayhati, tena vassacchedo na kātabbo. So vassacchedaṁ karoti ce,",
  "tika-vin11t5:376_2": "taṁ bhājetvā gahitacīvaraṁ saṅghikaṁ hotīti yojanā,",
  "tika-vin11t5:376_3": "chinnavassena taṁ cīvaraṁ saṅghasseva dātabbanti vuttaṁ hoti.",
  "tika-vin11t5:377_0": "866.‘‘Antosamayamevā’’ti idaṁ ‘‘adhiṭṭhetī’’tiādīhi padehi paccekaṁ yojetabbaṁ.",
  "tika-vin11t5:377_1": "Padabhājane ‘‘cīvarakālasamayo nāma anatthate kathine vassānassa pacchimo māso,",
  "tika-vin11t5:377_2": "atthate kathine pañcamāsā’’ti vuttasamayabbhantareyeva taṁ accekacīvaraṁ.",
  "tika-vin11t5:378_0": "867.Kathine tu anatthateti yasmiṁ kathinaṁ anatthataṁ, tasmiṁ vihāreti vuttaṁ hoti. Tu-saddo visesatthajotako.",
  "tika-vin11t5:378_1": "Anadhiṭṭhāya avikappetvā pariharīyati ettha accekacīvaranti parihāro, māso, eko ca so māso cāti ekamāso,",
  "tika-vin11t5:378_2": "pubbakattikamāsassa pāṭipadadivasato paṭṭhāya yāva aparakattikamāsassa puṇṇamī,",
  "tika-vin11t5:378_3": "ayaṁ cīvarakālasamayoti vutto māso.",
  "tika-vin11t5:378_4": "Dasannaṁ ahānaṁ samāhāro dasāhaṁ,",
  "tika-vin11t5:378_5": "taṁ paramaṁ adhikaṁ etassāti dasāhaparamo, māso.",
  "tika-vin11t5:378_6": "‘‘Dasāhānāgataṁ kattikatemāsikapuṇṇama’’nti (pārā.",
  "tika-vin11t5:378_7": "648) pāḷiyaṁ vuttapubbakattikapuṇṇamipariyantadasāhādhikoti attho.",
  "tika-vin11t5:378_8": "Kathine anatthate tu dasāhaparamo ekamāsova tassa accāyikavatthassa parihāro matoti yojanā.",
  "tika-vin11t5:379_0": "868.Atthate kathineti kathinatthatavihāreti vuttaṁ hoti.",
  "tika-vin11t5:379_1": "Tassa accāyikavatthassāti sambandho.",
  "tika-vin11t5:379_2": "Dasāhaparamā pañca māsāti sambandho.",
  "tika-vin11t5:379_3": "Anatthatakathine vihāre yathāvuttacīvarakālasamayasaṅkhātavassānāvasānamāso ca kathinuddhāradivasasaṅkhātapacchimakattikakāḷapakkhapāṭipadato yāva phaggunamāsapuṇṇamī,",
  "tika-vin11t5:379_4": "tāva hemantā cattāro māsā cāti pañca māsā.",
  "tika-vin11t5:379_5": "Pakāsitāti ‘‘anatthate kathine vassānassa pacchimo māso,",
  "tika-vin11t5:379_6": "atthate kathine pañca māsā’’ti (pārā. 649) dīpitā. Dasāhaparamāti vuttatthoyeva.",
  "tika-vin11t5:379_7": "Atthate kathine dasāhaparamā pañca māsā tassa accāyikavatthassa parihāro kāloti munindena pakāsitāti yojanā.",
  "tika-vin11t5:380_0": "Ayamubhayattha vuttā dasāhaparamatā aṭṭhakathāyaṁ ‘‘anatthate kathine ekādasadivasādhiko māso,",
  "tika-vin11t5:380_1": "atthate kathine ekādasadivasādhikā pañca māsā’’ti (pārā. aṭṭha.",
  "tika-vin11t5:380_2": "2.650) vuttapāṭhena yathā na virujjhati, tathā vicāretvā gahetabbā.",
  "tika-vin11t5:380_3": "Evañhi pāṭhe sati na virujjhati –",
  "tika-vin11t5:381_0": "‘‘Tassaccāyikavatthassa , kathine tu anatthate;",
  "tika-vin11t5:382_0": "Parihārekamāsekā-dasāhaparamo mato.",
  "tika-vin11t5:383_0": "Atthate kathine tassa, pañca māsā pakāsitā;",
  "tika-vin11t5:384_0": "Parihāro dinenekā-dasāhaparamā panā’’ti.",
  "tika-vin11t5:385_0": "869. Paṭhamena kathinenāti yojanā.",
  "tika-vin11t5:385_1": "‘‘Akriyaṁ acitta’’nti padacchedo.",
  "tika-vin11t5:385_2": "Akriyanti antosamaye adhiṭṭhānādiakaraṇaṁ.",
  "tika-vin11t5:386_0": "Accekacīvarakathāvaṇṇanā.",
  "tika-vin11t5:387_0": "870-1.Bhikkhūti sāsaṅkasammate sappaṭibhaye āraññakasenāsane vasantaṁ bhikkhumāha.",
  "tika-vin11t5:387_1": "Yathāha ‘‘yāni kho pana tāni āraññakāni senāsanāni sāsaṅkasammatāni sappaṭibhayāni,",
  "tika-vin11t5:387_2": "tathārūpesu bhikkhu senāsanesu viharanto’’ti (pārā. 653).",
  "tika-vin11t5:387_3": "Pubbakattikapuṇṇamaṁ vasitvāti sambandho.",
  "tika-vin11t5:387_4": "Pubbakattikapuṇṇamā nāma assayujamāsassa juṇhapakkhapannarasī,",
  "tika-vin11t5:387_5": "ettha pana sahacariyanayena tadupalakkhitā purimikā tayo vassānamāsā vuccanti.",
  "tika-vin11t5:387_6": "Puṇṇamanti ettha vāsakiriyāya accantasaṁyoge upayogavacanaṁ.",
  "tika-vin11t5:387_7": "Purimikāya vassaṁ upagantvā acchinnavasso hutvā tayo māse vasitvāti attho.",
  "tika-vin11t5:387_8": "Yathāha aṭṭhakathāyaṁ ‘‘yasmā pana yo vassaṁ upagantvā yāva paṭhamakattikapuṇṇamaṁ vasatī’’ti (pārā. aṭṭha. 2.653-654).",
  "tika-vin11t5:388_0": "‘‘Cīvara’’nti tiṇṇaṁ cīvarānaṁ aññataraṁ vuccati. Gāme ṭhapetvāti sambandho,",
  "tika-vin11t5:388_1": "ettha ‘‘kattikapuṇṇama’’nti ca ‘‘ākaṅkhamāno’’ti ca seso,",
  "tika-vin11t5:388_2": "aparakattikamāse kattikacorabhayena cīvaraṁ paṭisāmetukāmo bhikkhu āraññakasenāsanassa sāmantā gocaragāme nikkhipitvāti attho.",
  "tika-vin11t5:388_3": "Yathāha ‘‘upavassaṁ kho pana kattikapuṇṇamaṁ…pe… ākaṅkhamāno tiṇṇaṁ cīvarānaṁ aññataraṁ cīvaraṁ antaraghare nikkhipeyyā’’ti (pārā. 653).",
  "tika-vin11t5:389_0": "‘‘Samantā gocaragāme’’ti idaṁ ‘‘antaraghare nikkhipeyyāti samantā gocaragāme nikkhipeyyā’’ti (pārā.",
  "tika-vin11t5:389_1": "654) padabhājane vuttattā vuttaṁ.",
  "tika-vin11t5:389_2": "‘‘Aparakattikamāse’’ti ca ‘‘kattikapuṇṇamanti kattikacātumāsinī vuccatī’’ti (pārā.",
  "tika-vin11t5:389_3": "654) padabhājaniyavasena vuttaṁ.",
  "tika-vin11t5:389_4": "Idhāpi hi ‘‘kattikapuṇṇama’’nti aparakattikajuṇhapakkhapannarasiyā vuccamānāyāpi sahacariyanayena taṁsahacarito catuttho māso vutto.",
  "tika-vin11t5:390_0": "Ettāvatā purimikāya vassaṁ upagantvā mahāpavāraṇāya pavāretvā vuttalakkhaṇe āraññakasenāsane vasantassa āraññakassa bhikkhuno pacchimakattikamāse kattikacorabhaye sati tiṇṇaṁ cīvarānaṁ aññataraṁ gocaragāme ṭhapetvā āraññakaṅgaṁ pūrayato cīvarena vippavāso tasmiṁ māse na hotīti anuññātabhāvo dīpito.",
  "tika-vin11t5:390_1": "Tadeva pakāsetuṁ nikkhepopāyasandassanamukhena vakkhati ‘‘kattikeyeva māsasmiṁ…pe… vaṭṭatī’’ti.",
  "tika-vin11t5:391_0": "Idāni asmiṁyeva māse tato aññattha tassa bhikkhuno kenaci karaṇīyena gacchato gāme ṭhapitena tena cīvarena vippavasato niddosabhāvaṁ anujānantena bhagavatā ‘‘siyā ca tassa bhikkhuno…pe… tena cīvarena vippavasitabba’’nti (pārā.",
  "tika-vin11t5:391_1": "653) vuttamatthaṁ dassetumāha ‘‘paccaye…pe… sammuti’’nti.",
  "tika-vin11t5:391_2": "Paccaye sati tādiseti ‘‘siyā paccayo, siyā karaṇīya’’nti (pārā.",
  "tika-vin11t5:391_3": "654) vacanato tādise kicce satīti attho.",
  "tika-vin11t5:391_4": "Chārattaparamanti cha rattiyo paramā yassa vāsakammassa taṁ chārattaparamaṁ, kiriyāvisesanaṁ,",
  "tika-vin11t5:391_5": "chārattaparamaṁ vāsakammaṁ kātabbanti attho.",
  "tika-vin11t5:391_6": "Tena vinā vasitabbanti gāme nikkhittena tena cīvarena vinā tamhā āvāsā aññattha vasitabbaṁ.",
  "tika-vin11t5:391_7": "Tadeva pākaṭaṁ kātuṁ vakkhati ‘‘aññattheva vasantassa, chārattaparamaṁ mata’’nti.",
  "tika-vin11t5:392_0": "Tatoti chārattato.",
  "tika-vin11t5:392_1": "Uttari vasatoti sattamaṁ aruṇaṁ uṭṭhāpetvā vasantassāti attho.",
  "tika-vin11t5:392_2": "Yathāha ‘‘tato ce uttari vippavaseyyāti sattame aruṇuggamane nissaggiya’’nti (pārā. 654). Dosoti nissaggiyapācittiyaṁ.",
  "tika-vin11t5:392_3": "‘‘Vinā saṅghassa sammuti’’nti iminā kiṁ vuttaṁ hoti?",
  "tika-vin11t5:392_4": "Udositasikkhāpade anupaññattiṁ katvā kosambiyaṁ gilānabhikkhuno ‘‘anujānāmi bhikkhave gilānassa bhikkhuno ticīvarena avippavāsasammutiṁ dātu’’nti (pārā.",
  "tika-vin11t5:392_5": "473) anuññātattā gilānassa bhikkhuno saṅghena ñattidutiyāya kammavācāya purimameva yā avippavāsasammuti dinnā, taṁ vināti vuttaṁ hoti.",
  "tika-vin11t5:392_6": "Tena laddhasammutikena yāva rogo vūpasammati,",
  "tika-vin11t5:392_7": "tāva cirampi tena cīvarena vinā vasituṁ vaṭṭatīti adhippāyo.",
  "tika-vin11t5:392_8": "Yathāha aṭṭhakathāyaṁ ‘‘aññatra bhikkhusammutiyāti yā udositasikkhāpade kosambakasammuti anuññātā, tassā sammutiyā aññatra. Sace sā laddhā hoti,",
  "tika-vin11t5:392_9": "chārattātirekampi vippavasituṁ vaṭṭatī’’ti (pārā. aṭṭha. 2.653-654).",
  "tika-vin11t5:393_0": "872-3.",
  "tika-vin11t5:393_1": "Cīvaranikkhepaṁ dassetumāha ‘‘kattikeyeva…pe… pakāsito’’ti.",
  "tika-vin11t5:393_2": "Kattikeyeva māsasminti catunnaṁ vassānānaṁ māsānaṁ pacchime kattikamāseyeva idamekaṅgaṁ.",
  "tika-vin11t5:393_3": "Paṭhamāya pavāritoti dutiyamaṅgaṁ,",
  "tika-vin11t5:393_4": "idha paṭhamāya vassūpanāyikāya vassaṁ upagantvā pavāritoti yojanā,",
  "tika-vin11t5:393_5": "mahāpavāraṇāya pavāritoti vuttaṁ hoti.",
  "tika-vin11t5:393_6": "Yathāha aṭṭhakathāyaṁ ‘‘purimikāya upagantvā mahāpavāraṇāya pavārito hotī’’ti (pārā. aṭṭha. 2.653-654).",
  "tika-vin11t5:393_7": "Pacchimena pamāṇena yutteti tatiyamaṅgaṁ. Senāsaneti etassa visesanaṁ.",
  "tika-vin11t5:393_8": "Iha āraññakasenāsanassa pacchimappamāṇaṁ nāma pākārena vā vatiyā vā parikhāya vā parikkhittassa gāmassa indakhīlasaṅkhātagāmadvārakoṭṭhakummārato vā aparikkhittassa gāmassa parikkhepārahaṭṭhānasaṅkhāte pariyantagehassa upacāre ṭhitassa thāmamajjhimassa purisassa balappamāṇena vissaṭṭhaleḍḍupātadvayato vā paṭṭhāya parikkhittassa vihārassa saparikkhepaṁ vā aparikkhittassa vihārassa yassaṁ disāyaṁ gāmo hoti,",
  "tika-vin11t5:393_9": "tattha gāmapariyantasenāsanaṁ vā cetiyaṁ vā bodhiṁ vā avadhiṁ katvā vihāragamanīyena pakatimaggena vidatthigambhīraṁ āropitena ācariyadhanunā pamitapañcadhanusatapamāṇadūranti saṅkhepato gahetabbaṁ.",
  "tika-vin11t5:394_0": "Sāsaṅkasammateti catutthamaṅgaṁ, ‘‘iha sappaṭibhaye’’ti seso.",
  "tika-vin11t5:394_1": "‘‘Sāsaṅkasammatāni sappaṭibhayānī’’ti (pārā. 653) hi pāḷi.",
  "tika-vin11t5:394_2": "Idaṁ dvayampi ‘‘senāsane’’ti etassa visesanaṁ.",
  "tika-vin11t5:394_3": "Ārāmaārāmūpacāresu corānaṁ nisinnasayitaṭṭhitabhuttapītaṭṭhānādīnaṁ dissamānatāya āsaṅkāsahite tattheva ārāmādīsu pahaṭamāritaviluttamanussānaṁ dissamānatāya visesena sahabhayatāya sappaṭibhaye āraññake senāsaneti attho. Vasanto bhikkhu.",
  "tika-vin11t5:394_4": "Vasantovāti ettha evakāro aṭṭhānappayutto.",
  "tika-vin11t5:394_5": "Tasmā tato ānetvā caturaṅgasamāyoge evāti yojetabbo.",
  "tika-vin11t5:394_6": "Caturaṅgasamāyoge evāti yathāvuttānaṁ catunnaṁ aṅgānaṁ samāyoge sannipāte sati eva.",
  "tika-vin11t5:394_7": "Ettha evakārena tassa aṅgassa abhāve alabbhamānataṁ dīpeti.",
  "tika-vin11t5:394_8": "Pakāsitoti ‘‘tatrāyaṁ aṅgasampattī’’tiādikāya (pārā. aṭṭha.",
  "tika-vin11t5:394_9": "2.653-654) aṭṭhakathāya vutto.",
  "tika-vin11t5:395_0": "874.Taṁ cīvaraṁ.",
  "tika-vin11t5:395_1": "Māsamekanti vassānassa pacchimamāsasaṅkhātaṁ ekaṁ māsaṁ.",
  "tika-vin11t5:395_2": "Yo gāmo sace purimabaddhāya avippavāsasīmāya anto hoti,",
  "tika-vin11t5:395_3": "tattha māsato atirekampi ṭhapetuṁ vaṭṭatīti (vajira. ṭī.",
  "tika-vin11t5:395_4": "pārājika 653 atthato samānaṁ) vajirabuddhittherena vuttaṁ.",
  "tika-vin11t5:396_0": "875.Aññatthevāti yassa āraññakasenāsanassa gocaragāme cīvaraṁ nikkhittaṁ,",
  "tika-vin11t5:396_1": "tato āraññakasenāsanato bahi eva.",
  "tika-vin11t5:396_2": "Ayaṁ adhippāyoti ‘‘yaṁ gāma’’ntiādikāya diyaḍḍhagāthāya paṭipāditatthadvayasaṅkhāto adhippāyo. Assāti sāsaṅkasikkhāpadassa.",
  "tika-vin11t5:396_3": "Evaṁ iminā sikkhāpadena ‘‘cīvarena vinā kattikamāse araññe vaseyyā’’ti anuññātattā ‘‘chārattaparamaṁ tena bhikkhunā tena cīvarena vippavasitabba’’nti (pārā.",
  "tika-vin11t5:396_4": "653) iminā gocaragāme taṁ ṭhapetvā tasmiṁ āraññakāvāse vasitvā kenaci karaṇīyena tato āvāsato gantvā bahi vasato divasaparicchedassa viññāyamānattāyevāha ‘‘paṭicchanno pakāsito’’ti.",
  "tika-vin11t5:397_0": "876.",
  "tika-vin11t5:397_1": "‘‘Sace gocaragāmato puratthimāya disāya senāsanaṁ,",
  "tika-vin11t5:397_2": "ayañca pacchimaṁ disaṁ gato hotī’’tiādinā (pārā. aṭṭha.",
  "tika-vin11t5:397_3": "2.656) aṭṭhakathāyaṁ kathitaniyāmena vinicchayaṁ dassetumāha ‘‘senāsanamathāgantvā’’tiādi.",
  "tika-vin11t5:397_4": "Senāsananti attanā nivutthaṁ āraññakasenāsanaṁ.",
  "tika-vin11t5:397_5": "Āgantvāti bahi gataṭṭhānato āgantvā.",
  "tika-vin11t5:397_6": "Gocaragāme cīvaraṁ nikkhipitvā tato puratthimāya disāya āraññakasenāsane viharato vihārā nikkhamma tato gocaragāmato pacchimadisāya dūraṭṭhānaṁ gatassa āgataṭṭhānato taṁ senāsanaṁ āgantvā vidūrattā sattamaṁ aruṇaṁ uṭṭhāpetuṁ asakkontassa bhikkhuno kiṁ vihitanti ayamettha yojanā.",
  "tika-vin11t5:398_0": "877.Gāmasīmampivāgantvāti yattha cīvaraṁ nikkhittaṁ,",
  "tika-vin11t5:398_1": "taṁ gāmasīmampi purāruṇāyeva āgantvā. Yattha katthacīti (pārā. aṭṭha.",
  "tika-vin11t5:398_2": "2.656) sabhādevālayadvārakoṭṭhakādīsu yattha katthaci kappiyaṭṭhāne .",
  "tika-vin11t5:398_3": "‘‘Yattha katthacī’’ti sāmaññena vuttattā tassā gāmasīmāya anto āraññakaṅgārakkhanārahaṁ dūraṭṭhānaṁ laddhaṁ ce,",
  "tika-vin11t5:398_4": "aṅgabhedaṁ akatvā tattha aruṇaṁ uṭṭhāpetabbaṁ.",
  "tika-vin11t5:398_5": "Dhutaṅge vijjamānepi āpattiṁ anāpajjituṁ antogāmepi aruṇaṁ uṭṭhāpetvā cīvarapavattiyeva ñātabbā.",
  "tika-vin11t5:398_6": "Yathāha aṭṭhakathāyaṁ ‘‘gāmasīmampi okkamitvā sabhāyaṁ vā yattha katthaci vā vasitvā cīvarappavattiṁ ñatvā pakkamituṁ vaṭṭatī’’ti (pārā. aṭṭha. 2.656).",
  "tika-vin11t5:399_0": "878.Evañcāpi asakkontoti aṅgabhedaṁ akatvā,",
  "tika-vin11t5:399_1": "katvā vā antogāmasīmāya aruṇaṁ uṭṭhāpetumpi gantuṁ asakkonto.",
  "tika-vin11t5:399_2": "Ñatvāti attano cīvarassa ṭhapitaṭṭhānaṁ sallakkhetvā.",
  "tika-vin11t5:399_3": "Tatthevāti ettha ‘‘ṭhito’’ti labbhati. Khippanti sīghaṁ, purāruṇāti vuttaṁ hoti. Atireke ṭhāneti yojanā,",
  "tika-vin11t5:399_4": "yathāha aṭṭhakathāyaṁ ‘‘atirekacīvaraṭṭhāne ṭhassatī’’ti (pārā. aṭṭha. 2.656),",
  "tika-vin11t5:399_5": "‘‘atirekacīvaraṭṭhāne tiṭṭhatī’’ti cintetvāti attho.",
  "tika-vin11t5:400_0": "879.Vissajjetīti sattamaaruṇuṭṭhānato puretarameva aññassa deti. Uparipi evameva vattabbaṁ.",
  "tika-vin11t5:401_0": "880.Sāsaṅkasammate evaṁnāmake sikkhāpade samuṭṭhānādayo sabbe tena dutiyena kathinena samā iti munindena matā anumatā anuññātāti yojanā.",
  "tika-vin11t5:402_0": "Sāsaṅkakathāvaṇṇanā.",
  "tika-vin11t5:403_0": "881.Jānanti ‘‘saṅghassa demā’’ti vacanena pariṇāmitabhāvaṁ yena kenaci ākārena jānanto.",
  "tika-vin11t5:403_1": "Yathāha padabhājane ‘‘sāmaṁ vā jānātī’’tiādi (pārā. 659).",
  "tika-vin11t5:403_2": "Pariṇatanti ettha padabhājane ‘‘pariṇataṁ nāma ‘dassāma karissāmā’ti vācā bhinnā hotī’’ti vuttaniyāmena saṅghassa pariṇatanti attho.",
  "tika-vin11t5:403_3": "Lābhanti labhitabbaṁ cīvarādi yaṁ kiñci.",
  "tika-vin11t5:403_4": "Yathāha ‘‘lābho nāma cīvarapiṇḍapātasenāsanagilānapaccayabhesajjaparikkhārā,",
  "tika-vin11t5:403_5": "antamaso cuṇṇapiṇḍopi dantakaṭṭhampi dasikasuttampī’’ti.",
  "tika-vin11t5:403_6": "Attano pariṇāmeyyāti ‘‘bahū āvuso saṅghassa dāyakā, bahū saṅghassa bhattā,",
  "tika-vin11t5:403_7": "mayaṁ tumhe nissāya tumhe sampassantā idha viharāma.",
  "tika-vin11t5:403_8": "Tumhe ce amhākaṁ na dassatha,",
  "tika-vin11t5:403_9": "atha ko carahi amhākaṁ dassati.",
  "tika-vin11t5:403_10": "Dethāvuso amhākaṁ imāni cīvarānī’’ti (pārā.",
  "tika-vin11t5:403_11": "657) pāḷiyā āgatanayena attano pariṇāmeyyāti vuttaṁ hoti.",
  "tika-vin11t5:403_12": "Tassa nissaggiyanti ettha ‘‘payoge dukkaṭaṁ, paṭilābhenā’’ti seso.",
  "tika-vin11t5:403_13": "Nissaggiyanti idaṁ pariṇate pariṇatasaññiṁ sandhāya vuttaṁ.",
  "tika-vin11t5:403_14": "Vematikassa pana dukkaṭaṁ hoti.",
  "tika-vin11t5:403_15": "Yathāha ‘‘pariṇate vematiko attano pariṇāmeti, āpatti dukkaṭassā’’ti. Apariṇatasaññino anāpatti.",
  "tika-vin11t5:403_16": "Yathāha ‘‘pariṇate apariṇatasaññī attano pariṇāmeti, anāpattī’’ti.",
  "tika-vin11t5:404_0": "882.‘‘Aññassa dehī’’ti sace pariṇāmetīti tathā saṅghassa pariṇatabhāvaṁ jānanto ‘‘aññassa dehī’’ti yadi pariṇāmeti.",
  "tika-vin11t5:404_1": "Suddhikaṁ pācittiyanti nissajjitabbavatthurahitaṁ kevalaṁ pācittiyamattanti attho.",
  "tika-vin11t5:404_2": "Suddhacittenāti savāsanānavasesakilesappahānena parisuddhacittena bhagavatā.",
  "tika-vin11t5:404_3": "Pācittiyamudīritanti pācittiyesu aṭṭhamassa sahadhammikavaggassa avasāne ‘‘yo pana bhikkhu jānaṁ saṅghikaṁ lābhaṁ pariṇataṁ puggalassa pariṇāmeyya, pācittiya’’nti (pāci. 490) desitaṁ.",
  "tika-vin11t5:405_0": "883.Ekaṁcīvaranti saṅghassa pariṇatacīvarato ekaṁ cīvaraṁ.",
  "tika-vin11t5:405_1": "Cīvaraṁ vāti ettha vā-saddo paccayantaravikappattho.",
  "tika-vin11t5:405_2": "Vā panāti ettha vā-saddo atthavikappattho.",
  "tika-vin11t5:405_3": "Ekaṁ cīvaraṁ vā aññaṁ vā paccayaṁ parassa,",
  "tika-vin11t5:405_4": "ekaṁ pana attano vā pariṇāmeyya ceti yojanā. Saddhinti ekato, ekakkhaṇeti vuttaṁ hoti.",
  "tika-vin11t5:405_5": "Dve pācittiyo saddhiṁ siyunti yojanā,",
  "tika-vin11t5:405_6": "aññassa pariṇāmanena suddhapācittiyañca attano pariṇāmanena nissaggiyapācittiyañcāti dve pācittiyo ekakkhaṇe hontīti attho.",
  "tika-vin11t5:406_0": "884.",
  "tika-vin11t5:406_1": "Pariṇāmetvā ṭhapite vinicchayaṁ dassetvā pariccajitvā dinne vinicchayaṁ dassetumāha ‘‘saṅghassā’’tiādi.",
  "tika-vin11t5:406_2": "‘‘Parājayo’’ti idaṁ pādappahonakaṁ vatthuṁ sandhāya vuttaṁ.",
  "tika-vin11t5:406_3": "Yathāvatthuvasena pana dukkaṭathullaccayāpi vattabbā.",
  "tika-vin11t5:407_0": "885.",
  "tika-vin11t5:407_1": "Aññassa cetiyassa poṇaṁ pariṇataṁ aññassa cetiyassa vā saṅghassa vā puggalassa vāpi pana pariṇāmeyyāti yojanā.",
  "tika-vin11t5:407_2": "Saṅghassa puggalassāti padadvayepi evameva yojetabbaṁ.",
  "tika-vin11t5:407_3": "Yathāha ‘‘saṅghassa pariṇataṁ aññasaṅghassa vā cetiyassa vā puggalassa vā pariṇāmeti ,",
  "tika-vin11t5:407_4": "āpatti dukkaṭassā’’tiādi (pāci. 492).",
  "tika-vin11t5:407_5": "Aññassa puggalassa poṇaṁ aññassa puggalassa pariṇāmeyyāti.",
  "tika-vin11t5:408_0": "886.",
  "tika-vin11t5:408_1": "Imassa sabbasattavisayataṁ dassetumāha ‘‘yo panā’’tiādi.",
  "tika-vin11t5:409_0": "887.Idaṁ pariṇatasikkhāpadaṁ.",
  "tika-vin11t5:409_1": "Tisamuṭṭhānanti kāyacittavācācittakāyavācācittasaṅkhātehi tīhi sacittakasamuṭṭhānehi samuṭṭhānato tisamuṭṭhānaṁ.",
  "tika-vin11t5:409_2": "Pariṇāmanapaccayā āpajjitabbato kriyaṁ.",
  "tika-vin11t5:409_3": "Saṅghādīnaṁ pariṇatantisaññāya abhāvena vimuccanato saññāvimokkhaṁ.",
  "tika-vin11t5:409_4": "Kāyaviññattivacīviññattīhi pariṇāmetabbato kāyakammaṁ vacīkammaṁ.",
  "tika-vin11t5:410_0": "Pariṇatakathāvaṇṇanā.",
  "tika-vin11t5:411_0": "Pattavaggo tatiyo.",
  "tika-vin11t5:412_0": "888. Ye imaṁ vinicchayaṁ taranti,",
  "tika-vin11t5:412_1": "te paññattimahāsamuddaṁ tarantīti yojanā.",
  "tika-vin11t5:412_2": "Paññattisaṅkhātaṁ vinayapiṭakameva mahāsamuddo viyāti paññattimahāsamuddo, taṁ.",
  "tika-vin11t5:412_3": "Evaṁ samudāyaṁ dassetvā tadavayave dassetumāha ‘‘nekā’’tiādi.",
  "tika-vin11t5:412_4": "Nekāni nānappakārāni vattāni senāsanavattādīni khandhakāgatāni uggā uttuṅgā taraṅgamālā mahāvīciparamparā yassāti viggaho,",
  "tika-vin11t5:412_5": "nānappakārakhandhakavattasaṅkhātamahātaraṅgaparamparāya sajjitanti attho.",
  "tika-vin11t5:412_6": "Sīlaṁ pātimokkhasaṁvarādikameva anto velāvalayo yassa so sīlanto, taṁ,",
  "tika-vin11t5:412_7": "pātimokkhasaṁvarasīlādicatupārisuddhisīlameva paṭipādetabbatāya antaṁ velāvalayabhūtanti attho. Āpattiyo sattāpattikkhandhā,",
  "tika-vin11t5:412_8": "sīlācāradiṭṭhiājīvavipattiyo ca gāhakā makarādayo yassāti viggaho,",
  "tika-vin11t5:412_9": "sīlācārājīvadiṭṭhisampattisaṅkhātamudusattanāsakaāpattivipattisaṅkhā- tamātaṅgamakarādicaṇḍasattavantanti attho.",
  "tika-vin11t5:412_10": "Evaṁ ayaṁ gāthā samudāyāvayavānaṁ sabbesameva rūpakālaṅkārena viracitāti daṭṭhabbā.",
  "tika-vin11t5:413_0": "Iti vinayatthasārasandīpaniyā",
  "tika-vin11t5:414_0": "Vinayavinicchayavaṇṇanāya",
  "tika-vin11t5:415_0": "Nissaggiyakathāvaṇṇanā niṭṭhitā."
}