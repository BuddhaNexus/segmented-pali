{
  "tika-vin04t5:0_0": "Saṅghādisesakaṇḍo",
  "tika-vin04t5:1_0": "Imekho panāti idāni vattabbānaṁ abhimukhīkaraṇaṁ.",
  "tika-vin04t5:1_1": "Āyasmantoti sannipatitānaṁ piyavacanena ālapanaṁ.",
  "tika-vin04t5:1_2": "Terasāti gaṇanaparicchedo.",
  "tika-vin04t5:1_3": "Saṅghādisesāti evaṁnāmakā.",
  "tika-vin04t5:1_4": "Dhammāti āpattiyo.",
  "tika-vin04t5:1_5": "Uddesaṁ āgacchantīti sarūpena uddisitabbataṁ āgacchanti,",
  "tika-vin04t5:1_6": "na nidāne viya “yassa siyā āpattī”ti sādhāraṇavacanamattena.",
  "tika-vin04t5:2_0": "1. Sukkavissaṭṭhisikkhāpadavaṇṇanā",
  "tika-vin04t5:3_0": "Saṁvijjati cetanā assāti sañcetanā,",
  "tika-vin04t5:3_1": "sañcetanāva sañcetanikā,",
  "tika-vin04t5:3_2": "sañcetanā vā assa atthīti sañcetanikā.",
  "tika-vin04t5:3_3": "Sukkavissaṭṭhīti sukkassa vissaṭṭhi,",
  "tika-vin04t5:3_4": "rāgūpatthambhādīsu yena kenaci aṅgajāte kammaññataṁ patte ārogyādīsu yaṁkiñci apadisitvā ajjhattarūpādīsu",
  "tika-vin04t5:3_5": "yattha katthaci mocanassādacetanāya nimitte upakkamantassa āsayadhātunānattato nīlādivasena dasavidhesu",
  "tika-vin04t5:3_6": "sukkesu yassa kassaci sukkassa ṭhānā cāvanāti attho.",
  "tika-vin04t5:3_7": "Aññatra supinantāti yā supine sukkavissaṭṭhi hoti,",
  "tika-vin04t5:3_8": "taṁ ṭhapetvā.",
  "tika-vin04t5:3_9": "Saṅghādisesoti yā aññatra supinantā sañcetanikā sukkavissaṭṭhi,",
  "tika-vin04t5:3_10": "ayaṁ saṅghādiseso nāma āpattinikāyoti attho.",
  "tika-vin04t5:3_11": "Vacanattho panettha saṅgho ādimhi ceva sese ca icchitabbo assāti saṅghādiseso.",
  "tika-vin04t5:3_12": "Kiṁ vuttaṁ hoti –",
  "tika-vin04t5:3_13": "imaṁ āpattiṁ āpajjitvā vuṭṭhātukāmassa yaṁ taṁ āpattivuṭṭhānaṁ,",
  "tika-vin04t5:3_14": "tassa ādimhi ceva parivāsadānatthāya,",
  "tika-vin04t5:3_15": "ādito sese majjhe mānattadānatthāya mūlāya paṭikassanena vā saha mānattadānatthāya,",
  "tika-vin04t5:3_16": "avasāne abbhānatthāya ca saṅgho icchitabbo,",
  "tika-vin04t5:3_17": "na hettha ekampi kammaṁ vinā saṅghena sakkā kātuṁ.",
  "tika-vin04t5:3_18": "Iti saṅgho ādimhi ceva sese ca icchitabbo assāti saṅghādisesoti.",
  "tika-vin04t5:4_0": "Sāvatthiyaṁ seyyasakaṁ ārabbha upakkamitvā asucimocanavatthusmiṁ paññattaṁ,",
  "tika-vin04t5:4_1": "“aññatra supinantā”ti ayamettha anupaññatti,",
  "tika-vin04t5:4_2": "asādhāraṇapaññatti,",
  "tika-vin04t5:4_3": "anāṇattikaṁ.",
  "tika-vin04t5:4_4": "Sace pana parena attano aṅgajāte upakkamaṁ kāretvā mocāpeti,",
  "tika-vin04t5:4_5": "āpajjatiyeva.",
  "tika-vin04t5:4_6": "Cetetvā antamaso ākāse kaṭikampanenapi nimitte upakkamantassa sace na muccati,",
  "tika-vin04t5:4_7": "thullaccayaṁ.",
  "tika-vin04t5:4_8": "Sace pana antamaso yaṁ ekā khuddakamakkhikā piveyya,",
  "tika-vin04t5:4_9": "tattakampi ṭhānato muccati,",
  "tika-vin04t5:4_10": "dakasotaṁ anotiṇṇepi saṅghādiseso.",
  "tika-vin04t5:4_11": "Ṭhānato pana cutaṁ avassameva dakasotaṁ otarati,",
  "tika-vin04t5:4_12": "tasmā “dakasotaṁ otiṇṇamatte bahi nikkhante vā anikkhante vā saṅghādiseso”ti aṭṭhakathāsu vuttaṁ.",
  "tika-vin04t5:4_13": "Anupakkamantassa ca,",
  "tika-vin04t5:4_14": "amocanādhippāyassa ca,",
  "tika-vin04t5:4_15": "supinaṁ passantassa ca,",
  "tika-vin04t5:4_16": "ummattakādīnañca muttepi anāpatti.",
  "tika-vin04t5:4_17": "Sīlavipatti, cetanā, upakkamo,",
  "tika-vin04t5:4_18": "muccananti imānettha tīṇi aṅgāni.",
  "tika-vin04t5:4_19": "Samuṭṭhānādīni paṭhamapārājike vuttasadisānevāti.",
  "tika-vin04t5:5_0": "Sukkavissaṭṭhisikkhāpadavaṇṇanā niṭṭhitā.",
  "tika-vin04t5:6_0": "2. Kāyasaṁsaggasikkhāpadavaṇṇanā",
  "tika-vin04t5:7_0": "Dutiye otiṇṇoti yakkhādīhi viya sattā anto uppajjantena rāgena vā otiṇṇo,",
  "tika-vin04t5:7_1": "kūpādīni viya sattā asamapekkhitvā rajjanīye ṭhāne rajjanto sayaṁ vā rāgaṁ otiṇṇo,",
  "tika-vin04t5:7_2": "kāyasaṁsaggarāgasamaṅgissetaṁ adhivacanaṁ.",
  "tika-vin04t5:7_3": "Vipariṇatena cittenāti parisuddhabhavaṅgasantatisaṅkhātaṁ pakatiṁ vijahitvā aññathā pavattena,",
  "tika-vin04t5:7_4": "virūpaṁ vā pariṇatena yathā parivattamānaṁ virūpaṁ hoti,",
  "tika-vin04t5:7_5": "evaṁ vuttarāgavasena parivattetvā ṭhitena cittenāti attho.",
  "tika-vin04t5:7_6": "Mātugāmena saddhinti tadahujātāyapi jīvamānakamanussitthiyā saddhiṁ.",
  "tika-vin04t5:7_7": "Kāyasaṁsaggaṁ samāpajjeyyāti hatthaggahaṇādikaāyasampayogaṁ kāyamissībhāvaṁ samāpajjeyya.",
  "tika-vin04t5:7_8": "Hatthaggāhaṁ vātiādi panassa vitthārena atthadassanaṁ.",
  "tika-vin04t5:7_9": "Tattha hattho nāma kapparato paṭṭhāya yāva agganakhā.",
  "tika-vin04t5:7_10": "Veṇī nāma vinandhitvā vā avinandhitvā vā suddhakesehi vā nīlādivaṇṇasuttakusumakahāpaṇamālāsuvaṇṇacīrakamuttāvaḷiādīsu",
  "tika-vin04t5:7_11": "aññataramissehi vā katakesakalāpassetaṁ adhivacanaṁ.",
  "tika-vin04t5:7_12": "Veṇiggahaṇena cettha kesāpi gahitāyeva saddhiṁ lomehi.",
  "tika-vin04t5:7_13": "Iti vuttalakkhaṇassa hatthassa gahaṇaṁ hatthaggāho,",
  "tika-vin04t5:7_14": "veṇiyā gahaṇaṁ veṇiggāho.",
  "tika-vin04t5:7_15": "Avasesassa sarīrassa parāmasanaṁ aññatarassa vā aññatarassa vā aṅgassa parāmasanaṁ nāma.",
  "tika-vin04t5:7_16": "Yo taṁ hatthaggāhaṁ vā veṇiggāhaṁ vā aññatarassa vā aññatarassa vā aṅgassa parāmasanaṁ samāpajjeyya,",
  "tika-vin04t5:7_17": "tassa saṅghādiseso nāma āpattinikāyo hotīti.",
  "tika-vin04t5:8_0": "Sāvatthiyaṁ udāyittheraṁ ārabbha kāyasaṁsaggasamāpajjanavatthusmiṁ paññattaṁ,",
  "tika-vin04t5:8_1": "asādhāraṇapaññatti,",
  "tika-vin04t5:8_2": "anāṇattikaṁ,",
  "tika-vin04t5:8_3": "itthiyā itthisaññino antamaso lomena lomaṁ phusantassāpi,",
  "tika-vin04t5:8_4": "itthiyā vā phusiyamānassa sevanādhippāyena vāyamitvā phassaṁ paṭijānantassa saṅghādiseso.",
  "tika-vin04t5:8_5": "Ekena pana hatthena gahetvā dutiyena hatthena divasampi tattha tattha phusantassa ekāva āpatti,",
  "tika-vin04t5:8_6": "aggahetvā phusanto pana sace sīsato yāva pādā,",
  "tika-vin04t5:8_7": "tāva kāyato hatthaṁ amocentoyeva phusati,",
  "tika-vin04t5:8_8": "ekāva āpatti,",
  "tika-vin04t5:8_9": "pañcannaṁ aṅgulīnaṁ ekato gahaṇepi ekāyeva.",
  "tika-vin04t5:8_10": "Sace pana nānitthīnaṁ pañcaṅguliyo ekato gaṇhāti,",
  "tika-vin04t5:8_11": "pañca āpattiyo.",
  "tika-vin04t5:8_12": "Itthiyā vematikassa,",
  "tika-vin04t5:8_13": "paṇḍakapurisatiracchānagatasaññissa ca thullaccayaṁ,",
  "tika-vin04t5:8_14": "tathā kāyena kāyappaṭibaddhena,",
  "tika-vin04t5:8_15": "amanussitthipaṇḍakehi ca saddhiṁ kāyasaṁsaggepi.",
  "tika-vin04t5:8_16": "Manussitthiyā pana kāyappaṭibaddhena kāyappaṭibaddhādīsu,",
  "tika-vin04t5:8_17": "purisakāyaphusanādīsu ca dukkaṭaṁ.",
  "tika-vin04t5:8_18": "Itthiyā phusiyamānassa sevanādhippāyassāpi kāyena avāyamitvā phassaṁ paṭijānantassa,",
  "tika-vin04t5:8_19": "mokkhādhippāyena itthiṁ phusantassa,",
  "tika-vin04t5:8_20": "asañcicca, assatiyā,",
  "tika-vin04t5:8_21": "ajānantassa,",
  "tika-vin04t5:8_22": "asādiyantassa,",
  "tika-vin04t5:8_23": "ummattakādīnañca anāpatti.",
  "tika-vin04t5:8_24": "Sīlavipatti,",
  "tika-vin04t5:8_25": "manussitthī,",
  "tika-vin04t5:8_26": "itthisaññitā,",
  "tika-vin04t5:8_27": "kāyasaṁsaggarāgo,",
  "tika-vin04t5:8_28": "tena rāgena vāyāmo,",
  "tika-vin04t5:8_29": "hatthaggāhādisamāpajjananti imānettha pañca aṅgāni.",
  "tika-vin04t5:8_30": "Samuṭṭhānādīni paṭhamapārājike vuttasadisānevāti.",
  "tika-vin04t5:9_0": "Kāyasaṁsaggasikkhāpadavaṇṇanā niṭṭhitā.",
  "tika-vin04t5:10_0": "3. Duṭṭhullavācāsikkhāpadavaṇṇanā",
  "tika-vin04t5:11_0": "Tatiye otiṇṇatā ca vipariṇatacittatā ca duṭṭhullavācassādarāgavasena veditabbā.",
  "tika-vin04t5:11_1": "Mātugāmanti duṭṭhullāduṭṭhullasaṁlakkhaṇasamatthaṁ manussitthiṁ.",
  "tika-vin04t5:11_2": "Duṭṭhullāhivācāhīti vaccamaggapassāvamaggemethunadhammappaṭisaṁyuttāhi vācāhi.",
  "tika-vin04t5:11_3": "Obhāseyyāti avabhāseyya,",
  "tika-vin04t5:11_4": "vaṇṇāvaṇṇayācanaāyācanapucchanapaṭipucchanaācikkhaṇānusāsanaakkosanavasena nānappakāraṁ asaddhammavacanaṁ vadeyya.",
  "tika-vin04t5:11_5": "Yathā tanti ettha nti nipātamattaṁ,",
  "tika-vin04t5:11_6": "yathā yuvā yuvatinti attho.",
  "tika-vin04t5:11_7": "Etena obhāsane nirāsaṅkabhāvaṁ dasseti.",
  "tika-vin04t5:11_8": "Methunupasaṁhitāhītiidaṁ duṭṭhullavācāya sikhāpattalakkhaṇadassanaṁ.",
  "tika-vin04t5:11_9": "Saṅghādisesoti dvinnaṁ maggānaṁ vasena vaṇṇāvaṇṇehi vā methunayācanādīhi vā “sikharaṇīsi,",
  "tika-vin04t5:11_10": "saṁbhinnāsi,",
  "tika-vin04t5:11_11": "ubhatobyañjanakāsī”ti imesu tīsu aññatarena akkosavacanena vā mātugāmaṁ obhāsantassa saṅghādiseso nāma āpattinikāyo hotīti.",
  "tika-vin04t5:12_0": "Sāvatthiyaṁ udāyittheraṁ ārabbha duṭṭhullavācāhi obhāsanavatthusmiṁ paññattaṁ,",
  "tika-vin04t5:12_1": "asādhāraṇapaññatti,",
  "tika-vin04t5:12_2": "anāṇattikaṁ,",
  "tika-vin04t5:12_3": "itthiyā itthisaññino antamaso hatthamuddāyapi vuttanayena obhāsantassa sace sā tamatthaṁ tasmiṁyeva khaṇe jānāti,",
  "tika-vin04t5:12_4": "saṅghādiseso.",
  "tika-vin04t5:12_5": "Paṇḍake thullaccayaṁ.",
  "tika-vin04t5:12_6": "Tasmiṁyeva itthisaññino dukkaṭaṁ.",
  "tika-vin04t5:12_7": "Punappunaṁ obhāsantassa,",
  "tika-vin04t5:12_8": "sambahulā ca itthiyo ekavācāya obhāsantassa vācāgaṇanāya ceva itthigaṇanāya ca āpattiyo.",
  "tika-vin04t5:12_9": "Sace yaṁ itthiṁ obhāsati,",
  "tika-vin04t5:12_10": "sā na jānāti,",
  "tika-vin04t5:12_11": "thullaccayaṁ.",
  "tika-vin04t5:12_12": "Adhakkhakaṁ ubbhajāṇumaṇḍalaṁ ādissa vaṇṇādibhaṇanepi thullaccayaṁ.",
  "tika-vin04t5:12_13": "Paṇḍake dukkaṭaṁ,",
  "tika-vin04t5:12_14": "ubbhakkhakaṁ adhojāṇumaṇḍalaṁ kāyappaṭibaddhañca ādissa vaṇṇādibhaṇane sabbattha dukkaṭaṁ.",
  "tika-vin04t5:12_15": "Atthadhammaanusāsanipurekkhārānaṁ ummattakādīnañca anāpatti.",
  "tika-vin04t5:12_16": "Sīlavipatti,",
  "tika-vin04t5:12_17": "manussitthī,",
  "tika-vin04t5:12_18": "itthisaññitā,",
  "tika-vin04t5:12_19": "duṭṭhullavācassādarāgo,",
  "tika-vin04t5:12_20": "tena rāgena obhāsanaṁ,",
  "tika-vin04t5:12_21": "taṅkhaṇavijānananti imānettha pañca aṅgāni.",
  "tika-vin04t5:12_22": "Adinnādānasamuṭṭhānaṁ, kiriyaṁ,",
  "tika-vin04t5:12_23": "saññāvimokkhaṁ,",
  "tika-vin04t5:12_24": "sacittakaṁ,",
  "tika-vin04t5:12_25": "lokavajjaṁ,",
  "tika-vin04t5:12_26": "kāyakammaṁ,",
  "tika-vin04t5:12_27": "vacīkammaṁ,",
  "tika-vin04t5:12_28": "akusalacittaṁ,",
  "tika-vin04t5:12_29": "dvivedananti.",
  "tika-vin04t5:13_0": "Duṭṭhullavācāsikkhāpadavaṇṇanā niṭṭhitā.",
  "tika-vin04t5:14_0": "4. Attakāmasikkhāpadavaṇṇanā",
  "tika-vin04t5:15_0": "Catutthe otiṇṇatā ca vipariṇatacittatā ca attakāmapāricariyāvasena veditabbā.",
  "tika-vin04t5:15_1": "Mātugāmassa santiketi duṭṭhullobhāsane vuttappakārāya itthiyā samīpe.",
  "tika-vin04t5:15_2": "Attakāmapāricariyāyāti methunadhammasaṅkhātena kāmena pāricariyā kāmapāricariyā,",
  "tika-vin04t5:15_3": "attano atthāya kāmapāricariyā attakāmapāricariyā,",
  "tika-vin04t5:15_4": "attanā vā kāmitā icchitāti attakāmā,",
  "tika-vin04t5:15_5": "sayaṁ methunarāgavasena patthitāti attho,",
  "tika-vin04t5:15_6": "attakāmā ca sā pāricariyā cāti attakāmapāricariyā,",
  "tika-vin04t5:15_7": "tassā attakāmapāricariyāya.",
  "tika-vin04t5:15_8": "Vaṇṇaṁ bhāseyyāti guṇaṁ ānisaṁsaṁ pakāseyya.",
  "tika-vin04t5:15_9": "Etadaggantiādi tassā attakāmapāricariyāya vaṇṇabhāsanākāranidassanaṁ.",
  "tika-vin04t5:15_10": "Tatrāyaṁ padasambandhavaseneva saṅkhepattho –",
  "tika-vin04t5:15_11": "yā mādisaṁ pāṇātipātādīhi virahitattā sīlavantaṁ methunadhammā virahitattā brahmacāriṁ tadubhayenāpi",
  "tika-vin04t5:15_12": "kalyāṇadhammaṁ etena dhammena paricareyya abhirameyya,",
  "tika-vin04t5:15_13": "tassā evaṁ mādisaṁ paricarantiyā yā ayaṁ pāricariyā nāma,",
  "tika-vin04t5:15_14": "etadaggaṁ pāricariyānanti.",
  "tika-vin04t5:15_15": "Methunupasaṁhitena saṅghādisesoti evaṁ attakāmapāricariyāya vaṇṇaṁ bhāsanto ca “arahasi tvaṁ mayhaṁ methunadhammaṁ",
  "tika-vin04t5:15_16": "dātu”ntiādinā methunappaṭisaṁyutteneva vacanena yo bhāseyya,",
  "tika-vin04t5:15_17": "tassa saṅghādiseso.",
  "tika-vin04t5:16_0": "Sāvatthiyaṁ udāyittheraṁ ārabbha attakāmapāricariyāya vaṇṇabhāsanavatthusmiṁ paññattaṁ,",
  "tika-vin04t5:16_1": "asādhāraṇapaññatti,",
  "tika-vin04t5:16_2": "anāṇattikaṁ,",
  "tika-vin04t5:16_3": "itthiyā itthisaññino antamaso hatthamuddāyapi vuttanayeneva attakāmapāricariyāya vaṇṇaṁ bhāsantassa sace sā tamatthaṁ tasmiṁyeva khaṇe jānāti,",
  "tika-vin04t5:16_4": "saṅghādiseso.",
  "tika-vin04t5:16_5": "No ce jānāti,",
  "tika-vin04t5:16_6": "thullaccayaṁ.",
  "tika-vin04t5:16_7": "Paṇḍake paṇḍakasaññinopi thullaccayaṁ.",
  "tika-vin04t5:16_8": "Tasmiṁyeva itthisaññino dukkaṭaṁ.",
  "tika-vin04t5:16_9": "Cīvarādīhi vatthukāmehi pāricariyāya vaṇṇaṁ bhāsantassa ummattakādīnañca anāpatti.",
  "tika-vin04t5:16_10": "Sīlavipatti,",
  "tika-vin04t5:16_11": "manussitthī,",
  "tika-vin04t5:16_12": "itthisaññitā,",
  "tika-vin04t5:16_13": "attakāmapāricariyāya rāgo,",
  "tika-vin04t5:16_14": "tena rāgena vaṇṇabhaṇanaṁ,",
  "tika-vin04t5:16_15": "taṅkhaṇavijānananti imānettha pañca aṅgāni.",
  "tika-vin04t5:16_16": "Samuṭṭhānādīni duṭṭhullobhāsane vuttasadisānevāti.",
  "tika-vin04t5:17_0": "Attakāmasikkhāpadavaṇṇanā niṭṭhitā.",
  "tika-vin04t5:18_0": "5. Sañcarittasikkhāpadavaṇṇanā",
  "tika-vin04t5:19_0": "Pañcame sañcarittanti itthipurisānaṁ antare saṁcaraṇabhāvaṁ.",
  "tika-vin04t5:19_1": "Samāpajjeyyāti sammā paṭiggaṇhanavīmaṁsanapaccāharaṇāni karonto āpajjeyya.",
  "tika-vin04t5:19_2": "Itthiyā vātiādi samāpajjanākāradassanaṁ.",
  "tika-vin04t5:19_3": "Tattha itthiyā vā purisamatinti purisena vā tassa mātāpitādīhi vā pesito purisassa matiṁ adhippāyaṁ itthiyā āroceyyāti attho.",
  "tika-vin04t5:19_4": "Purisassa vā itthimatinti itthiyā vā tassā mātāpitādīhi vā pesito itthiyā matiṁ adhippāyaṁ purisassa āroceyyāti attho.",
  "tika-vin04t5:19_5": "Jāyattane vā jārattane vāti jāyabhāve vā jārabhāve vā.",
  "tika-vin04t5:19_6": "Purisassa hi matiṁ itthiyā ārocento jāyattane āroceti,",
  "tika-vin04t5:19_7": "itthiyā matiṁ purisassa ārocento jārattane āroceti.",
  "tika-vin04t5:19_8": "Apica purisasseva matiṁ itthiyā ārocento jāyattane vā āroceti nibaddhabhariyabhāve,",
  "tika-vin04t5:19_9": "jārattane vā micchācārabhāve,",
  "tika-vin04t5:19_10": "tenevassa padabhājane “jāyattane vāti jāyā bhavissasi,",
  "tika-vin04t5:19_11": "jārattane vāti jārī bhavissasī”ti vuttaṁ.",
  "tika-vin04t5:19_12": "Eteneva upāyena itthiyā matiṁ purisassa ārocanepi “pati bhavissasi,",
  "tika-vin04t5:19_13": "jāro bhavissasī”ti vattabbatā veditabbā.",
  "tika-vin04t5:19_14": "Antamaso taṅkhaṇikāyapīti sabbantimena paricchedena yā ayaṁ taṅkhaṇe muhuttamatte saṁvasitabbato “taṅkhaṇikā”ti vuccati,",
  "tika-vin04t5:19_15": "muhuttikāti attho.",
  "tika-vin04t5:19_16": "Tassāpi “muhuttikā bhavissasī”ti evaṁ purisassa matiṁ ārocentassa saṅghādiseso,",
  "tika-vin04t5:19_17": "eteneva upāyena “muhuttiko bhavissasī”ti evaṁ purisassa itthimatiṁ ārocentopi saṅghādisesaṁ āpajjatīti veditabbo.",
  "tika-vin04t5:20_0": "Sāvatthiyaṁ udāyittheraṁ ārabbha sañcarittasamāpajjanavatthusmiṁ paññattaṁ,",
  "tika-vin04t5:20_1": "“antamaso taṅkhaṇikāyapī”ti ayamettha anupaññatti,",
  "tika-vin04t5:20_2": "sādhāraṇapaññatti,",
  "tika-vin04t5:20_3": "“paṭiggaṇhāti,",
  "tika-vin04t5:20_4": "vīmaṁsati,",
  "tika-vin04t5:20_5": "antevāsiṁ paccāharāpetī”tiiminā nayena sāṇattikaṁ,",
  "tika-vin04t5:20_6": "aññatra nālaṁvacanīyāya yāya kāyaci itthiyā antamaso mātuyāpi purisamatiṁ ārocento “hohi kira bhariyā",
  "tika-vin04t5:20_7": "dhanakkītā”ti vattukāmo sacepi chandavāsinīādīsu aññatarākārena ārocetvā tāya “sādhū”ti sampaṭicchitepi",
  "tika-vin04t5:20_8": "asampaṭicchitepi puna āgantvā yena pahito,",
  "tika-vin04t5:20_9": "tassa taṁ pavattiṁ āroceti,",
  "tika-vin04t5:20_10": "saṅghādisesaṁ āpajjati.",
  "tika-vin04t5:20_11": "Sā pana tassa bhariyā hotu vā, mā vā,",
  "tika-vin04t5:20_12": "akāraṇametaṁ.",
  "tika-vin04t5:20_13": "Sacepi yassā santikaṁ pesito,",
  "tika-vin04t5:20_14": "taṁ adisvā aññatarassa avassārocanakassa “ārocehī”ti vatvā paccāharati,",
  "tika-vin04t5:20_15": "āpajjatiyeva.",
  "tika-vin04t5:20_16": "“Māturakkhitaṁ brūhī”ti pesitassa pana gantvā aññaṁ piturakkhitādīsu aññataraṁ vadantassa visaṅketaṁ hoti,",
  "tika-vin04t5:20_17": "purisassa vā itthiyā vā vacanaṁ “sādhū”ti kāyena vā vācāya vā ubhayena vā paṭiggaṇhitvā tassā itthiyā",
  "tika-vin04t5:20_18": "vā purisassa vā ārocetvā vā ārocāpetvā vā puna yena pesito,",
  "tika-vin04t5:20_19": "tassa taṁ pavattiṁ sayaṁ ārocentassa vā aññena ārocāpentassa vā saṅghādiseso.",
  "tika-vin04t5:20_20": "Ettāvatā hi “paṭiggaṇhāti,",
  "tika-vin04t5:20_21": "vīmaṁsati,",
  "tika-vin04t5:20_22": "paccāharatī”tiidaṁ aṅgattayaṁ sampāditameva hoti,",
  "tika-vin04t5:20_23": "ito pana yehi kehici dvīhi aṅgehi,",
  "tika-vin04t5:20_24": "paṇḍake ca aṅgattayenāpi thullaccayaṁ.",
  "tika-vin04t5:20_25": "Ekena dukkaṭaṁ.",
  "tika-vin04t5:20_26": "Saṅghassa vā cetiyassa vā gilānassa vā kiccena gacchantassa,",
  "tika-vin04t5:20_27": "ummattakādīnañca anāpatti.",
  "tika-vin04t5:21_0": "Sīlavipatti, yesu sañcarittaṁ samāpajjati, tesaṁ manussajātikatā, na nālaṁvacanīyatā,",
  "tika-vin04t5:22_0": "Paṭiggaṇhanavīmaṁsanapaccāharaṇānīti imānettha pañca aṅgāni.",
  "tika-vin04t5:22_1": "Chasamuṭṭhānaṁ,",
  "tika-vin04t5:22_2": "paṇṇattiṁ vā alaṁvacanīyabhāvaṁ vā ajānantassa kāyavikārena sāsanaṁ gahetvā tatheva vīmaṁsitvā tatheva paccāharantassa kāyato samuṭṭhāti.",
  "tika-vin04t5:22_3": "“Itthannāmā āgamissati,",
  "tika-vin04t5:22_4": "tassā cittaṁ jāneyyāthā”ti kenaci vutte “sādhū”ti sampaṭicchitvā taṁ āgataṁ vatvā puna tasmiṁ purise",
  "tika-vin04t5:22_5": "āgate ārocentassa kāyena kiñci akatattā vācato samuṭṭhāti.",
  "tika-vin04t5:22_6": "Vācāya “sādhū”ti sāsanaṁ gahetvā aññena karaṇīyena tassā gharaṁ gantvā aññattha vā gamanakāle taṁ disvā",
  "tika-vin04t5:22_7": "vacībhedena vīmaṁsitvā punapi aññeneva kāraṇena tato apakkamma kadācideva taṁ purisaṁ disvā ārocentassāpi",
  "tika-vin04t5:22_8": "vācato samuṭṭhāti.",
  "tika-vin04t5:22_9": "Paṇṇattiṁ ajānantassa pana khīṇāsavassāpi pituvacanena gantvā alaṁvacanīyaṁ mātarampi “ehi me pitaraṁ",
  "tika-vin04t5:22_10": "upaṭṭhāhī”ti vatvā paccāharantassa kāyavācato samuṭṭhāti.",
  "tika-vin04t5:22_11": "Imāni tīṇi acittakasamuṭṭhānāni.",
  "tika-vin04t5:22_12": "Tadubhayaṁ pana jānitvā eteheva tīhi nayehi samāpajjantassa tāneva tīṇi tadubhayajānanacittena sacittakāni honti, kiriyaṁ,",
  "tika-vin04t5:22_13": "nosaññāvimokkhaṁ,",
  "tika-vin04t5:22_14": "acittakaṁ,",
  "tika-vin04t5:22_15": "paṇṇattivajjaṁ,",
  "tika-vin04t5:22_16": "kāyakammaṁ,",
  "tika-vin04t5:22_17": "vacīkammaṁ,",
  "tika-vin04t5:22_18": "kusalādivasena cettha tīṇi cittāni,",
  "tika-vin04t5:22_19": "sukhādivasena tisso vedanāti.",
  "tika-vin04t5:23_0": "Sañcarittasikkhāpadavaṇṇanā niṭṭhitā.",
  "tika-vin04t5:24_0": "6. Kuṭikārasikkhāpadavaṇṇanā",
  "tika-vin04t5:25_0": "Chaṭṭhe saññācikāya panāti ettha saññācikā nāma sayaṁ pavattitayācanā vuccati,",
  "tika-vin04t5:25_1": "tasmā saññācikāyāti attano yācanāyāti vuttaṁ hoti,",
  "tika-vin04t5:25_2": "sayaṁ yācitakehi upakaraṇehīti attho.",
  "tika-vin04t5:25_3": "Ettha ca yaṁkiñci parapariggahitakaṁ mūlacchedavasena yācituṁ na vaṭṭati,",
  "tika-vin04t5:25_4": "tāvakālikaṁ pana vaṭṭati.",
  "tika-vin04t5:25_5": "Sahāyatthāya kammakaraṇatthāya “purisaṁ dethā”ti vattuṁ vaṭṭati,",
  "tika-vin04t5:25_6": "purisattakarampi yācituṁ vaṭṭati,",
  "tika-vin04t5:25_7": "purisattakaro nāma vaḍḍhakiādinā purisena kātabbaṁ hatthakammaṁ.",
  "tika-vin04t5:25_8": "Taṁ “purisattakaraṁ dehī”ti vā “hatthakammaṁ dehī”ti vā vatvā yācituṁ vaṭṭati.",
  "tika-vin04t5:25_9": "Hatthakammaṁ nāma kiñci vatthu na hoti,",
  "tika-vin04t5:25_10": "tasmā “kiṁ, bhante,",
  "tika-vin04t5:25_11": "āgatatthā”ti pucchite vā apucchite vā yācituṁ vaṭṭati,",
  "tika-vin04t5:25_12": "viññattipaccayā doso natthi,",
  "tika-vin04t5:25_13": "migaluddakādayo pana sakakammaṁ na yācitabbā.",
  "tika-vin04t5:25_14": "Kuṭinti ullittādīsu aññataraṁ.",
  "tika-vin04t5:25_15": "Tattha ullittā nāma ṭhapetvā thambhatulāpiṭṭhasaṅghāṭavātapānadhūmacchiddādibhedaṁ alepokāsaṁ avasese",
  "tika-vin04t5:25_16": "lepokāse kuṭṭehi saddhiṁ ghaṭetvā chadanassa anto sudhāya vā mattikāya vā littā.",
  "tika-vin04t5:25_17": "Avalittā nāma tatheva vuttanayeneva chadanassa bahi littā.",
  "tika-vin04t5:25_18": "Ullittāvalittā nāma tatheva chadanassa anto ca bahi ca littā.",
  "tika-vin04t5:25_19": "Kārayamānenāti sayaṁ vā karontena,",
  "tika-vin04t5:25_20": "āṇattiyā vā kārāpentena.",
  "tika-vin04t5:25_21": "Asāmikanti kāretā dāyakena virahitaṁ.",
  "tika-vin04t5:25_22": "Attuddesanti “mayhaṁ vāsāgāraṁ esā”ti evaṁ attā uddeso etissāti attuddesā,",
  "tika-vin04t5:25_23": "taṁ attuddesaṁ.",
  "tika-vin04t5:25_24": "Pamāṇikā kāretabbāti pamāṇayuttā kāretabbā.",
  "tika-vin04t5:25_25": "Tatridaṁ pamāṇanti tassā kuṭiyā idaṁ pamāṇaṁ.",
  "tika-vin04t5:25_26": "Dīghasoti dīghato.",
  "tika-vin04t5:25_27": "Dvādasa vidatthiyo sugatavidatthiyātiettha sugatavidatthi nāma idāni majjhimassa purisassa tisso vidatthiyo,",
  "tika-vin04t5:25_28": "vaḍḍhakihatthena diyaḍḍho hattho hoti.",
  "tika-vin04t5:25_29": "Minantena pana kuṭiyā bahikuṭṭe paṭhamaṁ dinnaṁ mahāmattikapariyantaṁ aggahetvā thusapiṇḍapariyantena dvādasa vidatthiyo minetabbā,",
  "tika-vin04t5:25_30": "sace thusapiṇḍakena anatthiko hoti,",
  "tika-vin04t5:25_31": "mahāmattikalepeneva niṭṭhāpeti,",
  "tika-vin04t5:25_32": "sveva paricchedo.",
  "tika-vin04t5:25_33": "Tiriyanti vitthārato.",
  "tika-vin04t5:25_34": "Sattantarāti kuṭṭassa bahiantaṁ aggahetvā abbhantarimena antena satta sugatavidatthiyo pamāṇanti vuttaṁ hoti.",
  "tika-vin04t5:25_35": "Ettha ca kesaggamattampi dīghato hāpetvā tiriyaṁ,",
  "tika-vin04t5:25_36": "tiriyato vā hāpetvā dīghaṁ vaḍḍhetuṁ na vaṭṭati,",
  "tika-vin04t5:25_37": "ko pana vādo ubhatovaḍḍhane.",
  "tika-vin04t5:25_38": "Yā pana dīghato saṭṭhihatthāpi hoti,",
  "tika-vin04t5:25_39": "tiriyato tihatthā vā ūnakacatuhatthā vā,",
  "tika-vin04t5:25_40": "yattha pamāṇayutto mañco ito cito ca na parivaṭṭati,",
  "tika-vin04t5:25_41": "pacchimakoṭiyā catuhatthavitthārā na hoti,",
  "tika-vin04t5:25_42": "ayaṁ kuṭisaṅkhyaṁ na gacchati,",
  "tika-vin04t5:25_43": "tasmā vaṭṭati.",
  "tika-vin04t5:25_44": "Bhikkhūabhinetabbā vatthudesanāyāti yasmiṁ padese kuṭiṁ kāretukāmo hoti,",
  "tika-vin04t5:25_45": "taṁ sodhetvā padabhājane vuttanayena saṅghaṁ tikkhattuṁ yācitvā sabbe vā saṅghapariyāpannā saṅghena vā",
  "tika-vin04t5:25_46": "sammatā dve tayo bhikkhū tattha vatthudesanatthāya netabbā.",
  "tika-vin04t5:25_47": "Tehi bhikkhūhi vatthu desetabbaṁ anārambhaṁ saparikkamananti tehi bhikkhūhi kipillikādīnaṁ āsayādīhi terasahi,",
  "tika-vin04t5:25_48": "pubbaṇṇāparaṇṇanissitādīhi soḷasahi upaddavehi virahitattā anārambhaṁ,",
  "tika-vin04t5:25_49": "dvīhi vā catūhi vā balibaddhehi yuttena sakaṭena ekaṁ cakkaṁ nibbodakapatanaṭṭhāne ekaṁ bahi katvā āvijjhituṁ",
  "tika-vin04t5:25_50": "sakkuṇeyyatāya saparikkamananti sallakkhetvā sace saṅghapahonakā honti, tattheva, no ce,",
  "tika-vin04t5:25_51": "saṅghamajjhaṁ gantvā tena bhikkhunā yācitehi ñattidutiyena kammena vatthu desetabbaṁ.",
  "tika-vin04t5:25_52": "Sārambhe cetiādi paṭipakkhanayena veditabbaṁ.",
  "tika-vin04t5:26_0": "Āḷaviyaṁ āḷavike bhikkhū ārabbha saññācikāya kuṭikaraṇavatthusmiṁ paññattaṁ,",
  "tika-vin04t5:26_1": "asādhāraṇapaññatti,",
  "tika-vin04t5:26_2": "sāṇattikaṁ,",
  "tika-vin04t5:26_3": "“adesitavatthukaṁ pamāṇātikkantaṁ kuṭiṁ kāressāmī”ti upakaraṇatthaṁ araññaṁ gamanato paṭṭhāya sabbapayogesu dukkaṭaṁ,",
  "tika-vin04t5:26_4": "“idāni dvīhi piṇḍehi niṭṭhānaṁ gamissatī”ti tesu paṭhamapiṇḍadāne thullaccayaṁ,",
  "tika-vin04t5:26_5": "dutiyadānena lepe ghaṭite sace adesitavatthukā eva vā pamāṇātikkantā eva vā hoti,",
  "tika-vin04t5:26_6": "eko saṅghādiseso,",
  "tika-vin04t5:26_7": "dve ca dukkaṭāni.",
  "tika-vin04t5:26_8": "Ubhayavippannā,",
  "tika-vin04t5:26_9": "dve saṅghādisesā,",
  "tika-vin04t5:26_10": "dve ca dukkaṭāni.",
  "tika-vin04t5:26_11": "Sace pana dvārabandhaṁ vā vātapānaṁ vā aṭṭhapetvāva mattikāya limpati,",
  "tika-vin04t5:26_12": "ṭhapite ca tasmiṁ lepo na ghaṭiyati,",
  "tika-vin04t5:26_13": "rakkhati tāva.",
  "tika-vin04t5:26_14": "Puna limpantassa pana ghaṭitamatte saṅghādiseso.",
  "tika-vin04t5:26_15": "Sace taṁ ṭhapiyamānaṁ paṭhamadinnalepena saddhiṁ nirantarameva hutvā tiṭṭhati,",
  "tika-vin04t5:26_16": "paṭhamameva saṅghādiseso.",
  "tika-vin04t5:26_17": "Kevalaṁ sārambhāya dukkaṭaṁ,",
  "tika-vin04t5:26_18": "tathā aparikkamanāya.",
  "tika-vin04t5:26_19": "Vippakataṁ kuṭiṁ aññassa dadato ca,",
  "tika-vin04t5:26_20": "bhūmiṁ samaṁ katvā bhindantassa ca,",
  "tika-vin04t5:26_21": "leṇaguhātiṇakuṭipaṇṇacchadanagehesu aññataraṁ kārentassa,",
  "tika-vin04t5:26_22": "kuṭimpi aññassa vāsatthāya,",
  "tika-vin04t5:26_23": "vāsāgāraṁ ṭhapetvā uposathāgārādīsu aññataratthāya kārentassa ca ummattakādīnañca anāpatti.",
  "tika-vin04t5:26_24": "Sīlavipatti,",
  "tika-vin04t5:26_25": "ullittādīnaṁ aññataratā,",
  "tika-vin04t5:26_26": "heṭṭhimapamāṇasambhavo,",
  "tika-vin04t5:26_27": "adesitavatthukatā,",
  "tika-vin04t5:26_28": "pamāṇātikkantatā,",
  "tika-vin04t5:26_29": "attuddesikatā,",
  "tika-vin04t5:26_30": "vāsāgāratā,",
  "tika-vin04t5:26_31": "lepaghaṭanāti imānettha cha vā satta vā aṅgāni.",
  "tika-vin04t5:26_32": "Chasamuṭṭhānaṁ,",
  "tika-vin04t5:26_33": "kiriyañca,",
  "tika-vin04t5:26_34": "kiriyākiriyañca.",
  "tika-vin04t5:26_35": "Idañhi vatthuṁ desāpetvā pamāṇātikkantaṁ vā karoto kiriyato samuṭṭhāti,",
  "tika-vin04t5:26_36": "adesāpetvā karoto kiriyākiriyato samuṭṭhāti.",
  "tika-vin04t5:26_37": "Sesamettha sañcaritte vuttasadisamevāti.",
  "tika-vin04t5:27_0": "Kuṭikārasikkhāpadavaṇṇanā niṭṭhitā.",
  "tika-vin04t5:28_0": "7. Vihārakārasikkhāpadavaṇṇanā",
  "tika-vin04t5:29_0": "Sattame mahallakanti sasāmikabhāvena saññācitakuṭito mahantabhāvo etassa atthīti mahallako,",
  "tika-vin04t5:29_1": "yasmā vā vatthuṁ desāpetvā pamāṇātikkamenāpi kātuṁ vaṭṭati,",
  "tika-vin04t5:29_2": "tasmā pamāṇamahantatāyapi mahallako,",
  "tika-vin04t5:29_3": "taṁ mahallakaṁ.",
  "tika-vin04t5:29_4": "Yasmā panassa taṁ pamāṇamahantattaṁ sasāmikattāva labbhati,",
  "tika-vin04t5:29_5": "tasmā tadatthadassanatthaṁ “mahallako nāma vihāro sasāmiko vuccatī”ti evamassa padabhājane vuttaṁ.",
  "tika-vin04t5:29_6": "Sesaṁ sabbaṁ kuṭikārasikkhāpade vuttasadisaṁ,",
  "tika-vin04t5:29_7": "sasāmikabhāvamattameva hi viseso.",
  "tika-vin04t5:30_0": "Kosambiyaṁ channattheraṁ ārabbha cetiyarukkhaṁ chedāpanavatthusmiṁ paññattabhāvo,",
  "tika-vin04t5:30_1": "akiriyamattato samuṭṭhānabhāvo,",
  "tika-vin04t5:30_2": "ekasaṅghādisesatā ca ettha viseso.",
  "tika-vin04t5:31_0": "Vihārakārasikkhāpadavaṇṇanā niṭṭhitā.",
  "tika-vin04t5:32_0": "8. Duṭṭhadosasikkhāpadavaṇṇanā",
  "tika-vin04t5:33_0": "Aṭṭhame duṭṭho dosoti dūsito ceva dūsako ca.",
  "tika-vin04t5:33_1": "Uppanne hi dose puggalo tena dosena dūsito hoti,",
  "tika-vin04t5:33_2": "pakatibhāvaṁ jahāpito,",
  "tika-vin04t5:33_3": "tasmā “duṭṭho”ti vuccati.",
  "tika-vin04t5:33_4": "Parañca dūseti vināseti,",
  "tika-vin04t5:33_5": "tasmā “doso”ti vuccati.",
  "tika-vin04t5:33_6": "Iti “duṭṭho doso”ti ekassevetaṁ puggalassa ākāranānattena nidassanaṁ.",
  "tika-vin04t5:33_7": "Appatītoti nappatīto,",
  "tika-vin04t5:33_8": "pītisukhādīhi vivajjito,",
  "tika-vin04t5:33_9": "na abhisaṭoti attho.",
  "tika-vin04t5:33_10": "Amūlakenāti yaṁ codakena cuditakamhi puggale adiṭṭhaṁ assutaṁ aparisaṅkitaṁ,",
  "tika-vin04t5:33_11": "idaṁ etesaṁ dassanasavanaparisaṅkāsaṅkhātānaṁ mūlānaṁ abhāvato amūlakaṁ nāma.",
  "tika-vin04t5:33_12": "Taṁ pana so āpanno vā hotu,",
  "tika-vin04t5:33_13": "anāpanno vā,",
  "tika-vin04t5:33_14": "etaṁ idha appamāṇaṁ.",
  "tika-vin04t5:33_15": "Ettha ca adiṭṭhaṁ nāma attano pasādacakkhunā vā dibbacakkhunā vā adiṭṭhaṁ,",
  "tika-vin04t5:33_16": "assutaṁ nāma tatheva kenaci vuccamānaṁ na sutaṁ,",
  "tika-vin04t5:33_17": "aparisaṅkitaṁ nāma attano vā parassa vā diṭṭhasutamutavasena cetasā aparisaṅkitaṁ,",
  "tika-vin04t5:33_18": "iti evarūpena amūlakena.",
  "tika-vin04t5:33_19": "Pārājikenāti bhikkhuno anurūpesu ekūnavīsatiyā aññatarena,",
  "tika-vin04t5:33_20": "padabhājane pana pārājikuddese āgatāneva gahetvā “catunnaṁ aññatarenā”ti vuttaṁ.",
  "tika-vin04t5:33_21": "Anuddhaṁseyyāti dhaṁseyya viddhaṁseyya padhaṁseyya abhibhaveyya.",
  "tika-vin04t5:33_22": "Taṁ pana anuddhaṁsanaṁ yasmā attanā codentopi parena codāpentopi karoti,",
  "tika-vin04t5:33_23": "tasmāssa padabhājane “codeti vā codāpeti vā”ti vuttaṁ.",
  "tika-vin04t5:33_24": "Tattha vatthusandassanā āpattisandassanā saṁvāsappaṭikkhepo sāmīcippaṭikkhepoti saṅkhepato catasso codanā.",
  "tika-vin04t5:33_25": "Tāsu vatthusandassanā nāma “tvaṁ methunaṁ dhammaṁ paṭisevī”tiādinā nayena pavattā.",
  "tika-vin04t5:33_26": "Āpattisandassanā nāma “tvaṁ methunadhammāpattiṁ āpanno”tiādinā nayena pavattā.",
  "tika-vin04t5:33_27": "Saṁvāsappaṭikkhepo nāma “natthi tayā saddhiṁ uposatho vā pavāraṇā vā saṅghakammaṁ vā”ti evaṁ pavatto.",
  "tika-vin04t5:33_28": "Ettāvatā pana sīsaṁ na eti,",
  "tika-vin04t5:33_29": "“assamaṇosī”tiādīhi vacanehi saddhiṁ ghaṭiteyeva sīsaṁ eti.",
  "tika-vin04t5:33_30": "Sāmīcippaṭikkhepo nāma abhivādanapaccuṭṭhānaañjalikammasāmīcikammabījanikammādīnaṁ akaraṇaṁ,",
  "tika-vin04t5:33_31": "taṁ paṭipātiyā vandanādīni karoto ekassa akatvā sesānaṁ karaṇakāle veditabbaṁ.",
  "tika-vin04t5:33_32": "Ettāvatā ca codanā nāma hoti,",
  "tika-vin04t5:33_33": "āpatti pana sīsaṁ na eti.",
  "tika-vin04t5:33_34": "“Kasmā mama vandanādīni na karosī”ti pucchite pana “assamaṇosī”tiādivacanehi saddhiṁ ghaṭiteyeva sīsaṁ eti,",
  "tika-vin04t5:33_35": "tasmā yo bhikkhu bhikkhuṁ samīpe ṭhatvā “tvaṁ methunaṁ dhammaṁ paṭisevī”ti vā “assamaṇosī”ti vā ādīhi",
  "tika-vin04t5:33_36": "vacanehi hatthamuddāya eva vā etamatthaṁ dīpento sayaṁ vā codeti,",
  "tika-vin04t5:33_37": "gahaṭṭhapabbajitesu vā aññatarena codāpeti,",
  "tika-vin04t5:33_38": "ayaṁ anuddhaṁseti nāma.",
  "tika-vin04t5:33_39": "Appeva nāma naṁ imamhā brahmacariyā cāveyyanti api eva nāma naṁ puggalaṁ imamhā seṭṭhacariyā apaneyyaṁ.",
  "tika-vin04t5:33_40": "“Sādhu vatassa sacāhaṁ imaṁ puggalaṁ imamhā brahmacariyā cāveyya”nti iminā adhippāyena anuddhaṁseyyāti vuttaṁ hoti.",
  "tika-vin04t5:33_41": "Etena ekaṁ cāvanādhippāyaṁ gahetvā avasesā akkosādhippāyo kammādhippāyo vuṭṭhānādhippāyo uposathaṭṭhapanādhippāyo",
  "tika-vin04t5:33_42": "pavāraṇaṭṭhapanādhippāyo anuvijjanādhippāyo dhammakathādhippāyoti satta adhippāyā paṭikkhittā honti.",
  "tika-vin04t5:33_43": "Tato aparena samayenāti yasmiṁ samaye anuddhaṁsito hoti,",
  "tika-vin04t5:33_44": "tato aññasmiṁ samaye.",
  "tika-vin04t5:33_45": "Samanuggāhīyamāno vāti anuvijjakena kiṁ te diṭṭhantiādinā nayena anuvijjiyamāno upaparikkhiyamāno.",
  "tika-vin04t5:33_46": "Asamanuggāhīyamāno vāti diṭṭhādīsu kenaci vatthunāvā anuvijjakādīsu yena kenaci puggalena vā avuccamāno.",
  "tika-vin04t5:33_47": "Imesaṁ pana padānaṁ parato “bhikkhu ca dosaṁ patiṭṭhātī”ti iminā sambandho.",
  "tika-vin04t5:33_48": "Idañhi vuttaṁ hoti –",
  "tika-vin04t5:33_49": "evaṁ samanuggāhīyamāno vā asamanuggāhīyamāno vā bhikkhu ca dosaṁ patiṭṭhāti paṭicca tiṭṭhati paṭijānāti,",
  "tika-vin04t5:33_50": "saṅghādisesoti.",
  "tika-vin04t5:33_51": "Idañca amūlakabhāvassa pākaṭakāladassanatthaṁ vuttaṁ.",
  "tika-vin04t5:33_52": "Āpattiṁ pana anuddhaṁsitakkhaṇeyeva āpajjati.",
  "tika-vin04t5:33_53": "Amūlakañceva taṁ adhikaraṇaṁ hotīti ettha pana diṭṭhamūlādīnaṁ abhāvena amūlakaṁ,",
  "tika-vin04t5:33_54": "samathehi adhikaraṇīyabhāvena adhikaraṇaṁ.",
  "tika-vin04t5:33_55": "Yañhi adhikicca ārabbha paṭicca sandhāya samathā pavattanti,",
  "tika-vin04t5:33_56": "taṁ adhikaraṇaṁ.",
  "tika-vin04t5:33_57": "Idha pana pārājikasaṅkhātaṁ āpattādhikaraṇameva adhippetaṁ.",
  "tika-vin04t5:33_58": "Yadi hi taṁ adhikaraṇaṁ diṭṭhādīhi mūlehi amūlakañceva hoti,",
  "tika-vin04t5:33_59": "ayaṁ codetuṁ āgato bhikkhu ca dosaṁ patiṭṭhāti paṭicca tiṭṭhati,",
  "tika-vin04t5:33_60": "“tucchakaṁ mayā bhaṇita”ntiādīni vadanto paṭijānāti,",
  "tika-vin04t5:33_61": "tassa bhikkhuno anuddhaṁsitakkhaṇeyeva saṅghādisesoti,",
  "tika-vin04t5:33_62": "ayaṁ sikkhāpadassa padānukkamena attho.",
  "tika-vin04t5:34_0": "Rājagahe mettiyabhūmajake bhikkhū ārabbha amūlakena pārājikena anuddhaṁsanavatthusmiṁ paññattaṁ,",
  "tika-vin04t5:34_1": "sādhāraṇapaññatti,",
  "tika-vin04t5:34_2": "sāṇattikaṁ,",
  "tika-vin04t5:34_3": "katūpasampadaṁ suddhaṁ vā asuddhaṁ vā puggalaṁ yena pārājikena codeti,",
  "tika-vin04t5:34_4": "taṁ “ayaṁ anajjhāpanno”ti ñatvā cāvanādhippāyena “karotu me āyasmā okāsaṁ,",
  "tika-vin04t5:34_5": "ahaṁ taṁ vattukāmo”ti evaṁ okāsaṁ akāretvā codentassa sace so taṅkhaṇeyeva jānāti “maṁ codetī”ti,",
  "tika-vin04t5:34_6": "vācāya vācāya saṅghādiseso ceva dukkaṭañca.",
  "tika-vin04t5:34_7": "Okāsaṁ kāretvā codentassa saṅghādisesoyeva.",
  "tika-vin04t5:34_8": "Hatthamuddāya sammukhā codentassāpi eseva nayo.",
  "tika-vin04t5:34_9": "Parammukhā codentassa pana sīsaṁ na eti.",
  "tika-vin04t5:34_10": "Attanā samīpe ṭhatvā aññaṁ bhikkhuṁ āṇāpeti,",
  "tika-vin04t5:34_11": "so tassa vacanena taṁ codeti,",
  "tika-vin04t5:34_12": "codāpakasseva vuttanayena āpattiyo.",
  "tika-vin04t5:34_13": "Atha sopi “mayā diṭṭhaṁ sutaṁ atthī”ti codeti,",
  "tika-vin04t5:34_14": "dvinnampi jānānaṁ tatheva āpattiyo.",
  "tika-vin04t5:34_15": "Akkosādhippāyena pana okāsaṁ akāretvā vadantassa vuttanayeneva pācittiyañceva dukkaṭañca.",
  "tika-vin04t5:34_16": "Okāsaṁ kāretvā vadantassa pācittiyameva.",
  "tika-vin04t5:34_17": "Kammādhippāyena asammukhā sattavidhampi kammaṁ karontassa dukkaṭameva.",
  "tika-vin04t5:34_18": "Vuṭṭhānādhippāyena “tvaṁ itthannāmaṁ āpattiṁ āpanno,",
  "tika-vin04t5:34_19": "taṁ paṭikarohī”ti vadantassa,",
  "tika-vin04t5:34_20": "uposathaṁ vā pavāraṇaṁ vā ṭhapentassa ca okāsakammaṁ natthi,",
  "tika-vin04t5:34_21": "ṭhapanakkhettaṁ pana jānitabbaṁ,",
  "tika-vin04t5:34_22": "anuvijjakassāpi osaṭe vatthusmiṁ “atthetaṁ tavā”ti anuvijjanādhippāyena vadantassa okāsakammaṁ natthi,",
  "tika-vin04t5:34_23": "dhammakathikassāpi “yo idañca idañca karoti,",
  "tika-vin04t5:34_24": "ayaṁ assamaṇo”tiādinā nayena anodisakaṁ dhammaṁ kathentassa okāsakammaṁ natthi.",
  "tika-vin04t5:34_25": "Sace pana odissa niyametvā “asuko ca asuko ca assamaṇo anupāsako”ti katheti,",
  "tika-vin04t5:34_26": "āsanato oruyha āpattiṁ desetvā gantabbaṁ.",
  "tika-vin04t5:34_27": "Ummattakādīnañca anāpatti,",
  "tika-vin04t5:34_28": "sīlavipatti,",
  "tika-vin04t5:34_29": "yaṁ codeti vā codāpeti vā,",
  "tika-vin04t5:34_30": "tassa “upasampanno”ti saṅkhyupagamanaṁ,",
  "tika-vin04t5:34_31": "tasmiṁ suddhasaññitā,",
  "tika-vin04t5:34_32": "yena pārājikena codeti,",
  "tika-vin04t5:34_33": "tassa diṭṭhādivasena amūlakatā,",
  "tika-vin04t5:34_34": "cāvanādhippāyena sammukhācodanā,",
  "tika-vin04t5:34_35": "tassa taṅkhaṇavijānananti imānettha pañca aṅgāni.",
  "tika-vin04t5:34_36": "Samuṭṭhānādīni adinnādānasadisāni.",
  "tika-vin04t5:34_37": "Vedanā panettha dukkhāyevāti.",
  "tika-vin04t5:35_0": "Duṭṭhadosasikkhāpadavaṇṇanā niṭṭhitā.",
  "tika-vin04t5:36_0": "9. Aññabhāgiyasikkhāpadavaṇṇanā",
  "tika-vin04t5:37_0": "Navame aññabhāgiyassātiādīsu aññabhāgassa idaṁ,",
  "tika-vin04t5:37_1": "aññabhāgo vā assa atthīti aññabhāgiyaṁ.",
  "tika-vin04t5:37_2": "Adhikaraṇanti ādhāro veditabbo,",
  "tika-vin04t5:37_3": "vatthu adhiṭṭhānanti vuttaṁ hoti.",
  "tika-vin04t5:37_4": "Yo hi so aṭṭhuppattiyaṁ “dabbo mallaputto nāmā”ti chagalako vutto.",
  "tika-vin04t5:37_5": "So yvāyaṁ āyasmato dabbassa mallaputtassa bhāgo koṭṭhāso pakkho manussajāti ceva bhikkhubhāvo ca,",
  "tika-vin04t5:37_6": "tato aññassa bhāgassa koṭṭhāsassa pakkhassa hoti tiracchānajātiyā ceva chagalakabhāvassa ca,",
  "tika-vin04t5:37_7": "so vā aññabhāgo assa atthi,",
  "tika-vin04t5:37_8": "tasmā aññabhāgiyasaṅkhyaṁ labhati.",
  "tika-vin04t5:37_9": "Yasmā ca tesaṁ “imaṁ mayaṁ dabbaṁ mallaputtaṁ nāma karomā”ti vadantānaṁ tassa nāmakaraṇasaññāya ādhāro vatthu adhiṭṭhānaṁ,",
  "tika-vin04t5:37_10": "tasmā “adhikaraṇa”nti veditabbo.",
  "tika-vin04t5:37_11": "Tañhi sandhāya “saccaṁ kira tumhe,",
  "tika-vin04t5:37_12": "bhikkhave,",
  "tika-vin04t5:37_13": "dabbaṁ mallaputtaṁ aññabhāgiyassa adhikaraṇassā”tiādi vuttaṁ.",
  "tika-vin04t5:37_14": "Na vivādādhikaraṇādīsu aññataraṁ, kasmā?",
  "tika-vin04t5:37_15": "Asambhavato.",
  "tika-vin04t5:37_16": "Na hi mettiyabhūmajakā catunnaṁ adhikaraṇānaṁ kassaci aññabhāgiyassa adhikaraṇassa kiñcidesaṁ lesamattaṁ uppādiyiṁsu,",
  "tika-vin04t5:37_17": "na ca catunnaṁ adhikaraṇānaṁ leso nāma atthi.",
  "tika-vin04t5:37_18": "Jātilesādayo hi puggalānaṁyeva lesā vuttā,",
  "tika-vin04t5:37_19": "na vivādādhikaraṇādīnaṁ.",
  "tika-vin04t5:37_20": "Tañca “dabbo mallaputto”ti nāmaṁ tassa aññabhāgiyādhikaraṇabhāve ṭhitassa chagalakassa koci deso hoti",
  "tika-vin04t5:37_21": "theraṁ pārājikena dhammena anuddhaṁsetuṁ lesamatto,",
  "tika-vin04t5:37_22": "ettha ca dissati apadissati “assa aya”nti voharīyatīti deso,",
  "tika-vin04t5:37_23": "jātiādīsu aññatarakoṭṭhāsassetaṁ adhivacanaṁ.",
  "tika-vin04t5:37_24": "Aññampi vatthuṁ lissati silissati vohāramatteneva īsakaṁ allīyatīti leso,",
  "tika-vin04t5:37_25": "jātiādīnaṁyeva aññatarakoṭṭhāsassetaṁ adhivacanaṁ.",
  "tika-vin04t5:37_26": "Padabhājane pana yassa aññabhāgiyassa adhikaraṇassa kiñcidesaṁ lesamattaṁ upādāya pārājikena dhammena anuddhaṁseyya,",
  "tika-vin04t5:37_27": "taṁ yasmā aṭṭhuppattivaseneva āvibhūtaṁ,",
  "tika-vin04t5:37_28": "tasmā taṁ avibhajitvā yāni “adhikaraṇa”nti vacanasāmaññato atthuddhāravasena pavattāni cattāri adhikaraṇāni,",
  "tika-vin04t5:37_29": "tesaṁ aññabhāgiyatā ca tabbhāgiyatā ca yasmā apākaṭā,",
  "tika-vin04t5:37_30": "jānitabbā ca vinayadharehi,",
  "tika-vin04t5:37_31": "tasmā tañca avasāne āpattaññabhāgiyena codanañca āvikātuṁ “aññabhāgiyassa adhikaraṇassāti āpattaññabhāgiyaṁ",
  "tika-vin04t5:37_32": "vā hoti adhikaraṇaññabhāgiyaṁ vā”tiādi vuttaṁ,",
  "tika-vin04t5:37_33": "sesā vinicchayakathā aṭṭhame vuttasadisāyeva.",
  "tika-vin04t5:37_34": "Ayaṁ pana viseso –",
  "tika-vin04t5:37_35": "idaṁ aññabhāgiyassa adhikaraṇassa kiñcidesaṁ lesamattaṁ upādāya pārājikena dhammena anuddhaṁsanavatthusmiṁ paññattaṁ,",
  "tika-vin04t5:37_36": "idha ca āpattaññabhāgiyacodanāya tathāsaññinopi anāpatti.",
  "tika-vin04t5:37_37": "Aṅgesu ca aññabhāgiyassa adhikaraṇassa kiñcidesaṁ lesamattaṁ upādiyanatā adhikāti.",
  "tika-vin04t5:38_0": "Aññabhāgiyasikkhāpadavaṇṇanā niṭṭhitā.",
  "tika-vin04t5:39_0": "10. Saṅghabhedasikkhāpadavaṇṇanā",
  "tika-vin04t5:40_0": "Dasame samaggassa saṅghassāti sahitassa bhikkhusaṅghassa,",
  "tika-vin04t5:40_1": "cittena ca sarīrena ca aviyuttassāti attho.",
  "tika-vin04t5:40_2": "Tenevassa padabhājane “samaggo nāma saṅgho samānasaṁvāsako samānasīmāyaṁ ṭhito”ti vuttaṁ.",
  "tika-vin04t5:40_3": "Samānasaṁvāsako hi samacittatāya cittena aviyutto hoti,",
  "tika-vin04t5:40_4": "samānasīmāyaṁ ṭhito kāyasāmaggidānato sarīrena aviyutto.",
  "tika-vin04t5:40_5": "Bhedāya parakkameyyāti “kathaṁ nāmāyaṁ bhijjeyyā”ti bhedanatthāya vāyāmeyya.",
  "tika-vin04t5:40_6": "Bhedanasaṁvattanikaṁ vā adhikaraṇanti bhedanassa saṅghabhedassa atthāya saṁvattanikaṁ kāraṇaṁ.",
  "tika-vin04t5:40_7": "Imasmiñhi okāse “kāmahetu kāmanidānaṁ kāmādhikaraṇa”nti ādīsu viya kāraṇaṁ “adhikaraṇa”nti adhippetaṁ.",
  "tika-vin04t5:40_8": "Taṁ bhedakaravatthuvasena aṭṭhārasavidhaṁ.",
  "tika-vin04t5:40_9": "Samādāyāti gahetvā.",
  "tika-vin04t5:40_10": "Paggayha tiṭṭheyyāti taṁ saṅghabhedassa atthāya saṁvattanikaṁ saṅghabhedanibbattisamatthaṁ kāraṇaṁ gahetvā dīpeyya ceva nappaṭinissajjeyya ca.",
  "tika-vin04t5:40_11": "Bhikkhūhi evamassa vacanīyoti ye taṁ paggayha tiṭṭhantaṁ sammukhā passanti,",
  "tika-vin04t5:40_12": "ye vā “asukasmiṁ nāma vihāre”ti suṇanti,",
  "tika-vin04t5:40_13": "tehi sabbantimena paricchedena aḍḍhayojanamattaṁ gantvāpi yvāyaṁ anantare “māyasmā”tiādivacanakkamo vutto,",
  "tika-vin04t5:40_14": "evamassa vacanīyo.",
  "tika-vin04t5:40_15": "Disvā vā sutvā vā avadantānaṁ dukkaṭaṁ.",
  "tika-vin04t5:40_16": "Ettha ca māiti padaṁ “parakkamī”tipadena “aṭṭhāsī”tipadena ca saddhiṁ “mā parakkami,",
  "tika-vin04t5:40_17": "mā aṭṭhāsī”ti yojetabbaṁ.",
  "tika-vin04t5:40_18": "Sametāyasmā saṅghenāti āyasmā saṅghena saddhiṁ sametu samāgacchatu,",
  "tika-vin04t5:40_19": "ekaladdhiko hotūti attho.",
  "tika-vin04t5:40_20": "Kiṁ kāraṇā?",
  "tika-vin04t5:40_21": "Samaggo hi saṅgho…pe…",
  "tika-vin04t5:40_22": "viharatīti.",
  "tika-vin04t5:40_23": "Tattha sammodamānoti aññamaññasampattiyā suṭṭhu modamāno.",
  "tika-vin04t5:40_24": "Avivadamānoti “ayaṁ dhammo,",
  "tika-vin04t5:40_25": "nāyaṁ dhammo”ti evaṁ na vivadamāno.",
  "tika-vin04t5:40_26": "Eko uddeso assāti ekuddeso,",
  "tika-vin04t5:40_27": "ekato pavattapātimokkhuddesoti attho.",
  "tika-vin04t5:40_28": "Phāsu viharatīti sukhaṁ viharati.",
  "tika-vin04t5:40_29": "Evaṁ visumpi saṅghamajjhepi tikkhattuṁ vuccamānassa appaṭinissajjato dukkaṭaṁ.",
  "tika-vin04t5:40_30": "Evañca sotiādimhi samanubhāsitabboti samanubhāsanakammaṁ kātabbaṁ.",
  "tika-vin04t5:40_31": "Iccetaṁ kusalanti iti etaṁ paṭinissajjanaṁ kusalaṁ khemaṁ sotthibhāvo tassa bhikkhuno.",
  "tika-vin04t5:40_32": "No cepaṭinissajjeyya,",
  "tika-vin04t5:40_33": "saṅghādisesoti ettha samanubhāsanakammapariyosāne appaṭinissajjantassa saṅghādiseso.",
  "tika-vin04t5:40_34": "Sesaṁ uttānapadatthameva.",
  "tika-vin04t5:41_0": "Rājagahe devadattaṁ ārabbha saṅghabhedāya parakkamanavatthusmiṁ paññattaṁ,",
  "tika-vin04t5:41_1": "sādhāraṇapaññatti,",
  "tika-vin04t5:41_2": "anāṇattikaṁ,",
  "tika-vin04t5:41_3": "samanubhāsanakamme kariyamāne appaṭinissajjantassa ñattipariyosāne dukkaṭaṁ,",
  "tika-vin04t5:41_4": "dvīhi kammavācāhi dve thullaccayā,",
  "tika-vin04t5:41_5": "“yassa nakkhamati,",
  "tika-vin04t5:41_6": "so bhāseyyā”ti evaṁ yya-kārapattāya tatiyakammavācāya tañca dukkaṭaṁ te ca thullaccayā paṭippassambhanti,",
  "tika-vin04t5:41_7": "saṅghādisesoyeva tiṭṭhati.",
  "tika-vin04t5:41_8": "Asamanubhāsiyamānassa ca paṭinissajjantassa ca ummattakādīnañca anāpatti.",
  "tika-vin04t5:41_9": "Sīlavipatti,",
  "tika-vin04t5:41_10": "bhedāya parakkamanaṁ,",
  "tika-vin04t5:41_11": "dhammakammena samanubhāsanaṁ,",
  "tika-vin04t5:41_12": "kammavācāpariyosānaṁ,",
  "tika-vin04t5:41_13": "appaṭinissajjananti imānettha cattāri aṅgāni.",
  "tika-vin04t5:41_14": "Samanubhāsanasamuṭṭhānaṁ, akiriyaṁ,",
  "tika-vin04t5:41_15": "saññāvimokkhaṁ,",
  "tika-vin04t5:41_16": "sacittakaṁ,",
  "tika-vin04t5:41_17": "lokavajjaṁ,",
  "tika-vin04t5:41_18": "kāyakammaṁ,",
  "tika-vin04t5:41_19": "vacīkammaṁ,",
  "tika-vin04t5:41_20": "akusalacittaṁ,",
  "tika-vin04t5:41_21": "dukkhavedananti.",
  "tika-vin04t5:42_0": "Saṅghabhedasikkhāpadavaṇṇanā niṭṭhitā.",
  "tika-vin04t5:43_0": "11. Bhedānuvattakasikkhāpadavaṇṇanā",
  "tika-vin04t5:44_0": "Ekādasame tasseva kho panāti yo saṅghabhedāya parakkamati, tasseva.",
  "tika-vin04t5:44_1": "Anuvattakāti tassa diṭṭhiṁ khantiṁ ruciṁ gahaṇena anupaṭipajjanakā.",
  "tika-vin04t5:44_2": "Vaggaṁ asāmaggipakkhiyavacanaṁ vadantīti vaggavādakā.",
  "tika-vin04t5:44_3": "Yasmā pana tiṇṇaṁ uddhaṁ kammārahā na honti.",
  "tika-vin04t5:44_4": "Na hi saṅgho saṅghassa kammaṁ karoti,",
  "tika-vin04t5:44_5": "tasmā “eko vā dve vā tayo vā”ti vuttaṁ.",
  "tika-vin04t5:44_6": "Jānāti noti amhākaṁ chandādīni jānāti.",
  "tika-vin04t5:44_7": "Bhāsatīti “evaṁ karomā”ti amhehi saddhiṁ bhāsati.",
  "tika-vin04t5:44_8": "Amhākampetaṁ khamatīti yaṁ so karoti,",
  "tika-vin04t5:44_9": "etaṁ amhākampi ruccati.",
  "tika-vin04t5:44_10": "Sametāyasmantānaṁ saṅghenāti āyasmantānaṁ cittaṁ saṅghena saddhiṁ sametu samāgacchatu,",
  "tika-vin04t5:44_11": "ekībhāvaṁ gacchatūti vuttaṁ hoti.",
  "tika-vin04t5:44_12": "Sesaṁ padatthato uttānameva.",
  "tika-vin04t5:44_13": "Vinicchayakathāpettha dasame vuttasadisāyeva.",
  "tika-vin04t5:45_0": "Ayaṁ pana viseso –",
  "tika-vin04t5:45_1": "idaṁ rājagahe sambahule bhikkhū ārabbha devadattassa saṅghabhedāya parakkamantassa anuvattanavatthusmiṁ paññattaṁ,",
  "tika-vin04t5:45_2": "aṅgesu ca yathā tattha parakkamanaṁ,",
  "tika-vin04t5:45_3": "evaṁ idha anuvattanaṁ daṭṭhabbanti.",
  "tika-vin04t5:46_0": "Bhedānuvattakasikkhāpadavaṇṇanā niṭṭhitā.",
  "tika-vin04t5:47_0": "12. Dubbacasikkhāpadavaṇṇanā",
  "tika-vin04t5:48_0": "Dvādasame dubbacajātikoti dubbacasabhāvo,",
  "tika-vin04t5:48_1": "vattuṁ asakkuṇeyyoti attho.",
  "tika-vin04t5:48_2": "Uddesapariyāpannesūti uddese pariyāpannesu antogadhesu,",
  "tika-vin04t5:48_3": "“yassa siyā āpatti,",
  "tika-vin04t5:48_4": "so āvikareyyā”ti evaṁ saṅgahitattā anto pātimokkhassa vattamānesūti attho.",
  "tika-vin04t5:48_5": "Sahadhammikaṁ vuccamānoti sahadhammikena vuccamāno,",
  "tika-vin04t5:48_6": "kāraṇatthe cetaṁ upayogavacanaṁ.",
  "tika-vin04t5:48_7": "Pañcahi sahadhammikehi sikkhitabbattā,",
  "tika-vin04t5:48_8": "tesaṁ vā santakattā “sahadhammika”nti laddhanāmena buddhapaññattena sikkhāpadena vuccamānoti attho.",
  "tika-vin04t5:48_9": "Viramathāyasmanto mama vacanāyāti yena vacanena maṁ vadatha,",
  "tika-vin04t5:48_10": "tato mama vacanato viramatha,",
  "tika-vin04t5:48_11": "mā maṁ taṁ vacanaṁ vadathāti vuttaṁ hoti.",
  "tika-vin04t5:48_12": "Vadatu saha dhammenāti sahadhammikena sikkhāpadena,",
  "tika-vin04t5:48_13": "sahadhammena vā aññenapi pāsādikabhāvasaṁvattanikena vacanena vadetu.",
  "tika-vin04t5:48_14": "Yadidanti vuddhikāraṇadassanatthe nipāto,",
  "tika-vin04t5:48_15": "tena yaṁ idaṁ aññamaññassa hitavacanaṁ,",
  "tika-vin04t5:48_16": "āpattito ca vuṭṭhāpanaṁ,",
  "tika-vin04t5:48_17": "tena aññamaññavacanena aññamaññavuṭṭhāpanena.",
  "tika-vin04t5:48_18": "Evaṁ saṁvaddhāhi tassa bhagavato parisāti evaṁ parisāya vuddhikāraṇaṁ dassitaṁ hoti.",
  "tika-vin04t5:48_19": "Sesaṁ uttānatthameva.",
  "tika-vin04t5:48_20": "Vinicchayakathāpi dasame vuttasadisāyeva.",
  "tika-vin04t5:49_0": "Ayaṁ pana viseso –",
  "tika-vin04t5:49_1": "idaṁ kosambiyaṁ channattheraṁ ārabbha attānaṁ avacanīyakaraṇavatthusmiṁ paññattaṁ,",
  "tika-vin04t5:49_2": "aṅgesu ca yathā tattha parakkamanaṁ,",
  "tika-vin04t5:49_3": "evaṁ idha avacanīyakaraṇatā daṭṭhabbāti.",
  "tika-vin04t5:50_0": "Dubbacasikkhāpadavaṇṇanā niṭṭhitā.",
  "tika-vin04t5:51_0": "13. Kuladūsakasikkhāpadavaṇṇanā",
  "tika-vin04t5:52_0": "Terasame gāmaṁ vā nigamaṁvāti ettha nagarampi gāme antogadhameva.",
  "tika-vin04t5:52_1": "Upanissāya viharatītitattha paṭibaddhacīvarādipaccayatāya taṁ nissāya vasati.",
  "tika-vin04t5:52_2": "Pupphadānādīhi manussānaṁ saddhaṁ vināsento kulāni dūsetīti kuladūsako.",
  "tika-vin04t5:52_3": "Mālāvaccharopanādayo pāpakā samācārā assāti pāpasamācāro.",
  "tika-vin04t5:52_4": "So bhikkhūti so kuladūsako bhikkhu.",
  "tika-vin04t5:52_5": "Āyasmā khokuladūsako…pe…",
  "tika-vin04t5:52_6": "alaṁ te idha vāsenāti imināssa pabbājanīyakammārahataṁ dasseti.",
  "tika-vin04t5:52_7": "Pabbājanīyakammakato panesa yasmiṁ gāme vā nigame vā kuladūsakakammaṁ kataṁ,",
  "tika-vin04t5:52_8": "yasmiñca vihāre vasati,",
  "tika-vin04t5:52_9": "neva tasmiṁ gāme vā nigame vā carituṁ labhati,",
  "tika-vin04t5:52_10": "na vihāre vasituṁ.",
  "tika-vin04t5:52_11": "Evañca so bhikkhūtiettha soti pabbājanīyakammakato adhippeto.",
  "tika-vin04t5:52_12": "Chandena gacchantīti chandagāmino,",
  "tika-vin04t5:52_13": "esa nayo sesesu.",
  "tika-vin04t5:52_14": "So bhikkhūti so “chandagāmino”tiādīni vadamāno.",
  "tika-vin04t5:52_15": "Tassa vacanassa paṭinissaggāya evaṁ vacanīyo,",
  "tika-vin04t5:52_16": "na kuladūsananivāraṇatthāya.",
  "tika-vin04t5:52_17": "Kuladūsanakammena hi so āpajjitabbā āpattiyo pubbeva āpanno,",
  "tika-vin04t5:52_18": "evaṁ panassa visumpi saṅghamajjhepi vuccamānassa appaṭinissajjato aparaṁ dukkaṭaṁ.",
  "tika-vin04t5:52_19": "Evañca sotiādi ito pubbe vuttañca avuttañca sabbaṁ uttānatthameva.",
  "tika-vin04t5:52_20": "Vinicchayakathāpi dasame vuttasadisāyeva.",
  "tika-vin04t5:53_0": "Ayaṁ pana viseso –",
  "tika-vin04t5:53_1": "idaṁ sāvatthiyaṁ assajipunabbasuke bhikkhū ārabbha chandagāmitādīhi pāpanavatthusmiṁ paññattaṁ,",
  "tika-vin04t5:53_2": "aṅgesu ca yathā tattha parakkamanaṁ,",
  "tika-vin04t5:53_3": "evaṁ idha chandādīhi pāpanaṁ daṭṭhabbanti.",
  "tika-vin04t5:54_0": "Kuladūsakasikkhāpadavaṇṇanā niṭṭhitā.",
  "tika-vin04t5:55_0": "Nigamanavaṇṇanā",
  "tika-vin04t5:56_0": "Uddiṭṭhākho…pe…",
  "tika-vin04t5:56_1": "evametaṁ dhārayāmītiettha paṭhamaṁ āpatti etesanti paṭhamāpattikā,",
  "tika-vin04t5:56_2": "paṭhamaṁ vītikkamanakkhaṇeyeva āpajjitabbāti attho.",
  "tika-vin04t5:56_3": "Itare pana yathā tatiye ca catutthe ca divase hotīti ettha “tatiyako,",
  "tika-vin04t5:56_4": "catutthako”ti vuccati,",
  "tika-vin04t5:56_5": "evaṁ yāvatatiye samanubhāsanakamme hontīti yāvatatiyakāti veditabbā.",
  "tika-vin04t5:56_6": "Yāvatīhanti yattakāni ahāni.",
  "tika-vin04t5:56_7": "Jānaṁ paṭicchādetīti jānanto paṭicchādeti.",
  "tika-vin04t5:56_8": "Tatthāyaṁ paṭicchādanalakkhaṇassa mātikā –",
  "tika-vin04t5:56_9": "āpatti ca hoti,",
  "tika-vin04t5:56_10": "āpattisaññī ca,",
  "tika-vin04t5:56_11": "pakatatto ca hoti,",
  "tika-vin04t5:56_12": "pakatattasaññī ca,",
  "tika-vin04t5:56_13": "anantarāyiko ca hoti,",
  "tika-vin04t5:56_14": "anantarāyikasaññī ca,",
  "tika-vin04t5:56_15": "pahu ca hoti,",
  "tika-vin04t5:56_16": "pahusaññī ca,",
  "tika-vin04t5:56_17": "chādetukāmo ca hoti,",
  "tika-vin04t5:56_18": "chādeti cāti.",
  "tika-vin04t5:56_19": "Tattha āpatti ca hoti,",
  "tika-vin04t5:56_20": "āpattisaññī cāti yaṁ āpattiṁ āpanno,",
  "tika-vin04t5:56_21": "sā terasannaṁ aññatarā hoti,",
  "tika-vin04t5:56_22": "sopi ca tattha vatthuvasena vā “idaṁ bhikkhūnaṁ na vaṭṭatī”ti nāmamattavasena vā “ayaṁ itthannāmā āpattī”ti",
  "tika-vin04t5:56_23": "āpattisaññīyeva hutvā “na dāni naṁ kassaci ārocessāmī”ti evaṁ chādetukāmova dhuraṁ nikkhipitvā aruṇaṁ",
  "tika-vin04t5:56_24": "uṭṭhāpeti,",
  "tika-vin04t5:56_25": "channā hoti āpatti.",
  "tika-vin04t5:56_26": "Sace panettha anāpattisaññī vā hoti,",
  "tika-vin04t5:56_27": "aññāpattikkhandhasaññī vā,",
  "tika-vin04t5:56_28": "vematiko vā,",
  "tika-vin04t5:56_29": "acchannāva hoti.",
  "tika-vin04t5:56_30": "Pakatattoti anukkhitto samānasaṁvāsako.",
  "tika-vin04t5:56_31": "So ce pakatattasaññī hutvā vuttanayeneva chādeti,",
  "tika-vin04t5:56_32": "channā hoti.",
  "tika-vin04t5:56_33": "Anantarāyikoti yassa dasasu rājacoraaggiudakamanussaamanussavāḷasarīsapajīvitabrahmacariyantarāyesu ekopi natthi,",
  "tika-vin04t5:56_34": "so ce anantarāyikasaññī chādeti,",
  "tika-vin04t5:56_35": "channā hoti.",
  "tika-vin04t5:56_36": "Pahūti yo sakkoti bhikkhuno santikaṁ gantuñceva ārocetuñca,",
  "tika-vin04t5:56_37": "so ce pahusaññī hutvā chādeti,",
  "tika-vin04t5:56_38": "channā hoti.",
  "tika-vin04t5:56_39": "Chādetukāmo ca hoti,",
  "tika-vin04t5:56_40": "chādeti cātiidaṁ uttānameva.",
  "tika-vin04t5:56_41": "Sacepi hi so sabhāgaṁ disvā “ayaṁ me upajjhāyo vā ācariyo vā”ti lajjāya nāroceti,",
  "tika-vin04t5:56_42": "channāva hoti.",
  "tika-vin04t5:56_43": "Upajjhāyādibhāvo hi idha appamāṇaṁ,",
  "tika-vin04t5:56_44": "sabhāgamattameva pamāṇaṁ.",
  "tika-vin04t5:56_45": "Ayaṁ “jānaṁ paṭicchādetī”tipadassa saṅkhepato atthavinicchayo.",
  "tika-vin04t5:57_0": "Tāvatīhanti tattakāni ahāni,",
  "tika-vin04t5:57_1": "paṭicchāditadivasato paṭṭhāya yāva ārocitadivaso,",
  "tika-vin04t5:57_2": "tāva divasapakkhamāsasaṁvaccharavasena yattako kālo atikkanto,",
  "tika-vin04t5:57_3": "tattakaṁ kālanti attho.",
  "tika-vin04t5:57_4": "Akāmā parivatthabbanti na kāmena na vasena,",
  "tika-vin04t5:57_5": "atha kho akāmena avasena parivāsaṁ samādāya vatthabbaṁ.",
  "tika-vin04t5:57_6": "Tattha paṭicchannaparivāso suddhantaparivāso samodhānaparivāso cāti tividho parivāso.",
  "tika-vin04t5:57_7": "Tattha paṭicchannaparivāso tāva yathāpaṭicchannāya āpattiyā dātabbo.",
  "tika-vin04t5:57_8": "Kassaci hi ekāhappaṭicchannā āpatti hoti,",
  "tika-vin04t5:57_9": "kassaci dvīhādippaṭicchannā.",
  "tika-vin04t5:57_10": "Kassaci ekā āpatti hoti,",
  "tika-vin04t5:57_11": "kassaci dve vā tisso vā taduttari vā.",
  "tika-vin04t5:57_12": "Tasmā paṭicchannaparivāsaṁ dentena paṭhamameva vuttanayena paṭicchannabhāvaṁ ñatvā tato paṭicchannadivase",
  "tika-vin04t5:57_13": "ca āpattiyo ca sallakkhetvā sace ekā ekāhappaṭicchannā hoti, “ahaṁ, bhante,",
  "tika-vin04t5:57_14": "ekaṁ āpattiṁ āpajjiṁ sañcetanikaṁ sukkavissaṭṭhiṁ ekāhappaṭicchanna”nti evaṁ parivāsaṁ yācāpetvā khandhake",
  "tika-vin04t5:57_15": "āgatanayena kammavācaṁ vatvā parivāso dātabbo.",
  "tika-vin04t5:57_16": "Atha dvīhatīhādippaṭicchannā hoti,",
  "tika-vin04t5:57_17": "dvīhappaṭicchannaṁ tīhappaṭicchannaṁ catūhappaṭicchannaṁ pañcāhappaṭicchannaṁ…pe…",
  "tika-vin04t5:57_18": "cuddasāhappaṭicchannantievaṁ yāva cuddasadivasāni divasavasena yojanā kātabbā,",
  "tika-vin04t5:57_19": "pañcadasadivasappaṭicchannāyaṁ “pakkhappaṭicchanna”nti yojanā kātabbā.",
  "tika-vin04t5:57_20": "Tato yāva ekūnatiṁsatimo divaso,",
  "tika-vin04t5:57_21": "tāva “atirekapakkhappaṭicchanna”nti,",
  "tika-vin04t5:57_22": "tato māsappaṭicchannaṁ atirekamāsappaṭicchannaṁ dvemāsappaṭicchannaṁ atirekadvemāsappaṭicchannaṁ temāsappaṭicchannaṁ…pe…",
  "tika-vin04t5:57_23": "atirekaekādasamāsappaṭicchannanti evaṁ yojanā kātabbā.",
  "tika-vin04t5:57_24": "Saṁvacchare puṇṇe “ekasaṁvaccharappaṭicchanna”nti,",
  "tika-vin04t5:57_25": "tato paraṁ atirekasaṁvaccharaṁ dvesaṁvaccharaṁ evaṁ yāva saṭṭhisaṁvaccharaatirekasaṭṭhisaṁvaccharappaṭicchannanti,",
  "tika-vin04t5:57_26": "tato vā bhiyyopi vatvā yojanā kātabbā.",
  "tika-vin04t5:58_0": "Sace pana dve tisso taduttari vā āpattiyo honti,",
  "tika-vin04t5:58_1": "yathā “ekaṁ āpatti”nti vuttaṁ,",
  "tika-vin04t5:58_2": "evaṁ “dve āpattiyo,",
  "tika-vin04t5:58_3": "tisso āpattiyo”ti vattabbaṁ.",
  "tika-vin04t5:58_4": "Tato paraṁ pana sataṁ vā hotu,",
  "tika-vin04t5:58_5": "sahassaṁ vā,",
  "tika-vin04t5:58_6": "“sambahulā”ti vattuṁ vaṭṭati.",
  "tika-vin04t5:58_7": "Nānāvatthukāsupi “ahaṁ, bhante,",
  "tika-vin04t5:58_8": "sambahulā saṅghādisesā āpattiyo āpajjiṁ ekaṁ sukkavissaṭṭhiṁ ekaṁ kāyasaṁsaggaṁ ekaṁ duṭṭhullavācaṁ ekaṁ",
  "tika-vin04t5:58_9": "attakāmaṁ ekaṁ sañcarittaṁ ekāhappaṭicchannāyo”ti evaṁ gaṇanavasena vā, “ahaṁ, bhante,",
  "tika-vin04t5:58_10": "sambahulā saṅghādisesā āpattiyo āpajjiṁ nānāvatthukāyo ekāhappaṭicchannāyo”ti evaṁ vatthukittanavasena vā, “ahaṁ, bhante,",
  "tika-vin04t5:58_11": "sambahulā saṅghādisesā āpattiyo āpajjiṁ ekāhappaṭicchannāyo”ti evaṁ nāmamattavasena vā yojanā kātabbā.",
  "tika-vin04t5:58_12": "Tattha nāmaṁ duvidhaṁ sajātisādhāraṇaṁ sabbasādhāraṇañca,",
  "tika-vin04t5:58_13": "tattha saṅghādisesoti sajātisādhāraṇaṁ,",
  "tika-vin04t5:58_14": "āpattīti sabbasādhāraṇaṁ,",
  "tika-vin04t5:58_15": "tasmā “sambahulā āpattiyo āpajjiṁ ekāhappaṭicchannāyo”ti evaṁ sabbasādhāraṇanāmavasenāpi vattuṁ vaṭṭati.",
  "tika-vin04t5:58_16": "Idañhi parivāsādivinayakammaṁ vatthuvasena gottavasena nāmavasena āpattivasena ca kātuṁ vaṭṭatiyeva.",
  "tika-vin04t5:58_17": "Tattha sukkavissaṭṭhīti vatthu ceva gottañca,",
  "tika-vin04t5:58_18": "saṅghādisesoti nāmañceva āpatti ca,",
  "tika-vin04t5:58_19": "tattha “sukkavissaṭṭhiṁ kāyasaṁsagga”ntiādivacanenāpi “nānāvatthukāyo”tivacanenāpi vatthu ceva gottañca gahitaṁ hoti,",
  "tika-vin04t5:58_20": "“saṅghādiseso”tivacanenāpi “āpattiyo”tivacanenāpi nāmañceva āpatti ca gahitā hoti,",
  "tika-vin04t5:58_21": "tasmā etesu yassa kassaci vasena kammavācā kātabbā.",
  "tika-vin04t5:59_0": "Kammavācāpariyosāne ca sace appabhikkhuko āvāso hoti,",
  "tika-vin04t5:59_1": "sakkā ratticchedaṁ anāpajjantena vasituṁ,",
  "tika-vin04t5:59_2": "tattheva “parivāsaṁ samādiyāmi,",
  "tika-vin04t5:59_3": "vattaṁ samādiyāmī”ti tikkhattuṁ vattaṁ samādātabbaṁ,",
  "tika-vin04t5:59_4": "samādiyitvā tattheva saṅghassa ārocetvā puna āgatāgatānaṁ bhikkhūnaṁ ārocentena vattabhedañca ratticchedañca akatvā parivasitabbaṁ.",
  "tika-vin04t5:59_5": "Sace na sakkā hoti parivāsaṁ sodhetuṁ,",
  "tika-vin04t5:59_6": "nikkhittavattena vasitukāmo hoti,",
  "tika-vin04t5:59_7": "tattheva saṅghamajjhe,",
  "tika-vin04t5:59_8": "ekapuggalassa vā santike “parivāsaṁ nikkhipāmi,",
  "tika-vin04t5:59_9": "vattaṁ nikkhipāmī”ti parivāso nikkhipitabbo,",
  "tika-vin04t5:59_10": "ekapadenāpi cettha nikkhitto hoti parivāso,",
  "tika-vin04t5:59_11": "dvīhi pana sunikkhittoyeva,",
  "tika-vin04t5:59_12": "samādānepi eseva nayo.",
  "tika-vin04t5:59_13": "Nikkhittakālato paṭṭhāya pakatattaṭṭhāne tiṭṭhati,",
  "tika-vin04t5:59_14": "athānena paccūsasamaye ekena bhikkhunā saddhiṁ parikkhittassa vihārassa parikkhepato,",
  "tika-vin04t5:59_15": "aparikkhittassa parikkhepārahaṭṭhānato dve leḍḍupāte atikkamitvā mahāmaggato okkamma gumbena vā vatiyā",
  "tika-vin04t5:59_16": "vā paṭicchannaṭṭhāne nisīditvā antoaruṇeyeva vattaṁ samādiyitvā ārocetabbaṁ.",
  "tika-vin04t5:59_17": "Yampi aññaṁ bhikkhuṁ passati,",
  "tika-vin04t5:59_18": "tassāpi ārocetabbameva.",
  "tika-vin04t5:59_19": "Aruṇe uṭṭhite tassa santike vattaṁ nikkhipitvā vihāraṁ gantabbaṁ.",
  "tika-vin04t5:59_20": "Sace so pure aruṇeyeva kenaci karaṇīyena gato,",
  "tika-vin04t5:59_21": "vihāraṁ gantvā yaṁ sabbapaṭhamaṁ bhikkhuṁ passati,",
  "tika-vin04t5:59_22": "tassa ārocetvā nikkhipitabbaṁ.",
  "tika-vin04t5:59_23": "Evaṁ sallakkhetvā yāva rattiyo pūrenti,",
  "tika-vin04t5:59_24": "tāva parivatthabbaṁ,",
  "tika-vin04t5:59_25": "ayaṁ saṅkhepato paṭicchannaparivāsavinicchayo,",
  "tika-vin04t5:59_26": "vitthāro pana samantapāsādikāya vinayasaṁvaṇṇanāya vuttanayeneva veditabbo.",
  "tika-vin04t5:60_0": "Itaresu pana dvīsu “āpattipariyantaṁ na jānāti,",
  "tika-vin04t5:60_1": "rattipariyantaṁ na jānātī”ti imasmiṁ vatthusmiṁ khandhake anuññāto suddhantaparivāso nāma,",
  "tika-vin04t5:60_2": "so duvidho cūḷasuddhanto mahāsuddhantoti,",
  "tika-vin04t5:60_3": "duvidhopi cesa rattiparicchedaṁ sakalaṁ vā ekaccaṁ vā ajānantassa ca assarantassa ca tattha vematikassa ca dātabbo.",
  "tika-vin04t5:60_4": "Āpattipariyantaṁ pana “ettikā ahaṁ āpattiyo āpanno”ti jānātu vā, mā vā,",
  "tika-vin04t5:60_5": "akāraṇametaṁ.",
  "tika-vin04t5:60_6": "Tassa dānavidhi khandhake āgato,",
  "tika-vin04t5:60_7": "vinicchayakathā pana vitthārato samantapāsādikāyaṁ vuttā.",
  "tika-vin04t5:60_8": "Itaro pana samodhānaparivāso nāma,",
  "tika-vin04t5:60_9": "so tividho hoti odhānasamodhāno agghasamodhāno missakasamodhānoti.",
  "tika-vin04t5:60_10": "Tattha odhānasamodhāno nāma antarāpattiṁ āpajjitvā paṭicchādentassa parivutthadivase odhunitvā makkhetvā",
  "tika-vin04t5:60_11": "purimāya āpattiyā mūladivasaparicchede pacchā āpannaṁ āpattiṁ samodahitvā dātabbaparivāso vuccati.",
  "tika-vin04t5:60_12": "Agghasamodhāno nāma sambahulāsu āpattīsu yā ekā vā dve vā tisso vā sambahulā vā āpattiyo sabbacirappaṭicchannāyo,",
  "tika-vin04t5:60_13": "tāsaṁ agghena samodhāya tāsaṁ rattiparicchedavasena avasesānaṁ ūnatarappaṭicchannānaṁ āpattīnaṁ dātabbaparivāso vuccati.",
  "tika-vin04t5:60_14": "Missakasamodhāno nāma nānāvatthukāyo āpattiyo ekato katvā dātabbaparivāso vuccati,",
  "tika-vin04t5:60_15": "ayaṁ tividhepi samodhānaparivāse saṅkhepakathā,",
  "tika-vin04t5:60_16": "vitthāro pana samantapāsādikāyaṁ vutto,",
  "tika-vin04t5:60_17": "idaṁ “parivatthabba”nti padassa vinicchayakathāmukhaṁ.",
  "tika-vin04t5:61_0": "Uttari chārattanti parivāsato uttari cha rattiyo.",
  "tika-vin04t5:61_1": "Bhikkhumānattāyāti bhikkhūnaṁ mānabhāvāya,",
  "tika-vin04t5:61_2": "ārādhanatthāyāti vuttaṁ hoti.",
  "tika-vin04t5:61_3": "Paṭipajjitabbanti vattitabbaṁ.",
  "tika-vin04t5:61_4": "Bhikkhumānattañca panetaṁ paṭicchannāpaṭicchannavasena duvidhaṁ.",
  "tika-vin04t5:61_5": "Tattha yassa appaṭicchannāpatti hoti,",
  "tika-vin04t5:61_6": "tassa parivāsaṁ adatvā mānattameva dātabbaṁ,",
  "tika-vin04t5:61_7": "idaṁ appaṭicchannamānattaṁ.",
  "tika-vin04t5:61_8": "Yassa paṭicchannā hoti,",
  "tika-vin04t5:61_9": "tassa parivāsapariyosāne dātabbaṁ mānattaṁ paṭicchannamānattanti vuccati,",
  "tika-vin04t5:61_10": "idaṁ idha adhippetaṁ.",
  "tika-vin04t5:61_11": "Ubhinnampi panetesaṁ dānavidhi vinicchayakathā ca samantapāsādikāyaṁ vuttanayena veditabbā,",
  "tika-vin04t5:61_12": "ayaṁ panettha saṅkhepo.",
  "tika-vin04t5:61_13": "Sace ayaṁ vattaṁ nikkhipitvā paccūsasamaye samādātuṁ gacchati,",
  "tika-vin04t5:61_14": "sabbantimena paricchedena catūhi bhikkhūhi saddhiṁ parivāse vuttappakāraṁ padesaṁ gantvā “mānattaṁ samādiyāmi,",
  "tika-vin04t5:61_15": "vattaṁ samādiyāmī”ti samādiyitvā nesaṁ ārocetvā tato tesu gatesu vā agatesu vā purimanayena paṭipajjitabbaṁ.",
  "tika-vin04t5:61_16": "Yattha siyā vīsatigaṇoti ettha vīsatisaṅgho gaṇo assāti vīsatigaṇo.",
  "tika-vin04t5:61_17": "Tatrāti yatra sabbantimena paricchedena vīsatigaṇo bhikkhusaṅgho atthi, tattha.",
  "tika-vin04t5:61_18": "Abbhetabboti abhietabbo,",
  "tika-vin04t5:61_19": "sampaṭicchitabbo,",
  "tika-vin04t5:61_20": "abbhānakammavasena osāretabboti vuttaṁ hoti.",
  "tika-vin04t5:61_21": "Avhātabboti vā attho.",
  "tika-vin04t5:61_22": "Abbhānakammaṁ pana pāḷivasena khandhake vinicchayavasena samantapāsādikāyaṁ vuttaṁ.",
  "tika-vin04t5:61_23": "Anabbhitoti na abbhito asampaṭicchito,",
  "tika-vin04t5:61_24": "akatabbhānakammoti vuttaṁ hoti.",
  "tika-vin04t5:61_25": "Anavhātoti vā attho.",
  "tika-vin04t5:61_26": "Te ca bhikkhū gārayhāti ye ūnabhāvaṁ ñatvā abbhenti,",
  "tika-vin04t5:61_27": "te bhikkhū ca garahitabbā,",
  "tika-vin04t5:61_28": "sātisārā sadosā dukkaṭaṁ āpajjantīti attho.",
  "tika-vin04t5:61_29": "Ayaṁ tattha sāmīcīti ayaṁ tattha anudhammatā lokuttaradhammaṁ anugatā ovādānusāsanī sāmīci dhammatā.",
  "tika-vin04t5:61_30": "Sesamettha vuttanayamevāti.",
  "tika-vin04t5:62_0": "Kaṅkhāvitaraṇiyā pātimokkhavaṇṇanāya",
  "tika-vin04t5:63_0": "Saṅghādisesavaṇṇanā niṭṭhitā."
}