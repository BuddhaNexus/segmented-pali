{
  "atk-s0512a2:0_0": "2. Hatthināgavaggo",
  "atk-s0512a2:1_0": "1. Mātuposakacariyāvaṇṇanā",
  "atk-s0512a2:2_0": "1.",
  "atk-s0512a2:2_1": "Dutiyavaggassa paṭhame kuñjaroti hatthī.",
  "atk-s0512a2:2_2": "Mātuposakoti andhāya jarājiṇṇāya mātuyā paṭijagganako.",
  "atk-s0512a2:2_3": "Mahiyāti bhūmiyaṁ.",
  "atk-s0512a2:2_4": "Guṇenāti sīlaguṇena,",
  "atk-s0512a2:2_5": "tadā mama sadiso natthi.",
  "atk-s0512a2:3_0": "Bodhisatto hi tadā himavantappadese hatthiyoniyaṁ nibbatti.",
  "atk-s0512a2:3_1": "So sabbaseto abhirūpo lakkhaṇasampanno mahāhatthī anekahatthisatasahassaparivāro ahosi.",
  "atk-s0512a2:3_2": "Mātā panassa andhā.",
  "atk-s0512a2:3_3": "So madhuraphalāphalāni hatthīnaṁ hatthesu datvā mātu peseti.",
  "atk-s0512a2:3_4": "Hatthino tassā adatvā sayaṁ khādanti.",
  "atk-s0512a2:3_5": "So pariggaṇhanto taṁ pavattiṁ ñatvā ‘‘yūthaṁ pahāya mātarameva posessāmī’’ti rattibhāge aññesaṁ hatthīnaṁ",
  "atk-s0512a2:3_6": "ajānantānaṁ mātaraṁ gahetvā caṇḍoraṇapabbatapādaṁ gantvā ekaṁ naḷiniṁ upanissāya ṭhitāya pabbataguhāya",
  "atk-s0512a2:3_7": "mātaraṁ ṭhapetvā posesi.",
  "atk-s0512a2:4_0": "2-3.Pavane disvā vanacaroti eko vanacarako puriso tasmiṁ mahāvane vicaranto maṁ disvā.",
  "atk-s0512a2:4_1": "Rañño maṁ paṭivedayīti bārāṇasirañño maṁ ārocesi.",
  "atk-s0512a2:5_0": "So hi maggamūḷho disaṁ vavatthapetuṁ asakkonto mahantena saddena paridevi.",
  "atk-s0512a2:5_1": "Bodhisattopi tassa saddaṁ sutvā ‘‘ayaṁ puriso anātho,",
  "atk-s0512a2:5_2": "na kho panetaṁ patirūpaṁ,",
  "atk-s0512a2:5_3": "yaṁ esa mayi ṭhite idha vinasseyyā’’ti tassa santikaṁ gantvā taṁ bhayena palāyantaṁ disvā ‘‘ambho purisa,",
  "atk-s0512a2:5_4": "natthi te maṁ nissāya bhayaṁ,",
  "atk-s0512a2:5_5": "mā palāyi,",
  "atk-s0512a2:5_6": "kasmā tvaṁ paridevanto vicarasī’’ti pucchitvā ‘‘sāmi,",
  "atk-s0512a2:5_7": "ahaṁ maggamūḷho ajja me sattamo divaso’’ti vutte ‘‘bho purisa, mā bhāyi,",
  "atk-s0512a2:5_8": "ahaṁ taṁ manussapathe ṭhapessāmī’’ti taṁ attano piṭṭhiyaṁ nisīdāpetvā araññato nīharitvā nivatti.",
  "atk-s0512a2:5_9": "Sopi pāpo ‘‘nagaraṁ gantvā rañño ārocessāmī’’ti rukkhasaññaṁ pabbatasaññañca karontova nikkhamitvā bārāṇasiṁ agamāsi.",
  "atk-s0512a2:5_10": "Tasmiṁ kāle rañño maṅgalahatthī mato .",
  "atk-s0512a2:5_11": "So puriso rājānaṁ upasaṅkamitvā mahāpurisassa attano diṭṭhabhāvaṁ ārocesi.",
  "atk-s0512a2:5_12": "Tena vuttaṁ ‘‘tavānucchavo, mahārāja,",
  "atk-s0512a2:5_13": "gajo vasati kānane’’tiādi.",
  "atk-s0512a2:6_0": "Tattha tavānucchavoti tava opavayhaṁ kātuṁ anucchaviko yutto.",
  "atk-s0512a2:6_1": "Na tassa parikkhāyatthoti tassa gahaṇe gamanupacchedanatthaṁ samantato khaṇitabbaparikkhāya vā kareṇuyā",
  "atk-s0512a2:6_2": "kaṇṇapuṭena attānaṁ paṭicchādetvā khittapāsarajjuyā bandhitabbaāḷakasaṅkhātaālānena vā yattha paviṭṭho",
  "atk-s0512a2:6_3": "katthaci gantuṁ na sakkoti,",
  "atk-s0512a2:6_4": "tādisavañcanakāsuyā vā attho payojanaṁ natthi.",
  "atk-s0512a2:6_5": "Sahagahiteti gahaṇasamakālaṁ eva.",
  "atk-s0512a2:6_6": "Ehitīti āgamissati.",
  "atk-s0512a2:7_0": "Rājā imaṁ maggadesakaṁ katvā araññaṁ gantvā ‘‘iminā vuttaṁ hatthināgaṁ ānehī’’ti hatthācariyaṁ saha parivārena pesesi.",
  "atk-s0512a2:7_1": "So tena saddhiṁ gantvā bodhisattaṁ naḷiniṁ pavisitvā gocaraṁ gaṇhantaṁ passi.",
  "atk-s0512a2:7_2": "Tena vuttaṁ –",
  "atk-s0512a2:8_0": "4.",
  "atk-s0512a2:9_0": " ‘‘Tassa taṁ vacanaṁ sutvā, rājāpi tuṭṭhamānaso;",
  "atk-s0512a2:10_0": "Pesesi hatthidamakaṁ, chekācariyaṁ susikkhitaṁ.",
  "atk-s0512a2:11_0": "5.",
  "atk-s0512a2:12_0": " ‘‘Gantvā so hatthidamako, addasa padumassare;",
  "atk-s0512a2:13_0": "Bhisamuḷālaṁ uddharantaṁ, yāpanatthāya mātuyā’’ti.",
  "atk-s0512a2:14_0": "Tattha chekācariyanti hatthibandhanādividhimhi kusalaṁ hatthācariyaṁ.",
  "atk-s0512a2:14_1": "Susikkhitanti hatthīnaṁ sikkhāpanavijjāya niṭṭhaṅgamanena suṭṭhu sikkhitaṁ.",
  "atk-s0512a2:15_0": "6.Viññāya me sīlaguṇanti ‘‘bhaddo ayaṁ hatthājānīyo na mando, na caṇḍo,",
  "atk-s0512a2:15_1": "na vomissasīlo vā’’ti mama sīlaguṇaṁ jānitvā. Kathaṁ?",
  "atk-s0512a2:15_2": "Lakkhaṇaṁupadhārayīti susikkhitahatthisippattā mama lakkhaṇaṁ samantato upadhāresi.",
  "atk-s0512a2:15_3": "Tena so ehi puttāti vatvāna,",
  "atk-s0512a2:15_4": "mama soṇḍāya aggahi.",
  "atk-s0512a2:16_0": "7.",
  "atk-s0512a2:16_1": "Bodhisatto hatthācariyaṁ disvā –",
  "atk-s0512a2:16_2": "‘‘idaṁ bhayaṁ mayhaṁ etassa purisassa santikā uppannaṁ,",
  "atk-s0512a2:16_3": "ahaṁ kho pana mahābalo hatthisahassampi viddhaṁsetuṁ samattho,",
  "atk-s0512a2:16_4": "pahomi kujjhitvā saraṭṭhakaṁ senāvāhanaṁ nāsetuṁ,",
  "atk-s0512a2:16_5": "sace pana kujjhissāmi,",
  "atk-s0512a2:16_6": "sīlaṁ me bhijjissati,",
  "atk-s0512a2:16_7": "tasmā sattīhi koṭṭiyamānopi na kujjhissāmī’’ti cittaṁ adhiṭṭhāya sīsaṁ onāmetvā niccalova aṭṭhāsi.",
  "atk-s0512a2:16_8": "Tenāha bhagavā ‘‘yaṁ me tadā pākatikaṁ,",
  "atk-s0512a2:16_9": "sarīrānugataṁ bala’’ntiādi.",
  "atk-s0512a2:17_0": "Tattha pākatikanti sabhāvasiddhaṁ.",
  "atk-s0512a2:17_1": "Sarīrānugatanti sarīrameva anugataṁ kāyabalaṁ,",
  "atk-s0512a2:17_2": "na upāyakusalatāsaṅkhātañāṇānugatanti adhippāyo.",
  "atk-s0512a2:17_3": "Ajja nāgasahassānanti ajjakāle anekesaṁ hatthisahassānaṁ samuditānaṁ.",
  "atk-s0512a2:17_4": "Balena samasādisanti tesaṁ sarīrabalena samasamameva hutvā sadisaṁ,",
  "atk-s0512a2:17_5": "na upamāmattena.",
  "atk-s0512a2:17_6": "Maṅgalahatthikule hi tadā bodhisatto uppannoti.",
  "atk-s0512a2:18_0": "8.Yadihaṁ tesaṁ pakuppeyyanti maṁ gahaṇāya upagatānaṁ tesaṁ ahaṁ yadi kujjheyyaṁ,",
  "atk-s0512a2:18_1": "tesaṁ jīvitamaddane paṭibalo bhaveyyaṁ.",
  "atk-s0512a2:18_2": "Na kevalaṁ tesaññeva,",
  "atk-s0512a2:18_3": "atha kho yāva rajjampi mānusanti yato rajjato tesaṁ āgatānaṁ manussānaṁ sabbampi rajjaṁ pothetvā cuṇṇavicuṇṇaṁ kareyyaṁ.",
  "atk-s0512a2:19_0": "9.Api cāhaṁ sīlarakkhāyāti evaṁ samatthopi ca ahaṁ attani patiṭṭhitāya sīlarakkhāya sīlaguttiyā gutto bandho viya.",
  "atk-s0512a2:19_1": "Na karomi citte aññathattanti tassa sīlassa aññathattabhūtaṁ tesaṁ sattānaṁ pothanādividhiṁ mayhaṁ citte na karomi,",
  "atk-s0512a2:19_2": "tattha cittampi na uppādemi.",
  "atk-s0512a2:19_3": "Pakkhipantaṁ mamāḷaketi ālānatthambhe pakkhipantaṁ,",
  "atk-s0512a2:19_4": "‘‘disvāpī’’ti vacanaseso.",
  "atk-s0512a2:19_5": "Kasmāti ce,",
  "atk-s0512a2:19_6": "sīlapāramipūriyā īdisesu ṭhānesu sīlaṁ akhaṇḍentassa me nacirasseva sīlapāramī paripūressatīti sīlapāramiparipūraṇatthaṁ",
  "atk-s0512a2:19_7": "tassa aññathattaṁ citte na karomīti yojanā.",
  "atk-s0512a2:20_0": "10.‘‘Yadi te ma’’nti gāthāyapi sīlarakkhāya daḷhaṁ katvā sīlassa adhiṭṭhitabhāvameva dasseti.",
  "atk-s0512a2:20_1": "Tattha koṭṭeyyunti bhindeyyuṁ.",
  "atk-s0512a2:20_2": "Sīlakhaṇḍabhayā mamāti mama sīlassa khaṇḍanabhayena.",
  "atk-s0512a2:21_0": "Evaṁ pana cintetvā bodhisatte niccale ṭhite hatthācariyo padumasaraṁ otaritvā tassa lakkhaṇasampattiṁ",
  "atk-s0512a2:21_1": "disvā ‘‘ehi puttā’’ti rajatadāmasadisāya soṇḍāya gahetvā sattame divase bārāṇasiṁ pāpuṇi.",
  "atk-s0512a2:21_2": "So antarāmagge vattamānova rañño sāsanaṁ pesesi.",
  "atk-s0512a2:21_3": "Rājā nagaraṁ alaṅkārāpesi.",
  "atk-s0512a2:21_4": "Hatthācariyo bodhisattaṁ katagandhaparibhaṇḍaṁ alaṅkatapaṭiyattaṁ hatthisālaṁ netvā vicitrasāṇiyā parikkhipāpetvā rañño ārocesi.",
  "atk-s0512a2:21_5": "Rājā nānaggarasabhojanaṁ ādāya gantvā bodhisattassa dāpesi.",
  "atk-s0512a2:21_6": "So ‘‘mātaraṁ vinā gocaraṁ na gaṇhissāmī’’ti piṇḍaṁ na gaṇhi.",
  "atk-s0512a2:21_7": "Yācitopi aggahetvā –",
  "atk-s0512a2:22_0": "‘‘Sā nūnasā kapaṇikā, andhā apariṇāyikā;",
  "atk-s0512a2:23_0": "Khāṇuṁ pādena ghaṭṭeti, giriṁ caṇḍoraṇaṁ patī’’ti. –",
  "atk-s0512a2:24_0": "Āha. Taṁ sutvā rājā –",
  "atk-s0512a2:25_0": "‘‘Kā nu te sā mahānāga, andhā apariṇāyikā;",
  "atk-s0512a2:26_0": "Khāṇuṁ pādena ghaṭṭeti, giriṁ caṇḍoraṇaṁ patī’’ti. – pucchitvā –",
  "atk-s0512a2:27_0": "‘‘Mātā me sā mahārāja, andhā apariṇāyikā;",
  "atk-s0512a2:28_0": "Khāṇuṁ pādena ghaṭṭeti, giriṁ caṇḍoraṇaṁ patī’’ti. –",
  "atk-s0512a2:29_0": "Vutte ajja sattamo divaso ‘‘mātā me gocaraṁ na labhitthā’’ti vadato imassa gocaraṁ agaṇhantassa. Tasmā –",
  "atk-s0512a2:30_0": "‘‘Muñcathetaṁ mahānāgaṁ, yoyaṁ bharati mātaraṁ;",
  "atk-s0512a2:31_0": "Sametu mātarā nāgo, saha sabbehi ñātibhī’’ti. – vatvā muñcāpesi –",
  "atk-s0512a2:32_0": "‘‘Mutto ca bandhanā nāgo, muttadāmāya kuñjaro;",
  "atk-s0512a2:33_0": "Muhuttaṁ assāsayitvā, agamā yena pabbato’’ti.",
  "atk-s0512a2:34_0": "Tattha kapaṇikāti varākā.",
  "atk-s0512a2:34_1": "Khāṇuṁ pādena ghaṭṭetīti andhatāya puttaviyogadukkhena ca paridevamānā tattha tattha rukkhakaḷiṅgare pādena ghaṭṭeti.",
  "atk-s0512a2:34_2": "Caṇḍoraṇaṁ patīti caṇḍoraṇapabbatābhimukhī,",
  "atk-s0512a2:34_3": "tasmiṁ pabbatapāde paribbhamamānāti attho.",
  "atk-s0512a2:34_4": "Agamā yena pabbatoti so hatthināgo bandhanā mutto thokaṁ vissamitvā rañño dasarājadhammagāthāhi dhammaṁ desetvā ‘‘appamatto hohi,",
  "atk-s0512a2:34_5": "mahārājā’’ti ovādaṁ datvā mahājanena gandhamālādīhi pūjiyamāno nagarā nikkhamitvā tadaheva mātarā samāgantvā sabbaṁ pavattiṁ ācikkhi.",
  "atk-s0512a2:34_6": "Sā tuṭṭhamānasā –",
  "atk-s0512a2:35_0": "‘‘Ciraṁ jīvatu so rājā, kāsīnaṁ raṭṭhavaḍḍhano;",
  "atk-s0512a2:36_0": "Yo me puttaṁ pamocesi, sadā vuddhāpacāyika’’nti. (jā. 1.11.12) –",
  "atk-s0512a2:37_0": "Rañño anumodanaṁ akāsi.",
  "atk-s0512a2:37_1": "Rājā bodhisattassa guṇe pasīditvā naḷiniyā avidūre gāmaṁ māpetvā bodhisattassa mātu cassa nibaddhaṁ vattaṁ paṭṭhapesi .",
  "atk-s0512a2:37_2": "Aparabhāge bodhisatto mātari matāya tassā sarīraparihāraṁ katvā kuraṇḍakaassamapadaṁ nāma gato.",
  "atk-s0512a2:37_3": "Tasmiṁ pana ṭhāne himavantato otaritvā pañcasatā isayo vasiṁsu.",
  "atk-s0512a2:37_4": "Taṁ vattaṁ tesaṁ datvā rājā bodhisattassa samānarūpaṁ silāpaṭimaṁ kāretvā mahāsakkāraṁ pavattesi.",
  "atk-s0512a2:37_5": "Jambudīpavāsino anusaṁvaccharaṁ sannipatitvā hatthimahaṁ nāma kariṁsu.",
  "atk-s0512a2:38_0": "Tadā rājā ānando ahosi, hatthinī mahāmāyā, vanacarako devadatto, mātuposakahatthināgo lokanātho.",
  "atk-s0512a2:39_0": "Idhāpi dānapāramiādayo yathārahaṁ niddhāretabbā.",
  "atk-s0512a2:39_1": "Sīlapāramī pana atisayavatīti sā eva desanaṁ āsnḷahā.",
  "atk-s0512a2:39_2": "Tathā tiracchānayoniyaṁ uppannopi brahmapubbadevapubbācariyaāhuneyyādibhāvena sabbaññubuddhenapi pasatthabhāvānurūpaṁ",
  "atk-s0512a2:39_3": "mātuyā garucittaṁ upaṭṭhapetvā ‘‘mātā nāmesā puttassa bahūpakārā,",
  "atk-s0512a2:39_4": "tasmā mātupaṭṭhānaṁ nāma paṇḍitena paññatta’’nti manasi katvā anekesaṁ hatthisahassānaṁ issarādhipati",
  "atk-s0512a2:39_5": "mahānubhāvo yūthapati hutvā tehi anuvattiyamāno ekakavihāre antarāyaṁ agaṇetvā yūthaṁ pahāya ekako hutvā",
  "atk-s0512a2:39_6": "upakārikhettaṁ pūjessāmīti mātuposanaṁ,",
  "atk-s0512a2:39_7": "maggamūḷhapurisaṁ disvā anukampāya taṁ gahetvā manussagocarasampāpanaṁ,",
  "atk-s0512a2:39_8": "tena ca katāparādhasahanaṁ ,",
  "atk-s0512a2:39_9": "hatthācariyappamukhānaṁ attānaṁ bandhituṁ āgatapurisānaṁ samatthopi samāno santāsanamattenapi tesaṁ pīḷanā bhavissati,",
  "atk-s0512a2:39_10": "mayhañca sīlassa khaṇḍādibhāvoti tathā akatvā sudantena opavayho viya sukheneva gahaṇūpagamanaṁ,",
  "atk-s0512a2:39_11": "mātaraṁ vinā na kañci ajjhoharissāmīti sattāhampi anāhāratā,",
  "atk-s0512a2:39_12": "imināpāhaṁ bandhāpitoti cittaṁ anuppādetvā rājānaṁ mettāya pharaṇaṁ,",
  "atk-s0512a2:39_13": "tassa ca nānānayehi dhammadesanāti evamādayo idha mahāpurisassa guṇānubhāvā vibhāvetabbā.",
  "atk-s0512a2:39_14": "Tena vuttaṁ –",
  "atk-s0512a2:39_15": "‘‘evaṁ acchariyā ete,",
  "atk-s0512a2:39_16": "abbhutā ca mahesino…pe…",
  "atk-s0512a2:39_17": "dhammassa anudhammato’’ti.",
  "atk-s0512a2:40_0": "Mātuposakacariyāvaṇṇanā niṭṭhitā.",
  "atk-s0512a2:41_0": "2. Bhūridattacariyāvaṇṇanā",
  "atk-s0512a2:42_0": "11.",
  "atk-s0512a2:42_1": "Dutiye bhūridattoti bhūrisamadatto.",
  "atk-s0512a2:42_2": "Dattoti hi tadā bodhisattassa mātāpitūhi kataṁ nāmaṁ.",
  "atk-s0512a2:42_3": "Yasmā paneso nāgabhavane virūpakkhamahārājabhavane tāvatiṁsabhavane ca uppanne pañhe sammadeva vinicchināti,",
  "atk-s0512a2:42_4": "ekadivasañca virūpakkhamahārāje nāgaparisāya saddhiṁ tidasapuraṁ gantvā sakkaṁ parivāretvā nisinne devānamantare pañho samuṭṭhāsi.",
  "atk-s0512a2:42_5": "Taṁ koci kathetuṁ nāsakkhi.",
  "atk-s0512a2:42_6": "Sakkena pana anuññāto pallaṅkavaragato hutvā mahāsattova kathesi.",
  "atk-s0512a2:42_7": "Atha naṁ devarājā dibbagandhapupphehi pūjetvā ‘‘datta,",
  "atk-s0512a2:42_8": "tvaṁ pathavisamāya vipulāya paññāya samannāgato ito paṭṭhāya bhūridatto nāmā’’ti āha.",
  "atk-s0512a2:42_9": "Bhūrīti hi pathaviyā nāmaṁ,",
  "atk-s0512a2:42_10": "tasmā bhūrisamatāya bhūte atthe ramatīti ca bhūrisaṅkhātāya mahatiyā paññāya samannāgatattā mahāsatto ‘‘bhūridatto’’ti paññāyittha.",
  "atk-s0512a2:42_11": "Mahatiyā pana nāgiddhiyā samannāgatattā mahiddhiko cāti.",
  "atk-s0512a2:43_0": "Atīte hi imasmiṁyeva kappe bārāṇasirañño putto pitarā raṭṭhato pabbājito vane vasanto aññatarāya nāgamāṇavikāya saṁvāsaṁ kappesi.",
  "atk-s0512a2:43_1": "Tesaṁ saṁvāsamanvāya dve dārakā jāyiṁsu –",
  "atk-s0512a2:43_2": "putto ca dhītā ca.",
  "atk-s0512a2:43_3": "Puttassa ‘‘sāgarabrahmadatto’’ti nāmaṁ kariṁsu dhītāya ‘‘samuddajā’’ti.",
  "atk-s0512a2:43_4": "So aparabhāge pitu accayena bārāṇasiṁ gantvā rajjaṁ kāresi.",
  "atk-s0512a2:43_5": "Atha dhataraṭṭho nāma nāgarājā pañcayojanasatike nāgabhavane nāgarajjaṁ kārento taṁ abhūtavādikena cittacūḷena",
  "atk-s0512a2:43_6": "nāma kacchapena ‘‘bārāṇasirājā attano dhītaraṁ tuyhaṁ dātukāmo,",
  "atk-s0512a2:43_7": "sā kho pana rājadhītā samuddajā nāma abhirūpā dassanīyā pāsādikā cā’’ti kathitaṁ sutvā dhataraṭṭho cattāro",
  "atk-s0512a2:43_8": "nāgamāṇavake pesetvā taṁ dātuṁ anicchantaṁ nāgavibhiṁsikāya bhiṁsāpetvā ‘‘dammī’’ti vutte mahantaṁ paṇṇākāraṁ",
  "atk-s0512a2:43_9": "pesetvā mahatiyā nāgiddhiyā mahantena parivārena tassa dhītaraṁ nāgabhavanaṁ netvā aggamahesiṭṭhāne ṭhapesi.",
  "atk-s0512a2:44_0": "Sā aparabhāge dhataraṭṭhaṁ paṭicca sudassano, datto, subhogo,",
  "atk-s0512a2:44_1": "ariṭṭhoti cattāro putte paṭilabhi.",
  "atk-s0512a2:44_2": "Tesu datto bodhisatto,",
  "atk-s0512a2:44_3": "so pubbe vuttanayeneva sakkena tuṭṭhacittena ‘‘bhūridatto’’ti gahitanāmattā ‘‘bhūridatto’’tveva paññāyittha.",
  "atk-s0512a2:44_4": "Atha nesaṁ pitā yojanasatikaṁ yojanasatikaṁ rajjaṁ bhājetvā adāsi.",
  "atk-s0512a2:44_5": "Mahanto yaso ahosi.",
  "atk-s0512a2:44_6": "Soḷasasoḷasanāgakaññāsahassāni parivārayiṁsu.",
  "atk-s0512a2:44_7": "Pitupi ekayojanasatameva rajjaṁ ahosi.",
  "atk-s0512a2:44_8": "Tayo puttā māse māse mātāpitaro passituṁ āgacchanti,",
  "atk-s0512a2:44_9": "bodhisatto pana anvaddhamāsaṁ āgacchati.",
  "atk-s0512a2:45_0": "So ekadivasaṁ virūpakkhamahārājena saddhiṁ sakkassa upaṭṭhānaṁ gato vejayantapāsādaṁ sudhammadevasabhaṁ",
  "atk-s0512a2:45_1": "pāricchattakakoviḷāraṁ paṇḍukambalasilāsanaṁ devaccharāparivāraṁ atimanoharaṁ sakkasampattiṁ disvā ‘‘ettakamattampi",
  "atk-s0512a2:45_2": "nāgattabhāve ṭhitassa dullabhaṁ,",
  "atk-s0512a2:45_3": "kuto sammāsambodhī’’ti nāgattabhāvaṁ jigucchitvā ‘‘nāgabhavanaṁ gantvā uposathavāsaṁ vasitvā sīlameva paggaṇhissāmi,",
  "atk-s0512a2:45_4": "taṁ bodhiparipācanaṁ hoti,",
  "atk-s0512a2:45_5": "imasmiṁ devaloke uppattikāraṇaṁ bhavissatī’’ti cintetvā nāgabhavanaṁ gantvā mātāpitaro āha –",
  "atk-s0512a2:45_6": "‘‘ammatātā,",
  "atk-s0512a2:45_7": "ahaṁ uposathakammaṁ karissāmī’’ti.",
  "atk-s0512a2:45_8": "Tehi ‘‘idheva uposathaṁ upavasāhi,",
  "atk-s0512a2:45_9": "bahigatānaṁ nāgānaṁ mahantaṁ bhaya’’nti vutte ekavāraṁ tathā katvā nāgakaññāhi upadduto punavāre mātāpitūnaṁ",
  "atk-s0512a2:45_10": "anārocetvā attano bhariyaṁ āmantetvā ‘‘bhadde,",
  "atk-s0512a2:45_11": "ahaṁ manussalokaṁ gantvā yamunātīre mahānigrodharukkho atthi tassa avidūre vammikamatthake bhoge ābhujitvā",
  "atk-s0512a2:45_12": "caturaṅgasamannāgataṁ uposathaṁ adhiṭṭhāya nipajjitvā ‘‘uposathakammaṁ karissāmī’’ti nāgabhavanato nikkhamitvā",
  "atk-s0512a2:45_13": "tathā karoti.",
  "atk-s0512a2:45_14": "Tena vuttaṁ ‘‘virūpakkhena mahāraññā,",
  "atk-s0512a2:45_15": "devalokamagañchaha’’ntiādi.",
  "atk-s0512a2:46_0": "Tattha virūpakkhena mahāraññāti virūpakkhena nāma nāgādhipatimahārājena.",
  "atk-s0512a2:46_1": "Devalokanti tāvatiṁsadevalokaṁ.",
  "atk-s0512a2:46_2": "Agañchahanti agañchiṁ,",
  "atk-s0512a2:46_3": "upasaṅkamiṁ ahaṁ.",
  "atk-s0512a2:47_0": "12.Tatthāti tasmiṁ devaloke.",
  "atk-s0512a2:47_1": "Passiṁ tvāhanti addakkhiṁ ahaṁ tu-saddo nipātamatto.",
  "atk-s0512a2:47_2": "Ekantaṁ sukhasamappiteti ekantaṁ accantameva sukhena samaṅgībhūte.",
  "atk-s0512a2:47_3": "Vuttañhetaṁ bhagavatā – ‘‘santi,",
  "atk-s0512a2:47_4": "bhikkhave,",
  "atk-s0512a2:47_5": "cha phassāyatanikā nāma saggā.",
  "atk-s0512a2:47_6": "Yāvañcidaṁ,",
  "atk-s0512a2:47_7": "bhikkhave,",
  "atk-s0512a2:47_8": "na sukaraṁ akkhānena pāpuṇituṁ yāva sukhā saggā’’ti (ma. ni.",
  "atk-s0512a2:47_9": "3.255) ca.",
  "atk-s0512a2:47_10": "Taṁsaggagamanatthāyāti tasmiṁ saggasmiṁ uppattivasena gamanatthāya.",
  "atk-s0512a2:47_11": "Sīlabbatanti sīlasaṅkhātaṁ vataṁ.",
  "atk-s0512a2:47_12": "Atha vā sīlabbatanti uposathasīlañceva ‘‘mama cammaṁ cammatthikā harantū’’tiādinā attano sarīrāvayavapariccāgasamādiyanasaṅkhātaṁ vatañca.",
  "atk-s0512a2:48_0": "13.Sarīrakiccanti mukhadhovanādisarīrapaṭijagganaṁ.",
  "atk-s0512a2:48_1": "Bhutvā yāpanamattakanti indriyāni nibbisevanāni kātuṁ sarīraṭṭhitimattakaṁ āhāraṁ āharitvā.",
  "atk-s0512a2:48_2": "Caturo aṅgeti cattāri aṅgāni.",
  "atk-s0512a2:48_3": "Adhiṭṭhāyāti adhiṭṭhahitvā.",
  "atk-s0512a2:48_4": "Semīti sayāmi.",
  "atk-s0512a2:49_0": "14.Chaviyātiādi tesaṁ catunnaṁ aṅgānaṁ dassanaṁ.",
  "atk-s0512a2:49_1": "Tattha ca chavicammānaṁ vissajjanaṁ ekaṁ aṅgaṁ,",
  "atk-s0512a2:49_2": "sesāni ekekameva,",
  "atk-s0512a2:49_3": "maṁsaggahaṇeneva cettha rudhirampi saṅgahitanti daṭṭhabbaṁ.",
  "atk-s0512a2:49_4": "Etenāti etehi .",
  "atk-s0512a2:49_5": "Harātu soti yassa etehi chaviādīhi karaṇīyaṁ atthi,",
  "atk-s0512a2:49_6": "tassa mayā dinnamevetaṁ.",
  "atk-s0512a2:49_7": "Sabbaṁ so haratūti attano attabhāve anapekkhapavāraṇaṁ pavāreti.",
  "atk-s0512a2:50_0": "Evaṁ mahāsattassa iminā niyāmeneva anvaddhamāsaṁ uposathakammaṁ karontassa dīgho addhā vītivatto.",
  "atk-s0512a2:50_1": "Evaṁ gacchante kāle ekadivasaṁ aññataro nesādabrāhmaṇo somadattena nāma attano puttena saha taṁ ṭhānaṁ",
  "atk-s0512a2:50_2": "patvā aruṇuggamanasamaye nāgakaññāhi parivāriyamānaṁ mahāsattaṁ disvā tassa santikaṁ agamāsi.",
  "atk-s0512a2:50_3": "Tāvadeva nāgakaññāyo pathaviyaṁ nimujjitvā nāgabhavanameva gatā.",
  "atk-s0512a2:50_4": "Brāhmaṇo mahāsattaṁ pucchi –",
  "atk-s0512a2:50_5": "‘‘ko nu kho tvaṁ, mārisa,",
  "atk-s0512a2:50_6": "devo vā yakkho vā nāgo vā’’ti?",
  "atk-s0512a2:50_7": "Bodhisatto yathābhūtaṁ attānaṁ āvi katvā sacāyaṁ ito gaccheyya,",
  "atk-s0512a2:50_8": "idha me vāsaṁ mahājanassa pākaṭaṁ kareyya,",
  "atk-s0512a2:50_9": "tena me uposathavāsassa antarāyopi siyā.",
  "atk-s0512a2:50_10": "Yaṁnūnāhaṁ ito imaṁ nāgabhavanaṁ netvā mahatiyā sampattiyā yojeyyaṁ.",
  "atk-s0512a2:50_11": "Evāyaṁ tattheva abhiramissati,",
  "atk-s0512a2:50_12": "tena me uposathakammaṁ addhaniyaṁ siyāti.",
  "atk-s0512a2:50_13": "Atha naṁ āha –",
  "atk-s0512a2:50_14": "‘‘brāhmaṇa,",
  "atk-s0512a2:50_15": "mahantaṁ te yasaṁ dassāmi,",
  "atk-s0512a2:50_16": "ramaṇīyaṁ nāgabhavanaṁ,",
  "atk-s0512a2:50_17": "ehi tattha gacchāmā’’ti. Sāmi,",
  "atk-s0512a2:50_18": "putto me atthi,",
  "atk-s0512a2:50_19": "tasmiṁ āgacchante āgamissāmīti. Gaccha, brāhmaṇa,",
  "atk-s0512a2:50_20": "puttaṁ ānehīti.",
  "atk-s0512a2:50_21": "Brāhmaṇo gantvā puttassa tamatthaṁ ārocetvā taṁ ānesi.",
  "atk-s0512a2:50_22": "Mahāsatto te ubhopi ādāya attano ānubhāvena nāgabhavanaṁ ānesi.",
  "atk-s0512a2:50_23": "Tesaṁ tattha dibbo attabhāvo pātubhavi.",
  "atk-s0512a2:50_24": "Atha tesaṁ mahāsatto dibbasampattiṁ datvā cattāri cattāri nāgakaññāsatāni adāsi.",
  "atk-s0512a2:50_25": "Te mahatiṁ sampattiṁ anubhaviṁsu.",
  "atk-s0512a2:51_0": "Bodhisattopi appamatto uposathakammaṁ karoti.",
  "atk-s0512a2:51_1": "Anvaddhamāsaṁ mātāpitūnaṁ upaṭṭhānaṁ gantvā dhammakathaṁ kathetvā tato ca brāhmaṇassa santikaṁ gantvā ārogyaṁ pucchitvā ‘‘yena te attho,",
  "atk-s0512a2:51_2": "taṁ vadeyyāsī’’ti āpucchitvā ‘‘anukkaṇṭhamāno abhiramā’’ti vatvā somadattenapi saddhiṁ paṭisanthāraṁ katvā attano nivesanaṁ gacchati.",
  "atk-s0512a2:51_3": "Brāhmaṇo saṁvaccharaṁ tattha vasitvā mandapuññatāya ukkaṇṭhitvā anicchamānampi puttaṁ gahetvā bodhisattaṁ",
  "atk-s0512a2:51_4": "āpucchitvā tena dīyamānaṁ bahuṁ dhanaṁ sabbakāmadadaṁ maṇiratanampi alakkhikatāya aggahetvā ‘‘manussalokaṁ",
  "atk-s0512a2:51_5": "gantvā pabbajissāmī’’ti āha.",
  "atk-s0512a2:51_6": "Mahāsatto nāgamāṇavake āṇāpetvā taṁ saputtakaṁ manussalokaṁ pāpesi.",
  "atk-s0512a2:51_7": "Te ubhopi dibbābharaṇāni dibbavatthāni ca omuñcitvā nhāyituṁ ekaṁ pokkharaṇiṁ otariṁsu,",
  "atk-s0512a2:51_8": "tasmiṁ khaṇe tāni antaradhāyitvā nāgabhavanameva agamaṁsu.",
  "atk-s0512a2:51_9": "Atha paṭhamanivatthakāsāvapilotikāva sarīre paṭimuñci,",
  "atk-s0512a2:51_10": "dhanusarasattiyo gahetvā araññaṁ gantvā mige vadhitvā purimaniyāmeneva jīvikaṁ kappesuṁ.",
  "atk-s0512a2:52_0": "Tena ca samayena aññataro tāpaso supaṇṇarājato laddhaṁ alampāyanamantaṁ tassa anucchavikāni osadhāni",
  "atk-s0512a2:52_1": "mantūpacārañca attānaṁ upaṭṭhahantassa aññatarassa brāhmaṇassa adāsi.",
  "atk-s0512a2:52_2": "So ‘‘laddho me jīvikūpāyo’’ti katipāhaṁ vasitvā tāpasaṁ āpucchitvā pakkamanto anupubbena yamunātīraṁ",
  "atk-s0512a2:52_3": "patvā taṁ mantaṁ sajjhāyanto mahāmaggena gacchati.",
  "atk-s0512a2:52_4": "Tadā bodhisattassa bhavanato tassa paricārikā nāgamāṇavikā taṁ sabbakāmadadaṁ maṇiratanaṁ ādāya yamunātīre",
  "atk-s0512a2:52_5": "vālukārāsimatthake ṭhapetvā tassobhāsena rattiyaṁ kīḷitvā aruṇuggamane tassa brāhmaṇassa mantasaddaṁ",
  "atk-s0512a2:52_6": "sutvā ‘‘supaṇṇo’’ti saññāya bhayatajjitā maṇiratanaṁ aggahetvā pathaviyaṁ nimujjitvā nāgabhavanaṁ agamaṁsu.",
  "atk-s0512a2:53_0": "Brāhmaṇo taṁ maṇiratanaṁ ādāya pāyāsi.",
  "atk-s0512a2:53_1": "Tasmiṁ khaṇe so nesādabrāhmaṇo puttena saddhiṁ migavadhāya araññaṁ gacchanto tassa hatthe taṁ maṇiratanaṁ",
  "atk-s0512a2:53_2": "disvā ‘‘idaṁ bhūridattassa sabbakāmadadaṁ maṇiratana’’nti sañjānitvā taṁ gaṇhitukāmo tena saddhiṁ allāpasallāpaṁ",
  "atk-s0512a2:53_3": "katvā mantavādibhāvaṁ jānitvā evamāha –",
  "atk-s0512a2:53_4": "‘‘sace me tvaṁ imaṁ maṇiratanaṁ dassasi,",
  "atk-s0512a2:53_5": "evāhaṁ te mahānubhāvaṁ nāgaṁ dassessāmi,",
  "atk-s0512a2:53_6": "yaṁ tvaṁ gahetvā gāmanigamarājadhāniyo caranto bahudhanaṁ lacchasī’’ti.",
  "atk-s0512a2:53_7": "‘‘Tena hi dassetvā gaṇhāhī’’ti vutte taṁ ādāya bodhisattaṁ uposathakaraṇaṭṭhāne vammikamatthake bhoge",
  "atk-s0512a2:53_8": "ābhujitvā nipannaṁ avidūre ṭhito hatthaṁ pasāretvā dassesi.",
  "atk-s0512a2:54_0": "Mahāsatto taṁ nesādaṁ disvā ‘‘ayaṁ uposathassa me antarāyaṁ kareyyāti nāgabhavanaṁ netvā mahāsampattiyaṁ patiṭṭhāpitopi na icchi.",
  "atk-s0512a2:54_1": "Tato apakkamitvā sayaṁ gantukāmo mayā dīyamānampi maṇiratanaṁ gaṇhituṁ na icchi.",
  "atk-s0512a2:54_2": "Idāni pana ahiguṇḍikaṁ gahetvā āgacchati.",
  "atk-s0512a2:54_3": "Sacāhaṁ imassa mittadubbhino kujjheyyaṁ,",
  "atk-s0512a2:54_4": "sīlaṁ me khaṇḍaṁ bhavissati.",
  "atk-s0512a2:54_5": "Mayā kho pana paṭhamaṁyeva caturaṅgasamannāgato uposatho adhiṭṭhito,",
  "atk-s0512a2:54_6": "so yathādhiṭṭhitova hotu.",
  "atk-s0512a2:54_7": "Alampāyano maṁ chindatu vā mā vā,",
  "atk-s0512a2:54_8": "nevassa kujjhissāmī’’ti cintetvā akkhīni nimmīletvā adhiṭṭhānapāramiṁ purecārikaṁ katvā bhogantare sīsaṁ pakkhipitvā niccalova hutvā nipajji.",
  "atk-s0512a2:54_9": "Nesādabrāhmaṇopi ‘‘bho alampāyana,",
  "atk-s0512a2:54_10": "imaṁ nāgaṁ gaṇha,",
  "atk-s0512a2:54_11": "maṇiṁ me dehī’’ti āha.",
  "atk-s0512a2:54_12": "Alampāyano nāgaṁ disvā tuṭṭho maṇiṁ kismiñci agaṇetvā ‘‘gaṇha,",
  "atk-s0512a2:54_13": "brāhmaṇā’’ti hatthe khipi.",
  "atk-s0512a2:54_14": "So tassa hatthato bhassitvā pathaviyaṁ patitamattova pathaviṁ pavisitvā nāgabhavanameva gato.",
  "atk-s0512a2:54_15": "Nesādabrāhmaṇo maṇiratanato bhūridattena saddhiṁ mittabhāvato ca parihāyitvā nippaccayova pakkanto.",
  "atk-s0512a2:55_0": "15.",
  "atk-s0512a2:55_1": "Alampāyanopi mahānubhāvehi osadhehi attano sarīraṁ makkhetvā thokaṁ khāditvā kheḷaṁ attano kāyasmiṁ paribhāvetvā",
  "atk-s0512a2:55_2": "dibbamantaṁ jappanto bodhisattaṁ upasaṅkamitvā naṅguṭṭhe gahetvā ākaḍḍhitvā sīse daḷhaṁ gaṇhanto mukhamassa",
  "atk-s0512a2:55_3": "vivaritvā osadhaṁ khāditvā mukhe sahakheḷaṁ osiñci.",
  "atk-s0512a2:55_4": "Sucijātiko mahāsatto sīlabhedabhayena akujjhitvā akkhīni na ummīlesi.",
  "atk-s0512a2:55_5": "Atha naṁ osadhamantabalena naṅguṭṭhe gahetvā heṭṭhā sīsaṁ katvā sañcāletvā gahitagocaraṁ chaḍḍāpetvā",
  "atk-s0512a2:55_6": "bhūmiyaṁ dīghaso nipajjāpetvā masūrakaṁ maddanto viya hatthehi parimaddi.",
  "atk-s0512a2:55_7": "Aṭṭhīni cuṇṇiyamānāni viya ahesuṁ.",
  "atk-s0512a2:56_0": "Puna naṅguṭṭhe gahetvā dussaṁ pothento viya pothesi.",
  "atk-s0512a2:56_1": "Mahāsatto evarūpaṁ dukkhaṁ anubhontopi neva kujjhittha.",
  "atk-s0512a2:56_2": "Aññadatthu attano sīlameva āvajjesi.",
  "atk-s0512a2:56_3": "Iti so mahāsattaṁ dubbalaṁ katvā vallīhi peḷaṁ sajjetvā mahāsattaṁ tattha pakkhipi.",
  "atk-s0512a2:56_4": "Sarīraṁ panassa mahantaṁ tattha na pavisati.",
  "atk-s0512a2:56_5": "Atha naṁ paṇhiyā koṭṭento pavesetvā peḷaṁ ādāya ekaṁ gāmaṁ gantvā gāmamajjhe otāretvā ‘‘nāgassa naccaṁ daṭṭhukāmā āgacchantū’’ti saddamakāsi.",
  "atk-s0512a2:56_6": "Sakalagāmavāsino sannipatiṁsu.",
  "atk-s0512a2:56_7": "Tasmiṁ khaṇe alampāyano ‘‘nikkhama mahānāgā’’ti āha.",
  "atk-s0512a2:56_8": "Mahāsatto cintesi –",
  "atk-s0512a2:56_9": "‘‘ajja mayā parisaṁ tosentena kīḷituṁ vaṭṭati,",
  "atk-s0512a2:56_10": "evaṁ alampāyano bahudhanaṁ labhitvā tuṭṭho maṁ vissajjessati,",
  "atk-s0512a2:56_11": "yaṁ yaṁ esa maṁ kāreti,",
  "atk-s0512a2:56_12": "taṁ taṁ karissāmī’’ti.",
  "atk-s0512a2:57_0": "Atha naṁ so peḷato nikkhamantaṁ ‘‘mahā hohī’’ti āha,",
  "atk-s0512a2:57_1": "so mahā ahosi.",
  "atk-s0512a2:57_2": "‘‘Khuddako vaṭṭo viphaṇo ekaphaṇo dviphaṇo yāva sahassaphaṇo ucco nīco dissamānakāyo adissamānakāyo dissamānaupaḍḍhakāyo",
  "atk-s0512a2:57_3": "nīlo pīto lohito odāto mañjiṭṭho hohi,",
  "atk-s0512a2:57_4": "dhūmaṁ vissajjehi,",
  "atk-s0512a2:57_5": "jālasikhaṁ udakañca vissajjehī’’ti vutte tena vuttaṁ taṁ taṁ ākāraṁ nimminitvā naccaṁ dassesi.",
  "atk-s0512a2:57_6": "Taṁ disvā manussā acchariyabbhutacittajātā bahuṁ hiraññasuvaṇṇavatthālaṅkārādiṁ adaṁsu.",
  "atk-s0512a2:57_7": "Iti tasmiṁ gāme satasahassamattaṁ labhi.",
  "atk-s0512a2:57_8": "So kiñcāpi mahāsattaṁ gaṇhanto ‘‘sahassaṁ labhitvā taṁ vissajjessāmī’’ti āha.",
  "atk-s0512a2:57_9": "Taṁ pana dhanaṁ labhitvā ‘‘gāmakepi tāva mayā ettakaṁ dhanaṁ laddhaṁ,",
  "atk-s0512a2:57_10": "nagare kira bahudhanaṁ labhissāmī’’ti dhanalobhena na muñci.",
  "atk-s0512a2:58_0": "So tasmiṁ gāme kuṭumbaṁ saṇṭhapetvā ratanamayaṁ peḷaṁ kāretvā tattha mahāsattaṁ pakkhipitvā sukhayānakaṁ",
  "atk-s0512a2:58_1": "āruyha mahantena parivārena gāmanigamarājadhānīsu taṁ kīḷāpetvā bārāṇasiṁ pāpuṇi,",
  "atk-s0512a2:58_2": "nāgarājassa madhulājaṁ deti,",
  "atk-s0512a2:58_3": "abaddhasattuñca deti.",
  "atk-s0512a2:58_4": "So gocaraṁ na gaṇhi avissajjanabhayena.",
  "atk-s0512a2:58_5": "Gocaraṁ agaṇhantampi ca naṁ cattāro nagaradvāre ādiṁ katvā tattha tattha māsamattaṁ kīḷāpesi.",
  "atk-s0512a2:58_6": "Tena vuttaṁ ‘‘saṁsito akataññunā’’tiādi.",
  "atk-s0512a2:59_0": "Tattha saṁsitoti eso nāgo amukassa nigrodharukkhassa samīpe vammikamatthake sayitoti evaṁ ṭhānaṁ dassetvā kathito.",
  "atk-s0512a2:59_1": "Akataññunāti attanā kataṁ upakāraṁ ajānantena mittadubbhinā nesādabrāhmaṇenāti adhippāyo.",
  "atk-s0512a2:59_2": "Alampāyanoti alampāyanavijjāparijappanena ‘‘alampāyano’’ti evaṁ laddhanāmo ahituṇḍikabrāhmaṇo.",
  "atk-s0512a2:59_3": "Mamaggahīti maṁ aggahesi.",
  "atk-s0512a2:59_4": "Kīḷeti maṁ tahiṁ tahinti tattha tattha gāmanigamarājadhānīsu attano jīvikatthaṁ maṁ kīḷāpeti.",
  "atk-s0512a2:60_0": "17.Tiṇatopi lahuko mamāti attano jīvitapariccāgo tiṇasalākapariccāgatopi lahuko hutvā mama upaṭṭhātīti attho.",
  "atk-s0512a2:60_1": "Pathavīuppatanaṁ viyāti sīlavītikkamo pana catunahutādhikadviyojanasatasahassabahalāya mahāpathaviyā",
  "atk-s0512a2:60_2": "parivattanaṁ viya tatopi taṁ bhāriyataraṁ hutvā mayhaṁ upaṭṭhātīti dasseti.",
  "atk-s0512a2:61_0": "18.Nirantaraṁ jātisatanti mama jātīnaṁ anekasatampi anekasatāsupi jātīsu nirantarameva sīlassa avītikkamanahetu.",
  "atk-s0512a2:61_1": "Mama jīvitaṁ cajeyyaṁ cajituṁ sakkomi.",
  "atk-s0512a2:61_2": "Neva sīlaṁ pabhindeyyanti sīlaṁ pana samādinnaṁ ekampi neva bhindeyyaṁ na vināseyyaṁ.",
  "atk-s0512a2:61_3": "Catuddīpāna hetūti cakkavattirajjasiriyāpi kāraṇāti dasseti.",
  "atk-s0512a2:62_0": "19.",
  "atk-s0512a2:62_1": "Idāni yadatthaṁ attano jīvitampi pariccajitvā tadā sīlameva rakkhitaṁ,",
  "atk-s0512a2:62_2": "tāya ca sīlarakkhāya tathā anatthakārakesu nesādaalampāyanabrāhmaṇesu cittassa aññathattaṁ na kataṁ,",
  "atk-s0512a2:62_3": "taṁ dassetuṁ ‘‘api cā’’ti osānagāthamāha.",
  "atk-s0512a2:62_4": "Taṁ heṭṭhā vuttatthameva.",
  "atk-s0512a2:63_0": "Evaṁ pana mahāsatte ahituṇḍikahatthagate tassa mātā dussupinaṁ disvā puttañca tattha apassantī sokābhibhūtā ahosi.",
  "atk-s0512a2:63_1": "Athassā jeṭṭhaputto sudassano taṁ pavattiṁ sutvā subhogaṁ ‘‘himavantaṁ gantvā pañcasu mahānadīsu sattasu",
  "atk-s0512a2:63_2": "mahāsaresu bhūridattaṁ upadhāretvā ehī’’ti pahiṇi.",
  "atk-s0512a2:63_3": "Kāṇāriṭṭhaṁ ‘‘devalokaṁ gantvā sace devatāhi dhammaṁ sotukāmāhi bhūridatto tattha nīto,",
  "atk-s0512a2:63_4": "tato naṁ ānehī’’ti pahiṇi.",
  "atk-s0512a2:63_5": "Sayaṁ pana ‘‘manussaloke gavesissāmī’’ti tāpasavesena nāgabhavanato nikkhami.",
  "atk-s0512a2:63_6": "Accimukhī nāmassa vemātikā bhaginī bodhisatte adhimattasinehā taṁ anubandhi.",
  "atk-s0512a2:63_7": "Taṁ maṇḍūkacchāpiṁ katvā jaṭantare pakkhipitvā mahāsattassa uposathakaraṇaṭṭhānaṁ ādiṁ katvā sabbattha",
  "atk-s0512a2:63_8": "gavesanto anukkamena bārāṇasiṁ patvā rājadvāraṁ agamāsi.",
  "atk-s0512a2:63_9": "Tadā alampāyano rājaṅgaṇe mahājanassa majjhe rañño bhūridattassa kīḷaṁ dassetuṁ peḷaṁ vivaritvā ‘‘ehi mahānāgā’’ti saññamadāsi.",
  "atk-s0512a2:64_0": "Mahāsatto sīsaṁ nīharitvā olokento jeṭṭhabhātikaṁ disvā peḷato nikkhamma tadabhimukho pāyāsi.",
  "atk-s0512a2:64_1": "Mahājano bhīto paṭikkami.",
  "atk-s0512a2:64_2": "So gantvā taṁ abhivādetvā nivattitvā peḷameva pāvisi.",
  "atk-s0512a2:64_3": "Alampāyano ‘‘iminā ayaṁ tāpaso daṭṭho’’ti saññāya ‘‘mā bhāyi,",
  "atk-s0512a2:64_4": "mā bhāyī’’ti āha.",
  "atk-s0512a2:64_5": "Sudassano ‘‘ayaṁ nāgo mayhaṁ kiṁ karissati,",
  "atk-s0512a2:64_6": "mayā sadiso ahituṇḍiko nāma natthī’’ti tena vādappaṭivādaṁ samuṭṭhāpetvā ‘‘tvaṁ imaṁ nāgaṁ gahetvā gajjasi,",
  "atk-s0512a2:64_7": "ahaṁ taṁ imāya maṇḍūkacchāpiyā icchanto nāsayissāmī’’ti bhaginiṁ pakkositvā hatthaṁ pasāresi.",
  "atk-s0512a2:64_8": "Sā tassa saddaṁ sutvā jaṭantare nipannā tikkhattuṁ maṇḍūkavassitaṁ vassitvā nikkhamitvā aṁsakūṭe nisīditvā",
  "atk-s0512a2:64_9": "uppatitvā tassa hatthatale tīṇi visabindūni pātetvā puna tassa jaṭantarameva pāvisi.",
  "atk-s0512a2:65_0": "Sudassano visabinduṁ dassetvā ‘‘idaṁ binduṁ sace pathaviyaṁ pātessati,",
  "atk-s0512a2:65_1": "osadhitiṇavanappatayo sabbe nassissanti.",
  "atk-s0512a2:65_2": "Sace ākāse khipissati,",
  "atk-s0512a2:65_3": "sattavassāni devo na vassissati.",
  "atk-s0512a2:65_4": "Sace udake pātessati,",
  "atk-s0512a2:65_5": "yāvatā tattha udakajātā pāṇā sabbe mareyyu’’nti vatvā rājānaṁ saddahāpetuṁ tayo āvāṭe khaṇāpetvā ekaṁ nānābhesajjānaṁ pūresi,",
  "atk-s0512a2:65_6": "dutiyaṁ gomayassa,",
  "atk-s0512a2:65_7": "tatiyaṁ dibbosadhānañceva pūretvā majjhe āvāṭe visabinduṁ pakkhipi.",
  "atk-s0512a2:65_8": "Taṅkhaṇaññeva dhūmāyitvā jālā uṭṭhahi.",
  "atk-s0512a2:65_9": "Sā gantvā gomayāvāṭaṁ gaṇhi.",
  "atk-s0512a2:65_10": "Tatopi jālā uṭṭhāya dibbosadhapuṇṇaṁ gahetvā dibbosadhāni jhāpetvā nibbāyi.",
  "atk-s0512a2:65_11": "Alampāyanaṁ tattha āvāṭassa avidūre ṭhitaṁ usumā pharitvā sarīracchaviṁ uppāṭetvā gatā.",
  "atk-s0512a2:65_12": "Setakuṭṭhī ahosi.",
  "atk-s0512a2:65_13": "So bhayatajjito ‘‘nāgarājānaṁ vissajjemī’’ti tikkhattuṁ vācaṁ nicchāresi.",
  "atk-s0512a2:65_14": "Taṁ sutvā bodhisatto ratanapeḷāya nikkhamitvā sabbālaṅkārapaṭimaṇḍitaṁ attabhāvaṁ māpetvā devalīḷāya ṭhito.",
  "atk-s0512a2:65_15": "Sudassano ca accimukhī ca tatheva aṭṭhaṁsu.",
  "atk-s0512a2:66_0": "Tato sudassano attano bhāgineyyabhāvaṁ rañño ārocesi.",
  "atk-s0512a2:66_1": "Taṁ sutvā rājā te āliṅgitvā sīse cumbitvā antepuraṁ netvā mahantaṁ sakkārasammānaṁ katvā bhūridattena saddhiṁ paṭisanthāraṁ karonto ‘‘tāta,",
  "atk-s0512a2:66_2": "evaṁ mahānubhāvaṁ taṁ alampāyano kathaṁ gaṇhī’’ti pucchi.",
  "atk-s0512a2:66_3": "So sabbaṁ vitthārena kathetvā ‘‘mahārāja,",
  "atk-s0512a2:66_4": "raññā nāma iminā niyāmena rajjaṁ kāretuṁ vaṭṭatī’’ti mātulassa dhammaṁ desesi.",
  "atk-s0512a2:66_5": "Atha sudassano ‘‘mātula,",
  "atk-s0512a2:66_6": "mama mātā bhūridattaṁ apassantī kilamati,",
  "atk-s0512a2:66_7": "na sakkā amhehi idha papañcaṁ kātu’’nti mātulaṁ āpucchitvā bhūridattaaccimukhīhi saddhiṁ nāgabhavanameva gato.",
  "atk-s0512a2:67_0": "Atha tattha mahāpuriso gilānaseyyāya nipanno gilānapucchanatthaṁ āgatāya mahatiyā nāgaparisāya vede ca",
  "atk-s0512a2:67_1": "yaññe ca brāhmaṇe ca sambhāvetvā kāṇāriṭṭhe kathente taṁ vādaṁ bhinditvā nānānayehi dhammaṁ desetvā sīlasampadāya",
  "atk-s0512a2:67_2": "diṭṭhisampadāya ca patiṭṭhāpetvā yāvajīvaṁ sīlāni rakkhitvā uposathakammaṁ katvā āyupariyosāne saggapuraṁ pūresi.",
  "atk-s0512a2:68_0": "Tadā mātāpitaro mahārājakulāni ahesuṁ.",
  "atk-s0512a2:68_1": "Nesādabrāhmaṇo devadatto,",
  "atk-s0512a2:68_2": "somadatto ānando,",
  "atk-s0512a2:68_3": "accimukhī uppalavaṇṇā,",
  "atk-s0512a2:68_4": "sudassano sāriputto,",
  "atk-s0512a2:68_5": "subhogo mahāmoggallāno,",
  "atk-s0512a2:68_6": "kāṇāriṭṭho sunakkhatto,",
  "atk-s0512a2:68_7": "bhūridatto lokanātho.",
  "atk-s0512a2:69_0": "Tassa idhāpi sesapāramiyo heṭṭhā vuttanayeneva niddhāretabbā.",
  "atk-s0512a2:69_1": "Idhāpi yojanasatike attano nāgabhavanaṭṭhāne soḷasahi nāgakaññāsahassehi cittarūpaṁ viya paricāriyamāno",
  "atk-s0512a2:69_2": "devalokasampattisadise nāgalokissariye ṭhitopi issariyamadaṁ akatvā anvaddhamāsaṁ mātāpituupaṭṭhānaṁ,",
  "atk-s0512a2:69_3": "kule jeṭṭhāpacāyanaṁ,",
  "atk-s0512a2:69_4": "sakalāya nāgaparisāya cātumahārājikaparisāya tāvatiṁsaparisāya ca samuṭṭhitapañhānaṁ taṁtaṁparisamajjhe",
  "atk-s0512a2:69_5": "kumudanālakalāpaṁ viya sunisitasatthena attano paññāsatthena tāvadeva pacchinditvā tesaṁ cittānukūladhammadesanā,",
  "atk-s0512a2:69_6": "vuttappakāraṁ bhogasampattiṁ pahāya attano sarīrajīvitanirapekkhaṁ caturaṅgasamannāgataṁ uposathādhiṭṭhānaṁ,",
  "atk-s0512a2:69_7": "tattha ca paṭiññāya visaṁvādanabhayena ahituṇḍikahatthagamanaṁ,",
  "atk-s0512a2:69_8": "tasmiñca mukhe visamissakheḷapātanaṁ naṅguṭṭhe gahetvā āviñchanaṁ kaḍḍhanaṁ bhūmiyaṁ ghaṁsanaṁ maddanaṁ",
  "atk-s0512a2:69_9": "pothananti evamādiṁ nānappakāravippakāraṁ karontepi evarūpaṁ mahādukkhaṁ anubhavatopi kujjhitvā olokanamattena",
  "atk-s0512a2:69_10": "taṁ chārikaṁ kātuṁ samatthassāpi sīlapāramiṁ āvajjitvā sīlakhaṇḍanabhayena īsakampi cittassa vikārābhāvo,",
  "atk-s0512a2:69_11": "dhanaṁ labhāpemīti vā tassa cittānuvattanaṁ,",
  "atk-s0512a2:69_12": "subhogena punānītassa akataññuno mittadubbhissa nesādabrāhmaṇassa sīlaṁ anadhiṭṭhahitvāpi akujjhanaṁ,",
  "atk-s0512a2:69_13": "kāṇāriṭṭhena kathitaṁ micchāvādaṁ bhinditvā anekapariyāyena dhammaṁ bhāsitvā nāgaparisāya sīlesu sammādiṭṭhiyañca",
  "atk-s0512a2:69_14": "patiṭṭhāpananti evamādayo bodhisattassa guṇānubhāvā vibhāvetabbā.",
  "atk-s0512a2:69_15": "Tenetaṁ vuccati –",
  "atk-s0512a2:69_16": "‘‘evaṁ acchariyā hete…pe…",
  "atk-s0512a2:69_17": "dhammassa anudhammato’’ti.",
  "atk-s0512a2:70_0": "Bhūridattacariyāvaṇṇanā niṭṭhitā.",
  "atk-s0512a2:71_0": "3. Campeyyanāgacariyāvaṇṇanā",
  "atk-s0512a2:72_0": "20.",
  "atk-s0512a2:72_1": "Tatiye campeyyakoti aṅgamagadharaṭṭhānaṁ antare campā nāma nadī,",
  "atk-s0512a2:72_2": "tassā heṭṭhā nāgabhavanampi avidūrabhavattā campā nāma,",
  "atk-s0512a2:72_3": "tattha jāto nāgarājā campeyyako.",
  "atk-s0512a2:72_4": "Tadāpi dhammiko āsinti tasmiṁ campeyyanāgarājakālepi ahaṁ dhammacārī ahosiṁ.",
  "atk-s0512a2:73_0": "Bodhisatto hi tadā campānāgabhavane nibbattitvā campeyyo nāma nāgarājā ahosi,",
  "atk-s0512a2:73_1": "mahiddhiko mahānubhāvo.",
  "atk-s0512a2:73_2": "So tattha nāgarajjaṁ kārento devarājabhogasampattisadisaissariyasampattiṁ anubhavanto pāramipūraṇassa anokāsabhāvato ‘‘kiṁ me imāya tiracchānayoniyā,",
  "atk-s0512a2:73_3": "uposathavāsaṁ vasitvā ito muccitvā sammadeva pāramiyo pūressāmī’’ti tato paṭṭhāya attano pāsādeyeva uposathakammaṁ karoti.",
  "atk-s0512a2:73_4": "Alaṅkatanāgamāṇavikā tassa santikaṁ āgacchanti.",
  "atk-s0512a2:73_5": "So ‘‘idha me sīlassa antarāyo bhavissatī’’ti pāsādato nikkhamitvā uyyāne nisīdati.",
  "atk-s0512a2:73_6": "Tatrāpi tā āgacchanti.",
  "atk-s0512a2:73_7": "So cintesi –",
  "atk-s0512a2:73_8": "‘‘idha me sīlassa saṁkileso bhavissati,",
  "atk-s0512a2:73_9": "ito nāgabhavanato nikkhamitvā manussalokaṁ gantvā uposathavāsaṁ vasissāmī’’ti.",
  "atk-s0512a2:73_10": "So tato paṭṭhāya uposathadivasesu nāgabhavanā nikkhamitvā ekassa paccantagāmassa avidūre maggasamīpe",
  "atk-s0512a2:73_11": "vammikamatthake ‘‘mama cammādīhi atthikā cammādīni gaṇhantu,",
  "atk-s0512a2:73_12": "kīḷāsappaṁ vā kātukāmā kīḷāsappaṁ karontū’’ti sarīraṁ dānamukhe vissajjetvā bhoge ābhujitvā nipanno uposathavāsaṁ vasati cātuddasiyaṁ pañcadasiyañca,",
  "atk-s0512a2:73_13": "pāṭipade nāgabhavanaṁ gacchati.",
  "atk-s0512a2:73_14": "Tassevaṁ uposathaṁ karontassa dīgho addhā vītivatto.",
  "atk-s0512a2:74_0": "Atha bodhisatto sumanāya nāma attano aggamahesiyā ‘‘deva,",
  "atk-s0512a2:74_1": "tvaṁ manussalokaṁ gantvā uposathaṁ upavasasi,",
  "atk-s0512a2:74_2": "so ca sāsaṅko sappaṭibhayo’’ti vutto maṅgalapokkharaṇitīre ṭhatvā ‘‘sace maṁ, bhadde,",
  "atk-s0512a2:74_3": "koci paharitvā kilamessati,",
  "atk-s0512a2:74_4": "imissā pokkharaṇiyā udakaṁ āvilaṁ bhavissati.",
  "atk-s0512a2:74_5": "Sace supaṇṇo gaṇhissati,",
  "atk-s0512a2:74_6": "udakaṁ pakkuthissati.",
  "atk-s0512a2:74_7": "Sace ahituṇḍiko gaṇhissati,",
  "atk-s0512a2:74_8": "udakaṁ lohitavaṇṇaṁ bhavissatī’’ti tīṇi nimittāni tassā ācikkhitvā cātuddasīuposathaṁ adhiṭṭhāya nāgabhavanā",
  "atk-s0512a2:74_9": "nikkhamitvā tattha gantvā vammikamatthake nipajji sarīrasobhāya vammikaṁ sobhayamāno.",
  "atk-s0512a2:74_10": "Sarīrañhissa rajatadāmaṁ viya setaṁ ahosi,",
  "atk-s0512a2:74_11": "matthako rattakambalageṇḍuko viya,",
  "atk-s0512a2:74_12": "sarīraṁ naṅgalasīsappamāṇaṁ bhūridattakāle (jā.",
  "atk-s0512a2:74_13": "2.22.784 ādayo) pana ūruppamāṇaṁ,",
  "atk-s0512a2:74_14": "saṅkhapālakāle (jā.",
  "atk-s0512a2:74_15": "2.17.143 ādayo) ekadoṇikanāvappamāṇaṁ.",
  "atk-s0512a2:75_0": "Tadā eko bārāṇasimāṇavo takkasilaṁ gantvā alampāyanamantaṁ uggaṇhitvā tena maggena attano gāmaṁ gacchanto",
  "atk-s0512a2:75_1": "mahāsattaṁ disvā ‘‘kiṁ me tucchahatthena gāmaṁ gantuṁ,",
  "atk-s0512a2:75_2": "imaṁ nāgaṁ gahetvā gāmanigamarājadhānīsu kīḷāpento dhanaṁ uppādetvāva gamissāmī’’ti cintetvā dibbosadhāni",
  "atk-s0512a2:75_3": "gahetvā dibbamantaṁ parivattetvā tassa santikaṁ agamāsi.",
  "atk-s0512a2:75_4": "Dibbamantaṁ sutakālato paṭṭhāya mahāsattassa kaṇṇesu tattasalākāpavesanakālo viya ahosi,",
  "atk-s0512a2:75_5": "matthake sikharena abhimanthiyamāno viya.",
  "atk-s0512a2:75_6": "So ‘‘ko nu kho eso’’ti bhogantarato sīsaṁ ukkhipitvā olokento ahituṇḍikaṁ disvā cintesi –",
  "atk-s0512a2:75_7": "‘‘mama visaṁ uggatejaṁ,",
  "atk-s0512a2:75_8": "sacāhaṁ kujjhitvā nāsāvātaṁ vissajjessāmi,",
  "atk-s0512a2:75_9": "etassa sarīraṁ bhusamuṭṭhi viya vippakirissati,",
  "atk-s0512a2:75_10": "atha me sīlaṁ khaṇḍaṁ bhavissati,",
  "atk-s0512a2:75_11": "na naṁ olokessāmī’’ti.",
  "atk-s0512a2:75_12": "So akkhīni nimmīletvā sīsaṁ bhogantare ṭhapesi.",
  "atk-s0512a2:75_13": "Ahituṇḍikabrāhmaṇo osadhaṁ khāditvā mantaṁ parivattetvā kheḷaṁ mahāsattassa sarīre osiñci.",
  "atk-s0512a2:75_14": "Osadhānañca mantassa ca ānubhāvena kheḷena phuṭṭhaphuṭṭhaṭṭhāne phoṭānaṁ uṭṭhānakālo viya ahosi.",
  "atk-s0512a2:76_0": "Atha so naṅguṭṭhe gahetvā ākaḍḍhitvā dīghaso nipajjāpetvā ajapadena daṇḍena uppīḷetvā dubbalaṁ katvā sīsaṁ daḷhaṁ gahetvā nippīḷesi.",
  "atk-s0512a2:76_1": "Mahāsatto mukhaṁ vivari.",
  "atk-s0512a2:76_2": "Athassa mukhe kheḷaṁ osiñcitvā osadhamantabalena dante bhindi.",
  "atk-s0512a2:76_3": "Mukhaṁ lohitassa pūri.",
  "atk-s0512a2:76_4": "Mahāsatto attano sīlabhedabhayena evarūpaṁ dukkhaṁ adhivāsento akkhīni ummīletvā olokanamattampi nākāsi.",
  "atk-s0512a2:76_5": "Sopi ‘‘nāgarājānaṁ dubbalaṁ karissāmī’’ti naṅguṭṭhato paṭṭhāya aṭṭhīni saṁcuṇṇayamāno viya sakalasarīraṁ madditvā paṭṭakaveṭhanaṁ nāma veṭhesi,",
  "atk-s0512a2:76_6": "tantamajjitaṁ nāma majji,",
  "atk-s0512a2:76_7": "naṅguṭṭhe gahetvā dussapothanaṁ nāma pothesi.",
  "atk-s0512a2:76_8": "Mahāsattassa sakalasarīraṁ lohitamakkhitaṁ ahosi,",
  "atk-s0512a2:76_9": "so mahāvedanaṁ adhivāsesi.",
  "atk-s0512a2:77_0": "Athassa dubbalabhāvaṁ ñatvā vallīhi peḷaṁ karitvā tattha naṁ pakkhipitvā paccantagāmaṁ netvā mahājanassa majjhe kīḷāpesi.",
  "atk-s0512a2:77_1": "Nīlādīsu vaṇṇesu vaṭṭacaturassādīsu saṇṭhānesu aṇuṁthūlādīsu pamāṇesu yaṁ yaṁ brāhmaṇo icchati,",
  "atk-s0512a2:77_2": "mahāsatto taṁ tadeva katvā naccati,",
  "atk-s0512a2:77_3": "phaṇasatampi phaṇasahassampi karotiyeva.",
  "atk-s0512a2:77_4": "Mahājano pasīditvā bahudhanamadāsi.",
  "atk-s0512a2:77_5": "Ekadivasameva kahāpaṇasahassañceva sahassagghanike ca parikkhāre labhi.",
  "atk-s0512a2:77_6": "Brāhmaṇo āditova ‘‘sahassaṁ labhitvā vissajjessāmī’’ti cintesi.",
  "atk-s0512a2:77_7": "Taṁ pana dhanaṁ labhitvā ‘‘paccantagāmeyeva tāva me ettakaṁ dhanaṁ laddhaṁ,",
  "atk-s0512a2:77_8": "rājarājamahāmattānaṁ dassite kīva bahuṁ dhanaṁ labhissāmī’’ti sakaṭañca sukhayānakañca gahetvā sakaṭe",
  "atk-s0512a2:77_9": "parikkhāre ṭhapetvā sukhayānake nisinno ‘‘mahantena parivārena mahāsattaṁ gāmanigamarājadhānīsu kīḷāpento",
  "atk-s0512a2:77_10": "bārāṇasiyaṁ uggasenarañño santike kīḷāpetvā vissajjessāmī’’ti agamāsi.",
  "atk-s0512a2:77_11": "So maṇḍūke māretvā nāgarañño deti.",
  "atk-s0512a2:77_12": "Nāgarājā ‘‘punappunaṁ maṁ nissāya māressatī’’ti na khādati.",
  "atk-s0512a2:77_13": "Athassa madhulāje adāsi.",
  "atk-s0512a2:77_14": "Tepi ‘‘sacāhaṁ gocaraṁ gaṇhissāmi,",
  "atk-s0512a2:77_15": "antopeḷāyameva maraṇaṁ bhavissatī’’ti na khādati.",
  "atk-s0512a2:78_0": "21.",
  "atk-s0512a2:78_1": "Brāhmaṇo māsamattena bārāṇasiṁ patvā dvāragāmake taṁ kīḷāpento bahudhanaṁ labhi.",
  "atk-s0512a2:78_2": "Rājāpi naṁ pakkosāpetvā ‘‘amhākampi kīḷāpehī’’ti āha. ‘‘Sādhu, deva,",
  "atk-s0512a2:78_3": "sve pannarase tumhākaṁ kīḷāpessāmī’’ti āha.",
  "atk-s0512a2:78_4": "Rājā ‘‘sve nāgarājā rājaṅgaṇe naccissati,",
  "atk-s0512a2:78_5": "mahājano sannipatitvā passatū’’ti bheriṁ carāpetvā punadivase rājaṅgaṇaṁ alaṅkārāpetvā brāhmaṇaṁ pakkosāpesi.",
  "atk-s0512a2:78_6": "So ratanapeḷāya mahāsattaṁ netvā vicittatthare peḷaṁ ṭhapetvā nisīdi.",
  "atk-s0512a2:78_7": "Rājāpi pāsādā oruyha mahājanaparivuto rājāsane nisīdi.",
  "atk-s0512a2:78_8": "Brāhmaṇo mahāsattaṁ nīharitvā naccāpesi.",
  "atk-s0512a2:78_9": "Mahāsatto tena cintitacintitākāraṁ dassesi.",
  "atk-s0512a2:78_10": "Mahājano sakabhāvena sandhāretuṁ na sakkoti.",
  "atk-s0512a2:78_11": "Celukkhepasahassāni pavattanti.",
  "atk-s0512a2:78_12": "Bodhisattassa upari ratanavassaṁ vassi.",
  "atk-s0512a2:78_13": "Tena vuttaṁ ‘‘tadāpi maṁ dhammacāri’’ntiādi.",
  "atk-s0512a2:79_0": "Tattha tadāpīti yadāhaṁ campeyyako nāgarājā homi, tadāpi.",
  "atk-s0512a2:79_1": "Dhammacārinti dasakusalakammapathadhammaṁ eva carati,",
  "atk-s0512a2:79_2": "na aṇumattampi adhammanti dhammacārī.",
  "atk-s0512a2:79_3": "Upavuṭṭhauposathanti aṭṭhaṅgasamannāgatassa ariyuposathasīlassa rakkhaṇavasena upavasitauposathaṁ.",
  "atk-s0512a2:79_4": "Rājadvāramhi kīḷatīti bārāṇasiyaṁ uggasenarañño gehadvāre kīḷāpeti.",
  "atk-s0512a2:80_0": "22.Yaṁ yaṁ so vaṇṇaṁ cintayīti so ahituṇḍikabrāhmaṇo ‘‘yaṁ yaṁ nīlādivaṇṇaṁ hotū’’ti cintesi.",
  "atk-s0512a2:80_1": "Tena vuttaṁ ‘‘nīlaṁ va pītalohita’’nti.",
  "atk-s0512a2:80_2": "Tattha nīlaṁ vāti vā-saddo aniyamattho,",
  "atk-s0512a2:80_3": "gāthāsukhatthaṁ rassaṁ katvā vutto,",
  "atk-s0512a2:80_4": "tena vāsaddena vuttāvasiṭṭhaṁ odātādivaṇṇavisesañceva vaṭṭādisaṇṭhānavisesañca aṇuṁthūlādipamāṇavisesañca saṅgaṇhāti.",
  "atk-s0512a2:80_5": "Tassa cittānuvattantoti tassa ahituṇḍikassa cittaṁ anuvattanto.",
  "atk-s0512a2:80_6": "Cintitasannibhoti tena cintitacintitākārena pekkhajanassa upaṭṭhahāmīti dasseti.",
  "atk-s0512a2:81_0": "23.",
  "atk-s0512a2:81_1": "Na kevalañca tena cintitākāradassanaṁ eva mayhaṁ ānubhāvo.",
  "atk-s0512a2:81_2": "Api ca thalaṁ kareyyamudakaṁ,",
  "atk-s0512a2:81_3": "udakampi thalaṁ kareti thalaṁ mahāpathaviṁ gahetvā udakaṁ,",
  "atk-s0512a2:81_4": "udakampi gahetvā pathaviṁ kātuṁ sakkuṇeyyaṁ evaṁ mahānubhāvo ca.",
  "atk-s0512a2:81_5": "Yadihaṁ tassa kuppeyyanti tassa ahituṇḍikassa ahaṁ yadi kujjheyyaṁ.",
  "atk-s0512a2:81_6": "Khaṇena chārikaṁ kareti kodhuppādakkhaṇe eva bhasmaṁ kareyyaṁ.",
  "atk-s0512a2:82_0": "24.",
  "atk-s0512a2:82_1": "Evaṁ bhagavā tadā attano uppajjanakānatthapaṭibāhane samatthataṁ dassetvā idāni yena adhippāyena taṁ paṭibāhanaṁ na kataṁ,",
  "atk-s0512a2:82_2": "taṁ dassetuṁ ‘‘yadi cittavasī hessa’’ntiādimāha.",
  "atk-s0512a2:83_0": "Tassattho –",
  "atk-s0512a2:83_1": "‘‘ayaṁ ahituṇḍiko maṁ ativiya bādhati,",
  "atk-s0512a2:83_2": "na me ānubhāvaṁ jānāti,",
  "atk-s0512a2:83_3": "handassa me ānubhāvaṁ dassessāmī’’ti kujjhitvā olokanamattenāpi yadi cittavasī abhavissaṁ,",
  "atk-s0512a2:83_4": "atha so bhusamuṭṭhi viya vippakirissati.",
  "atk-s0512a2:83_5": "Ahaṁ yathāsamādinnato parihāyissāmi sīlato.",
  "atk-s0512a2:83_6": "Tathā ca sati sīlena parihīnassa khaṇḍitasīlassa yvāyaṁ mayā dīpaṅkaradasabalassa pādamūlato paṭṭhāya abhipatthito ,",
  "atk-s0512a2:83_7": "uttamattho buddhabhāvo so na sijjhati.",
  "atk-s0512a2:84_0": "25.Kāmaṁ bhijjatuyaṁ kāyoti ayaṁ cātumahābhūtiko odanakummāsūpacayo aniccucchādanaparimaddanabhedanaviddhaṁsanadhammo",
  "atk-s0512a2:84_1": "kāyo kiñcāpi bhijjatu vinassatu,",
  "atk-s0512a2:84_2": "idheva imasmiṁ eva ṭhāne mahāvāte khittabhusamuṭṭhi viya vippakirīyatu,",
  "atk-s0512a2:84_3": "neva sīlaṁ pabhindeyyaṁ,",
  "atk-s0512a2:84_4": "vikirante bhusaṁ viyāti sīlaṁ pana uttamatthasiddhiyā hetubhūtaṁ imasmiṁ kaḷevare bhusamuṭṭhi viya vippakirantepi neva bhindeyyaṁ,",
  "atk-s0512a2:84_5": "kāyajīvitesu nirapekkho hutvā sīlapāramiṁyeva pūremīti cintetvā taṁ tādisaṁ dukkhaṁ tadā adhivāsesinti dasseti.",
  "atk-s0512a2:85_0": "Atha mahāsattassa pana ahituṇḍikahatthagatassa māso paripūri,",
  "atk-s0512a2:85_1": "ettakaṁ kālaṁ nirāhārova ahosi.",
  "atk-s0512a2:85_2": "Sumanā ‘‘aticirāyati me sāmiko,",
  "atk-s0512a2:85_3": "ko nu kho pavattī’’ti pokkharaṇiṁ olokentī lohitavaṇṇaṁ udakaṁ disvā ‘‘ahituṇḍikena gahito bhavissatī’’ti",
  "atk-s0512a2:85_4": "ñatvā nāgabhavanā nikkhamitvā vammikasantikaṁ gantvā mahāsattassa gahitaṭṭhānaṁ kilamitaṭṭhānañca disvā",
  "atk-s0512a2:85_5": "roditvā kanditvā paccantagāmaṁ gantvā pucchitvā taṁ pavattiṁ sutvā bārāṇasiṁ gantvā rājadvāre ākāse rodamānā aṭṭhāsi.",
  "atk-s0512a2:85_6": "Mahāsatto naccantova ākāsaṁ ullokento taṁ disvā lajjito peḷaṁ pavisitvā nipajji.",
  "atk-s0512a2:86_0": "Rājā tassa peḷaṁ paviṭṭhakāle ‘‘kiṁ nu kho kāraṇa’’nti ito cito ca olokento taṁ ākāse ṭhitaṁ disvā ‘‘kā",
  "atk-s0512a2:86_1": "nu tva’’nti pucchitvā tassā nāgakaññābhāvaṁ sutvā ‘‘nissaṁsayaṁ kho nāgarājā imaṁ disvā lajjito peḷaṁ paviṭṭho,",
  "atk-s0512a2:86_2": "ayañca yathādassito iddhānubhāvo nāgarājasseva ,",
  "atk-s0512a2:86_3": "na ahituṇḍikassā’’ti niṭṭhaṁ gantvā ‘‘evaṁ mahānubhāvo ayaṁ nāgarājā,",
  "atk-s0512a2:86_4": "kathaṁ nāma imassa hatthaṁ gato’’ti pucchitvā ‘‘ayaṁ dhammacārī sīlavā nāgarājā,",
  "atk-s0512a2:86_5": "cātuddasīpannarasīsu uposathaṁ upavasanto attano sarīraṁ dānamukhe niyyātetvā mahāmaggasamīpe vammikamatthake nipajjati,",
  "atk-s0512a2:86_6": "tatthāyametena gahito,",
  "atk-s0512a2:86_7": "imassa devaccharāpaṭibhāgā anekasahassā itthiyo,",
  "atk-s0512a2:86_8": "devalokasampattisadisā nāgabhavanasampatti,",
  "atk-s0512a2:86_9": "ayaṁ mahiddhiko mahānubhāvo sakalapathaviṁ parivattetuṁ samattho,",
  "atk-s0512a2:86_10": "kevalaṁ ‘sīlaṁ me bhijjissatī’ti evarūpaṁ vippakāraṁ dukkhañca anubhotī’’ti ca sutvā saṁvegappatto tāvadeva",
  "atk-s0512a2:86_11": "tassa ahituṇḍikassa brāhmaṇassa bahuṁ dhanaṁ mahantañca yasaṁ issariyañca datvā – ‘‘handa, bho,",
  "atk-s0512a2:86_12": "imaṁ nāgarājānaṁ vissajjehī’’ti vissajjāpesi.",
  "atk-s0512a2:87_0": "Mahāsatto nāgavaṇṇaṁ antaradhāpetvā māṇavakavaṇṇena devakumāro viya aṭṭhāsi.",
  "atk-s0512a2:87_1": "Sumanāpi ākāsato otaritvā tassa santike aṭṭhāsi.",
  "atk-s0512a2:87_2": "Nāgarājā rañño añjaliṁ katvā ‘‘ehi, mahārāja,",
  "atk-s0512a2:87_3": "mayhaṁ nivesanaṁ passituṁ āgacchāhī’’ti yāci.",
  "atk-s0512a2:87_4": "Tenāha bhagavā –",
  "atk-s0512a2:88_0": "‘‘Mutto campeyyako nāgo, rājānaṁ etadabravi;",
  "atk-s0512a2:89_0": "‘Namo te kāsirājatthu, namo te kāsivaḍḍhana;",
  "atk-s0512a2:90_0": "Añjaliṁ te paggaṇhāmi, passeyyaṁ me nivesana’’nti.",
  "atk-s0512a2:91_0": "Atha rājā tassa nāgabhavanagamanaṁ anujāni.",
  "atk-s0512a2:91_1": "Mahāsatto taṁ saparisaṁ gahetvā nāgabhavanaṁ netvā attano issariyasampattiṁ dassetvā katipāhaṁ tattha vasāpetvā bheriṁ carāpesi –",
  "atk-s0512a2:91_2": "‘‘sabbā rājaparisā yāvadicchakaṁ hiraññasuvaṇṇādikaṁ dhanaṁ gaṇhatū’’ti.",
  "atk-s0512a2:91_3": "Rañño ca anekehi sakaṭasatehi dhanaṁ pesesi.",
  "atk-s0512a2:91_4": "‘‘Mahārāja,",
  "atk-s0512a2:91_5": "raññā nāma dānaṁ dātabbaṁ,",
  "atk-s0512a2:91_6": "sīlaṁ rakkhitabbaṁ,",
  "atk-s0512a2:91_7": "dhammikā rakkhāvaraṇagutti sabbattha saṁvidahitabbā’’ti dasahi rājadhammakathāhi ovaditvā vissajjesi.",
  "atk-s0512a2:91_8": "Rājā mahantena yasena nāgabhavanā nikkhamitvā bārāṇasimeva gato.",
  "atk-s0512a2:91_9": "Tato paṭṭhāya kira jambudīpatale hiraññasuvaṇṇaṁ jātaṁ.",
  "atk-s0512a2:91_10": "Mahāsatto sīlāni rakkhitvā anvaddhamāsaṁ uposathakammaṁ katvā sapariso saggapuraṁ pūresi.",
  "atk-s0512a2:92_0": "Tadā ahituṇḍiko devadatto ahosi,",
  "atk-s0512a2:92_1": "sumanā rāhulamātā,",
  "atk-s0512a2:92_2": "uggaseno sāriputtatthero,",
  "atk-s0512a2:92_3": "campeyyako nāgarājā lokanātho.",
  "atk-s0512a2:93_0": "Tassa idhāpi yathārahaṁ sesapāramiyo niddhāretabbā.",
  "atk-s0512a2:93_1": "Idha bodhisattassa acchariyānubhāvā heṭṭhā vuttanayā evāti.",
  "atk-s0512a2:94_0": "Campeyyanāgacariyāvaṇṇanā niṭṭhitā.",
  "atk-s0512a2:95_0": "4. Cūḷabodhicariyāvaṇṇanā",
  "atk-s0512a2:96_0": "26.",
  "atk-s0512a2:96_1": "Catutthe cūḷabodhīti mahābodhiparibbājakattabhāvaṁ upādāya idha ‘‘cūḷabodhī’’ti samaññā āropitā,",
  "atk-s0512a2:96_2": "na pana imasmiṁ eva jātake (jā.",
  "atk-s0512a2:96_3": "1.10.49 ādayo) attano jeṭṭhabhātikādino mahābodhissa sambhavatoti daṭṭhabbaṁ.",
  "atk-s0512a2:96_4": "Susīlavāti suṭṭhu sīlavā,",
  "atk-s0512a2:96_5": "sampannasīloti attho.",
  "atk-s0512a2:96_6": "Bhavaṁ disvāna bhayatoti kāmādibhavaṁ bhāyitabbabhāvena passitvā.",
  "atk-s0512a2:96_7": "Nekkhammanti ettha ca-saddassa lopo daṭṭhabbo,",
  "atk-s0512a2:96_8": "tena ‘‘disvānā’’ti padaṁ ākaḍḍhīyati.",
  "atk-s0512a2:96_9": "Idaṁ vuttaṁ hoti –",
  "atk-s0512a2:96_10": "jātijarābyādhimaraṇaṁ apāyadukkhaṁ atīte vaṭṭamūlakaṁ dukkhaṁ,",
  "atk-s0512a2:96_11": "anāgate vaṭṭamūlakaṁ dukkhaṁ,",
  "atk-s0512a2:96_12": "paccuppanne āhārapariyeṭṭhimūlakaṁ dukkhanti imesaṁ aṭṭhannaṁ saṁvegavatthūnaṁ paccavekkhaṇena sabbampi",
  "atk-s0512a2:96_13": "kāmādibhedaṁ bhavaṁ saṁsārabhayato upaṭṭhahamānaṁ disvā nibbānaṁ tassa upāyabhūtā samathavipassanā tadupāyabhūtā",
  "atk-s0512a2:96_14": "ca pabbajjāti idaṁ tividhampi nekkhammaṁ anussavādisiddhena ñāṇacakkhunā tappaṭipakkhato disvā tāpasapabbajjūpagamanena",
  "atk-s0512a2:96_15": "anekādīnavākulā gahaṭṭhabhāvā abhinikkhamitvā gatoti.",
  "atk-s0512a2:97_0": "27.Dutiyikāti porāṇadutiyikā,",
  "atk-s0512a2:97_1": "gihikāle pajāpatibhūtā.",
  "atk-s0512a2:97_2": "Kanakasannibhāti kañcanasannibhattacā.",
  "atk-s0512a2:97_3": "Vaṭṭe anapekkhāti saṁsāre nirālayā.",
  "atk-s0512a2:97_4": "Nekkhammaṁ abhinikkhamīti nekkhammatthāya gehato nikkhami,",
  "atk-s0512a2:97_5": "pabbajīti attho.",
  "atk-s0512a2:98_0": "28.",
  "atk-s0512a2:98_1": "Ālayanti sattā etenāti ālayo, taṇhā,",
  "atk-s0512a2:98_2": "tadabhāvena nirālayā.",
  "atk-s0512a2:98_3": "Tato eva ñātīsu taṇhābandhanassa chinnattā chinnabandhu.",
  "atk-s0512a2:98_4": "Evaṁ gihibandhanābhāvaṁ dassetvā idāni pabbajitānampi kesañci yaṁ hoti bandhanaṁ ,",
  "atk-s0512a2:98_5": "tassāpi abhāvaṁ dassetuṁ ‘‘anapekkhā kule gaṇe’’ti vuttaṁ.",
  "atk-s0512a2:98_6": "Tattha kuleti upaṭṭhākakule.",
  "atk-s0512a2:98_7": "Gaṇeti tāpasagaṇe,",
  "atk-s0512a2:98_8": "sesā brahmacārinoti vuccanti.",
  "atk-s0512a2:98_9": "Upāgamunti ubhopi mayaṁ upāgamimhā.",
  "atk-s0512a2:99_0": "29.Tatthāti bārāṇasisāmante.",
  "atk-s0512a2:99_1": "Nipakāti paññavanto.",
  "atk-s0512a2:99_2": "Nirākuleti janasañcārarahitattā janehi anākule,",
  "atk-s0512a2:99_3": "appasaddeti migapakkhīnaṁ uṭṭhāpanato tesaṁ vassitasaddenāpi virahitattā appasadde.",
  "atk-s0512a2:99_4": "Rājuyyāne vasāmubhoti bārāṇasirañño uyyāne mayaṁ ubho janā tadā vasāma.",
  "atk-s0512a2:100_0": "Tatrāyaṁ anupubbikathā –",
  "atk-s0512a2:100_1": "atīte imasmiṁ eva bhaddakappe bodhisatto brahmalokato cavitvā aññatarasmiṁ kāsigāme ekassa mahāvibhavassa brāhmaṇassa putto hutvā nibbatti.",
  "atk-s0512a2:100_2": "Tassa nāmaggahaṇasamaye ‘‘bodhikumāro’’ti nāmaṁ kariṁsu.",
  "atk-s0512a2:100_3": "Vayappattakāle panassa takkasilaṁ gantvā sabbasippāni uggaṇhitvā paccāgatassa anicchamānakasseva mātāpitaro samajātikaṁ kulakumārikaṁ ānesuṁ.",
  "atk-s0512a2:100_4": "Sāpi brahmalokacutāva uttamarūpadharā devaccharāpaṭibhāgā.",
  "atk-s0512a2:100_5": "Tesaṁ anicchamānānaṁ eva aññamaññaṁ āvāhavivāhaṁ kariṁsu.",
  "atk-s0512a2:100_6": "Ubhinnampi pana nesaṁ kilesamudācāro na bhūtapubbo,",
  "atk-s0512a2:100_7": "sārāgavasena aññamaññaṁ olokanampi nāhosi,",
  "atk-s0512a2:100_8": "kā pana kathā itarasaṁsagge.",
  "atk-s0512a2:100_9": "Evaṁ parisuddhasīlā ahesuṁ.",
  "atk-s0512a2:101_0": "Aparabhāge mahāsatto mātāpitūsu kālaṁkatesu tesaṁ sarīrakiccaṁ katvā taṁ pakkosāpetvā ‘‘bhadde,",
  "atk-s0512a2:101_1": "tvaṁ imaṁ asītikoṭidhanaṁ gahetvā sukhena jīvāhī’’ti āha.",
  "atk-s0512a2:101_2": "‘‘Tvaṁ pana ayyaputtā’’ti?",
  "atk-s0512a2:101_3": "‘‘Mayhaṁ dhanena kiccaṁ natthi,",
  "atk-s0512a2:101_4": "pabbajissāmī’’ti.",
  "atk-s0512a2:101_5": "‘‘Kiṁ pana pabbajjā itthīnampi na vaṭṭatī’’ti?",
  "atk-s0512a2:101_6": "‘‘Vaṭṭati,",
  "atk-s0512a2:101_7": "bhadde’’ti.",
  "atk-s0512a2:101_8": "‘‘Tena hi mayhampi dhanena kiccaṁ natthi,",
  "atk-s0512a2:101_9": "ahampi pabbajissāmī’’ti.",
  "atk-s0512a2:101_10": "Te ubhopi sabbaṁ vibhavaṁ pariccajitvā mahādānaṁ datvā nikkhamitvā araññaṁ pavisitvā pabbajitvā uñchācariyāya",
  "atk-s0512a2:101_11": "phalāphalehi yāpentā pabbajjāsukheneva dasa saṁvaccharāni vasitvā loṇambilasevanatthāya janapadacārikaṁ",
  "atk-s0512a2:101_12": "carantā anupubbena bārāṇasiṁ patvā rājuyyāne vasiṁsu.",
  "atk-s0512a2:101_13": "Tena vuttaṁ ‘‘rājuyyāne vasāmubho’’ti.",
  "atk-s0512a2:102_0": "30.",
  "atk-s0512a2:102_1": "Athekadivasaṁ rājā uyyānakīḷaṁ gato.",
  "atk-s0512a2:102_2": "Uyyānassa ekapasse pabbajjāsukhena vītināmentānaṁ tesaṁ samīpaṭṭhānaṁ gantvā paramapāsādikaṁ uttamarūpadharaṁ",
  "atk-s0512a2:102_3": "paribbājikaṁ olokento kilesavasena paṭibaddhacitto hutvā bodhisattaṁ ‘‘ayaṁ te paribbājikā kiṁ hotī’’ti pucchi.",
  "atk-s0512a2:102_4": "Tena ‘‘na ca kiñci hoti,",
  "atk-s0512a2:102_5": "kevalaṁ ekapabbajjāya pabbajitā,",
  "atk-s0512a2:102_6": "api ca kho pana gihikāle pādaparicārikā ahosī’’ti vutte rājā ‘‘ayaṁ kiretassa na kiñci hoti,",
  "atk-s0512a2:102_7": "api ca kho panassa gihikāle pādaparicārikā ahosi,",
  "atk-s0512a2:102_8": "yaṁnūnāhaṁ imaṁ antepuraṁ paveseyyaṁ,",
  "atk-s0512a2:102_9": "tenevassa imissā paṭipattiṁ jānissāmī’’ti andhabālo tattha attano paṭibaddhacittaṁ nivāretuṁ asakkonto",
  "atk-s0512a2:102_10": "aññataraṁ purisaṁ āṇāpesi ‘‘imaṁ paribbājikaṁ rājanivesanaṁ nehī’’ti.",
  "atk-s0512a2:103_0": "So tassa paṭissuṇitvā ‘‘adhammo loke vattatī’’tiādīni vatvā paridevamānaṁ eva taṁ ādāya pāyāsi.",
  "atk-s0512a2:103_1": "Bodhisatto tassā paridevanasaddaṁ sutvā ekavāraṁ oloketvā puna na olokesi.",
  "atk-s0512a2:103_2": "‘‘Sace panāhaṁ vāressāmi,",
  "atk-s0512a2:103_3": "tesu cittaṁ padosetvā mayhaṁ sīlassa antarāyo bhavissatī’’ti sīlapāramiṁyeva āvajjento nisīdi.",
  "atk-s0512a2:103_4": "Tena vuttaṁ ‘‘uyyānadassanaṁ gantvā,",
  "atk-s0512a2:103_5": "rājā addasa brāhmaṇi’’ntiādi.",
  "atk-s0512a2:104_0": "Tattha tuyhesā kā kassa bhariyāti tuyhaṁ tava esā kā,",
  "atk-s0512a2:104_1": "kiṁ bhariyā,",
  "atk-s0512a2:104_2": "udāhu bhaginī vā samānā kassa aññassa bhariyā.",
  "atk-s0512a2:105_0": "31.Na mayhaṁ bhariyā esāti kāmañcesā mayhaṁ gihikāle bhariyā ahosi,",
  "atk-s0512a2:105_1": "pabbajitakālato paṭṭhāya na mayhaṁ bhariyā esā,",
  "atk-s0512a2:105_2": "nāpi ahaṁ etissā sāmiko,",
  "atk-s0512a2:105_3": "kevalaṁ pana sahadhammā ekasāsanī,",
  "atk-s0512a2:105_4": "ahampi paribbājako ayampi paribbājikāti samānadhammā paribbājakasāsanena ekasāsanī,",
  "atk-s0512a2:105_5": "sabrahmacārinīti attho.",
  "atk-s0512a2:106_0": "32.Tissā sārattagadhitoti kāmarāgena sāratto hutvā paṭibaddho.",
  "atk-s0512a2:106_1": "Gāhāpetvāna ceṭaketi ceṭakehi gaṇhāpetvā ceṭake vā attano rājapurise āṇāpetvā taṁ paribbājikaṁ gaṇhāpetvā.",
  "atk-s0512a2:106_2": "Nippīḷayanto balasāti taṁ anicchamānaṁ eva ākaḍḍhanaparikaḍḍhanādinā nippīḷayanto bādhento,",
  "atk-s0512a2:106_3": "tathāpi agacchantiṁ balasā balakkārena rājapurisehi gaṇhāpetvā attano antepuraṁ pavesesi.",
  "atk-s0512a2:107_0": "33.Odapattakiyāti udakapattaṁ āmasitvā gahitabhariyā odapattikā nāma,",
  "atk-s0512a2:107_1": "idaṁ vacanaṁ purāṇadutiyikābhāvena upalakkhaṇamattaṁ daṭṭhabbaṁ ,",
  "atk-s0512a2:107_2": "sā panassa brāhmaṇavivāhavasena mātāpitūhi sampaṭipāditā,",
  "atk-s0512a2:107_3": "‘‘odapattakiyā’’ti ca bhāvenabhāvalakkhaṇe bhummaṁ.",
  "atk-s0512a2:107_4": "Sahajāti pabbajjājātivasena sahajātā,",
  "atk-s0512a2:107_5": "tenevāha ‘‘ekasāsanī’’ti.",
  "atk-s0512a2:107_6": "‘‘Ekasāsanī’’ti ca idaṁ bhummatthe paccattaṁ,",
  "atk-s0512a2:107_7": "ekasāsaniyāti attho.",
  "atk-s0512a2:107_8": "Nayantiyāti nīyantiyā.",
  "atk-s0512a2:107_9": "Kopo me upapajjathāti ayaṁ te gihikāle bhariyā brāhmaṇī sīlavatī,",
  "atk-s0512a2:107_10": "pabbajitakāle ca sabrahmacārinībhāvato sahajātā bhaginī,",
  "atk-s0512a2:107_11": "sā tuyhaṁ purato balakkārena ākaḍḍhitvā nīyati.",
  "atk-s0512a2:107_12": "‘‘Bodhibrāhmaṇa,",
  "atk-s0512a2:107_13": "kiṁ te purisabhāva’’nti purisamānena ussāhito cirakālasayito vammikabilato kenaci purisena ghaṭṭito ‘‘susū’’ti",
  "atk-s0512a2:107_14": "phaṇaṁ karonto āsiviso viya me cittato kopo sahasā vuṭṭhāsi.",
  "atk-s0512a2:108_0": "34-5.Sahakope samuppanneti kopuppattiyā saha,",
  "atk-s0512a2:108_1": "tassa uppattisamanantaramevāti attho.",
  "atk-s0512a2:108_2": "Sīlabbatamanussarinti attano sīlapāramiṁ āvajjesiṁ.",
  "atk-s0512a2:108_3": "Tattheva kopaṁ niggaṇhinti tasmiṁ eva āsane yathānisinnova taṁ kopaṁ nivāresiṁ.",
  "atk-s0512a2:108_4": "Nādāsiṁ vaḍḍhitūparīti tato ekavāruppattito upari uddhaṁ vaḍḍhituṁ na adāsiṁ.",
  "atk-s0512a2:108_5": "Idaṁ vuttaṁ hoti –",
  "atk-s0512a2:108_6": "kope uppannamatte eva ‘‘nanu tvaṁ,",
  "atk-s0512a2:108_7": "bodhiparibbājaka,",
  "atk-s0512a2:108_8": "sabbapāramiyo pūretvā sabbaññutaññāṇaṁ paṭivijjhitukāmo,",
  "atk-s0512a2:108_9": "tassa te kimidaṁ sīlamattepi upakkhalanaṁ,",
  "atk-s0512a2:108_10": "tayidaṁ gunnaṁ khuramattodake osīdantassa mahāsamuddassa paratīraṁ gaṇhitukāmatā viya hotī’’ti attānaṁ",
  "atk-s0512a2:108_11": "paribhāsitvā paṭisaṅkhānabalena tasmiṁ eva khaṇe kopaṁ niggahetvā puna uppajjanavasenassa vaḍḍhituṁ na adāsinti.",
  "atk-s0512a2:108_12": "Tenevāha ‘‘yadi naṁ brāhmaṇi’’ntiādi.",
  "atk-s0512a2:109_0": "Tassattho –",
  "atk-s0512a2:109_1": "taṁ paribbājikaṁ brāhmaṇiṁ so rājā vā añño vā koci tiṇhāyapi nisitāya sattiyā koṭṭeyya,",
  "atk-s0512a2:109_2": "khaṇḍākhaṇḍikaṁ yadi chindeyya,",
  "atk-s0512a2:109_3": "evaṁ santepi sīlaṁ attano sīlapāramiṁ neva bhindeyyaṁ. Kasmā?",
  "atk-s0512a2:109_4": "Bodhiyā eva kāraṇā,",
  "atk-s0512a2:109_5": "sabbattha akhaṇḍitasīleneva sakkā sammāsambodhiṁ pāpuṇituṁ,",
  "atk-s0512a2:109_6": "na itarenāti.",
  "atk-s0512a2:110_0": "36.Name sā brāhmaṇī dessāti sā brāhmaṇī jātiyā gottena kulappadesena ācārasampattiyā ciraparicayena pabbajjādiguṇasampattiyā",
  "atk-s0512a2:110_1": "cāti sabbappakārena na me dessā na appiyā,",
  "atk-s0512a2:110_2": "etissā mama appiyabhāvo koci natthi.",
  "atk-s0512a2:110_3": "Napi me balaṁ na vijjatīti mayhampi balaṁ na na vijjati,",
  "atk-s0512a2:110_4": "atthi eva.",
  "atk-s0512a2:110_5": "Ahaṁ nāgabalo thāmasampanno,",
  "atk-s0512a2:110_6": "icchamāno sahasā vuṭṭhahitvā taṁ ākaḍḍhante purise nippothetvā taṁ gahetvā yathicchitaṭṭhānaṁ gantuṁ samatthoti dasseti.",
  "atk-s0512a2:110_7": "Sabbaññutaṁ piyaṁ mayhanti tato paribbājikato sataguṇena sahassaguṇena satasahassaguṇena sabbaññutaññāṇameva mayhaṁ piyaṁ.",
  "atk-s0512a2:110_8": "Tasmā sīlānurakkhissanti tena kāraṇena sīlameva anurakkhissaṁ.",
  "atk-s0512a2:111_0": "Atha so rājā uyyāne papañcaṁ akatvāva sīghataraṁ gantvā taṁ paribbājikaṁ pakkosāpetvā mahantena yasena nimantesi.",
  "atk-s0512a2:111_1": "Sā yasassa aguṇaṁ pabbajjāya guṇaṁ attano bodhisattassa ca mahantaṁ bhogakkhandhaṁ pahāya saṁvegena pabbajitabhāvañca kathesi.",
  "atk-s0512a2:111_2": "Rājā kenaci pariyāyena tassā manaṁ alabhanto cintesi –",
  "atk-s0512a2:111_3": "‘‘ayaṁ paribbājikā sīlavatī kalyāṇadhammā,",
  "atk-s0512a2:111_4": "sopi paribbājako imāya ākaḍḍhitvā nīyamānāya na kiñci vippakāraṁ dassesi,",
  "atk-s0512a2:111_5": "sabbattha nirapekkhacitto,",
  "atk-s0512a2:111_6": "na kho pana metaṁ patirūpaṁ,",
  "atk-s0512a2:111_7": "yaṁ evarūpesu guṇavantesu vippakāro,",
  "atk-s0512a2:111_8": "yaṁnūnāhaṁ imaṁ paribbājikaṁ gahetvā uyyānaṁ gantvā imaṁ,",
  "atk-s0512a2:111_9": "tañca paribbājakaṁ khamāpeyya’’nti?",
  "atk-s0512a2:111_10": "Evaṁ pana cintetvā ‘‘paribbājikaṁ uyyānaṁ ānethā’’ti purise āṇāpetvā sayaṁ paṭhamataraṁ gantvā bodhisattaṁ upasaṅkamitvā pucchi –",
  "atk-s0512a2:111_11": "‘‘bho pabbajita,",
  "atk-s0512a2:111_12": "kiṁ mayā tāya paribbājikāya nīyamānāya kopo te uppajjitthā’’ti.",
  "atk-s0512a2:111_13": "Mahāsatto āha –",
  "atk-s0512a2:112_0": "‘‘Uppajji me na muccittha, na me muccittha jīvato;",
  "atk-s0512a2:113_0": "Rajaṁva vipulā vuṭṭhi, khippameva nivārayi’’nti. (jā. 1.10.52);",
  "atk-s0512a2:114_0": "Taṁ sutvā rājā ‘‘kiṁ nu kho esa kopameva sandhāya vadati,",
  "atk-s0512a2:114_1": "udāhu aññaṁ kiñci sippādika’’nti cintetvā puna pucchi –",
  "atk-s0512a2:115_0": "‘‘Kiṁ te uppajji no mucci, kiṁ te no mucci jīvato;",
  "atk-s0512a2:116_0": "Rajaṁva vipulā vuṭṭhi, katamaṁ taṁ nivārayī’’ti. (jā. 1.10.53);",
  "atk-s0512a2:117_0": "Tattha uppajjīti ekavāraṁ uppajji,",
  "atk-s0512a2:117_1": "na puna uppajji.",
  "atk-s0512a2:117_2": "Na muccitthāti kāyavacīvikāruppādanavasena pana na muccittha,",
  "atk-s0512a2:117_3": "na naṁ bahi pavattituṁ vissajjesinti attho.",
  "atk-s0512a2:117_4": "Rajaṁva vipulā vuṭṭhīti yathā nāma gimhānaṁ pacchime māse uppannaṁ rajaṁ vipulā akālavuṭṭhidhārā ṭhānaso nivāreti,",
  "atk-s0512a2:117_5": "evaṁ taṁ vūpasamento nivārayiṁ,",
  "atk-s0512a2:117_6": "nivāresinti attho.",
  "atk-s0512a2:118_0": "Athassa mahāpuriso nānappakārena kodhe ādīnavaṁ pakāsento –",
  "atk-s0512a2:119_0": "‘‘Yamhi jāte na passati, ajāte sādhu passati;",
  "atk-s0512a2:120_0": "So me uppajji no mucci, kodho dummedhagocaro.",
  "atk-s0512a2:121_0": "‘‘Yena jātena nandanti, amittā dukkhamesino;",
  "atk-s0512a2:122_0": "So me uppajji no mucci, kodho dummedhagocaro.",
  "atk-s0512a2:123_0": "‘‘Yasmiñca jāyamānamhi, sadatthaṁ nāvabujjhati;",
  "atk-s0512a2:124_0": "So me uppajji no mucci, kodho dummedhagocaro.",
  "atk-s0512a2:125_0": "‘‘Yenābhibhūto kusalaṁ jahāti, parakkare vipulañcāpi atthaṁ;",
  "atk-s0512a2:126_0": "Sa bhīmaseno balavā pamaddī, kodho mahārājā na me amuccatha.",
  "atk-s0512a2:127_0": "‘‘Kaṭṭhasmiṁ manthamānasmiṁ, pāvako nāma jāyati;",
  "atk-s0512a2:128_0": "Tameva kaṭṭhaṁ ḍahati, yasmā so jāyate gini.",
  "atk-s0512a2:129_0": "‘‘Evaṁ mandassa posassa, bālassa avijānato;",
  "atk-s0512a2:130_0": "Sārambhā jāyate kodho, sapi teneva ḍayhati.",
  "atk-s0512a2:131_0": "‘‘Aggīva tiṇakaṭṭhasmiṁ, kodho yassa pavaḍḍhati;",
  "atk-s0512a2:132_0": "Nihīyati tassa yaso, kāḷapakkheva candimā.",
  "atk-s0512a2:133_0": "‘‘Anindho dhūmaketūva, kodho yassūpasammati;",
  "atk-s0512a2:134_0": "Āpūrati tassa yaso, sukkapakkheva candimā’’ti. (jā. 1.10.54-61) –",
  "atk-s0512a2:135_0": "Imāhi gāthāhi dhammaṁ desesi.",
  "atk-s0512a2:136_0": "Tattha na passatīti attatthampi na passati,",
  "atk-s0512a2:136_1": "pageva paratthaṁ.",
  "atk-s0512a2:136_2": "Sādhu passatīti attatthaṁ paratthaṁ ubhayatthañca sammadeva passati.",
  "atk-s0512a2:136_3": "Dummedhagocaroti nippaññānaṁ visayabhūto,",
  "atk-s0512a2:136_4": "nippañño vā gocaro āhāro indhanaṁ etassāti dummedhagocaro.",
  "atk-s0512a2:136_5": "Dukkhamesinoti dukkhaṁ icchantā.",
  "atk-s0512a2:136_6": "Sadatthanti attano atthaṁ vuḍḍhiṁ.",
  "atk-s0512a2:136_7": "Parakkareti apaneyya vināseyya.",
  "atk-s0512a2:136_8": "Sabhīmasenoti so bhīmāya bhayajananiyā mahatiyā kilesasenāya samannāgato.",
  "atk-s0512a2:136_9": "Pamaddīti balavabhāvena satte pamaddanasīlo.",
  "atk-s0512a2:136_10": "Na me amuccathāti mama santikā mokkhaṁ na labhi,",
  "atk-s0512a2:136_11": "abbhantare eva damito,",
  "atk-s0512a2:136_12": "nibbisevano katoti attho.",
  "atk-s0512a2:136_13": "Khīraṁ viya vā muhuttaṁ dadhibhāvena cittena patiṭṭhahitthātipi attho.",
  "atk-s0512a2:137_0": "Manthamānasminti araṇisahite mathiyamāne.",
  "atk-s0512a2:137_1": "‘‘Mathamānasmi’’ntipi pāṭho.",
  "atk-s0512a2:137_2": "Yasmāti yato kaṭṭhā .",
  "atk-s0512a2:137_3": "Ginīti aggi.",
  "atk-s0512a2:137_4": "Bālassa avijānatoti bālassa ajānantassa.",
  "atk-s0512a2:137_5": "Sārambhā jāyateti karaṇuttariyakaraṇalakkhaṇā sārambhā araṇimanthanato viya pāvako kodho jāyate.",
  "atk-s0512a2:137_6": "Sapi tenevāti sopi bālo teneva kodhena kaṭṭhaṁ viya agginā ḍayhati.",
  "atk-s0512a2:137_7": "Anindho dhūmaketūvāti anindhano aggi viya.",
  "atk-s0512a2:137_8": "Tassāti tassa adhivāsanakhantiyā samannāgatassa puggalassa sukkapakkhe cando viya laddho,",
  "atk-s0512a2:137_9": "yaso aparāparaṁ āpūratīti.",
  "atk-s0512a2:138_0": "Rājā mahāsattassa dhammakathaṁ sutvā mahāpurisaṁ paribbājikampi rājagehato āgataṁ khamāpetvā ‘‘tumhe",
  "atk-s0512a2:138_1": "pabbajjāsukhaṁ anubhavantā idheva uyyāne vasatha,",
  "atk-s0512a2:138_2": "ahaṁ vo dhammikaṁ rakkhāvaraṇaguttiṁ karissāmī’’ti vatvā vanditvā pakkāmi.",
  "atk-s0512a2:138_3": "Te ubhopi tattheva vasiṁsu.",
  "atk-s0512a2:138_4": "Aparabhāge paribbājikā kālamakāsi.",
  "atk-s0512a2:138_5": "Bodhisatto himavantaṁ pavisitvā jhānābhiññāyo nibbattetvā āyupariyosāne brahmalokaparāyano ahosi.",
  "atk-s0512a2:139_0": "Tadā paribbājikā rāhulamātā ahosi, rājā ānandatthero, bodhiparibbājako lokanātho.",
  "atk-s0512a2:140_0": "Tassa idhāpi yathārahaṁ sesapāramiyo niddhāretabbā.",
  "atk-s0512a2:140_1": "Tathā mahantaṁ bhogakkhandhaṁ mahantañca ñātiparivaṭṭaṁ pahāya mahābhinikkhamanasadisaṁ gehato nikkhamanaṁ,",
  "atk-s0512a2:140_2": "tathā nikkhamitvā pabbajitassa bahujanasammatassa sato paramappicchatāya kulesu ca gaṇesu ca alaggatā,",
  "atk-s0512a2:140_3": "accantameva lābhasakkārajigucchāya pavivekābhirati,",
  "atk-s0512a2:140_4": "atisayavatī ca abhisallekhavutti,",
  "atk-s0512a2:140_5": "tathārūpāya sīlavatiyā kalyāṇadhammāya paribbājikāya ananuññātā attano purato balakkārena parāmasiyamānāya sīlapāramiṁ āvajjetvā vikārānāpatti,",
  "atk-s0512a2:140_6": "katāparādhe ca tasmiṁ rājini upagate hitacittataṁ mettacittataṁ upaṭṭhapetvā diṭṭhadhammikasamparāyikehi",
  "atk-s0512a2:140_7": "samanusāsananti evamādayo idha mahāpurisassa guṇānubhāvā vibhāvetabbā.",
  "atk-s0512a2:140_8": "Tenetaṁ vuccati ‘‘evaṁ acchariyā hete…pe…",
  "atk-s0512a2:140_9": "dhammassa anudhammato’’ti.",
  "atk-s0512a2:141_0": "Cūḷabodhicariyāvaṇṇanā niṭṭhitā.",
  "atk-s0512a2:142_0": "5. Mahiṁsarājacariyāvaṇṇanā",
  "atk-s0512a2:143_0": "37.",
  "atk-s0512a2:143_1": "Pañcame mahiṁso pavanacārakoti mahāvanacārī vanamahiṁso yadā homīti yojanā.",
  "atk-s0512a2:143_2": "Pavaḍḍhakāyoti vayasampattiyā aṅgapaccaṅgānañca thūlabhāvena abhivaḍḍhakāyo.",
  "atk-s0512a2:143_3": "Balavāti mahābalo thāmasampanno.",
  "atk-s0512a2:143_4": "Mahantoti vipulasarīro.",
  "atk-s0512a2:143_5": "Hatthikalabhappamāṇo kira tadā bodhisattassa kāyo hoti.",
  "atk-s0512a2:143_6": "Bhīmadassanoti mahāsarīratāya vanamahiṁsajātitāya ca sīlaṁ ajānantānaṁ bhayaṁ jananato bhayānakadassano.",
  "atk-s0512a2:144_0": "38.Pabbhāreti olambakasilākucchiyaṁ.",
  "atk-s0512a2:144_1": "Dakāsayeti jalāsayasamīpe.",
  "atk-s0512a2:144_2": "Hotettha ṭhānanti ettha mahāvane yo koci padeso vanamahiṁsānaṁ tiṭṭhanaṭṭhānaṁ hoti.",
  "atk-s0512a2:144_3": "Tahiṁ tahinti tattha tattha.",
  "atk-s0512a2:145_0": "39.Vicarantoti vihāraphāsukaṁ vīmaṁsituṁ vicaranto.",
  "atk-s0512a2:145_1": "Ṭhānaṁ addasa bhaddakanti evaṁ vicaranto tasmiṁ mahāraññe bhaddakaṁ mayhaṁ phāsukaṁ rukkhamūlaṭṭhānaṁ addakkhiṁ.",
  "atk-s0512a2:145_2": "Disvā ca taṁ ṭhānaṁ upagantvāna,",
  "atk-s0512a2:145_3": "tiṭṭhāmi ca sayāmi ca gocaraṁ gahetvā divā taṁ rukkhamūlaṭṭhānaṁ gantvā ṭhānasayanehi vītināmemīti dasseti.",
  "atk-s0512a2:146_0": "40.",
  "atk-s0512a2:146_1": "Tadā kira bodhisatto himavantappadese mahiṁsayoniyaṁ nibbattitvā vayappatto thāmasampanno mahāsarīro",
  "atk-s0512a2:146_2": "hatthikalabhappamāṇo pabbatapādapabbhāragiriduggavanaghaṭādīsu vicaranto ekaṁ phāsukaṁ mahārukkhamūlaṁ",
  "atk-s0512a2:146_3": "disvā gocaraṁ gahetvā divā tattha vasati.",
  "atk-s0512a2:146_4": "Atheko lolamakkaṭo rukkhā otaritvā mahāsattassa piṭṭhiṁ abhiruhitvā uccārapassāvaṁ katvā siṅgesu gaṇhitvā olambanto naṅguṭṭhe gahetvā dolāyanto kīḷi.",
  "atk-s0512a2:146_5": "Bodhisatto khantimettānuddayasampadāya taṁ tassa anācāraṁ na manasākāsi.",
  "atk-s0512a2:146_6": "Makkaṭo punappunaṁ tatheva karoti.",
  "atk-s0512a2:146_7": "Tena vuttaṁ ‘‘athettha kapi māgantvā’’tiādi.",
  "atk-s0512a2:147_0": "Tattha kapi māgantvāti kapi āgantvā,",
  "atk-s0512a2:147_1": "ma-kāro padasandhikaro.",
  "atk-s0512a2:147_2": "Pāpoti lāmako.",
  "atk-s0512a2:147_3": "Anariyoti anaye iriyanena aye ca na iriyanena anariyo,",
  "atk-s0512a2:147_4": "nihīnācāroti attho.",
  "atk-s0512a2:147_5": "Lahūti lolo.",
  "atk-s0512a2:147_6": "Khandheti khandhappadese.",
  "atk-s0512a2:147_7": "Muttetīti passāvaṁ karoti.",
  "atk-s0512a2:147_8": "Ohadetīti karīsaṁ ossajjati.",
  "atk-s0512a2:147_9": "Tanti taṁ maṁ,",
  "atk-s0512a2:147_10": "tadā mahiṁsabhūtaṁ maṁ.",
  "atk-s0512a2:148_0": "41.Sakimpidivasanti ekadivasampi dūseti maṁ sabbakālampi.",
  "atk-s0512a2:148_1": "Tenāha ‘‘dūseti maṁ sabbakāla’’nti.",
  "atk-s0512a2:148_2": "Na kevalañca dutiyatatiyacatutthadivasamattaṁ,",
  "atk-s0512a2:148_3": "atha kho sabbakālampi maṁ passāvādīhi dūseti.",
  "atk-s0512a2:148_4": "Yadā yadā muttādīni kātukāmo,",
  "atk-s0512a2:148_5": "tadā tadā mayhameva upari karotīti dasseti.",
  "atk-s0512a2:148_6": "Upaddutoti bādhito,",
  "atk-s0512a2:148_7": "tena siṅgesu olambanādinā muttādiasucimakkhaṇena tassa ca apaharaṇatthaṁ anekavāraṁ siṅgakoṭīhi vālaggena",
  "atk-s0512a2:148_8": "ca anekavāraṁ kaddamapaṁsumissakaṁ udakaṁ siñcitvā dhovanena ca nippīḷito homīti attho.",
  "atk-s0512a2:149_0": "42.Yakkhoti tasmiṁ rukkhe adhivatthā devatā.",
  "atk-s0512a2:149_1": "Maṁ idamabravīti rukkhakkhandhe ṭhatvā ‘‘mahiṁsarāja,",
  "atk-s0512a2:149_2": "kasmā imassa duṭṭhamakkaṭassa avamānaṁ sahasī’’ti imamatthaṁ pakāsento nāsehetaṁ chavaṁ pāpaṁ,",
  "atk-s0512a2:149_3": "siṅgehi ca khurehi cāti idaṁ vacanaṁ maṁ abhāsi.",
  "atk-s0512a2:150_0": "43.Evaṁ vutte tadā yakkheti tadā tasmiṁ kāle tasmiṁ yakkhe evaṁ vutte sati.",
  "atk-s0512a2:150_1": "Ahaṁ taṁ idamabravinti ahaṁ taṁ yakkhaṁ idaṁ idāni vakkhamānaṁ abraviṁ abhāsiṁ.",
  "atk-s0512a2:150_2": "Kuṇapenāti kilesāsucipaggharaṇena sucijātikānaṁ sādhūnaṁ paramajigucchanīyatāya atiduggandhavāyanena ca kuṇapasadisatāya kuṇapena.",
  "atk-s0512a2:150_3": "Pāpenāti pāṇātipātapāpena.",
  "atk-s0512a2:150_4": "Anariyenāti anariyānaṁ asādhūnaṁ māgavikanesādādīnaṁ hīnapurisānaṁ dhammattā anariyena,",
  "atk-s0512a2:150_5": "kiṁ kena kāraṇena,",
  "atk-s0512a2:150_6": "tvaṁ devate maṁ makkhesi,",
  "atk-s0512a2:150_7": "ayuttaṁ tayā vuttaṁ maṁ pāpe niyojentiyāti dasseti.",
  "atk-s0512a2:151_0": "44.",
  "atk-s0512a2:151_1": "Idāni tasmiṁ pāpadhamme ādīnavaṁ pakāsento ‘‘yadiha’’ntiādimāha.",
  "atk-s0512a2:151_2": "Tassattho –",
  "atk-s0512a2:151_3": "bhadde devate,",
  "atk-s0512a2:151_4": "ahaṁ tassa yadi kujjheyyaṁ,",
  "atk-s0512a2:151_5": "tatopi lāmakataro bhaveyyaṁ.",
  "atk-s0512a2:151_6": "Yena hi adhammacaraṇena so bālamakkaṭo nihīno nāma jāto,",
  "atk-s0512a2:151_7": "sace panāhaṁ tatopi balavataraṁ pāpadhammaṁ careyyaṁ,",
  "atk-s0512a2:151_8": "nanu tena tato pāpataro bhaveyyaṁ,",
  "atk-s0512a2:151_9": "aṭṭhānañcetaṁ yadihaṁ idhalokaparalokaṁ taduttari ca jānitvā ṭhito ekanteneva parahitāya paṭipanno evarūpaṁ pāpadhammaṁ careyyanti.",
  "atk-s0512a2:151_10": "Kiñca bhiyyo –",
  "atk-s0512a2:151_11": "sīlañca me pabhijjeyyāti ahañceva kho pana evarūpaṁ pāpaṁ kareyyaṁ,",
  "atk-s0512a2:151_12": "mayhaṁ sīlapāramī khaṇḍitā siyā.",
  "atk-s0512a2:151_13": "Viññū ca garaheyyu manti paṇḍitā ca devamanussā maṁ garaheyyuṁ ‘‘passatha, bho,",
  "atk-s0512a2:151_14": "ayaṁ bodhisatto bodhipariyesanaṁ caramāno evarūpaṁ pāpaṁ akāsī’’ti.",
  "atk-s0512a2:152_0": "45.Hīḷitā jīvitā vāpīti vā-saddo avadhāraṇe.",
  "atk-s0512a2:152_1": "Evaṁ viññūhi hīḷitā garahitā jīvitāpi parisuddhena parisuddhasīlena hutvā mataṁ vā maraṇameva varaṁ uttamaṁ seyyo.",
  "atk-s0512a2:152_2": "Kyāhaṁ jīvitahetupi,",
  "atk-s0512a2:152_3": "kāhāmi paraheṭhananti evaṁ jānanto ca ahaṁ mayhaṁ jīvitanimittampi parasattavihiṁsanaṁ kiṁ kāhāmi kiṁ karissāmi,",
  "atk-s0512a2:152_4": "etassa karaṇe kāraṇaṁ natthīti attho.",
  "atk-s0512a2:153_0": "Ayaṁ pana aññepi maṁ viya maññamāno evaṁ anācāraṁ karissati,",
  "atk-s0512a2:153_1": "tato yesaṁ caṇḍamahiṁsānaṁ evaṁ karissati,",
  "atk-s0512a2:153_2": "te eva etaṁ vadhissanti,",
  "atk-s0512a2:153_3": "sā etassa aññehi māraṇā mayhaṁ dukkhato ca pāṇātipātato ca mutti bhavissatīti āha.",
  "atk-s0512a2:153_4": "Tena vuttaṁ –",
  "atk-s0512a2:154_0": "46.",
  "atk-s0512a2:155_0": " ‘‘Mamevāyaṁ maññamāno, aññepevaṁ karissati;",
  "atk-s0512a2:156_0": "Teva tassa vadhissanti, sā me mutti bhavissatī’’ti.",
  "atk-s0512a2:157_0": "Tattha mamevāyanti maṁ viya ayaṁ. Aññepīti aññesampi. Sesaṁ vuttatthameva.",
  "atk-s0512a2:158_0": "47.Hīnamajjhimaukkaṭṭheti hīne ca majjhime ca ukkaṭṭhe ca nimittabhūte.",
  "atk-s0512a2:158_1": "Sahanto avamānitanti vibhāgaṁ akatvā tehi pavattitaṁ avamānaṁ paribhavaṁ sahanto khamanto.",
  "atk-s0512a2:158_2": "Evaṁ labhati sappaññoti evaṁ hīnādīsu vibhāgaṁ akatvā khantimettānuddayaṁ upaṭṭhapetvā tadaparādhaṁ sahanto",
  "atk-s0512a2:158_3": "sīlādipāramiyo brūhetvā manasā yathāpatthitaṁ yathicchitaṁ sabbaññutaññāṇaṁ labhati paṭivijjhati,",
  "atk-s0512a2:158_4": "tassa taṁ na dūreti.",
  "atk-s0512a2:159_0": "Evaṁ mahāsatto attano ajjhāsayaṁ pakāsento devatāya dhammaṁ desesi.",
  "atk-s0512a2:159_1": "So katipāhaccayena aññattha gato.",
  "atk-s0512a2:159_2": "Añño caṇḍamahiṁso nivāsaphāsutāya taṁ ṭhānaṁ gantvā aṭṭhāsi.",
  "atk-s0512a2:159_3": "Duṭṭhamakkaṭo ‘‘so eva aya’’nti saññāya tassa piṭṭhiṁ abhiruhitvā tatheva anācāraṁ akāsi.",
  "atk-s0512a2:159_4": "Atha naṁ so vidhunanto bhūmiyaṁ pātetvā siṅgena hadaye vijjhitvā pādehi madditvā sañcuṇṇesi.",
  "atk-s0512a2:160_0": "Tadā sīlavā mahiṁsarājā lokanātho.",
  "atk-s0512a2:161_0": "Tassa idhāpi heṭṭhā vuttanayeneva yathārahaṁ sesapāramiyo niddhāretabbā.",
  "atk-s0512a2:161_1": "Tathā hatthināga- (cariyā.",
  "atk-s0512a2:161_2": "2.1 ādayo) bhūridatta- (cariyā.",
  "atk-s0512a2:161_3": "2.11 ādayo) campeyyanāgarāja- (cariyā.",
  "atk-s0512a2:161_4": "2.20 ādayo) cariyāsu viya idha mahāsattassa guṇānubhāvā veditabbā.",
  "atk-s0512a2:162_0": "Mahiṁsarājacariyāvaṇṇanā niṭṭhitā.",
  "atk-s0512a2:163_0": "6. Rurumigarājacariyāvaṇṇanā",
  "atk-s0512a2:164_0": "48.",
  "atk-s0512a2:164_1": "Chaṭṭhe sutattakanakasannibhoti yathā suṭṭhu apagatasabbakāḷako hoti,",
  "atk-s0512a2:164_2": "evaṁ aggimhi pakkhipitvā sutattakanakasannibho.",
  "atk-s0512a2:164_3": "Migarājā ruru nāmāti jātisiddhena nāmena ruru nāma migarājā,",
  "atk-s0512a2:164_4": "jātito ruru,",
  "atk-s0512a2:164_5": "migānañca rājāti attho.",
  "atk-s0512a2:164_6": "Paramasīlasamāhitoti uttamasīlasamāhito,",
  "atk-s0512a2:164_7": "visuddhasīlo ceva samāhitacitto ca,",
  "atk-s0512a2:164_8": "visuddhasīle vā sammā āhitacittoti evamettha attho veditabbo.",
  "atk-s0512a2:165_0": "Tadā bodhisatto rurumigayoniyaṁ nibbatti.",
  "atk-s0512a2:165_1": "Tassa sarīracchavi suṭṭhu tāpetvā majjitakañcanapaṭṭavaṇṇo ahosi,",
  "atk-s0512a2:165_2": "hatthapādā lākhārasaparikammakatā viya,",
  "atk-s0512a2:165_3": "naṅguṭṭhaṁ camarīnaṅguṭṭhaṁ viya,",
  "atk-s0512a2:165_4": "siṅgāni rajatadāmavaṇṇāni akkhīni sumajjitamaṇiguḷikā viya,",
  "atk-s0512a2:165_5": "mukhaṁ odahitvā ṭhapitarattakambalageṇḍukā viya.",
  "atk-s0512a2:165_6": "So janasaṁsaggaṁ pahāya vivekavāsaṁ vasitukāmo parivāraṁ chaḍḍetvā ekakova gaṅgānivattane ramaṇīye sālamissake supupphitapavane vasati.",
  "atk-s0512a2:165_7": "Tena vuttaṁ –",
  "atk-s0512a2:166_0": "49.",
  "atk-s0512a2:167_0": " ‘‘Ramme padese ramaṇīye, vivitte amanussake;",
  "atk-s0512a2:168_0": "Tattha vāsaṁ upagañchiṁ, gaṅgākūle manorame’’ti.",
  "atk-s0512a2:169_0": "Tattha ramme padeseti muttātalasadisavālukācuṇṇapaṇḍarehi bhūmibhāgehi siniddhaharitatiṇasañcaritehi",
  "atk-s0512a2:169_1": "vanatthalehi cittattharaṇehi viya nānāvaṇṇavicittehi silātalehi maṇikkhandhanimmalasalilehi jalāsayehi",
  "atk-s0512a2:169_2": "ca samannāgatattā yebhuyyena ca indagopakavaṇṇāya rattāya sukhasamphassāya tiṇajātiyā sañchannattā ramme",
  "atk-s0512a2:169_3": "araññappadese.",
  "atk-s0512a2:169_4": "Rammaṇīyeti pupphaphalapallavālaṅkatavipulasākhāvinaddhehi nānāvidhadijagaṇūpakūjitehi vividhatarulatāvanavirājitehi",
  "atk-s0512a2:169_5": "yebhuyyena ambasālavanasaṇḍamaṇḍitehi vanagahanehi upasobhitattā tattha paviṭṭhassa janassa ratijananaṭṭhena ramaṇīye.",
  "atk-s0512a2:169_6": "Vuttampi cetaṁ rurumigarājajātake –",
  "atk-s0512a2:170_0": "‘‘Etasmiṁ vanasaṇḍasmiṁ, ambā sālā ca pupphitā;",
  "atk-s0512a2:171_0": "Indagopakasañchanno, ettheso tiṭṭhate migo’’ti. (jā. 1.13.119);",
  "atk-s0512a2:172_0": "Vivitteti janavāsavirahena suññe.",
  "atk-s0512a2:172_1": "Amanussaketi sañcaraṇamanussānampi tattha abhāvena manussarahite .",
  "atk-s0512a2:172_2": "Manorameti yathāvuttaguṇasampattiyā visesato pavivekakāmānaṁ mano rametīti manorame.",
  "atk-s0512a2:173_0": "50.Atha uparigaṅgāyāti ettha athāti adhikāre nipāto,",
  "atk-s0512a2:173_1": "tena mayi tattha tathā vasante idaṁ adhikārantaraṁ uppannanti dīpeti.",
  "atk-s0512a2:173_2": "Uparigaṅgāyāti gaṅgāya nadiyā uparisote.",
  "atk-s0512a2:173_3": "Dhanikehi paripīḷitoti iṇaṁ gahetvā taṁ dātuṁ asakkonto iṇāyikehi codiyamāno.",
  "atk-s0512a2:174_0": "Eko kira bārāṇasiseṭṭhi attano puttaṁ ‘‘ayaṁ sippaṁ uggaṇhanto kilamissatī’’ti kiñci sippaṁ na uggaṇhāpesi.",
  "atk-s0512a2:174_1": "Gītavāditanaccakhādanabhojanato uddhaṁ na kiñci aññāsi.",
  "atk-s0512a2:174_2": "Taṁ vayappattaṁ patirūpena dārena saṁyojetvā dhanaṁ niyyātetvā mātāpitaro kālamakaṁsu.",
  "atk-s0512a2:174_3": "So tesaṁ accayena itthidhuttasurādhuttādiparivuto nānābyasanamukhehi sabbaṁ dhanaṁ viddhaṁsetvā tattha",
  "atk-s0512a2:174_4": "tattha iṇaṁ ādāya tampi dātuṁ asakkonto dhanikehi codiyamāno ‘‘kiṁ mayhaṁ jīvitena,",
  "atk-s0512a2:174_5": "tenevamhi attabhāvena añño viya jāto,",
  "atk-s0512a2:174_6": "maraṇaṁ me seyyo’’ti cintetvā iṇāyike āha –",
  "atk-s0512a2:174_7": "‘‘tumhākaṁ iṇapaṇṇāni gahetvā āgacchatha,",
  "atk-s0512a2:174_8": "gaṅgātīre me nihitaṁ kulasantakaṁ dhanaṁ atthi,",
  "atk-s0512a2:174_9": "taṁ vo dassāmī’’ti.",
  "atk-s0512a2:174_10": "Te tena saddhiṁ agamaṁsu.",
  "atk-s0512a2:174_11": "So ‘‘idha dhanaṁ,",
  "atk-s0512a2:174_12": "ettha dhana’’nti nidhiṭṭhānaṁ ācikkhanto viya ‘‘evaṁ me iṇamokkho bhavissatī’’ti palāyitvā gaṅgāyaṁ pati.",
  "atk-s0512a2:174_13": "So caṇḍasotena vuyhanto kāruññaravaṁ ravi.",
  "atk-s0512a2:174_14": "Tena vuttaṁ ‘‘atha uparigaṅgāyā’’tiādi.",
  "atk-s0512a2:175_0": "Tattha jīvāmi vā marāmi vāti imasmiṁ gaṅgāsote patito jīvāmi vā marāmi vā,",
  "atk-s0512a2:175_1": "jīvitaṁ vā me ettha hotu maraṇaṁ vā,",
  "atk-s0512a2:175_2": "ubhayathāpi iṇāyikapīḷā na hotīti adhippāyo.",
  "atk-s0512a2:176_0": "51.Majjhe gaṅgāyagacchatīti so puriso rattindivaṁ gaṅgāya vuyhamāno jīvitapemassa vijjamānattā maraṇaṁ",
  "atk-s0512a2:176_1": "appatto maraṇabhayatajjito hutvā karuṇaṁ ravaṁ ravanto gaṅgāya majjhe mahodakena gacchati.",
  "atk-s0512a2:177_0": "52.",
  "atk-s0512a2:177_1": "Atha mahāpuriso aḍḍharattasamaye tassa taṁ karuṇaṁ paridevantassa paridevitasaddaṁ sutvā ‘‘manussasaddo sūyati,",
  "atk-s0512a2:177_2": "mā mayi idha dharante maratu,",
  "atk-s0512a2:177_3": "jīvitamassa dassāmī’’ti cintetvā sayanagumbā vuṭṭhāya nadītīraṁ gantvā ‘‘ambho purisa, mā bhāyi,",
  "atk-s0512a2:177_4": "jīvitaṁ te dassāmī’’ti vatvā assāsetvā sotaṁ chindanto gantvā taṁ piṭṭhiyaṁ āropetvā tīraṁ pāpetvā attano",
  "atk-s0512a2:177_5": "vasanaṭṭhānaṁ netvā parissamaṁ vinodetvā phalāphalāni datvā dvīhatīhaccayena taṁ āha –",
  "atk-s0512a2:177_6": "‘‘ambho purisa ,",
  "atk-s0512a2:177_7": "ahaṁ taṁ bārāṇasigāmimaggaṁ pāpessāmi,",
  "atk-s0512a2:177_8": "tvaṁ ‘asukaṭṭhāne nāma kañcanamigo vasatī’ti mā kassaci ārocehī’’ti.",
  "atk-s0512a2:177_9": "So ‘‘sādhu,",
  "atk-s0512a2:177_10": "sāmī’’ti sampaṭicchi.",
  "atk-s0512a2:177_11": "Mahāsatto taṁ attano piṭṭhiṁ āropetvā bārāṇasimagge otāretvā nivatti.",
  "atk-s0512a2:177_12": "Tena vuttaṁ –",
  "atk-s0512a2:177_13": "‘‘tassāhaṁ saddaṁ sutvāna,",
  "atk-s0512a2:177_14": "karuṇaṁ paridevato’’tiādi.",
  "atk-s0512a2:178_0": "Tattha kosi tvaṁ naroti tvaṁ ko manusso asi, kuto idha vuyhamāno āgatosīti attho.",
  "atk-s0512a2:179_0": "53.Attanokaraṇanti attano kiriyaṁ. Dhanikehi bhītoti iṇāyikehi ubbiggo. Tasitoti utrasto.",
  "atk-s0512a2:180_0": "54.Tassa katvāna kāruññaṁ,",
  "atk-s0512a2:180_1": "cajitvā mama jīvitanti kāruññaṁ katvā mahākaruṇāya samussāhito mama jīvitaṁ tassa purisassa pariccajitvā.",
  "atk-s0512a2:180_2": "Pavisitvā nīhariṁ tassāti nadiṁ pavisitvā sotaṁ chindanto ujukameva gantvā mama piṭṭhiṁ āropetvā tato taṁ nīhariṁ.",
  "atk-s0512a2:180_3": "Tassāti upayogatthe sāmivacanaṁ.",
  "atk-s0512a2:180_4": "‘‘Tatthā’’tipi pāḷi,",
  "atk-s0512a2:180_5": "tattha nadiyanti attho.",
  "atk-s0512a2:180_6": "Andhakāramhi rattiyāti rattiyā andhakārasamaye,",
  "atk-s0512a2:180_7": "kāḷapakkharattiyanti attho.",
  "atk-s0512a2:181_0": "55.Assatthakālamaññāyāti parissamaṁ apanetvā phalāphalāni datvā dvīhatīhaccayena kilamathassa vigatakālaṁ jānitvā.",
  "atk-s0512a2:181_1": "Ekaṁ taṁ varaṁ yācāmīti ahaṁ taṁ ekaṁ varaṁ yācāmi,",
  "atk-s0512a2:181_2": "mayhaṁ ekaṁ varaṁ dehīti attho.",
  "atk-s0512a2:181_3": "Kiṁ taṁ varanti ce? Āha –",
  "atk-s0512a2:181_4": "mā maṁ kassaci pāvadāti ‘‘asukaṭṭhāne suvaṇṇamigo vasatī’’ti kassaci rañño vā rājamahāmattassa vā maṁ mā pāvada.",
  "atk-s0512a2:182_0": "Atha tasmiṁ purise bārāṇasiṁ paviṭṭhadivaseyeva so rājā ‘‘ahaṁ, deva,",
  "atk-s0512a2:182_1": "suvaṇṇavaṇṇaṁ migaṁ mayhaṁ dhammaṁ desentaṁ supinena addasaṁ,",
  "atk-s0512a2:182_2": "ahañhi saccasupinā,",
  "atk-s0512a2:182_3": "addhā so vijjati,",
  "atk-s0512a2:182_4": "tasmā kañcanamigassa dhammaṁ sotukāmā labhissāmi ce jīvissāmi,",
  "atk-s0512a2:182_5": "no ce me jīvitaṁ natthī’’ti aggamahesiyā vutto taṁ assāsetvā ‘‘sace manussaloke atthi,",
  "atk-s0512a2:182_6": "labhissasī’’ti vatvā brāhmaṇe pakkosāpetvā ‘‘suvaṇṇamigā nāma hontī’’ti pucchitvā ‘‘āma, deva,",
  "atk-s0512a2:182_7": "hontī’’ti sutvā sahassatthavikaṁ suvaṇṇacaṅkoṭake ṭhapetvā taṁ hatthikkhandhaṁ āropetvā nagare bheriṁ carāpesi –",
  "atk-s0512a2:182_8": "‘‘yo suvaṇṇamigaṁ ācikkhissati,",
  "atk-s0512a2:182_9": "tassa hatthinā saddhiṁ imaṁ dassāmī’’ti.",
  "atk-s0512a2:182_10": "Tato uttarimpi dātukāmo hutvā –",
  "atk-s0512a2:183_0": "‘‘Tassa gāmavaraṁ dammi, nāriyo ca alaṅkatā;",
  "atk-s0512a2:184_0": "Yo metaṁ migamakkhāti, migānaṁ migamuttama’’nti. (jā. 1.13.117) –",
  "atk-s0512a2:185_0": "Gāthaṁ suvaṇṇapaṭṭe likhāpetvā sakalanagare vācāpesi.",
  "atk-s0512a2:185_1": "Atha so seṭṭhiputto taṁ gāthaṁ sutvā rājapurisānaṁ santikaṁ gantvā ‘‘rañño evarūpaṁ migaṁ ācikkhissāmi,",
  "atk-s0512a2:185_2": "maṁ rājānaṁ dassethā’’ti āha.",
  "atk-s0512a2:185_3": "Rājapurisā taṁ rañño santikaṁ netvā tamatthaṁ ārocesuṁ.",
  "atk-s0512a2:185_4": "Rājā ‘‘saccaṁ, bho,",
  "atk-s0512a2:185_5": "addasā’’ti pucchi.",
  "atk-s0512a2:185_6": "So ‘‘saccaṁ, deva,",
  "atk-s0512a2:185_7": "mayā saddhiṁ āgacchatu,",
  "atk-s0512a2:185_8": "ahaṁ taṁ dassessāmī’’ti āha.",
  "atk-s0512a2:185_9": "Rājā tameva purisaṁ maggadesakaṁ katvā mahantena parivārena taṁ ṭhānaṁ gantvā tena mittadubbhinā purisena",
  "atk-s0512a2:185_10": "dassitaṁ padesaṁ āvudhahatthe purise samantatova parivāretvā ‘‘ukkuṭṭhiṁ karothā’’ti vatvā sayaṁ katipayehi",
  "atk-s0512a2:185_11": "janehi saddhiṁ ekamante aṭṭhāsi.",
  "atk-s0512a2:185_12": "Sopi puriso avidūre aṭṭhāsi.",
  "atk-s0512a2:185_13": "Mahāsatto saddaṁ sutvā ‘‘mahato balakāyassa saddo,",
  "atk-s0512a2:185_14": "addhā tamhā me purisā bhayena uppannena bhavitabba’’nti ñatvā uṭṭhāya sakalaparisaṁ oloketvā ‘‘rañño",
  "atk-s0512a2:185_15": "ṭhitaṭṭhāneyeva me sotthi bhavissatī’’ti rājābhimukho pāyāsi.",
  "atk-s0512a2:185_16": "Rājā taṁ āgacchantaṁ disvā ‘‘nāgabalo avattharanto āgaccheyyā’’ti saraṁ sannayhitvā ‘‘imaṁ migaṁ santāsetvā sace palāyati,",
  "atk-s0512a2:185_17": "vijjhitvā dubbalaṁ katvā gaṇhissāmī’’ti bodhisattābhimukho ahosi.",
  "atk-s0512a2:185_18": "Mahāsatto –",
  "atk-s0512a2:186_0": "‘‘Āgamehi mahārāja, mā maṁ vijjhi rathesabha;",
  "atk-s0512a2:187_0": "Ko nu te idamakkhāsi, ettheso tiṭṭhate migo’’ti. (jā. 1.13.121) –",
  "atk-s0512a2:188_0": "Gāthaṁ abhāsi.",
  "atk-s0512a2:188_1": "Rājā tassa madhurakathāya bajjhitvā saraṁ paṭisaṁharitvā gāravena aṭṭhāsi.",
  "atk-s0512a2:188_2": "Mahāsattopi rājānaṁ upasaṅkamitvā madhurapaṭisanthāraṁ akāsi.",
  "atk-s0512a2:188_3": "Mahājanopi sabbāvudhāni apanetvā āgantvā rājānaṁ parivāresi.",
  "atk-s0512a2:188_4": "Tena vuttaṁ –",
  "atk-s0512a2:189_0": "56.",
  "atk-s0512a2:190_0": " ‘‘Nagaraṁ gantvāna ācikkhi, pucchito dhanahetuko;",
  "atk-s0512a2:191_0": "Rājānaṁ so gahetvāna, upagañchi mamantika’’nti.",
  "atk-s0512a2:192_0": "Tassattho –",
  "atk-s0512a2:192_1": "yo mittadubbhī pāpapuriso jīvitaṁ pariccajitvā tathā mayā pāṇasaṁsayato mocito bārāṇasinagaraṁ gantvā",
  "atk-s0512a2:192_2": "attanā laddhabbadhananimittaṁ rañño maṁ ācikkhi,",
  "atk-s0512a2:192_3": "ācikkhitvā so rañño gāhāpetuṁ maggadesako hutvā rājānaṁ gahetvā mama santikamupāgamīti.",
  "atk-s0512a2:193_0": "Mahāsatto suvaṇṇakiṅkiṇikaṁ cālento viya madhurassarena rājānaṁ puna pucchi –",
  "atk-s0512a2:193_1": "‘‘ko nu te idamakkhāsi,",
  "atk-s0512a2:193_2": "ettheso tiṭṭhate migo’’ti.",
  "atk-s0512a2:193_3": "Tasmiṁ khaṇe so pāpapuriso thokaṁ paṭikkamitvā sotapathe aṭṭhāsi .",
  "atk-s0512a2:193_4": "Rājā ‘‘iminā me tvaṁ dassito’’ti taṁ purisaṁ niddisi.",
  "atk-s0512a2:193_5": "Tato bodhisatto –",
  "atk-s0512a2:194_0": "‘‘Saccaṁ kireva māhaṁsu, narā ekacciyā idha;",
  "atk-s0512a2:195_0": "Kaṭṭhaṁ niplavitaṁ seyyo, na tvevekacciyo naro’’ti. (jā. 1.13.123) –",
  "atk-s0512a2:196_0": "Gāthamāha. Taṁ sutvā rājā saṁvegajāto –",
  "atk-s0512a2:197_0": "‘‘Kiṁ nu ruru garahasi migānaṁ, kiṁ pakkhīnaṁ kiṁ pana mānusānaṁ;",
  "atk-s0512a2:198_0": "Bhayañhi maṁ vindatinapparūpaṁ, sutvāna taṁ mānusiṁ bhāsamāna’’nti. (jā. 1.13.124) –",
  "atk-s0512a2:199_0": "Gāthamāha.",
  "atk-s0512a2:199_1": "Tato mahāpuriso ‘‘mahārāja,",
  "atk-s0512a2:199_2": "na migaṁ na pakkhiṁ garahāmi,",
  "atk-s0512a2:199_3": "manussaṁ pana garahāmī’’ti dassento –",
  "atk-s0512a2:200_0": "‘‘Yamuddhariṁ vāhane vuyhamānaṁ, mahodake salile sīghasote;",
  "atk-s0512a2:201_0": "Tatonidānaṁ bhayamāgataṁ mama, dukkho have rāja asabbhi saṅgamo’’ti. (jā. 1.13.125) –",
  "atk-s0512a2:202_0": "Āha.",
  "atk-s0512a2:203_0": "Tattha niplavitanti uddharitaṁ,",
  "atk-s0512a2:203_1": "ekacciyoti ekacco mittadubbhī pāpapuriso udake patantopi uttārito natveva seyyo.",
  "atk-s0512a2:203_2": "Kaṭṭhañhi nānappakārena upakārāya saṁvattati,",
  "atk-s0512a2:203_3": "mittadubbhī pana vināsāya,",
  "atk-s0512a2:203_4": "tasmā tato kaṭṭhameva varataranti.",
  "atk-s0512a2:203_5": "Migānanti rurumigarāja,",
  "atk-s0512a2:203_6": "migānaṁ kiṁ aññataraṁ garahasi,",
  "atk-s0512a2:203_7": "udāhu pakkhīnaṁ manussānanti pucchati.",
  "atk-s0512a2:203_8": "Bhayañhi maṁ vindatinapparūpanti mahantaṁ bhayaṁ maṁ paṭilabhati,",
  "atk-s0512a2:203_9": "attano santakaṁ viya karotīti attho.",
  "atk-s0512a2:204_0": "Vāhaneti patitapatite vahituṁ samatthe gaṅgāvahe.",
  "atk-s0512a2:204_1": "Mahodakesalileti mahodakībhūte salile.",
  "atk-s0512a2:204_2": "Ubhayenāpi gaṅgāvahassa bahūdakataṁ dasseti.",
  "atk-s0512a2:204_3": "Tato nidānanti, mahārāja,",
  "atk-s0512a2:204_4": "yo mayhaṁ tayā dassito puriso,",
  "atk-s0512a2:204_5": "eso mayā gaṅgāya vuyhamāno aḍḍharattasamaye karuṇaṁ paridevanto tato uttārito,",
  "atk-s0512a2:204_6": "tatonidānaṁ idaṁ mayhaṁ bhayamāgataṁ,",
  "atk-s0512a2:204_7": "asappurisehi samāgamo nāma dukkhoti.",
  "atk-s0512a2:205_0": "Taṁ sutvā rājā tassa kujjhitvā ‘‘evaṁ bahūpakārassa nāma guṇaṁ na jānāti,",
  "atk-s0512a2:205_1": "dukkhaṁ uppādeti,",
  "atk-s0512a2:205_2": "vijjhitvā naṁ jīvitakkhayaṁ pāpessāmī’’ti saraṁ sannayhi.",
  "atk-s0512a2:205_3": "Tena vuttaṁ –",
  "atk-s0512a2:206_0": "57.",
  "atk-s0512a2:207_0": " ‘‘Yāvatā karaṇaṁ sabbaṁ, rañño ārocitaṁ mayā;",
  "atk-s0512a2:208_0": "Rājā sutvāna vacanaṁ, usuṁ tassa pakappayi;",
  "atk-s0512a2:209_0": "Idheva ghātayissāmi, mittadubbhiṁ anariya’’nti.",
  "atk-s0512a2:210_0": "Tattha yāvatā karaṇanti yaṁ tassa mayā kataṁ upakārakaraṇaṁ,",
  "atk-s0512a2:210_1": "taṁ sabbaṁ.",
  "atk-s0512a2:210_2": "Pakappayīti sannayhi.",
  "atk-s0512a2:210_3": "Mittadubbhinti attano mittesu upakārīsu dubbhanasīlaṁ.",
  "atk-s0512a2:211_0": "Tato mahāsatto ‘‘esa bālo maṁ nissāya mā nassī’’ti cintetvā ‘‘mahārāja,",
  "atk-s0512a2:211_1": "vadho nāmesa bālassa vā paṇḍitassa vā na sādhūhi pasaṁsito,",
  "atk-s0512a2:211_2": "aññadatthu garahito eva,",
  "atk-s0512a2:211_3": "tasmā mā imaṁ ghātehi,",
  "atk-s0512a2:211_4": "ayaṁ yathāruci gacchatu,",
  "atk-s0512a2:211_5": "yañceva tassa ‘dassāmī’ti tayā paṭiññātaṁ,",
  "atk-s0512a2:211_6": "tampi ahāpetvāva dehī’’ti āha.",
  "atk-s0512a2:211_7": "‘‘Ahañca te yaṁ icchitaṁ,",
  "atk-s0512a2:211_8": "taṁ karissāmi,",
  "atk-s0512a2:211_9": "attānaṁ tuyhaṁ dammī’’ti āha.",
  "atk-s0512a2:211_10": "Tena vuttaṁ –",
  "atk-s0512a2:212_0": "58.",
  "atk-s0512a2:213_0": " ‘‘Tamahaṁ anurakkhanto, nimminiṁ mama attanā;",
  "atk-s0512a2:214_0": "Tiṭṭhateso mahārāja, kāmakāro bhavāmi te’’ti.",
  "atk-s0512a2:215_0": "Tattha nimmininti taṁ mittadubbhiṁ pāpapuggalaṁ anurakkhanto mama attano attabhāvena taṁ parivattesiṁ ,",
  "atk-s0512a2:215_1": "attānaṁ rañño niyyātetvā rājahatthato pattaṁ tassa maraṇaṁ nivāresinti attho.",
  "atk-s0512a2:215_2": "Tiṭṭhatesotiādi vinimayākāradassanaṁ .",
  "atk-s0512a2:216_0": "59.",
  "atk-s0512a2:216_1": "Idāni yadatthaṁ so attavinimayo kato,",
  "atk-s0512a2:216_2": "taṁ dassetuṁ osānagāthamāha.",
  "atk-s0512a2:216_3": "Tassattho –",
  "atk-s0512a2:216_4": "tadā maṁ nissāya taṁ mittadubbhiṁ purisaṁ tasmiṁ raññe jīvitā voropetukāme ahaṁ attānaṁ rañño pariccajanto mama sīlameva anurakkhiṁ,",
  "atk-s0512a2:216_5": "jīvitaṁ pana nārakkhiṁ.",
  "atk-s0512a2:216_6": "Yaṁ panāhameva attano jīvitanirapekkhaṁ sīlavā āsiṁ,",
  "atk-s0512a2:216_7": "taṁ sammāsambodhiyā eva kāraṇāti.",
  "atk-s0512a2:217_0": "Atha rājā bodhisattena attano jīvitaṁ pariccajitvā tassa purisassa maraṇe nivārente tuṭṭhamānaso ‘‘gaccha, bho,",
  "atk-s0512a2:217_1": "migarājassa anuggahena mama hatthato maraṇā mutto’’ti vatvā yathāpaṭiññāya tañcassa dhanaṁ dāpesi.",
  "atk-s0512a2:217_2": "Mahāsattassa yathāruciyāva anujānitvā taṁ nagaraṁ netvā nagarañca bodhisattañca alaṅkārāpetvā deviyā dhammaṁ desāpesi.",
  "atk-s0512a2:217_3": "Mahāsatto deviṁ ādiṁ katvā rañño ca rājaparisāya ca madhurāya manussabhāsāya dhammaṁ desetvā rājānaṁ",
  "atk-s0512a2:217_4": "dasahi rājadhammehi ovaditvā mahājanaṁ anusāsitvā araññaṁ pavisitvā migagaṇaparivuto vāsaṁ kappesi.",
  "atk-s0512a2:217_5": "Rājāpi mahāsattassa ovāde ṭhatvā sabbasattānaṁ abhayaṁ datvā dānādīni puññāni katvā sugatiparāyano ahosi.",
  "atk-s0512a2:218_0": "Tadā seṭṭhiputto devadatto ahosi, rājā ānando, rurumigarājā lokanātho.",
  "atk-s0512a2:219_0": "Tassa idhāpi heṭṭhā vuttanayeneva yathārahaṁ sesapāramiyo niddhāretabbā.",
  "atk-s0512a2:219_1": "Tathā idhāpi pavivekārāmatāya janasaṁsaggaṁ anicchato yūthaṁ pahāya ekakavihāro,",
  "atk-s0512a2:219_2": "aḍḍharattasamaye nadiyā vuyhamānassa karuṇaṁ paridevantassa purisassa aṭṭassaraṁ sutvā sayitaṭṭhānato",
  "atk-s0512a2:219_3": "vuṭṭhāya nadītīraṁ gantvā mahāgaṅgāya mahati udakoghe vattamāne attano jīvitaṁ pariccajitvā otaritvā",
  "atk-s0512a2:219_4": "sotaṁ pacchinditvā taṁ purisaṁ attano piṭṭhiyaṁ āropetvā tīraṁ pāpetvā samassāsetvā phalāphalādīni datvā",
  "atk-s0512a2:219_5": "parissamavinodanaṁ,",
  "atk-s0512a2:219_6": "puna taṁ attano piṭṭhiṁ āropetvā araññato nīharitvā mahāmagge otāraṇaṁ,",
  "atk-s0512a2:219_7": "saraṁ sannayhitvā vijjhissāmīti abhimukhe ṭhitassa rañño nibbhayena hutvā paṭimukhameva gantvā paṭhamataraṁ",
  "atk-s0512a2:219_8": "manussabhāsāya ālapitvā madhurapaṭisanthārakaraṇaṁ,",
  "atk-s0512a2:219_9": "mittadubbhī pāpapurisaṁ hantukāmaṁ rājānaṁ dhammakathaṁ katvā punapi attano jīvitaṁ pariccajitvā maraṇato pamocanaṁ,",
  "atk-s0512a2:219_10": "tassa ca rañño yathāpaṭiññaṁ dhanadāpanaṁ,",
  "atk-s0512a2:219_11": "raññā attano vare dīyamāne tena sabbasattānaṁ abhayadāpanaṁ,",
  "atk-s0512a2:219_12": "rājānañca deviñca pamukhaṁ katvā mahājanassa dhammaṁ desetvā dānādīsu puññesu tesaṁ patiṭṭhāpanaṁ,",
  "atk-s0512a2:219_13": "laddhābhayānaṁ migānaṁ ovādaṁ datvā manussānaṁ sassakhādanato nivāraṇaṁ,",
  "atk-s0512a2:219_14": "paṇṇasaññāya ca tassa yāvajjakālā thāvarakaraṇanti evamādayo mahāsattassa guṇānubhāvā vibhāvetabbāti.",
  "atk-s0512a2:220_0": "Rurumigarājacariyāvaṇṇanā niṭṭhitā.",
  "atk-s0512a2:221_0": "7. Mātaṅgacariyāvaṇṇanā",
  "atk-s0512a2:222_0": "60.",
  "atk-s0512a2:222_1": "Sattame jaṭiloti jaṭāvanto,",
  "atk-s0512a2:222_2": "jaṭābandhakesoti attho.",
  "atk-s0512a2:222_3": "Uggatāpanoti manacchaṭṭhānaṁ indriyānaṁ tāpanato niggaṇhanato tapasaṅkhātaṁ uggatāpanaṁ etassāti uggatāpano,",
  "atk-s0512a2:222_4": "ghoratapo paramadhitindriyoti attho.",
  "atk-s0512a2:222_5": "Atha vā nānappakāre diṭṭhadhammikādibhede anatthe uggiraṇato bahi chaḍḍāpanato ghorabhīmabhayānakaṭṭhena",
  "atk-s0512a2:222_6": "vā ‘‘uggā’’ti laddhanāme kilese vīriyātapena santāpanato ugge tāpetīti uggatāpano.",
  "atk-s0512a2:222_7": "Mātaṅgo nāma nāmenāti nāmena mātaṅgo nāma.",
  "atk-s0512a2:222_8": "Mātaṅgakule nibbattiyā jātiyā āgataṁ hissa etaṁ nāmaṁ.",
  "atk-s0512a2:222_9": "Sīlavāti sīlasampanno suparisuddhasīlo.",
  "atk-s0512a2:222_10": "Susamāhitoti upacārappanāsamādhīhi suṭṭhu samāhito,",
  "atk-s0512a2:222_11": "jhānasamāpattilābhīti attho.",
  "atk-s0512a2:223_0": "Tadā hi bodhisatto caṇḍālayoniyaṁ nibbattitvā rūpena duddasiko bahinagare caṇḍālagāme vasati.",
  "atk-s0512a2:223_1": "‘‘Mātaṅgapaṇḍito’’ti pakāsanāmo.",
  "atk-s0512a2:223_2": "Athekadivasaṁ tasmiṁ nagare nakkhatte ghosite yebhuyyena nāgarā nakkhattaṁ kīḷanti.",
  "atk-s0512a2:223_3": "Aññatarāpi brāhmaṇamahāsālakaññā soḷasapannarasavassuddesikā devakaññā viya rūpena dassanīyā pāsādikā",
  "atk-s0512a2:223_4": "‘‘attano vibhavānurūpaṁ nakkhattaṁ kīḷissāmī’’ti pahūtakhajjabhojjādīni sakaṭesu āropetvā sabbasetaṁ",
  "atk-s0512a2:223_5": "vaḷavārathamāruyha mahatā parivārena uyyānabhūmiṁ gacchati.",
  "atk-s0512a2:223_6": "Diṭṭhamaṅgalikā nāmesā,",
  "atk-s0512a2:223_7": "sā kira dussaṇṭhitaṁ rūpaṁ ‘‘avamaṅgala’’nti taṁ daṭṭhuṁ na icchati,",
  "atk-s0512a2:223_8": "tenassā ‘‘diṭṭhamaṅgalikā’’tveva samaññā udapādi.",
  "atk-s0512a2:224_0": "Tadā bodhisatto kālasseva uṭṭhāya paṭapilotikaṁ nivāsetvā jajjaritamukhabhāgaṁ veṇudaṇḍaṁ gahetvā bhājanahattho",
  "atk-s0512a2:224_1": "nagaraṁ pavisati manusse disvā dūratova tesaṁ dūrīkaraṇatthaṁ tena veṇudaṇḍena saññaṁ karonto.",
  "atk-s0512a2:224_2": "Atha diṭṭhamaṅgalikā ‘‘ussaratha ussarathā’’ti ussāraṇaṁ karontehi attano purisehi nīyamānā nagaradvāramajjhe mātaṅgaṁ disvā ‘‘ko eso’’ti āha. ‘‘Ayye,",
  "atk-s0512a2:224_3": "mātaṅgacaṇḍālo’’ti ca vutte ‘‘īdisaṁ disvā gatānaṁ kuto vuḍḍhī’’ti yānaṁ nivattāpesi.",
  "atk-s0512a2:224_4": "Manussā ‘‘yaṁ mayaṁ uyyānaṁ gantvā bahuṁ khajjabhojjādiṁ labheyyāma,",
  "atk-s0512a2:224_5": "tassa no mātaṅgena antarāyo kato’’ti kupitā ‘‘gaṇhatha,",
  "atk-s0512a2:224_6": "caṇḍāla’’nti leḍḍūhi paharitvā visaññībhūtaṁ pātetvā agamaṁsu.",
  "atk-s0512a2:225_0": "So na cireneva satiṁ paṭilabhitvā vuṭṭhāya manusse pucchi – ‘‘kiṁ, ayyā,",
  "atk-s0512a2:225_1": "dvāraṁ nāma sabbasādhāraṇaṁ,",
  "atk-s0512a2:225_2": "udāhu brāhmaṇānaṁ eva kata’’nti?",
  "atk-s0512a2:225_3": "‘‘Sabbesaṁ sādhāraṇa’’nti.",
  "atk-s0512a2:225_4": "‘‘Evaṁ sabbasādhāraṇadvāre ekamantaṁ apakkamantaṁ maṁ diṭṭhamaṅgalikāya manussā imaṁ anayabyasanaṁ pāpesu’’nti",
  "atk-s0512a2:225_5": "rathikāya manussānaṁ ārocetvā ‘‘handāhaṁ imissā mānaṁ bhindissāmī’’ti tassā nivesanadvāraṁ gantvā ‘‘ahaṁ",
  "atk-s0512a2:225_6": "diṭṭhamaṅgalikaṁ aladdhā na vuṭṭhahissāmī’’ti nipajji.",
  "atk-s0512a2:225_7": "Diṭṭhamaṅgalikāya pitā ‘‘gharadvāre mātaṅgo nipanno’’ti sutvā ‘‘tassa kākaṇikaṁ detha,",
  "atk-s0512a2:225_8": "telena sarīraṁ makkhetvā gacchatū’’ti āha.",
  "atk-s0512a2:225_9": "So ‘‘diṭṭhamaṅgalikaṁ aladdhā na uṭṭhahissāmi’’cceva āha.",
  "atk-s0512a2:225_10": "Tato brāhmaṇena –",
  "atk-s0512a2:225_11": "‘‘dve kākaṇike detha,",
  "atk-s0512a2:225_12": "māsakaṁ pādaṁ kahāpaṇaṁ dve tīṇi yāva kahāpaṇasataṁ kahāpaṇasahassaṁ dethā’’ti vuttepi na sampaṭicchati eva.",
  "atk-s0512a2:225_13": "Evaṁ tesaṁ mantentānaṁ eva sūriyo atthaṅgato.",
  "atk-s0512a2:226_0": "Atha diṭṭhamaṅgalikāya mātā pāsādā oruyha sāṇipākāraṁ parikkhipāpetvā tassa santikaṁ gantvā ‘‘tāta, mātaṅga ,",
  "atk-s0512a2:226_1": "diṭṭhamaṅgalikāya aparādhaṁ khama,",
  "atk-s0512a2:226_2": "dve sahassāni gaṇhāhi yāva satasahassaṁ gaṇhāhī’’ti vuttepi na sampaṭicchi,",
  "atk-s0512a2:226_3": "nipajji eva.",
  "atk-s0512a2:226_4": "Tassevaṁ cha divase nipajjitvā sattame divase sampatte samantā sāmantagharā paṭivisakagharā ca manussā uṭṭhahitvā ‘‘tumhe mātaṅgaṁ vā uṭṭhāpetha,",
  "atk-s0512a2:226_5": "dārikaṁ vā detha,",
  "atk-s0512a2:226_6": "mā amhe nāsayitthā’’ti āhaṁsu.",
  "atk-s0512a2:226_7": "Tadā kira ayaṁ tasmiṁ dese desadhammo ‘‘yassa gharadvāre evaṁ nipajjitvā caṇḍālo marati,",
  "atk-s0512a2:226_8": "tena gharena saddhiṁ sattasattagharavāsino caṇḍālā hontī’’ti.",
  "atk-s0512a2:227_0": "Tato diṭṭhamaṅgalikāya mātāpitaro diṭṭhamaṅgalikaṁ paṭapilotikaṁ nivāsāpetvā caṇḍālānucchavikaṁ parikkhāraṁ",
  "atk-s0512a2:227_1": "datvā paridevamānaṁ eva tassa santikaṁ netvā ‘‘handa,",
  "atk-s0512a2:227_2": "dāni dārikaṁ uṭṭhāya gaṇhāhī’’ti adaṁsu.",
  "atk-s0512a2:227_3": "Sā passe ṭhatvā ‘‘uṭṭhāhī’’ti āha.",
  "atk-s0512a2:227_4": "So ‘‘ahaṁ ativiya kilanto,",
  "atk-s0512a2:227_5": "hatthe gahetvā maṁ uṭṭhāpehī’’ti āha.",
  "atk-s0512a2:227_6": "Sā tathā akāsi.",
  "atk-s0512a2:227_7": "Mātaṅgo ‘‘mayaṁ antonagare vasituṁ na labhāma, ehi,",
  "atk-s0512a2:227_8": "bahinagare caṇḍālagāmaṁ gamissāmā’’ti taṁ apassāya attano gehaṁ agamāsi.",
  "atk-s0512a2:227_9": "‘‘Tassā piṭṭhiṁ abhiruhitvā’’ti jātakabhāṇakā vadanti.",
  "atk-s0512a2:228_0": "Evaṁ pana gehaṁ gantvā jātisambhedavītikkamaṁ akatvāva katipāhaṁ gehe vasitvā balaṁ gahetvā cintesi –",
  "atk-s0512a2:228_1": "‘‘ahaṁ imaṁ brāhmaṇamahāsālakaññaṁ mayhaṁ caṇḍālagehe vāsāpesiṁ, handa,",
  "atk-s0512a2:228_2": "dāni taṁ lābhaggayasaggappattaṁ karissāmī’’ti.",
  "atk-s0512a2:228_3": "So araññaṁ pavisitvā pabbajitvā sattāhabbhantareyeva aṭṭha samāpattiyo pañcābhiññāyo nibbattetvā iddhiyā",
  "atk-s0512a2:228_4": "caṇḍālagāmadvāre otaritvā gehadvāre ṭhito diṭṭhamaṅgalikaṁ pakkosāpetvā ‘‘sāmi,",
  "atk-s0512a2:228_5": "kissa maṁ anāthaṁ katvā pabbajitosī’’ti paridevamānaṁ ‘‘tvaṁ, bhadde,",
  "atk-s0512a2:228_6": "mā cintayi,",
  "atk-s0512a2:228_7": "tava porāṇakayasato idāni mahantataraṁ yasaṁ karissāmi,",
  "atk-s0512a2:228_8": "tvaṁ pana ‘mahābrahmā me sāmiko ,",
  "atk-s0512a2:228_9": "na mātaṅgo,",
  "atk-s0512a2:228_10": "so brahmalokaṁ gato,",
  "atk-s0512a2:228_11": "ito sattame divase puṇṇamāya candamaṇḍalaṁ bhinditvā āgamissatī’ti parisāsu vadeyyāsī’’ti vatvā himavantameva gato.",
  "atk-s0512a2:229_0": "Diṭṭhamaṅgalikāpi bārāṇasiyaṁ mahājanamajjhe tesu tesu ṭhānesu tathā kathesi.",
  "atk-s0512a2:229_1": "Atha puṇṇamadivase bodhisatto candamaṇḍalassa gaganamajjhe ṭhitakāle brahmattabhāvaṁ māpetvā candamaṇḍalaṁ",
  "atk-s0512a2:229_2": "bhinditvā dvādasayojanikaṁ bārāṇasiṁ sakalaṁ kāsiraṭṭhañca ekobhāsaṁ katvā ākāsato otaritvā bārāṇasiyā",
  "atk-s0512a2:229_3": "upari tikkhattuṁ paribbhamitvā mahājanena gandhamālādīhi pūjiyamāno caṇḍālagāmābhimukho ahosi.",
  "atk-s0512a2:229_4": "Brahmabhattā sannipatitvā taṁ caṇḍālagāmakaṁ gantvā diṭṭhamaṅgalikāya gehaṁ suddhavatthagandhamālādīhi devavimānaṁ viya alaṅkariṁsu.",
  "atk-s0512a2:229_5": "Diṭṭhamaṅgalikā ca tadā utunī hoti.",
  "atk-s0512a2:229_6": "Mahāsatto tattha gantvā diṭṭhamaṅgalikaṁ aṅguṭṭhena nābhiyaṁ parāmasitvā ‘‘bhadde,",
  "atk-s0512a2:229_7": "gabbho te patiṭṭhito,",
  "atk-s0512a2:229_8": "tvaṁ puttaṁ vijāyissasi,",
  "atk-s0512a2:229_9": "tvampi puttopi te lābhaggayasaggappattā bhavissatha,",
  "atk-s0512a2:229_10": "tava sīsadhovanaudakaṁ sakalajambudīpe rājūnaṁ abhisekodakaṁ bhavissati,",
  "atk-s0512a2:229_11": "nhānodakaṁ pana te amatodakaṁ bhavissati,",
  "atk-s0512a2:229_12": "ye naṁ sīse āsiñcissanti,",
  "atk-s0512a2:229_13": "te sabbarogehi muccissanti,",
  "atk-s0512a2:229_14": "kāḷakaṇṇiyā ca parimuccissanti,",
  "atk-s0512a2:229_15": "tava pādapiṭṭhe sīsaṁ ṭhapetvā vandantā sahassaṁ dassanti,",
  "atk-s0512a2:229_16": "kathāsavanaṭṭhāne ṭhatvā vandantā sataṁ dassanti,",
  "atk-s0512a2:229_17": "cakkhupathe ṭhatvā vandantā ekekaṁ kahāpaṇaṁ datvā vandissanti,",
  "atk-s0512a2:229_18": "appamattā hohī’’ti taṁ ovaditvā gehā nikkhamma mahājanassa passantasseva candamaṇḍalaṁ pāvisi.",
  "atk-s0512a2:230_0": "Brahmabhattā sannipatitvā diṭṭhamaṅgalikaṁ mahantena sakkārena nagaraṁ pavesetvā mahantena sirisobhaggena tattha vasāpesuṁ.",
  "atk-s0512a2:230_1": "Devavimānasadisañcassā nivesanaṁ kāresuṁ.",
  "atk-s0512a2:230_2": "Tattha netvā uḷāraṁ lābhasakkāraṁ upanāmesuṁ.",
  "atk-s0512a2:230_3": "Puttalābhādi sabbo bodhisattena vuttasadisova ahosi.",
  "atk-s0512a2:230_4": "Soḷasasahassā brāhmaṇā diṭṭhamaṅgalikāya puttena saha nibaddhaṁ bhuñjanti,",
  "atk-s0512a2:230_5": "sahassamattā naṁ parivārenti,",
  "atk-s0512a2:230_6": "anekasahassānaṁ dānaṁ dīyati.",
  "atk-s0512a2:230_7": "Atha mahāsatto ‘‘ayaṁ aṭṭhāne abhippasanno,",
  "atk-s0512a2:230_8": "handassa dakkhiṇeyye jānāpessāmī’’ti bhikkhāya caranto tassā gehaṁ gantvā tena saddhiṁ sallapitvā agamāsi.",
  "atk-s0512a2:230_9": "Atha kumāro gāthamāha –",
  "atk-s0512a2:231_0": "‘‘Kuto nu āgacchasi dummavāsī, otallako paṁsupisācakova;",
  "atk-s0512a2:232_0": "Saṅkāracoḷaṁ paṭimuñca kaṇṭhe, ko re tuvaṁ hosi adakkhiṇeyyo’’ti. (jā. 1.15.1);",
  "atk-s0512a2:233_0": "Tena vuttaṁ anācāraṁ asahamānā devatā tassa tesañca soḷasasahassānaṁ brāhmaṇānaṁ mukhaṁ viparivattesuṁ.",
  "atk-s0512a2:233_1": "Taṁ disvā diṭṭhamaṅgalikā mahāsattaṁ upasaṅkamitvā tamatthaṁ ārocesi.",
  "atk-s0512a2:233_2": "Bodhisatto ‘‘tassa anācāraṁ asahantehi yakkhehi so vippakāro kato,",
  "atk-s0512a2:233_3": "api ca kho pana imaṁ ucchiṭṭhapiṇḍakaṁ tesaṁ mukhe āsiñcitvā taṁ vippakāraṁ vūpasamehī’’ti āha.",
  "atk-s0512a2:233_4": "Sāpi tathā katvā taṁ vūpasamesi.",
  "atk-s0512a2:233_5": "Atha diṭṭhamaṅgalikā puttaṁ āha – ‘‘tāta,",
  "atk-s0512a2:233_6": "imasmiṁ loke dakkhiṇeyyā nāma mātaṅgapaṇḍitasadisā bhavanti,",
  "atk-s0512a2:233_7": "na ime brāhmaṇā viya jātimattena,",
  "atk-s0512a2:233_8": "mantasajjhāyanamattena vā mānatthaddhā’’ti vatvā ye tadā sīlādiguṇavisesayuttā jhānasamāpattilābhino ceva paccekabuddhā ca,",
  "atk-s0512a2:233_9": "tatthevassa pasādaṁ uppādesīti.",
  "atk-s0512a2:234_0": "Tadā vettavatīnagare jātimanto nāma eko brāhmaṇo pabbajitvāpi jātiṁ nissāya mahantaṁ mānamakāsi.",
  "atk-s0512a2:234_1": "Mahāsatto ‘‘tassa mānaṁ bhindissāmī’’ti taṁ ṭhānaṁ gantvā tassāsanne uparisote vāsaṁ kappesi.",
  "atk-s0512a2:234_2": "Tena vuttaṁ –",
  "atk-s0512a2:235_0": "61.",
  "atk-s0512a2:236_0": " ‘‘Ahañca brāhmaṇo eko, gaṅgākūle vasāmubho;",
  "atk-s0512a2:237_0": "Ahaṁ vasāmi upari, heṭṭhā vasati brāhmaṇo’’ti.",
  "atk-s0512a2:238_0": "Atha mahāsatto ekadivasaṁ dantakaṭṭhaṁ khāditvā ‘‘idaṁ jātimantassa jaṭāsu laggatū’’ti adhiṭṭhāya nadiyaṁ pātesi.",
  "atk-s0512a2:238_1": "Taṁ tassa udakaṁ ācamentassa jaṭāsu laggi,",
  "atk-s0512a2:238_2": "so taṁ disvā ‘‘nassa vasalā’’ti vatvā ‘‘kutoyaṁ kāḷakaṇṇī āgato,",
  "atk-s0512a2:238_3": "upadhāressāmi na’’nti uddhaṁsotaṁ gacchanto mahāsattaṁ disvā ‘‘kiṁjātikosī’’ti pucchi.",
  "atk-s0512a2:238_4": "‘‘Caṇḍālosmī’’ti.",
  "atk-s0512a2:238_5": "‘‘Tayā nadiyaṁ dantakaṭṭhaṁ pātita’’nti? ‘‘Āma, mayā’’ti. ‘‘Nassa, vasala, caṇḍāla,",
  "atk-s0512a2:238_6": "kāḷakaṇṇi,",
  "atk-s0512a2:238_7": "mā idha vasi,",
  "atk-s0512a2:238_8": "heṭṭhāsote vasā’’ti vatvā heṭṭhāsote vasantenapi pātite dantakaṭṭhe paṭisotaṁ āgantvā jaṭāsu laggante ‘‘nassa, vasala,",
  "atk-s0512a2:238_9": "sace idha vasissasi,",
  "atk-s0512a2:238_10": "sattame divase sattadhā te muddhā phalissatī’’ti āha.",
  "atk-s0512a2:238_11": "Tena vuttaṁ –",
  "atk-s0512a2:239_0": "62.",
  "atk-s0512a2:240_0": " ‘‘Vicaranto anukūlamhi, uddhaṁ me assamaddasa;",
  "atk-s0512a2:241_0": "Tattha maṁ paribhāsetvā, abhisapi muddhaphālana’’nti.",
  "atk-s0512a2:242_0": "Tattha vicaranto anukūlamhīti ucchiṭṭhadantakaṭṭhe attano jaṭāsu lagge tassa āgamanagavesanavasena gaṅgāya tīre anuvicaranto.",
  "atk-s0512a2:242_1": "Uddhaṁ me assamaddasāti attano vasanaṭṭhānato uparisote mama assamaṁ paṇṇasālaṁ addakkhi.",
  "atk-s0512a2:242_2": "Tattha maṁ paribhāsetvāti mama assamaṁ āgantvā jātiṁ sutvā tatova paṭikkamitvā savanūpacāre ṭhatvā ‘‘nassa,",
  "atk-s0512a2:242_3": "vasala caṇḍāla,",
  "atk-s0512a2:242_4": "kāḷakaṇṇi mā idha vasī’’tiādīni vatvā bhayena santajjetvā.",
  "atk-s0512a2:242_5": "Abhisapi muddhaphālananti ‘‘sace jīvitukāmosi,",
  "atk-s0512a2:242_6": "ettova sīghaṁ palāyassū’’ti vatvā ‘‘sace na pakkamissati,",
  "atk-s0512a2:242_7": "ito te sattame divase sattadhā muddhā phalatū’’ti me abhisapaṁ adāsi.",
  "atk-s0512a2:243_0": "Kiṁ pana tassa abhisapena muddhā phalatīti?",
  "atk-s0512a2:243_1": "Na phalati,",
  "atk-s0512a2:243_2": "kuhako pana so,",
  "atk-s0512a2:243_3": "evamayaṁ maraṇabhayatajjito sudūraṁ pakkamissatīti saññāya santāsanatthaṁ tathā āha.",
  "atk-s0512a2:244_0": "63.Yadihaṁ tassa pakuppeyyanti tassa mānatthaddhassa kūṭajaṭilassa ahaṁ yadi kujjheyyaṁ.",
  "atk-s0512a2:244_1": "Yadi sīlaṁ na gopayeti sīlaṁ yadi na rakkheyyaṁ,",
  "atk-s0512a2:244_2": "idaṁ sīlaṁ nāma jīvitanirapekkhaṁ sammadeva rakkhitabbanti yadi na cinteyyanti attho.",
  "atk-s0512a2:244_3": "Oloketvānahaṁ tassa,",
  "atk-s0512a2:244_4": "kareyyaṁ chārikaṁ viyāti sacāhaṁ tadā tassa appatīto abhavissaṁ .",
  "atk-s0512a2:244_5": "Mama cittācāraṁ ñatvā mayi abhippasannā devatā khaṇeneva taṁ bhasmamuṭṭhiṁ viya viddhaṁseyyunti adhippāyo.",
  "atk-s0512a2:244_6": "Satthā pana tadā attano appatītabhāve sati devatāhi sādhetabbaṁ tassa anatthaṁ attanā kattabbaṁ viya katvā desesi ‘‘kareyyaṁ chārikaṁ viyā’’ti.",
  "atk-s0512a2:245_0": "Vitaṇḍavādī panāha –",
  "atk-s0512a2:245_1": "‘‘bodhisattova taṁ jaṭilaṁ icchamāno iddhiyā chārikaṁ kareyya,",
  "atk-s0512a2:245_2": "evañhi sati imissā pāḷiyā attho ujukameva nīto hotī’’ti.",
  "atk-s0512a2:245_3": "So evamassa vacanīyo –",
  "atk-s0512a2:245_4": "‘‘tvaṁ iddhiyā parūpaghātaṁ vadasi,",
  "atk-s0512a2:245_5": "iddhi nāmesā adhiṭṭhānā iddhi,",
  "atk-s0512a2:245_6": "vikubbanā iddhi,",
  "atk-s0512a2:245_7": "manomayā iddhi,",
  "atk-s0512a2:245_8": "ñāṇavipphārā iddhi,",
  "atk-s0512a2:245_9": "samādhivipphārā iddhi,",
  "atk-s0512a2:245_10": "ariyā iddhi,",
  "atk-s0512a2:245_11": "kammavipākajā iddhi,",
  "atk-s0512a2:245_12": "puññavato iddhi,",
  "atk-s0512a2:245_13": "vijjāmayā iddhi,",
  "atk-s0512a2:245_14": "tattha tattha sammāpayogappaccayā ijjhanaṭṭhena iddhīti dasavidhā.",
  "atk-s0512a2:245_15": "Tattha ‘‘kataraṁ iddhiṁ vadesī’’ti?",
  "atk-s0512a2:245_16": "‘‘Bhāvanāmaya’’nti.",
  "atk-s0512a2:245_17": "‘‘Kiṁ pana bhāvanāmayāya parūpaghātakammaṁ hotī’’ti? Āma,",
  "atk-s0512a2:245_18": "ekacce ācariyā ‘‘ekavāraṁ hotī’’ti vadanti,",
  "atk-s0512a2:245_19": "yathā hi paraṁ paharitukāmena udakabharite ghaṭe khitte paropi paharīyati,",
  "atk-s0512a2:245_20": "ghaṭopi bhijjati,",
  "atk-s0512a2:245_21": "evameva bhāvanāmayāya iddhiyā ekavāraṁ parūpaghātakammaṁ hoti,",
  "atk-s0512a2:245_22": "tato paṭṭhāya pana sā nassati.",
  "atk-s0512a2:246_0": "Atha so ‘‘bhāvanāmayāya iddhiyā neva ekavāraṁ na dvevāraṁ parūpaghātakammaṁ hotī’’ti vatvā pucchitabbo",
  "atk-s0512a2:246_1": "‘‘kiṁ bhāvanāmayā iddhi kusalā akusalā abyākatā,",
  "atk-s0512a2:246_2": "sukhāya vedanāya sampayuttā dukkhāya vedanāya sampayuttā adukkhamasukhāya vedanāya sampayuttā,",
  "atk-s0512a2:246_3": "savitakkasavicārā avitakkavicāramattā avitakkaavicārā,",
  "atk-s0512a2:246_4": "kāmāvacarā rūpāvacarā arūpāvacarā’’ti?",
  "atk-s0512a2:246_5": "Jānanto ‘‘bhāvanāmayā iddhi kusalā abyākatā vā adukkhamasukhavedaniyā avitakkaavicārā rūpāvacarā cā’’ti vakkhati.",
  "atk-s0512a2:246_6": "So vattabbo ‘‘pāṇātipātacetanā kusalādīsu kataraṁ koṭṭhāsaṁ bhajatī’’ti?",
  "atk-s0512a2:246_7": "Jānanto vakkhati ‘‘pāṇātipātacetanā akusalāva dukkhavedanāva savitakkasavicārāva kāmāvacarāvā’’ti.",
  "atk-s0512a2:246_8": "Evaṁ sante ‘‘tava pañho neva kusalattikena sameti,",
  "atk-s0512a2:246_9": "na vedanāttikena na vitakkattikena na bhūmantarenā’’ti pāḷiyā virodhaṁ dassetvā saññāpetabbo.",
  "atk-s0512a2:246_10": "Yadi pana so ‘‘puna caparaṁ,",
  "atk-s0512a2:246_11": "bhikkhave,",
  "atk-s0512a2:246_12": "idhekacco samaṇo vā brāhmaṇo vā iddhimā cetovasippatto aññissā kucchigataṁ gabbhaṁ pāpakena manasānupekkhitā",
  "atk-s0512a2:246_13": "hoti ‘aho vata yaṁ taṁ kucchigataṁ gabbhaṁ na sotthinā abhinikkhameyyā’ti. Evampi,",
  "atk-s0512a2:246_14": "bhikkhave,",
  "atk-s0512a2:246_15": "kulumpassa upaghāto hotī’’ti saṅgītiṁ anāruḷhaṁ kulumpasuttaṁ udāhareyya.",
  "atk-s0512a2:246_16": "Tassāpi ‘‘tvaṁ atthaṁ na jānāsi.",
  "atk-s0512a2:246_17": "Iddhimā cetovasippattoti hi ettha na bhāvanāmayā iddhi adhippetā,",
  "atk-s0512a2:246_18": "āthabbanikā iddhi adhippetā.",
  "atk-s0512a2:246_19": "Sā hi ettha labbhamānā labbhatīti bhāvanāmayāya iddhiyā parūpaghāto na sambhavatiyevā’’ti saññāpetabbo.",
  "atk-s0512a2:246_20": "No ce saññattiṁ upeti,",
  "atk-s0512a2:246_21": "kammaṁ katvā uyyojetabbo.",
  "atk-s0512a2:246_22": "Tasmā yathāvuttanayenevettha gāthāya attho veditabbo.",
  "atk-s0512a2:247_0": "Tathā pana tena abhisapito mahāsatto ‘‘sacāhaṁ etassa kujjhissāmi,",
  "atk-s0512a2:247_1": "sīlaṁ me arakkhitaṁ bhavissati,",
  "atk-s0512a2:247_2": "upāyenevassa mānaṁ bhindissāmi,",
  "atk-s0512a2:247_3": "sā cassa rakkhā bhavissatī’’ti sattame divase sūriyuggamanaṁ vāresi.",
  "atk-s0512a2:247_4": "Manussā sūriyassa anuggamanena ubbāḷhā jātimantatāpasaṁ upasaṅkamitvā ‘‘bhante,",
  "atk-s0512a2:247_5": "tumhe sūriyassa uggantuṁ na dethā’’ti pucchiṁsu.",
  "atk-s0512a2:247_6": "So ‘‘na metaṁ kammaṁ,",
  "atk-s0512a2:247_7": "gaṅgātīre pana eko caṇḍālatāpaso vasati,",
  "atk-s0512a2:247_8": "tassetaṁ kammaṁ siyā’’ti āha .",
  "atk-s0512a2:247_9": "Manussā mahāsattaṁ upasaṅkamitvā ‘‘bhante,",
  "atk-s0512a2:247_10": "tumhe sūriyassa uggantuṁ na dethā’’ti pucchiṁsu.",
  "atk-s0512a2:247_11": "‘‘Āmāvuso’’ti.",
  "atk-s0512a2:247_12": "‘‘Kiṁkāraṇā’’ti?",
  "atk-s0512a2:247_13": "‘‘Tumhākaṁ kulūpakatāpaso maṁ niraparādhaṁ abhisapi,",
  "atk-s0512a2:247_14": "tasmiṁ āgantvā khamāpanatthaṁ mama pādesu patite sūriyaṁ vissajjessāmī’’ti.",
  "atk-s0512a2:247_15": "Te gantvā taṁ ākaḍḍhantā ānetvā mahāsattassa pādamūle nipajjāpetvā khamāpetvā ‘‘sūriyaṁ vissajjetha,",
  "atk-s0512a2:247_16": "bhante’’ti āhaṁsu.",
  "atk-s0512a2:247_17": "‘‘Na sakkā vissajjetuṁ,",
  "atk-s0512a2:247_18": "sacāhaṁ vissajjessāmi,",
  "atk-s0512a2:247_19": "imassa sattadhā muddhā phalissatī’’ti. ‘‘Atha, bhante,",
  "atk-s0512a2:247_20": "kiṁ karomā’’ti.",
  "atk-s0512a2:247_21": "Mahāsatto ‘‘mattikāpiṇḍaṁ āharathā’’ti āharāpetvā ‘‘imaṁ tāpasassa sīse ṭhapetvā tāpasaṁ otāretvā udake ṭhapetha,",
  "atk-s0512a2:247_22": "yadā sūriyo dissati,",
  "atk-s0512a2:247_23": "tadā tāpaso udake nimujjatū’’ti vatvā sūriyaṁ vissajjesi.",
  "atk-s0512a2:247_24": "Sūriyarasmīhi phuṭṭhamatteva mattikāpiṇḍo sattadhā bhijji.",
  "atk-s0512a2:247_25": "Tāpaso udake nimujji.",
  "atk-s0512a2:247_26": "Tena vuttaṁ –",
  "atk-s0512a2:248_0": "64.",
  "atk-s0512a2:249_0": " ‘‘Yaṁ so tadā maṁ abhisapi, kupito duṭṭhamānaso;",
  "atk-s0512a2:250_0": "Tasseva matthake nipati, yogena taṁ pamocayi’’nti.",
  "atk-s0512a2:251_0": "Tattha yaṁ so tadā maṁ abhisapīti so jātimantajaṭilo yaṁ muddhaphālanaṁ sandhāya tadā maṁ abhisapi,",
  "atk-s0512a2:251_1": "mayhaṁ sapaṁ adāsi.",
  "atk-s0512a2:251_2": "Tasseva matthakenipatīti taṁ mayhaṁ upari tena icchitaṁ tasseva pana upari nipati nipatanabhāvena aṭṭhāsi.",
  "atk-s0512a2:251_3": "Evañhetaṁ hoti yathā taṁ appaduṭṭhassa padussato.",
  "atk-s0512a2:251_4": "Vuttañhetaṁ bhagavatā –",
  "atk-s0512a2:251_5": "‘‘yo appaduṭṭhassa narassa dussati…pe…",
  "atk-s0512a2:251_6": "paṭivātaṁva khitto’’ti (dha. pa. 125; su. ni. 667; jā. 1.5.94).",
  "atk-s0512a2:251_7": "Yogena taṁ pamocayinti taṁ tassa bhāsitaṁ matthakaphālanaṁ upāyena tato pamocesiṁ,",
  "atk-s0512a2:251_8": "taṁ vā jaṭilaṁ tato pamocesiṁ,",
  "atk-s0512a2:251_9": "yena upāyena taṁ na hoti,",
  "atk-s0512a2:251_10": "tathā akāsinti attho.",
  "atk-s0512a2:252_0": "Yañhi tena pāramitāparibhāvanasamiddhāhi nānāsamāpattivihāraparipūritāhi sīladiṭṭhisampadāhi susaṅkhatasantāne",
  "atk-s0512a2:252_1": "mahākaruṇādhivāse mahāsatte ariyūpavādakammaṁ abhisapasaṅkhātaṁ pharusavacanaṁ payuttaṁ,",
  "atk-s0512a2:252_2": "taṁ mahāsattassa khettavisesabhāvato tassa ca ajjhāsayapharusatāya diṭṭhadhammavedanīyaṁ hutvā sace so mahāsattaṁ na khamāpesi,",
  "atk-s0512a2:252_3": "sattame divase vipaccanasabhāvaṁ jātaṁ,",
  "atk-s0512a2:252_4": "khamāpite pana mahāsatte payogasampattipaṭibāhitattā avipākadhammataṁ āpajji ahosikammabhāvato.",
  "atk-s0512a2:252_5": "Ayañhi ariyūpavādapāpassa diṭṭhadhammavedanīyassa ca dhammatā.",
  "atk-s0512a2:252_6": "Tattha yaṁ sattame divase bodhisattena sūriyuggamananivāraṇaṁ kataṁ,",
  "atk-s0512a2:252_7": "ayamettha yogoti adhippeto upāyo.",
  "atk-s0512a2:252_8": "Tena hi ubbāḷhā manussā bodhisattassa santike tāpasaṁ ānetvā khamāpesuṁ.",
  "atk-s0512a2:252_9": "Sopi ca mahāsattassa guṇe jānitvā tasmiṁ cittaṁ pasādesīti veditabbaṁ.",
  "atk-s0512a2:252_10": "Yaṁ panassa matthake mattikāpiṇḍassa ṭhapanaṁ,",
  "atk-s0512a2:252_11": "tassa ca sattadhā phālanaṁ kataṁ,",
  "atk-s0512a2:252_12": "taṁ manussānaṁ cittānurakkhaṇatthaṁ,",
  "atk-s0512a2:252_13": "aññathā hi ime pabbajitāpi samānā cittassa vase vattanti,",
  "atk-s0512a2:252_14": "na pana cittaṁ attano vase vattāpentīti mahāsattampi tena sadisaṁ katvā gaṇheyyuṁ.",
  "atk-s0512a2:252_15": "Tadassa nesaṁ dīgharattaṁ ahitāya dukkhāyāti.",
  "atk-s0512a2:253_0": "65.",
  "atk-s0512a2:253_1": "Idāni yadatthaṁ tadā tasmiṁ tāpase cittaṁ adūsetvā suparisuddhaṁ sīlameva rakkhitaṁ,",
  "atk-s0512a2:253_2": "taṁ dassetuṁ ‘‘anurakkhiṁ mama sīla’’nti osānagāthamāha.",
  "atk-s0512a2:253_3": "Taṁ heṭṭhā vuttatthameva.",
  "atk-s0512a2:254_0": "Tadā maṇḍabyo udeno, mātaṅgo lokanātho.",
  "atk-s0512a2:255_0": "Idhāpi sesapāramiyo niddhāretabbā.",
  "atk-s0512a2:255_1": "Tathā nihīnajātikassa sato yathādhippāyaṁ diṭṭhamaṅgalikāya mānaniggaho,",
  "atk-s0512a2:255_2": "pabbajitvā ‘‘diṭṭhamaṅgalikāya avassayo bhavissāmī’’ti uppannacitto araññaṁ gantvā pabbajitvā sattadivasabbhantareyeva",
  "atk-s0512a2:255_3": "yathādhippāyaṁ jhānābhiññānibbattanaṁ,",
  "atk-s0512a2:255_4": "tato āgantvā diṭṭhamaṅgalikāya lābhaggayasaggappattiyā upāyasampādanaṁ,",
  "atk-s0512a2:255_5": "maṇḍabyakumārassa mānaniggaho,",
  "atk-s0512a2:255_6": "jātimantatāpasassa mānaniggaho,",
  "atk-s0512a2:255_7": "tassa ca ajānantasseva bhāvino jīvitantarāyassa apanayanaṁ,",
  "atk-s0512a2:255_8": "mahāparādhassāpi tassa akujjhitvā attano sīlānurakkhaṇaṁ,",
  "atk-s0512a2:255_9": "acchariyabbhutapāṭihāriyakaraṇanti evamādayo mahāsattassa guṇānubhāvā vibhāvetabbā.",
  "atk-s0512a2:256_0": "Mātaṅgacariyāvaṇṇanā niṭṭhitā.",
  "atk-s0512a2:257_0": "8. Dhammadevaputtacariyāvaṇṇanā",
  "atk-s0512a2:258_0": "66.",
  "atk-s0512a2:258_1": "Aṭṭhame mahāpakkhoti mahāparivāro.",
  "atk-s0512a2:258_2": "Mahiddhikoti mahatiyā deviddhiyā samannāgato.",
  "atk-s0512a2:258_3": "Dhammo nāma mahāyakkhoti nāmena dhammo nāma mahānubhāvo devaputto.",
  "atk-s0512a2:258_4": "Sabbalokānukampakoti vibhāgaṁ akatvā mahākaruṇāya sabbalokaṁ anuggaṇhanako.",
  "atk-s0512a2:259_0": "Mahāsatto hi tadā kāmāvacaradevaloke dhammo nāma devaputto hutvā nibbatti.",
  "atk-s0512a2:259_1": "So dibbālaṅkārapaṭimaṇḍito dibbarathamabhiruyha accharāgaṇaparivuto manussesu sāyamāsaṁ bhuñjitvā attano",
  "atk-s0512a2:259_2": "attano gharadvāresu sukhakathāya nisinnesu puṇṇamuposathadivase gāmanigamarājadhānīsu ākāse ṭhatvā ‘‘pāṇātipātādīhi",
  "atk-s0512a2:259_3": "dasahi akusalakammapathehi viramitvā tividhasucaritadhammaṁ pūretha,",
  "atk-s0512a2:259_4": "matteyyā petteyyā sāmaññā brahmaññā kule jeṭṭhāpacāyino bhavatha,",
  "atk-s0512a2:259_5": "saggaparāyanā hutvā mahantaṁ yasaṁ anubhavissathā’’ti manusse dasakusalakammapathe samādapento jambudīpaṁ padakkhiṇaṁ karoti.",
  "atk-s0512a2:259_6": "Tena vuttaṁ –",
  "atk-s0512a2:260_0": "67.",
  "atk-s0512a2:261_0": " ‘‘Dasakusalakammapathe, samādapento mahājanaṁ;",
  "atk-s0512a2:262_0": "Carāmi gāmanigamaṁ, samitto saparijjano’’ti.",
  "atk-s0512a2:263_0": "Tattha samittoti dhammikehi dhammavādīhi sahāyehi sasahāyo.",
  "atk-s0512a2:264_0": "Tena ca samayena adhammo nāmeko devaputto kāmāvacaradevaloke nibbatti.",
  "atk-s0512a2:264_1": "‘‘So pāṇaṁ hanatha,",
  "atk-s0512a2:264_2": "adinnaṁ ādiyathā’’tiādinā nayena satte akusalakammapathe samādapento mahatiyā parisāya parivuto jambudīpaṁ vāmaṁ karoti.",
  "atk-s0512a2:264_3": "Tena vuttaṁ –",
  "atk-s0512a2:265_0": "68.",
  "atk-s0512a2:266_0": " ‘‘Pāpo kadariyo yakkho, dīpento dasa pāpake;",
  "atk-s0512a2:267_0": "Sopettha mahiyā carati, samitto saparijjano’’ti.",
  "atk-s0512a2:268_0": "Tattha pāpoti pāpadhammehi samannāgato.",
  "atk-s0512a2:268_1": "Kadariyoti thaddhamaccharī.",
  "atk-s0512a2:268_2": "Yakkhoti devaputto.",
  "atk-s0512a2:268_3": "Dīpento dasa pāpaketi sabbaloke gocaraṁ nāma sattānaṁ upabhogaparibhogāya jātaṁ.",
  "atk-s0512a2:268_4": "Tasmā satte vadhitvā yaṁkiñci katvā ca attā pīṇetabbo,",
  "atk-s0512a2:268_5": "indriyāni santappetabbānītiādinā nayena pāṇātipātādike dasa lāmakadhamme kattabbe katvā pakāsento.",
  "atk-s0512a2:268_6": "Sopetthāti sopi adhammo devaputto imasmiṁ jambudīpe.",
  "atk-s0512a2:268_7": "Mahiyāti bhūmiyā āsanne,",
  "atk-s0512a2:268_8": "manussānaṁ dassanasavanūpacāreti attho.",
  "atk-s0512a2:269_0": "69.",
  "atk-s0512a2:269_1": "Tattha ye sattā sādhukammikā dhammagaruno,",
  "atk-s0512a2:269_2": "te dhammaṁ devaputtaṁ tathā āgacchantameva disvā āsanā vuṭṭhāya gandhamālādīhi pūjentā yāva cakkhupathasamatikkamanā tāva abhitthavanti ,",
  "atk-s0512a2:269_3": "pañjalikā namassamānā tiṭṭhanti,",
  "atk-s0512a2:269_4": "tassa vacanaṁ sutvā appamattā sakkaccaṁ puññāni karonti.",
  "atk-s0512a2:269_5": "Ye pana sattā pāpasamācārā kurūrakammantā,",
  "atk-s0512a2:269_6": "te adhammassa vacanaṁ sutvā abbhanumodanti ,",
  "atk-s0512a2:269_7": "bhiyyosomattāya pāpāni samācaranti.",
  "atk-s0512a2:269_8": "Evaṁ te tadā aññamaññassa ujuvipaccanīkavādā ceva ujuvipaccanīkakiriyā ca hutvā loke vicaranti.",
  "atk-s0512a2:269_9": "Tenāha bhagavā ‘‘dhammavādī adhammo ca,",
  "atk-s0512a2:269_10": "ubho paccanikā maya’’nti.",
  "atk-s0512a2:270_0": "Evaṁ pana gacchante kāle athekadivasaṁ tesaṁ rathā ākāse sammukhā ahesuṁ.",
  "atk-s0512a2:270_1": "Atha nesaṁ parisā ‘‘tumhe kassa,",
  "atk-s0512a2:270_2": "tumhe kassā’’ti pucchitvā ‘‘mayaṁ dhammassa,",
  "atk-s0512a2:270_3": "mayaṁ adhammassā’’ti vatvā maggā okkamitvā dvidhā jātā.",
  "atk-s0512a2:270_4": "Dhammassa pana adhammassa ca rathā abhimukhā hutvā īsāya īsaṁ āhacca aṭṭhaṁsu.",
  "atk-s0512a2:270_5": "‘‘Tava rathaṁ okkamāpetvā mayhaṁ maggaṁ dehi,",
  "atk-s0512a2:270_6": "tava rathaṁ okkamāpetvā mayhaṁ maggaṁ dehī’’ti aññamaññaṁ maggadāpanatthaṁ vivādaṁ akaṁsu.",
  "atk-s0512a2:270_7": "Parisā ca nesaṁ āvudhāni abhiharitvā yuddhasajjā ahesuṁ.",
  "atk-s0512a2:270_8": "Yaṁ sandhāya vuttaṁ –",
  "atk-s0512a2:271_0": "‘‘Dhure dhuraṁ ghaṭṭayantā, samimhā paṭipathe ubho’’.",
  "atk-s0512a2:272_0": "70.",
  "atk-s0512a2:273_0": " ‘‘Kalaho vattatī bhesmā, kalyāṇapāpakassa ca;",
  "atk-s0512a2:274_0": "Maggā okkamanatthāya, mahāyuddho upaṭṭhito’’ti.",
  "atk-s0512a2:275_0": "Tattha dhure dhuranti ekassa rathīsāya itarassa rathīsaṁ ghaṭṭayantā.",
  "atk-s0512a2:275_1": "Samimhāti samāgatā sammukhībhūtā.",
  "atk-s0512a2:275_2": "Puna ubhoti vacanaṁ ubhopi mayaṁ aññamaññassa paccanīkā hutvā loke vicarantā ekadivasaṁ paṭimukhaṁ āgacchantā",
  "atk-s0512a2:275_3": "dvīsu parisāsu ubhosu passesu maggato okkantāsu saha rathena mayaṁ ubho eva samāgatāti dassanatthaṁ vuttaṁ.",
  "atk-s0512a2:275_4": "Bhesmāti bhayajanako.",
  "atk-s0512a2:275_5": "Kalyāṇapāpakassa cāti kalyāṇassa ca pāpakassa ca.",
  "atk-s0512a2:275_6": "Mahāyuddho upaṭṭhitoti mahāsaṅgāmo paccupaṭṭhito āsi.",
  "atk-s0512a2:276_0": "Aññamaññassa hi parisāya ca yujjhitukāmatā jātā.",
  "atk-s0512a2:276_1": "Tattha hi dhammo adhammaṁ āha – ‘‘samma,",
  "atk-s0512a2:276_2": "tvaṁ adhammo,",
  "atk-s0512a2:276_3": "ahaṁ dhammo,",
  "atk-s0512a2:276_4": "maggo mayhaṁ anucchaviko,",
  "atk-s0512a2:276_5": "tava rathaṁ okkamāpetvā mayhaṁ maggaṁ dehī’’ti.",
  "atk-s0512a2:276_6": "Itaro ‘‘ahaṁ daḷhayāno balavā asantāsī,",
  "atk-s0512a2:276_7": "tasmā maggaṁ na demi,",
  "atk-s0512a2:276_8": "yuddhaṁ pana karissāmi,",
  "atk-s0512a2:276_9": "yo yuddhe jinissati,",
  "atk-s0512a2:276_10": "tassa maggo hotū’’ti āha.",
  "atk-s0512a2:276_11": "Tenevāha –",
  "atk-s0512a2:277_0": "‘‘Yasokaro puññakarohamasmi, sadātthuto samaṇabrāhmaṇānaṁ;",
  "atk-s0512a2:278_0": "Maggāraho devamanussapūjito, dhammo ahaṁ dehi adhamma maggaṁ.",
  "atk-s0512a2:279_0": "‘‘Adhammayānaṁ daḷhamāruhitvā, asantasanto balavāhamasmi;",
  "atk-s0512a2:280_0": "Sa kissa hetumhi tavajja dajjaṁ, maggaṁ ahaṁ dhamma adinnapubbaṁ.",
  "atk-s0512a2:281_0": "‘‘Dhammo have pāturahosi pubbe, pacchā adhammo udapādi loke;",
  "atk-s0512a2:282_0": "Jeṭṭho ca seṭṭho ca sanantano ca, uyyāhi jeṭṭhassa kaniṭṭha maggā.",
  "atk-s0512a2:283_0": "‘‘Na yācanāya napi pātirūpā, na arahatā tehaṁ dadeyya maggaṁ;",
  "atk-s0512a2:284_0": "Yuddhañca no hotu ubhinnamajja, yuddhamhi yo jessati tassa maggo.",
  "atk-s0512a2:285_0": "‘‘Sabbā disā anuvisaṭohamasmi, mahabbalo amitayaso atulyo;",
  "atk-s0512a2:286_0": "Guṇehi sabbehi upetarūpo, dhammo adhamma tvaṁ kathaṁ vijessasi.",
  "atk-s0512a2:287_0": "‘‘Lohena ve haññati jātarūpaṁ, na jātarūpena hananti lohaṁ;",
  "atk-s0512a2:288_0": "Sace adhammo hañchati dhammamajja, ayo suvaṇṇaṁ viya dassaneyyaṁ.",
  "atk-s0512a2:289_0": "‘‘Sace tuvaṁ yuddhabalo adhamma, na tuyhaṁ vuḍḍhā ca garū ca atthi;",
  "atk-s0512a2:290_0": "Maggañca te dammi piyāppiyena, vācā duruttānipi te khamāmī’’ti. (jā. 1.11.26-32);",
  "atk-s0512a2:291_0": "Imā hi tesaṁ vacanapaṭivacanakathā.",
  "atk-s0512a2:292_0": "Tattha yasokaroti dhamme niyojanavasena devamanussānaṁ yasadāyako.",
  "atk-s0512a2:292_1": "Dutiyapadepi eseva nayo.",
  "atk-s0512a2:292_2": "Sadātthutoti sadā thuto niccappasattho.",
  "atk-s0512a2:292_3": "Sa kissa hetumhi tavajja dajjanti somhi ahaṁ adhammo adhammayānarathaṁ abhiruḷho abhīto balavā,",
  "atk-s0512a2:292_4": "kiṁkāraṇā ajja,",
  "atk-s0512a2:292_5": "bho dhamma,",
  "atk-s0512a2:292_6": "kassaci adinnapubbaṁ maggaṁ tuyhaṁ dammi.",
  "atk-s0512a2:292_7": "Pāturahosīti paṭhamakappikakāle imasmiṁ loke dasakusalakammapathadhammo pubbe pāturahosi,",
  "atk-s0512a2:292_8": "pacchā adhammo.",
  "atk-s0512a2:292_9": "Jeṭṭho cāti pure nibbattabhāvena ahaṁ jeṭṭho ca seṭṭho ca porāṇako ca,",
  "atk-s0512a2:292_10": "tvaṁ pana kaniṭṭho,",
  "atk-s0512a2:292_11": "tasmā ‘‘maggā uyyāhī’’ti vadati.",
  "atk-s0512a2:293_0": "Napipātirūpāti ahañhi bhoto neva yācanāya na paṭirūpavacanena na maggārahatāya maggaṁ dadeyyaṁ.",
  "atk-s0512a2:293_1": "Anuvisaṭoti ahaṁ catasso disā catasso anudisāti sabbā disā attano guṇena patthaṭo paññāto.",
  "atk-s0512a2:293_2": "Lohenāti ayomuṭṭhikena.",
  "atk-s0512a2:293_3": "Hañchatīti hanissati.",
  "atk-s0512a2:293_4": "Yuddhabalo adhammāti sace tuvaṁ yuddhabalo asi adhamma.",
  "atk-s0512a2:293_5": "Vuḍḍhā ca garū cāti yadi tuyhaṁ ime vuḍḍhā ime garū paṇḍitāti etaṁ natthi.",
  "atk-s0512a2:293_6": "Piyāppiyenāti piyena viya appiyena,",
  "atk-s0512a2:293_7": "appiyenapi dadanto (jā. aṭṭha.",
  "atk-s0512a2:293_8": "4.11.32) piyena viya te maggaṁ dadāmīti attho.",
  "atk-s0512a2:294_0": "71.",
  "atk-s0512a2:294_1": "Mahāsatto hi tadā cintesi –",
  "atk-s0512a2:294_2": "‘‘sacāhaṁ imaṁ pāpapuggalaṁ sabbalokassa ahitāya paṭipannaṁ evaṁ mayā vilomaggāhaṁ gahetvā ṭhitaṁ accharaṁ paharitvā ‘anācāra mā idha tiṭṭha,",
  "atk-s0512a2:294_3": "sīghaṁ paṭikkama vinassā’ti vadeyyaṁ,",
  "atk-s0512a2:294_4": "so taṅkhaṇaññeva mama dhammatejena bhusamuṭṭhi viya vikireyya,",
  "atk-s0512a2:294_5": "na kho pana metaṁ patirūpaṁ,",
  "atk-s0512a2:294_6": "svāhaṁ sabbalokaṁ anukampanto ‘lokatthacariyaṁ matthakaṁ pāpessāmī’ti paṭipajjāmi,",
  "atk-s0512a2:294_7": "ayaṁ kho pana pāpo āyatiṁ mahādukkhabhāgī,",
  "atk-s0512a2:294_8": "svāyaṁ mayā visesato anukampitabbo,",
  "atk-s0512a2:294_9": "tasmāssa maggaṁ dassāmi,",
  "atk-s0512a2:294_10": "evaṁ me sīlaṁ suvisuddhaṁ akhaṇḍitaṁ bhavissatī’’ti.",
  "atk-s0512a2:294_11": "Evaṁ pana cintetvā bodhisatte ‘‘sace tuvaṁ yuddhabalo’’ti gāthaṁ vatvā thokaṁ maggato okkantamatte eva",
  "atk-s0512a2:294_12": "adhammo rathe ṭhātuṁ asakkonto avaṁsiro pathaviyaṁ patitvā pathaviyā vivare dinne gantvā avīcimhi eva nibbatti.",
  "atk-s0512a2:294_13": "Tena vuttaṁ ‘‘yadihaṁ tassa kuppeyya’’ntiādi.",
  "atk-s0512a2:295_0": "Tattha yadihaṁ tassa kuppeyyanti tassa adhammassa yadi ahaṁ kujjheyyaṁ.",
  "atk-s0512a2:295_1": "Yadi bhinde tapoguṇanti tenevassa kujjhanena mayhaṁ tapoguṇaṁ sīlasaṁvaraṁ yadi vināseyyaṁ.",
  "atk-s0512a2:295_2": "Sahaparijanaṁ tassāti saparijanaṁ taṁ adhammaṁ.",
  "atk-s0512a2:295_3": "Rajabhūtanti rajamiva bhūtaṁ,",
  "atk-s0512a2:295_4": "rajabhāvaṁ pattaṁ ahaṁ kareyyaṁ.",
  "atk-s0512a2:296_0": "72.Apicāhanti ettha ahanti nipātamattaṁ.",
  "atk-s0512a2:296_1": "Sīlarakkhāyāti sīlarakkhaṇatthaṁ.",
  "atk-s0512a2:296_2": "Nibbāpetvānāti paṭikacceva khantimettānuddayassa upaṭṭhāpitattā tasmiṁ adhamme uppajjanakakodhassa anuppādaneneva",
  "atk-s0512a2:296_3": "dosapariḷāhavūpasamanena mānasaṁ vūpasametvā.",
  "atk-s0512a2:296_4": "Saha janenokkamitvāti mayhaṁ parijanena saddhiṁ maggā okkamitvā tassa pāpassa adhammassa ahaṁ maggaṁ adāsiṁ.",
  "atk-s0512a2:297_0": "73.Sahapathato okkanteti vuttanayena cittassa vūpasamaṁ katvā ‘‘maggaṁ te dammī’’ti ca vatvā thokaṁ maggato saha okkamanena.",
  "atk-s0512a2:297_1": "Pāpayakkhassāti adhammadevaputtassa.",
  "atk-s0512a2:297_2": "Tāvadeti taṅkhaṇaṁ eva mahāpathavī vivaramadāsi.",
  "atk-s0512a2:297_3": "Jātakaṭṭhakathāyaṁ pana ‘‘maggañca te dammī’’ti gāthāya kathitakkhaṇeyevāti vuttaṁ.",
  "atk-s0512a2:298_0": "Evaṁ tasmiṁ bhūmiyaṁ patite catunahutādhikadviyojanasatasahassabahalā sakalaṁ varāvaraṁ dhārentīpi mahāpathavī",
  "atk-s0512a2:298_1": "‘‘nāhamimaṁ pāpapurisaṁ dhāremī’’ti kathentī viya tena ṭhitaṭṭhāne dvidhā bhijji.",
  "atk-s0512a2:298_2": "Mahāsatto pana tasmiṁ nipatitvā avīcimhi nibbatte rathadhure yathāṭhitova saparijano mahatā devānubhāvena",
  "atk-s0512a2:298_3": "gamanamaggeneva gantvā attano bhavanaṁ pāvisi.",
  "atk-s0512a2:298_4": "Tenāha bhagavā –",
  "atk-s0512a2:299_0": "‘‘Khantībalo yuddhabalaṁ vijetvā, hantvā adhammaṁ nihanitva bhūmyā;",
  "atk-s0512a2:300_0": "Pāyāsi vitto abhiruyha sandanaṁ, maggeneva atibalo saccanikkamo’’ti. (jā. 1.11.34);",
  "atk-s0512a2:301_0": "Tadā adhammo devadatto ahosi,",
  "atk-s0512a2:301_1": "tassa parisā devadattaparisā,",
  "atk-s0512a2:301_2": "dhammo lokanātho,",
  "atk-s0512a2:301_3": "tassa parisā buddhaparisā.",
  "atk-s0512a2:302_0": "Idhāpi heṭṭhā vuttanayeneva sesapāramiyo yathārahaṁ niddhāretabbā.",
  "atk-s0512a2:302_1": "Tathā idhāpi dibbehi āyuvaṇṇayasasukhaādhipateyyehi dibbeheva uḷārehi kāmaguṇehi samappitassa samaṅgībhūtassa",
  "atk-s0512a2:302_2": "anekasahassasaṅkhāhi accharāhi sabbakālaṁ paricāriyamānassa mahati pamādaṭṭhāne ṭhitassa sato īsakampi",
  "atk-s0512a2:302_3": "pamādaṁ anāpajjitvā ‘‘lokatthacariyaṁ matthakaṁ pāpessāmī’’ti māse māse puṇṇamiyaṁ dhammaṁ dīpento saparijano",
  "atk-s0512a2:302_4": "manussapathe vicaritvā mahākaruṇāya sabbasatte adhammato vivecetvā dhamme niyojanaṁ,",
  "atk-s0512a2:302_5": "adhammena samāgatopi tena kataṁ anācāraṁ agaṇetvā tattha cittaṁ akopetvā khantimettānuddayameva paccupaṭṭhapetvā",
  "atk-s0512a2:302_6": "akhaṇḍaṁ suvisuddhañca katvā attano sīlassa rakkhaṇanti evamādayo mahāsattassa guṇānubhāvā vibhāvetabbāti.",
  "atk-s0512a2:303_0": "Dhammadevaputtacariyāvaṇṇanā niṭṭhitā.",
  "atk-s0512a2:304_0": "9. Alīnasattucariyāvaṇṇanā",
  "atk-s0512a2:305_0": "74.",
  "atk-s0512a2:305_1": "Navame pañcālaraṭṭheti evaṁnāmake janapade.",
  "atk-s0512a2:305_2": "Nagaravare,",
  "atk-s0512a2:305_3": "kapilāyanti ‘‘kapilā’’ti evaṁladdhanāme uttamanagare.",
  "atk-s0512a2:305_4": "‘‘Nagaravare’’ti vatvā puna ‘‘puruttame’’ti vacanaṁ tasmiṁ kāle jambudīpe sabbanagarānaṁ tassa nagarassa agganagarabhāvadassanatthaṁ.",
  "atk-s0512a2:305_5": "Jayaddiso nāmāti raññā attano paccatthike jite jāto,",
  "atk-s0512a2:305_6": "attano vā paccāmittabhūtaṁ yakkhinīsaṅkhātaṁ jayaddisaṁ jitoti evaṁladdhanāmo.",
  "atk-s0512a2:305_7": "Sīlaguṇamupāgatoti ācārasīlañceva ussāhasampattiyādirājaguṇañca upāgato,",
  "atk-s0512a2:305_8": "tena samannāgatoti attho.",
  "atk-s0512a2:306_0": "75.Tassa raññoti jayaddisarājassa,",
  "atk-s0512a2:306_1": "ahaṁ putto ahosinti vacanaseso.",
  "atk-s0512a2:306_2": "Sutadhammoti yāvatā rājaputtena sotabbadhammo nāma,",
  "atk-s0512a2:306_3": "tassa sabbassa sutattā sutadhammo,",
  "atk-s0512a2:306_4": "bahussutoti attho.",
  "atk-s0512a2:306_5": "Atha vā sutadhammoti vissutadhammo,",
  "atk-s0512a2:306_6": "dhammacariyāya samacariyāya pakāso paññāto,",
  "atk-s0512a2:306_7": "loke patthaṭakittidhammoti attho.",
  "atk-s0512a2:306_8": "Alīnasattoti evaṁnāmo.",
  "atk-s0512a2:306_9": "Guṇavāti uḷārehi mahāpurisaguṇehi samannāgato.",
  "atk-s0512a2:306_10": "Anurakkhaparijano sadāti saddhādiguṇavisesayogato catūhi saṅgahavatthūhi sammadeva saṅgahaṇato ca sabbakālaṁ sambhattaparivārajano.",
  "atk-s0512a2:307_0": "76.Pitā me migavaṁ gantvā,",
  "atk-s0512a2:307_1": "porisādaṁ upāgamīti mayhaṁ pitā jayaddisarājā migavaṁ caranto araññamajjhaṁ gantvā porisādaṁ manussakhādakaṁ yakkhiniputtaṁ upagañchi,",
  "atk-s0512a2:307_2": "tena samāgami.",
  "atk-s0512a2:308_0": "Jayaddisarājā kira ekadivasaṁ ‘‘migavaṁ gamissāmī’’ti tadanurūpena mahatā parivārena kapilanagarato nikkhami.",
  "atk-s0512a2:308_1": "Taṁ nikkhantamattameva takkasilāvāsī nando nāma brāhmaṇo catasso satārahā gāthā nāma kathetuṁ ādāya upasaṅkamitvā attano āgamanakāraṇaṁ rañño ārocesi.",
  "atk-s0512a2:308_2": "Rājā ‘‘nivattitvā suṇissāmī’’ti tassa vasanagehaṁ paribbayañca dāpetvā araññaṁ paviṭṭho ‘‘yassa passena migo palāyati,",
  "atk-s0512a2:308_3": "tasseva so gīvā’’ti vatvā mige pariyesanto vicarati.",
  "atk-s0512a2:308_4": "Atheko pasadamigo mahājanassa padasaddena āsayato nikkhamitvā rañño abhimukho gantvā palāyi.",
  "atk-s0512a2:308_5": "Amaccā parihāsaṁ kariṁsu.",
  "atk-s0512a2:308_6": "Rājā taṁ anubandhitvā tiyojanamatthake taṁ parikkhīṇajavaṁ ṭhitaṁ vijjhitvā pātesi.",
  "atk-s0512a2:308_7": "Patitaṁ khaggena dvidhā katvā anatthikopi ‘‘maṁsena migaṁ gahetuṁ nāsakkhī’’ti vacanamocanatthaṁ kāje",
  "atk-s0512a2:308_8": "katvā āgacchanto ekassa nigrodhassa mūle dabbatiṇesu nisīditvā thokaṁ vissamitvā gantuṁ ārabhi.",
  "atk-s0512a2:309_0": "Tena ca samayena tasseva rañño jeṭṭhabhātā jātadivase eva ekāya yakkhiniyā khādituṁ gahito ārakkhamanussehi",
  "atk-s0512a2:309_1": "anubaddhāya tāya niddhamanamaggena gacchantiyā ure ṭhapito mātusaññāya mukhena thanaggahaṇena puttasinehaṁ",
  "atk-s0512a2:309_2": "uppādetvā saṁvaḍḍhiyamāno tadāhāropayogitāya manussamaṁsaṁ khādanto anukkamena vuddhippatto attānaṁ antaradhāpanatthaṁ",
  "atk-s0512a2:309_3": "yakkhiniyā dinnaosadhamūlānubhāvena antarahito hutvā manussamaṁsaṁ khāditvā jīvanto tāya yakkhiniyā matāya",
  "atk-s0512a2:309_4": "taṁ osadhamūlaṁ attano pamādena nāsetvā dissamānarūpova manussamaṁsaṁ khādanto naggo ubbiggavirūpadassano",
  "atk-s0512a2:309_5": "rājapurisehi passitvā anubaddho palāyitvā araññaṁ pavisitvā tassa nigrodhassa mūle vāsaṁ kappento rājānaṁ",
  "atk-s0512a2:309_6": "disvā ‘‘bhakkhosi me’’ti hatthe aggahesi.",
  "atk-s0512a2:309_7": "Tena vuttaṁ ‘‘so me pitumaggahesi,",
  "atk-s0512a2:309_8": "bhakkhosi mama mā calī’’tiādi.",
  "atk-s0512a2:310_0": "Tattha so me pitumaggahesīti so porisādo mama pitaraṁ jayaddisarājānaṁ attano nisinnarukkhasamīpamāgataṁ ‘‘mama bhakkho tvaṁ āgatosi,",
  "atk-s0512a2:310_1": "hatthaparipphandanādivasena mā cali,",
  "atk-s0512a2:310_2": "calantampi ahaṁ taṁ khādissāmī’’ti hatthe aggahesi.",
  "atk-s0512a2:311_0": "77.Tassāti tassa yakkhiniputtassa.",
  "atk-s0512a2:311_1": "Tasitavedhitoti cittutrāsena tasito sarīraparikampena vedhito.",
  "atk-s0512a2:311_2": "Ūrukkhambhoti ubhinnaṁ ūrūnaṁ thaddhabhāvo,",
  "atk-s0512a2:311_3": "yena so tato palāyituṁ nāsakkhi.",
  "atk-s0512a2:312_0": "Migavaṁ gahetvā muñcassūti ettha migavanti migavavasena laddhattā taṁ migamaṁsaṁ ‘‘migava’’nti āha,",
  "atk-s0512a2:312_1": "imaṁ migamaṁsaṁ gahetvā maṁ muñcassūti attho.",
  "atk-s0512a2:312_2": "So hi rājā naṁ yakkhiniputtaṁ disvā bhīto ūrukkhambhaṁ patvā khāṇuko viya aṭṭhāsi.",
  "atk-s0512a2:312_3": "So vegena gantvā taṁ hatthe gahetvā ‘‘bhakkhosi me āgatosī’’ti āha.",
  "atk-s0512a2:312_4": "Atha naṁ rājā satiṁ paccupaṭṭhapetvā ‘‘sace āhāratthiko,",
  "atk-s0512a2:312_5": "imaṁ te maṁsaṁ dadāmi,",
  "atk-s0512a2:312_6": "taṁ gahetvā khāda,",
  "atk-s0512a2:312_7": "maṁ muñcāhī’’ti āha .",
  "atk-s0512a2:312_8": "Taṁ sutvā porisādo ‘‘kimidaṁ mayhameva santakaṁ datvā mayā vohāraṁ karosi,",
  "atk-s0512a2:312_9": "nanu imaṁ maṁsañca tvañca mama hatthagatakālato paṭṭhāya mayhameva santakaṁ,",
  "atk-s0512a2:312_10": "tasmā taṁ paṭhamaṁ khāditvā pacchā maṁsaṁ khādissāmī’’ti āha.",
  "atk-s0512a2:313_0": "Atha rājā ‘‘maṁsanikkayenāyaṁ na maṁ muñcati,",
  "atk-s0512a2:313_1": "mayā ca migavaṁ āgacchantena tassa brāhmaṇassa ‘āgantvā te dhanaṁ dassāmī’ti paṭiññā katā.",
  "atk-s0512a2:313_2": "Sacāyaṁ yakkho anujānissati,",
  "atk-s0512a2:313_3": "saccaṁ anurakkhanto gehaṁ gantvā taṁ paṭiññaṁ mocetvā puna imassa yakkhassa bhattatthaṁ āgaccheyya’’nti cintetvā tassa tamatthaṁ ārocesi.",
  "atk-s0512a2:313_4": "Taṁ sutvā porisādo ‘‘sace tvaṁ saccaṁ anurakkhanto gantukāmosi,",
  "atk-s0512a2:313_5": "gantvā tassa brāhmaṇassa dātabbaṁ dhanaṁ datvā saccaṁ anurakkhanto sīghaṁ puna āgaccheyyāsī’’ti vatvā rājānaṁ vissajjesi.",
  "atk-s0512a2:313_6": "So tena vissaṭṭho ‘‘tvaṁ mā cintayi,",
  "atk-s0512a2:313_7": "ahaṁ pātova āgamissāmī’’ti vatvā magganimittāni sallakkhento attano balakāyaṁ upagantvā tena parivuto",
  "atk-s0512a2:313_8": "nagaraṁ pavisitvā nandabrāhmaṇaṁ pakkosāpetvā mahārahe āsane nisīdāpetvā tā gāthā sutvā cattāri sahassāni",
  "atk-s0512a2:313_9": "datvā yānaṁ āropetvā ‘‘imaṁ takkasilameva nethā’’ti manusse datvā brāhmaṇaṁ uyyojetvā dutiyadivase porisādassa",
  "atk-s0512a2:313_10": "santikaṁ gantukāmo puttaṁ rajje patiṭṭhapetuṁ anusāsaniñca dento tamatthaṁ ārocesi.",
  "atk-s0512a2:313_11": "Tena vuttaṁ –",
  "atk-s0512a2:314_0": "78.",
  "atk-s0512a2:315_0": " ‘‘Migavaṁ gahetvā muñcassu, katvā āgamanaṁ puna;",
  "atk-s0512a2:316_0": "Brāhmaṇassa dhanaṁ datvā, pitā āmantayī mamaṁ.",
  "atk-s0512a2:317_0": "79.",
  "atk-s0512a2:318_0": " ‘‘Rajjaṁ putta paṭipajja, mā pamajji puraṁ idaṁ;",
  "atk-s0512a2:319_0": "Kataṁ me porisādena, mama āgamanaṁ punā’’ti.",
  "atk-s0512a2:320_0": "Tattha āgamanaṁ punāti puna āgamanaṁ paṭiññātassa porisādassa saṅgaraṁ katvā.",
  "atk-s0512a2:320_1": "Brāhmaṇassa dhanaṁ datvāti takkasilato āgatassa nandanāmassa brāhmaṇassa tā gāthā sutvā catusahassaparimāṇaṁ dhanaṁ datvā.",
  "atk-s0512a2:320_2": "Pitā āmantayī mamanti mama pitā jayaddisarājā maṁ āmantesi.",
  "atk-s0512a2:321_0": "Kathaṁ āmantesīti ce?",
  "atk-s0512a2:321_1": "Āha ‘‘rajja’’ntiādi.",
  "atk-s0512a2:321_2": "Tassattho – putta,",
  "atk-s0512a2:321_3": "tvaṁ imaṁ kulasantakaṁ rajjaṁ paṭipajja,",
  "atk-s0512a2:321_4": "yathāhaṁ dhammena samena rajjaṁ kāremi,",
  "atk-s0512a2:321_5": "evaṁ tvampi chattaṁ ussāpetvā rajjaṁ kārehi.",
  "atk-s0512a2:321_6": "Tvaṁ idaṁ puraṁ rakkhanto rajjañca kārento mā pamādamāpajji,",
  "atk-s0512a2:321_7": "asukasmiṁ ṭhāne nigrodharukkhamūle porisādena yakkhena katametaṁ mayā saṅgaraṁ mama puna tassa santikaṁ āgamanaṁ uddissa,",
  "atk-s0512a2:321_8": "kevalaṁ tassa brāhmaṇassa dhanadānatthaṁ idhāgato saccaṁ anurakkhanto,",
  "atk-s0512a2:321_9": "tasmā tatthāhaṁ gamissāmīti.",
  "atk-s0512a2:322_0": "Taṁ sutvā mahāsatto ‘‘mā kho tvaṁ, mahārāja,",
  "atk-s0512a2:322_1": "tattha agamāsi,",
  "atk-s0512a2:322_2": "ahaṁ tattha gamissāmi.",
  "atk-s0512a2:322_3": "Sace pana tvaṁ, tāta,",
  "atk-s0512a2:322_4": "gamissasiyeva,",
  "atk-s0512a2:322_5": "ahampi tayā saddhiṁ gamissāmiyevā’’ti.",
  "atk-s0512a2:322_6": "‘‘Evaṁ sante mayaṁ ubhopi na bhavissāma,",
  "atk-s0512a2:322_7": "tasmā ahameva tattha gamissāmī’’ti nānappakārena vārentaṁ rājānaṁ saññāpetvā mātāpitaro vanditvā pitu",
  "atk-s0512a2:322_8": "atthāya attānaṁ pariccajitvā sotthibhāvāya pitari sāsitavādaṁ payuñjamāne mātubhaginibhariyāsu ca saccakiriyaṁ",
  "atk-s0512a2:322_9": "karontīsu āvudhaṁ gahetvā nagarato nikkhamitvā assupuṇṇamukhaṁ mahājanaṁ anubandhantaṁ āpucchitvā pitarā",
  "atk-s0512a2:322_10": "akkhātanayena yakkhavāsamaggaṁ paṭipajji.",
  "atk-s0512a2:322_11": "Yakkhiniputtopi ‘‘khattiyā nāma bahumāyā,",
  "atk-s0512a2:322_12": "ko jānāti kiṁ bhavissatī’’ti rukkhaṁ abhiruhitvā rañño āgamanaṁ olokento nisinno kumāraṁ āgacchantaṁ",
  "atk-s0512a2:322_13": "disvā ‘‘pitaraṁ nivattetvā putto āgato bhavissati,",
  "atk-s0512a2:322_14": "natthi me bhaya’’nti otaritvā tassa piṭṭhiṁ dassetvāva nisīdi.",
  "atk-s0512a2:322_15": "Mahāsatto āgantvā tassa purato aṭṭhāsi.",
  "atk-s0512a2:322_16": "Tena vuttaṁ –",
  "atk-s0512a2:323_0": "80.",
  "atk-s0512a2:324_0": " ‘‘Mātāpitū ca vanditvā, nimminitvāna attanā;",
  "atk-s0512a2:325_0": "Nikkhipitvā dhanuṁ khaggaṁ, porisādaṁ upāgami’’nti.",
  "atk-s0512a2:326_0": "81.Sasatthahatthūpagatanti sasatthahatthaṁ upagataṁ āvudhapāṇiṁ maṁ attano santikaṁ upagataṁ disvā.",
  "atk-s0512a2:326_1": "Kadāci so tasissatīti so yakkho api taseyya.",
  "atk-s0512a2:326_2": "Tena bhijjissati sīlanti tena tassa tāsuppādanena mayhaṁ sīlaṁ vinassati saṁkilissati.",
  "atk-s0512a2:326_3": "Paritāsaṁ kate mayīti mayi tassa paritāsaṁ kate sati.",
  "atk-s0512a2:327_0": "82.Sīlakhaṇḍabhayā mayhaṁ,",
  "atk-s0512a2:327_1": "tassa dessaṁ na byāharinti yathā ca sīlabhedabhayena nihitasattho tassa santikaṁ agamāsi,",
  "atk-s0512a2:327_2": "evaṁ mayhaṁ sīlakhaṇḍabhayā eva tassa porisādassa dessaṁ aniṭṭhampi na byāhariṁ,",
  "atk-s0512a2:327_3": "kevalaṁ pana mettacittena hitavādī idaṁ idāni vakkhamānaṁ vacanaṁ abhāsiṁ.",
  "atk-s0512a2:328_0": "Mahāsatto ca gantvā purato ṭhito.",
  "atk-s0512a2:328_1": "Yakkhiniputto taṁ vīmaṁsitukāmo ‘‘kosi tvaṁ,",
  "atk-s0512a2:328_2": "kuto āgato,",
  "atk-s0512a2:328_3": "kiṁ maṁ na jānāsi ‘luddo manussamaṁsakhādako’ti,",
  "atk-s0512a2:328_4": "kasmā ca idhāgatosī’’ti pucchi.",
  "atk-s0512a2:328_5": "Kumāro ‘‘ahaṁ jayaddisarañño putto,",
  "atk-s0512a2:328_6": "tvaṁ porisādakoti jānāmi,",
  "atk-s0512a2:328_7": "pitu jīvitaṁ rakkhituṁ idhāgato,",
  "atk-s0512a2:328_8": "tasmā taṁ muñca,",
  "atk-s0512a2:328_9": "maṁ khādā’’ti āha.",
  "atk-s0512a2:328_10": "Puna yakkhiniputto mukhākāreneva ‘‘taṁ tassa puttoti ahaṁ jānāmi,",
  "atk-s0512a2:328_11": "dukkaraṁ pana tayā kataṁ evaṁ āgacchantenā’’ti āha.",
  "atk-s0512a2:328_12": "Kumāro ‘‘na idaṁ dukkaraṁ,",
  "atk-s0512a2:328_13": "yaṁ pitu atthe jīvitapariccajanaṁ,",
  "atk-s0512a2:328_14": "mātāpituhetu hi evarūpaṁ puññaṁ katvā ekanteneva sagge pamodati,",
  "atk-s0512a2:328_15": "ahañca ‘amaraṇadhammo nāma koci satto natthī’ti jānāmi,",
  "atk-s0512a2:328_16": "attanā ca kiñci kataṁ pāpaṁ nāma na sarāmi,",
  "atk-s0512a2:328_17": "tasmā maraṇatopi me bhayaṁ natthi,",
  "atk-s0512a2:328_18": "idaṁ sarīraṁ mayā te nissaṭṭhaṁ,",
  "atk-s0512a2:328_19": "aggiṁ jāletvā khādā’’ti āha.",
  "atk-s0512a2:328_20": "Tena vuttaṁ –",
  "atk-s0512a2:329_0": "83.",
  "atk-s0512a2:330_0": " ‘‘Ujjālehi mahāaggiṁ, papatissāmi rukkhato;",
  "atk-s0512a2:331_0": "Tvaṁ pakkakālamaññāya, bhakkhaya maṁ pitāmahā’’ti.",
  "atk-s0512a2:332_0": "Taṁ sutvā yakkhiniputto ‘‘na sakkā imassa maṁsaṁ khādituṁ,",
  "atk-s0512a2:332_1": "upāyena imaṁ palāpessāmī’’ti cintetvā ‘‘tena hi araññaṁ pavisitvā sāradārūni āharitvā niddhūme aṅgāre karohi,",
  "atk-s0512a2:332_2": "tattha te maṁsaṁ pacitvā khādissāmī’’ti āha.",
  "atk-s0512a2:332_3": "Mahāsatto tathā katvā tassa ārocesi.",
  "atk-s0512a2:332_4": "So taṁ olokento ‘‘ayaṁ purisasīho maraṇatopi bhayaṁ natthi,",
  "atk-s0512a2:332_5": "evaṁ nibbhayo nāma na mayā diṭṭhapubbo’’ti lomahaṁsajāto kumāraṁ olokesi.",
  "atk-s0512a2:332_6": "Kumāro kissa maṁ olokesi,",
  "atk-s0512a2:332_7": "na yathāvuttaṁ karosīti.",
  "atk-s0512a2:332_8": "Yakkhiniputto mahāsattaṁ ‘‘sattadhā tassa muddhā phaleyya,",
  "atk-s0512a2:332_9": "yo taṁ khādeyyā’’ti āha.",
  "atk-s0512a2:332_10": "‘‘Sace maṁ na khāditukāmosi,",
  "atk-s0512a2:332_11": "atha kasmā aggiṁ kāresī’’ti?",
  "atk-s0512a2:332_12": "‘‘Tava pariggaṇhanattha’’nti.",
  "atk-s0512a2:332_13": "‘‘Tvaṁ idāni maṁ kathaṁ pariggaṇhissasi,",
  "atk-s0512a2:332_14": "svāhaṁ tiracchānayoniyaṁ nibbattopi sakkassa devarañño attānaṁ pariggaṇhituṁ na adāsi’’nti imamatthaṁ dassento –",
  "atk-s0512a2:333_0": "‘‘Idañhi so brāhmaṇaṁ maññamāno, saso avāsesi sake sarīre;",
  "atk-s0512a2:334_0": "Teneva so candimā devaputto, sasatthuto kāmaduhajja yakkhā’’ti.(jā. 1.16.93) –",
  "atk-s0512a2:335_0": "Gāthamāha.",
  "atk-s0512a2:336_0": "Tattha saso avāsesi sake sarīreti attano sarīrahetu imaṁ sarīraṁ khāditvā idha vasāti evaṁ sake sarīre",
  "atk-s0512a2:336_1": "attano sarīraṁ dento taṁ brāhmaṇarūpaṁ sakkaṁ tattha vāsesi.",
  "atk-s0512a2:336_2": "Sasatthutoti ‘‘sasī’’ti evaṁ sasasaddena thuto.",
  "atk-s0512a2:336_3": "Kāmaduhoti kāmavaḍḍhano.",
  "atk-s0512a2:336_4": "Yakkhāti deva.",
  "atk-s0512a2:337_0": "Evaṁ mahāsatto cande sasalakkhaṇaṁ kappaṭṭhiyaṁ pāṭihāriyaṁ sakkhiṁ katvā attano sakkenapi pariggaṇhituṁ asakkuṇeyyataṁ abhāsi.",
  "atk-s0512a2:337_1": "Taṁ sutvā porisādo acchariyabbhutacittajāto –",
  "atk-s0512a2:338_0": "‘‘Cando yathā rāhumukhā pamutto, virocate pannaraseva bhāṇumā;",
  "atk-s0512a2:339_0": "Evaṁ tuvaṁ porisādā pamutto, viroca kapile mahānubhāva;",
  "atk-s0512a2:340_0": "Āmodayaṁ pitaraṁ mātarañca, sabbo ca te nandatu ñātipakkho’’ti. (jā. 1.16.94) –",
  "atk-s0512a2:341_0": "Gāthaṁ vatvā ‘‘gaccha mahāvīrā’’ti kumāraṁ vissajjesi.",
  "atk-s0512a2:341_1": "Sopi taṁ nibbisevanaṁ katvā pañca sīlāni datvā ‘‘yakkho nu kho esa,",
  "atk-s0512a2:341_2": "no’’ti vīmaṁsanto ‘‘yakkhānaṁ akkhīni rattāni honti animisāni ca,",
  "atk-s0512a2:341_3": "chāyā ca na paññāyati,",
  "atk-s0512a2:341_4": "asambhīto hoti,",
  "atk-s0512a2:341_5": "na imassa tathā.",
  "atk-s0512a2:341_6": "Tasmā nāyaṁ yakkho manusso eso,",
  "atk-s0512a2:341_7": "mayhaṁ kira pitu tayo bhātaro yakkhiniyā gahitā,",
  "atk-s0512a2:341_8": "tesu tāya dve khāditā bhavissanti,",
  "atk-s0512a2:341_9": "eko puttasinehena paṭijaggito bhavissati.",
  "atk-s0512a2:341_10": "Iminā tena bhavitabba’’nti nayaggāhena anumānena sabbaññutaññāṇena viya aviparītato niṭṭhaṁ gantvā ‘‘mayhaṁ",
  "atk-s0512a2:341_11": "pitu ācikkhitvā rajje patiṭṭhāpessāmī’’ti cintetvā ‘‘na tvaṁ yakkho,",
  "atk-s0512a2:341_12": "pitu me jeṭṭhabhātikosi,",
  "atk-s0512a2:341_13": "ehi mayā saddhiṁ gantvā kulasantakaṁ rajjaṁ paṭipajjāhī’’ti āha.",
  "atk-s0512a2:341_14": "Tena vuttaṁ ‘‘tvaṁ pitāmahā’’ti,",
  "atk-s0512a2:341_15": "tvaṁ mama mahāpitāti attho.",
  "atk-s0512a2:341_16": "Itarena ‘‘nāhaṁ manusso’’ti vutte tena saddhātabbassa dibbacakkhukatāpasassa santikaṁ nesi.",
  "atk-s0512a2:341_17": "Tāpasena ‘‘kiṁ karontā pitā puttā araññe vicarathā’’ti pitubhāve kathite porisādo saddahitvā ‘‘gaccha, tāta, tvaṁ,",
  "atk-s0512a2:341_18": "na me rajjena attho,",
  "atk-s0512a2:341_19": "pabbajissāmaha’’nti tāpasassa santike isipabbajjaṁ pabbaji.",
  "atk-s0512a2:341_20": "Tena vuttaṁ –",
  "atk-s0512a2:342_0": "84.",
  "atk-s0512a2:343_0": " ‘‘Iti sīlavataṁ hetu, nārakkhiṁ mama jīvitaṁ;",
  "atk-s0512a2:344_0": "Pabbājesiṁ cahaṁ tassa, sadā pāṇātipātika’’nti.",
  "atk-s0512a2:345_0": "Tattha sīlavataṁ hetūti sīlavantānaṁ mama pitūnaṁ hetu.",
  "atk-s0512a2:345_1": "Atha vā sīlavataṁ hetūti sīlavatahetu,",
  "atk-s0512a2:345_2": "mayhaṁ sīlavatasamādānanimittaṁ tassa abhijjanatthaṁ.",
  "atk-s0512a2:345_3": "Tassāti taṁ porisādaṁ.",
  "atk-s0512a2:346_0": "Atha mahāsatto attano mahāpitaraṁ pabbajitaṁ vanditvā nagarassa samīpaṁ gantvā ‘‘kumāro kira āgato’’ti",
  "atk-s0512a2:346_1": "sutvā haṭṭhatuṭṭhena raññā nāgarehi negamajānapadehi ca paccuggato rājānaṁ vanditvā sabbaṁ pavattiṁ ārocesi.",
  "atk-s0512a2:346_2": "Taṁ sutvā rājā taṅkhaṇaññeva bheriṁ carāpetvā mahantena parivārena tassa santikaṁ gantvā ‘‘ehi, bhātika,",
  "atk-s0512a2:346_3": "rajjaṁ paṭipajjāhī’’ti āha. ‘‘Alaṁ,",
  "atk-s0512a2:346_4": "mahārājā’’ti.",
  "atk-s0512a2:346_5": "‘‘Tena hi mayhaṁ uyyāne vasā’’ti.",
  "atk-s0512a2:346_6": "‘‘Na āgacchāmī’’ti.",
  "atk-s0512a2:346_7": "Rājā tassa assamassa avidūre gāmaṁ nivesetvā bhikkhaṁ paṭṭhapesi.",
  "atk-s0512a2:346_8": "So cūḷakammāsadammanigamo nāma jāto.",
  "atk-s0512a2:347_0": "Tadā mātāpitaro mahārājakulāni ahesuṁ,",
  "atk-s0512a2:347_1": "tāpaso sāriputto,",
  "atk-s0512a2:347_2": "porisādo aṅgulimālo,",
  "atk-s0512a2:347_3": "kaniṭṭhā uppalavaṇṇā,",
  "atk-s0512a2:347_4": "aggamahesī rāhulamātā,",
  "atk-s0512a2:347_5": "alīnasattukumāro lokanātho.",
  "atk-s0512a2:348_0": "Tassa idhāpi heṭṭhā vuttanayeneva yathārahaṁ sesapāramiyo niddhāretabbā.",
  "atk-s0512a2:348_1": "Tathā pitarā nivāriyamāno attano jīvitaṁ pariccajitvā pitu jīvitarakkhaṇatthaṁ ‘‘porisādassa santikaṁ gamissāmī’’ti nicchayo,",
  "atk-s0512a2:348_2": "tassa ca santāsapariharaṇatthaṁ nihitasatthassa gamanaṁ,",
  "atk-s0512a2:348_3": "‘‘attano sīlakhaṇḍanaṁ mā hotū’’ti tena piyavācāya samudācāro,",
  "atk-s0512a2:348_4": "tena ca nānānayehi pariggaṇhiyamānassa maraṇasantāsābhāvo,",
  "atk-s0512a2:348_5": "pitu atthe mayhaṁ sarīraṁ saphalaṁ karissāmīti haṭṭhatuṭṭhabhāvo,",
  "atk-s0512a2:348_6": "sakkenāpi pariggaṇhituṁ asakkuṇeyyassa sasajātiyampi pariccāgatthaṁ attano jīvitanirapekkhabhāvassa jānanaṁ,",
  "atk-s0512a2:348_7": "tena samāgamepi ossaṭṭhepi cittassa vikārābhāvo,",
  "atk-s0512a2:348_8": "tassa ca manussabhāvamahāpitubhāvānaṁ aviparītato jānanaṁ,",
  "atk-s0512a2:348_9": "ñātamatte ca taṁ kulasantake rajje patiṭṭhāpetukāmatā,",
  "atk-s0512a2:348_10": "dhammadesanāya saṁvejetvā sīlesu patiṭṭhāpananti.",
  "atk-s0512a2:348_11": "Evamādayo idha bodhisattassa guṇānubhāvā vibhāvetabbāti.",
  "atk-s0512a2:349_0": "Alīnasattucariyāvaṇṇanā niṭṭhitā.",
  "atk-s0512a2:350_0": "10. Saṅkhapālacariyāvaṇṇanā",
  "atk-s0512a2:351_0": "85.",
  "atk-s0512a2:351_1": "Dasame saṅkhapālotiādīsu ayaṁ saṅkhepattho –",
  "atk-s0512a2:351_2": "devabhogasampattisadisāya mahatiyā nāgiddhiyā samannāgatattā mahiddhiko.",
  "atk-s0512a2:351_3": "Heṭṭhā dve,",
  "atk-s0512a2:351_4": "upari dveti catasso dāṭhā āvudhā etassāti dāṭhāvudho.",
  "atk-s0512a2:351_5": "Uggatejavisatāya ghoraviso.",
  "atk-s0512a2:351_6": "Nāgayonisiddhāhi dvīhi jivhāhi samannāgatoti dvijivho.",
  "atk-s0512a2:351_7": "Mahānubhāvānampi urena gamanato ‘‘uragā’’ti laddhanāmānaṁ nāgānaṁ adhipatibhāvato uragādhibhū.",
  "atk-s0512a2:352_0": "86.",
  "atk-s0512a2:352_1": "Dvinnaṁ maggānaṁ vinivijjhitvā sandhibhāvena gataṭṭhānasaṅkhāte catuppathe.",
  "atk-s0512a2:352_2": "Aparāparaṁ mahājanasañcaraṇaṭṭhānabhūte mahāmagge.",
  "atk-s0512a2:352_3": "Tato eva mahājanasamākiṇṇabhāvena nānājanasamākule.",
  "atk-s0512a2:352_4": "Idāni vakkhamānānaṁ catunnaṁ aṅgānaṁ vasena caturo aṅge.",
  "atk-s0512a2:352_5": "Adhiṭṭhāya adhiṭṭhahitvā,",
  "atk-s0512a2:352_6": "citte ṭhapetvā.",
  "atk-s0512a2:352_7": "Yadāhaṁ saṅkhapālo nāma yathāvuttarūpo nāgarājā homi,",
  "atk-s0512a2:352_8": "tadā heṭṭhā vuttappakāre ṭhāne vāsaṁ uposathavāsavasena nivāsaṁ akappayiṁ kappesiṁ.",
  "atk-s0512a2:353_0": "Mahāsatto hi dānasīlādipuññapasuto hutvā bodhipariyesanavasena aparāparaṁ devamanussagatīsu saṁsaranto",
  "atk-s0512a2:353_1": "kadāci devabhogasadisasampattike nāgabhavane nibbattitvā saṅkhapālo nāma nāgarājā ahosi mahiddhiko mahānubhāvo.",
  "atk-s0512a2:353_2": "So gacchante kāle tāya sampattiyā vippaṭisārī hutvā manussayoniṁ patthento uposathavāsaṁ vasi.",
  "atk-s0512a2:353_3": "Athassa nāgabhavane vasantassa uposathavāso na sampajjati,",
  "atk-s0512a2:353_4": "sīlaṁ saṁkilissati,",
  "atk-s0512a2:353_5": "tena so nāgabhavanā nikkhamitvā kaṇhavaṇṇāya nadiyā avidūre mahāmaggassa ca ekapadikamaggassa ca antare",
  "atk-s0512a2:353_6": "ekaṁ vammikaṁ parikkhipitvā uposathaṁ adhiṭṭhāya cātuddasapannarasesu samādinnasīlo ‘‘mama cammādīni",
  "atk-s0512a2:353_7": "atthikā gaṇhantū’’ti attānaṁ dānamukhe vissajjetvā nipajjati,",
  "atk-s0512a2:353_8": "pāṭipade nāgabhavanaṁ gacchati.",
  "atk-s0512a2:353_9": "Tena vuttaṁ ‘‘punāparaṁ yadā homi,",
  "atk-s0512a2:353_10": "saṅkhapālo’’tiādi.",
  "atk-s0512a2:353_11": "Tassattho vutto eva.",
  "atk-s0512a2:354_0": "87.",
  "atk-s0512a2:354_1": "Yaṁ panettha chaviyā cammenātiādikaṁ ‘‘caturo aṅge adhiṭṭhāyā’’ti vuttaṁ caturaṅgādhiṭṭhānadassanaṁ.",
  "atk-s0512a2:354_2": "Chavicammāni hi idha ekamaṅgaṁ.",
  "atk-s0512a2:354_3": "Evaṁ uposathavāsaṁ vasantassa mahāsattassa dīgho addhā vītivatto.",
  "atk-s0512a2:355_0": "Athekadivasaṁ tasmiṁ tathā sīlaṁ samādiyitvā nipanne soḷasa bhojaputtā ‘‘maṁsaṁ āharissāmā’’ti āvudhahatthā",
  "atk-s0512a2:355_1": "araññe carantā kiñci alabhitvā nikkhamantā taṁ vammikamatthake nipannaṁ disvā ‘‘mayaṁ ajja godhāpotakampi",
  "atk-s0512a2:355_2": "na labhimhā,",
  "atk-s0512a2:355_3": "imaṁ nāgarājānaṁ vadhitvā khādissāmā’’ti cintetvā ‘‘mahā kho panesa gayhamāno palāyeyyāti yathānipannakaṁyeva",
  "atk-s0512a2:355_4": "naṁ bhogesu sūlehi vijjhitvā dubbalaṁ katvā gaṇhissāmā’’ti sūlāni ādāya upasaṅkamiṁsu.",
  "atk-s0512a2:355_5": "Bodhisattassāpi sarīraṁ mahantaṁ ekadoṇikanāvappamāṇaṁ vaṭṭetvā ṭhapitasumanapupphadāmaṁ viya jiñjukaphalasadisehi",
  "atk-s0512a2:355_6": "akkhīhi jayasumanapupphasadisena ca sīsena samannāgataṁ ativiya sobhati.",
  "atk-s0512a2:355_7": "So tesaṁ soḷasannaṁ janānaṁ padasaddena bhogantarato sīsaṁ nīharitvā rattakkhīni ummīletvā te sūlahatthe",
  "atk-s0512a2:355_8": "āgacchante disvā ‘‘ajja mayhaṁ manoratho matthakaṁ pāpuṇissatī’’ti attānaṁ dānamukhe niyyātetvā ‘‘ime",
  "atk-s0512a2:355_9": "mama sarīraṁ sattīhi koṭṭetvā chiddāvachiddaṁ karonte na olokessāmī’’ti attano sīlakhaṇḍabhayena daḷhaṁ",
  "atk-s0512a2:355_10": "adhiṭṭhānaṁ adhiṭṭhahitvā sīsaṁ bhogantare eva pavesetvā nipajji.",
  "atk-s0512a2:356_0": "Atha naṁ te upagantvā naṅguṭṭhe gahetvā ākaḍḍhantā bhūmiyaṁ pātetvā tikhiṇasūlehi aṭṭhasu ṭhānesu vijjhitvā",
  "atk-s0512a2:356_1": "sakaṇṭakā kāḷavettayaṭṭhiyo pahāramukhehi pavesetvā aṭṭhasu ṭhānesu kājehi ādāya mahāmaggaṁ paṭipajjiṁsu.",
  "atk-s0512a2:356_2": "Mahāsatto sūlehi vijjhanato paṭṭhāya ekaṭṭhānepi akkhīni ummīletvā te na olokesi.",
  "atk-s0512a2:356_3": "Tassa aṭṭhahi kājehi ādāya nīyamānassa sīsaṁ olambitvā bhūmiṁ paharati .",
  "atk-s0512a2:356_4": "Atha naṁ ‘‘sīsamassa olambatī’’ti mahāmagge nipajjāpetvā sukhumena sūlena nāsāpuṭe vijjhitvā rajjukaṁ",
  "atk-s0512a2:356_5": "pavesetvā sīsaṁ ukkhipitvā kājakoṭiyaṁ laggetvā punapi ukkhipitvā maggaṁ paṭipajjiṁsu.",
  "atk-s0512a2:356_6": "Tena vuttaṁ –",
  "atk-s0512a2:357_0": "88.",
  "atk-s0512a2:358_0": " ‘‘Addasaṁsu bhojaputtā, kharā luddā akāruṇā;",
  "atk-s0512a2:359_0": "Upagañchuṁ mamaṁ tattha, daṇḍamuggarapāṇino.",
  "atk-s0512a2:360_0": "89.",
  "atk-s0512a2:361_0": " ‘‘Nāsāya vinivijjhitvā, naṅguṭṭhe piṭṭhikaṇṭake;",
  "atk-s0512a2:362_0": "Kāje āropayitvāna, bhojaputtā hariṁsu ma’’nti.",
  "atk-s0512a2:363_0": "Tattha bhojaputtāti luddaputtā.",
  "atk-s0512a2:363_1": "Kharāti kakkhaḷā,",
  "atk-s0512a2:363_2": "pharusakāyavacīkammantā.",
  "atk-s0512a2:363_3": "Luddāti dāruṇā,",
  "atk-s0512a2:363_4": "ghoramānasā.",
  "atk-s0512a2:363_5": "Akāruṇāti nikkaruṇā.",
  "atk-s0512a2:363_6": "Daṇḍamuggarapāṇinoti caturassadaṇḍahatthā.",
  "atk-s0512a2:363_7": "Nāsāya vinivijjhitvāti rajjukaṁ pavesetuṁ sukhumena sūlena nāsāpuṭe vijjhitvā.",
  "atk-s0512a2:363_8": "Naṅguṭṭhe piṭṭhikaṇṭaketi naṅguṭṭhappadese tattha tattha piṭṭhikaṇṭakasamīpe ca vinivijjhitvāti sambandho.",
  "atk-s0512a2:363_9": "Kāje āropayitvānāti aṭṭhasu ṭhānesu vinivijjhitvā baddhesu aṭṭhasu vettalatāmaṇḍalesu ekekasmiṁ ovijjhitaṁ",
  "atk-s0512a2:363_10": "ekekaṁ kājaṁ dve dve bhojaputtā attano attano khandhaṁ āropetvā.",
  "atk-s0512a2:364_0": "90.Sasāgarantaṁ pathavinti samuddapariyantaṁ mahāpathaviṁ.",
  "atk-s0512a2:364_1": "Sakānanaṁ sapabbatanti saddhiṁ kānanehi pabbatehi cāti sakānanaṁ sapabbatañca.",
  "atk-s0512a2:364_2": "Nāsāvātena jhāpayeti sacāhaṁ icchamāno icchanto kujjhitvā nāsāvātaṁ vissajjeyyaṁ,",
  "atk-s0512a2:364_3": "samuddapariyantaṁ sakānanaṁ sapabbataṁ imaṁ mahāpathaviṁ jhāpeyyaṁ,",
  "atk-s0512a2:364_4": "saha nāsāvātavissajjanena chārikaṁ kareyyaṁ,",
  "atk-s0512a2:364_5": "etādiso tadā mayhaṁ ānubhāvo.",
  "atk-s0512a2:365_0": "91.",
  "atk-s0512a2:365_1": "Evaṁ santepi sūlehi vinivijjhante,",
  "atk-s0512a2:365_2": "koṭṭayantepi sattibhi.",
  "atk-s0512a2:365_3": "Bhojaputte na kuppāmīti dubbalabhāvakaraṇatthaṁ vettalatāpavesanatthañca sāradārūhi tacchetvā katehi",
  "atk-s0512a2:365_4": "tikhiṇasūlehi aṭṭhasu ṭhānesu vijjhantepi dubbalabhāvakaraṇatthaṁ tikhiṇāhi sattīhi tahiṁ tahiṁ koṭṭayantepi",
  "atk-s0512a2:365_5": "bhojaputtānaṁ luddānaṁ na kuppāmi.",
  "atk-s0512a2:365_6": "Esā me sīlapāramīti evaṁ mahānubhāvassa tathā adhiṭṭhahantassa yā me mayhaṁ sīlakhaṇḍabhayena tesaṁ akujjhanā,",
  "atk-s0512a2:365_7": "esā ekanteneva jīvitanirapekkhabhāvena pavattā mayhaṁ sīlapāramī,",
  "atk-s0512a2:365_8": "sīlavasena paramatthapāramīti attho.",
  "atk-s0512a2:366_0": "Tathā pana bodhisatte tehi nīyamāne mithilanagaravāsī āḷāro nāma kuṭumbiko pañcasakaṭasatāni ādāya sukhayānake",
  "atk-s0512a2:366_1": "nisīditvā gacchanto te bhojaputte mahāsattaṁ harante disvā kāruññaṁ uppādetvā te ludde pucchi –",
  "atk-s0512a2:366_2": "‘‘kissāyaṁ nāgo nīyati,",
  "atk-s0512a2:366_3": "netvā cimaṁ kiṁ karissathā’’ti?",
  "atk-s0512a2:366_4": "Te ‘‘imassa nāgassa maṁsaṁ sāduñca muduñca thūlañca pacitvā khādissāmā’’ti āhaṁsu.",
  "atk-s0512a2:366_5": "Atha so tesaṁ soḷasavāhagoṇe pasataṁ pasataṁ suvaṇṇamāsake sabbesaṁ nivāsanapārupanāni bhariyānampi tesaṁ vatthābharaṇāni datvā ‘‘sammā,",
  "atk-s0512a2:366_6": "ayaṁ mahānubhāvo nāgarājā,",
  "atk-s0512a2:366_7": "attano sīlaguṇena tumhākaṁ na dubbhi,",
  "atk-s0512a2:366_8": "imaṁ kilamantehi bahuṁ tumhehi apuññaṁ pasutaṁ,",
  "atk-s0512a2:366_9": "vissajjethā’’ti āha.",
  "atk-s0512a2:366_10": "Te ‘‘ayaṁ amhākaṁ manāpo bhakkho,",
  "atk-s0512a2:366_11": "bahū ca no uragā bhuttapubbā,",
  "atk-s0512a2:366_12": "tathāpi tava vacanaṁ amhehi pūjetabbaṁ,",
  "atk-s0512a2:366_13": "tasmā imaṁ nāgaṁ vissajjessāmā’’ti vissajjetvā mahāsattaṁ bhūmiyaṁ nipajjāpetvā attano kakkhaḷatāya tā",
  "atk-s0512a2:366_14": "kaṇṭakācitā āvutā kāḷavettalatā koṭiyaṁ gahetvā ākaḍḍhituṁ ārabhiṁsu.",
  "atk-s0512a2:367_0": "Atha so nāgarājānaṁ kilamantaṁ disvā akilamentova asinā latā chinditvā dārakānaṁ kaṇṇavedhato paṭiharaṇaniyāmena adukkhāpento saṇikaṁ nīhari.",
  "atk-s0512a2:367_1": "Tasmiṁ kāle te bhojaputtā yaṁ bandhanaṁ tassa natthuto pavesetvā paṭimukkaṁ,",
  "atk-s0512a2:367_2": "taṁ bandhanaṁ saṇikaṁ mocayiṁsu.",
  "atk-s0512a2:367_3": "Mahāsatto muhuttaṁ pācīnābhimukho gantvā assupuṇṇehi nettehi āḷāraṁ olokesi.",
  "atk-s0512a2:367_4": "Luddā thokaṁ gantvā ‘‘urago dubbalo,",
  "atk-s0512a2:367_5": "matakāle gahetvāva naṁ gamissāmā’’ti nilīyiṁsu.",
  "atk-s0512a2:367_6": "Āḷāro mahāsattassa añjaliṁ paggayha ‘‘gaccheva kho tvaṁ, mahānāga,",
  "atk-s0512a2:367_7": "mā taṁ luddā puna gahesu’’nti vadanto thokaṁ taṁ nāgaṁ anugantvā nivatti.",
  "atk-s0512a2:368_0": "Bodhisatto nāgabhavanaṁ gantvā tattha papañcaṁ akatvā mahantena parivārena nikkhamitvā āḷāraṁ upasaṅkamitvā",
  "atk-s0512a2:368_1": "nāgabhavanassa vaṇṇaṁ kathetvā taṁ tattha netvā tīhi kaññāsatehi saddhiṁ mahantamassa yasaṁ datvā dibbehi",
  "atk-s0512a2:368_2": "kāmehi santappesi.",
  "atk-s0512a2:368_3": "Āḷāro nāgabhavane ekavassaṁ vasitvā dibbe kāme paribhuñjitvā ‘‘icchāmahaṁ, samma,",
  "atk-s0512a2:368_4": "pabbajitu’’nti nāgarājassa kathetvā pabbajitaparikkhāre gahetvā tato nikkhamitvā himavantappadesaṁ gantvā",
  "atk-s0512a2:368_5": "pabbajitvā tattha ciraṁ vasitvā aparabhāge cārikaṁ caranto bārāṇasiṁ patvā bārāṇasiraññā samāgato tena",
  "atk-s0512a2:368_6": "ācārasampattiṁ nissāya pasannena ‘‘tvaṁ uḷārabhogā maññe kulā pabbajito,",
  "atk-s0512a2:368_7": "kena nu kho kāraṇena pabbajitosī’’ti puṭṭho attano pabbajjākāraṇaṁ kathento luddānaṁ hatthato bodhisattassa",
  "atk-s0512a2:368_8": "vissajjāpanaṁ ādiṁ katvā sabbaṁ pavattiṁ rañño ācikkhitvā –",
  "atk-s0512a2:369_0": "‘‘Diṭṭhā mayā mānusakāpi kāmā, asassatā vipariṇāmadhammā;",
  "atk-s0512a2:370_0": "Ādīnavaṁ kāmaguṇesu disvā, saddhāyahaṁ pabbajitomhi, rāja.",
  "atk-s0512a2:371_0": "‘‘Dumapphalānīva patanti māṇavā, daharā ca vuddhā ca sarīrabhedā;",
  "atk-s0512a2:372_0": "Etampi disvā pabbajitomhi rāja, apaṇṇakaṁ sāmaññameva seyyo’’ti. (jā. 2.17.191-192) –",
  "atk-s0512a2:373_0": "Imāhi gāthāhi dhammaṁ desesi.",
  "atk-s0512a2:374_0": "Taṁ sutvā rājā –",
  "atk-s0512a2:375_0": "‘‘Addhā have sevitabbā sapaññā, bahussutā ye bahuṭhānacintino;",
  "atk-s0512a2:376_0": "Nāgañca sutvāna tavañcaḷāra, kāhāmi puññāni anappakānī’’ti. (jā. 2.17.193) –",
  "atk-s0512a2:377_0": "Āha.",
  "atk-s0512a2:378_0": "Athassa tāpaso –",
  "atk-s0512a2:379_0": "‘‘Addhā have sevitabbā sapaññā, bahussutā ye bahuṭhānacintino;",
  "atk-s0512a2:380_0": "Nāgañca sutvāna mamañca rāja, karohi puññāni anappakānī’’ti. (jā. 2.17.194) –",
  "atk-s0512a2:381_0": "Evaṁ dhammaṁ desetvā tattheva cattāro vassānamāse vasitvā puna himavantaṁ gantvā yāvajīvaṁ cattāro brahmavihāre bhāvetvā brahmalokūpago ahosi.",
  "atk-s0512a2:381_1": "Bodhisattopi yāvajīvaṁ uposathavāsaṁ vasitvā saggapuraṁ pūresi.",
  "atk-s0512a2:381_2": "Sopi rājā dānādīni puññāni katvā yathākammaṁ gato.",
  "atk-s0512a2:382_0": "Tadā āḷāro sāriputtatthero ahosi, bārāṇasirājā ānandatthero, saṅkhapālanāgarājā lokanātho.",
  "atk-s0512a2:383_0": "Tassa sarīrapariccāgo dānapāramī,",
  "atk-s0512a2:383_1": "tathārūpenapi visatejena samannāgatassa tathārūpāyapi pīḷāya sati sīlassa abhinnatā sīlapāramī,",
  "atk-s0512a2:383_2": "devabhogasampattisadisaṁ bhogaṁ pahāya nāgabhavanato nikkhamitvā samaṇadhammakaraṇaṁ nekkhammapāramī,",
  "atk-s0512a2:383_3": "‘‘dānādiatthaṁ idañcidañca kātuṁ vaṭṭatī’’ti saṁvidahanaṁ paññāpāramī,",
  "atk-s0512a2:383_4": "kāmavitakkavinodanaṁ adhivāsanavīriyañca vīriyapāramī,",
  "atk-s0512a2:383_5": "adhivāsanakhanti khantipāramī,",
  "atk-s0512a2:383_6": "saccasamādānaṁ saccapāramī,",
  "atk-s0512a2:383_7": "acalasamādānādhiṭṭhānaṁ adhiṭṭhānapāramī,",
  "atk-s0512a2:383_8": "bhojaputte upādāya sabbasattesu mettānuddayabhāvo mettāpāramī,",
  "atk-s0512a2:383_9": "vedanāya sattasaṅkhārakatavippakāresu ca majjhattabhāvo upekkhāpāramīti evaṁ dasa pāramiyo labbhanti.",
  "atk-s0512a2:383_10": "Sīlapāramī pana atisayavatīti katvā sā eva desanaṁ āruḷhā.",
  "atk-s0512a2:383_11": "Tathā idha bodhisattassa guṇānubhāvā ‘‘yojanasatike nāgabhavanaṭṭhāne’’tiādinā bhūridattacariyāyaṁ (cariyā.",
  "atk-s0512a2:383_12": "2.11 ādayo) vuttanayeneva yathārahaṁ vibhāvetabbāti.",
  "atk-s0512a2:384_0": "Saṅkhapālacariyāvaṇṇanā niṭṭhitā.",
  "atk-s0512a2:385_0": "Eteti ye hatthināgacariyādayo imasmiṁ vagge niddiṭṭhā anantaragāthāya ca ‘‘hatthināgo bhūridatto’’tiādinā",
  "atk-s0512a2:385_1": "uddānavasena saṅgahetvā dassitā nava cariyā,",
  "atk-s0512a2:385_2": "te sabbe visesato sīlapāramipūraṇavasena pavattiyā sīlaṁ balaṁ etesanti sīlabalā.",
  "atk-s0512a2:385_3": "Sīlassa paramatthapāramibhūtassa parikkharaṇato santānassa ca paribhāvanāvasena abhisaṅkharaṇato parikkhārā.",
  "atk-s0512a2:385_4": "Ukkaṁsagatāya sīlaparamatthapāramiyā asampuṇṇattā padeso etesaṁ atthi,",
  "atk-s0512a2:385_5": "na nippadesoti padesikā sappadesā.",
  "atk-s0512a2:385_6": "Kasmāti ce?",
  "atk-s0512a2:385_7": "Āha ‘‘jīvitaṁ parirakkhitvā,",
  "atk-s0512a2:385_8": "sīlāni anurakkhisa’’nti,",
  "atk-s0512a2:385_9": "yasmā etesu hatthināgacariyādīsu (cariyā.",
  "atk-s0512a2:385_10": "2.1 ādayo) ahaṁ attano jīvitaṁ ekadesena parirakkhitvāva sīlāni anurakkhiṁ,",
  "atk-s0512a2:385_11": "jīvitaṁ na sabbathā pariccajiṁ,",
  "atk-s0512a2:385_12": "ekanteneva pana saṅkhapālassa me sato sabbakālampi jīvitaṁ yassa kassaci niyyattaṁ,",
  "atk-s0512a2:385_13": "saṅkhapālanāgarājassa pana me mahānubhāvassa uggavisatejassa sato samānassa sabbakālampi tehi luddehi",
  "atk-s0512a2:385_14": "samāgame tato pubbepi pacchāpi sato evaṁ puggalavibhāgaṁ akatvā yassa kassaci sīlānurakkhaṇatthameva",
  "atk-s0512a2:385_15": "jīvitaṁ ekaṁseneva niyyattaṁ nīyātitaṁ dānamukhe nissaṭṭhaṁ,",
  "atk-s0512a2:385_16": "tasmā sā sīlapāramīti yasmā cetadevaṁ,",
  "atk-s0512a2:385_17": "tasmā tena kāraṇena sā paramatthapāramibhāvaṁ pattā mayhaṁ sīlapāramīti dassetīti.",
  "atk-s0512a2:386_0": "Paramatthadīpaniyā cariyāpiṭakasaṁvaṇṇanāya",
  "atk-s0512a2:387_0": "Dasavidhacariyāsaṅgahassa visesato",
  "atk-s0512a2:388_0": "Sīlapāramivibhāvanassa",
  "atk-s0512a2:389_0": "Dutiyavaggassa atthavaṇṇanā niṭṭhitā."
}