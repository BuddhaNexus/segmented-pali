{
  "atk-s0503a7:0_0": "7. Cūḷavaggo",
  "atk-s0503a7:1_0": "1. Paṭhamalakuṇḍakabhaddiyasuttavaṇṇanā",
  "atk-s0503a7:2_0": "61.",
  "atk-s0503a7:2_1": "Cūḷavaggassa paṭhame lakuṇḍakabhaddiyanti ettha bhaddiyoti tassa āyasmato nāmaṁ,",
  "atk-s0503a7:2_2": "kāyassa pana rassattā ‘‘lakuṇḍakabhaddiyo’’ti naṁ sañjānanti.",
  "atk-s0503a7:2_3": "So kira sāvatthivāsī kulaputto mahaddhano mahābhogo rūpena apāsādiko dubbaṇṇo duddasiko okoṭimako.",
  "atk-s0503a7:2_4": "So ekadivasaṁ satthari jetavane viharante upāsakehi saddhiṁ vihāraṁ gantvā dhammadesanaṁ sutvā paṭiladdhasaddho",
  "atk-s0503a7:2_5": "pabbajitvā laddhūpasampado satthu santike kammaṭṭhānaṁ gahetvā vipassanāya kammaṁ karonto sotāpattiphalaṁ pāpuṇi.",
  "atk-s0503a7:2_6": "Tadā sekkhā bhikkhū yebhuyyena āyasmantaṁ sāriputtaṁ upasaṅkamitvā uparimaggatthāya kammaṭṭhānaṁ yācanti,",
  "atk-s0503a7:2_7": "dhammadesanaṁ yācanti,",
  "atk-s0503a7:2_8": "pañhaṁ pucchanti.",
  "atk-s0503a7:2_9": "So tesaṁ adhippāyaṁ pūrento kammaṭṭhānaṁ ācikkhati,",
  "atk-s0503a7:2_10": "dhammaṁ deseti,",
  "atk-s0503a7:2_11": "pañhaṁ vissajjeti.",
  "atk-s0503a7:2_12": "Te ghaṭentā vāyamantā appekacce sakadāgāmiphalaṁ,",
  "atk-s0503a7:2_13": "appekacce anāgāmiphalaṁ,",
  "atk-s0503a7:2_14": "appekacce arahattaṁ,",
  "atk-s0503a7:2_15": "appekacce tisso vijjā,",
  "atk-s0503a7:2_16": "appekacce chaḷabhiññā,",
  "atk-s0503a7:2_17": "appekacce catasso paṭisambhidā adhigacchanti.",
  "atk-s0503a7:2_18": "Te disvā lakuṇḍakabhaddiyopi sekho samāno kālaṁ ñatvā attano cittakallatañca sallekhañca paccavekkhitvā",
  "atk-s0503a7:2_19": "dhammasenāpatiṁ upasaṅkamitvā katapaṭisanthāro sammodamāno dhammadesanaṁ yāci.",
  "atk-s0503a7:2_20": "Sopissa ajjhāsayassa anurūpaṁ kathaṁ kathesi.",
  "atk-s0503a7:2_21": "Tena vuttaṁ –",
  "atk-s0503a7:2_22": "‘‘tena kho pana samayena āyasmā sāriputto āyasmantaṁ lakuṇḍakabhaddiyaṁ anekapariyāyena dhammiyā kathāya sandassetī’’tiādi.",
  "atk-s0503a7:3_0": "Tattha anekapariyāyenāti ‘‘itipi pañcakkhandhā aniccā,",
  "atk-s0503a7:3_1": "itipi dukkhā,",
  "atk-s0503a7:3_2": "itipi anattā’’ti evaṁ anekehi kāraṇehi.",
  "atk-s0503a7:3_3": "Dhammiyā kathāyāti pañcannaṁ upādānakkhandhānaṁ udayabbayādipakāsaniyā dhammiyā kathāya.",
  "atk-s0503a7:3_4": "Sandassetīti tāniyeva aniccādilakkhaṇāni udayabbayādike ca sammā dasseti,",
  "atk-s0503a7:3_5": "hatthena gahetvā viya paccakkhato dasseti.",
  "atk-s0503a7:3_6": "Samādapetīti tattha lakkhaṇārammaṇikaṁ vipassanaṁ sammā ādapeti,",
  "atk-s0503a7:3_7": "yathā vīthipaṭipannā hutvā pavattati,",
  "atk-s0503a7:3_8": "evaṁ gaṇhāpeti.",
  "atk-s0503a7:3_9": "Samuttejetīti vipassanāya āraddhāya saṅkhārānaṁ udayabbayādīsu upaṭṭhahantesu yathākālaṁ paggahaniggahasamupekkhaṇehi",
  "atk-s0503a7:3_10": "bojjhaṅgānaṁ anupavattanena bhāvanaṁ majjhimaṁ vīthiṁ otāretvā yathā vipassanāñāṇaṁ sūraṁ pasannaṁ hutvā vahati,",
  "atk-s0503a7:3_11": "evaṁ indriyānaṁ visadabhāvakaraṇena vipassanācittaṁ sammā uttejeti,",
  "atk-s0503a7:3_12": "visadāpanavasena vodapeti.",
  "atk-s0503a7:3_13": "Sampahaṁsetīti tathā pavattiyamānāya vipassanāya samappavattabhāvanāvasena ceva upariladdhabbabhāvanābalena ca cittaṁ sammā pahaṁseti,",
  "atk-s0503a7:3_14": "laddhassādavasena vā suṭṭhu toseti.",
  "atk-s0503a7:3_15": "Anupādāya āsavehi cittaṁ vimuccīti yathā yathā dhammasenāpati dhammaṁ deseti,",
  "atk-s0503a7:3_16": "tathā tathā tathalakkhaṇaṁ vipassantassa therassa ca desanānubhāvena,",
  "atk-s0503a7:3_17": "attano ca upanissayasampattiyā ñāṇassa paripākaṁ gatattā desanānusārena ñāṇe anupavattante kāmāsavādīsu",
  "atk-s0503a7:3_18": "kañci āsavaṁ aggahetvā maggapaṭipāṭiyāva anavasesato cittaṁ vimucci,",
  "atk-s0503a7:3_19": "arahattaphalaṁ sacchākāsīti attho.",
  "atk-s0503a7:4_0": "Etamatthaṁ viditvāti etaṁ āyasmato lakuṇḍakabhaddiyassa aññārādhanasaṅkhātaṁ atthaṁ sabbākārato viditvā tadatthadīpanaṁ imaṁ udānaṁ udānesi.",
  "atk-s0503a7:5_0": "Tattha uddhanti rūpadhātuyā arūpadhātuyā ca.",
  "atk-s0503a7:5_1": "Adhoti kāmadhātuyā.",
  "atk-s0503a7:5_2": "Sabbadhīti sabbasmimpi saṅkhāragate.",
  "atk-s0503a7:5_3": "Vippamuttoti pubbabhāge vikkhambhanavimuttiyā aparabhāge samucchedapaṭipassaddhivimuttīhi sabbappakārena vimutto.",
  "atk-s0503a7:5_4": "Ettha ca uddhaṁ vippamuttoti etena pañcuddhambhāgiyasaṁyojanapahānaṁ dasseti.",
  "atk-s0503a7:5_5": "Adho vippamuttoti etena pañcorambhāgiyasaṁyojanapahānaṁ.",
  "atk-s0503a7:5_6": "Sabbadhivippamuttoti etena avasiṭṭhasabbākusalapahānaṁ dasseti.",
  "atk-s0503a7:5_7": "Atha vā uddhanti anāgatakālaggahaṇaṁ.",
  "atk-s0503a7:5_8": "Adhoti atītakālaggahaṇaṁ.",
  "atk-s0503a7:5_9": "Ubhayaggahaṇeneva tadubhayapaṭisaṁyuttattā paccuppanno addhā gahito hoti,",
  "atk-s0503a7:5_10": "tattha anāgatakālaggahaṇena anāgatakkhandhāyatanadhātuyo gahitā.",
  "atk-s0503a7:5_11": "Sesapadesupi eseva nayo.",
  "atk-s0503a7:5_12": "Sabbadhīti kāmabhedādike sabbasmiṁ bhave.",
  "atk-s0503a7:5_13": "Idaṁ vuttaṁ hoti –",
  "atk-s0503a7:5_14": "anāgato atīto paccuppannoti evaṁ tiyaddhasaṅgahite sabbasmiṁ bhave vippamuttoti.",
  "atk-s0503a7:6_0": "Ayaṁhamasmītianānupassīti yo evaṁ vippamutto,",
  "atk-s0503a7:6_1": "so rūpavedanādīsu ‘‘ayaṁ nāma dhammo ahamasmī’’ti diṭṭhimānamaññanāvasena evaṁ nānupassati.",
  "atk-s0503a7:6_2": "Tassa tathā dassane kāraṇaṁ natthīti adhippāyo.",
  "atk-s0503a7:6_3": "Atha vā ayaṁhamasmīti anānupassīti idaṁ yathāvuttāya vimuttiyā adhigamupāyadīpanaṁ.",
  "atk-s0503a7:6_4": "Tiyaddhasaṅgahite tebhūmake saṅkhāre ‘‘etaṁ mama,",
  "atk-s0503a7:6_5": "esohamasmi,",
  "atk-s0503a7:6_6": "eso me attā’’ti pavattanasabhāvāya maññanāya anadhiṭṭhānaṁ katvā ‘‘netaṁ mama,",
  "atk-s0503a7:6_7": "nesohamasmi,",
  "atk-s0503a7:6_8": "na me so attā’’ti evaṁ uppajjamānā yā pubbabhāgavuṭṭhānagāminī vipassanā,",
  "atk-s0503a7:6_9": "sā vimuttiyā padaṭṭhānaṁ.",
  "atk-s0503a7:6_10": "Evaṁ vimutto udatāri oghaṁ,",
  "atk-s0503a7:6_11": "atiṇṇapubbaṁ apunabbhavāyāti evaṁ dasahi saṁyojanehi sabbākusalehi ca sabbathā vimutto arahā ariyamaggādhigamanato",
  "atk-s0503a7:6_12": "pubbe supinantepi atiṇṇapubbaṁ kāmogho bhavogho diṭṭhogho avijjoghoti imaṁ catubbidhaṁ oghaṁ,",
  "atk-s0503a7:6_13": "saṁsāramahoghameva vā apunabbhavāya anupādisesāya nibbānāya udatāri uttiṇṇo,",
  "atk-s0503a7:6_14": "uttaritvā pāre ṭhitoti attho.",
  "atk-s0503a7:7_0": "Paṭhamasuttavaṇṇanā niṭṭhitā.",
  "atk-s0503a7:8_0": "2. Dutiyalakuṇḍakabhaddiyasuttavaṇṇanā",
  "atk-s0503a7:9_0": "62.",
  "atk-s0503a7:9_1": "Dutiye sekhaṁ maññamānoti ‘‘sekho aya’’nti maññamāno.",
  "atk-s0503a7:9_2": "Tatrāyaṁ vacanattho –",
  "atk-s0503a7:9_3": "sikkhatīti sekho.",
  "atk-s0503a7:9_4": "Kiṁ sikkhati?",
  "atk-s0503a7:9_5": "Adhisīlaṁ adhicittaṁ adhipaññañca.",
  "atk-s0503a7:9_6": "Atha vā sikkhanaṁ sikkhā,",
  "atk-s0503a7:9_7": "sā etassa sīlanti sekho.",
  "atk-s0503a7:9_8": "So hi apariyositasikkhattā tadadhimuttattā ca ekantena sikkhanasīlo,",
  "atk-s0503a7:9_9": "na pariniṭṭhitasikkho asekho viya tattha paṭippassaddhussukko,",
  "atk-s0503a7:9_10": "nāpi vissaṭṭhasikkho pacurajano viya tattha anadhimutto.",
  "atk-s0503a7:9_11": "Atha vā ariyāya jātiyā tīsu sikkhāsu jāto,",
  "atk-s0503a7:9_12": "tattha vā bhavoti sekho.",
  "atk-s0503a7:9_13": "Bhiyyosomattāyāti pamāṇato uttari,",
  "atk-s0503a7:9_14": "pamāṇaṁ atikkamitvā adhikataranti attho.",
  "atk-s0503a7:9_15": "Āyasmā hi lakuṇḍakabhaddiyo paṭhamasutte vuttena vidhinā paṭhamovādena yathānisinnova āsavakkhayappatto.",
  "atk-s0503a7:9_16": "Dhammasenāpati pana tassa taṁ arahattappattiṁ anāvajjanena ajānitvā ‘‘sekhoyevā’’ti maññamāno appaṁ yācito",
  "atk-s0503a7:9_17": "bahuṁ dadamāno uḷārapuriso viya bhiyyo bhiyyo anekapariyāyena āsavakkhayāya dhammaṁ kathetiyeva.",
  "atk-s0503a7:9_18": "Āyasmāpi lakuṇḍakabhaddiyo ‘‘katakicco dānāhaṁ,",
  "atk-s0503a7:9_19": "kiṁ iminā ovādenā’’ti acintetvā saddhammagāravena pubbe viya sakkaccaṁ suṇātiyeva.",
  "atk-s0503a7:9_20": "Taṁ disvā bhagavā gandhakuṭiyaṁ nisinnoyeva buddhānubhāvena yathā dhammasenāpati tassa kilesakkhayaṁ jānāti,",
  "atk-s0503a7:9_21": "tathā katvā imaṁ udānaṁ udānesi.",
  "atk-s0503a7:9_22": "Tena vuttaṁ ‘‘tena kho pana samayenā’’tiādi.",
  "atk-s0503a7:9_23": "Tattha yaṁ vattabbaṁ,",
  "atk-s0503a7:9_24": "taṁ anantarasutte vuttameva.",
  "atk-s0503a7:10_0": "Gāthāyaṁ pana acchecchi vaṭṭanti anavasesato kilesavaṭṭaṁ samucchindi,",
  "atk-s0503a7:10_1": "chinne ca kilesavaṭṭe kammavaṭṭampi chinnameva.",
  "atk-s0503a7:10_2": "Byagā nirāsanti āsā vuccati taṇhā,",
  "atk-s0503a7:10_3": "natthi ettha āsāti nirāsaṁ, nibbānaṁ.",
  "atk-s0503a7:10_4": "Taṁ nirāsaṁ visesena agā adhigatoti byagā,",
  "atk-s0503a7:10_5": "aggamaggassa adhigatattā puna adhigamakāraṇena vinā adhigatoti attho.",
  "atk-s0503a7:10_6": "Yasmā taṇhā dukkhasamudayabhūtā,",
  "atk-s0503a7:10_7": "tāya pahīnāya appahīno nāma kileso natthi,",
  "atk-s0503a7:10_8": "tasmāssa taṇhāpahānaṁ savisesaṁ katvā dassento ‘‘visukkhā saritā na sandatī’’ti āha.",
  "atk-s0503a7:10_9": "Tassattho –",
  "atk-s0503a7:10_10": "catutthasūriyapātubhāvena viya mahānadiyo catutthamaggañāṇuppādena anavasesato visukkhā visositā taṇhāsaritā nadī na sandati,",
  "atk-s0503a7:10_11": "ito paṭṭhāya na pavattati.",
  "atk-s0503a7:10_12": "Taṇhā hi ‘‘saritā’’ti vuccati. Yathāha –",
  "atk-s0503a7:10_13": "‘‘saritāni sinehitāni ca,",
  "atk-s0503a7:10_14": "somanassāni bhavanti jantuno’’ti (dha. pa. 341),",
  "atk-s0503a7:10_15": "‘‘saritā visattikā’’ti (dha. sa. 1065; mahāni. 3) ca.",
  "atk-s0503a7:10_16": "Chinnaṁ vaṭṭaṁ na vattatīti evaṁ kilesavaṭṭasamucchedena chinnaṁ vaṭṭaṁ anuppādadhammataṁ avipākadhammatañca",
  "atk-s0503a7:10_17": "āpādanena upacchinnaṁ kammavaṭṭaṁ na vattati na pavattati.",
  "atk-s0503a7:10_18": "Esevanto dukkhassāti yadetaṁ sabbaso kilesavaṭṭābhāvato kammavaṭṭassa appavattanaṁ,",
  "atk-s0503a7:10_19": "so āyatiṁ vipākavaṭṭassa ekaṁseneva anuppādo eva sakalassāpi saṁsāradukkhassa anto paricchedo parivaṭumabhāvoti.",
  "atk-s0503a7:11_0": "Dutiyasuttavaṇṇanā niṭṭhitā.",
  "atk-s0503a7:12_0": "3. Paṭhamasattasuttavaṇṇanā",
  "atk-s0503a7:13_0": "63.",
  "atk-s0503a7:13_1": "Tatiye kāmesūti vatthukāmesu.",
  "atk-s0503a7:13_2": "Ativelanti velaṁ atikkamitvā.",
  "atk-s0503a7:13_3": "Sattāti ayonisomanasikārabahulatāya vijjamānampi ādīnavaṁ anoloketvā assādameva saritvā sajjanavasena sattā,",
  "atk-s0503a7:13_4": "āsattā laggāti attho.",
  "atk-s0503a7:13_5": "Rattāti vatthaṁ viya raṅgajātena cittassa vipariṇāmakaraṇena chandarāgena rattā sārattā.",
  "atk-s0503a7:13_6": "Giddhāti abhikaṅkhanasabhāvena abhijjhanena giddhā gedhaṁ āpannā.",
  "atk-s0503a7:13_7": "Gadhitāti rāgamucchitā viya dummocanīyabhāvena tattha paṭibaddhā.",
  "atk-s0503a7:13_8": "Mucchitāti kilesavasena visaññībhūtā viya anaññakiccā mucchaṁ mohaṁ āpannā.",
  "atk-s0503a7:13_9": "Ajjhopannāti anaññasādhāraṇe viya katvā gilitvā pariniṭṭhapetvā ṭhitā.",
  "atk-s0503a7:13_10": "Sammattakajātāti kāmesu pātabyataṁ āpajjantā appasukhavedanāya sammattakā suṭṭhu mattakā jātā.",
  "atk-s0503a7:13_11": "‘‘Sammodakajātā’’tipi pāṭho,",
  "atk-s0503a7:13_12": "jātasammodanā uppannapahaṁsāti attho.",
  "atk-s0503a7:13_13": "Sabbehipi padehi tesaṁ taṇhādhipannataṁyeva vadati.",
  "atk-s0503a7:13_14": "Ettha ca paṭhamaṁ ‘‘kāmesū’’ti vatvā punapi ‘‘kāmesū’’ti vacanaṁ tesaṁ sattānaṁ tadadhimuttidīpanatthaṁ.",
  "atk-s0503a7:13_15": "Tena sabbiriyāpathesu kāmaguṇasamaṅgino hutvā tadā vihariṁsūti dasseti.",
  "atk-s0503a7:14_0": "Tasmiñhi samaye ṭhapetvā ariyasāvake sabbe sāvatthivāsino ussavaṁ ghosetvā yathāvibhavaṁ āpānabhūmiṁ",
  "atk-s0503a7:14_1": "sajjetvā bhuñjantā pivantā āvi ceva raho ca kāme paribhuñjantā indriyāni paricārentā kāmesu pātabyataṁ",
  "atk-s0503a7:14_2": "āpajjiṁsu.",
  "atk-s0503a7:14_3": "Bhikkhū sāvatthiyaṁ piṇḍāya carantā tattha tattha gehe ārāmuyyānādīsu ca manusse ussavaṁ ghosetvā kāmaninne",
  "atk-s0503a7:14_4": "tathā paṭipajjante disvā ‘‘vihāraṁ gantvā saṇhasukhumaṁ dhammaṁ labhissāmā’’ti bhagavato etamatthaṁ ārocesuṁ.",
  "atk-s0503a7:14_5": "Tena vuttaṁ –",
  "atk-s0503a7:14_6": "‘‘atha kho sambahulā bhikkhū…pe…",
  "atk-s0503a7:14_7": "kāmesu viharantī’’ti.",
  "atk-s0503a7:15_0": "Etamatthaṁ viditvāti etaṁ tesaṁ manussānaṁ āpānabhūmiramaṇīyesu mahāpariḷāhesu anekānatthānubandhesu",
  "atk-s0503a7:15_1": "ghorāsayhakaṭukaphalesu kāmesu anādīnavadassitaṁ sabbākārato viditvā kāmānañceva kilesānañca ādīnavavibhāvanaṁ",
  "atk-s0503a7:15_2": "imaṁ udānaṁ udānesi.",
  "atk-s0503a7:16_0": "Tattha kāmesu sattāti vatthukāmesu kilesakāmena rattā mattā sattā visattā laggā laggitā saṁyuttā.",
  "atk-s0503a7:16_1": "Kāmasaṅgasattāti tāyeva kāmasattiyā vatthukāmesu rāgasaṅgena ceva diṭṭhimānadosaavijjāsaṅgehi ca sattā āsattā.",
  "atk-s0503a7:16_2": "Saṁyojane vajjamapassamānāti kammavaṭṭaṁ vipākavaṭṭena,",
  "atk-s0503a7:16_3": "bhavādike vā bhavantarādīhi,",
  "atk-s0503a7:16_4": "satte vā dukkhehi saṁyojanato bandhanato saṁyojananāmake kāmarāgādikilesajāte saṁyojanīyesu dhammesu",
  "atk-s0503a7:16_5": "assādānupassitāya vaṭṭadukkhamūlabhāvādikaṁ vajjaṁ dosaṁ ādīnavaṁ apassantā.",
  "atk-s0503a7:16_6": "Na hi jātu saṁyojanasaṅgasattā,",
  "atk-s0503a7:16_7": "oghaṁ tareyyuṁ vipulaṁ mahantanti evaṁ ādīnavadassanābhāvena saṁyojanasabhāvesu saṅgesu,",
  "atk-s0503a7:16_8": "saṁyojanasaṅkhātehi vā saṅgehi tesaṁ visayesu tebhūmakadhammesu sattā vipulavisayatāya anādikālatāya ca vipulaṁ vitthiṇṇaṁ mahantañca kāmādioghaṁ,",
  "atk-s0503a7:16_9": "saṁsāroghameva vā na kadāci tareyyuṁ,",
  "atk-s0503a7:16_10": "ekaṁseneva tassa oghassa pāraṁ na gaccheyyunti attho.",
  "atk-s0503a7:17_0": "Tatiyasuttavaṇṇanā niṭṭhitā.",
  "atk-s0503a7:18_0": "4. Dutiyasattasuttavaṇṇanā",
  "atk-s0503a7:19_0": "64. Catutthe andhīkatāti kāmā nāma anandhampi andhaṁ karonti.",
  "atk-s0503a7:20_0": "Yathāha –",
  "atk-s0503a7:21_0": "‘‘Luddho atthaṁ na jānāti, luddho dhammaṁ na passati;",
  "atk-s0503a7:22_0": "Andhatamaṁ tadā hoti,",
  "atk-s0503a7:22_1": "yaṁ lobho sahate nara’’nti. (itivu. 88; mahāni. 5; cūḷani.",
  "atk-s0503a7:22_2": "khaggavisāṇasuttaniddesa 128) –",
  "atk-s0503a7:23_0": "Tasmā kāmena anandhāpi andhā katāti andhīkatā.",
  "atk-s0503a7:23_1": "Sesaṁ anantarasutte vuttanayameva.",
  "atk-s0503a7:23_2": "Tattha hi manussānaṁ pavatti bhikkhūhi disvā bhagavato ārocitā,",
  "atk-s0503a7:23_3": "idha bhagavatā sāmaṁyeva diṭṭhāti ayameva viseso.",
  "atk-s0503a7:23_4": "Satthā sāvatthito nikkhamitvā jetavanaṁ gacchanto antarāmagge aciravatiyaṁ nadiyaṁ macchabandhehi oḍḍitaṁ",
  "atk-s0503a7:23_5": "kuminaṁ pavisitvā nikkhantuṁ asakkonte bahū macche passi,",
  "atk-s0503a7:23_6": "tato aparabhāge ekaṁ khīrapakaṁ vacchaṁ goravaṁ katvā anubandhitvā thaññapipāsāya gīvaṁ pasāretvā mātu antarasatthiyaṁ mukhaṁ upanentaṁ passi.",
  "atk-s0503a7:23_7": "Atha bhagavā vihāraṁ pavisitvā pāde pakkhāletvā paññattavarabuddhāsane nisinno pacchimaṁ vatthudvayaṁ",
  "atk-s0503a7:23_8": "purimassa upamānabhāvena gahetvā imaṁ udānaṁ udānesi.",
  "atk-s0503a7:24_0": "Tattha kāmandhāti vatthukāmesu kilesakāmena andhā vicakkhukā katā.",
  "atk-s0503a7:24_1": "Jālasañchannāti sakattabhāvaparattabhāvesu ajjhattikabāhirāyatanesu,",
  "atk-s0503a7:24_2": "tannissitesu ca dhammesu atītādivasena anekabhedabhinnesu heṭṭhupariyavasena aparāparaṁ uppattiyā antogadhānaṁ",
  "atk-s0503a7:24_3": "anatthāvahato ca jālabhūtāya taṇhāya sukhumacchiddena jālena parivuto viya udakarahado sañchannā paliguṇṭhitā",
  "atk-s0503a7:24_4": "ajjhotthaṭā.",
  "atk-s0503a7:24_5": "Taṇhāchadanachāditāti taṇhāsaṅkhātena chadanena sevālapaṇakena viya udakaṁ chāditā,",
  "atk-s0503a7:24_6": "paṭicchannā pihitāti attho.",
  "atk-s0503a7:24_7": "Padadvayenāpi kāmacchandanīvaraṇanivāritakusalacittācārataṁ dasseti.",
  "atk-s0503a7:25_0": "Pamattabandhunā baddhāti kilesamārena devaputtamārena ca baddhā.",
  "atk-s0503a7:25_1": "Yadaggena hi kilesamārena baddhā,",
  "atk-s0503a7:25_2": "tadaggena devaputtamārenapi baddhā nāma honti.",
  "atk-s0503a7:25_3": "Vuttañhetaṁ –",
  "atk-s0503a7:26_0": "‘‘Antalikkhacaro pāso, yvāyaṁ carati mānaso;",
  "atk-s0503a7:27_0": "Tena taṁ bādhayissāmi, na me samaṇa mokkhasī’’ti. (saṁ. ni. 1.151; mahāva. 33);",
  "atk-s0503a7:28_0": "Namuci kaṇho pamattabandhūti tīṇi mārassa nāmāni.",
  "atk-s0503a7:28_1": "Devaputtamāropi hi kilesamāro viya anatthena pamatte satte bandhatīti pamattabandhu.",
  "atk-s0503a7:28_2": "‘‘Pamattā bandhane baddhā’’tipi paṭhanti.",
  "atk-s0503a7:28_3": "Tattha bandhaneti kāmaguṇabandhaneti attho.",
  "atk-s0503a7:28_4": "Baddhāti niyamitā.",
  "atk-s0503a7:28_5": "Yathā kiṁ?",
  "atk-s0503a7:28_6": "Macchāva kumināmukhe yathā nāma macchabandhakena oḍḍitassa kuminassa mukhe paviṭṭhā macchā tena baddhā hutvā maraṇamanventi pāpuṇanti,",
  "atk-s0503a7:28_7": "evameva mārena oḍḍitena kāmaguṇabandhanena baddhā ime sattā jarāmaraṇamanventi.",
  "atk-s0503a7:28_8": "Vaccho khīrapakova mātaraṁ yathā khīrapāyī taruṇavaccho attano mātaraṁ anveti anugacchati,",
  "atk-s0503a7:28_9": "na aññaṁ evaṁ mārabandhanabaddhā sattā saṁsāre paribbhamantā maraṇameva anventi anugacchanti,",
  "atk-s0503a7:28_10": "na ajaraṁ amaraṇaṁ nibbānanti adhippāyo.",
  "atk-s0503a7:29_0": "Catutthasuttavaṇṇanā niṭṭhitā.",
  "atk-s0503a7:30_0": "5. Aparalakuṇḍakabhaddiyasuttavaṇṇanā",
  "atk-s0503a7:31_0": "65.",
  "atk-s0503a7:31_1": "Pañcame sambahulānaṁ bhikkhūnaṁ piṭṭhito piṭṭhitoti āyasmā lakuṇḍakabhaddiyo ekadivasaṁ sambahulehi bhikkhūhi",
  "atk-s0503a7:31_2": "saddhiṁ gāmantarena piṇḍāya caritvā katabhattakicco pattaṁ vodakaṁ katvā thavikāya pakkhipitvā aṁse laggetvā",
  "atk-s0503a7:31_3": "cīvaraṁ saṅgharitvā tampi vāmaṁse ṭhapetvā pāsādikena abhikkantena paṭikkantena ālokitena vilokitena",
  "atk-s0503a7:31_4": "samiñjitena pasāritena okkhittacakkhu iriyāpathasampanno attano satipaññāvepullaṁ pakāsento viya satisampajaññaṁ",
  "atk-s0503a7:31_5": "sūpaṭṭhitaṁ katvā samāhitena cittena pade padaṁ nikkhipanto gacchati,",
  "atk-s0503a7:31_6": "gacchanto ca bhikkhūnaṁ pacchato pacchato gacchati tehi bhikkhūhi asaṁmisso. Kasmā?",
  "atk-s0503a7:31_7": "Asaṁsaṭṭhavihāritāya.",
  "atk-s0503a7:31_8": "Apica tassāyasmato rūpaṁ paribhūtaṁ paribhavaṭṭhānīyaṁ puthujjanā ohīḷenti.",
  "atk-s0503a7:31_9": "Thero taṁ jānitvā piṭṭhito piṭṭhito gacchati ‘‘mā ime maṁ nissāya apuññaṁ pasaviṁsū’’ti.",
  "atk-s0503a7:31_10": "Evaṁ te bhikkhū ca thero ca sāvatthiṁ patvā vihāraṁ pavisitvā yena bhagavā tenupasaṅkamanti.",
  "atk-s0503a7:31_11": "Tena vuttaṁ –",
  "atk-s0503a7:31_12": "‘‘tena kho pana samayena āyasmā lakuṇḍakabhaddiyo’’tiādi.",
  "atk-s0503a7:32_0": "Tattha dubbaṇṇanti virūpaṁ.",
  "atk-s0503a7:32_1": "Tenassa vaṇṇasampattiyā saṇṭhānasampattiyā ca abhāvaṁ dasseti.",
  "atk-s0503a7:32_2": "Duddasikanti apāsādikadassanaṁ.",
  "atk-s0503a7:32_3": "Tenassa anubyañjanasampattiyā ākārasampattiyā ca abhāvaṁ dasseti.",
  "atk-s0503a7:32_4": "Okoṭimakanti rassaṁ.",
  "atk-s0503a7:32_5": "Iminā ārohasampattiyā abhāvaṁ dasseti.",
  "atk-s0503a7:32_6": "Yebhuyyenabhikkhūnaṁ paribhūtarūpanti puthujjanabhikkhūhi ohīḷitarūpaṁ.",
  "atk-s0503a7:32_7": "Puthujjanā ekacce chabbaggiyādayo tassāyasmato guṇaṁ ajānantā hatthakaṇṇacūḷikādīsu gaṇhantā parāmasantā kīḷantā paribhavanti, na ariyā,",
  "atk-s0503a7:32_8": "kalyāṇaputhujjanā vā.",
  "atk-s0503a7:33_0": "Bhikkhū āmantesīti kasmā āmantesi?",
  "atk-s0503a7:33_1": "Therassa guṇaṁ pakāsetuṁ.",
  "atk-s0503a7:33_2": "Evaṁ kira bhagavato ahosi ‘‘ime bhikkhū mama puttassa mahānubhāvataṁ na jānanti,",
  "atk-s0503a7:33_3": "tena taṁ paribhavanti,",
  "atk-s0503a7:33_4": "taṁ nesaṁ dīgharattaṁ ahitāya dukkhāya bhavissati,",
  "atk-s0503a7:33_5": "handāhaṁ imassa guṇe bhikkhūnaṁ pakāsetvā paribhavato naṁ mocessāmī’’ti.",
  "atk-s0503a7:34_0": "Passatha noti passatha nu.",
  "atk-s0503a7:34_1": "Na ca sā samāpatti sulabharūpā,",
  "atk-s0503a7:34_2": "yā tena bhikkhunā asamāpannapubbāti rūpasamāpatti arūpasamāpatti brahmavihārasamāpatti nirodhasamāpatti",
  "atk-s0503a7:34_3": "phalasamāpattīti evaṁ pabhedā sāvakasādhāraṇā yā kāci samāpattiyo nāma,",
  "atk-s0503a7:34_4": "tāsu ekāpi samāpatti na sulabharūpā, dullabhā,",
  "atk-s0503a7:34_5": "natthiyeva sā tena lakuṇḍakabhaddiyena bhikkhunā asamāpannapubbā.",
  "atk-s0503a7:34_6": "Etenassa yaṁ vuttaṁ.",
  "atk-s0503a7:34_7": "‘‘Mahiddhiko mahānubhāvo’’ti,",
  "atk-s0503a7:34_8": "tattha mahiddhikataṁ pakāsetvā idāni mahānubhāvataṁ dassetuṁ ‘‘yassa catthāyā’’tiādimāha.",
  "atk-s0503a7:34_9": "Taṁ heṭṭhā vuttanayameva.",
  "atk-s0503a7:34_10": "Ettha ca bhagavā ‘‘eso,",
  "atk-s0503a7:34_11": "bhikkhave,",
  "atk-s0503a7:34_12": "bhikkhū’’tiādinā,",
  "atk-s0503a7:34_13": "‘‘bhikkhave,",
  "atk-s0503a7:34_14": "ayaṁ bhikkhu na yo vā so vā dubbaṇṇo duddasiko okoṭimakoti bhikkhūnaṁ piṭṭhito piṭṭhito āgacchatīti ca ettakena na oññātabbo,",
  "atk-s0503a7:34_15": "atha kho mahiddhiko mahānubhāvo,",
  "atk-s0503a7:34_16": "yaṁkiñci sāvakena pattabbaṁ,",
  "atk-s0503a7:34_17": "sabbaṁ taṁ tena anuppattaṁ,",
  "atk-s0503a7:34_18": "tasmā taṁ pāsāṇacchattaṁ viya garuṁ katvā oloketha,",
  "atk-s0503a7:34_19": "taṁ vo dīgharattaṁ hitāya sukhāya bhavissatī’’ti dasseti.",
  "atk-s0503a7:35_0": "Etamatthaṁ viditvāti etaṁ āyasmato lakuṇḍakabhaddiyassa mahiddhikatāmahānubhāvatādibhedaṁ guṇarāsiṁ sabbākārato",
  "atk-s0503a7:35_1": "jānitvā tadatthadīpanaṁ imaṁ udānaṁ udānesi.",
  "atk-s0503a7:36_0": "Tattha nelaṅgoti elaṁ vuccati doso,",
  "atk-s0503a7:36_1": "nāssa elanti nelaṁ .",
  "atk-s0503a7:36_2": "Kiṁ pana taṁ?",
  "atk-s0503a7:36_3": "Suparisuddhasīlaṁ.",
  "atk-s0503a7:36_4": "Tañhi niddosaṭṭhena idha ‘‘nela’’nti adhippetaṁ.",
  "atk-s0503a7:36_5": "Taṁ nelaṁ padhānabhūtaṁ aṅgaṁ etassāti nelaṅgo.",
  "atk-s0503a7:36_6": "So yaṁ ‘‘ratho’’ti vakkhati,",
  "atk-s0503a7:36_7": "tena sambandho,",
  "atk-s0503a7:36_8": "tasmā suparisuddhasīlaṅgoti attho.",
  "atk-s0503a7:36_9": "Arahattaphalasīlañhi idhādhippetaṁ.",
  "atk-s0503a7:36_10": "Seto pacchādo etassāti setapacchādo.",
  "atk-s0503a7:36_11": "Pacchādoti rathassa upari attharitabbakambalādi.",
  "atk-s0503a7:36_12": "So pana suparisuddhadhavalabhāvena seto vā hoti rattanīlādīsu vā aññataro.",
  "atk-s0503a7:36_13": "Idha pana arahattaphalavimuttiyā adhippetattā suparisuddhabhāvaṁ upādāya ‘‘setapacchādo’’ti vuttaṁ yathā aññatrāpi ‘‘ratho sīlaparikkhāro’’ti.",
  "atk-s0503a7:36_14": "Eko satisaṅkhāto aro etassāti ekāro.",
  "atk-s0503a7:36_15": "Vattatīti pavattati.",
  "atk-s0503a7:36_16": "Rathoti therassa attabhāvaṁ sandhāya vadati.",
  "atk-s0503a7:37_0": "Anīghanti niddukkhaṁ,",
  "atk-s0503a7:37_1": "khobhavirahitaṁ yānaṁ viya kilesaparikhobhavirahitanti attho.",
  "atk-s0503a7:37_2": "Āyantanti sambahulānaṁ bhikkhūnaṁ piṭṭhito piṭṭhito āgacchantaṁ.",
  "atk-s0503a7:37_3": "Chinnasotanti pacchinnasotaṁ.",
  "atk-s0503a7:37_4": "Pakatirathassa hi sukhapavattanatthaṁ akkhasīsesu nābhiyañca upalittānaṁ sappitelādīnaṁ soto savanaṁ sandanaṁ hoti,",
  "atk-s0503a7:37_5": "tena so acchinnasoto nāma hoti.",
  "atk-s0503a7:37_6": "Ayaṁ pana chattiṁsatiyā sotānaṁ anavasesato pahīnattā chinnasoto nāma hoti,",
  "atk-s0503a7:37_7": "taṁ chinnasotaṁ.",
  "atk-s0503a7:37_8": "Natthi etassa bandhananti abandhano.",
  "atk-s0503a7:37_9": "Rathūpattharassa hi akkhena saddhiṁ niccalabhāvakaraṇatthaṁ bahūni bandhanāni honti,",
  "atk-s0503a7:37_10": "tena so sabandhano.",
  "atk-s0503a7:37_11": "Ayaṁ pana sabbasaṁyojanabandhanānaṁ anavasesato parikkhīṇattā abandhano,",
  "atk-s0503a7:37_12": "taṁ abandhanaṁ.",
  "atk-s0503a7:37_13": "Passāti bhagavā therassa guṇehi somanassappatto hutvā attānaṁ vadati.",
  "atk-s0503a7:38_0": "Iti satthā āyasmantaṁ lakuṇḍakabhaddiyaṁ arahattaphalasīsena sucakkaṁ,",
  "atk-s0503a7:38_1": "arahattaphalavimuttiyā suuttaracchadaṁ,",
  "atk-s0503a7:38_2": "sūpaṭṭhitāya satiyā svāraṁ,",
  "atk-s0503a7:38_3": "kilesaparikhobhābhāvena aparikhobhaṁ,",
  "atk-s0503a7:38_4": "taṇhūpalepābhāvena anupalepaṁ,",
  "atk-s0503a7:38_5": "saṁyojanādīnaṁ abhāvena abandhanaṁ suparikkhittaṁ suyuttaṁ ājaññarathaṁ katvā dasseti.",
  "atk-s0503a7:39_0": "Pañcamasuttavaṇṇanā niṭṭhitā.",
  "atk-s0503a7:40_0": "6. Taṇhāsaṅkhayasuttavaṇṇanā",
  "atk-s0503a7:41_0": "66.",
  "atk-s0503a7:41_1": "Chaṭṭhe aññāsikoṇḍaññoti ettha koṇḍaññoti tassāyasmato gottato āgatanāmaṁ.",
  "atk-s0503a7:41_2": "Sāvakesu pana sabbapaṭhamaṁ ariyasaccāni paṭivijjhīti bhagavatā ‘‘aññāsi vata, bho,",
  "atk-s0503a7:41_3": "koṇḍañño’’ti (mahāva. 17; saṁ. ni.",
  "atk-s0503a7:41_4": "5.1081) vuttaudānavasena thero sāsane ‘‘aññāsikoṇḍañño’’tveva paññāyittha.",
  "atk-s0503a7:41_5": "Taṇhāsaṅkhayavimuttinti taṇhā saṅkhīyati pahīyati etthāti taṇhāsaṅkhayo, nibbānaṁ.",
  "atk-s0503a7:41_6": "Tasmiṁ taṇhāsaṅkhaye vimutti.",
  "atk-s0503a7:41_7": "Taṇhā vā saṅkhīyati pahīyati etenāti taṇhāsaṅkhayo,",
  "atk-s0503a7:41_8": "ariyamaggo.",
  "atk-s0503a7:41_9": "Tassa phalabhūtā,",
  "atk-s0503a7:41_10": "pariyosānabhūtā vā vimuttīti taṇhāsaṅkhayavimutti ,",
  "atk-s0503a7:41_11": "nippariyāyena arahattaphalasamāpatti.",
  "atk-s0503a7:41_12": "Taṁ paccavekkhamāno nisinno hoti.",
  "atk-s0503a7:41_13": "Ayañhi āyasmā bahulaṁ phalasamāpattiṁ samāpajjati,",
  "atk-s0503a7:41_14": "tasmā idhāpi evamakāsi.",
  "atk-s0503a7:42_0": "Etamatthaṁviditvāti etaṁ aññāsikoṇḍaññattherassa aggaphalapaccavekkhaṇaṁ viditvā tadatthadīpanaṁ imaṁ udānaṁ udānesi.",
  "atk-s0503a7:43_0": "Tattha yassa mūlaṁ chamā natthīti yassa ariyapuggalassa attabhāvarukkhamūlabhūtā avijjā,",
  "atk-s0503a7:43_1": "tassāva patiṭṭhā hetubhūtā āsavanīvaraṇaayonisomanasikārasaṅkhātā chamā pathavī ca natthi aggamaggena samugghātitattā.",
  "atk-s0503a7:43_2": "Paṇṇā natthi kuto latāti natthi latā kuto paṇṇāti padasambandho.",
  "atk-s0503a7:43_3": "Mānātimānādipabhedā sākhāpasākhādisaṅkhātā latāpi natthi,",
  "atk-s0503a7:43_4": "kuto eva madappamādamāyāsāṭheyyādipaṇṇānīti attho.",
  "atk-s0503a7:43_5": "Atha vā paṇṇā natthi kuto latāti rukkhaṅkurassa vaḍḍhamānassa paṭhamaṁ paṇṇāni nibbattanti.",
  "atk-s0503a7:43_6": "Pacchā sākhāpasākhāsaṅkhātā latāti katvā vuttaṁ.",
  "atk-s0503a7:43_7": "Tattha yassa ariyamaggabhāvanāya asati uppajjanārahassa attabhāvarukkhassa ariyamaggassa bhāvitattā yaṁ avijjāsaṅkhātaṁ mūlaṁ,",
  "atk-s0503a7:43_8": "tassa patiṭṭhānabhūtaṁ āsavādi ca natthi.",
  "atk-s0503a7:43_9": "Mūlaggahaṇeneva cettha mūlakāraṇattā bījaṭṭhāniyaṁ kammaṁ tadabhāvopi gahitoyevāti veditabbo.",
  "atk-s0503a7:43_10": "Asati ca kammabīje taṁnimitto viññāṇaṅkuro,",
  "atk-s0503a7:43_11": "viññāṇaṅkuranimittā ca nāmarūpasaḷāyatanapattasākhādayo na nibbattissantiyeva.",
  "atk-s0503a7:43_12": "Tena vuttaṁ –",
  "atk-s0503a7:43_13": "‘‘yassa mūlaṁ chamā natthi,",
  "atk-s0503a7:43_14": "paṇṇā natthi kuto latā’’ti.",
  "atk-s0503a7:44_0": "Taṁ dhīraṁ bandhanā muttanti taṁ catubbidhasammappadhānavīriyayogena vijitamārattā dhīraṁ,",
  "atk-s0503a7:44_1": "tato eva sabbakilesābhisaṅkhārabandhanato muttaṁ.",
  "atk-s0503a7:44_2": "Ko taṁ ninditumarahatīti ettha nti nipātamattaṁ.",
  "atk-s0503a7:44_3": "Evaṁ sabbakilesavippamuttaṁ sīlādianuttaraguṇasamannāgataṁ ko nāma viññujātiko nindituṁ garahituṁ arahati nindānimittasseva abhāvato.",
  "atk-s0503a7:44_4": "Devāpi naṁ pasaṁsantīti aññadatthu devā sakkādayo guṇavisesavidū,",
  "atk-s0503a7:44_5": "apisaddena manussāpi khattiyapaṇḍitādayo pasaṁsanti.",
  "atk-s0503a7:44_6": "Kiñca bhiyyo brahmunāpi pasaṁsito mahābrahmunāpi aññehipi brahmanāgayakkhagandhabbādīhipi pasaṁsito thomitoyevāti.",
  "atk-s0503a7:45_0": "Chaṭṭhasuttavaṇṇanā niṭṭhitā.",
  "atk-s0503a7:46_0": "7. Papañcakhayasuttavaṇṇanā",
  "atk-s0503a7:47_0": "67.",
  "atk-s0503a7:47_1": "Sattame papañcasaññāsaṅkhāpahānanti papañcenti yattha sayaṁ uppannā,",
  "atk-s0503a7:47_2": "taṁ santānaṁ vitthārenti ciraṁ ṭhapentīti papañcā, kilesā.",
  "atk-s0503a7:47_3": "Visesato rāgadosamohataṇhādiṭṭhimānā.",
  "atk-s0503a7:47_4": "Tathā hi vuttaṁ –",
  "atk-s0503a7:48_0": "‘‘Rāgo papañco, doso papañco, moho papañco, taṇhā papañco, diṭṭhi papañco, māno papañco’’ti. –",
  "atk-s0503a7:49_0": "Apica saṁkilesaṭṭho papañcaṭṭho,",
  "atk-s0503a7:49_1": "kacavaraṭṭho papañcaṭṭho.",
  "atk-s0503a7:49_2": "Tattha rāgapapañcassa subhasaññā nimittaṁ,",
  "atk-s0503a7:49_3": "dosapapañcassa āghātavatthu,",
  "atk-s0503a7:49_4": "mohapapañcassa āsavā,",
  "atk-s0503a7:49_5": "taṇhāpapañcassa vedanā,",
  "atk-s0503a7:49_6": "diṭṭhipapañcassa saññā,",
  "atk-s0503a7:49_7": "mānapapañcassa vitakko nimittaṁ.",
  "atk-s0503a7:49_8": "Tehi papañcehi sahagatā saññā papañcasaññā.",
  "atk-s0503a7:49_9": "Papañcasaññānaṁ saṅkhā bhāgā koṭṭhāsā papañcasaññāsaṅkhā.",
  "atk-s0503a7:49_10": "Atthato saddhiṁ nimittehi taṁtaṁpapañcassa pakkhiyo kilesagaṇo.",
  "atk-s0503a7:49_11": "Saññāgahaṇañcettha tassa nesaṁ sādhāraṇahetubhāvena.",
  "atk-s0503a7:49_12": "Vuttañhetaṁ –",
  "atk-s0503a7:49_13": "‘‘saññānidānā hi papañcasaṅkhā’’ti (su. ni. 880).",
  "atk-s0503a7:49_14": "Tesaṁ pahānaṁ,",
  "atk-s0503a7:49_15": "tena tena maggena rāgādikilesānaṁ samucchedananti attho.",
  "atk-s0503a7:50_0": "Tadā hi bhagavā atītāsu anekakoṭisatasahassasaṅkhāsu attano jātīsu anatthassa nimittabhūte kilese imasmiṁ",
  "atk-s0503a7:50_1": "carimabhave ariyamaggena bodhimaṇḍe savāsane pahīne paccavekkhitvā sattasantānañca kilesacaritaṁ rāgādikilesasaṁkiliṭṭhaṁ",
  "atk-s0503a7:50_2": "kañjiyapuṇṇalābuṁ viya takkabharitacāṭiṁ viya vasāpītapilotikaṁ viya ca dubbinimociyaṁ disvā ‘‘evaṁ gahanaṁ",
  "atk-s0503a7:50_3": "nāmidaṁ kilesavaṭṭaṁ anādikālabhāvitaṁ mayhaṁ anavasesaṁ pahīnaṁ,",
  "atk-s0503a7:50_4": "aho suppahīna’’nti uppannapītipāmojjo udānaṁ udānesi.",
  "atk-s0503a7:50_5": "Tena vuttaṁ –",
  "atk-s0503a7:50_6": "‘‘atha kho bhagavā attano papañcasaññāsaṅkhāpahānaṁ viditvā tāyaṁ velāyaṁ imaṁ udānaṁ udānesī’’ti.",
  "atk-s0503a7:51_0": "Tattha yassa papañcā ṭhiti ca natthīti yasmā bhagavā attānameva paraṁ viya katvā niddisati tasmā yassa aggapuggalassa vuttalakkhaṇā papañcā,",
  "atk-s0503a7:51_1": "tehi katā saṁsāre ṭhiti ca natthi.",
  "atk-s0503a7:51_2": "Nettiyaṁ pana ‘‘ṭhiti nāma anusayo’’ti (netti.",
  "atk-s0503a7:51_3": "27) vuttaṁ.",
  "atk-s0503a7:51_4": "Anusayo hi bhavapavattiyā mūlanti.",
  "atk-s0503a7:51_5": "Satte saṁsāre papañcentīti papañcā.",
  "atk-s0503a7:51_6": "‘‘Papañcaṭṭhitī’’ti ca pāṭho.",
  "atk-s0503a7:51_7": "Tassattho –",
  "atk-s0503a7:51_8": "papañcānaṁ ṭhiti vijjamānatā maggena asamucchedo papañcaṭṭhiti,",
  "atk-s0503a7:51_9": "papañcā eva vā avasiṭṭhakusalākusalavipākānaṁ pavattiyā hetubhāvato vaṭṭassa ṭhiti papañcaṭṭhiti,",
  "atk-s0503a7:51_10": "sā yassa aggapuggalassa natthi.",
  "atk-s0503a7:51_11": "Sandānaṁ palighañca vītivattoti yo bandhanaṭṭhena santānasadisattā ‘‘sandāna’’nti laddhanāmā taṇhādiṭṭhiyo,",
  "atk-s0503a7:51_12": "nibbānanagarapavesanisedhanato palighasadisattā palighasaṅkhātaṁ avijjañca vītivatto savāsanapahānena visesato atikkanto.",
  "atk-s0503a7:51_13": "Apare pana kodhaṁ ‘‘sandāna’’nti vadanti,",
  "atk-s0503a7:51_14": "taṁ na gahetabbaṁ.",
  "atk-s0503a7:51_15": "So hi ‘‘parābhisajjanī’’ti vuttoti.",
  "atk-s0503a7:52_0": "Taṁ nittaṇhaṁ muniṁ carantanti taṁ sabbathāpi taṇhābhāvena nittaṇhaṁ,",
  "atk-s0503a7:52_1": "ubhayalokamunanato attahitaparahitamunanato ca muniṁ,",
  "atk-s0503a7:52_2": "ekanteneva sabbasattahitatthaṁ catūhi iriyāpathehi nānāsamāpatticārehi anaññasādhāraṇena ñāṇacārena ca carantaṁ.",
  "atk-s0503a7:52_3": "Nāvajānāti sadevakopi lokoti sabbo sapaññajātiko sattaloko sadevakopi sabrahmakopi na kadācipi avajānāti na paribhoti,",
  "atk-s0503a7:52_4": "atha kho ayameva loke aggo seṭṭho uttamo pavaroti garuṁ karonto sakkaccaṁ pūjāsakkāranirato hotīti.",
  "atk-s0503a7:53_0": "Sattamasuttavaṇṇanā niṭṭhitā.",
  "atk-s0503a7:54_0": "8. Kaccānasuttavaṇṇanā",
  "atk-s0503a7:55_0": "68.",
  "atk-s0503a7:55_1": "Aṭṭhame ajjhattanti ettha ayaṁ ajjhattasaddo ‘‘cha ajjhattikāni āyatanānī’’tiādīsu (ma. ni.",
  "atk-s0503a7:55_2": "3.304) ajjhattajjhatte āgato.",
  "atk-s0503a7:55_3": "‘‘Ajjhattā dhammā (dha. sa.",
  "atk-s0503a7:55_4": "tikamātikā 20),",
  "atk-s0503a7:55_5": "ajjhattaṁ vā kāye kāyānupassī’’tiādīsu (dī. ni.",
  "atk-s0503a7:55_6": "2.373-374) niyakajjhatte.",
  "atk-s0503a7:55_7": "‘‘Sabbanimittānaṁ amanasikārā ajjhattaṁ suññataṁ upasampajja viharatī’’tiādīsu (ma. ni.",
  "atk-s0503a7:55_8": "3.187) visayajjhatte,",
  "atk-s0503a7:55_9": "issariyaṭṭhāneti attho.",
  "atk-s0503a7:55_10": "Phalasamāpatti hi buddhānaṁ issariyaṭṭhānaṁ nāma.",
  "atk-s0503a7:55_11": "‘‘Tenānanda,",
  "atk-s0503a7:55_12": "bhikkhunā tasmiṁyeva purimasmiṁ samādhinimitte ajjhattameva cittaṁ saṇṭhapetabba’’ntiādīsu (ma. ni.",
  "atk-s0503a7:55_13": "3.188) gocarajjhatte.",
  "atk-s0503a7:55_14": "Idhāpi gocarajjhatteyeva daṭṭhabbo.",
  "atk-s0503a7:55_15": "Tasmā ajjhattanti gocarajjhattabhūte kammaṭṭhānārammaṇeti vuttaṁ hoti.",
  "atk-s0503a7:55_16": "Parimukhanti abhimukhaṁ.",
  "atk-s0503a7:55_17": "Sūpaṭṭhitāyāti suṭṭhu upaṭṭhitāya kāyagatāya satiyā.",
  "atk-s0503a7:55_18": "Satisīsena cettha jhānaṁ vuttaṁ.",
  "atk-s0503a7:55_19": "Idaṁ vuttaṁ hoti ‘‘ajjhattaṁ kāyānupassanāsatipaṭṭhānavasena paṭiladdhaṁ uḷāraṁ jhānaṁ samāpajjitvā’’ti.",
  "atk-s0503a7:56_0": "Ayañhi thero bhagavati sāvatthiyaṁ viharante ekadivasaṁ sāvatthiyaṁ piṇḍāya caritvā pacchābhattaṁ piṇḍapātappaṭikkanto",
  "atk-s0503a7:56_1": "vihāraṁ pavisitvā bhagavato vattaṁ dassetvā divāṭṭhāne divāvihāraṁ nisinno nānāsamāpattīhi divasabhāgaṁ",
  "atk-s0503a7:56_2": "vītināmetvā sāyanhasamayaṁ vihāramajjhaṁ otaritvā bhagavati gandhakuṭiyaṁ nisinne ‘‘akālo tāva bhagavantaṁ",
  "atk-s0503a7:56_3": "upasaṅkamitu’’nti gandhakuṭiyā avidūre,",
  "atk-s0503a7:56_4": "aññatarasmiṁ rukkhamūle kālaparicchedaṁ katvā yathāvuttaṁ samāpattiṁ samāpajjitvā nisīdi.",
  "atk-s0503a7:56_5": "Satthā taṁ tathānisinnaṁ gandhakuṭiyaṁ nisinnoyeva passi.",
  "atk-s0503a7:56_6": "Tena vuttaṁ –",
  "atk-s0503a7:56_7": "‘‘tena kho pana samayena āyasmā mahākaccāno…pe…",
  "atk-s0503a7:56_8": "sūpaṭṭhitāyā’’ti.",
  "atk-s0503a7:57_0": "Etamatthaṁ viditvāti etaṁ āyasmato mahākaccānattherassa satipaṭṭhānabhāvanāvasena adhigataṁ jhānaṁ pādakaṁ",
  "atk-s0503a7:57_1": "katvā samāpajjanaṁ sabbākārato viditvā tadatthadīpanaṁ imaṁ udānaṁ udānesi.",
  "atk-s0503a7:58_0": "Tattha yassa siyā sabbadā sati,",
  "atk-s0503a7:58_1": "satataṁ kāyagatā upaṭṭhitāti yassa āraddhavipassakassa ekadivasaṁ cha koṭṭhāse katvā sabbasmimpi kāle",
  "atk-s0503a7:58_2": "nāmarūpabhedena duvidhepi kāye gatā kāyārammaṇā pañcannaṁ upādānakkhandhānaṁ aniccādisammasanavasena",
  "atk-s0503a7:58_3": "satataṁ nirantaraṁ sātaccābhiyogavasena sati upaṭṭhitā siyā.",
  "atk-s0503a7:59_0": "Ayaṁ kirāyasmā paṭhamaṁ kāyagatāsatikammaṭṭhānavasena jhānaṁ nibbattetvā taṁ pādakaṁ katvā kāyānupassanāsatipaṭṭhānamukhena",
  "atk-s0503a7:59_1": "vipassanaṁ paṭṭhapetvā arahattaṁ patto.",
  "atk-s0503a7:59_2": "So aparabhāgepi yebhuyyena tameva jhānaṁ samāpajjitvā vuṭṭhāya tatheva ca vipassitvā phalasamāpattiṁ samāpajjati.",
  "atk-s0503a7:59_3": "Svāyaṁ yena vidhinā arahattaṁ patto,",
  "atk-s0503a7:59_4": "taṁ vidhiṁ dassento satthā ‘‘yassa siyā sabbadā sati,",
  "atk-s0503a7:59_5": "satataṁ kāyagatā upaṭṭhitā’’ti vatvā tassā upaṭṭhānākāraṁ vibhāvetuṁ ‘‘nocassa no ca me siyā,",
  "atk-s0503a7:59_6": "na bhavissati na ca me bhavissatī’’ti āha.",
  "atk-s0503a7:60_0": "Tassattho dvidhā veditabbo sammasanato pubbabhāgavasena sammasanakālavasena cāti.",
  "atk-s0503a7:60_1": "Tesu pubbabhāgavasena tāva no cassa no ca me siyāti atītakāle mama kilesakammaṁ no cassa na bhaveyya ce,",
  "atk-s0503a7:60_2": "imasmiṁ paccuppannakāle ayaṁ attabhāvo no ca me siyā na me uppajjeyya.",
  "atk-s0503a7:60_3": "Yasmā pana me atīte kammakilesā ahesuṁ,",
  "atk-s0503a7:60_4": "tasmā taṁnimitto etarahi ayaṁ me attabhāvo pavattati.",
  "atk-s0503a7:60_5": "Na bhavissati na ca me bhavissatīti imasmiṁ attabhāve paṭipakkhādhigamena kilesakammaṁ na bhavissati na uppajjissati me,",
  "atk-s0503a7:60_6": "āyatiṁ vipākavaṭṭaṁ na ca me bhavissati na me pavattissatīti.",
  "atk-s0503a7:60_7": "Evaṁ kālattaye kammakilesahetukaṁ idaṁ mayhaṁ attabhāvasaṅkhātaṁ khandhapañcakaṁ ,",
  "atk-s0503a7:60_8": "na issarādihetukaṁ,",
  "atk-s0503a7:60_9": "yathā ca mayhaṁ,",
  "atk-s0503a7:60_10": "evaṁ sabbasattānanti sappaccayanāmarūpadassanaṁ pakāsitaṁ hoti.",
  "atk-s0503a7:61_0": "Sammasanakālavasena pana no cassa no ca me siyāti yasmā idaṁ khandhapañcakaṁ hutvā abhāvaṭṭhena aniccaṁ,",
  "atk-s0503a7:61_1": "abhiṇhapaṭipīḷanaṭṭhena dukkhaṁ,",
  "atk-s0503a7:61_2": "avasavattanaṭṭhena anattā,",
  "atk-s0503a7:61_3": "evaṁ yadi ayaṁ attā nāma nāpi khandhapañcakavinimutto koci no cassa no ca siyā na bhaveyya, evaṁ, bhante,",
  "atk-s0503a7:61_4": "no ca me siyā mama santakaṁ nāma kiñci na bhaveyya.",
  "atk-s0503a7:61_5": "Na bhavissatīti attani attaniye bhavitabbaṁ yathā cidaṁ nāmarūpaṁ etarahi ca atīte ca attattaniyaṁ suññaṁ,",
  "atk-s0503a7:61_6": "evaṁ na bhavissati na me bhavissati,",
  "atk-s0503a7:61_7": "anāgatepi khandhavinimutto attā nāma na koci na me bhavissati na pavattissati,",
  "atk-s0503a7:61_8": "tato eva kiñci palibodhaṭṭhāniyaṁ na me bhavissati āyatimpi attaniyaṁ nāma na me kiñci bhavissatīti.",
  "atk-s0503a7:61_9": "Iminā tīsu kālesu ‘‘aha’’nti gahetabbassa abhāvato ‘‘mama’’nti gahetabbassa ca abhāvaṁ dasseti.",
  "atk-s0503a7:61_10": "Tena catukkoṭikā suññatā pakāsitā hoti.",
  "atk-s0503a7:62_0": "Anupubbavihāri tattha soti evaṁ tīsupi kālesu attattaniyaṁ suññataṁ tattha saṅkhāragate anupassanto anukkamena",
  "atk-s0503a7:62_1": "udayabbayañāṇādivipassanāñāṇesu uppajjamānesu anupubbavipassanāvihāravasena anupubbavihārī samāno.",
  "atk-s0503a7:62_2": "Kālenevatare visattikanti so evaṁ vipassanaṁ matthakaṁ pāpetvā ṭhito yogāvacaro indriyānaṁ paripākagatakālena",
  "atk-s0503a7:62_3": "vuṭṭhānagāminiyā vipassanāya maggena ghaṭitakālena ariyamaggassa uppattikālena sakalassa bhavattayassa",
  "atk-s0503a7:62_4": "saṁtananato visattikāsaṅkhātaṁ taṇhaṁ tareyya,",
  "atk-s0503a7:62_5": "vitaritvā tassā paratīre tiṭṭheyyāti adhippāyo.",
  "atk-s0503a7:63_0": "Iti bhagavā aññāpadesena āyasmato mahākaccānassa arahattuppattidīpanaṁ udānaṁ udānesi.",
  "atk-s0503a7:64_0": "Aṭṭhamasuttavaṇṇanā niṭṭhitā.",
  "atk-s0503a7:65_0": "9. Udapānasuttavaṇṇanā",
  "atk-s0503a7:66_0": "69.",
  "atk-s0503a7:66_1": "Navame mallesūti mallā nāma jānapadino rājakumārā,",
  "atk-s0503a7:66_2": "tesaṁ nivāso ekopi janapado ruḷhīvasena ‘‘mallā’’ti vuccati,",
  "atk-s0503a7:66_3": "tesu mallesu,",
  "atk-s0503a7:66_4": "yaṁ loke ‘‘mallo’’ti vuccati.",
  "atk-s0503a7:66_5": "Keci pana ‘‘mālesū’’ti paṭhanti.",
  "atk-s0503a7:66_6": "Cāriyaṁ caramānoti aturitacārikāvasena mahāmaṇḍalajanapadacārikaṁ caramāno.",
  "atk-s0503a7:66_7": "Mahatā bhikkhusaṅghenāti aparicchedaguṇena mahantena samaṇagaṇena.",
  "atk-s0503a7:66_8": "Tadā hi bhagavato mahābhikkhuparivāro ahosi.",
  "atk-s0503a7:66_9": "Thūṇaṁ nāma mallānaṁ brāhmaṇagāmoti puratthimadakkhiṇāya disāya majjhimadesassa avadhiṭṭhāne malladese thūṇanāmako brāhmaṇabahulatāya brāhmaṇagāmo.",
  "atk-s0503a7:66_10": "Tadavasarīti taṁ avasari,",
  "atk-s0503a7:66_11": "thūṇagāmamaggaṁ pāpuṇīti attho.",
  "atk-s0503a7:66_12": "Assosunti suṇiṁsu,",
  "atk-s0503a7:66_13": "sotadvārasampattavacananigghosānusārena jāniṁsūti attho.",
  "atk-s0503a7:66_14": "Khoti padapūraṇe,",
  "atk-s0503a7:66_15": "avadhāraṇatthe vā nipāto.",
  "atk-s0503a7:66_16": "Tattha avadhāraṇatthena assosuṁyeva,",
  "atk-s0503a7:66_17": "na tesaṁ savanantarāyo ahosīti vuttaṁ hoti.",
  "atk-s0503a7:66_18": "Padapūraṇena padabyañjanasiliṭṭhattamattameva.",
  "atk-s0503a7:66_19": "Thūṇeyyakāti thūṇagāmavāsino.",
  "atk-s0503a7:66_20": "Brāhmaṇagahapatikāti ettha brahmaṁ aṇantīti brāhmaṇā,",
  "atk-s0503a7:66_21": "mante sajjhāyantīti attho.",
  "atk-s0503a7:66_22": "Idameva hi jātibrāhmaṇānaṁ nibbacanaṁ,",
  "atk-s0503a7:66_23": "ariyā pana bāhitapāpattā ‘‘brāhmaṇā’’ti vuccanti.",
  "atk-s0503a7:66_24": "Gahapatikāti khattiyabrāhmaṇe vajjetvā ye keci agāraṁ ajjhāvasantā vuccanti,",
  "atk-s0503a7:66_25": "visesato vessā.",
  "atk-s0503a7:66_26": "Brāhmaṇā ca gahapatikā ca brāhmaṇagahapatikā.",
  "atk-s0503a7:67_0": "Idāni yamatthaṁ te assosuṁ,",
  "atk-s0503a7:67_1": "taṁ dassetuṁ ‘‘samaṇo khalu, bho,",
  "atk-s0503a7:67_2": "gotamo’’tiādi vuttaṁ.",
  "atk-s0503a7:67_3": "Tattha samitapāpattā ‘‘samaṇo’’ti veditabbo.",
  "atk-s0503a7:67_4": "Vuttañhetaṁ –",
  "atk-s0503a7:67_5": "‘‘samitāssa honti pāpakā akusalā dhammā’’tiādi (ma. ni. 1.434).",
  "atk-s0503a7:67_6": "Bhagavā ca anuttarena ariyamaggena sabbaso samitapāpo.",
  "atk-s0503a7:67_7": "Tenassa yathābhuccaguṇādhigatametaṁ nāmaṁ,",
  "atk-s0503a7:67_8": "yadidaṁ samaṇoti.",
  "atk-s0503a7:67_9": "Khalūti anussavatthe nipāto.",
  "atk-s0503a7:67_10": "Bhoti brāhmaṇajātikānaṁ jātisamudāgataṁ ālapanamattaṁ.",
  "atk-s0503a7:67_11": "Vuttampi cetaṁ ‘‘bhovādi nāma so hoti,",
  "atk-s0503a7:67_12": "sace hoti sakiñcano’’ti (dha. pa. 396).",
  "atk-s0503a7:67_13": "Gotamoti gottavasena bhagavato parikittanaṁ.",
  "atk-s0503a7:67_14": "Tasmā ‘‘samaṇo khalu, bho,",
  "atk-s0503a7:67_15": "gotamo’’ti samaṇo kira, bho,",
  "atk-s0503a7:67_16": "gotamagottoti ayamettha attho.",
  "atk-s0503a7:67_17": "Sakyaputtoti idaṁ pana bhagavato uccākulaparidīpanaṁ.",
  "atk-s0503a7:67_18": "Sakyakulā pabbajitoti saddhāpabbajitabhāvaparidīpanaṁ.",
  "atk-s0503a7:67_19": "Kenaci pārijuññena anabhibhūto aparikkhīṇaṁyeva taṁ kulaṁ pahāya nekkhammādhigamasaddhāya pabbajitoti vuttaṁ hoti.",
  "atk-s0503a7:67_20": "Udapānaṁ tiṇassa ca bhusassa ca yāva mukhato pūresunti pānīyakūpaṁ tiṇena ca bhusena ca mukhappamāṇena vaḍḍhesuṁ,",
  "atk-s0503a7:67_21": "tiṇādīni pakkhipitvā kūpaṁ pidahiṁsūti attho.",
  "atk-s0503a7:68_0": "Tassa kira gāmassa bahi bhagavato āgamanamagge brāhmaṇānaṁ paribhogabhūto eko udapāno ahosi.",
  "atk-s0503a7:68_1": "Taṁ ṭhapetvā tattha sabbāni kūpataḷākādīni udakaṭṭhānāni tadā visukkhāni nirudakāni ahesuṁ.",
  "atk-s0503a7:68_2": "Atha thūṇeyyakā ratanattaye appasannā maccherapakatā bhagavato āgamanaṁ sutvā ‘‘sace samaṇo gotamo sasāvako imaṁ gāmaṁ pavisitvā dvīhatīhaṁ vaseyya,",
  "atk-s0503a7:68_3": "sabbaṁ imaṁ janaṁ attano vacane ṭhapeyya,",
  "atk-s0503a7:68_4": "tato brāhmaṇadhammo patiṭṭhaṁ na labheyyā’’ti tattha bhagavato avāsāya parisakkantā ‘‘imasmiṁ gāme aññattha udakaṁ natthi,",
  "atk-s0503a7:68_5": "amuṁ udapānaṁ aparibhogaṁ karissāma,",
  "atk-s0503a7:68_6": "evaṁ samaṇo gotamo sasāvako imaṁ gāmaṁ na pavisissatī’’ti sammantayitvā sabbe gāmavāsino sattāhassa udakaṁ",
  "atk-s0503a7:68_7": "gahetvā cāṭiādīni pūretvā udapānaṁ tiṇena ca bhusena ca pidahiṁsu.",
  "atk-s0503a7:68_8": "Tena vuttaṁ –",
  "atk-s0503a7:68_9": "‘‘udapānaṁ tiṇassa ca bhusassa ca yāva mukhato pūresuṁ,",
  "atk-s0503a7:68_10": "‘mā te muṇḍakā samaṇakā pānīyaṁ apaṁsū’’’ti.",
  "atk-s0503a7:69_0": "Tattha muṇḍakā samaṇakāti muṇḍe ‘‘muṇḍā’’ti samaṇe ‘‘samaṇā’’ti vattuṁ vaṭṭeyya,",
  "atk-s0503a7:69_1": "te pana khuṁsanādhippāyena hīḷentā evamāhaṁsu.",
  "atk-s0503a7:69_2": "Māti paṭisedhe,",
  "atk-s0503a7:69_3": "mā apaṁsu mā piviṁsūti attho.",
  "atk-s0503a7:69_4": "Maggā okkammāti maggato apasakkitvā.",
  "atk-s0503a7:69_5": "Etamhāti yo udapāno tehi tathā kato,",
  "atk-s0503a7:69_6": "tameva niddisanto āha.",
  "atk-s0503a7:69_7": "Kiṁ pana bhagavā tesaṁ brāhmaṇānaṁ vippakāraṁ anāvajjitvā evamāha –",
  "atk-s0503a7:69_8": "‘‘etamhā udapānā pānīyaṁ āharā’’ti,",
  "atk-s0503a7:69_9": "udāhu āvajjitvā jānantoti?",
  "atk-s0503a7:69_10": "Jānanto eva bhagavā attano buddhānubhāvaṁ pakāsetvā te dametvā nibbisevane kātuṁ evamāha,",
  "atk-s0503a7:69_11": "na pānīyaṁ pātukāmo.",
  "atk-s0503a7:69_12": "Tenevettha mahāparinibbānasutte viya ‘‘pipāsitosmī’’ti (dī. ni.",
  "atk-s0503a7:69_13": "2.191) na vuttaṁ.",
  "atk-s0503a7:69_14": "Dhammabhaṇḍāgāriko pana satthu ajjhāsayaṁ ajānanto thūṇeyyakehi kataṁ vippakāraṁ ācikkhanto ‘‘idāni so,",
  "atk-s0503a7:69_15": "bhante’’tiādimāha.",
  "atk-s0503a7:70_0": "Tattha idānīti adhunā,",
  "atk-s0503a7:70_1": "amhākaṁ āgamanavelāyamevāti attho. Eso, bhante,",
  "atk-s0503a7:70_2": "udapānoti paṭhanti.",
  "atk-s0503a7:70_3": "Thero dvikkhattuṁ paṭikkhipitvā tatiyavāre ‘‘na kho tathāgatā tikkhattuṁ paccanīkā kātabbā,",
  "atk-s0503a7:70_4": "kāraṇaṁ diṭṭhaṁ bhavissati dīghadassinā’’ti mahārājadattiyaṁ bhagavato pattaṁ gahetvā udapānaṁ agamāsi.",
  "atk-s0503a7:70_5": "Gacchante there udapāne udakaṁ paripuṇṇaṁ hutvā uttaritvā samantato sandati,",
  "atk-s0503a7:70_6": "sabbaṁ tiṇaṁ bhusañca uplavitvā sayameva apagacchi.",
  "atk-s0503a7:70_7": "Tena ca sandamānena salilena uparūpari vaḍḍhantena tasmiṁ gāme sabbeva pokkharaṇīādayo jalāsayā visukkhā paripūriṁsu,",
  "atk-s0503a7:70_8": "tathā parikhākusubbhaninnādīni ca.",
  "atk-s0503a7:70_9": "Sabbo gāmappadeso mahoghena ajjhotthaṭo mahāvassakāle viya ahosi.",
  "atk-s0503a7:70_10": "Kumuduppalapadumapuṇḍarīkādīni jalajapupphāni tattha tattha ubbhijjitvā vikasamānāni udakaṁ sañchādiṁsu.",
  "atk-s0503a7:70_11": "Saresu haṁsakoñcacakkavākakāraṇḍavabakādayā e udakasakuṇikā vassamānā tattha tattha vicariṁsu.",
  "atk-s0503a7:70_12": "Thūṇeyyakā taṁ mahoghaṁ tathā uttarantaṁ samantato vīcitaraṅgasamākulaṁ pariyantato samuṭṭhahamānaṁ ruciraṁ",
  "atk-s0503a7:70_13": "pheṇabubbuḷakaṁ disvā acchariyabbhutacittajātā evaṁ sammantesuṁ ‘‘mayaṁ samaṇassa gotamassa udakupacchedaṁ",
  "atk-s0503a7:70_14": "kātuṁ vāyamimhā,",
  "atk-s0503a7:70_15": "ayaṁ pana mahogho tassa āgamanakālato paṭṭhāya evaṁ abhivaḍḍhati,",
  "atk-s0503a7:70_16": "nissaṁsayaṁ kho ayaṁ tassa iddhānubhāvo.",
  "atk-s0503a7:70_17": "Mahiddhiko hi so mahānubhāvo.",
  "atk-s0503a7:70_18": "Ṭhānaṁ kho panetaṁ vijjati,",
  "atk-s0503a7:70_19": "yathā yaṁ mahogho uṭṭhahitvā amhākaṁ gāmampi otthareyya.",
  "atk-s0503a7:70_20": "Handa mayaṁ samaṇaṁ gotamaṁ upasaṅkamitvā payirupāsitvā accayaṁ desentā khamāpeyyāmā’’ti.",
  "atk-s0503a7:71_0": "Te sabbeva ekajjhāsayā hutvā saṅghasaṅghī gaṇībhūtā gāmato nikkhamitvā yena bhagavā tenupasaṅkamiṁsu.",
  "atk-s0503a7:71_1": "Upasaṅkamitvā appekacce bhagavato pāde sirasā vandiṁsu,",
  "atk-s0503a7:71_2": "appekacce añjaliṁ paṇāmesuṁ,",
  "atk-s0503a7:71_3": "appekacce bhagavatā saddhiṁ sammodiṁsu,",
  "atk-s0503a7:71_4": "appekacce tuṇhībhūtā nisīdiṁsu,",
  "atk-s0503a7:71_5": "appekacce nāmagottaṁ sāvesuṁ.",
  "atk-s0503a7:71_6": "Evaṁ pana katvā sabbeva ekamantaṁ nisīditvā ‘‘idha mayaṁ,",
  "atk-s0503a7:71_7": "bho gotama,",
  "atk-s0503a7:71_8": "bhoto ceva gotamassa gotamasāvakānañca udakappaṭisedhaṁ kārayimha,",
  "atk-s0503a7:71_9": "amukasmiṁ udapāne tiṇañca bhusañca pakkhipimha.",
  "atk-s0503a7:71_10": "So pana udapāno acetanopi samāno sacetano viya bhoto guṇaṁ jānanto viya sayameva sabbaṁ tiṇaṁ bhusaṁ apanetvā suvisuddho jāto,",
  "atk-s0503a7:71_11": "sabbopi cettha ninnappadeso mahatā udakoghena paripuṇṇo ramaṇīyova jāto,",
  "atk-s0503a7:71_12": "udakūpajīvino sattā parituṭṭhā.",
  "atk-s0503a7:71_13": "Mayaṁ pana manussāpi samānā bhoto guṇe na jānimha,",
  "atk-s0503a7:71_14": "ye mayaṁ evaṁ akarimha,",
  "atk-s0503a7:71_15": "sādhu no bhavaṁ gotamo tathā karotu,",
  "atk-s0503a7:71_16": "yathāyaṁ mahogho imaṁ gāmaṁ na otthareyya,",
  "atk-s0503a7:71_17": "accayo no accagamā yathābālaṁ,",
  "atk-s0503a7:71_18": "taṁ no bhavaṁ gotamo accayaṁ paṭiggaṇhātu anukampaṁ upādāyā’’ti accayaṁ desesuṁ.",
  "atk-s0503a7:71_19": "Bhagavāpi ‘‘taggha tumhe accayo accagamā yathābālaṁ,",
  "atk-s0503a7:71_20": "taṁ vo mayaṁ paṭiggaṇhāma āyatiṁ saṁvarāyā’’ti tesaṁ accayaṁ paṭiggahetvā pasannacittataṁ ñatvā uttari ajjhāsayānurūpaṁ dhammaṁ desesi.",
  "atk-s0503a7:71_21": "Te bhagavato dhammadesanaṁ sutvā pasannacittā saraṇādīsu patiṭṭhitā bhagavantaṁ vanditvā padakkhiṇaṁ katvā pakkamiṁsu.",
  "atk-s0503a7:71_22": "Tesaṁ pana āgamanato puretaraṁyeva āyasmā ānando taṁ pāṭihāriyaṁ disvā acchariyabbhutacittajāto pattena",
  "atk-s0503a7:71_23": "pānīyaṁ ādāya bhagavato upanāmetvā taṁ pavattiṁ ārocesi.",
  "atk-s0503a7:71_24": "Tena vuttaṁ – ‘‘evaṁ,",
  "atk-s0503a7:71_25": "bhanteti kho āyasmā ānando’’tiādi.",
  "atk-s0503a7:72_0": "Tattha mukhato ovamitvāti sabbaṁ taṁ tiṇādiṁ mukhena chaḍḍetvā.",
  "atk-s0503a7:72_1": "Vissandanto maññeti pubbe dīgharajjukena udapānena ussiñcitvā gahetabbaudakogho bhagavato pattaṁ gahetvā",
  "atk-s0503a7:72_2": "therassa gatakāle mukhena vissandanto viya samatittiko kākapeyyo hutvā aṭṭhāsi.",
  "atk-s0503a7:72_3": "Idañca therassa gatakāle udakappavattiṁ sandhāya vuttaṁ.",
  "atk-s0503a7:72_4": "Tato paraṁ pana pubbe vuttanayena tasmiṁ gāme sakalaṁ ninnaṭṭhānaṁ udakena paripuṇṇaṁ ahosīti.",
  "atk-s0503a7:72_5": "Ayaṁ paniddhi na buddhānaṁ adhiṭṭhānena,",
  "atk-s0503a7:72_6": "nāpi devānubhāvena,",
  "atk-s0503a7:72_7": "atha kho bhagavato puññānubhāvena parittadesanatthaṁ rājagahato vesāligamane viya.",
  "atk-s0503a7:72_8": "Keci pana ‘‘thūṇeyyakānaṁ bhagavati pasādajananatthaṁ tesaṁ atthakāmāhi devatāhi kata’’nti.",
  "atk-s0503a7:72_9": "Apare ‘‘udapānassa heṭṭhā vasanakanāgarājā evamakāsī’’ti.",
  "atk-s0503a7:72_10": "Sabbaṁ taṁ akāraṇaṁ,",
  "atk-s0503a7:72_11": "yathā bhagavato puññānubhāvenayeva tathā udakuppattiyā paridīpitattā.",
  "atk-s0503a7:73_0": "Etamatthaṁ viditvāti etaṁ adhiṭṭhānena vinā attanā icchitanipphattisaṅkhātaṁ atthaṁ sabbākārato viditvā tadatthadīpanaṁ imaṁ udānaṁ udānesi.",
  "atk-s0503a7:74_0": "Tattha kiṁ kayirā udapānena,",
  "atk-s0503a7:74_1": "āpā ce sabbadā siyunti yassa sabbakālaṁ sabbattha ca āpā ce yadi siyuṁ yadi upalabbheyyuṁ yadi ākaṅkhāmattapaṭibaddho,",
  "atk-s0503a7:74_2": "tesaṁ lābho,",
  "atk-s0503a7:74_3": "tena udapānena kiṁ kayirā kiṁ kareyya,",
  "atk-s0503a7:74_4": "kiṁ payojananti attho.",
  "atk-s0503a7:74_5": "Taṇhāya mūlato chetvā,",
  "atk-s0503a7:74_6": "kissa pariyesanaṁ careti yāya taṇhāya vinibaddhā sattā akatapuññā hutvā icchitālābhadukkhena vihaññanti,",
  "atk-s0503a7:74_7": "tassā taṇhāya mūlaṁ,",
  "atk-s0503a7:74_8": "mūle vā chinditvā ṭhito mādiso sabbaññubuddho kissa kena kāraṇena pānīyapariyesanaṁ,",
  "atk-s0503a7:74_9": "aññaṁ vā paccayapariyesanaṁ careyya.",
  "atk-s0503a7:74_10": "‘‘Mūlato chettā’’tipi paṭhanti,",
  "atk-s0503a7:74_11": "taṇhāya mūlaṁ mūleyeva vā chedakoti attho.",
  "atk-s0503a7:74_12": "Atha vā mūlato chettāti mūlato paṭṭhāya taṇhāya chedako.",
  "atk-s0503a7:74_13": "Idaṁ vuttaṁ hoti –",
  "atk-s0503a7:74_14": "yo bodhiyā mūlabhūtamahāpaṇidhānato paṭṭhāya aparimitaṁ sakalaṁ puññasambhāraṁ attano acintetvā lokahitatthameva",
  "atk-s0503a7:74_15": "pariṇāmanavasena paripūrento mūlato pabhuti taṇhāya chettā,",
  "atk-s0503a7:74_16": "so taṇhāhetukassa icchitālābhassa abhāvato kissa kena kāraṇena udakapariyesanaṁ careyya,",
  "atk-s0503a7:74_17": "ime pana thūṇeyyakā andhabālā imaṁ kāraṇaṁ ajānantā evamakaṁsūti.",
  "atk-s0503a7:75_0": "Navamasuttavaṇṇanā niṭṭhitā.",
  "atk-s0503a7:76_0": "10. Utenasuttavaṇṇanā",
  "atk-s0503a7:77_0": "70.",
  "atk-s0503a7:77_1": "Dasame rañño utenassāti utenassa nāma rañño,",
  "atk-s0503a7:77_2": "yo ‘‘vajjirājā’’tipi vuccati.",
  "atk-s0503a7:77_3": "Uyyānagatassāti uyyānakīḷanatthaṁ uyyānaṁ gatassa .",
  "atk-s0503a7:77_4": "Anādare hi idaṁ sāmivacanaṁ,",
  "atk-s0503a7:77_5": "‘‘antepura’’nti pana padaṁ apekkhitvā sambandhepetaṁ sāmivacanaṁ hoti.",
  "atk-s0503a7:77_6": "Kālaṅkatānīti aggidaḍḍhāni hutvā matāni honti.",
  "atk-s0503a7:77_7": "Sāmāvatīpamukhānīti ettha kā panāyaṁ sāmāvatī,",
  "atk-s0503a7:77_8": "kathañca daḍḍhāti? Vuccate,",
  "atk-s0503a7:77_9": "bhaddavatiyaṁ seṭṭhino dhītā ghosakaseṭṭhinā dhītuṭṭhāne ṭhapitā pañcasataitthiparivārā rañño utenassa",
  "atk-s0503a7:77_10": "aggamahesī mettāvihārabahulā ariyasāvikā sāmāvatī nāma.",
  "atk-s0503a7:77_11": "Ayamettha saṅkhepo,",
  "atk-s0503a7:77_12": "vitthārato pana ādito paṭṭhāya sāmāvatiyā uppattikathā dhammapadavatthumhi (dha. pa. aṭṭha.",
  "atk-s0503a7:77_13": "1.20 sāmāvatīvatthu) vuttanayena veditabbā.",
  "atk-s0503a7:77_14": "Māgaṇḍiyassa nāma brāhmaṇassa dhītā attano mātāpitūnaṁ –",
  "atk-s0503a7:78_0": "‘‘Disvāna taṇhaṁ aratiṁ ragañca,",
  "atk-s0503a7:79_0": "Nāhosi chando api methunasmiṁ;",
  "atk-s0503a7:80_0": "Kimevidaṁ muttakarīsapuṇṇaṁ,",
  "atk-s0503a7:81_0": "Pādāpi naṁ samphusituṁ na icche’’ti. (su. ni. 841) –",
  "atk-s0503a7:82_0": "Bhagavatā desitaṁ imaṁ gāthaṁ sutvā satthari baddhāghātā māgaṇḍiyā aparabhāge raññā utenena mahesiṭṭhāne ṭhapitā bhagavato kosambiṁ upagatabhāvaṁ,",
  "atk-s0503a7:82_1": "sāmāvatīpamukhānañca pañcannaṁ itthisatānaṁ upāsikābhāvaṁ ñatvā ‘‘āgato nāma samaṇo gotamo imaṁ nagaraṁ,",
  "atk-s0503a7:82_2": "dānissa kattabbaṁ jānissāmi,",
  "atk-s0503a7:82_3": "imāpi tassa upaṭṭhāyikā,",
  "atk-s0503a7:82_4": "imāsampi sāmāvatīpamukhānañca kattabbaṁ jānissāmī’’ti anekapariyāyehi tathāgatassa tāsañca anatthaṁ kātuṁ",
  "atk-s0503a7:82_5": "vāyamitvāpi asakkontī punekadivasaṁ raññā saddhiṁ uyyānakīḷaṁ gacchantī cūḷapitu sāsanaṁ pahiṇi ‘‘sāmāvatiyā",
  "atk-s0503a7:82_6": "pāsādaṁ gantvā dussakoṭṭhāgāratelakoṭṭhāgārāni vivarāpetvā dussāni telacāṭīsu temetvā thambhe veṭhetvā",
  "atk-s0503a7:82_7": "tā sabbā ekato katvā dvāraṁ pidahitvā bahi yantaṁ datvā daṇḍadīpikāhi gehe aggiṁ dadamāno otaritvā gacchatū’’ti.",
  "atk-s0503a7:83_0": "Taṁ sutvā so pāsādaṁ abhiruyha koṭṭhāgārāni vivaritvā vatthāni telacāṭīsu temetvā thambhe veṭhetuṁ ārabhi.",
  "atk-s0503a7:83_1": "Atha naṁ sāmāvatīpamukhā itthiyo ‘‘kiṁ etaṁ cūḷapitā’’ti vadantiyo upasaṅkamiṁsu. ‘‘Ammā,",
  "atk-s0503a7:83_2": "rājā daḷhikammatthāya ime thambhe telapilotikāhi bandhāpeti ,",
  "atk-s0503a7:83_3": "rājagehe nāma suyuttaduyuttaṁ dujjānaṁ,",
  "atk-s0503a7:83_4": "mā me santike hothā’’ti vatvā tā āgatā gabbhesu pavesetvā dvārāni pidahitvā bahi yantakaṁ datvā ādito paṭṭhāya aggiṁ dento otari.",
  "atk-s0503a7:83_5": "Sāmāvatī tāsaṁ ovādaṁ adāsi, ‘‘ammā,",
  "atk-s0503a7:83_6": "anamatagge saṁsāre vicarantīnaṁ evameva agginā jhāmattabhāvānaṁ buddhañāṇenapi paricchedo na sukaro,",
  "atk-s0503a7:83_7": "appamattā hothā’’ti.",
  "atk-s0503a7:83_8": "Tā satthu santike dhammaṁ sutvā adhigataphalāya viññātasāsanāya khujjuttarāya ariyasāvikāya sekkhapaṭisambhidāpattāya",
  "atk-s0503a7:83_9": "satthārā desitaniyāmeneva dhammaṁ desentiyā santike sotāpattiphalassa adhigatā antarantarā kammaṭṭhānamanasikārena",
  "atk-s0503a7:83_10": "yuttappayuttā gehe jhāyante vedanāpariggahakammaṭṭhānaṁ manasi karontiyo kāci dutiyaphalaṁ,",
  "atk-s0503a7:83_11": "kāci tatiyaphalaṁ pāpuṇitvā kālamakaṁsu.",
  "atk-s0503a7:83_12": "Atha bhikkhū kosambiyaṁ piṇḍāya carantā taṁ pavattiṁ ñatvā pacchābhattaṁ bhagavato ārocetvā tāsaṁ abhisamparāyaṁ pucchiṁsu.",
  "atk-s0503a7:83_13": "Bhagavā ca tāsaṁ ariyaphalādhigamaṁ bhikkhūnaṁ abhāsi.",
  "atk-s0503a7:83_14": "Tena vuttaṁ –",
  "atk-s0503a7:83_15": "‘‘tena kho pana samayena rañño utenassa…pe…",
  "atk-s0503a7:83_16": "anipphalā kālaṅkatā’’ti.",
  "atk-s0503a7:84_0": "Tattha anipphalāti na nipphalā,",
  "atk-s0503a7:84_1": "sampattasāmaññaphalā eva kālaṅkatā.",
  "atk-s0503a7:84_2": "Tā pana phalāni paṭilabhantiyo sāmāvatiyā –",
  "atk-s0503a7:85_0": "‘‘Ārambhatha nikkamatha, yuñjatha buddhasāsane;",
  "atk-s0503a7:86_0": "Dhunātha maccuno senaṁ, naḷāgāraṁva kuñjaro.",
  "atk-s0503a7:87_0": "‘‘Yo imasmiṁ dhammavinaye, appamatto vihassati;",
  "atk-s0503a7:88_0": "Pahāya jātisaṁsāraṁ, dukkhassantaṁ karissatī’’ti. (saṁ. ni. 1.185; netti. 29) –",
  "atk-s0503a7:89_0": "Gāthāhi ovadiyamānā vedanāpariggahakammaṭṭhānaṁ manasi karontiyo vipassitvā dutiyatatiyaphalāni paṭilabhiṁsu.",
  "atk-s0503a7:89_1": "Khujjuttarā pana āyusesassa atthitāya,",
  "atk-s0503a7:89_2": "pubbe tādisassa kammassa akatattā ca tato pāsādato bahi ahosi.",
  "atk-s0503a7:89_3": "‘‘Dasayojanantare pakkāmī’’ti ca vadanti.",
  "atk-s0503a7:89_4": "Atha bhikkhū dhammasabhāyaṁ kathaṁ samuṭṭhāpesuṁ, ‘‘āvuso,",
  "atk-s0503a7:89_5": "ananucchavikaṁ vata ariyasāvikānaṁ evarūpaṁ maraṇa’’nti.",
  "atk-s0503a7:89_6": "Satthā āgantvā ‘‘kāya nuttha,",
  "atk-s0503a7:89_7": "bhikkhave,",
  "atk-s0503a7:89_8": "etarahi kathāya sannisinnā’’ti pucchitvā ‘‘imāya nāmā’’ti vutte ,",
  "atk-s0503a7:89_9": "‘‘bhikkhave,",
  "atk-s0503a7:89_10": "yadipi tāsaṁ imasmiṁ attabhāve ayuttaṁ,",
  "atk-s0503a7:89_11": "pubbe katakammassa pana yuttameva tāhi laddha’’nti vatvā tehi yācito atītaṁ āhari.",
  "atk-s0503a7:90_0": "Atīte bārāṇasiyaṁ brahmadatte rajjaṁ kārente aṭṭha paccekabuddhā rañño nivesane nibaddhaṁ bhuñjanti.",
  "atk-s0503a7:90_1": "Pañcasatā itthiyo te upaṭṭhahanti.",
  "atk-s0503a7:90_2": "Tesu satta janā himavantaṁ gacchanti,",
  "atk-s0503a7:90_3": "eko nadītīrasamīpe ekasmiṁ tiṇagahane samāpattiyā nisīdati.",
  "atk-s0503a7:90_4": "Athekadivasaṁ rājā paccekabuddhesu gatesu tāhi itthīhi saddhiṁ udakakīḷaṁ kīḷitukāmo tattha gato.",
  "atk-s0503a7:90_5": "Tā itthiyo divasabhāgaṁ udake kīḷitvā sītapīḷitā visibbitukāmā taṁ tiṇagahanaṁ upari visukkhatiṇasañchannaṁ",
  "atk-s0503a7:90_6": "‘‘tiṇarāsī’’ti saññāya parivāretvā aggiṁ datvā tiṇesu jhāyitvā patantesu paccekabuddhaṁ disvā ‘‘rañño",
  "atk-s0503a7:90_7": "paccekabuddho jhāyati,",
  "atk-s0503a7:90_8": "taṁ rājā ñatvā amhe nāsessati,",
  "atk-s0503a7:90_9": "sudaḍḍhaṁ naṁ karissāmā’’ti sabbā ito cito ca dāruādīni āharitvā tassa upari rāsiṁ katvā ālimpetvā ‘‘idāni jhāyissatī’’ti pakkamiṁsu.",
  "atk-s0503a7:90_10": "Tā paṭhamaṁ asañcetanikā hutvā idāni kammunā bajjhiṁsu.",
  "atk-s0503a7:90_11": "Paccekabuddhaṁ pana antosamāpattiyaṁ sace dārūnaṁ sakaṭasahassampi āharitvā ālimpentā usumākāramattampi gāhetuṁ na sakkonti,",
  "atk-s0503a7:90_12": "tasmā so sattame divase uṭṭhāya yathāsukhaṁ agamāsi.",
  "atk-s0503a7:90_13": "Tā tassa kammassa katattā bahūni vassasahassāni bahūni vassasatasahassāni niraye paccitvā tasseva kammassa",
  "atk-s0503a7:90_14": "vipākāvasesena attabhāvasate imināva niyāmena gehe jhāyamāne jhāyiṁsu.",
  "atk-s0503a7:90_15": "Idaṁ tāsaṁ pubbakammaṁ.",
  "atk-s0503a7:91_0": "Yasmā pana te imasmiṁ attabhāve ariyaphalāni sacchākaṁsu,",
  "atk-s0503a7:91_1": "ratanattayaṁ payirupāsiṁsu,",
  "atk-s0503a7:91_2": "tasmā tattha anāgāminiyo suddhāvāsesu upapannā,",
  "atk-s0503a7:91_3": "itarā kāci tāvatiṁsesu,",
  "atk-s0503a7:91_4": "kāci yāmesu,",
  "atk-s0503a7:91_5": "kāci tusitesu,",
  "atk-s0503a7:91_6": "kāci nimmānaratīsu,",
  "atk-s0503a7:91_7": "kāci paranimmitavasavattīsu upapannā.",
  "atk-s0503a7:92_0": "Rājāpi kho uteno ‘‘sāmāvatiyā gehaṁ kira jhāyatī’’ti sutvā vegena āgacchantopi taṁ padesaṁ tāsu daḍḍhāsuyeva sampāpuṇi.",
  "atk-s0503a7:92_1": "Āgantvā pana gehaṁ nibbāpetvā uppannabalavadomanasso māgaṇḍiyāya tathā kāritabhāvaṁ upāyena ñatvā ariyasāvikāsu",
  "atk-s0503a7:92_2": "katāparādhakammunā codiyamāno tassā rājāṇaṁ kāresi saddhiṁ ñātakehi.",
  "atk-s0503a7:92_3": "Evaṁ sā saparijanā samittabandhavā anayabyasanaṁ pāpuṇi.",
  "atk-s0503a7:93_0": "Etamatthaṁviditvāti etaṁ sāmāvatīpamukhānaṁ tāsaṁ itthīnaṁ aggimhi anayabyasanāpattihetuṁ,",
  "atk-s0503a7:93_1": "māgaṇḍiyāya ca samittabandhavāya rājāṇāya anayabyasanāpattinimittaṁ sabbākārato viditvā tadatthadīpanaṁ imaṁ udānaṁ udānesi.",
  "atk-s0503a7:94_0": "Tattha mohasambandhano loko,",
  "atk-s0503a7:94_1": "bhabbarūpova dissatīti yo idha sattaloko bhabbarūpova hetusampanno viya hutvā dissati,",
  "atk-s0503a7:94_2": "sopi mohasambandhano mohena paliguṇṭhito attahitāhitaṁ ajānanto hite na paṭipajjati,",
  "atk-s0503a7:94_3": "ahitaṁ dukkhāvahaṁ bahuñca apuññaṁ ācināti.",
  "atk-s0503a7:94_4": "‘‘Bhavarūpova dissatī’’tipi pāṭho.",
  "atk-s0503a7:94_5": "Tassattho –",
  "atk-s0503a7:94_6": "ayaṁ loko mohasambandhano mohena paliguṇṭhito,",
  "atk-s0503a7:94_7": "tato eva bhavarūpova sassatasabhāvo viyassa attā dissati,",
  "atk-s0503a7:94_8": "ajarāmaro viya upaṭṭhāti,",
  "atk-s0503a7:94_9": "yena pāṇātipātādīni akattabbāni karoti.",
  "atk-s0503a7:95_0": "Upadhibandhanobālo,",
  "atk-s0503a7:95_1": "tamasā parivārito.",
  "atk-s0503a7:95_2": "Sassatoriva khāyatīti na kevalañca mohasambandhano eva,",
  "atk-s0503a7:95_3": "apica kho upadhibandhanopi ayaṁ andhabālaloko avijjātamasā parivārito.",
  "atk-s0503a7:95_4": "Idaṁ vuttaṁ hoti –",
  "atk-s0503a7:95_5": "yena ñāṇena aviparītaṁ kāme ca khandhe ca ‘‘aniccā dukkhā vipariṇāmadhammā’’ti passeyya,",
  "atk-s0503a7:95_6": "tassa abhāvato yasmā bālo andhaputhujjano aññāṇatamasā samantato parivārito nivuto,",
  "atk-s0503a7:95_7": "tasmā so kāmūpadhi kilesūpadhi khandhūpadhīti imesaṁ upadhīnaṁ vasena ca upadhibandhano,",
  "atk-s0503a7:95_8": "tato eva cassa sopadhissa passato sassato viya nicco sabbakālabhāvī viya khāyati.",
  "atk-s0503a7:95_9": "‘‘Asassatiriva khāyatī’’tipi pāṭho.",
  "atk-s0503a7:95_10": "Tassattho –",
  "atk-s0503a7:95_11": "attā sabbakālaṁ vijjati upalabbhatīti añño asassati aniccoti lokassa so upadhi micchābhinivesavasena ekadeso viya khāyati,",
  "atk-s0503a7:95_12": "upaṭṭhahatīti attho.",
  "atk-s0503a7:95_13": "Rakāro hi padasandhikaro.",
  "atk-s0503a7:95_14": "Passato natthi kiñcananti yo pana saṅkhāre pariggahetvā aniccādivasena vipassati,",
  "atk-s0503a7:95_15": "tasseva vipassanāpaññāsahitāya maggapaññāya yathābhūtaṁ passato jānato paṭivijjhato rāgādikiñcanaṁ natthi,",
  "atk-s0503a7:95_16": "yena saṁsāre bajjheyya.",
  "atk-s0503a7:95_17": "Tathā apassanto eva hi avijjātaṇhādiṭṭhiādibandhanehi saṁsāre baddho siyāti adhippāyo.",
  "atk-s0503a7:96_0": "Dasamasuttavaṇṇanā niṭṭhitā.",
  "atk-s0503a7:97_0": "Niṭṭhitā ca cūḷavaggavaṇṇanā."
}