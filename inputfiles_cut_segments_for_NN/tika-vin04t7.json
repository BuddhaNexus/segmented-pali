{
  "tika-vin04t7:0_0": "Nissaggiyakaṇḍo",
  "tika-vin04t7:1_0": "Ito paraṁ pana ime kho panātiādi sabbattha vuttanayeneva veditabbaṁ.",
  "tika-vin04t7:2_0": "1. Cīvaravaggo",
  "tika-vin04t7:3_0": "1. Kathinasikkhāpadavaṇṇanā",
  "tika-vin04t7:4_0": "Nissaggiyesu pana cīvaravaggassa tāva paṭhamasikkhāpade niṭṭhitacīvarasminti sūcikammapariyosānena vā,",
  "tika-vin04t7:4_1": "‘‘naṭṭhaṁ vā vinaṭṭhaṁ vā daḍḍhaṁ vā cīvarāsā vā upacchinnā’’ti (pārā.",
  "tika-vin04t7:4_2": "463) imesu vā yena kenaci ākārena niṭṭhite cīvarasmiṁ,",
  "tika-vin04t7:4_3": "cīvarassa karaṇapalibodhe upacchinneti attho.",
  "tika-vin04t7:4_4": "Atthatakathinassa hi bhikkhuno yāva imehākārehi cīvarapalibodho na chijjati,",
  "tika-vin04t7:4_5": "tāva kathinānisaṁsaṁ labhati.",
  "tika-vin04t7:4_6": "Ubbhatasmiṁ kathineti yaṁ saṅghassa kathinaṁ atthataṁ,",
  "tika-vin04t7:4_7": "tasmiñca ubbhate.",
  "tika-vin04t7:4_8": "Tatrevaṁ saṅkhepato kathinatthāro ca ubbhāro ca veditabbo.",
  "tika-vin04t7:4_9": "Ayañhi kathinatthāro nāma bhagavatā purimavassaṁvuṭṭhānaṁ anuññāto,",
  "tika-vin04t7:4_10": "so sabbantimena paricchedena pañcannaṁ janānaṁ vaṭṭati,",
  "tika-vin04t7:4_11": "tasmā yattha cattāro vā tayo vā dve vā eko vā purimavassaṁ upagato,",
  "tika-vin04t7:4_12": "tattha pacchimavassūpagate gaṇapūrake katvā attharitabbaṁ,",
  "tika-vin04t7:4_13": "te ca gaṇapūrakāva honti,",
  "tika-vin04t7:4_14": "ānisaṁse na labhanti,",
  "tika-vin04t7:4_15": "tasmā sace purimavassaṁvuṭṭhānaṁ gahaṭṭhapabbajitesu yo koci dhammena samena cīvaraṁ deti ‘‘iminā kathinaṁ attharathā’’ti (mahāva. 306-309),",
  "tika-vin04t7:4_16": "taṁ khandhake vuttāya ñattidutiyakammavācāya kathinatthārārahassa bhikkhuno dātabbaṁ.",
  "tika-vin04t7:4_17": "Tena tadaheva pañca vā atirekāni vā khaṇḍāni chinditvā saṅghāṭi vā uttarāsaṅgo vā antaravāsako vā kātabbo,",
  "tika-vin04t7:4_18": "sesabhikkhūhipi tassa sahāyehi bhavitabbaṁ,",
  "tika-vin04t7:4_19": "sace katacīvarameva uppajjati,",
  "tika-vin04t7:4_20": "sundarameva.",
  "tika-vin04t7:4_21": "Acchinnāsibbitaṁ pana na vaṭṭati.",
  "tika-vin04t7:4_22": "Tena bhikkhunā sace saṅghāṭiyā attharitukāmo hoti,",
  "tika-vin04t7:4_23": "porāṇikaṁ saṅghāṭiṁ paccuddharitvā navaṁ saṅghāṭiṁ adhiṭṭhahitvā ‘‘imāya saṅghāṭiyā kathinaṁ attharāmī’’ti attharitabbaṁ.",
  "tika-vin04t7:4_24": "Uttarāsaṅgaantaravāsakesupi eseva nayo.",
  "tika-vin04t7:4_25": "Tato tena purimavassaṁvuṭṭhe antosīmāgate bhikkhū upasaṅkamitvā ‘‘atthataṁ, bhante,",
  "tika-vin04t7:4_26": "saṅghassa kathinaṁ,",
  "tika-vin04t7:4_27": "dhammiko kathinatthāro,",
  "tika-vin04t7:4_28": "anumodathā’’ti (pari.",
  "tika-vin04t7:4_29": "413) vattabbaṁ,",
  "tika-vin04t7:4_30": "therānañca navānañca bahūnañca ekassa ca anurūpaṁ sallakkhetvā vattabbaṁ.",
  "tika-vin04t7:4_31": "Tehipi ‘‘atthataṁ, bhante,",
  "tika-vin04t7:4_32": "saṅghassa kathina’’nti vā ‘‘atthataṁ, āvuso,",
  "tika-vin04t7:4_33": "saṅghassa kathina’’nti vā vatvā ‘‘dhammiko kathinatthāro,",
  "tika-vin04t7:4_34": "anumodāmā’’ti vā ‘‘anumodāmī’’ti vā vattabbaṁ.",
  "tika-vin04t7:4_35": "Purimavassaṁvuṭṭhesupi ye anumodanti,",
  "tika-vin04t7:4_36": "tesaṁyeva atthataṁ hoti kathinaṁ.",
  "tika-vin04t7:4_37": "Te tato paṭṭhāya yāva kathinassubbhārā anāmantacāro,",
  "tika-vin04t7:4_38": "asamādānacāro,",
  "tika-vin04t7:4_39": "yāvadatthacīvaraṁ,",
  "tika-vin04t7:4_40": "gaṇabhojanaṁ,",
  "tika-vin04t7:4_41": "yo ca tattha cīvaruppādo,",
  "tika-vin04t7:4_42": "tasmiṁ āvāse saṅghassa uppannacīvarañcāti ime pañcānisaṁse labhanti,",
  "tika-vin04t7:4_43": "ayaṁ tāva kathinatthāro.",
  "tika-vin04t7:4_44": "Taṁ panetaṁ kathinaṁ ‘‘aṭṭhimā,",
  "tika-vin04t7:4_45": "bhikkhave,",
  "tika-vin04t7:4_46": "mātikā kathinassubbhārāya pakkamanantikā niṭṭhānantikā sanniṭṭhānantikā nāsanantikā savanantikā āsāvacchedikā",
  "tika-vin04t7:4_47": "sīmātikkamanantikā sahubbhārā’’ti (mahāva.",
  "tika-vin04t7:4_48": "310) evaṁ vuttāsu aṭṭhasu mātikāsu aññataravasena uddharīyati,",
  "tika-vin04t7:4_49": "tattha vitthāravinicchayo samantapāsādikāyaṁ (mahāva. aṭṭha.",
  "tika-vin04t7:4_50": "310) vuttanayena veditabbo.",
  "tika-vin04t7:4_51": "Iti ‘‘ubbhatasmiṁ kathine’’tiiminā sesapalibodhābhāvaṁ dasseti.",
  "tika-vin04t7:5_0": "Dasāhaparamanti dasa ahāni paramo paricchedo assāti dasāhaparamo,",
  "tika-vin04t7:5_1": "taṁ dasāhaparamaṁ kālaṁ dhāretabbanti attho.",
  "tika-vin04t7:5_2": "Adhiṭṭhitavikappitesu apariyāpannattā atirekaṁ cīvaranti atirekacīvaraṁ,",
  "tika-vin04t7:5_3": "cīvaraṁ nāma khomaṁ kappāsikaṁ koseyyaṁ kambalaṁ sāṇaṁ bhaṅganti etesaṁ vā tadanulomānaṁ vā aññataraṁ ayamassa jāti,",
  "tika-vin04t7:5_4": "pamāṇato pana taṁ vikappanupagaṁ pacchimaṁ idha adhippetaṁ.",
  "tika-vin04t7:5_5": "Vuttañhetaṁ ‘‘anujānāmi,",
  "tika-vin04t7:5_6": "bhikkhave,",
  "tika-vin04t7:5_7": "āyāmato aṭṭhaṅgulaṁ sugataṅgulena caturaṅgulavitthataṁ pacchimaṁ cīvaraṁ vikappetu’’nti (mahāva. 358).",
  "tika-vin04t7:5_8": "Yaṁ pana vuttaṁ ‘‘adhiṭṭhitavikappitesu apariyāpannattā’’ti,",
  "tika-vin04t7:5_9": "ettha ‘‘anujānāmi,",
  "tika-vin04t7:5_10": "bhikkhave,",
  "tika-vin04t7:5_11": "ticīvaraṁ adhiṭṭhātuṁ na vikappetuṁ,",
  "tika-vin04t7:5_12": "vassikasāṭikaṁ vassānaṁ catumāsaṁ adhiṭṭhātuṁ tato paraṁ vikappetuṁ,",
  "tika-vin04t7:5_13": "nisīdanaṁ adhiṭṭhātuṁ na vikappetuṁ paccattharaṇaṁ adhiṭṭhātuṁ na vikappetuṁ,",
  "tika-vin04t7:5_14": "kaṇḍuppaṭicchādiṁ yāva ābādhā adhiṭṭhātuṁ tato paraṁ vikappetuṁ,",
  "tika-vin04t7:5_15": "mukhapuñchanacoḷakaṁ adhiṭṭhātuṁ na vikappetuṁ,",
  "tika-vin04t7:5_16": "parikkhāracoḷaṁ adhiṭṭhātuṁ na vikappetu’’nti (mahāva.",
  "tika-vin04t7:5_17": "358) iminā nayena adhiṭṭhātabbavikappetabbatā jānitabbā.",
  "tika-vin04t7:5_18": "Tattha ticīvaraṁ adhiṭṭhahantena rajitvā kappabinduṁ datvā pamāṇayuttameva adhiṭṭhātabbaṁ,",
  "tika-vin04t7:5_19": "tassa pamāṇaṁ ukkaṭṭhaparicchedena sugatacīvarato ūnakaṁ vaṭṭati,",
  "tika-vin04t7:5_20": "lāmakaparicchedena saṅghāṭiyā tāva uttarāsaṅgassa ca dīghato muṭṭhipañcakaṁ,",
  "tika-vin04t7:5_21": "tiriyaṁ muṭṭhittikaṁ,",
  "tika-vin04t7:5_22": "antaravāsako dīghato muṭṭhipañcako ,",
  "tika-vin04t7:5_23": "tiriyaṁ dvihatthopi vaṭṭati.",
  "tika-vin04t7:5_24": "Vuttappamāṇato pana atirekañca ūnakañca ‘‘parikkhāracoḷa’’nti adhiṭṭhātabbaṁ.",
  "tika-vin04t7:5_25": "Tattha yasmā ‘‘dve cīvarassa adhiṭṭhānāni kāyena vā adhiṭṭheti,",
  "tika-vin04t7:5_26": "vācāya vā adhiṭṭhetī’’ti vuttaṁ,",
  "tika-vin04t7:5_27": "tasmā purāṇasaṅghāṭiṁ ‘‘imaṁ saṅghāṭiṁ paccuddharāmī’’ti paccuddharitvā navaṁ hatthena gahetvā ‘‘imaṁ",
  "tika-vin04t7:5_28": "saṅghāṭiṁ adhiṭṭhāmī’’ti cittena ābhogaṁ katvā kāyavikāraṁ karontena kāyena vā adhiṭṭhātabbā,",
  "tika-vin04t7:5_29": "vacībhedaṁ katvā vācāya vā adhiṭṭhātabbā.",
  "tika-vin04t7:5_30": "Tatra duvidhaṁ adhiṭṭhānaṁ –",
  "tika-vin04t7:5_31": "sace hatthapāse hoti,",
  "tika-vin04t7:5_32": "‘‘imaṁ saṅghāṭiṁ adhiṭṭhāmī’’ti vācā bhinditabbā.",
  "tika-vin04t7:5_33": "Atha antogabbhādīsu sāmantavihāre vā hoti,",
  "tika-vin04t7:5_34": "ṭhapitaṭṭhānaṁ sallakkhetvā ‘‘etaṁ saṅghāṭiṁ adhiṭṭhāmī’’ti vācā bhinditabbā.",
  "tika-vin04t7:5_35": "Esa nayo uttarāsaṅge ca antaravāsake ca.",
  "tika-vin04t7:5_36": "Nāmamattameva hi viseso.",
  "tika-vin04t7:5_37": "Tasmā sabbāni saṅghāṭiṁ uttarāsaṅgaṁ antaravāsakanti evaṁ attano attano nāmeneva adhiṭṭhātabbāni.",
  "tika-vin04t7:5_38": "Sace adhiṭṭhahitvā ṭhapitavatthehi saṅghāṭiādīni karoti,",
  "tika-vin04t7:5_39": "niṭṭhite rajane ca kappe ca ‘‘imaṁ paccuddharāmī’’ti paccuddharitvā puna adhiṭṭhātabbāni.",
  "tika-vin04t7:5_40": "Idañca pana ticīvaraṁ sukhaparibhogatthaṁ parikkhāracoḷaṁ adhiṭṭhātumpi vaṭṭati.",
  "tika-vin04t7:6_0": "Vassikasāṭikā anatirittapamāṇā nāmaṁ gahetvā vuttanayeneva cattāro vassike māse adhiṭṭhātabbā,",
  "tika-vin04t7:6_1": "tato paraṁ paccuddharitvā vikappetabbā,",
  "tika-vin04t7:6_2": "vaṇṇabhedamattarattāpi cesā vaṭṭati,",
  "tika-vin04t7:6_3": "dve pana na vaṭṭanti.",
  "tika-vin04t7:6_4": "Nisīdanaṁ vuttanayena adhiṭṭhātabbameva,",
  "tika-vin04t7:6_5": "tañca kho pamāṇayuttaṁ ekameva,",
  "tika-vin04t7:6_6": "dve na vaṭṭanti.",
  "tika-vin04t7:6_7": "Paccattharaṇampi adhiṭṭhātabbameva,",
  "tika-vin04t7:6_8": "taṁ pana mahantampi ekampi bahūnipi vaṭṭanti,",
  "tika-vin04t7:6_9": "nīlampi pītakampi sadasampi pupphadasampīti sabbappakārampi vaṭṭati.",
  "tika-vin04t7:6_10": "Kaṇḍuppaṭicchādi yāva ābādho atthi,",
  "tika-vin04t7:6_11": "tāva pamāṇikā adhiṭṭhātabbā,",
  "tika-vin04t7:6_12": "ābādhe vūpasante paccuddharitvā vikappetabbā,",
  "tika-vin04t7:6_13": "sā ekāva vaṭṭati.",
  "tika-vin04t7:6_14": "Mukhapuñchanacoḷaṁ adhiṭṭhātabbameva,",
  "tika-vin04t7:6_15": "taṁ pana ekampi bahūnipi mahantampi vaṭṭatiyeva.",
  "tika-vin04t7:6_16": "Parikkhāracoḷe gaṇanā natthi,",
  "tika-vin04t7:6_17": "yattakaṁ icchati,",
  "tika-vin04t7:6_18": "tattakaṁ adhiṭṭhātabbameva.",
  "tika-vin04t7:6_19": "Thavikāpi parissāvanampi vikappanupagaṁ pacchimapamāṇaṁ ‘‘parikkhāracoḷa’’nti adhiṭṭhātabbameva,",
  "tika-vin04t7:6_20": "bahūnipi ekato katvā ‘‘imāni cīvarāni parikkhāracoḷāni adhiṭṭhāmī’’tiādinā nayena adhiṭṭhātuṁ vaṭṭatiyeva.",
  "tika-vin04t7:6_21": "Mañcabhisi pīṭhabhisi bibbohanaṁ pāvāro kojavoti etesu pana senāsanaparikkhāratthāya dinnapaccattharaṇe ca adhiṭṭhānakiccaṁ natthiyeva.",
  "tika-vin04t7:6_22": "Sabbañca panetaṁ vuttappakārena adhiṭṭhitacīvaraṁ aññassa dānena,",
  "tika-vin04t7:6_23": "acchinditvā gahaṇena,",
  "tika-vin04t7:6_24": "vissāsaggāhena,",
  "tika-vin04t7:6_25": "hīnāyāvattanena,",
  "tika-vin04t7:6_26": "sikkhāpaccakkhānena,",
  "tika-vin04t7:6_27": "kālaṅkiriyāya,",
  "tika-vin04t7:6_28": "liṅgaparivattanena,",
  "tika-vin04t7:6_29": "paccuddharaṇenāti imehi aṭṭhahi kāraṇehi adhiṭṭhānaṁ vijahati.",
  "tika-vin04t7:6_30": "Ticīvaraṁ pana kaniṭṭhaṅgulinakhapiṭṭhippamāṇena chiddenāpi vijahati,",
  "tika-vin04t7:6_31": "tañca kho vinibbedheneva.",
  "tika-vin04t7:6_32": "Sace hi chiddassa abbhantare ekatantupi acchinno hoti,",
  "tika-vin04t7:6_33": "rakkhatiyeva.",
  "tika-vin04t7:6_34": "Tattha saṅghāṭiyā ca uttarāsaṅgassa ca dīghantato vidatthippamāṇassa tiriyantato aṭṭhaṅgulappamāṇassa padesassa orato chiddaṁ adhiṭṭhānaṁ bhindati,",
  "tika-vin04t7:6_35": "antaravāsakepi dīghantato etadeva pamāṇaṁ,",
  "tika-vin04t7:6_36": "tiriyantena pana caturaṅgulatā veditabbā.",
  "tika-vin04t7:6_37": "Tiṇṇannampi vuttokāsassa parato na bhindati,",
  "tika-vin04t7:6_38": "tasmā chidde jāte ticīvaraṁ atirekacīvaraṭṭhāne tiṭṭhati,",
  "tika-vin04t7:6_39": "sūcikammaṁ katvā puna adhiṭṭhātabbaṁ.",
  "tika-vin04t7:6_40": "Vassikasāṭikā vassānamāsātikkamenāpi,",
  "tika-vin04t7:6_41": "kaṇḍuppaṭicchādi ābādhavūpasamenāpi adhiṭṭhānaṁ vijahati.",
  "tika-vin04t7:6_42": "Tasmā sā tato paraṁ vikappetabbā.",
  "tika-vin04t7:6_43": "Vikappanalakkhaṇaṁ pana sabbacīvarānaṁ vikappanasikkhāpadeyeva vaṇṇayissāma.",
  "tika-vin04t7:6_44": "Kevalañhi imasmiṁ okāse yaṁ evaṁ anadhiṭṭhitaṁ avikappitañca,",
  "tika-vin04t7:6_45": "taṁ ‘‘atirekacīvara’’nti veditabbaṁ.",
  "tika-vin04t7:7_0": "Taṁ atikkāmayato nissaggiyaṁ pācittiyanti taṁ yathāvuttajātippamāṇaṁ cīvaraṁdasāhaparamaṁ kālaṁ atikkāmayato etthantare yathā atirekacīvaraṁ na hoti,",
  "tika-vin04t7:7_1": "tathā akrubbato nissaggiyaṁ pācittiyaṁ,",
  "tika-vin04t7:7_2": "tañca cīvaraṁ nissaggiyaṁ hoti,",
  "tika-vin04t7:7_3": "pācittiyaṁ āpatti cassa hotīti attho.",
  "tika-vin04t7:7_4": "Atha vā nissajjanaṁ nissaggiyaṁ,",
  "tika-vin04t7:7_5": "pubbabhāge kattabbassa vinayakammassetaṁ nāmaṁ,",
  "tika-vin04t7:7_6": "nissaggiyamassa atthīti nissaggiyamicceva. Kiṁ taṁ?",
  "tika-vin04t7:7_7": "Pācittiyaṁ.",
  "tika-vin04t7:7_8": "Taṁ atikkāmayato saha nissaggiyena nissaggiyavinayakammaṁ pācittiyaṁ hotīti ayamettha attho.",
  "tika-vin04t7:7_9": "Tañca panetaṁ cīvaraṁ yaṁ divasaṁ uppannaṁ,",
  "tika-vin04t7:7_10": "tassa yo aruṇo,",
  "tika-vin04t7:7_11": "so uppannadivasanissito,",
  "tika-vin04t7:7_12": "tasmā cīvaruppādadivasena saddhiṁ ekādase aruṇuggamane dasāhātikkamitaṁ hoti,",
  "tika-vin04t7:7_13": "taṁ gahetvā saṅghassa vā gaṇassa vā puggalassa vā nissajjitabbaṁ,",
  "tika-vin04t7:7_14": "tatrāyaṁ nayo –",
  "tika-vin04t7:7_15": "saṅghassa tāva evaṁ nissajjitabbaṁ ‘‘idaṁ me, bhante,",
  "tika-vin04t7:7_16": "cīvaraṁ dasahātikkantaṁ nissaggiyaṁ,",
  "tika-vin04t7:7_17": "imāhaṁ saṅghassa nissajjāmī’’ti nissajjitvā ‘‘ahaṁ, bhante,",
  "tika-vin04t7:7_18": "ekaṁ nissaggiyaṁ pācittiyaṁ āpanno,",
  "tika-vin04t7:7_19": "taṁ paṭidesemī’’ti evaṁ āpatti desetabbā.",
  "tika-vin04t7:7_20": "Sace dve honti,",
  "tika-vin04t7:7_21": "‘‘dve’’ti vattabbaṁ,",
  "tika-vin04t7:7_22": "sace taduttari,",
  "tika-vin04t7:7_23": "‘‘sambahulā’’ti vattabbaṁ.",
  "tika-vin04t7:7_24": "Nissajjanepi sace dve vā bahūni vā honti,",
  "tika-vin04t7:7_25": "‘‘imāni me, bhante,",
  "tika-vin04t7:7_26": "cīvarāni dasāhātikkantāni nissaggiyāni,",
  "tika-vin04t7:7_27": "imānāhaṁ saṅghassa nissajjāmī’’ti vattabbaṁ,",
  "tika-vin04t7:7_28": "pāḷiṁ vattuṁ asakkontena aññathāpi vattabbaṁ.",
  "tika-vin04t7:7_29": "Byattena bhikkhunā paṭibalena saṅgho ñāpetabbo ‘‘suṇātu me, bhante, saṅgho,",
  "tika-vin04t7:7_30": "ayaṁ itthannāmo bhikkhu āpattiṁ sarati vivarati uttāniṁ karoti deseti,",
  "tika-vin04t7:7_31": "yadi saṅghassa pattakallaṁ,",
  "tika-vin04t7:7_32": "ahaṁ itthannāmassa bhikkhuno āpattiṁ paṭiggaṇheyya’’nti (cūḷava. 239),",
  "tika-vin04t7:7_33": "iminā lakkhaṇena āpattiṁ paṭiggaṇhitvā vattabbo ‘‘passasī’’ti,",
  "tika-vin04t7:7_34": "‘‘āma passāmī’’ti,",
  "tika-vin04t7:7_35": "‘‘āyatiṁ saṁvareyyāsī’’ti,",
  "tika-vin04t7:7_36": "‘‘sādhu suṭṭhu saṁvarissāmī’’ti.",
  "tika-vin04t7:7_37": "Dvīsu pana sambahulāsu vā purimanayeneva vacanabhedo kātabbo.",
  "tika-vin04t7:7_38": "Desitāya āpattiyā ‘‘suṇātu me, bhante, saṅgho,",
  "tika-vin04t7:7_39": "idaṁ cīvaraṁ itthannāmassa bhikkhuno nissaggiyaṁ saṅghassa nissaṭṭhaṁ,",
  "tika-vin04t7:7_40": "yadi saṅghassa pattakallaṁ ,",
  "tika-vin04t7:7_41": "saṅgho imaṁ cīvaraṁ itthannāmassa bhikkhuno dadeyyā’’ti (pārā.",
  "tika-vin04t7:7_42": "464) evaṁ nissaṭṭhacīvaraṁ dātabbaṁ,",
  "tika-vin04t7:7_43": "dvīsu bahūsu vā vacanabhedo kātabbo.",
  "tika-vin04t7:8_0": "Gaṇassa pana nissajjantena ‘‘imāha’’nti vā ‘‘imāni aha’’nti vā vatvā ‘‘āyasmantānaṁ nissajjāmī’’ti vattabbaṁ,",
  "tika-vin04t7:8_1": "āpattippaṭiggāhakenāpi ‘‘suṇantu me āyasmantā,",
  "tika-vin04t7:8_2": "ayaṁ itthannāmo bhikkhu āpattiṁ sarati…pe… deseti,",
  "tika-vin04t7:8_3": "yadāyasmantānaṁ pattakalla’’nti vattabbaṁ,",
  "tika-vin04t7:8_4": "cīvaradānepi ‘‘suṇantu me āyasmantā,",
  "tika-vin04t7:8_5": "idaṁ cīvaraṁ itthannāmassa bhikkhuno nissaggiyaṁ āyasmantānaṁ nissaṭṭhaṁ,",
  "tika-vin04t7:8_6": "yadāyasmantānaṁ pattakallaṁ,",
  "tika-vin04t7:8_7": "āyasmantā imaṁ cīvaraṁ itthannāmassa bhikkhuno dadeyyu’’nti (pārā.",
  "tika-vin04t7:8_8": "466) vattabbaṁ,",
  "tika-vin04t7:8_9": "sesaṁ purimasadisameva.",
  "tika-vin04t7:8_10": "Puggalassa pana nissajjantena ‘‘imāha’’nti vā ‘‘imāni aha’’nti vā vatvā ‘‘āyasmato nissajjāmī’’ti vattabbaṁ,",
  "tika-vin04t7:8_11": "nissajjitvā ‘‘ahaṁ, bhante,",
  "tika-vin04t7:8_12": "ekaṁ nissaggiyaṁ pācittiyaṁ āpanno,",
  "tika-vin04t7:8_13": "taṁ paṭidesemī’’ti evaṁ āpatti desetabbā.",
  "tika-vin04t7:8_14": "Sace pana navakataro hoti,",
  "tika-vin04t7:8_15": "‘‘āvuso’’ti vattabbaṁ,",
  "tika-vin04t7:8_16": "tenāpi ‘‘passasī’’ti vā ‘‘passathā’’ti vā vutte ‘‘āma,",
  "tika-vin04t7:8_17": "bhante’’ti vā ‘‘āma āvuso’’ti vā vatvā ‘‘passāmī’’ti vattabbaṁ,",
  "tika-vin04t7:8_18": "tato ‘‘āyatiṁ saṁvareyyāsī’’ti vā ‘‘saṁvareyyāthā’’ti vā vutte ‘‘sādhu suṭṭhu saṁvarissāmī’’ti vattabbaṁ.",
  "tika-vin04t7:8_19": "Evaṁ desitāya āpattiyā ‘‘imaṁ cīvaraṁ āyasmato dammī’’ti dātabbaṁ,",
  "tika-vin04t7:8_20": "dvīsu tīsu vā pubbe vuttānusāreneva nayo veditabbo.",
  "tika-vin04t7:8_21": "Dvinnaṁ pana yathā gaṇassa,",
  "tika-vin04t7:8_22": "evaṁ nissajjitabbaṁ,",
  "tika-vin04t7:8_23": "tato āpattippaṭiggahaṇañca nissaṭṭhacīvaradānañca tesaṁ aññatarena yathā ekena puggalena,",
  "tika-vin04t7:8_24": "tathā kātabbaṁ,",
  "tika-vin04t7:8_25": "idaṁ pana sabbanissaggiyesu vidhānaṁ.",
  "tika-vin04t7:8_26": "Cīvaraṁ patto nisīdananti vatthumattameva hi nānaṁ,",
  "tika-vin04t7:8_27": "parammukhaṁ pana vatthu ‘‘eta’’nti nissajjitabbaṁ.",
  "tika-vin04t7:8_28": "Sace bahūni honti,",
  "tika-vin04t7:8_29": "‘‘etānī’’ti vattabbaṁ.",
  "tika-vin04t7:8_30": "Nissaṭṭhadānepi eseva nayo.",
  "tika-vin04t7:8_31": "Nissaṭṭhavatthuṁ ‘‘dinnamidaṁ iminā mayha’’nti saññāya na paṭidentassa dukkaṭaṁ,",
  "tika-vin04t7:8_32": "tassa santakabhāvaṁ ñatvā lesena acchindanto sāmikassa dhuranikkhepena bhaṇḍaṁ agghāpetvā kāretabboti.",
  "tika-vin04t7:9_0": "Vesāliyaṁ chabbaggiye bhikkhū ārabbha atirekacīvaradhāraṇavatthusmiṁ paññattaṁ,",
  "tika-vin04t7:9_1": "‘‘dasāhaparama’’nti ayamettha anupaññatti,",
  "tika-vin04t7:9_2": "sādhāraṇapaññatti,",
  "tika-vin04t7:9_3": "anāṇattikaṁ,",
  "tika-vin04t7:9_4": "anissajjitvā paribhuñjantassa dukkaṭaṁ,",
  "tika-vin04t7:9_5": "yathā ca idha,",
  "tika-vin04t7:9_6": "evaṁ sabbattha,",
  "tika-vin04t7:9_7": "tasmā naṁ parato na vakkhāma.",
  "tika-vin04t7:9_8": "Dasāhaṁ anatikkantepi atikkantasaññino vematikassa ca dukkaṭaṁ.",
  "tika-vin04t7:9_9": "Atikkante anatikkantasaññinopi vematikassapi nissaggiyaṁ pācittiyameva,",
  "tika-vin04t7:9_10": "tathā anadhiṭṭhitāvikappitaaassajjitaanaṭṭhāvinaṭṭhaadaḍḍhāviluttesu adhiṭṭhitādisaññino.",
  "tika-vin04t7:9_11": "Antodasāhaṁ adhiṭṭhite vikappite vissajjite naṭṭhe vinaṭṭhe daḍḍhe acchinne vissāsena gāhite ummattakādīnañca anāpatti.",
  "tika-vin04t7:9_12": "Ācāravipatti,",
  "tika-vin04t7:9_13": "yathā ca idaṁ,",
  "tika-vin04t7:9_14": "evaṁ ito parānipi,",
  "tika-vin04t7:9_15": "ubhatopātimokkhesupi hi pārājikāni ca saṅghādisesā ca sīlavipatti,",
  "tika-vin04t7:9_16": "sesāpattiyo ācāravipatti,",
  "tika-vin04t7:9_17": "ājīvavipatti vā diṭṭhivipatti vā kāci āpatti nāma natthi.",
  "tika-vin04t7:9_18": "Ājīvavipattipaccayā pana ṭhapetvā dubbhāsitaṁ cha āpattikkhandhā paññattā,",
  "tika-vin04t7:9_19": "diṭṭhivipattipaccayā pācittiyadukkaṭavasena dve āpattikkhandhā paññattāti,",
  "tika-vin04t7:9_20": "idamettha lakkhaṇaṁ,",
  "tika-vin04t7:9_21": "iti vipattikathā idheva niṭṭhitāti,",
  "tika-vin04t7:9_22": "na naṁ ito paraṁ vicārayissāma.",
  "tika-vin04t7:9_23": "Jātippamāṇasampannassa cīvarassa attano santakatā,",
  "tika-vin04t7:9_24": "gaṇanupagatā,",
  "tika-vin04t7:9_25": "chinnapalibodhabhāvo,",
  "tika-vin04t7:9_26": "atirekacīvaratā,",
  "tika-vin04t7:9_27": "dasāhātikkamoti imānettha pañca aṅgāni.",
  "tika-vin04t7:9_28": "Kathinasamuṭṭhānaṁ, akiriyaṁ,",
  "tika-vin04t7:9_29": "nosaññāvimokkhaṁ,",
  "tika-vin04t7:9_30": "acittakaṁ,",
  "tika-vin04t7:9_31": "paṇṇattivajjaṁ,",
  "tika-vin04t7:9_32": "kāyakammaṁ,",
  "tika-vin04t7:9_33": "vacīkammaṁ, ticittaṁ,",
  "tika-vin04t7:9_34": "tivedananti.",
  "tika-vin04t7:10_0": "Kathinasikkhāpadavaṇṇanā niṭṭhitā.",
  "tika-vin04t7:11_0": "2. Udositasikkhāpadavaṇṇanā",
  "tika-vin04t7:12_0": "Dutiye niṭṭhitacīvarasmiṁ bhikkhunātiettha purimasikkhāpade viya atthaṁ aggahetvā niṭṭhite cīvarasmiṁ",
  "tika-vin04t7:12_1": "bhikkhunoti evaṁ sāmivasena karaṇavacanassa attho veditabbo.",
  "tika-vin04t7:12_2": "Karaṇavasena hi bhikkhunā idaṁ nāma kammaṁ kātabbaṁ,",
  "tika-vin04t7:12_3": "taṁ natthi,",
  "tika-vin04t7:12_4": "sāmivasena pana bhikkhuno cīvarasmiṁ niṭṭhite kathine ca ubbhate evaṁ imehi cīvaraniṭṭhānakathinubbhārehi",
  "tika-vin04t7:12_5": "chinnapalibodho ekarattampi ce bhikkhu ticīvarena vippavaseyyāti evaṁ attho yujjati.",
  "tika-vin04t7:12_6": "Tattha ticīvarenāti ticīvarādhiṭṭhānanayena adhiṭṭhitesu saṅghāṭiādīsu yenakenaci.",
  "tika-vin04t7:12_7": "Vippavaseyyāti viyutto vaseyya,",
  "tika-vin04t7:12_8": "‘‘gāmo ekūpacāro nānūpacāro’’tiādinā (pārā.",
  "tika-vin04t7:12_9": "477) nayena pāḷiyaṁ vuttānaṁ gāmanigamananivesanaudositaaṭṭamāḷapāsādahammiyanāvāsatthakhettadhaññakaraṇaārāmavihārarukkhamūlaajjhokāsappabhedānaṁ",
  "tika-vin04t7:12_10": "pannarasānaṁ nikkhepaṭṭhānānaṁ yatthakatthaci nikkhipitvā tesaṁ gāmādīnaṁ bahi hatthapāsātikkamena aruṇaṁ",
  "tika-vin04t7:12_11": "uṭṭhāpeyyāti ayamettha saṅkhepo,",
  "tika-vin04t7:12_12": "vitthāro pana samantapāsādikāyaṁ (pārā. aṭṭha.",
  "tika-vin04t7:12_13": "2.473-477-8) vutto.",
  "tika-vin04t7:12_14": "Aññatra bhikkhusammutiyāti yaṁ saṅgho gilānassa bhikkhuno ticīvarena avippavāsasammutiṁ deti,",
  "tika-vin04t7:12_15": "taṁ ṭhapetvā aladdhasammutikassa bhikkhuno ekarattampi vippavāsato vuttanayeneva nissaggiyaṁ pācittiyanti veditabbaṁ,",
  "tika-vin04t7:12_16": "kevalaṁ idha ‘‘idaṁ me, bhante,",
  "tika-vin04t7:12_17": "cīvaraṁ rattivippavutthaṁ aññatra bhikkhusammutiyā nissaggiya’’ntiādinā nayena vacanabhedo hoti,",
  "tika-vin04t7:12_18": "ayaṁ pana viseso.",
  "tika-vin04t7:13_0": "Sāvatthiyaṁ sambahule bhikkhū ārabbha santaruttarena janapadacārikaṁ pakkamanavatthusmiṁ",
  "tika-vin04t7:14_0": "Paññattaṁ,",
  "tika-vin04t7:14_1": "‘‘aññatra bhikkhusammutiyā’’ti ayamettha anupaññatti,",
  "tika-vin04t7:14_2": "sādhāraṇapaññatti,",
  "tika-vin04t7:14_3": "anāṇattikaṁ,",
  "tika-vin04t7:14_4": "avippavutthe vippavutthasaññino ceva vematikassa ca dukkaṭaṁ.",
  "tika-vin04t7:14_5": "Vippavutthe vippavutthasaññinopi avippavutthasaññinopi vematikassāpi nissaggiyaṁ pācittiyaṁ,",
  "tika-vin04t7:14_6": "tathā apaccuddhaṭaavissajjitādīsu ca paccuddhaṭavissajjitādisaññino.",
  "tika-vin04t7:14_7": "Antoaruṇe paccuddhaṭe pana paṭhamakathine vuttavissajjitādibhede ca anāpatti,",
  "tika-vin04t7:14_8": "tathā laddhasammutikassa vippavāse.",
  "tika-vin04t7:14_9": "Ābādhe pana vūpasante paccāgantabbaṁ,",
  "tika-vin04t7:14_10": "tattheva vā ṭhitena paccuddharitabbaṁ,",
  "tika-vin04t7:14_11": "athāpissa puna so vā añño vā ābādho kuppati,",
  "tika-vin04t7:14_12": "laddhakappiyameva.",
  "tika-vin04t7:14_13": "Adhiṭṭhitacīvaratā ,",
  "tika-vin04t7:14_14": "anatthatakathinatā,",
  "tika-vin04t7:14_15": "aladdhasammutikatā,",
  "tika-vin04t7:14_16": "rattivippavāsoti imānettha cattāri aṅgāni.",
  "tika-vin04t7:14_17": "Samuṭṭhānādīni paṭhamakathine vuttappakārāneva.",
  "tika-vin04t7:14_18": "Kevalañhi tattha anadhiṭṭhānaṁ avikappanañca akiriyā,",
  "tika-vin04t7:14_19": "idha appaccuddharaṇaṁ,",
  "tika-vin04t7:14_20": "ayaṁ visesoti.",
  "tika-vin04t7:15_0": "Udositasikkhāpadavaṇṇanā niṭṭhitā.",
  "tika-vin04t7:16_0": "3. Akālacīvarasikkhāpadavaṇṇanā",
  "tika-vin04t7:17_0": "Tatiye niṭṭhitacīvarasmiṁ bhikkhunāti sāmivaseneva karaṇattho veditabbo.",
  "tika-vin04t7:17_1": "Akālacīvaraṁ nāma yvāyaṁ ‘‘anatthate kathine vassānassa pacchimo māso,",
  "tika-vin04t7:17_2": "atthate kathine pañcamāsā’’ti (pārā.",
  "tika-vin04t7:17_3": "649) cīvarakālo vutto,",
  "tika-vin04t7:17_4": "taṁ ṭhapetvā aññadā uppannaṁ,",
  "tika-vin04t7:17_5": "yañca kālepi saṅghassa vā ‘‘idaṁ akālacīvara’’nti,",
  "tika-vin04t7:17_6": "puggalassa vā ‘‘idaṁ tuyhaṁ dammī’’tiādinā nayena dinnaṁ,",
  "tika-vin04t7:17_7": "etaṁ akālacīvaraṁ nāma.",
  "tika-vin04t7:17_8": "Uppajjeyyāti evarūpaṁ cīvaraṁ attano bhāgapaṭilābhavasena saṅghato vā suttantikādigaṇato vā ñātito vā",
  "tika-vin04t7:17_9": "mittato vā paṁsukūlaṁ vā attano vā dhanena (pārā. 500),",
  "tika-vin04t7:17_10": "atha vā pana ‘‘aṭṭhimā,",
  "tika-vin04t7:17_11": "bhikkhave,",
  "tika-vin04t7:17_12": "mātikā cīvarassa uppādāya sīmāya deti,",
  "tika-vin04t7:17_13": "katikāya deti,",
  "tika-vin04t7:17_14": "bhikkhāpaññattikāya deti,",
  "tika-vin04t7:17_15": "saṅghassa deti,",
  "tika-vin04t7:17_16": "ubhatosaṅghassa deti,",
  "tika-vin04t7:17_17": "vassaṁvuṭṭhasaṅghassa deti,",
  "tika-vin04t7:17_18": "ādissa deti,",
  "tika-vin04t7:17_19": "puggalassa detī’’ti (mahāva.",
  "tika-vin04t7:17_20": "379) imāsaṁ aṭṭhannaṁ mātikānaṁ aññatarato uppajjeyya.",
  "tika-vin04t7:17_21": "Ettha ca ‘‘sīmāya dammī’’ti evaṁ sīmaṁ parāmasitvā dento sīmāya deti nāma,",
  "tika-vin04t7:17_22": "esa nayo sabbattha.",
  "tika-vin04t7:17_23": "Ettha ca sīmāti khaṇḍasīmā upacārasīmā samānasaṁvāsasīmā avippavāsasīmā lābhasīmā gāmasīmā nigamasīmā",
  "tika-vin04t7:17_24": "nagarasīmā abbhantarasīmā udakukkhepasīmā janapadasīmā raṭṭhasīmā rajjasīmā dīpasīmā cakkavāḷasīmāti",
  "tika-vin04t7:17_25": "pannarasavidhā.",
  "tika-vin04t7:17_26": "Tattha upacārasīmā nāma parikkhittassa vihārassa parikkhepena,",
  "tika-vin04t7:17_27": "aparikkhittassa parikkhepārahaṭṭhānena paricchinnā.",
  "tika-vin04t7:17_28": "Api ca bhikkhūnaṁ dhuvasannipātaṭṭhānato vā pariyante ṭhitabhojanasālato vā nibaddhavasanakaāvāsato vā",
  "tika-vin04t7:17_29": "thāmamajjhimassa purisassa dvinnaṁ leḍḍupātānaṁ anto ‘‘upacārasīmā’’ti veditabbā.",
  "tika-vin04t7:17_30": "Sā pana āvāse vaḍḍhante vaḍḍhati,",
  "tika-vin04t7:17_31": "hāyante hāyati ,",
  "tika-vin04t7:17_32": "yojanasatampi upacārasīmāva hoti.",
  "tika-vin04t7:17_33": "Tattha dinnalābho sabbesaṁ antosīmagatānaṁ pāpuṇāti,",
  "tika-vin04t7:17_34": "bhikkhunīnaṁ ārāmapavesanasenāsanāpucchanāni parivāsamānattārocanaṁ vassacchedanissayasenāsanaggāhādividhānanti",
  "tika-vin04t7:17_35": "idampi sabbaṁ imissāva sīmāya vasena veditabbaṁ.",
  "tika-vin04t7:17_36": "Lābhasīmāti yaṁ rājarājamahāmattādayo vihāraṁ kārāpetvā gāvutaṁ vā addhayojanaṁ vā yojanaṁ vā samantā",
  "tika-vin04t7:17_37": "paricchinditvā ‘‘ayaṁ amhākaṁ vihārassa lābhasīmā,",
  "tika-vin04t7:17_38": "yaṁ etthantare uppajjati,",
  "tika-vin04t7:17_39": "taṁ sabbaṁ amhākaṁ vihārassa demā’’ti ṭhapenti,",
  "tika-vin04t7:17_40": "ayaṁ lābhasīmā nāma.",
  "tika-vin04t7:17_41": "Kāsikosalādīnaṁ pana raṭṭhānaṁ anto bahū janapadā honti,",
  "tika-vin04t7:17_42": "tattha eko janapadaparicchedo janapadasīmā,",
  "tika-vin04t7:17_43": "kāsikosalādiraṭṭhaparicchedo raṭṭhasīmā,",
  "tika-vin04t7:17_44": "ekassa rañño āṇāpavattiṭṭhānaṁ rajjasīmā,",
  "tika-vin04t7:17_45": "samuddantena paricchinno mahādīpo vā antaradīpo vā dīpasīmā,",
  "tika-vin04t7:17_46": "ekacakkavāḷapabbataparikkhepabbhantaraṁ cakkavāḷasīmā,",
  "tika-vin04t7:17_47": "sesā nidānakathāyaṁ vuttanayā eva.",
  "tika-vin04t7:17_48": "Tattha ‘‘khaṇḍasīmāya demā’’ti dinnaṁ khaṇḍasīmaṭṭhānaṁyeva pāpuṇāti,",
  "tika-vin04t7:17_49": "tato bahisīmāya sīmantarikaṭṭhānampi na pāpuṇāti.",
  "tika-vin04t7:17_50": "‘‘Upacārasīmāya demā’’ti dinnaṁ pana antoparicchede khaṇḍasīmāsīmantarikāsu ṭhitānampi pāpuṇāti,",
  "tika-vin04t7:17_51": "samānasaṁvāsasīmāya dinnaṁ khaṇḍasīmāsīmantarikaṭṭhānaṁ na pāpuṇāti,",
  "tika-vin04t7:17_52": "avippavāsasīmālābhasīmāsu dinnaṁ tāsaṁ antogadhānaṁyeva pāpuṇāti,",
  "tika-vin04t7:17_53": "gāmasīmādīsu dinnaṁ tāsaṁ sīmānaṁ abbhantare baddhasīmaṭṭhānampi pāpuṇāti,",
  "tika-vin04t7:17_54": "abbhantarasīmāudakukkhepasīmāsu dinnaṁ tattha antogadhānaṁyeva pāpuṇāti,",
  "tika-vin04t7:17_55": "janapadasīmādīsu dinnampi tāsaṁ abbhantare baddhasīmaṭṭhānampi pāpuṇāti,",
  "tika-vin04t7:17_56": "tasmā yaṁ jambudīpe ṭhatvā ‘‘tambapaṇṇidīpe saṅghassa demā’’ti dīyati,",
  "tika-vin04t7:17_57": "taṁ tambapaṇṇidīpato ekopi gantvā sabbesaṁ saṅgaṇhituṁ labhati.",
  "tika-vin04t7:17_58": "Sacepi tattheva eko sabhāgo bhikkhu sabhāgānaṁ bhāgaṁ gaṇhāti,",
  "tika-vin04t7:17_59": "na vāretabbo.",
  "tika-vin04t7:17_60": "Yo pana vihāraṁ pavisitvā ‘‘asukasīmāyā’’ti avatvāva kevalaṁ ‘‘sīmāya dammī’’ti vadati,",
  "tika-vin04t7:17_61": "so pucchitabbo ‘‘sīmā nāma bahuvidhā,",
  "tika-vin04t7:17_62": "kataraṁ sandhāya vadasī’’ti,",
  "tika-vin04t7:17_63": "sace vadati ‘‘ahametaṁ bhedaṁ na jānāmi,",
  "tika-vin04t7:17_64": "sīmaṭṭhakasaṅgho gaṇhatū’’ti,",
  "tika-vin04t7:17_65": "upacārasīmaṭṭhehi bhājetabbaṁ.",
  "tika-vin04t7:18_0": "Katikāyātiettha katikā nāma samānalābhakatikā.",
  "tika-vin04t7:18_1": "Sā pana evaṁ kātabbā,",
  "tika-vin04t7:18_2": "ekasmiṁ vihāre sannipatitehi bhikkhūhi yaṁ vihāraṁ saṅgaṇhitukāmā samānalābhaṁ kātuṁ icchanti,",
  "tika-vin04t7:18_3": "tassa nāmaṁ gahetvā ‘‘asuko nāma vihāro porāṇako appalābho’’ti yaṁ kiñci kāraṇaṁ vatvā ‘‘taṁ vihāraṁ",
  "tika-vin04t7:18_4": "iminā vihārena saddhiṁ ekalābhaṁ kātuṁ saṅghassa ruccatī’’ti tikkhattuṁ sāvetabbaṁ,",
  "tika-vin04t7:18_5": "ettāvatā tasmiṁ vihāre nisinnopi idha nisinnova hoti,",
  "tika-vin04t7:18_6": "tasmiṁ vihārepi evameva kātabbaṁ,",
  "tika-vin04t7:18_7": "ettāvatā idha nisinnopi tasmiṁ nisinnova hoti.",
  "tika-vin04t7:18_8": "Ekasmiṁ vihāre lābhe bhājiyamāne itarasmiṁ ṭhitassa bhāgaṁ gahetuṁ vaṭṭati.",
  "tika-vin04t7:19_0": "Bhikkhāpaññattiyāti ettha bhikkhāpaññatti nāma dāyakassa pariccāgapaññattiṭṭhānaṁ,",
  "tika-vin04t7:19_1": "tasmā ‘‘yattha mayhaṁ dhuvakārā karīyanti,",
  "tika-vin04t7:19_2": "tattha dammī’’ti vā ‘‘tattha dethā’’ti vā vutte yattha tassa pākavattaṁ vā vattati,",
  "tika-vin04t7:19_3": "yato vā bhikkhū niccaṁ bhojeti,",
  "tika-vin04t7:19_4": "yattha vā tena kiñci senāsanaṁ kataṁ,",
  "tika-vin04t7:19_5": "sabbattha dinnameva hoti.",
  "tika-vin04t7:19_6": "Sace pana ekasmiṁ dhuvakāraṭṭhāne thokatarā bhikkhū honti,",
  "tika-vin04t7:19_7": "ekameva vā vatthaṁ hoti,",
  "tika-vin04t7:19_8": "mātikaṁ āropetvā yathā so vadati,",
  "tika-vin04t7:19_9": "tathā gahetabbaṁ.",
  "tika-vin04t7:20_0": "Saṅghassa detīti ettha vihāraṁ pavisitvā ‘‘saṅghassa dammī’’ti dinnaṁ upacārasīmāgatānañca tato bahiddhāpi tehi saddhiṁ ekābaddhānañca pāpuṇāti,",
  "tika-vin04t7:20_1": "tasmā tesaṁ gāhake sati asampattānampi bhāgo dātabbo.",
  "tika-vin04t7:20_2": "Yaṁ pana bahi upacārasīmāya bhikkhū disvā ‘‘saṅghassā’’ti dīyati,",
  "tika-vin04t7:20_3": "taṁ ekābaddhaparisāya pāpuṇāti.",
  "tika-vin04t7:20_4": "Ye pana dvādasahi hatthehi parisaṁ asampattā,",
  "tika-vin04t7:20_5": "tesaṁ na pāpuṇāti.",
  "tika-vin04t7:21_0": "Ubhatosaṅghassāti ettha pana yaṁ ubhatosaṅghassa dinnaṁ,",
  "tika-vin04t7:21_1": "tato upaḍḍhaṁ bhikkhūnaṁ,",
  "tika-vin04t7:21_2": "upaḍḍhaṁ bhikkhunīnaṁ dātabbaṁ.",
  "tika-vin04t7:21_3": "Sacepi eko bhikkhu hoti,",
  "tika-vin04t7:21_4": "ekā vā bhikkhunī,",
  "tika-vin04t7:21_5": "antamaso anupasampannassāpi upaḍḍhameva dātabbaṁ.",
  "tika-vin04t7:21_6": "‘‘Ubhatosaṅghassa ca tuyhañcā’’ti vutte pana sace dasa bhikkhū ca dasa bhikkhuniyo ca honti,",
  "tika-vin04t7:21_7": "ekavīsati paṭivīse katvā eko puggalassa dātabbo,",
  "tika-vin04t7:21_8": "dasa bhikkhusaṅghassa,",
  "tika-vin04t7:21_9": "dasa bhikkhunisaṅghassa ca,",
  "tika-vin04t7:21_10": "yena puggaliko laddho,",
  "tika-vin04t7:21_11": "so saṅghatopi attano vassaggena gahetuṁ labhati, kasmā?",
  "tika-vin04t7:21_12": "Ubhatosaṅghaggahaṇena gahitattā,",
  "tika-vin04t7:21_13": "‘‘ubhatosaṅghassa ca cetiyassa cā’’ti vuttepi eseva nayo.",
  "tika-vin04t7:21_14": "Idha pana cetiyassa saṅghato pāpuṇakoṭṭhāso nāma natthi,",
  "tika-vin04t7:21_15": "ekapuggalassa pattakoṭṭhāsasamo eko koṭṭhāso hoti.",
  "tika-vin04t7:21_16": "‘‘Bhikkhusaṅghassa ca bhikkhunīnañcā’’ti vutte pana na majjhe bhinditvā dātabbaṁ,",
  "tika-vin04t7:21_17": "bhikkhū ca bhikkhuniyo ca gaṇetvā dātabbaṁ.",
  "tika-vin04t7:21_18": "‘‘Bhikkhusaṅghassa ca bhikkhunīnañca tuyhañcā’’ti vutte puggalo visuṁ na labhati,",
  "tika-vin04t7:21_19": "pāpuṇakoṭṭhāsato ekameva labhati .",
  "tika-vin04t7:21_20": "‘‘Cetiyassa cā’’ti vutte pana cetiyassa eko puggalapaṭivīso labbhati.",
  "tika-vin04t7:21_21": "‘‘Bhikkhūnañca bhikkhunīnañcā’’ti vuttepi na majjhe bhinditvā dātabbaṁ,",
  "tika-vin04t7:21_22": "puggalagaṇanāya eva vibhajitabbaṁ,",
  "tika-vin04t7:21_23": "tehi saddhiṁ puggalacetiyaparāmasanaṁ anantaranayasadisameva,",
  "tika-vin04t7:21_24": "yathā ca bhikkhusaṅghaṁ ādiṁ katvā nayo nīto,",
  "tika-vin04t7:21_25": "evaṁ bhikkhunisaṅghaṁ ādiṁ katvāpi netabbo.",
  "tika-vin04t7:21_26": "‘‘Bhikkhusaṅghassa ca tuyhañcā’’ti vuttepi puggalassa visuṁ na labbhati ,",
  "tika-vin04t7:21_27": "cetiyassa pana labbhati.",
  "tika-vin04t7:21_28": "‘‘Bhikkhūnañca tuyhañcā’’ti vuttepi visuṁ na labbhati,",
  "tika-vin04t7:21_29": "cetiyassa pana labbhatiyeva.",
  "tika-vin04t7:22_0": "Vassaṁvuṭṭhasaṅghassāti ettha sace vihāraṁ pavisitvā ‘‘vassaṁvuṭṭhasaṅghassa dammī’’ti vadati,",
  "tika-vin04t7:22_1": "ye tattha vassacchedaṁ akatvā purimavassaṁvuṭṭhā,",
  "tika-vin04t7:22_2": "tesaṁ bahi sīmaṭṭhānampi pāpuṇāti,",
  "tika-vin04t7:22_3": "na aññesaṁ.",
  "tika-vin04t7:22_4": "Sace pana bahiupacārasīmāyaṁ ṭhito ‘‘vassaṁvuṭṭhasaṅghassā’’ti vadati,",
  "tika-vin04t7:22_5": "yatthakatthaci vuṭṭhavassānaṁ sabbesaṁ sampattānaṁ pāpuṇāti.",
  "tika-vin04t7:22_6": "Atha ‘‘asukavihāre vassaṁvuṭṭhassā’’ti vadati,",
  "tika-vin04t7:22_7": "tattha vassaṁvuṭṭhānaṁyeva yāva kathinassubbhārā pāpuṇāti.",
  "tika-vin04t7:22_8": "Gimhānaṁ paṭhamadivasato paṭṭhāya evaṁ vadati,",
  "tika-vin04t7:22_9": "tatra sammukhībhūtānaṁ sabbesaṁ pāpuṇāti,",
  "tika-vin04t7:22_10": "na aññesaṁ.",
  "tika-vin04t7:23_0": "Ādissa detīti ādisitvā paricchinditvā deti, kathaṁ?",
  "tika-vin04t7:23_1": "Bhikkhū ajjatanāya vā svātanāya vā yāguyā nimantetvā te ghare yāguṁ pāyetvā ‘‘imāni cīvarāni yehi mayhaṁ yāgu pītā,",
  "tika-vin04t7:23_2": "tesaṁ dammī’’ti vadati,",
  "tika-vin04t7:23_3": "yehi nimantitehi yāgu pītā,",
  "tika-vin04t7:23_4": "tesaṁyeva pāpuṇāti,",
  "tika-vin04t7:23_5": "bhattakhajjakādīhi nimantitesupi eseva nayo.",
  "tika-vin04t7:24_0": "Puggalassa detīti ‘‘idaṁ cīvaraṁ itthannāmassa dammī’’ti evaṁ parammukhā vā,",
  "tika-vin04t7:24_1": "pādamūle ṭhapetvā ‘‘idaṁ tumhāka’’nti evaṁ sammukhā vā detīti ayamettha saṅkhepakathā,",
  "tika-vin04t7:24_2": "vitthāro pana samantapāsādikāyaṁ vutto.",
  "tika-vin04t7:24_3": "Iti imāsaṁ aṭṭhannaṁ mātikāpadānaṁ vasena yaṁ akālacīvaralakkhaṇena paṭiladdhaṁ,",
  "tika-vin04t7:24_4": "taṁ sandhāya ‘‘akālacīvaraṁ uppajjeyyā’’ti vuttaṁ.",
  "tika-vin04t7:25_0": "Ākaṅkhamānenāti icchamānena.",
  "tika-vin04t7:25_1": "Khippameva kāretabbanti sīghaṁ antodasāheyeva kāretabbaṁ.",
  "tika-vin04t7:25_2": "No cassa pāripūrīti no ce pāripūrī bhaveyya,",
  "tika-vin04t7:25_3": "yattakena kariyamānaṁ adhiṭṭhānacīvaraṁ pahoti,",
  "tika-vin04t7:25_4": "taṁ cīvaraṁ tattakaṁ na bhaveyya,",
  "tika-vin04t7:25_5": "ūnakaṁ bhaveyyāti attho.",
  "tika-vin04t7:25_6": "Satiyā paccāsāyāti ‘‘asukadivasaṁ nāma saṅgho cīvarāni labhissati,",
  "tika-vin04t7:25_7": "tato me cīvaraṁ uppajjissatī’’tiiminā nayena saṅghagaṇañātimittesu vā aññataraṭṭhānato,",
  "tika-vin04t7:25_8": "‘‘paṁsukūlaṁ vā lacchāmī’’ti,",
  "tika-vin04t7:25_9": "‘‘iminā vā kappiyabhaṇḍena cīvaraṁ gaṇhissāmī’’ti evaṁ vijjamānāya cīvarāsāya.",
  "tika-vin04t7:25_10": "Tato ce uttarīti māsaparamato ce uttari nikkhipeyya,",
  "tika-vin04t7:25_11": "nissaggiyanti attho.",
  "tika-vin04t7:25_12": "Yadi panassa mūlacīvaraṁ saṇhaṁ hoti,",
  "tika-vin04t7:25_13": "paccāsācīvaraṁ thūlaṁ hoti,",
  "tika-vin04t7:25_14": "na sakkā yojetuṁ,",
  "tika-vin04t7:25_15": "rattiyo ca sesā honti,",
  "tika-vin04t7:25_16": "na tāva māso pūrati,",
  "tika-vin04t7:25_17": "na akāmā cīvaraṁ kāretabbaṁ,",
  "tika-vin04t7:25_18": "aññaṁ paccāsācīvaraṁ labhitvā eva kālabbhantare kāretabbaṁ.",
  "tika-vin04t7:25_19": "Sace na labhati,",
  "tika-vin04t7:25_20": "paccāsācīvarampi parikkhāracoḷaṁ adhiṭṭhātabbaṁ.",
  "tika-vin04t7:25_21": "Atha mūlacīvaraṁ thūlaṁ hoti,",
  "tika-vin04t7:25_22": "paccāsācīvaraṁ saṇhaṁ,",
  "tika-vin04t7:25_23": "mūlacīvaraṁ parikkhāracoḷaṁ adhiṭṭhahitvā paccāsācīvarameva mūlacīvaraṁ katvā ṭhapetabbaṁ,",
  "tika-vin04t7:25_24": "taṁ puna māsaparihāraṁ labhati,",
  "tika-vin04t7:25_25": "etenupāyena yāva na lacchati,",
  "tika-vin04t7:25_26": "tāva aññaṁ mūlacīvaraṁ katvā ṭhapetuṁ labbhati.",
  "tika-vin04t7:25_27": "Imassa ‘‘idaṁ me, bhante,",
  "tika-vin04t7:25_28": "akālacīvaraṁ māsātikkantaṁ nissaggiya’’nti (pārā.",
  "tika-vin04t7:25_29": "500) iminā nayena nissajjanavidhānaṁ veditabbaṁ.",
  "tika-vin04t7:26_0": "Sāvatthiyaṁ sambahule bhikkhū ārabbha akālacīvaraṁ paṭiggahetvā māsaṁ atikkamanavatthusmiṁ",
  "tika-vin04t7:27_0": "Paññattaṁ,",
  "tika-vin04t7:27_1": "sādhāraṇapaññatti,",
  "tika-vin04t7:27_2": "anāṇattikaṁ,",
  "tika-vin04t7:27_3": "ito paraṁ sabbaṁ paṭhamakathine vuttasadisameva.",
  "tika-vin04t7:27_4": "Kevalañhi tattha dasāhātikkamo,",
  "tika-vin04t7:27_5": "idha māsātikkamoti ayaṁ viseso.",
  "tika-vin04t7:27_6": "Sesaṁ tādisamevāti.",
  "tika-vin04t7:28_0": "Akālacīvarasikkhāpadavaṇṇanā niṭṭhitā.",
  "tika-vin04t7:29_0": "4. Purāṇacīvarasikkhāpadavaṇṇanā",
  "tika-vin04t7:30_0": "Catutthe aññātikāyāti na ñātikāya,",
  "tika-vin04t7:30_1": "mātito vā pitito vā yāva sattamaṁ yugaṁ,",
  "tika-vin04t7:30_2": "tāva kenaci ākārena asambaddhāyāti attho.",
  "tika-vin04t7:30_3": "Bhikkhuniyāti sākiyāniyo viya suddhabhikkhusaṅghe vā ubhatosaṅghe vā upasampannāya.",
  "tika-vin04t7:30_4": "Purāṇacīvaranti rajitvā kappaṁ katvā ekavārampi nivatthaṁ vā pārutaṁ vā,",
  "tika-vin04t7:30_5": "yaṁ antamaso paribhogasīsena aṁse vā matthake vā katvā maggaṁ gato hoti,",
  "tika-vin04t7:30_6": "ussīsakaṁ vā katvā nipanno,",
  "tika-vin04t7:30_7": "etampi purāṇacīvarameva.",
  "tika-vin04t7:30_8": "Dhovāpeyya vāti sace ‘‘dhovā’’tivācāya vadati,",
  "tika-vin04t7:30_9": "kāyavikāraṁ vā karoti,",
  "tika-vin04t7:30_10": "hatthena vā hatthe deti,",
  "tika-vin04t7:30_11": "pādamūle vā ṭhapeti,",
  "tika-vin04t7:30_12": "antodvādasahatthe okāse ṭhatvā upari vā khipati,",
  "tika-vin04t7:30_13": "aññassa vā hatthe peseti,",
  "tika-vin04t7:30_14": "tāya dhotaṁ,",
  "tika-vin04t7:30_15": "dhovāpitameva hoti,",
  "tika-vin04t7:30_16": "rajāpanākoṭāpanesupi eseva nayo.",
  "tika-vin04t7:30_17": "Sikkhamānāya vā sāmaṇeriyā vā upāsikāya vā hatthe dhovanatthāya deti,",
  "tika-vin04t7:30_18": "sā sace upasampajjitvā dhovati,",
  "tika-vin04t7:30_19": "evampi nissaggiyaṁ pācittiyaṁ.",
  "tika-vin04t7:30_20": "Upāsakassa vā sāmaṇerassa vā hatthe dinnaṁ hoti,",
  "tika-vin04t7:30_21": "so ce liṅge parivatte upasampajjitvā dhovati,",
  "tika-vin04t7:30_22": "daharassa bhikkhussa vā dinnaṁ hoti,",
  "tika-vin04t7:30_23": "sopi liṅge parivatte dhovati,",
  "tika-vin04t7:30_24": "nissaggiyaṁ pācittiyameva,",
  "tika-vin04t7:30_25": "rajāpanākoṭāpanesupi eseva nayo.",
  "tika-vin04t7:30_26": "‘‘Idaṁ me, bhante,",
  "tika-vin04t7:30_27": "purāṇacīvaraṁ aññātikāya bhikkhuniyā dhovāpitaṁ nissaggiya’’nti (pārā.",
  "tika-vin04t7:30_28": "505) iminā panettha nayena nissajjanavidhānaṁ veditabbaṁ.",
  "tika-vin04t7:31_0": "Sāvatthiyaṁ udāyittheraṁ ārabbha purāṇacīvaradhovāpanavatthusmiṁ paññattaṁ,",
  "tika-vin04t7:31_1": "asādhāraṇapaññatti,",
  "tika-vin04t7:31_2": "sāṇattikaṁ ‘‘dhovā’’tiādikāya āṇattiyā,",
  "tika-vin04t7:31_3": "evaṁ āṇattāya ca bhikkhuniyā uddhanasajjanādīsu sabbappayogesu bhikkhuno dukkaṭaṁ.",
  "tika-vin04t7:31_4": "Dhovitvā ukkhittamattaṁ pana rattamattaṁ ākoṭitamattañca nissaggiyaṁ hoti,",
  "tika-vin04t7:31_5": "dhovanādīni tīṇipi dve vā kārāpentassa ekena vatthunā nissaggiyaṁ,",
  "tika-vin04t7:31_6": "itarehi dukkaṭaṁ.",
  "tika-vin04t7:31_7": "Sace pana ‘‘dhovā’’ti vuttā sabbānipi karoti,",
  "tika-vin04t7:31_8": "dhovanapaccayāva āpatti.",
  "tika-vin04t7:31_9": "‘‘Imasmiṁ cīvare yaṁ kattabbaṁ,",
  "tika-vin04t7:31_10": "taṁ karohī’’ti vadato pana ekavācāya pācittiyena saddhiṁ dve dukkaṭāni,",
  "tika-vin04t7:31_11": "bhikkhunisaṅghavasena ekatoupasampannāya dhovāpentassa anissajjitvā paribhuñjantassa,",
  "tika-vin04t7:31_12": "aññassa vā santakaṁ nisīdanapaccattharaṇaṁ vā dhovāpentassa,",
  "tika-vin04t7:31_13": "ñātikāya aññātikasaññino ceva,",
  "tika-vin04t7:31_14": "vematikassa ca dukkaṭaṁ,",
  "tika-vin04t7:31_15": "aññātikāya ñātikasaññinopi vematikassāpi nissaggiyaṁ pācittiyameva.",
  "tika-vin04t7:31_16": "Ito paraṁ pana evarūpesu ṭhānesu ‘‘tikapācittiya’’nti vakkhāma,",
  "tika-vin04t7:31_17": "sace ñātikāya sahāyā aññātikā ‘‘dhovā’’ti avuttā vā dhovati,",
  "tika-vin04t7:31_18": "aparibhuttaṁ vā aññaṁ vā parikkhāraṁ dhovati,",
  "tika-vin04t7:31_19": "sikkhamānasāmaṇeriyo vā dhovanti, anāpatti,",
  "tika-vin04t7:31_20": "ummattakādīnaṁ anāpattiyeva.",
  "tika-vin04t7:31_21": "Purāṇacīvaratā,",
  "tika-vin04t7:31_22": "upacāre ṭhatvā aññātikāya bhikkhuniyā āṇāpanaṁ,",
  "tika-vin04t7:31_23": "tassā dhovanādīni cāti imānettha tīṇi aṅgāni.",
  "tika-vin04t7:31_24": "Sañcarittasamuṭṭhānaṁ, kiriyaṁ,",
  "tika-vin04t7:31_25": "nosaññāvimokkhaṁ,",
  "tika-vin04t7:31_26": "acittakaṁ,",
  "tika-vin04t7:31_27": "paṇṇattivajjaṁ,",
  "tika-vin04t7:31_28": "kāyakammaṁ,",
  "tika-vin04t7:31_29": "vacīkammaṁ, ticittaṁ,",
  "tika-vin04t7:31_30": "tivedananti.",
  "tika-vin04t7:32_0": "Purāṇacīvarasikkhāpadavaṇṇanā niṭṭhitā.",
  "tika-vin04t7:33_0": "5. Cīvarappaṭiggahaṇasikkhāpadavaṇṇanā",
  "tika-vin04t7:34_0": "Pañcame aññātikāyātiidaṁ vuttanayameva,",
  "tika-vin04t7:34_1": "tasmā ito paraṁ katthaci na vicārayissāma.",
  "tika-vin04t7:34_2": "Cīvaranti channaṁ aññataraṁ vikappanupagaṁ,",
  "tika-vin04t7:34_3": "esa nayo sabbesu cīvarappaṭisaṁyuttasikkhāpadesu.",
  "tika-vin04t7:34_4": "Yattha pana viseso bhavissati,",
  "tika-vin04t7:34_5": "tattha vakkhāma.",
  "tika-vin04t7:34_6": "Paṭiggaṇheyyātiettha hatthena vā hatthe detu,",
  "tika-vin04t7:34_7": "pādamūle vā ṭhapetu,",
  "tika-vin04t7:34_8": "dhammakathaṁ kathentassa vatthesu khipiyamānesu upacāraṁ muñcitvāpi upari vā khipatu,",
  "tika-vin04t7:34_9": "sace sādiyati,",
  "tika-vin04t7:34_10": "paṭiggahitameva hoti.",
  "tika-vin04t7:34_11": "Yassa kassaci pana anupasampannassa hatthe pesitaṁ gaṇhituṁ vaṭṭati,",
  "tika-vin04t7:34_12": "‘‘paṁsukūlaṁ gaṇhissatī’’ti saṅkārakūṭādīsu ṭhapitampi paṁsukūlaṁ adhiṭṭhahitvā gahetuṁ vaṭṭatiyeva.",
  "tika-vin04t7:34_13": "Aññatra pārivattakāti yaṁ ‘‘antamaso harīṭakakkhaṇḍampi datvā vā dassāmī’’ti ābhogaṁ katvā vā pārivattakaṁ gaṇhāti,",
  "tika-vin04t7:34_14": "taṁ ṭhapetvā aññaṁ antamaso vikappanupagaṁ paṭaparissāvanampi gaṇhantassa nissaggiyaṁ hoti.",
  "tika-vin04t7:34_15": "Tatra ‘‘idaṁ me, bhante,",
  "tika-vin04t7:34_16": "cīvaraṁ aññātikāya bhikkhuniyā hatthato paṭiggahitaṁ aññatra pārivattakā nissaggiya’’nti (pārā.",
  "tika-vin04t7:34_17": "512) iminā nayena nissajjanavidhānaṁ veditabbaṁ.",
  "tika-vin04t7:35_0": "Rājagahe udāyittheraṁ ārabbha cīvarappaṭiggahaṇavatthusmiṁ paññattaṁ,",
  "tika-vin04t7:35_1": "‘‘aññatra pārivattakā’’ti ayamettha anupaññatti,",
  "tika-vin04t7:35_2": "asādhāraṇapaññatti,",
  "tika-vin04t7:35_3": "anāṇattikaṁ,",
  "tika-vin04t7:35_4": "gahaṇatthāya hatthappasāraṇādippayoge dukkaṭaṁ,",
  "tika-vin04t7:35_5": "paṭilābhena nissaggiyaṁ hoti,",
  "tika-vin04t7:35_6": "nissajjitabbaṁ,",
  "tika-vin04t7:35_7": "tikapācittiyaṁ,",
  "tika-vin04t7:35_8": "ekatoupasampannāya ñātikāya ca aññātikasaññissa vematikassa vā dukkaṭaṁ.",
  "tika-vin04t7:35_9": "Vissāsaggāhe,",
  "tika-vin04t7:35_10": "tāvakālike,",
  "tika-vin04t7:35_11": "pattatthavikādimhi ca anadhiṭṭhātabbaparikkhāre,",
  "tika-vin04t7:35_12": "sikkhamānasāmaṇerīnaṁ hatthato gahaṇe,",
  "tika-vin04t7:35_13": "ummattakādīnañca anāpatti.",
  "tika-vin04t7:35_14": "Vikappanupagacīvaratā,",
  "tika-vin04t7:35_15": "pārivattakābhāvo,",
  "tika-vin04t7:35_16": "aññātikāya hatthato gahaṇanti imānettha tīṇi aṅgāni.",
  "tika-vin04t7:35_17": "Sañcarittasamuṭṭhānaṁ,",
  "tika-vin04t7:35_18": "kiriyākiriyaṁ,",
  "tika-vin04t7:35_19": "sesaṁ catutthasadisamevāti.",
  "tika-vin04t7:36_0": "Cīvarappaṭiggahaṇasikkhāpadavaṇṇanā niṭṭhitā.",
  "tika-vin04t7:37_0": "6. Aññātakaviññattisikkhāpadavaṇṇanā",
  "tika-vin04t7:38_0": "Chaṭṭhe gahapatinti bhikkhūsu apabbajitamanussaṁ.",
  "tika-vin04t7:38_1": "Gahapatāninti bhikkhunīsu apabbajititthiṁ,",
  "tika-vin04t7:38_2": "esa nayo sabbesu gahapatippaṭisaṁyuttesu sikkhāpadesu.",
  "tika-vin04t7:38_3": "Viññāpeyyāti yāceyya vā yācāpeyya vā.",
  "tika-vin04t7:38_4": "Aññatra samayāti yo acchinnacīvaro vā hoti naṭṭhacīvaro vā,",
  "tika-vin04t7:38_5": "tassa taṁ samayaṁ ṭhapetvā aññasmiṁ viññāpanappayoge dukkaṭaṁ,",
  "tika-vin04t7:38_6": "paṭilābhena nissaggiyaṁ hoti.",
  "tika-vin04t7:38_7": "Tattha ‘‘idaṁ me, bhante,",
  "tika-vin04t7:38_8": "cīvaraṁ aññātakaṁ gahapatikaṁ aññatra samayā viññāpitaṁ nissaggiya’’nti (pārā.",
  "tika-vin04t7:38_9": "524) iminā nayena nissajjanavidhānaṁ veditabbaṁ.",
  "tika-vin04t7:39_0": "Sāvatthiyaṁ upanandaṁ ārabbha cīvaraviññāpanavatthusmiṁ paññattaṁ.",
  "tika-vin04t7:39_1": "‘‘Aññatra samayā’’ti ayamettha anupaññatti,",
  "tika-vin04t7:39_2": "sādhāraṇapaññatti,",
  "tika-vin04t7:39_3": "anāṇattikaṁ,",
  "tika-vin04t7:39_4": "tikapācittiyaṁ,",
  "tika-vin04t7:39_5": "ñātake aññātakasaññino vematikassa ca dukkaṭaṁ.",
  "tika-vin04t7:39_6": "Samaye vā ñātakappavārite vā viññāpentassa,",
  "tika-vin04t7:39_7": "aññassa vā ñātakappavārite tassevatthāya viññāpentassa,",
  "tika-vin04t7:39_8": "attano dhanena gaṇhantassa,",
  "tika-vin04t7:39_9": "ummattakādīnañca anāpatti.",
  "tika-vin04t7:39_10": "Vikappanupagacīvaratā,",
  "tika-vin04t7:39_11": "samayābhāvo,",
  "tika-vin04t7:39_12": "aññātakaviññatti,",
  "tika-vin04t7:39_13": "tāya ca paṭilābhoti imānettha cattāri aṅgāni.",
  "tika-vin04t7:39_14": "Samuṭṭhānādīni catutthasadisānevāti.",
  "tika-vin04t7:40_0": "Aññātakaviññattisikkhāpadavaṇṇanā niṭṭhitā.",
  "tika-vin04t7:41_0": "7. Tatuttarisikkhāpadavaṇṇanā",
  "tika-vin04t7:42_0": "Sattame tañceti taṁ acchinnacīvaraṁ vā naṭṭhacīvaraṁ vā.",
  "tika-vin04t7:42_1": "Abhihaṭṭhunti abhīti upasaggo,",
  "tika-vin04t7:42_2": "haritunti attho,",
  "tika-vin04t7:42_3": "gaṇhitunti vuttaṁ hoti.",
  "tika-vin04t7:42_4": "Pavāreyyāti icchāpeyya,",
  "tika-vin04t7:42_5": "icchaṁ ruciṁ uppādeyya,",
  "tika-vin04t7:42_6": "‘‘yāvattakaṁ icchasi,",
  "tika-vin04t7:42_7": "tāvattakaṁ gaṇhāhī’’ti evaṁ nimanteyyāti attho,",
  "tika-vin04t7:42_8": "yathā vā ‘‘nekkhammaṁ daṭṭhu khemato’’ti (su. ni. 426, 1104; cūḷani.",
  "tika-vin04t7:42_9": "jatukaṇṇīmāṇavapucchāniddesa 67) ettha disvāti attho,",
  "tika-vin04t7:42_10": "evamidhāpi ‘‘abhihaṭṭhuṁ pavāreyyā’’ti upanetvā purato ṭhapento kāyena vā,",
  "tika-vin04t7:42_11": "‘‘amhākaṁ dussakoṭṭhāgārato yattakaṁ icchatha,",
  "tika-vin04t7:42_12": "tattakaṁ gaṇhathā’’ti vadanto vācāya vā abhiharitvā nimanteyyāti attho.",
  "tika-vin04t7:42_13": "Santaruttaraparamanti saantaraṁ uttaraṁ paramaṁ assa cīvarassāti santaruttaraparamaṁ,",
  "tika-vin04t7:42_14": "nivāsanena saddhiṁ pārupanaṁ ukkaṭṭhaparicchedo assāti vuttaṁ hoti.",
  "tika-vin04t7:42_15": "Tato cīvaraṁ sāditabbanti tato abhihaṭacīvarato ettakaṁ cīvaraṁ gahetabbaṁ,",
  "tika-vin04t7:42_16": "na tato paraṁ.",
  "tika-vin04t7:43_0": "Tatrāyaṁ vinicchayo –",
  "tika-vin04t7:43_1": "yassa adhiṭṭhitacīvarassa tīṇi naṭṭhāni,",
  "tika-vin04t7:43_2": "tena dve sāditabbāni,",
  "tika-vin04t7:43_3": "ekaṁ nivāsetvā ekaṁ pārupitvā aññaṁ sabhāgaṭṭhānato pariyesitabbaṁ.",
  "tika-vin04t7:43_4": "Yassa dve naṭṭhāni,",
  "tika-vin04t7:43_5": "tena ekaṁ sāditabbaṁ.",
  "tika-vin04t7:43_6": "Sace pana pakatiyāva santaruttarena carati,",
  "tika-vin04t7:43_7": "dve sāditabbāni,",
  "tika-vin04t7:43_8": "evaṁ ekaṁ sādiyanteneva samo bhavissati.",
  "tika-vin04t7:43_9": "Yassa tīsu ekaṁ naṭṭhaṁ,",
  "tika-vin04t7:43_10": "kiñci na sāditabbaṁ.",
  "tika-vin04t7:43_11": "Yassa pana dvīsu ekaṁ naṭṭhaṁ,",
  "tika-vin04t7:43_12": "ekaṁ sāditabbaṁ.",
  "tika-vin04t7:43_13": "Yassa ekaṁyeva hoti,",
  "tika-vin04t7:43_14": "tañca naṭṭhaṁ,",
  "tika-vin04t7:43_15": "dve sāditabbāni.",
  "tika-vin04t7:43_16": "Bhikkhuniyā pana pañcasu naṭṭhesu dve sāditabbāni,",
  "tika-vin04t7:43_17": "catūsu naṭṭhesu ekaṁ sāditabbaṁ,",
  "tika-vin04t7:43_18": "tīsu naṭṭhesu na kiñci sāditabbaṁ,",
  "tika-vin04t7:43_19": "ko pana vādo dvīsu vā ekasmiṁ vā.",
  "tika-vin04t7:43_20": "Yena kenaci hi santaruttaraparamatāya ṭhātabbaṁ,",
  "tika-vin04t7:43_21": "tato uttari viññāpanappayoge dukkaṭaṁ,",
  "tika-vin04t7:43_22": "paṭilābhena nissaggiyaṁ hoti.",
  "tika-vin04t7:43_23": "Tattha ‘‘idaṁ me, bhante,",
  "tika-vin04t7:43_24": "cīvaraṁ aññātakaṁ gahapatikaṁ tatuttari viññāpitaṁ nissaggiya’’nti (pārā.",
  "tika-vin04t7:43_25": "524) iminā nayena nissajjanavidhānaṁ veditabbaṁ.",
  "tika-vin04t7:44_0": "Sāvatthiyaṁ chabbaggiye bhikkhū ārabbha bahucīvaraviññāpanavatthusmiṁ paññattaṁ,",
  "tika-vin04t7:44_1": "sādhāraṇapaññatti,",
  "tika-vin04t7:44_2": "anāṇattikaṁ,",
  "tika-vin04t7:44_3": "tikapācittiyaṁ,",
  "tika-vin04t7:44_4": "ñātake aññātakasaññino vematikassa vā dukkaṭaṁ.",
  "tika-vin04t7:44_5": "Dve cīvarāni katvā ‘‘sesakaṁ āharissāmī’’ti vatvā gaṇhantassa,",
  "tika-vin04t7:44_6": "‘‘sesakaṁ tuyhaṁyeva hotū’’ti vuttassa,",
  "tika-vin04t7:44_7": "na acchinnanaṭṭhakāraṇā dinnaṁ gaṇhantassa,",
  "tika-vin04t7:44_8": "vuttanayena ñātakappavārite viññāpentassa,",
  "tika-vin04t7:44_9": "attano dhanena gaṇhantassa,",
  "tika-vin04t7:44_10": "ummattakādīnañca anāpatti.",
  "tika-vin04t7:44_11": "Tatuttaritā ,",
  "tika-vin04t7:44_12": "acchinnādikāraṇatā ,",
  "tika-vin04t7:44_13": "aññātakaviññatti,",
  "tika-vin04t7:44_14": "tāya ca paṭilābhoti imānettha cattāri aṅgāni.",
  "tika-vin04t7:44_15": "Samuṭṭhānādīni catutthasadisānevāti.",
  "tika-vin04t7:45_0": "Tatuttarisikkhāpadavaṇṇanā niṭṭhitā.",
  "tika-vin04t7:46_0": "8. Upakkhaṭasikkhāpadavaṇṇanā",
  "tika-vin04t7:47_0": "Aṭṭhame bhikkhuṁ paneva uddissāti ‘‘itthannāmassa bhikkhuno dassāmī’’ti evaṁ apadisitvā.",
  "tika-vin04t7:47_1": "Cīvaracetāpannanti hiraññādikaṁ cīvaramūlaṁ.",
  "tika-vin04t7:47_2": "Upakkhaṭaṁ hotīti sajjitaṁ hoti,",
  "tika-vin04t7:47_3": "saṁharitvā ṭhapitaṁ.",
  "tika-vin04t7:47_4": "Cetāpetvāti parivattetvā,",
  "tika-vin04t7:47_5": "kāretvā vā kiṇitvā vāti attho.",
  "tika-vin04t7:47_6": "Cīvarena acchādessāmīti vohāravacanametaṁ,",
  "tika-vin04t7:47_7": "itthannāmassa bhikkhuno dassāmīti ayaṁ panettha attho.",
  "tika-vin04t7:47_8": "Tatra ce soti yatra so gahapati vā gahapatānī vā,",
  "tika-vin04t7:47_9": "tatra so bhikkhu pubbe appavārito upasaṅkamitvā cīvare vikappaṁ āpajjeyya ceti ayamettha padasambandho.",
  "tika-vin04t7:47_10": "Vikappaṁ āpajjeyyāti visiṭṭhakappaṁ adhikavidhānaṁ āpajjeyya.",
  "tika-vin04t7:47_11": "Yathā pana tamāpajjati,",
  "tika-vin04t7:47_12": "taṁ dassetuṁ sādhu vatātiādimāha.",
  "tika-vin04t7:47_13": "Tattha sādhūti āyācane nipāto.",
  "tika-vin04t7:47_14": "Vatāti parivitakke.",
  "tika-vin04t7:47_15": "Manti attānaṁ niddisati.",
  "tika-vin04t7:47_16": "Āyasmāti paraṁ ālapati.",
  "tika-vin04t7:47_17": "Evarūpaṁ vā evarūpaṁ vāti āyatādīsu aññataraṁ.",
  "tika-vin04t7:47_18": "Kalyāṇakamyataṁ upādāyāti sundarakāmataṁ visiṭṭhakāmataṁ cittena gahetvā,",
  "tika-vin04t7:47_19": "tassa ‘‘āpajjeyya ce’’tiiminā sambandho,",
  "tika-vin04t7:47_20": "sace pana evarūpaṁ āpajjantassa tassa vacanena yo paṭhamaṁ adhippetato mūlaṁ vaḍḍhetvā sundarataraṁ cetāpeti,",
  "tika-vin04t7:47_21": "tassa payoge bhikkhuno dukkaṭaṁ,",
  "tika-vin04t7:47_22": "paṭilābhena nissaggiyaṁ hoti.",
  "tika-vin04t7:47_23": "Tattha ‘‘idaṁ me, bhante,",
  "tika-vin04t7:47_24": "cīvaraṁ pubbe appavāritaṁ aññātakaṁ gahapatikaṁ upasaṅkamitvā vikappaṁ āpannaṁ nissaggiya’’nti (pārā.",
  "tika-vin04t7:47_25": "529) iminā nayena nissajjanavidhānaṁ veditabbaṁ.",
  "tika-vin04t7:48_0": "Sāvatthiyaṁ upanandaṁ ārabbha cīvare vikappaṁ āpajjanavatthusmiṁ paññattaṁ,",
  "tika-vin04t7:48_1": "sādhāraṇapaññatti,",
  "tika-vin04t7:48_2": "anāṇattikaṁ,",
  "tika-vin04t7:48_3": "tikapācittiyaṁ,",
  "tika-vin04t7:48_4": "ñātake aññātakasaññino vematikassa vā dukkaṭaṁ.",
  "tika-vin04t7:48_5": "Mahagghaṁ cetāpetukāmaṁ appagghaṁ vā,",
  "tika-vin04t7:48_6": "eteneva mūlena ‘‘aññaṁ evarūpaṁ vā dehī’’ti vadantassa,",
  "tika-vin04t7:48_7": "vuttanayena ñātakappavārite viññāpentassa,",
  "tika-vin04t7:48_8": "attano dhanena gaṇhantassa,",
  "tika-vin04t7:48_9": "ummattakādīnañca anāpatti.",
  "tika-vin04t7:48_10": "Cīvare bhiyyokamyatā,",
  "tika-vin04t7:48_11": "aññātakaviññatti,",
  "tika-vin04t7:48_12": "tāya ca paṭilābhoti imānettha tīṇi aṅgāni.",
  "tika-vin04t7:48_13": "Samuṭṭhānādīni catutthasadisānevāti.",
  "tika-vin04t7:49_0": "Upakkhaṭasikkhāpadavaṇṇanā niṭṭhitā.",
  "tika-vin04t7:50_0": "9. Dutiyaupakkhaṭasikkhāpadavaṇṇanā",
  "tika-vin04t7:51_0": "Navame imināva nayena attho veditabbo.",
  "tika-vin04t7:51_1": "Idañhi purimassa anupaññattisadisaṁ,",
  "tika-vin04t7:51_2": "kevalaṁ tattha ekassa pīḷā katā,",
  "tika-vin04t7:51_3": "idha dvinnaṁ,",
  "tika-vin04t7:51_4": "ayamettha viseso,",
  "tika-vin04t7:51_5": "sesaṁ sabbaṁ purimasadisameva.",
  "tika-vin04t7:51_6": "Yathā ca dvinnaṁ,",
  "tika-vin04t7:51_7": "evaṁ bahūnaṁ pīḷaṁ katvā gaṇhatopi āpatti veditabbā.",
  "tika-vin04t7:51_8": "Nissajjanavidhāne ca ‘‘idaṁ me, bhante ,",
  "tika-vin04t7:51_9": "cīvaraṁ pubbe appavārite aññātake gahapatike upasaṅkamitvā vikappaṁ āpannaṁ nissaggiya’’nti (pārā.",
  "tika-vin04t7:51_10": "534) iminā nayena vacanabhedo ñātabboti.",
  "tika-vin04t7:52_0": "Dutiyaupakkhaṭasikkhāpadavaṇṇanā niṭṭhitā.",
  "tika-vin04t7:53_0": "10. Rājasikkhāpadavaṇṇanā",
  "tika-vin04t7:54_0": "Dasame rājabhoggoti rājato bhoggaṁ bhuñjitabbaṁ assa atthīti rājabhoggo,",
  "tika-vin04t7:54_1": "‘‘rājabhogo’’tipi pāṭho,",
  "tika-vin04t7:54_2": "rājato bhogo assa atthīti attho.",
  "tika-vin04t7:54_3": "Cīvaracetāpannanti hiraññādikaṁ akappiyaṁ.",
  "tika-vin04t7:54_4": "Pahiṇeyyāti peseyya.",
  "tika-vin04t7:54_5": "Iminātiādi āgamanasuddhiṁ dassetuṁ vuttaṁ.",
  "tika-vin04t7:54_6": "Sace hi ‘‘idaṁ itthannāmassa bhikkhuno dehī’’ti peseyya,",
  "tika-vin04t7:54_7": "āgamanassa asuddhattā akappiyavatthuṁ ārabbha bhikkhunā kappiyakārakopi niddisitabbo na bhaveyya.",
  "tika-vin04t7:54_8": "Ābhatanti ānītaṁ.",
  "tika-vin04t7:54_9": "Na kho mayantiādi idaṁ kappiyavasena ābhatampi cīvaramūlaṁ īdisena dūtavacanena akappiyaṁ hoti,",
  "tika-vin04t7:54_10": "tasmā taṁ paṭikkhipitabbanti dassetuṁ vuttaṁ.",
  "tika-vin04t7:54_11": "Suvaṇṇaṁ rajataṁ kahāpaṇo māsakoti imāni hi cattāri nissaggiyavatthūni,",
  "tika-vin04t7:54_12": "muttā maṇi veḷuriyo saṅkho silā pavāḷaṁ lohitaṅko masāragallaṁ satta dhaññāni dāsidāsakhettavatthupupphārāmaphalārāmādayoti",
  "tika-vin04t7:54_13": "imāni dukkaṭavatthūni ca attano vā cetiyasaṅghagaṇapuggalānaṁ vā atthāya sampaṭicchituṁ na vaṭṭanti,",
  "tika-vin04t7:54_14": "tasmā taṁ sādituṁ na vaṭṭatīti dassanatthaṁ ‘‘na kho maya’’ntiādi vuttaṁ.",
  "tika-vin04t7:55_0": "Cīvarañca kho mayaṁ paṭiggaṇhāmāti idaṁ pana attānaṁ uddissa ābhatattā vattuṁ vaṭṭati,",
  "tika-vin04t7:55_1": "tasmā vuttaṁ.",
  "tika-vin04t7:55_2": "Kālenāti yuttapattakālena,",
  "tika-vin04t7:55_3": "yadā no attho hoti,",
  "tika-vin04t7:55_4": "tadā kappiyaṁ cīvaraṁ paṭiggaṇhāmāti attho.",
  "tika-vin04t7:55_5": "Veyyāvaccakaroti kappiyakārako.",
  "tika-vin04t7:55_6": "Niddisitabbotiidaṁ ‘‘atthi panāyasmato koci veyyāvaccakaro’’ti kappiyavacanena vuttattā anuññātaṁ.",
  "tika-vin04t7:55_7": "Sace pana dūto ‘‘ko imaṁ gaṇhātī’’ti vā ‘‘kassa demī’’ti vā vadati,",
  "tika-vin04t7:55_8": "na niddisitabbo.",
  "tika-vin04t7:55_9": "Ārāmiko vā upāsako vātiidaṁ sāruppatāya vuttaṁ,",
  "tika-vin04t7:55_10": "ṭhapetvā pana pañca sahadhammike yo koci kappiyakārako vaṭṭati. Eso kho,",
  "tika-vin04t7:55_11": "āvusotiidaṁ bhikkhussa kappiyavacanadassanatthaṁ vuttaṁ,",
  "tika-vin04t7:55_12": "evameva hi vattabbaṁ,",
  "tika-vin04t7:55_13": "‘‘etassa dehī’’tiādi na vattabbaṁ.",
  "tika-vin04t7:55_14": "Saññatto so mayāti āṇatto so mayā,",
  "tika-vin04t7:55_15": "yathā tumhākaṁ cīvarena atthe sati cīvaraṁ dassati,",
  "tika-vin04t7:55_16": "evaṁ vuttoti attho.",
  "tika-vin04t7:55_17": "Dūtena hi evaṁ ārociteyeva taṁ codetuṁ vaṭṭati,",
  "tika-vin04t7:55_18": "neva tassa hatthe datvā gatamattakāraṇena.",
  "tika-vin04t7:55_19": "Sace pana ‘‘ayaṁ veyyāvaccakaro’’ti sammukhā niddiṭṭho hoti,",
  "tika-vin04t7:55_20": "dūto ca sammukhā eva tassa hatthe cetāpannaṁ datvā ‘‘therassa cīvaraṁ kiṇitvā dehī’’ti gacchati,",
  "tika-vin04t7:55_21": "evaṁ ‘‘saññatto so mayā’’ti avuttepi codetuṁ vaṭṭati.",
  "tika-vin04t7:55_22": "Sace pana dūto gacchantova ‘‘ahaṁ tassa hatthe dassāmi,",
  "tika-vin04t7:55_23": "tumhe cīvaraṁ gaṇheyyāthā’’ti bhikkhuno vatvā vā gacchati,",
  "tika-vin04t7:55_24": "aññaṁ vā pesetvā ārocāpeti,",
  "tika-vin04t7:55_25": "evaṁ sati itarampi codetuṁ vaṭṭatiyeva.",
  "tika-vin04t7:55_26": "Desanāmattameva cetaṁ ‘‘dūtenā’’ti.",
  "tika-vin04t7:55_27": "Yopi attanā āharitvā evaṁ paṭipajjati,",
  "tika-vin04t7:55_28": "tasmimpi idameva lakkhaṇaṁ. Attho me, āvuso,",
  "tika-vin04t7:55_29": "cīvarenāti codanālakkhaṇanidassanametaṁ.",
  "tika-vin04t7:55_30": "Sace hi vācāya codeti,",
  "tika-vin04t7:55_31": "idaṁ vā vacanaṁ yāya kāyaci bhāsāya etassa attho vā vattabbo,",
  "tika-vin04t7:55_32": "‘‘dehi me,",
  "tika-vin04t7:55_33": "āhara me’’tiādinā nayena pana vattuṁ na vaṭṭati.",
  "tika-vin04t7:55_34": "Abhinipphādeyyāti evaṁ vacībhedaṁ katvā tikkhattuṁ codayamāno paṭilābhavasena sādheyya.",
  "tika-vin04t7:55_35": "Iccetaṁ kusalanti etaṁ sundaraṁ.",
  "tika-vin04t7:56_0": "Chakkhattuparamanti bhāvanapuṁsakavacanametaṁ.",
  "tika-vin04t7:56_1": "Chakkhattuparamañhi tena cīvaraṁ uddissa tuṇhībhūtena ṭhātabbaṁ,",
  "tika-vin04t7:56_2": "na nisīditabbaṁ,",
  "tika-vin04t7:56_3": "na āmisaṁ paṭiggahetabbaṁ,",
  "tika-vin04t7:56_4": "na dhammo bhāsitabbo.",
  "tika-vin04t7:56_5": "‘‘Kiṁkāraṇā āgatosī’’ti vutte pana ‘‘jānāhi,",
  "tika-vin04t7:56_6": "āvuso’’ti ettakameva vattabbaṁ.",
  "tika-vin04t7:56_7": "Sace nisajjādīni karoti,",
  "tika-vin04t7:56_8": "ṭhānaṁ bhañjati,",
  "tika-vin04t7:56_9": "āgatakāraṇaṁ vināseti,",
  "tika-vin04t7:56_10": "idaṁ kāyena codanāya lakkhaṇadassanatthaṁ vuttaṁ.",
  "tika-vin04t7:56_11": "Ettha ca ukkaṭṭhaparicchedena tissannaṁ codanānaṁ channañca ṭhānānaṁ anuññātattā codanāya diguṇaṁ ṭhānaṁ anuññātaṁ hoti,",
  "tika-vin04t7:56_12": "tasmā sace codetiyeva,",
  "tika-vin04t7:56_13": "na tiṭṭhati,",
  "tika-vin04t7:56_14": "cha codanāyo labbhanti.",
  "tika-vin04t7:56_15": "Sace tiṭṭhatiyeva,",
  "tika-vin04t7:56_16": "na codeti,",
  "tika-vin04t7:56_17": "dvādasa ṭhānāni labbhanti.",
  "tika-vin04t7:56_18": "Sace ubhayaṁ karoti,",
  "tika-vin04t7:56_19": "ekāya codanāya dve ṭhānāni hāpetabbāni.",
  "tika-vin04t7:56_20": "Tattha yo ekadivasameva punappunaṁ gantvā chakkhattuṁ codeti,",
  "tika-vin04t7:56_21": "sakiṁyeva vā gantvā ‘‘attho me, āvuso,",
  "tika-vin04t7:56_22": "cīvarenā’’ti chakkhattuṁ vadati,",
  "tika-vin04t7:56_23": "tathā ekadivasameva punappunaṁ gantvā dvādasakkhattuṁ tiṭṭhati,",
  "tika-vin04t7:56_24": "sakiṁyeva vā gantvā tatra tatra ṭhāne tiṭṭhati,",
  "tika-vin04t7:56_25": "sopi sabbacodanāyo sabbaṭṭhānāni ca bhañjati,",
  "tika-vin04t7:56_26": "ko pana vādo nānādivasesu evaṁ karontassāti ayamettha vinicchayo.",
  "tika-vin04t7:56_27": "Ye pana kappiyakārake dāyako sayameva gantvā nisīdati te satakkhattumpi codetuṁ vaṭṭati.",
  "tika-vin04t7:56_28": "Yo pana ubhohi pi aniddiṭṭho mukhavevaṭikakappiyakārako ca parammukhakappiyakārako ca,",
  "tika-vin04t7:56_29": "so na kiñci vattabbo,",
  "tika-vin04t7:56_30": "evaṁ idha dasapi kappiyakārakā dassitā honti.",
  "tika-vin04t7:57_0": "Tatoce uttarīti vuttacodanāṭhānaparimāṇato uttari.",
  "tika-vin04t7:57_1": "Nissaggiyanti uttari vāyāmamānassa sabbappayogesu dukkaṭaṁ,",
  "tika-vin04t7:57_2": "paṭilābhena nissaggiyaṁ hoti.",
  "tika-vin04t7:57_3": "Ettha ca ‘‘idaṁ me, bhante,",
  "tika-vin04t7:57_4": "cīvaraṁ atirekatikkhattuṁ codanāya atirekachakkhattuṁ ṭhānena abhinipphāditaṁ nissaggiya’’nti (pārā.",
  "tika-vin04t7:57_5": "539) iminā nayena nissajjanavidhānaṁ veditabbaṁ.",
  "tika-vin04t7:57_6": "Yatassa cīvaracetāpannaṁ ābhatanti yato rājato vā rājabhoggato vā assa bhikkhuno cīvaracetāpannaṁ ānītaṁ,",
  "tika-vin04t7:57_7": "‘‘yatvassā’’tipi pāṭho,",
  "tika-vin04t7:57_8": "ayameva attho.",
  "tika-vin04t7:57_9": "Tatthāti tassa rañño vā rājabhoggassa vā santikaṁ,",
  "tika-vin04t7:57_10": "samīpatthe hi idaṁ bhummavacanaṁ.",
  "tika-vin04t7:57_11": "Na taṁ tassa bhikkhuno kiñci atthaṁ anubhotīti taṁ cetāpannaṁ tassa bhikkhuno appamattakampi kammaṁ na nipphādeti.",
  "tika-vin04t7:57_12": "Yuñjantāyasmanto sakanti āyasmanto attano santakaṁ dhanaṁ pāpuṇantu.",
  "tika-vin04t7:57_13": "Mā vo sakaṁvinassāti tumhākaṁ santakaṁ mā vinassatu.",
  "tika-vin04t7:57_14": "Ayaṁ tattha sāmīcīti ayaṁ tattha anudhammatā lokuttaradhammaṁ anugatā,",
  "tika-vin04t7:57_15": "vattadhammatāti attho,",
  "tika-vin04t7:57_16": "tasmā evaṁ akaronto vattabhede dukkaṭaṁ āpajjati.",
  "tika-vin04t7:58_0": "Sāvatthiyaṁ upanandaṁ ārabbha ‘‘ajjuṇho, bhante,",
  "tika-vin04t7:58_1": "āgamehī’’ti (pārā.",
  "tika-vin04t7:58_2": "537) vuccamāno nāgamesi,",
  "tika-vin04t7:58_3": "tasmiṁ vatthusmiṁ paññattaṁ,",
  "tika-vin04t7:58_4": "sādhāraṇapaññatti,",
  "tika-vin04t7:58_5": "anāṇattikaṁ,",
  "tika-vin04t7:58_6": "tikapācittiyaṁ,",
  "tika-vin04t7:58_7": "ūnakesu codanāṭhānesu atirekasaññino vematikassa vā dukkaṭaṁ.",
  "tika-vin04t7:58_8": "Acodanāya laddhe,",
  "tika-vin04t7:58_9": "sāmikehi codetvā dinne,",
  "tika-vin04t7:58_10": "ummattakādīnañca anāpatti.",
  "tika-vin04t7:58_11": "Kappiyakārakassa bhikkhuno niddiṭṭhabhāvo,",
  "tika-vin04t7:58_12": "dūtena appitatā,",
  "tika-vin04t7:58_13": "tatuttarivāyāmo,",
  "tika-vin04t7:58_14": "tena vāyāmena paṭilābhoti imānettha cattāri aṅgāni.",
  "tika-vin04t7:58_15": "Samuṭṭhānādīni catutthasadisānevāti.",
  "tika-vin04t7:59_0": "Rājasikkhāpadavaṇṇanā niṭṭhitā.",
  "tika-vin04t7:60_0": "Cīvaravaggo paṭhamo.",
  "tika-vin04t7:61_0": "2. Eḷakalomavaggo",
  "tika-vin04t7:62_0": "1. Kosiyasikkhāpadavaṇṇanā",
  "tika-vin04t7:63_0": "Eḷakalomavaggassa paṭhame kosiyamissakanti ekenāpi kosiyaṁsunā antamaso tassa karaṇaṭṭhāne vātavegena nipātitenāpi missīkataṁ.",
  "tika-vin04t7:63_1": "Santhatanti same bhūmibhāge kosiyaṁsūni uparūpari santharitvā kañjiyādīhi siñcitvā kattabbatālakkhaṇaṁ.",
  "tika-vin04t7:63_2": "Kārāpeyya nissaggiyanti karaṇakārāpanappayogesu dukkaṭaṁ,",
  "tika-vin04t7:63_3": "paṭilābhena nissaggiyaṁ hoti.",
  "tika-vin04t7:63_4": "Ettha ca ‘‘idaṁ me, bhante,",
  "tika-vin04t7:63_5": "kosiyamissakaṁ santhataṁ kārāpitaṁ nissaggiya’’nti (pārā.",
  "tika-vin04t7:63_6": "544) iminā nayena nissajjanavidhānaṁ veditabbaṁ,",
  "tika-vin04t7:63_7": "imasseva vacanassa anusārena ito paraṁ sabbasanthataṁ veditabbaṁ.",
  "tika-vin04t7:63_8": "Sakkā hi ettāvatā jānitunti na taṁ ito paraṁ dassayissāma.",
  "tika-vin04t7:64_0": "Āḷaviyaṁ chabbaggiye ārabbha kosiyamissakaṁ santhataṁ kārāpanavatthusmiṁ paññattaṁ,",
  "tika-vin04t7:64_1": "asādhāraṇapaññatti,",
  "tika-vin04t7:64_2": "attano atthāya kārāpanavasena sāṇattikaṁ,",
  "tika-vin04t7:64_3": "attanā vippakatapaayosāpananayena catukkapācittiyaṁ,",
  "tika-vin04t7:64_4": "aññassatthāya karaṇakārāpanesu aññena kataṁ paṭilabhitvā paribhuñjane ca dukkaṭaṁ.",
  "tika-vin04t7:64_5": "Vitānādikaraṇe,",
  "tika-vin04t7:64_6": "ummattakādīnañca anāpatti.",
  "tika-vin04t7:64_7": "Kosiyamissakabhāvo,",
  "tika-vin04t7:64_8": "attano atthāya santhatassa karaṇakārāpanaṁ,",
  "tika-vin04t7:64_9": "paṭilābho cāti imānettha tīṇi aṅgāni.",
  "tika-vin04t7:64_10": "Samuṭṭhānādīni dhovāpanasikkhāpade vuttanayenevāti.",
  "tika-vin04t7:65_0": "Kosiyasikkhāpadavaṇṇanā niṭṭhitā.",
  "tika-vin04t7:66_0": "2. Suddhakāḷakasikkhāpadavaṇṇanā",
  "tika-vin04t7:67_0": "Dutiye suddhakāḷakānanti suddhānaṁ kāḷakānaṁ aññehi amissīkatānaṁ.",
  "tika-vin04t7:67_1": "Vesāliyaṁ chabbaggiye ārabbha tādisaṁ santhataṁ karaṇavatthusmiṁ paññattaṁ,",
  "tika-vin04t7:67_2": "sesaṁ paṭhamasadisamevāti.",
  "tika-vin04t7:68_0": "Suddhakāḷakasikkhāpadavaṇṇanā niṭṭhitā.",
  "tika-vin04t7:69_0": "3. Dvebhāgasikkhāpadavaṇṇanā",
  "tika-vin04t7:70_0": "Tatiye dve bhāgāti dve koṭṭhāsā.",
  "tika-vin04t7:70_1": "Ādātabbāti gahetabbā.",
  "tika-vin04t7:70_2": "Gocariyānanti kapilavaṇṇānaṁ.",
  "tika-vin04t7:70_3": "Ayaṁ panettha vinicchayo –",
  "tika-vin04t7:70_4": "yattakehi kattukāmo hoti,",
  "tika-vin04t7:70_5": "tesu tulayitvā dve koṭṭhāsā kāḷakānaṁ gahetabbā,",
  "tika-vin04t7:70_6": "eko odātānaṁ,",
  "tika-vin04t7:70_7": "eko gocariyānaṁ.",
  "tika-vin04t7:70_8": "Ekassāpi kāḷakalomassa atirekabhāve nissaggiyaṁ hoti,",
  "tika-vin04t7:70_9": "ūnakaṁ vaṭṭati.",
  "tika-vin04t7:71_0": "Sāvatthiyaṁ chabbaggiye ārabbha tādisaṁ santhataṁ karaṇavatthusmiṁ paññattaṁ,",
  "tika-vin04t7:71_1": "kiriyākiriyaṁ,",
  "tika-vin04t7:71_2": "sesaṁ paṭhamasadisamevāti.",
  "tika-vin04t7:71_3": "Imāni pana tīṇi nissajjitvā paṭiladdhānipi paribhuñjituṁ na vaṭṭanti.",
  "tika-vin04t7:72_0": "Dvebhāgasikkhāpadavaṇṇanā niṭṭhitā.",
  "tika-vin04t7:73_0": "4. Chabbassasikkhāpadavaṇṇanā",
  "tika-vin04t7:74_0": "Catutthe orena ce channaṁ vassānanti channaṁ vassānaṁ orimabhāge,",
  "tika-vin04t7:74_1": "antoti attho.",
  "tika-vin04t7:74_2": "Aññatra bhikkhusammutiyāti yaṁ saṅgho gilānassa bhikkhuno santhatasammutiṁ deti,",
  "tika-vin04t7:74_3": "taṁ ṭhapetvā aladdhasammutikassa chabbassabbhantare aññaṁ santhataṁ karontassa nissaggiyaṁ hoti.",
  "tika-vin04t7:75_0": "Sāvatthiyaṁ sambahule bhikkhū ārabbha anuvassaṁ santhataṁ kārāpanavatthusmiṁ paññattaṁ,",
  "tika-vin04t7:75_1": "‘‘aññatra bhikkhusammutiyā’’ti ayamettha anupaññatti,",
  "tika-vin04t7:75_2": "sā yena laddhā hoti,",
  "tika-vin04t7:75_3": "tassa yāva rogo na vūpasammati,",
  "tika-vin04t7:75_4": "vūpasanto vā puna kuppati,",
  "tika-vin04t7:75_5": "tāva gatagataṭṭhāne anuvassampi kātuṁ vaṭṭati,",
  "tika-vin04t7:75_6": "aññassatthāya kāretuṁ,",
  "tika-vin04t7:75_7": "katañca paṭilabhitvā paribhuñjitumpi vaṭṭati,",
  "tika-vin04t7:75_8": "sesaṁ paṭhamasadisamevāti.",
  "tika-vin04t7:76_0": "Chabbassasikkhāpadavaṇṇanā niṭṭhitā.",
  "tika-vin04t7:77_0": "5. Nisīdanasikkhāpadavaṇṇanā",
  "tika-vin04t7:78_0": "Pañcame purāṇasanthataṁ nāma yattha sakimpi nisinno vā hoti nipanno vā.",
  "tika-vin04t7:78_1": "Samantāti ekapassato vaṭṭaṁ vā caturassaṁ vā chinditvā gahitaṭṭhānaṁ yathā vidatthimattaṁ hoti,",
  "tika-vin04t7:78_2": "evaṁ gahetabbaṁ.",
  "tika-vin04t7:78_3": "Santharantena pana ekadese vā santharitabbaṁ,",
  "tika-vin04t7:78_4": "vijaṭetvā vā missakaṁ katvā santharitabbaṁ,",
  "tika-vin04t7:78_5": "evaṁ thirataraṁ hoti.",
  "tika-vin04t7:78_6": "Anādā ceti sati purāṇasanthate aggahetvā.",
  "tika-vin04t7:78_7": "Asati pana aggahetvāpi vaṭṭati,",
  "tika-vin04t7:78_8": "aññassatthāya kāretuṁ,",
  "tika-vin04t7:78_9": "katañca paṭilabhitvā paribhuñjitumpi vaṭṭati.",
  "tika-vin04t7:79_0": "Sāvatthiyaṁ sambahule bhikkhū ārabbha santhatavissajjanavatthusmiṁ paññattaṁ,",
  "tika-vin04t7:79_1": "sesaṁ tatiyasadisamevāti.",
  "tika-vin04t7:80_0": "Nisīdanasikkhāpadavaṇṇanā niṭṭhitā.",
  "tika-vin04t7:81_0": "6. Eḷakalomasikkhāpadavaṇṇanā",
  "tika-vin04t7:82_0": "Chaṭṭhe addhānamaggappaṭipannassāti addhānasaṅkhātaṁ dīghamaggaṁ paṭipannassa,",
  "tika-vin04t7:82_1": "sabbañcetaṁ vatthumattadīpanameva,",
  "tika-vin04t7:82_2": "yattha katthaci pana dhammena labhitvā gaṇhato doso natthi.",
  "tika-vin04t7:82_3": "Tiyojanaparamanti gahitaṭṭhānato tiyojanappamāṇaṁ desaṁ.",
  "tika-vin04t7:82_4": "Sahatthāti sahatthena,",
  "tika-vin04t7:82_5": "attanā haritabbānīti attho.",
  "tika-vin04t7:82_6": "Asante hāraketi asanteyeva aññasmimpi hārake.",
  "tika-vin04t7:82_7": "Sace pana atthi,",
  "tika-vin04t7:82_8": "taṁ gāhetuṁ vaṭṭati.",
  "tika-vin04t7:82_9": "Attanā pana antamaso vātābādhappaṭikāratthaṁ suttakena abandhitvā kaṇṇacchidde pakkhittānipi ādāya tiyojanaṁ ekaṁ pādaṁ atikkāmentassa dukkaṭaṁ,",
  "tika-vin04t7:82_10": "dutiyapādātikkame nissaggiyaṁ pācittiyaṁ.",
  "tika-vin04t7:83_0": "Sāvatthiyaṁ aññataraṁ bhikkhuṁ ārabbha tiyojanātikkamanavatthusmiṁ paññattaṁ,",
  "tika-vin04t7:83_1": "asādhāraṇapaññatti,",
  "tika-vin04t7:83_2": "anāṇattikaṁ,",
  "tika-vin04t7:83_3": "tikapācittiyaṁ,",
  "tika-vin04t7:83_4": "ūnakatiyojane atirekasaññino vematikassa vā dukkaṭaṁ.",
  "tika-vin04t7:83_5": "Tiyojanaṁ haraṇapaccāharaṇe,",
  "tika-vin04t7:83_6": "vāsādhippāyena gantvā tato paraṁ haraṇe,",
  "tika-vin04t7:83_7": "acchinnaṁ vā nissaṭṭhaṁ vā paṭilabhitvā haraṇe,",
  "tika-vin04t7:83_8": "aññaṁ harāpane,",
  "tika-vin04t7:83_9": "antamaso suttakenapi baddhakatabhaṇḍaharaṇe,",
  "tika-vin04t7:83_10": "ummattakādīnañca anāpatti.",
  "tika-vin04t7:83_11": "Eḷakalomānaṁ akatabhaṇḍatā,",
  "tika-vin04t7:83_12": "paṭhamappaṭilābho,",
  "tika-vin04t7:83_13": "attanā ādāya vā aññassa ajānantassa yāne pakkhipitvā vā tiyojanātikkamanaṁ,",
  "tika-vin04t7:83_14": "āharaṇapaccāharaṇaṁ,",
  "tika-vin04t7:83_15": "avāsādhippāyatāti imānettha pañca aṅgāni.",
  "tika-vin04t7:83_16": "Eḷakalomasamuṭṭhānaṁ , kiriyaṁ,",
  "tika-vin04t7:83_17": "nosaññāvimokkhaṁ,",
  "tika-vin04t7:83_18": "acittakaṁ,",
  "tika-vin04t7:83_19": "paṇṇattivajjaṁ,",
  "tika-vin04t7:83_20": "kāyakammaṁ, ticittaṁ,",
  "tika-vin04t7:83_21": "tivedananti.",
  "tika-vin04t7:84_0": "Eḷakalomasikkhāpadavaṇṇanā niṭṭhitā.",
  "tika-vin04t7:85_0": "7. Eḷakalomadhovāpanasikkhāpadavaṇṇanā",
  "tika-vin04t7:86_0": "Sattame sakkesu chabbaggiye ārabbha eḷakalomadhovāpanavatthusmiṁ paññattaṁ.",
  "tika-vin04t7:86_1": "Tattha purāṇacīvaradhovāpane vuttanayeneva sabbopi vinicchayo veditabbo.",
  "tika-vin04t7:87_0": "Eḷakalomadhovāpanasikkhāpadavaṇṇanā niṭṭhitā.",
  "tika-vin04t7:88_0": "8. Jātarūpasikkhāpadavaṇṇanā",
  "tika-vin04t7:89_0": "Aṭṭhame jātarūparajatanti suvaṇṇañceva rūpiyañca,",
  "tika-vin04t7:89_1": "apica kahāpaṇo lohamāsakadārumāsakajatumāsakādayopi ye vohāraṁ gacchanti,",
  "tika-vin04t7:89_2": "sabbe te idha rajatantveva vuttā.",
  "tika-vin04t7:89_3": "Uggaṇheyya vāti attano atthāya diyyamānaṁ vā yatthakatthaci ṭhitaṁ vā nippariggahitaṁ disvā sayaṁ gaṇheyya vā.",
  "tika-vin04t7:89_4": "Uggaṇhāpeyya vāti tadeva aññena gāhāpeyya vā.",
  "tika-vin04t7:89_5": "Upanikkhittaṁ vā sādiyeyyāti ‘‘idaṁ ayyassa hotū’’ti evaṁ sammukhā vā,",
  "tika-vin04t7:89_6": "‘‘asukasmiṁ nāma ṭhāne mama hiraññasuvaṇṇaṁ,",
  "tika-vin04t7:89_7": "taṁ tuyhaṁ hotū’’ti evaṁ parammukhā ṭhitaṁ vā kevalaṁ vācāya vā hatthamuddāya vā ‘‘tuyha’’nti vatvā pariccattaṁ",
  "tika-vin04t7:89_8": "yo kāyavācāhi appaṭikkhipitvā cittena adhivāseyya,",
  "tika-vin04t7:89_9": "ayaṁ ‘‘sādiyeyyā’’ti vuccati.",
  "tika-vin04t7:89_10": "Sace pana cittena sādiyati,",
  "tika-vin04t7:89_11": "gaṇhitukāmo hoti,",
  "tika-vin04t7:89_12": "kāyena vā vācāya vā ‘‘nayidaṁ kappatī’’ti paṭikkhipati,",
  "tika-vin04t7:89_13": "kāyavācāhi appaṭikkhipitvā suddhacitto hutvā ‘‘nayidaṁ amhākaṁ kappatī’’ti na sādiyati, vaṭṭati.",
  "tika-vin04t7:89_14": "Nissaggiyanti uggahaṇādīsu yaṁkiñci karontassa aghanabaddhesu vatthūsu vatthugaṇanāya nissaggiyaṁ pācittiyaṁ.",
  "tika-vin04t7:89_15": "Taṁ nissajjantena ‘‘ahaṁ, bhante,",
  "tika-vin04t7:89_16": "rūpiyaṁ paṭiggahesiṁ, idaṁ me, bhante,",
  "tika-vin04t7:89_17": "nissaggiyaṁ,",
  "tika-vin04t7:89_18": "imāhaṁ saṅghassa nissajjāmī’’ti (pārā.",
  "tika-vin04t7:89_19": "584) evaṁ saṅghamajjheyeva nissajjitabbaṁ.",
  "tika-vin04t7:89_20": "Sace tattha koci gahaṭṭho āgacchati ,",
  "tika-vin04t7:89_21": "‘‘idaṁ jānāhī’’ti vattabbo.",
  "tika-vin04t7:89_22": "‘‘Iminā kiṁ āhariyyatū’’ti bhaṇante pana ‘‘idaṁ nāmā’’ti avatvā ‘‘sappiādīni bhikkhūnaṁ kappantī’’ti evaṁ kappiyaṁ ācikkhitabbaṁ.",
  "tika-vin04t7:89_23": "Sace so āharati,",
  "tika-vin04t7:89_24": "rūpiyappaṭiggāhakaṁ ṭhapetvā sabbehi bhājetvā paribhuñjitabbaṁ.",
  "tika-vin04t7:89_25": "Rūpiyappaṭiggāhakassa pana yaṁ tappaccayā uppannaṁ,",
  "tika-vin04t7:89_26": "taṁ aññena labhitvā diyyamānampi antamaso tato nibbattarukkhacchāyāpi paribhuñjituṁ na vaṭṭati.",
  "tika-vin04t7:89_27": "Sace pana so kiñci āharituṁ na icchati,",
  "tika-vin04t7:89_28": "‘‘imaṁ chaṭṭehī’’ti vattabbo.",
  "tika-vin04t7:89_29": "Sace yattha katthaci nikkhipati,",
  "tika-vin04t7:89_30": "gahetvā vā gacchati,",
  "tika-vin04t7:89_31": "na vāretabbo.",
  "tika-vin04t7:89_32": "No ce chaṭṭeti,",
  "tika-vin04t7:89_33": "pañcaṅgasamannāgato bhikkhu rūpiyachaṭṭako sammannitabbo.",
  "tika-vin04t7:89_34": "Tena animittaṁ katvāva gūthaṁ viya chaṭṭetabbaṁ.",
  "tika-vin04t7:89_35": "Sace nimittaṁ karoti,",
  "tika-vin04t7:89_36": "dukkaṭaṁ āpajjati.",
  "tika-vin04t7:90_0": "Rājagahe upanandaṁ ārabbha rūpiyappaṭiggahaṇavatthusmiṁ paññattaṁ,",
  "tika-vin04t7:90_1": "sādhāraṇapaññatti,",
  "tika-vin04t7:90_2": "sāṇattikaṁ,",
  "tika-vin04t7:90_3": "tikapācittiyaṁ,",
  "tika-vin04t7:90_4": "arūpiye rūpiyasaññino vematikassa vā,",
  "tika-vin04t7:90_5": "saṅghacetiyādīnaṁ atthāya gaṇhantassa,",
  "tika-vin04t7:90_6": "muttāmaṇiādippaṭiggahaṇe ca dukkaṭaṁ.",
  "tika-vin04t7:90_7": "Ratanasikkhāpadanayena nikkhipantassa,",
  "tika-vin04t7:90_8": "ummattakādīnañca anāpatti.",
  "tika-vin04t7:90_9": "Jātarūparajatabhāvo,",
  "tika-vin04t7:90_10": "attuddesikatā,",
  "tika-vin04t7:90_11": "gahaṇādīsu aññatarabhāvoti imānettha tīṇi aṅgāni.",
  "tika-vin04t7:90_12": "Samuṭṭhānādīsu siyā kiriyaṁ gahaṇena āpajjanato,",
  "tika-vin04t7:90_13": "siyā akiriyaṁ paṭikkhepassa akaraṇato,",
  "tika-vin04t7:90_14": "sesaṁ sañcaritte vuttanayamevāti.",
  "tika-vin04t7:91_0": "Jātarūpasikkhāpadavaṇṇanā niṭṭhitā.",
  "tika-vin04t7:92_0": "9. Rūpiyasaṁvohārasikkhāpadavaṇṇanā",
  "tika-vin04t7:93_0": "Navame nānappakārakanti katādivasena anekavidhaṁ.",
  "tika-vin04t7:93_1": "Rūpiyasaṁvohāranti jātarūparajataparivattanaṁ.",
  "tika-vin04t7:93_2": "Purimasikkhāpadena hi nissaggiyavatthudukkaṭavatthūnaṁ paṭiggahaṇaṁ vāritaṁ,",
  "tika-vin04t7:93_3": "iminā parivattanaṁ.",
  "tika-vin04t7:93_4": "Tasmā dukkaṭavatthunā dukkaṭavatthukappiyavatthūni,",
  "tika-vin04t7:93_5": "kappiyavatthunā ca dukkaṭavatthuṁ parivattentassa dukkaṭaṁ.",
  "tika-vin04t7:93_6": "Nissaggiyavatthunā pana nissaggiyavatthuṁ vā dukkaṭavatthuṁ vā kappiyavatthuṁ vā,",
  "tika-vin04t7:93_7": "dukkaṭavatthukappiyavatthūhi ca nissaggiyavatthuṁ parivattentassa nissaggiyaṁ hoti,",
  "tika-vin04t7:93_8": "taṁ purimanayānusāreneva saṅghamajjhe nissajjitabbaṁ,",
  "tika-vin04t7:93_9": "nissaṭṭhavatthusmiñca tattha vuttanayeneva paṭipajjitabbaṁ.",
  "tika-vin04t7:94_0": "Sāvatthiyaṁ chabbaggiye ārabbha rūpiyasaṁvohāravatthusmiṁ paññattaṁ,",
  "tika-vin04t7:94_1": "sādhāraṇapaññatti,",
  "tika-vin04t7:94_2": "anāṇattikaṁ,",
  "tika-vin04t7:94_3": "yaṁ attano dhanena parivatteti,",
  "tika-vin04t7:94_4": "tassa vā dhanassa vā rūpiyabhāvo ceva,",
  "tika-vin04t7:94_5": "parivattanañcāti imānettha dve aṅgāni. Kiriyaṁ,",
  "tika-vin04t7:94_6": "sesaṁ anantarasikkhāpade vuttanayamevāti.",
  "tika-vin04t7:95_0": "Rūpiyasaṁvohārasikkhāpadavaṇṇanā niṭṭhitā.",
  "tika-vin04t7:96_0": "10. Kayavikkayasikkhāpadavaṇṇanā",
  "tika-vin04t7:97_0": "Dasame nānappakārakanti cīvarādīnaṁ kappiyabhaṇḍānaṁ vasena anekavidhaṁ.",
  "tika-vin04t7:97_1": "Kayavikkayanti kayañceva vikkayañca.",
  "tika-vin04t7:97_2": "‘‘Iminā imaṁ dehi,",
  "tika-vin04t7:97_3": "imaṁ āhara,",
  "tika-vin04t7:97_4": "parivattehi,",
  "tika-vin04t7:97_5": "cetāpehī’’ti iminā hi nayena parassa kappiyabhaṇḍaṁ gaṇhanto kayaṁ samāpajjati,",
  "tika-vin04t7:97_6": "attano kappiyabhaṇḍaṁ dento vikkayaṁ samāpajjati.",
  "tika-vin04t7:97_7": "Tasmā ṭhapetvā pañca sahadhammike yaṁ evaṁ attano kappiyabhaṇḍaṁ datvā mātu santakampi kappiyabhaṇḍaṁ gaṇhāti,",
  "tika-vin04t7:97_8": "taṁ nissaggiyaṁ hoti.",
  "tika-vin04t7:97_9": "Vuttalakkhaṇavasena saṅghagaṇapuggalesu yassa kassaci nissajjitabbaṁ,",
  "tika-vin04t7:97_10": "‘‘imaṁ bhuñjitvā vā gahetvā vā idaṁ nāma āhara vā karohi vā’’ti rajanādiṁ āharāpetvā vā dhamakaraṇādiparikkhāraṁ",
  "tika-vin04t7:97_11": "bhūmisodhanādiñca navakammaṁ kāretvā vā santaṁ vatthu nissajjitabbaṁ,",
  "tika-vin04t7:97_12": "asante pācittiyaṁ desetabbameva.",
  "tika-vin04t7:98_0": "Sāvatthiyaṁ upanandaṁ ārabbha kayavikkayavatthusmiṁ paññattaṁ,",
  "tika-vin04t7:98_1": "‘‘idaṁ kiṁ agghatī’’ti evaṁ agghaṁ pucchantassa,",
  "tika-vin04t7:98_2": "yassa hatthato bhaṇḍaṁ gaṇhitukāmo hoti,",
  "tika-vin04t7:98_3": "taṁ ṭhapetvā aññaṁ antamaso tasseva puttabhātukampi kappiyakārakaṁ katvā ‘‘iminā idaṁ nāma gahetvā dehī’’ti ācikkhantassa,",
  "tika-vin04t7:98_4": "‘‘idaṁ amhākaṁ atthi,",
  "tika-vin04t7:98_5": "amhākañca iminā ca iminā ca attho’’ti evaṁ vatvā attano dhanena laddhaṁ gaṇhantassa,",
  "tika-vin04t7:98_6": "sahadhammikehi saddhiṁ kayavikkayaṁ karontassa,",
  "tika-vin04t7:98_7": "ummattakādīnañca anāpatti.",
  "tika-vin04t7:98_8": "Yaṁ attano dhanena parivatteti,",
  "tika-vin04t7:98_9": "yena ca parivatteti,",
  "tika-vin04t7:98_10": "tesaṁ kappiyavatthutā,",
  "tika-vin04t7:98_11": "asahadhammikatā,",
  "tika-vin04t7:98_12": "kayavikkayāpajjanañcāti imānettha tīṇi aṅgāni.",
  "tika-vin04t7:98_13": "Sesaṁ rūpiyasaṁvohāre vuttanayamevāti.",
  "tika-vin04t7:99_0": "Kayavikkayasikkhāpadavaṇṇanā niṭṭhitā.",
  "tika-vin04t7:100_0": "Eḷakalomavaggo dutiyo.",
  "tika-vin04t7:101_0": "3. Pattavaggo",
  "tika-vin04t7:102_0": "1. Pattasikkhāpadavaṇṇanā",
  "tika-vin04t7:103_0": "Pattavaggassa paṭhame atirekapattoti anadhiṭṭhito ca avikappito ca,",
  "tika-vin04t7:103_1": "so ca kho ukkaṭṭhamajjhimomakānaṁ aññataro pamāṇayuttova,",
  "tika-vin04t7:103_2": "tassa pamāṇaṁ ‘‘aḍḍhāḷhakodanaṁ gaṇhātī’’tiādinā (pārā 602) nayena pāḷiyaṁ vuttaṁ.",
  "tika-vin04t7:103_3": "Tatrāyaṁ vinicchayo –",
  "tika-vin04t7:103_4": "anupahatapurāṇasālitaṇḍulānaṁ sukoṭṭitaparisuddhānaṁ dve magadhanāḷiyo gahetvā tehi taṇḍulehi anuttaṇḍulamakilinnamapiṇḍikaṁ",
  "tika-vin04t7:103_5": "suvisadaṁ kundamakuḷarāsisadisaṁ avassāvitodanaṁ pacitvā niravasesaṁ patte pakkhipitvā tassa odanassa",
  "tika-vin04t7:103_6": "catutthabhāgappamāṇo nātighano nātitanuko hatthahāriyo sabbasambhārasaṅkhato muggasūpo pakkhipitabbo,",
  "tika-vin04t7:103_7": "tato ālopassa anurūpaṁ yāvacarimālopappahonakaṁ macchamaṁsādibyañjanaṁ pakkhipitabbaṁ,",
  "tika-vin04t7:103_8": "sappitelatakkarasakañjiyādīni pana gaṇanūpagāni na honti.",
  "tika-vin04t7:103_9": "Tāni hi odanagatikāneva,",
  "tika-vin04t7:103_10": "neva hāpetuṁ,",
  "tika-vin04t7:103_11": "na vaḍḍhetuṁ sakkonti,",
  "tika-vin04t7:103_12": "evametaṁ sabbampi pakkhittaṁ sace pattassa mukhavaṭṭiyā heṭṭhimarājisamaṁ tiṭṭhati,",
  "tika-vin04t7:103_13": "suttena vā hīrena vā chindantassa suttassa vā hīrassa vā heṭṭhimantaṁ phusati,",
  "tika-vin04t7:103_14": "ayaṁ ukkaṭṭho nāma patto.",
  "tika-vin04t7:103_15": "Sace taṁ rājiṁ atikkamma thūpīkataṁ tiṭṭhati,",
  "tika-vin04t7:103_16": "ayaṁ ukkaṭṭhomako nāma patto.",
  "tika-vin04t7:103_17": "Sace taṁ rājiṁ na sampāpuṇāti,",
  "tika-vin04t7:103_18": "antogadhameva hoti,",
  "tika-vin04t7:103_19": "ayaṁ ukkaṭṭhukkaṭṭho nāma patto.",
  "tika-vin04t7:103_20": "Ukkaṭṭhato upaḍḍhappamāṇo majjhimo.",
  "tika-vin04t7:103_21": "Majjhimapattato upaḍḍhappamāṇo omako.",
  "tika-vin04t7:103_22": "Tesampi vuttanayeneva bhedo veditabbo.",
  "tika-vin04t7:103_23": "Iccetesu navasu ukkaṭṭhukkaṭṭho ca omakomako cāti dve apattā,",
  "tika-vin04t7:103_24": "sesā satta pattā pamāṇayuttā nāma,",
  "tika-vin04t7:103_25": "ayametthasaṅkhepo,",
  "tika-vin04t7:103_26": "vitthāro pana samantapāsādikāyaṁ (pārā. aṭṭha.",
  "tika-vin04t7:103_27": "2.598 ādayo) vutto,",
  "tika-vin04t7:103_28": "tasmā evaṁ pamāṇayuttaṁ samaṇasāruppena pakkaṁ ayopattaṁ vā mattikāpattaṁ vā labhitvā purāṇapattaṁ paccuddharitvā antodasāhe adhiṭṭhātabbo.",
  "tika-vin04t7:103_29": "Sace panassa mūlato kākaṇikamattampi dātabbaṁ avasiṭṭhaṁ hoti,",
  "tika-vin04t7:103_30": "adhiṭṭhānupago na hoti,",
  "tika-vin04t7:103_31": "appaccuddharantena vikappetabbo.",
  "tika-vin04t7:103_32": "Tattha paccuddharaṇādhiṭṭhānalakkhaṇaṁ cīvaravagge vuttanayeneva veditabbaṁ,",
  "tika-vin04t7:103_33": "vikappanalakkhaṇaṁ parato vakkhāma.",
  "tika-vin04t7:103_34": "Sace pana koci apattako bhikkhu dasa patte labhitvā sabbe attanāva paribhuñjitukāmo hoti,",
  "tika-vin04t7:103_35": "ekaṁ pattaṁ adhiṭṭhāya puna divase taṁ paccuddharitvā añño adhiṭṭhātabbo,",
  "tika-vin04t7:103_36": "etenupāyena vassasatampi pariharituṁ sakkā.",
  "tika-vin04t7:103_37": "Yo panassa patto mukhavaṭṭito heṭṭhā dvaṅgulamattokāsato paṭṭhāya yatthakatthaci kaṅgusitthanikkhamanamattena chiddena chiddo hoti,",
  "tika-vin04t7:103_38": "so adhiṭṭhānupago na hoti.",
  "tika-vin04t7:103_39": "Puna chidde pākatike kate adhiṭṭhātabbo,",
  "tika-vin04t7:103_40": "sesaṁ adhiṭṭhānavijahanaṁ ticīvare vuttanayameva.",
  "tika-vin04t7:104_0": "Sāvatthiyaṁ chabbaggiye ārabbha atirekapattadhāraṇavatthusmiṁ paññattaṁ,",
  "tika-vin04t7:104_1": "asādhāraṇapaññatti,",
  "tika-vin04t7:104_2": "sesavaṇṇanākkamo cīvaravaggassa paṭhamasikkhāpade vuttanayeneva veditabboti.",
  "tika-vin04t7:105_0": "Pattasikkhāpadavaṇṇanā niṭṭhitā.",
  "tika-vin04t7:106_0": "2. Ūnapañcabandhanasikkhāpadavaṇṇanā",
  "tika-vin04t7:107_0": "Dutiye ūnāni pañca bandhanāni assāti ūnapañcabandhano,",
  "tika-vin04t7:107_1": "nāssa pañca bandhanāni pūrentīti attho,",
  "tika-vin04t7:107_2": "tena ūnapañcabandhanena,",
  "tika-vin04t7:107_3": "itthambhūtassa lakkhaṇe karaṇavacanaṁ.",
  "tika-vin04t7:107_4": "Tattha yasmā abandhanassāpi pañca bandhanāni na pūrenti sabbaso natthitāya,",
  "tika-vin04t7:107_5": "tenassa padabhājane ‘‘ūnapañcabandhano nāma patto abandhano vā ekabandhano vā’’tiādi (pārā.",
  "tika-vin04t7:107_6": "613) vuttaṁ.",
  "tika-vin04t7:107_7": "‘‘Ūnapañcabandhanenā’’ti ca vuttattā yassa pañcabandhano patto hoti pañcabandhanokāso vā,",
  "tika-vin04t7:107_8": "tassa so apatto,",
  "tika-vin04t7:107_9": "tasmā aññaṁ viññāpetuṁ vaṭṭati.",
  "tika-vin04t7:107_10": "Yasmiṁ pana patte mukhavaṭṭito heṭṭhā bhaṭṭhā dvaṅgulappamāṇā ekāpi rāji hoti,",
  "tika-vin04t7:107_11": "taṁ tassā rājiyā heṭṭhimapariyante pattavedhakena vijjhitvā pacitvā suttarajjukamakacirajjukādīhi vā",
  "tika-vin04t7:107_12": "tipusuttakena vā bandhitvā taṁ bandhanaṁ āmisassa alagganatthaṁ tipupaṭṭakena vā kenaci baddhasilesādinā",
  "tika-vin04t7:107_13": "vā paṭicchādetabbaṁ,",
  "tika-vin04t7:107_14": "so ca patto adhiṭṭhahitvā paribhuñjitabbo,",
  "tika-vin04t7:107_15": "sukhumaṁ vā chiddaṁ katvā bandhitabbo,",
  "tika-vin04t7:107_16": "phāṇitaṁ jhāpetvā pāsāṇacuṇṇena bandhitumpi vaṭṭati.",
  "tika-vin04t7:107_17": "Yassa pana dve rājiyo vā ekāyeva vā caturaṅgulā,",
  "tika-vin04t7:107_18": "tassa dve bandhanāni dātabbāni.",
  "tika-vin04t7:107_19": "Yassa tisso vā ekāyeva vā chaḷaṅgulā,",
  "tika-vin04t7:107_20": "tassa tīṇi.",
  "tika-vin04t7:107_21": "Yassa catasso vā ekāyeva vā aṭṭhaṅgulā,",
  "tika-vin04t7:107_22": "tassa cattāri.",
  "tika-vin04t7:107_23": "Yassa pañca vā ekāyeva vā dasaṅgulā,",
  "tika-vin04t7:107_24": "so baddhopi abaddhopi apattoyeva,",
  "tika-vin04t7:107_25": "añño viññāpetabbo,",
  "tika-vin04t7:107_26": "esa tāva mattikāpatte vinicchayo.",
  "tika-vin04t7:108_0": "Ayopatte pana sacepi pañca vā atirekāni vā chiddāni honti,",
  "tika-vin04t7:108_1": "tāni ce ayacuṇṇena vā āṇiyā vā lohamaṇḍalena vā baddhāni maṭṭhāni honti,",
  "tika-vin04t7:108_2": "sveva paribhuñjitabbo,",
  "tika-vin04t7:108_3": "añño na viññāpetabbo.",
  "tika-vin04t7:108_4": "Atha pana ekampi chiddaṁ mahantaṁ hoti,",
  "tika-vin04t7:108_5": "lohamaṇḍalena baddhampi maṭṭhaṁ na hoti,",
  "tika-vin04t7:108_6": "patte āmisaṁ laggati,",
  "tika-vin04t7:108_7": "akappiyo hoti ayaṁ patto,",
  "tika-vin04t7:108_8": "añño viññāpetabbo.",
  "tika-vin04t7:108_9": "Yo pana evaṁ pattasaṅkhepagate vā ayopatte,",
  "tika-vin04t7:108_10": "ūnapañcabandhane vā mattikāpatte sati aññaṁ viññāpeti,",
  "tika-vin04t7:108_11": "payoge dukkaṭaṁ,",
  "tika-vin04t7:108_12": "paṭilābhena nissaggiyo hoti,",
  "tika-vin04t7:108_13": "nissajjitabbo.",
  "tika-vin04t7:108_14": "Nissajjantena saṅghamajjhe eva nissajjitabbo,",
  "tika-vin04t7:108_15": "tena vuttaṁ ‘‘bhikkhuparisāya nissajjitabbo’’ti.",
  "tika-vin04t7:108_16": "Yo ca tassā bhikkhuparisāyātiettha tehi bhikkhūhi pakatiyā eva attano attano adhiṭṭhitaṁ pattaṁ gahetvā sannipatitabbaṁ,",
  "tika-vin04t7:108_17": "tato sammatena pattaggāhāpakena pattassa vijjamānaguṇaṁ vatvā ‘‘bhante,",
  "tika-vin04t7:108_18": "imaṁ gaṇhathā’’ti thero vattabbo.",
  "tika-vin04t7:108_19": "Sace therassa so patto na ruccati,",
  "tika-vin04t7:108_20": "appicchatāya vā na gaṇhāti, vaṭṭati.",
  "tika-vin04t7:108_21": "Tasmiṁ pana anukampāya agaṇhantassa dukkaṭaṁ.",
  "tika-vin04t7:108_22": "Sace pana gaṇhāti,",
  "tika-vin04t7:108_23": "therassa pattaṁ dutiyattheraṁ gāhāpetvā eteneva upāyena yāva saṅghanavakā gāhāpetabbo,",
  "tika-vin04t7:108_24": "tena pariccattapatto pana pattapariyanto nāma,",
  "tika-vin04t7:108_25": "so tassa bhikkhuno padātabbo.",
  "tika-vin04t7:108_26": "Tenāpi so yathā viññāpetvā gahitapatto,",
  "tika-vin04t7:108_27": "evameva sakkaccaṁ paribhuñjitabbo.",
  "tika-vin04t7:108_28": "Sace pana taṁ jigucchanto adese vā nikkhipati,",
  "tika-vin04t7:108_29": "aparibhogena vā paribhuñjati,",
  "tika-vin04t7:108_30": "vissajjeti vā,",
  "tika-vin04t7:108_31": "dukkaṭaṁ āpajjati.",
  "tika-vin04t7:109_0": "Sakkesu chabbaggiye ārabbha bahū patte viññāpanavatthusmiṁ paññattaṁ,",
  "tika-vin04t7:109_1": "sādhāraṇapaññatti,",
  "tika-vin04t7:109_2": "anāṇattikaṁ ,",
  "tika-vin04t7:109_3": "abandhanena abandhanaṁ,",
  "tika-vin04t7:109_4": "ekabandhanaṁ,",
  "tika-vin04t7:109_5": "dubandhanaṁ,",
  "tika-vin04t7:109_6": "tibandhanaṁ,",
  "tika-vin04t7:109_7": "catubbandhanaṁ,",
  "tika-vin04t7:109_8": "abandhanokāsaṁ,",
  "tika-vin04t7:109_9": "ekadviticatubbandhanokāsaṁ cetāpeti,",
  "tika-vin04t7:109_10": "evaṁ ekekena pattena dasadhā dasavidhaṁ pattaṁ.",
  "tika-vin04t7:109_11": "Cetāpanavasena pana ekaṁ nissaggiyapācittiyasataṁ hoti.",
  "tika-vin04t7:109_12": "Naṭṭhapattassa,",
  "tika-vin04t7:109_13": "bhinnapattassa,",
  "tika-vin04t7:109_14": "attano ñātakappavārite,",
  "tika-vin04t7:109_15": "aññassa ca ñātakappavārite,",
  "tika-vin04t7:109_16": "tassevatthāya viññāpentassa,",
  "tika-vin04t7:109_17": "attano dhanena gaṇhato,",
  "tika-vin04t7:109_18": "ummattakādīnañca anāpatti.",
  "tika-vin04t7:109_19": "Adhiṭṭhānupagapattassa ūnapañcabandhanatā,",
  "tika-vin04t7:109_20": "attuddesikatā,",
  "tika-vin04t7:109_21": "akataviññatti ,",
  "tika-vin04t7:109_22": "tāya ca paṭilābhoti imānettha cattāri aṅgāni.",
  "tika-vin04t7:109_23": "Samuṭṭhānādīni dhovāpanasikkhāpade vuttanayānevāti.",
  "tika-vin04t7:110_0": "Ūnapañcabandhanasikkhāpadavaṇṇanā niṭṭhitā.",
  "tika-vin04t7:111_0": "3. Bhesajjasikkhāpadavaṇṇanā",
  "tika-vin04t7:112_0": "Tatiye paṭisāyanīyānīti paṭisāyitabbāni,",
  "tika-vin04t7:112_1": "paribhuñjitabbānīti attho.",
  "tika-vin04t7:112_2": "Etena sayaṁ uggahetvā nikkhittānaṁ sattāhātikkamepi anāpattiṁ dasseti,",
  "tika-vin04t7:112_3": "tāni hi paṭisāyituṁ na vaṭṭanti.",
  "tika-vin04t7:112_4": "Bhesajjānīti bhesajjakiccaṁ karontu vā, mā vā,",
  "tika-vin04t7:112_5": "evaṁ laddhavohārāni.",
  "tika-vin04t7:112_6": "Sappi nāma gavādīnaṁ sappi,",
  "tika-vin04t7:112_7": "yesaṁ maṁsaṁ kappati,",
  "tika-vin04t7:112_8": "tesaṁ sappi.",
  "tika-vin04t7:112_9": "Tathā navanītaṁ.",
  "tika-vin04t7:112_10": "Telaṁ nāma tilasāsapamadhūkaeraṇḍakavasādīhi nibbattitaṁ.",
  "tika-vin04t7:112_11": "Madhu nāma makkhikāmadhumeva.",
  "tika-vin04t7:112_12": "Phāṇitaṁ nāma ucchurasaṁ upādāya pana apakkā vā avatthukapakkā vā sabbāpi ucchuvikati ‘‘phāṇita’’nti veditabbaṁ.",
  "tika-vin04t7:112_13": "Tāni paṭiggahetvāti tāni bhesajjāni paṭiggahetvā,",
  "tika-vin04t7:112_14": "na tesaṁ vatthūni.",
  "tika-vin04t7:112_15": "Etena ṭhapetvā vasātelaṁ yānettha yāvakālikavatthukāni,",
  "tika-vin04t7:112_16": "tesaṁ vatthūni paṭiggahetvā katāni sappiādīni sattāhaṁ atikkāmayatopi anāpattiṁ dasseti.",
  "tika-vin04t7:112_17": "Vasātelaṁ pana kāle paṭiggahitaṁ kāle nipakkaṁ kāle saṁsaṭṭhaṁ telaparibhogena paribhuñjituṁ anuññātaṁ,",
  "tika-vin04t7:112_18": "tasmā ṭhapetvā manussavasaṁ aññaṁ yaṁkañci vasaṁ purebhattaṁ paṭiggahetvā sāmaṁ pacitvā nibbattitatelampi sattāhaṁ nirāmisaparibhogena vaṭṭati.",
  "tika-vin04t7:112_19": "Anupasampannena pacitvā dinnaṁ pana tadahupurebhattaṁ sāmisampi vaṭṭati,",
  "tika-vin04t7:112_20": "aññesaṁ yāvakālikavatthūnaṁ vatthuṁ pacituṁ na vaṭṭatiyeva.",
  "tika-vin04t7:112_21": "Nibbattitasappi vā navanītaṁ vā pacituṁ vaṭṭati,",
  "tika-vin04t7:112_22": "taṁ pana tadahupurebhattampi sāmisaṁ paribhuñjituṁ na vaṭṭati.",
  "tika-vin04t7:112_23": "Purebhattaṁ paṭiggahitakhīrādito anupasampannena pacitvā katasappiādīni pana tadahupurebhattaṁ sāmisānipi vaṭṭanti,",
  "tika-vin04t7:112_24": "pacchābhattato paṭṭhāya anajjhoharaṇīyāni,",
  "tika-vin04t7:112_25": "sattāhātikkamepi anāpatti.",
  "tika-vin04t7:112_26": "Sannidhikārakaṁ paribhuñjitabbānīti sannidhiṁ katvā nidahitvā purebhattaṁ paṭiggahitāni tadahupurebhattaṁ sāmisaparibhogenāpi vaṭṭanti,",
  "tika-vin04t7:112_27": "pacchābhattato paṭṭhāya pana tāni ca,",
  "tika-vin04t7:112_28": "pacchābhattaṁ paṭiggahitāni ca sattāhaṁ nirāmisaparibhogena paribhuñjitabbānīti attho.",
  "tika-vin04t7:112_29": "‘‘Paribhuñjitabbānī’’ti ca vacanato antosattāhe abbhañjanādīnaṁ atthāya adhiṭṭhahitvā ṭhapitesu anāpatti,",
  "tika-vin04t7:112_30": "yāvajīvikāni sāsapamadhūkaeraṇḍakaaṭṭhīni telakaraṇatthaṁ paṭiggahetvā tadaheva katatelaṁ sattāhakālikaṁ,",
  "tika-vin04t7:112_31": "dutiyadivase kataṁ chāhaṁ vaṭṭati,",
  "tika-vin04t7:112_32": "tatiyadivase kataṁ pañcāhaṁ,",
  "tika-vin04t7:112_33": "catutthapañcamachaṭṭhasattamadivase kataṁ tadaheva vaṭṭati.",
  "tika-vin04t7:112_34": "Sace yāva aruṇassa uggamanā tiṭṭhati,",
  "tika-vin04t7:112_35": "nissaggiyaṁ hoti,",
  "tika-vin04t7:112_36": "aṭṭhamadivase kataṁ anajjhoharaṇīyaṁ,",
  "tika-vin04t7:112_37": "anissaggiyattā pana bāhiraparibhogena vaṭṭati.",
  "tika-vin04t7:112_38": "Sacepi na karoti,",
  "tika-vin04t7:112_39": "telatthāya paṭiggahitasāsapādīnaṁ pana pāḷiyaṁ anāgatasappiādīnañca sattāhātikkame dukkaṭaṁ āpajjati.",
  "tika-vin04t7:112_40": "Sītudakena katamadhūkapupphaphāṇitaṁ pana phāṇitagatikameva,",
  "tika-vin04t7:112_41": "ambaphāṇitādīni yāvakālikāni.",
  "tika-vin04t7:112_42": "Yaṁ panettha sattāhakālikaṁ,",
  "tika-vin04t7:112_43": "taṁ nissaṭṭhaṁ paṭilabhitvāpi aruādīni vā makkhetuṁ,",
  "tika-vin04t7:112_44": "ajjhoharituṁ vā na vaṭṭati.",
  "tika-vin04t7:112_45": "Padīpe kāḷavaṇṇe vā upanetabbaṁ,",
  "tika-vin04t7:112_46": "aññassa bhikkhuno kāyikaparibhogaṁ vaṭṭati.",
  "tika-vin04t7:112_47": "Yaṁ pana nirapekkho pariccajitvā puna labhati,",
  "tika-vin04t7:112_48": "taṁ ajjhoharitumpi vaṭṭati.",
  "tika-vin04t7:112_49": "Visuṁ ṭhapitasappiādīsu,",
  "tika-vin04t7:112_50": "ekabhājane vā amissitesu vatthugaṇanāya āpattiyo.",
  "tika-vin04t7:113_0": "Sāvatthiyaṁ sambahule bhikkhū ārabbha sattāhaṁ atikkamanavatthusmiṁ paññattaṁ,",
  "tika-vin04t7:113_1": "sesaṁ cīvaravaggassa paṭhamasikkhāpade vuttanayeneva veditabbanti.",
  "tika-vin04t7:114_0": "Bhesajjasikkhāpadavaṇṇanā niṭṭhitā.",
  "tika-vin04t7:115_0": "4. Vassikasāṭikasikkhāpadavaṇṇanā",
  "tika-vin04t7:116_0": "Catutthe māso seso gimhānanti catunnaṁ gimhamāsānaṁ eko pacchimamāso seso.",
  "tika-vin04t7:116_1": "Pariyesitabbanti gimhānaṁ pacchimamāsassa paṭhamadivasato paṭṭhāya yāva kattikamāsassa pacchimadivaso,",
  "tika-vin04t7:116_2": "tāva ‘‘kālo vassikasāṭikāyā’’tiādinā satuppādakaraṇena,",
  "tika-vin04t7:116_3": "saṅghassa pavāritaṭṭhānato,",
  "tika-vin04t7:116_4": "attano ñātakappavāritaṭṭhānato pana ‘‘detha me vassikasāṭikacīvara’’ntiādikāya viññattiyāpi pariyesitabbaṁ.",
  "tika-vin04t7:116_5": "Aññātakaappavāritaṭṭhāne satuppādaṁ karontassa vattabhede dukkaṭaṁ,",
  "tika-vin04t7:116_6": "yathā vā tathā vā ‘‘detha me’’tiādivacanena viññāpentassa aññātakaviññattisikkhāpadena nissaggiyaṁ pācittiyaṁ.",
  "tika-vin04t7:116_7": "Katvā nivāsetabbanti gimhānaṁ pacchimaddhamāsassa paṭhamadivasato paṭṭhāya yāva kattikamāsassa pacchimadivaso,",
  "tika-vin04t7:116_8": "tāva sūcikammaniṭṭhānena sakimpi vaṇṇabhedamattarajanena kappabindukaraṇena ca katvā paridahitabbā.",
  "tika-vin04t7:116_9": "Ettāvatā gimhānaṁ pacchimo māso pariyesanakkhettaṁ ,",
  "tika-vin04t7:116_10": "pacchimo addhamāso karaṇanivāsanakkhettampi,",
  "tika-vin04t7:116_11": "vassānassa catūsu māsesu sabbampi taṁ vaṭṭatīti ayamattho dassito hoti.",
  "tika-vin04t7:116_12": "Yo cāyaṁ gimhānaṁ pacchimo māso anuññāto,",
  "tika-vin04t7:116_13": "ettha katapariyesitampi vassikasāṭikaṁ adhiṭṭhātuṁ na vaṭṭati.",
  "tika-vin04t7:116_14": "Sace tasmiṁ māse atikkante vassaṁ ukkaḍḍhiyati,",
  "tika-vin04t7:116_15": "puna māsaparihāraṁ labhati,",
  "tika-vin04t7:116_16": "dhovitvā pana nikkhipitvā vassūpanāyikadivase adhiṭṭhātabbā.",
  "tika-vin04t7:116_17": "Sace satisammosena vā appahonakabhāvena vā akatā hoti.",
  "tika-vin04t7:116_18": "Te ca dve māse vassānassa catumāsanti cha māse parihāraṁ labhati.",
  "tika-vin04t7:116_19": "Sace pana kattikamāse kathinaṁ atthariyati,",
  "tika-vin04t7:116_20": "aparepi cattāro māse labhati,",
  "tika-vin04t7:116_21": "evaṁ dasa māsā honti.",
  "tika-vin04t7:116_22": "Tato parampi satiyā paccāsāya taṁ mūlacīvaraṁ katvā ṭhapentassa ekamāsanti evaṁ ekādasa māse parihāraṁ labhati,",
  "tika-vin04t7:116_23": "ito paraṁ ekāhampi na labhati.",
  "tika-vin04t7:117_0": "Orena ce māsoseso gimhānanti gimhānaṁ pacchimamāsassa orimabhāge yāva hemantassa paṭhamadivaso,",
  "tika-vin04t7:117_1": "tāvāti attho.",
  "tika-vin04t7:117_2": "Pariyeseyyāti etesu sattasu piṭṭhisamayamāsesu aññātakaappavāritaṭṭhānato satuppādakaraṇena pariyesantassa nissaggiyaṁ pācittiyaṁ,",
  "tika-vin04t7:117_3": "viññāpentassa aññātakaviññattisikkhāpadena nissaggiyaṁ pācittiyaṁ,",
  "tika-vin04t7:117_4": "ñātakappavārite viññāpentassa tena sikkhāpadena anāpatti,",
  "tika-vin04t7:117_5": "satuppādaṁ karontassa iminā sikkhāpadena āpatti.",
  "tika-vin04t7:117_6": "Orenaddhamāso seso gimhānanti gimhānassa pacchimaddhamāsato orimabhāge ekasmiṁ addhamāse.",
  "tika-vin04t7:117_7": "Katvā nivāseyyāti etthantare dhammena uppannampi katvā nivāsentassa nissaggiyaṁ hoti.",
  "tika-vin04t7:118_0": "Sāvatthiyaṁ chabbaggiye bhikkhū ārabbha vassikasāṭikapariyesanavatthusmiṁ paññattaṁ,",
  "tika-vin04t7:118_1": "asādhāraṇapaññatti,",
  "tika-vin04t7:118_2": "anāṇattikaṁ,",
  "tika-vin04t7:118_3": "tikapācittiyaṁ,",
  "tika-vin04t7:118_4": "ūnakamāsaddhamāsesu atirekasaññino vematikassa vā dukkaṭaṁ,",
  "tika-vin04t7:118_5": "tathā satiyā vassikasāṭikāya naggassa kāyaṁ ovassāpayato.",
  "tika-vin04t7:118_6": "Pokkharaṇiyādīsu pana nhāyantassa vā acchinnacīvarassa vā naṭṭhacīvarassa vā ‘‘anivatthaṁ corā harantī’’ti",
  "tika-vin04t7:118_7": "evaṁ āpadāsu vā nivāsayato ummattakādīnañca anāpatti.",
  "tika-vin04t7:118_8": "Ettha ca vassikasāṭikāya attuddesikatā,",
  "tika-vin04t7:118_9": "asamaye pariyesanatā,",
  "tika-vin04t7:118_10": "tāya ca paṭilābhoti imāni tāva pariyesanāpattiyā tīṇi aṅgāni .",
  "tika-vin04t7:118_11": "Sacīvaratā,",
  "tika-vin04t7:118_12": "āpadābhāvo,",
  "tika-vin04t7:118_13": "vassikasāṭikāya sakabhāvo,",
  "tika-vin04t7:118_14": "asamaye nivāsananti imāni nivāsanāpattiyā cattāri aṅgāni.",
  "tika-vin04t7:118_15": "Samuṭṭhānādīni dhovāpanasikkhāpade vuttanayānevāti.",
  "tika-vin04t7:119_0": "Vassikasāṭikasikkhāpadavaṇṇanā niṭṭhitā.",
  "tika-vin04t7:120_0": "5. Cīvaraacchindanasikkhāpadavaṇṇanā",
  "tika-vin04t7:121_0": "Pañcame sāmaṁ cīvaraṁ datvāti veyyāvaccādīni paccāsisamāno sayameva datvā.",
  "tika-vin04t7:121_1": "Acchindeyyāti veyyāvaccādīni akarontaṁ disvā sakasaññāya acchindantassa vatthugaṇanāya āpattiyo.",
  "tika-vin04t7:121_2": "Acchindāpeyyātiettha pana ‘‘acchindā’’ti āṇattiyā dukkaṭaṁ,",
  "tika-vin04t7:121_3": "acchindesu yattakāni āṇattāni,",
  "tika-vin04t7:121_4": "tesaṁ gaṇanāya āpattiyo.",
  "tika-vin04t7:122_0": "Sāvatthiyaṁ upanandaṁ ārabbha cīvaraacchindanavatthusmiṁ paññattaṁ,",
  "tika-vin04t7:122_1": "sādhāraṇapaññatti,",
  "tika-vin04t7:122_2": "sāṇattikaṁ,",
  "tika-vin04t7:122_3": "tikapācittiyaṁ.",
  "tika-vin04t7:122_4": "Anupasampanne upasampannasaññino,",
  "tika-vin04t7:122_5": "vematikassa,",
  "tika-vin04t7:122_6": "anupasampannasaññino vā,",
  "tika-vin04t7:122_7": "upasampannassāpi vikappanupagapacchimacīvaraṁ ṭhapetvā aññaṁ parikkhāraṁ,",
  "tika-vin04t7:122_8": "anupasampannassa ca yaṁkiñci acchindato vā dukkaṭaṁ.",
  "tika-vin04t7:122_9": "Tena tuṭṭhena vā kupitena vā dinnaṁ pana tassa vissāsaṁ vā gaṇhantassa ummattakādīnañca anāpatti.",
  "tika-vin04t7:122_10": "Vikappanupagapacchimacīvaratā,",
  "tika-vin04t7:122_11": "sāmaṁ dinnatā,",
  "tika-vin04t7:122_12": "sakasaññitā,",
  "tika-vin04t7:122_13": "upasampannatā,",
  "tika-vin04t7:122_14": "kodhavasena acchindanaṁ vā acchindāpanaṁ vāti imānettha pañca aṅgāni.",
  "tika-vin04t7:122_15": "Samuṭṭhānādīni adinnādānasadisāni aññatra vedanāya.",
  "tika-vin04t7:122_16": "Vedanā pana idha dukkhavedanāyevāti.",
  "tika-vin04t7:123_0": "Cīvaraacchindanasikkhāpadavaṇṇanā niṭṭhitā.",
  "tika-vin04t7:124_0": "6. Suttaviññattisikkhāpadavaṇṇanā",
  "tika-vin04t7:125_0": "Chaṭṭhe suttanti chabbidhaṁ khomasuttādiṁ vā tesaṁ anulomaṁ vā.",
  "tika-vin04t7:125_1": "Viññāpetvāti cīvaratthāya yācitvā.",
  "tika-vin04t7:125_2": "Vāyāpeyyāti ‘‘cīvaraṁ me, āvuso,",
  "tika-vin04t7:125_3": "vāyathā’’ti akappiyāya viññattiyā vāyāpeyya.",
  "tika-vin04t7:125_4": "Nissaggiyanti evaṁ vāyāpentassa yo tantavāyo cīvaravāyanatthaṁ turivemasajjanādike payoge karoti,",
  "tika-vin04t7:125_5": "tassa sabbappayogesu dukkaṭaṁ,",
  "tika-vin04t7:125_6": "paṭilābhena nissaggiyaṁ hoti.",
  "tika-vin04t7:126_0": "Rājagahe chabbaggiye bhikkhū ārabbha cīvaravāyāpanavatthusmiṁ paññattaṁ,",
  "tika-vin04t7:126_1": "sādhāraṇapaññatti,",
  "tika-vin04t7:126_2": "anāṇattikaṁ,",
  "tika-vin04t7:126_3": "viññāpitasuttaṁ viññāpitatantavāyena vāyāpentassa dīghato vidatthimatte tiriyañca hatthamatte vīte nissaggiyaṁ pācittiyaṁ.",
  "tika-vin04t7:126_4": "Iti yāva cīvaraṁ vaḍḍhati,",
  "tika-vin04t7:126_5": "tāva iminā pamāṇena āpattiyo vaḍḍhanti.",
  "tika-vin04t7:126_6": "Teneva pana aviññattiyā laddhasuttaṁ vāyāpentassa yathā pubbe nissaggiyaṁ ,",
  "tika-vin04t7:126_7": "evaṁ idha dukkaṭaṁ.",
  "tika-vin04t7:126_8": "Teneva viññattañca aviññattañca vāyāpentassa sace vuttappamāṇena kedārabaddhaṁ viya cīvaraṁ hoti,",
  "tika-vin04t7:126_9": "akappiyasuttamaye paricchede pācittiyaṁ,",
  "tika-vin04t7:126_10": "itarasmiṁ tatheva dukkaṭaṁ.",
  "tika-vin04t7:126_11": "Tato ce ūnatarā paricchedā,",
  "tika-vin04t7:126_12": "sabbaparicchedesu dukkaṭāneva.",
  "tika-vin04t7:126_13": "Atha ekantarikena vā suttena dīghato vā kappiyaṁ tiriyaṁ akappiyaṁ katvā vītaṁ hoti,",
  "tika-vin04t7:126_14": "pubbe vuttappamāṇagaṇanāya dukkaṭāni.",
  "tika-vin04t7:126_15": "Eteneva upāyena kappiyatantavāyena akappiyasutte,",
  "tika-vin04t7:126_16": "kappiyākappiyehi tantavāyehi suttepi kappiye akappiye kappiyākappiye ca āpattibhedo veditabbo.",
  "tika-vin04t7:126_17": "Tikapācittiyaṁ,",
  "tika-vin04t7:126_18": "avāyāpite vāyāpitasaññino vematikassa vā dukkaṭaṁ.",
  "tika-vin04t7:126_19": "Cīvarasibbanaāyogakāyabandhanaaṁsabaddhakapattatthavikaparissāvanānaṁ atthāya suttaṁ viññāpentassa,",
  "tika-vin04t7:126_20": "ñātakappavāritehi kappiyasuttaṁ vāyāpentassa,",
  "tika-vin04t7:126_21": "aññassatthāya,",
  "tika-vin04t7:126_22": "attano dhanena,",
  "tika-vin04t7:126_23": "ummattakādīnañca anāpatti,",
  "tika-vin04t7:126_24": "cīvaratthāya viññāpitasuttaṁ,",
  "tika-vin04t7:126_25": "attuddesikatā,",
  "tika-vin04t7:126_26": "akappiyatantavāyena akappiyaviññattiyā vāyāpananti imānettha tīṇi aṅgāni.",
  "tika-vin04t7:126_27": "Samuṭṭhānādīni dhovāpanasikkhāpade vuttanayānevāti.",
  "tika-vin04t7:127_0": "Suttaviññattisikkhāpadavaṇṇanā niṭṭhitā.",
  "tika-vin04t7:128_0": "7. Mahāpesakārasikkhāpadavaṇṇanā",
  "tika-vin04t7:129_0": "Sattame tatra ce so bhikkhūti yatra gāme vā nigame vā tantavāyā, tatra.",
  "tika-vin04t7:129_1": "Pubbe appavāritoti cīvarasāmikehi appavārito hutvā .",
  "tika-vin04t7:129_2": "Vikappaṁ āpajjeyyāti visiṭṭhakappaṁ adhikavidhānaṁ āpajjeyya.",
  "tika-vin04t7:129_3": "Idāni yenākārena vikappaṁ āpanno hoti,",
  "tika-vin04t7:129_4": "taṁ dassetuṁ idaṁ kho,",
  "tika-vin04t7:129_5": "āvusotiādi vuttaṁ.",
  "tika-vin04t7:129_6": "Tattha āyatanti dīghaṁ.",
  "tika-vin04t7:129_7": "Vitthatanti puthulaṁ.",
  "tika-vin04t7:129_8": "Appitanti ghanaṁ.",
  "tika-vin04t7:129_9": "Suvītanti suṭṭhu vītaṁ,",
  "tika-vin04t7:129_10": "sabbaṭṭhānesu samaṁ katvā vītaṁ.",
  "tika-vin04t7:129_11": "Suppavāyitanti suṭṭhu pavāyitaṁ,",
  "tika-vin04t7:129_12": "sabbaṭṭhānesu samaṁ katvā tante pasāritaṁ.",
  "tika-vin04t7:129_13": "Suvilekhitanti lekhaniyā suṭṭhu vilekhitaṁ.",
  "tika-vin04t7:129_14": "Suvitacchitanti kocchena suṭṭhu vitacchitaṁ,",
  "tika-vin04t7:129_15": "suṭṭhu niddhotanti attho.",
  "tika-vin04t7:129_16": "Piṇḍapātamattampīti ettha ca na bhikkhuno piṇḍapātadānamattena taṁ nissaggiyaṁ hoti,",
  "tika-vin04t7:129_17": "sace pana te tassa vacanena cīvarasāmikānaṁ hatthato suttaṁ gahetvā īsakampi āyataṁ vā vitthataṁ vā appitaṁ vā karonti,",
  "tika-vin04t7:129_18": "atha tesaṁ payoge bhikkhuno dukkaṭaṁ,",
  "tika-vin04t7:129_19": "paṭilābhena nissaggiyaṁ hoti.",
  "tika-vin04t7:130_0": "Sāvatthiyaṁ upanandaṁ ārabbha cīvare vikappaṁ āpajjanavatthusmiṁ paññattaṁ,",
  "tika-vin04t7:130_1": "sādhāraṇapaññatti,",
  "tika-vin04t7:130_2": "anāṇattikaṁ,",
  "tika-vin04t7:130_3": "tikapācittiyaṁ,",
  "tika-vin04t7:130_4": "ñātake aññātakasaññino vematikassa vā dukkaṭaṁ.",
  "tika-vin04t7:130_5": "Ñātakappavāritānaṁ tantavāyehi,",
  "tika-vin04t7:130_6": "aññassa vā atthāya,",
  "tika-vin04t7:130_7": "attano vā dhanena,",
  "tika-vin04t7:130_8": "mahagghaṁ vāyāpetukāmaṁ appagghaṁ vāyāpentassa,",
  "tika-vin04t7:130_9": "ummattakādīnañca anāpatti.",
  "tika-vin04t7:130_10": "Aññātakaappavāritānaṁ tantavāye upasaṅkamitvā vikappamāpajjanatā,",
  "tika-vin04t7:130_11": "cīvarassa attuddesikatā,",
  "tika-vin04t7:130_12": "tassa vacanena suttavaḍḍhanaṁ,",
  "tika-vin04t7:130_13": "cīvarappaṭilābhoti imānettha cattāri aṅgāni.",
  "tika-vin04t7:130_14": "Samuṭṭhānādīni dhovāpanasikkhāpade vuttanayānevāti.",
  "tika-vin04t7:131_0": "Mahāpesakārasikkhāpadavaṇṇanā niṭṭhitā.",
  "tika-vin04t7:132_0": "8. Accekacīvarasikkhāpadavaṇṇanā",
  "tika-vin04t7:133_0": "Aṭṭhame dasāhānāgatanti dasa ahāni dasāhaṁ,",
  "tika-vin04t7:133_1": "tena dasāhena anāgatā dasāhānāgatā,",
  "tika-vin04t7:133_2": "dasāhena asampattāti attho,",
  "tika-vin04t7:133_3": "taṁ dasāhānāgataṁ,",
  "tika-vin04t7:133_4": "accantasaṁyogavasena bhummatthe upayogavacanaṁ.",
  "tika-vin04t7:133_5": "Kattikatemāsikapuṇṇamanti paṭhamakattikapuṇṇamaṁ,",
  "tika-vin04t7:133_6": "idhāpi paṭhamapadassa anupayogatā purimanayeneva bhummatthe upayogavacanaṁ.",
  "tika-vin04t7:133_7": "Idaṁ vuttaṁ hoti –",
  "tika-vin04t7:133_8": "yato paṭṭhāya paṭhamappavāraṇā ‘‘dasāhānāgatā’’ti vuccati,",
  "tika-vin04t7:133_9": "sacepi tāni divasāni accantameva bhikkhuno accekacīvaraṁ uppajjeyya,",
  "tika-vin04t7:133_10": "‘‘accekaṁ ida’’nti jānamānena bhikkhunā sabbampi paṭiggahetabbanti.",
  "tika-vin04t7:133_11": "Tena pavāraṇāmāsassa juṇhapakkhapañcamito paṭṭhāya uppannassa cīvarassa nidhānakālo dassito hoti.",
  "tika-vin04t7:133_12": "Kāmañcesa ‘‘dasāhaparamaṁ atirekacīvaraṁ dhāretabba’’ntiimināva siddho,",
  "tika-vin04t7:133_13": "aṭṭhuppattivasena pana apubbaṁ viya atthaṁ dassetvā sikkhāpadaṁ ṭhapitaṁ.",
  "tika-vin04t7:133_14": "Accekacīvaranti gamikagilānagabbhiniabhinavuppannasaddhānaṁ puggalānaṁ aññatarena ‘‘vassāvāsikaṁ dassāmī’’ti evaṁ ārocetvā dinnaṁ.",
  "tika-vin04t7:133_15": "Sace taṁ pure pavāraṇāya vibhajitaṁ,",
  "tika-vin04t7:133_16": "yena gahitaṁ,",
  "tika-vin04t7:133_17": "tena vassacchedo na kātabbo,",
  "tika-vin04t7:133_18": "karoti ce,",
  "tika-vin04t7:133_19": "taṁ cīvaraṁ saṅghikaṁ hoti.",
  "tika-vin04t7:133_20": "Yāva cīvarakālasamayanti anatthate kathine yāva vassānassa pacchimo māso,",
  "tika-vin04t7:133_21": "atthate kathine yāva pañca māsā,",
  "tika-vin04t7:133_22": "tāva nikkhipitabbaṁ.",
  "tika-vin04t7:134_0": "Sāvatthiyaṁ sambahule bhikkhū ārabbha accekacīvarassa cīvarakālasamayaṁ atikkamanavatthusmiṁ paññattaṁ,",
  "tika-vin04t7:134_1": "sesamettha cīvaravaggassa paṭhamasikkhāpade vuttanayeneva veditabbanti.",
  "tika-vin04t7:135_0": "Accekacīvarasikkhāpadavaṇṇanā niṭṭhitā.",
  "tika-vin04t7:136_0": "9. Sāsaṅkasikkhāpadavaṇṇanā",
  "tika-vin04t7:137_0": "Navame upavassaṁ kho panāti ettha upavassanti upavassa,",
  "tika-vin04t7:137_1": "upavasitvāti vuttaṁ hoti,",
  "tika-vin04t7:137_2": "upasampajjantiādīsu (vibha.",
  "tika-vin04t7:137_3": "570) viya hettha anunāsiko daṭṭhabbo,",
  "tika-vin04t7:137_4": "vassaṁ upagantvā vasitvā cāti attho.",
  "tika-vin04t7:137_5": "Imassa ca padassa ‘‘tathārūpesu bhikkhu senāsanesu viharanto’’tiiminā sambandho,",
  "tika-vin04t7:137_6": "idaṁ vuttaṁ hoti –",
  "tika-vin04t7:137_7": "vassaṁ upagantvā vasitvā ca tato paraṁ pacchimakattikapuṇṇamapariyosānakālaṁ yāni kho pana tāni āraññakāni…pe…",
  "tika-vin04t7:137_8": "antaraghare nikkhipeyyāti.",
  "tika-vin04t7:137_9": "Tattha āraññakānīti sabbapacchimāni āropitena ācariyadhanunā gāmassa indakhīlato paṭṭhāya pañcadhanusatappamāṇe padese katasenāsanāni.",
  "tika-vin04t7:137_10": "Sace pana aparikkhitto gāmo hoti,",
  "tika-vin04t7:137_11": "parikkhepārahaṭṭhānato paṭṭhāya minetabbaṁ.",
  "tika-vin04t7:137_12": "Sace vihārassa parikkhepo vā aparikkhittassa yaṁ gāmato sabbapaṭhamaṁ senāsanaṁ vā cetiyaṁ vā bodhi vā dhuvasannipātaṭṭhānaṁ vā yāva ,",
  "tika-vin04t7:137_13": "taṁ tāva pakatimaggena minetabbaṁ,",
  "tika-vin04t7:137_14": "aññaṁ maggaṁ kātuṁ,",
  "tika-vin04t7:137_15": "amaggena vā minetuṁ na vaṭṭati.",
  "tika-vin04t7:137_16": "Sāsaṅkasammatānīti corādīnaṁ niviṭṭhokāsādidassanena ‘‘sāsaṅkānī’’ti sammatāni,",
  "tika-vin04t7:137_17": "evaṁ saññātānīti attho.",
  "tika-vin04t7:137_18": "Saha paṭibhayena sappaṭibhayāni,",
  "tika-vin04t7:137_19": "corehi manussānaṁ hataviluttākoṭitabhāvadassanato sannihitabalavabhayānīti attho.",
  "tika-vin04t7:138_0": "Antaraghare nikkhipeyyāti āraññakassa senāsanassa samantā sabbadisābhāgesu attanā abhirucite gocaragāme nikkhipeyya.",
  "tika-vin04t7:138_1": "Tañca kho satiyā aṅgasampattiyā,",
  "tika-vin04t7:138_2": "tatrāyaṁ aṅgasampatti –",
  "tika-vin04t7:138_3": "purimikāya upagantvā mahāpavāraṇāya pavārito hoti,",
  "tika-vin04t7:138_4": "idamekaṁ aṅgaṁ.",
  "tika-vin04t7:138_5": "Kattikamāsoyeva hoti,",
  "tika-vin04t7:138_6": "idaṁ dutiyaṁ aṅgaṁ.",
  "tika-vin04t7:138_7": "Pañcadhanusatikapacchimappamāṇayuttaṁ senāsanaṁ hoti,",
  "tika-vin04t7:138_8": "idaṁ tatiyaṁ aṅgaṁ.",
  "tika-vin04t7:138_9": "Ūnappamāṇe vā gāvutato atirekappamāṇe vā na labhati,",
  "tika-vin04t7:138_10": "yatra hi piṇḍāya caritvā bhuttavelāyameva puna vihāraṁ sakkā āgantuṁ,",
  "tika-vin04t7:138_11": "tadeva idhādhippetaṁ.",
  "tika-vin04t7:138_12": "Sāsaṅkasappaṭibhayameva hoti,",
  "tika-vin04t7:138_13": "idaṁ catutthaṁ aṅgaṁ hotīti.",
  "tika-vin04t7:138_14": "Kocideva paccayoti kiñcideva kāraṇaṁ.",
  "tika-vin04t7:138_15": "Tena cīvarenāti tena antaraghare nikkhittacīvarena.",
  "tika-vin04t7:138_16": "Vippavāsāyāti viyogavāsāya.",
  "tika-vin04t7:138_17": "Tato ce uttari vippavaseyyāti chārattato uttari tasmiṁ senāsane sattamaṁ aruṇaṁ uṭṭhāpeyyāti attho,",
  "tika-vin04t7:138_18": "tathā asakkontena pana gāmasīmaṁ okkamitvā sabhāyaṁ vā yattha katthaci vā vasitvā cīvarappavattiṁ ñatvā pakkamituṁ vaṭṭati.",
  "tika-vin04t7:138_19": "Aññatra bhikkhusammutiyāti yaṁ saṅgho gilānassa bhikkhuno cīvarena vippavāsasammutiṁ deti,",
  "tika-vin04t7:138_20": "taṁ ṭhapetvā aladdhasammutikassa atirekachārattaṁ vippavasato nissaggiyaṁ hoti.",
  "tika-vin04t7:139_0": "Sāvatthiyaṁ sambahule bhikkhū ārabbha cīvaravippavāsavatthusmiṁ paññattaṁ,",
  "tika-vin04t7:139_1": "sesamettha cīvaravaggassa dutiyasikkhāpade vuttanayeneva veditabbanti.",
  "tika-vin04t7:140_0": "Sāsaṅkasikkhāpadavaṇṇanā niṭṭhitā.",
  "tika-vin04t7:141_0": "10. Pariṇatasikkhāpadavaṇṇanā",
  "tika-vin04t7:142_0": "Dasame saṅghikanti saṅghassa santakaṁ.",
  "tika-vin04t7:142_1": "So hi saṅghassa pariṇatattā hatthe anāruḷhopi ekena pariyāyena saṅghasantako hoti.",
  "tika-vin04t7:142_2": "Lābhanti labhitabbaṁ cīvarādivatthuṁ.",
  "tika-vin04t7:142_3": "Pariṇatanti ‘‘dassāma karissāmā’’ti vacībhedena vā hatthamuddāya vā saṅghassa ninnaṁ hutvā ṭhitaṁ.",
  "tika-vin04t7:142_4": "Attano pariṇāmeyyāti ‘‘idaṁ mayhaṁ dethā’’tiādīni vadanto attaninnaṁ kareyya.",
  "tika-vin04t7:142_5": "Sace pana saṅghassa dinnaṁ hoti,",
  "tika-vin04t7:142_6": "taṁ gahetuṁ na vaṭṭati,",
  "tika-vin04t7:142_7": "saṅghasseva dātabbaṁ.",
  "tika-vin04t7:142_8": "Pariṇataṁ pana sahadhammikānaṁ vā gihīnaṁ vā antamaso mātusantakampi attano pariṇāmentassa payoge dukkaṭaṁ,",
  "tika-vin04t7:142_9": "paṭilābhena nissaggiyaṁ hoti.",
  "tika-vin04t7:143_0": "Sāvatthiyaṁ chabbaggiye bhikkhū ārabbha pariṇāmanavatthusmiṁ paññattaṁ,",
  "tika-vin04t7:143_1": "sādhāraṇapaññatti,",
  "tika-vin04t7:143_2": "anāṇattikaṁ,",
  "tika-vin04t7:143_3": "pariṇate vematikassa,",
  "tika-vin04t7:143_4": "apariṇate pariṇatasaññino ceva vematikassa ca,",
  "tika-vin04t7:143_5": "saṅghacetiyapuggalesu yassa kassaci pariṇataṁ aññasaṅghādīnaṁ pariṇāmentassa ca dukkaṭaṁ.",
  "tika-vin04t7:143_6": "Apariṇatasaññino,",
  "tika-vin04t7:143_7": "‘‘kattha demā’’ti pucchite ‘‘yattha tumhākaṁ cittaṁ pasīdati,",
  "tika-vin04t7:143_8": "tattha detha,",
  "tika-vin04t7:143_9": "tumhākaṁ deyyadhammo paribhogaṁ vā labheyyā’’tiādīni vadantassa,",
  "tika-vin04t7:143_10": "ummattakādīnañca anāpatti.",
  "tika-vin04t7:143_11": "Saṅghe pariṇatabhāvo,",
  "tika-vin04t7:143_12": "taṁ ñatvā attano pariṇāmanaṁ,",
  "tika-vin04t7:143_13": "paṭilābhoti imānettha tīṇi aṅgāni.",
  "tika-vin04t7:143_14": "Samuṭṭhānādīni adinnādānasadisānīti.",
  "tika-vin04t7:144_0": "Pariṇatasikkhāpadavaṇṇanā niṭṭhitā.",
  "tika-vin04t7:145_0": "Pattavaggo tatiyo.",
  "tika-vin04t7:146_0": "Iti kaṅkhāvitaraṇiyā pātimokkhavaṇṇanāya",
  "tika-vin04t7:147_0": "Nissaggiyapācittiyavaṇṇanā niṭṭhitā."
}