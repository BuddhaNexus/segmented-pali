{
  "sn46:1.0.1_0": "Saṁyutta Nikāya 46 ",
  "sn46:1.0.2_0": "1. Pabbatavagga ",
  "sn46:1.0.3_0": "1. Himavantasutta ",
  "sn46:1.1.1_0": "Sāvatthinidānaṁ. ",
  "sn46:1.1.2_0": "“Seyyathāpi, bhikkhave, himavantaṁ pabbatarājānaṁ nissāya nāgā kāyaṁ vaḍḍhenti, balaṁ gāhenti; ",
  "sn46:1.1.3_0": "te tattha kāyaṁ vaḍḍhetvā balaṁ gāhetvā kusobbhe otaranti,",
  "sn46:1.1.3_1": "kusobbhe otaritvā mahāsobbhe otaranti,",
  "sn46:1.1.3_2": "mahāsobbhe otaritvā kunnadiyo otaranti,",
  "sn46:1.1.3_3": "kunnadiyo otaritvā mahānadiyo otaranti,",
  "sn46:1.1.3_4": "mahānadiyo otaritvā mahāsamuddasāgaraṁ otaranti;",
  "sn46:1.1.3_5": "te tattha mahantattaṁ vepullattaṁ āpajjanti kāyena;",
  "sn46:1.1.4_0": "evameva kho,",
  "sn46:1.1.4_1": "bhikkhave,",
  "sn46:1.1.4_2": "bhikkhu sīlaṁ nissāya sīle patiṭṭhāya satta bojjhaṅge bhāvento satta bojjhaṅge bahulīkaronto mahantattaṁ vepullattaṁ pāpuṇāti dhammesu.",
  "sn46:1.1.5_0": "Kathañca,",
  "sn46:1.1.5_1": "bhikkhave,",
  "sn46:1.1.5_2": "bhikkhu sīlaṁ nissāya sīle patiṭṭhāya satta bojjhaṅge bhāvento satta bojjhaṅge bahulīkaronto mahantattaṁ vepullattaṁ pāpuṇāti dhammesūti?",
  "sn46:1.1.6_0": "Idha,",
  "sn46:1.1.6_1": "bhikkhave,",
  "sn46:1.1.6_2": "bhikkhu satisambojjhaṅgaṁ bhāveti vivekanissitaṁ virāganissitaṁ nirodhanissitaṁ vossaggapariṇāmiṁ;",
  "sn46:1.1.7_0": "dhammavicayasambojjhaṅgaṁ bhāveti …pe… ",
  "sn46:1.1.8_0": "vīriyasambojjhaṅgaṁ bhāveti …pe… ",
  "sn46:1.1.9_0": "pītisambojjhaṅgaṁ bhāveti …pe… ",
  "sn46:1.1.10_0": "passaddhisambojjhaṅgaṁ bhāveti …pe… ",
  "sn46:1.1.11_0": "samādhisambojjhaṅgaṁ bhāveti …pe… ",
  "sn46:1.1.12_0": "upekkhāsambojjhaṅgaṁ bhāveti vivekanissitaṁ virāganissitaṁ nirodhanissitaṁ vossaggapariṇāmiṁ. ",
  "sn46:1.1.13_0": "Evaṁ kho,",
  "sn46:1.1.13_1": "bhikkhave,",
  "sn46:1.1.13_2": "bhikkhu sīlaṁ nissāya sīle patiṭṭhāya satta bojjhaṅge bhāvento satta bojjhaṅge bahulīkaronto mahantattaṁ vepullattaṁ pāpuṇāti dhammesū”ti.",
  "sn46:1.1.14_0": "Paṭhamaṁ. ",
  "sn46:2.0.1_0": "Saṁyutta Nikāya 46 ",
  "sn46:2.0.2_0": "1. Pabbatavagga ",
  "sn46:2.0.3_0": "2. Kāyasutta ",
  "sn46:2.1.1_0": "Sāvatthinidānaṁ. ",
  "sn46:2.1.2_0": "“Seyyathāpi, bhikkhave, ayaṁ kāyo āhāraṭṭhitiko, āhāraṁ paṭicca tiṭṭhati, anāhāro no tiṭṭhati; ",
  "sn46:2.1.3_0": "evameva kho,",
  "sn46:2.1.3_1": "bhikkhave,",
  "sn46:2.1.3_2": "pañca nīvaraṇā āhāraṭṭhitikā,",
  "sn46:2.1.3_3": "āhāraṁ paṭicca tiṭṭhanti,",
  "sn46:2.1.3_4": "anāhārā no tiṭṭhanti.",
  "sn46:2.2.1_0": "Ko ca,",
  "sn46:2.2.1_1": "bhikkhave,",
  "sn46:2.2.1_2": "āhāro anuppannassa vā kāmacchandassa uppādāya,",
  "sn46:2.2.1_3": "uppannassa vā kāmacchandassa bhiyyobhāvāya vepullāya?",
  "sn46:2.2.2_0": "Atthi, bhikkhave, subhanimittaṁ. ",
  "sn46:2.2.3_0": "Tattha ayonisomanasikārabahulīkāro—",
  "sn46:2.2.4_0": "ayamāhāro anuppannassa vā kāmacchandassa uppādāya,",
  "sn46:2.2.4_1": "uppannassa vā kāmacchandassa bhiyyobhāvāya vepullāya.",
  "sn46:2.3.1_0": "Ko ca,",
  "sn46:2.3.1_1": "bhikkhave,",
  "sn46:2.3.1_2": "āhāro anuppannassa vā byāpādassa uppādāya,",
  "sn46:2.3.1_3": "uppannassa vā byāpādassa bhiyyobhāvāya vepullāya?",
  "sn46:2.3.2_0": "Atthi, bhikkhave, paṭighanimittaṁ. ",
  "sn46:2.3.3_0": "Tattha ayonisomanasikārabahulīkāro—",
  "sn46:2.3.4_0": "ayamāhāro anuppannassa vā byāpādassa uppādāya, uppannassa vā byāpādassa bhiyyobhāvāya vepullāya. ",
  "sn46:2.4.1_0": "Ko ca,",
  "sn46:2.4.1_1": "bhikkhave,",
  "sn46:2.4.1_2": "āhāro anuppannassa vā thinamiddhassa uppādāya,",
  "sn46:2.4.1_3": "uppannassa vā thinamiddhassa bhiyyobhāvāya vepullāya?",
  "sn46:2.4.2_0": "Atthi, bhikkhave, arati tandi vijambhitā bhattasammado cetaso ca līnattaṁ. ",
  "sn46:2.4.3_0": "Tattha ayonisomanasikārabahulīkāro—",
  "sn46:2.4.4_0": "ayamāhāro anuppannassa vā thinamiddhassa uppādāya,",
  "sn46:2.4.4_1": "uppannassa vā thinamiddhassa bhiyyobhāvāya vepullāya.",
  "sn46:2.5.1_0": "Ko ca,",
  "sn46:2.5.1_1": "bhikkhave,",
  "sn46:2.5.1_2": "āhāro anuppannassa vā uddhaccakukkuccassa uppādāya,",
  "sn46:2.5.1_3": "uppannassa vā uddhaccakukkuccassa bhiyyobhāvāya vepullāya?",
  "sn46:2.5.2_0": "Atthi, bhikkhave, cetaso avūpasamo. ",
  "sn46:2.5.3_0": "Tattha ayonisomanasikārabahulīkāro—",
  "sn46:2.5.4_0": "ayamāhāro anuppannassa vā uddhaccakukkuccassa uppādāya,",
  "sn46:2.5.4_1": "uppannassa vā uddhaccakukkuccassa bhiyyobhāvāya vepullāya.",
  "sn46:2.6.1_0": "Ko ca,",
  "sn46:2.6.1_1": "bhikkhave,",
  "sn46:2.6.1_2": "āhāro anuppannāya vā vicikicchāya uppādāya,",
  "sn46:2.6.1_3": "uppannāya vā vicikicchāya bhiyyobhāvāya vepullāya?",
  "sn46:2.6.2_0": "Atthi, bhikkhave, vicikicchāṭṭhānīyā dhammā. ",
  "sn46:2.6.3_0": "Tattha ayonisomanasikārabahulīkāro—",
  "sn46:2.6.4_0": "ayamāhāro anuppannāya vā vicikicchāya uppādāya, uppannāya vā vicikicchāya bhiyyobhāvāya vepullāya. ",
  "sn46:2.7.1_0": "Seyyathāpi, bhikkhave, ayaṁ kāyo āhāraṭṭhitiko, āhāraṁ paṭicca tiṭṭhati, anāhāro no tiṭṭhati; ",
  "sn46:2.7.2_0": "evameva kho,",
  "sn46:2.7.2_1": "bhikkhave,",
  "sn46:2.7.2_2": "ime pañca nīvaraṇā āhāraṭṭhitikā,",
  "sn46:2.7.2_3": "āhāraṁ paṭicca tiṭṭhanti,",
  "sn46:2.7.2_4": "anāhārā no tiṭṭhanti.",
  "sn46:2.8.1_0": "Seyyathāpi, bhikkhave, ayaṁ kāyo āhāraṭṭhitiko, āhāraṁ paṭicca tiṭṭhati, anāhāro no tiṭṭhati; ",
  "sn46:2.8.2_0": "evameva kho,",
  "sn46:2.8.2_1": "bhikkhave,",
  "sn46:2.8.2_2": "satta bojjhaṅgā āhāraṭṭhitikā,",
  "sn46:2.8.2_3": "āhāraṁ paṭicca tiṭṭhanti,",
  "sn46:2.8.2_4": "anāhārā no tiṭṭhanti.",
  "sn46:2.9.1_0": "Ko ca,",
  "sn46:2.9.1_1": "bhikkhave,",
  "sn46:2.9.1_2": "āhāro anuppannassa vā satisambojjhaṅgassa uppādāya,",
  "sn46:2.9.1_3": "uppannassa vā satisambojjhaṅgassa bhāvanāya pāripūriyā?",
  "sn46:2.9.2_0": "Atthi, bhikkhave, satisambojjhaṅgaṭṭhānīyā dhammā. ",
  "sn46:2.9.3_0": "Tattha yonisomanasikārabahulīkāro—",
  "sn46:2.9.4_0": "ayamāhāro anuppannassa vā satisambojjhaṅgassa uppādāya,",
  "sn46:2.9.4_1": "uppannassa vā satisambojjhaṅgassa bhāvanāya pāripūriyā.",
  "sn46:2.10.1_0": "Ko ca,",
  "sn46:2.10.1_1": "bhikkhave,",
  "sn46:2.10.1_2": "āhāro anuppannassa vā dhammavicayasambojjhaṅgassa uppādāya,",
  "sn46:2.10.1_3": "uppannassa vā dhammavicayasambojjhaṅgassa bhāvanāya pāripūriyā?",
  "sn46:2.10.2_0": "Atthi,",
  "sn46:2.10.2_1": "bhikkhave,",
  "sn46:2.10.2_2": "kusalākusalā dhammā,",
  "sn46:2.10.2_3": "sāvajjānavajjā dhammā,",
  "sn46:2.10.2_4": "hīnapaṇītā dhammā,",
  "sn46:2.10.2_5": "kaṇhasukkasappaṭibhāgā dhammā.",
  "sn46:2.10.3_0": "Tattha yonisomanasikārabahulīkāro—",
  "sn46:2.10.4_0": "ayamāhāro anuppannassa vā dhammavicayasambojjhaṅgassa uppādāya,",
  "sn46:2.10.4_1": "uppannassa vā dhammavicayasambojjhaṅgassa bhāvanāya pāripūriyā.",
  "sn46:2.11.1_0": "Ko ca,",
  "sn46:2.11.1_1": "bhikkhave,",
  "sn46:2.11.1_2": "āhāro anuppannassa vā vīriyasambojjhaṅgassa uppādāya,",
  "sn46:2.11.1_3": "uppannassa vā vīriyasambojjhaṅgassa bhāvanāya pāripūriyā?",
  "sn46:2.11.2_0": "Atthi, bhikkhave, ārambhadhātu nikkamadhātu parakkamadhātu. ",
  "sn46:2.11.3_0": "Tattha yonisomanasikārabahulīkāro—",
  "sn46:2.11.4_0": "ayamāhāro anuppannassa vā vīriyasambojjhaṅgassa uppādāya,",
  "sn46:2.11.4_1": "uppannassa vā vīriyasambojjhaṅgassa bhāvanāya pāripūriyā.",
  "sn46:2.12.1_0": "Ko ca,",
  "sn46:2.12.1_1": "bhikkhave,",
  "sn46:2.12.1_2": "āhāro anuppannassa vā pītisambojjhaṅgassa uppādāya,",
  "sn46:2.12.1_3": "uppannassa vā pītisambojjhaṅgassa bhāvanāya pāripūriyā?",
  "sn46:2.12.2_0": "Atthi, bhikkhave, pītisambojjhaṅgaṭṭhānīyā dhammā. ",
  "sn46:2.12.3_0": "Tattha yonisomanasikārabahulīkāro—",
  "sn46:2.12.4_0": "ayamāhāro anuppannassa vā pītisambojjhaṅgassa uppādāya,",
  "sn46:2.12.4_1": "uppannassa vā pītisambojjhaṅgassa bhāvanāya pāripūriyā.",
  "sn46:2.13.1_0": "Ko ca,",
  "sn46:2.13.1_1": "bhikkhave,",
  "sn46:2.13.1_2": "āhāro anuppannassa vā passaddhisambojjhaṅgassa uppādāya,",
  "sn46:2.13.1_3": "uppannassa vā passaddhisambojjhaṅgassa bhāvanāya pāripūriyā?",
  "sn46:2.13.2_0": "Atthi, bhikkhave, kāyapassaddhi, cittapassaddhi. ",
  "sn46:2.13.3_0": "Tattha yonisomanasikārabahulīkāro—",
  "sn46:2.13.4_0": "ayamāhāro anuppannassa vā passaddhisambojjhaṅgassa uppādāya,",
  "sn46:2.13.4_1": "uppannassa vā passaddhisambojjhaṅgassa bhāvanāya pāripūriyā.",
  "sn46:2.14.1_0": "Ko ca,",
  "sn46:2.14.1_1": "bhikkhave,",
  "sn46:2.14.1_2": "āhāro anuppannassa vā samādhisambojjhaṅgassa uppādāya,",
  "sn46:2.14.1_3": "uppannassa vā samādhisambojjhaṅgassa bhāvanāya pāripūriyā?",
  "sn46:2.14.2_0": "Atthi, bhikkhave, samathanimittaṁ abyagganimittaṁ. ",
  "sn46:2.14.3_0": "Tattha yonisomanasikārabahulīkāro—",
  "sn46:2.14.4_0": "ayamāhāro anuppannassa vā samādhisambojjhaṅgassa uppādāya,",
  "sn46:2.14.4_1": "uppannassa vā samādhisambojjhaṅgassa bhāvanāya pāripūriyā.",
  "sn46:2.15.1_0": "Ko ca,",
  "sn46:2.15.1_1": "bhikkhave,",
  "sn46:2.15.1_2": "āhāro anuppannassa vā upekkhāsambojjhaṅgassa uppādāya,",
  "sn46:2.15.1_3": "uppannassa vā upekkhāsambojjhaṅgassa bhāvanāya pāripūriyā?",
  "sn46:2.15.2_0": "Atthi, bhikkhave, upekkhāsambojjhaṅgaṭṭhānīyā dhammā. ",
  "sn46:2.15.3_0": "Tattha yonisomanasikārabahulīkāro—",
  "sn46:2.15.4_0": "ayamāhāro anuppannassa vā upekkhāsambojjhaṅgassa uppādāya,",
  "sn46:2.15.4_1": "uppannassa vā upekkhāsambojjhaṅgassa bhāvanāya pāripūriyā.",
  "sn46:2.16.1_0": "Seyyathāpi, bhikkhave, ayaṁ kāyo āhāraṭṭhitiko, āhāraṁ paṭicca tiṭṭhati, anāhāro no tiṭṭhati; ",
  "sn46:2.16.2_0": "evameva kho,",
  "sn46:2.16.2_1": "bhikkhave,",
  "sn46:2.16.2_2": "ime satta bojjhaṅgā āhāraṭṭhitikā,",
  "sn46:2.16.2_3": "āhāraṁ paṭicca tiṭṭhanti,",
  "sn46:2.16.2_4": "anāhārā no tiṭṭhantī”ti.",
  "sn46:2.16.3_0": "Dutiyaṁ. ",
  "sn46:3.0.1_0": "Saṁyutta Nikāya 46 ",
  "sn46:3.0.2_0": "1. Pabbatavagga ",
  "sn46:3.0.3_0": "3. Sīlasutta ",
  "sn46:3.1.1_0": "“Ye te,",
  "sn46:3.1.1_1": "bhikkhave,",
  "sn46:3.1.1_2": "bhikkhū sīlasampannā samādhisampannā ñāṇasampannā vimuttisampannā vimuttiñāṇadassanasampannā,",
  "sn46:3.1.1_3": "dassanampāhaṁ,",
  "sn46:3.1.1_4": "bhikkhave,",
  "sn46:3.1.1_5": "tesaṁ bhikkhūnaṁ bahukāraṁ vadāmi;",
  "sn46:3.1.2_0": "savanampāhaṁ, bhikkhave, tesaṁ bhikkhūnaṁ bahukāraṁ vadāmi; ",
  "sn46:3.1.3_0": "upasaṅkamanampāhaṁ, bhikkhave, tesaṁ bhikkhūnaṁ bahukāraṁ vadāmi; ",
  "sn46:3.1.4_0": "payirupāsanampāhaṁ, bhikkhave, tesaṁ bhikkhūnaṁ bahukāraṁ vadāmi; ",
  "sn46:3.1.5_0": "anussatimpāhaṁ, bhikkhave, tesaṁ bhikkhūnaṁ bahukāraṁ vadāmi; ",
  "sn46:3.1.6_0": "anupabbajjampāhaṁ, bhikkhave, tesaṁ bhikkhūnaṁ bahukāraṁ vadāmi. ",
  "sn46:3.1.7_0": "Taṁ kissa hetu? ",
  "sn46:3.1.8_0": "Tathārūpānaṁ,",
  "sn46:3.1.8_1": "bhikkhave,",
  "sn46:3.1.8_2": "bhikkhūnaṁ dhammaṁ sutvā dvayena vūpakāsena vūpakaṭṭho viharati—kāyavūpakāsena ca cittavūpakāsena ca.",
  "sn46:3.1.9_0": "So tathā vūpakaṭṭho viharanto taṁ dhammaṁ anussarati anuvitakketi. ",
  "sn46:3.2.1_0": "Yasmiṁ samaye,",
  "sn46:3.2.1_1": "bhikkhave,",
  "sn46:3.2.1_2": "bhikkhu tathā vūpakaṭṭho viharanto taṁ dhammaṁ anussarati anuvitakketi,",
  "sn46:3.2.1_3": "satisambojjhaṅgo tasmiṁ samaye bhikkhuno āraddho hoti;",
  "sn46:3.2.2_0": "satisambojjhaṅgaṁ tasmiṁ samaye bhikkhu bhāveti; ",
  "sn46:3.2.3_0": "satisambojjhaṅgo tasmiṁ samaye bhikkhuno bhāvanāpāripūriṁ gacchati. ",
  "sn46:3.2.4_0": "So tathā sato viharanto taṁ dhammaṁ paññāya pavicinati pavicarati parivīmaṁsamāpajjati. ",
  "sn46:3.3.1_0": "Yasmiṁ samaye,",
  "sn46:3.3.1_1": "bhikkhave,",
  "sn46:3.3.1_2": "bhikkhu tathā sato viharanto taṁ dhammaṁ paññāya pavicinati pavicarati parivīmaṁsamāpajjati,",
  "sn46:3.3.1_3": "dhammavicayasambojjhaṅgo tasmiṁ samaye bhikkhuno āraddho hoti;",
  "sn46:3.3.2_0": "dhammavicayasambojjhaṅgaṁ tasmiṁ samaye bhikkhu bhāveti; ",
  "sn46:3.3.3_0": "dhammavicayasambojjhaṅgo tasmiṁ samaye bhikkhuno bhāvanāpāripūriṁ gacchati. ",
  "sn46:3.3.4_0": "Tassa taṁ dhammaṁ paññāya pavicinato pavicarato parivīmaṁsamāpajjato āraddhaṁ hoti vīriyaṁ asallīnaṁ. ",
  "sn46:3.4.1_0": "Yasmiṁ samaye,",
  "sn46:3.4.1_1": "bhikkhave,",
  "sn46:3.4.1_2": "bhikkhuno taṁ dhammaṁ paññāya pavicinato pavicarato parivīmaṁsamāpajjato āraddhaṁ hoti vīriyaṁ asallīnaṁ,",
  "sn46:3.4.1_3": "vīriyasambojjhaṅgo tasmiṁ samaye bhikkhuno āraddho hoti;",
  "sn46:3.4.1_4": "vīriyasambojjhaṅgaṁ tasmiṁ samaye bhikkhu bhāveti;",
  "sn46:3.4.1_5": "vīriyasambojjhaṅgo tasmiṁ samaye bhikkhuno bhāvanāpāripūriṁ gacchati.",
  "sn46:3.4.2_0": "Āraddhavīriyassa uppajjati pīti nirāmisā. ",
  "sn46:3.5.1_0": "Yasmiṁ samaye,",
  "sn46:3.5.1_1": "bhikkhave,",
  "sn46:3.5.1_2": "bhikkhuno āraddhavīriyassa uppajjati pīti nirāmisā,",
  "sn46:3.5.1_3": "pītisambojjhaṅgo tasmiṁ samaye bhikkhuno āraddho hoti;",
  "sn46:3.5.1_4": "pītisambojjhaṅgaṁ tasmiṁ samaye bhikkhu bhāveti;",
  "sn46:3.5.1_5": "pītisambojjhaṅgo tasmiṁ samaye bhikkhuno bhāvanāpāripūriṁ gacchati.",
  "sn46:3.5.2_0": "Pītimanassa kāyopi passambhati, cittampi passambhati. ",
  "sn46:3.6.1_0": "Yasmiṁ samaye,",
  "sn46:3.6.1_1": "bhikkhave,",
  "sn46:3.6.1_2": "bhikkhuno pītimanassa kāyopi passambhati cittampi passambhati,",
  "sn46:3.6.1_3": "passaddhisambojjhaṅgo tasmiṁ samaye bhikkhuno āraddho hoti;",
  "sn46:3.6.1_4": "passaddhisambojjhaṅgaṁ tasmiṁ samaye bhikkhu bhāveti;",
  "sn46:3.6.1_5": "passaddhisambojjhaṅgo tasmiṁ samaye bhikkhuno bhāvanāpāripūriṁ gacchati.",
  "sn46:3.6.2_0": "Passaddhakāyassa sukhino cittaṁ samādhiyati. ",
  "sn46:3.7.1_0": "Yasmiṁ samaye,",
  "sn46:3.7.1_1": "bhikkhave,",
  "sn46:3.7.1_2": "bhikkhuno passaddhakāyassa sukhino cittaṁ samādhiyati,",
  "sn46:3.7.1_3": "samādhisambojjhaṅgo tasmiṁ samaye bhikkhuno āraddho hoti;",
  "sn46:3.7.1_4": "samādhisambojjhaṅgaṁ tasmiṁ samaye bhikkhu bhāveti;",
  "sn46:3.7.1_5": "samādhisambojjhaṅgo tasmiṁ samaye bhikkhuno bhāvanāpāripūriṁ gacchati.",
  "sn46:3.7.2_0": "So tathāsamāhitaṁ cittaṁ sādhukaṁ ajjhupekkhitā hoti. ",
  "sn46:3.8.1_0": "Yasmiṁ samaye,",
  "sn46:3.8.1_1": "bhikkhave,",
  "sn46:3.8.1_2": "bhikkhu tathāsamāhitaṁ cittaṁ sādhukaṁ ajjhupekkhitā hoti,",
  "sn46:3.8.1_3": "upekkhāsambojjhaṅgo tasmiṁ samaye bhikkhuno āraddho hoti;",
  "sn46:3.8.1_4": "upekkhāsambojjhaṅgaṁ tasmiṁ samaye bhikkhu bhāveti;",
  "sn46:3.8.1_5": "upekkhāsambojjhaṅgo tasmiṁ samaye bhikkhuno bhāvanāpāripūriṁ gacchati.",
  "sn46:3.9.1_0": "Evaṁ bhāvitesu kho,",
  "sn46:3.9.1_1": "bhikkhave,",
  "sn46:3.9.1_2": "sattasu sambojjhaṅgesu evaṁ bahulīkatesu satta phalā sattānisaṁsā pāṭikaṅkhā.",
  "sn46:3.9.2_0": "Katame satta phalā sattānisaṁsā? ",
  "sn46:3.9.3_0": "Diṭṭheva dhamme paṭikacca aññaṁ ārādheti. ",
  "sn46:3.9.4_0": "No ce diṭṭheva dhamme paṭikacca aññaṁ ārādheti, atha maraṇakāle aññaṁ ārādheti. ",
  "sn46:3.9.5_0": "No ce diṭṭheva dhamme paṭikacca aññaṁ ārādheti,",
  "sn46:3.9.5_1": "no ce maraṇakāle aññaṁ ārādheti,",
  "sn46:3.9.5_2": "atha pañcannaṁ orambhāgiyānaṁ saṁyojanānaṁ parikkhayā antarāparinibbāyī hoti.",
  "sn46:3.9.6_0": "No ce diṭṭheva dhamme paṭikacca aññaṁ ārādheti,",
  "sn46:3.9.6_1": "no ce maraṇakāle aññaṁ ārādheti,",
  "sn46:3.9.6_2": "no ce pañcannaṁ orambhāgiyānaṁ saṁyojanānaṁ parikkhayā antarāparinibbāyī hoti,",
  "sn46:3.9.6_3": "atha pañcannaṁ orambhāgiyānaṁ saṁyojanānaṁ parikkhayā upahaccaparinibbāyī hoti.",
  "sn46:3.9.7_0": "No ce diṭṭheva dhamme paṭikacca aññaṁ ārādheti,",
  "sn46:3.9.7_1": "no ce maraṇakāle aññaṁ ārādheti,",
  "sn46:3.9.7_2": "no ce pañcannaṁ orambhāgiyānaṁ saṁyojanānaṁ parikkhayā antarāparinibbāyī hoti,",
  "sn46:3.9.7_3": "no ce pañcannaṁ orambhāgiyānaṁ saṁyojanānaṁ parikkhayā upahaccaparinibbāyī hoti,",
  "sn46:3.9.7_4": "atha pañcannaṁ orambhāgiyānaṁ saṁyojanānaṁ parikkhayā asaṅkhāraparinibbāyī hoti.",
  "sn46:3.9.8_0": "No ce diṭṭheva dhamme paṭikacca aññaṁ ārādheti,",
  "sn46:3.9.8_1": "no ce maraṇakāle aññaṁ ārādheti,",
  "sn46:3.9.8_2": "no ce pañcannaṁ orambhāgiyānaṁ saṁyojanānaṁ parikkhayā antarāparinibbāyī hoti,",
  "sn46:3.9.8_3": "no ce pañcannaṁ orambhāgiyānaṁ saṁyojanānaṁ parikkhayā upahaccaparinibbāyī hoti,",
  "sn46:3.9.8_4": "no ce pañcannaṁ orambhāgiyānaṁ saṁyojanānaṁ parikkhayā asaṅkhāraparinibbāyī hoti,",
  "sn46:3.9.8_5": "atha pañcannaṁ orambhāgiyānaṁ saṁyojanānaṁ parikkhayā sasaṅkhāraparinibbāyī hoti.",
  "sn46:3.9.9_0": "No ce diṭṭheva dhamme paṭikacca aññaṁ ārādheti,",
  "sn46:3.9.9_1": "no ce maraṇakāle aññaṁ ārādheti,",
  "sn46:3.9.9_2": "no ce pañcannaṁ orambhāgiyānaṁ saṁyojanānaṁ parikkhayā antarāparinibbāyī hoti,",
  "sn46:3.9.9_3": "no ce pañcannaṁ orambhāgiyānaṁ saṁyojanānaṁ parikkhayā upahaccaparinibbāyī hoti,",
  "sn46:3.9.9_4": "no ce pañcannaṁ orambhāgiyānaṁ saṁyojanānaṁ parikkhayā asaṅkhāraparinibbāyī hoti,",
  "sn46:3.9.9_5": "no ce pañcannaṁ orambhāgiyānaṁ saṁyojanānaṁ parikkhayā sasaṅkhāraparinibbāyī hoti,",
  "sn46:3.9.9_6": "atha pañcannaṁ orambhāgiyānaṁ saṁyojanānaṁ parikkhayā uddhaṁsoto hoti akaniṭṭhagāmī.",
  "sn46:3.9.10_0": "Evaṁ bhāvitesu kho,",
  "sn46:3.9.10_1": "bhikkhave,",
  "sn46:3.9.10_2": "sattasu bojjhaṅgesu evaṁ bahulīkatesu ime satta phalā sattānisaṁsā pāṭikaṅkhā”ti.",
  "sn46:3.9.11_0": "Tatiyaṁ. ",
  "sn46:4.0.1_0": "Saṁyutta Nikāya 46 ",
  "sn46:4.0.2_0": "1. Pabbatavagga ",
  "sn46:4.0.3_0": "4. Vatthasutta ",
  "sn46:4.1.1_0": "Ekaṁ samayaṁ āyasmā sāriputto sāvatthiyaṁ viharati jetavane anāthapiṇḍikassa ārāme. ",
  "sn46:4.1.2_0": "Tatra kho āyasmā sāriputto bhikkhū āmantesi: ",
  "sn46:4.1.3_0": "“āvuso bhikkhavo”ti. ",
  "sn46:4.1.4_0": "“Āvuso”ti kho te bhikkhū āyasmato sāriputtassa paccassosuṁ. ",
  "sn46:4.1.5_0": "Āyasmā sāriputto etadavoca: ",
  "sn46:4.2.1_0": "“Sattime, āvuso, bojjhaṅgā. ",
  "sn46:4.2.2_0": "Katame satta? ",
  "sn46:4.2.3_0": "Satisambojjhaṅgo,",
  "sn46:4.2.3_1": "dhammavicayasambojjhaṅgo,",
  "sn46:4.2.3_2": "vīriyasambojjhaṅgo,",
  "sn46:4.2.3_3": "pītisambojjhaṅgo,",
  "sn46:4.2.3_4": "passaddhisambojjhaṅgo,",
  "sn46:4.2.3_5": "samādhisambojjhaṅgo,",
  "sn46:4.2.3_6": "upekkhāsambojjhaṅgo—",
  "sn46:4.2.4_0": "ime kho, āvuso, satta bojjhaṅgā. ",
  "sn46:4.2.5_0": "Imesaṁ khvāhaṁ, āvuso,",
  "sn46:4.2.5_1": "sattannaṁ bojjhaṅgānaṁ yena yena bojjhaṅgena ākaṅkhāmi pubbaṇhasamayaṁ viharituṁ,",
  "sn46:4.2.5_2": "tena tena bojjhaṅgena pubbaṇhasamayaṁ viharāmi;",
  "sn46:4.2.6_0": "yena yena bojjhaṅgena ākaṅkhāmi majjhanhikaṁ samayaṁ viharituṁ,",
  "sn46:4.2.6_1": "tena tena bojjhaṅgena majjhanhikaṁ samayaṁ viharāmi;",
  "sn46:4.2.7_0": "yena yena bojjhaṅgena ākaṅkhāmi sāyanhasamayaṁ viharituṁ,",
  "sn46:4.2.7_1": "tena tena bojjhaṅgena sāyanhasamayaṁ viharāmi.",
  "sn46:4.2.8_0": "Satisambojjhaṅgo iti ce me, āvuso, hoti,",
  "sn46:4.2.8_1": "‘appamāṇo’ti me hoti,",
  "sn46:4.2.8_2": "‘susamāraddho’ti me hoti,",
  "sn46:4.2.8_3": "tiṭṭhantañca naṁ ‘tiṭṭhatī’ti pajānāmi.",
  "sn46:4.2.9_0": "Sacepi me cavati, ‘idappaccayā me cavatī’ti pajānāmi …pe… ",
  "sn46:4.2.10_0": "upekkhāsambojjhaṅgo iti ce me, āvuso, hoti,",
  "sn46:4.2.10_1": "‘appamāṇo’ti me hoti,",
  "sn46:4.2.10_2": "‘susamāraddho’ti me hoti,",
  "sn46:4.2.10_3": "tiṭṭhantañca naṁ ‘tiṭṭhatī’ti pajānāmi.",
  "sn46:4.2.11_0": "Sacepi me cavati, ‘idappaccayā me cavatī’ti pajānāmi. ",
  "sn46:4.3.1_0": "Seyyathāpi, āvuso, rañño vā rājamahāmattassa vā nānārattānaṁ dussānaṁ dussakaraṇḍako pūro assa. ",
  "sn46:4.3.2_0": "So yaññadeva dussayugaṁ ākaṅkheyya pubbaṇhasamayaṁ pārupituṁ,",
  "sn46:4.3.2_1": "taṁ tadeva dussayugaṁ pubbaṇhasamayaṁ pārupeyya;",
  "sn46:4.3.3_0": "yaññadeva dussayugaṁ ākaṅkheyya majjhanhikaṁ samayaṁ pārupituṁ,",
  "sn46:4.3.3_1": "taṁ tadeva dussayugaṁ majjhanhikaṁ samayaṁ pārupeyya;",
  "sn46:4.3.4_0": "yaññadeva dussayugaṁ ākaṅkheyya sāyanhasamayaṁ pārupituṁ,",
  "sn46:4.3.4_1": "taṁ tadeva dussayugaṁ sāyanhasamayaṁ pārupeyya.",
  "sn46:4.3.5_0": "Evameva khvāhaṁ, āvuso,",
  "sn46:4.3.5_1": "imesaṁ sattannaṁ bojjhaṅgānaṁ yena yena bojjhaṅgena ākaṅkhāmi pubbaṇhasamayaṁ viharituṁ,",
  "sn46:4.3.5_2": "tena tena bojjhaṅgena pubbaṇhasamayaṁ viharāmi;",
  "sn46:4.3.6_0": "yena yena bojjhaṅgena ākaṅkhāmi majjhanhikaṁ samayaṁ viharituṁ,",
  "sn46:4.3.6_1": "tena tena bojjhaṅgena majjhanhikaṁ samayaṁ viharāmi;",
  "sn46:4.3.7_0": "yena yena bojjhaṅgena ākaṅkhāmi sāyanhasamayaṁ viharituṁ,",
  "sn46:4.3.7_1": "tena tena bojjhaṅgena sāyanhasamayaṁ viharāmi.",
  "sn46:4.3.8_0": "Satisambojjhaṅgo iti ce me, āvuso, hoti,",
  "sn46:4.3.8_1": "‘appamāṇo’ti me hoti,",
  "sn46:4.3.8_2": "‘susamāraddho’ti me hoti,",
  "sn46:4.3.8_3": "tiṭṭhantañca naṁ ‘tiṭṭhatī’ti pajānāmi.",
  "sn46:4.3.9_0": "Sacepi me cavati, ‘idappaccayā me cavatī’ti pajānāmi …pe… ",
  "sn46:4.3.10_0": "upekkhāsambojjhaṅgo iti ce me, āvuso, hoti,",
  "sn46:4.3.10_1": "‘appamāṇo’ti me hoti,",
  "sn46:4.3.10_2": "‘susamāraddho’ti me hoti,",
  "sn46:4.3.10_3": "tiṭṭhantañca naṁ ‘tiṭṭhatī’ti pajānāmi.",
  "sn46:4.3.11_0": "Sacepi me cavati, ‘idappaccayā me cavatī’ti pajānāmī”ti. ",
  "sn46:4.3.12_0": "Catutthaṁ. ",
  "sn46:5.0.1_0": "Saṁyutta Nikāya 46 ",
  "sn46:5.0.2_0": "1. Pabbatavagga ",
  "sn46:5.0.3_0": "5. Bhikkhusutta ",
  "sn46:5.1.1_0": "Sāvatthinidānaṁ. ",
  "sn46:5.1.2_0": "Atha kho aññataro bhikkhu yena bhagavā tenupasaṅkami …pe…",
  "sn46:5.1.2_1": "ekamantaṁ nisinno kho so bhikkhu bhagavantaṁ etadavoca:",
  "sn46:5.1.3_0": "“‘bojjhaṅgā, bojjhaṅgā’ti, bhante, vuccanti. ",
  "sn46:5.1.4_0": "Kittāvatā nu kho, bhante, ‘bojjhaṅgā’ti vuccantī”ti? ",
  "sn46:5.1.5_0": "“Bodhāya saṁvattantīti kho, bhikkhu, tasmā ‘bojjhaṅgā’ti vuccanti. ",
  "sn46:5.1.6_0": "Idha, bhikkhu,",
  "sn46:5.1.6_1": "satisambojjhaṅgaṁ bhāveti vivekanissitaṁ virāganissitaṁ nirodhanissitaṁ vossaggapariṇāmiṁ …pe…",
  "sn46:5.1.7_0": "upekkhāsambojjhaṅgaṁ bhāveti vivekanissitaṁ virāganissitaṁ nirodhanissitaṁ vossaggapariṇāmiṁ. ",
  "sn46:5.1.8_0": "Tassime satta bojjhaṅge bhāvayato kāmāsavāpi cittaṁ vimuccati,",
  "sn46:5.1.8_1": "bhavāsavāpi cittaṁ vimuccati,",
  "sn46:5.1.8_2": "avijjāsavāpi cittaṁ vimuccati.",
  "sn46:5.1.9_0": "Vimuttasmiṁ vimuttamiti ñāṇaṁ hoti. ",
  "sn46:5.1.10_0": "‘Khīṇā jāti, vusitaṁ brahmacariyaṁ, kataṁ karaṇīyaṁ, nāparaṁ itthattāyā’ti pajānāti. ",
  "sn46:5.1.11_0": "Bodhāya saṁvattantīti, bhikkhu, tasmā ‘bojjhaṅgā’ti vuccantī”ti. ",
  "sn46:5.1.12_0": "Pañcamaṁ. ",
  "sn46:6.0.1_0": "Saṁyutta Nikāya 46 ",
  "sn46:6.0.2_0": "1. Pabbatavagga ",
  "sn46:6.0.3_0": "6. Kuṇḍaliyasutta ",
  "sn46:6.1.1_0": "Ekaṁ samayaṁ bhagavā sākete viharati añjanavane migadāye. ",
  "sn46:6.1.2_0": "Atha kho kuṇḍaliyo paribbājako yena bhagavā tenupasaṅkami; upasaṅkamitvā bhagavatā saddhiṁ sammodi. ",
  "sn46:6.1.3_0": "Sammodanīyaṁ kathaṁ sāraṇīyaṁ vītisāretvā ekamantaṁ nisīdi.",
  "sn46:6.1.3_1": "Ekamantaṁ nisinno kho kuṇḍaliyo paribbājako bhagavantaṁ etadavoca:",
  "sn46:6.1.4_0": "“ahamasmi, bho gotama, ārāmanissayī parisāvacaro. ",
  "sn46:6.1.5_0": "Tassa mayhaṁ, bho gotama, pacchābhattaṁ bhuttapātarāsassa ayamācāro hoti—",
  "sn46:6.1.6_0": "ārāmena ārāmaṁ uyyānena uyyānaṁ anucaṅkamāmi anuvicarāmi. ",
  "sn46:6.1.7_0": "So tattha passāmi eke samaṇabrāhmaṇe itivādappamokkhānisaṁsañceva kathaṁ kathente upārambhānisaṁsañca: ",
  "sn46:6.1.8_0": "‘bhavaṁ pana gotamo kimānisaṁso viharatī’”ti? ",
  "sn46:6.1.9_0": "“Vijjāvimuttiphalānisaṁso kho, kuṇḍaliya, tathāgato viharatī”ti. ",
  "sn46:6.2.1_0": "“Katame pana, bho gotama, dhammā bhāvitā bahulīkatā vijjāvimuttiṁ paripūrentī”ti? ",
  "sn46:6.2.2_0": "“Satta kho, kuṇḍaliya, bojjhaṅgā bhāvitā bahulīkatā vijjāvimuttiṁ paripūrentī”ti. ",
  "sn46:6.2.3_0": "“Katame pana, bho gotama, dhammā bhāvitā bahulīkatā satta bojjhaṅge paripūrentī”ti? ",
  "sn46:6.2.4_0": "“Cattāro kho, kuṇḍaliya, satipaṭṭhānā bhāvitā bahulīkatā satta bojjhaṅge paripūrentī”ti. ",
  "sn46:6.2.5_0": "“Katame pana, bho gotama, dhammā bhāvitā, bahulīkatā cattāro satipaṭṭhāne paripūrentī”ti? ",
  "sn46:6.2.6_0": "“Tīṇi kho, kuṇḍaliya, sucaritāni bhāvitāni bahulīkatāni cattāro satipaṭṭhāne paripūrentī”ti. ",
  "sn46:6.2.7_0": "“Katame pana, bho gotama, dhammā bhāvitā bahulīkatā tīṇi sucaritāni paripūrentī”ti? ",
  "sn46:6.2.8_0": "“Indriyasaṁvaro kho, kuṇḍaliya, bhāvito bahulīkato tīṇi sucaritāni paripūretīti. ",
  "sn46:6.3.1_0": "Kathaṁ bhāvito ca, kuṇḍaliya, indriyasaṁvaro kathaṁ bahulīkato tīṇi sucaritāni paripūretīti? ",
  "sn46:6.3.2_0": "Idha, kuṇḍaliya, bhikkhu cakkhunā rūpaṁ disvā manāpaṁ nābhijjhati nābhihaṁsati, na rāgaṁ janeti. ",
  "sn46:6.3.3_0": "Tassa ṭhito ca kāyo hoti, ṭhitaṁ cittaṁ ajjhattaṁ susaṇṭhitaṁ suvimuttaṁ. ",
  "sn46:6.3.4_0": "Cakkhunā kho paneva rūpaṁ disvā amanāpaṁ na maṅku hoti appatiṭṭhitacitto adīnamānaso abyāpannacetaso. ",
  "sn46:6.3.5_0": "Tassa ṭhito ca kāyo hoti ṭhitaṁ cittaṁ ajjhattaṁ susaṇṭhitaṁ suvimuttaṁ. ",
  "sn46:6.4.1_0": "Puna caparaṁ, kuṇḍaliya, bhikkhu sotena saddaṁ sutvā …pe… ",
  "sn46:6.4.2_0": "ghānena gandhaṁ ghāyitvā …pe… ",
  "sn46:6.4.3_0": "jivhāya rasaṁ sāyitvā …pe… ",
  "sn46:6.4.4_0": "kāyena phoṭṭhabbaṁ phusitvā …pe… ",
  "sn46:6.4.5_0": "manasā dhammaṁ viññāya manāpaṁ nābhijjhati nābhihaṁsati, na rāgaṁ janeti. ",
  "sn46:6.4.6_0": "Tassa ṭhito ca kāyo hoti, ṭhitaṁ cittaṁ ajjhattaṁ susaṇṭhitaṁ suvimuttaṁ. ",
  "sn46:6.4.7_0": "Manasā kho paneva dhammaṁ viññāya amanāpaṁ na maṅku hoti appatiṭṭhitacitto adīnamānaso abyāpannacetaso. ",
  "sn46:6.4.8_0": "Tassa ṭhito ca kāyo hoti, ṭhitaṁ cittaṁ ajjhattaṁ susaṇṭhitaṁ suvimuttaṁ. ",
  "sn46:6.5.1_0": "Yato kho,",
  "sn46:6.5.1_1": "kuṇḍaliya,",
  "sn46:6.5.1_2": "bhikkhuno cakkhunā rūpaṁ disvā manāpāmanāpesu rūpesu ṭhito ca kāyo hoti,",
  "sn46:6.5.1_3": "ṭhitaṁ cittaṁ ajjhattaṁ susaṇṭhitaṁ suvimuttaṁ.",
  "sn46:6.5.2_0": "Sotena saddaṁ sutvā …pe… ",
  "sn46:6.5.3_0": "ghānena gandhaṁ ghāyitvā …pe… ",
  "sn46:6.5.4_0": "jivhāya rasaṁ sāyitvā …pe… ",
  "sn46:6.5.5_0": "kāyena phoṭṭhabbaṁ phusitvā …pe… ",
  "sn46:6.5.6_0": "manasā dhammaṁ viññāya manāpāmanāpesu dhammesu ṭhito ca kāyo hoti,",
  "sn46:6.5.6_1": "ṭhitaṁ cittaṁ ajjhattaṁ susaṇṭhitaṁ suvimuttaṁ.",
  "sn46:6.5.7_0": "Evaṁ bhāvito kho, kuṇḍaliya, indriyasaṁvaro evaṁ bahulīkato tīṇi sucaritāni paripūreti. ",
  "sn46:6.6.1_0": "Kathaṁ bhāvitāni ca,",
  "sn46:6.6.1_1": "kuṇḍaliya,",
  "sn46:6.6.1_2": "tīṇi sucaritāni kathaṁ bahulīkatāni cattāro satipaṭṭhāne paripūrenti?",
  "sn46:6.6.2_0": "Idha,",
  "sn46:6.6.2_1": "kuṇḍaliya,",
  "sn46:6.6.2_2": "bhikkhu kāyaduccaritaṁ pahāya kāyasucaritaṁ bhāveti,",
  "sn46:6.6.2_3": "vacīduccaritaṁ pahāya vacīsucaritaṁ bhāveti,",
  "sn46:6.6.2_4": "manoduccaritaṁ pahāya manosucaritaṁ bhāveti.",
  "sn46:6.6.3_0": "Evaṁ bhāvitāni kho, kuṇḍaliya, tīṇi sucaritāni evaṁ bahulīkatāni cattāro satipaṭṭhāne paripūrenti. ",
  "sn46:6.7.1_0": "Kathaṁ bhāvitā ca, kuṇḍaliya, cattāro satipaṭṭhānā kathaṁ bahulīkatā satta bojjhaṅge paripūrenti? ",
  "sn46:6.7.2_0": "Idha,",
  "sn46:6.7.2_1": "kuṇḍaliya,",
  "sn46:6.7.2_2": "bhikkhu kāye kāyānupassī viharati ātāpī sampajāno satimā,",
  "sn46:6.7.2_3": "vineyya loke abhijjhādomanassaṁ;",
  "sn46:6.7.3_0": "vedanāsu …pe… ",
  "sn46:6.7.4_0": "citte …pe… ",
  "sn46:6.7.5_0": "dhammesu dhammānupassī viharati ātāpī sampajāno satimā, vineyya loke abhijjhādomanassaṁ. ",
  "sn46:6.7.6_0": "Evaṁ bhāvitā kho, kuṇḍaliya, cattāro satipaṭṭhānā evaṁ bahulīkatā satta bojjhaṅge paripūrenti. ",
  "sn46:6.8.1_0": "Kathaṁ bhāvitā ca, kuṇḍaliya, satta bojjhaṅgā kathaṁ bahulīkatā vijjāvimuttiṁ paripūrenti? ",
  "sn46:6.8.2_0": "Idha,",
  "sn46:6.8.2_1": "kuṇḍaliya,",
  "sn46:6.8.2_2": "bhikkhu satisambojjhaṅgaṁ bhāveti vivekanissitaṁ virāganissitaṁ nirodhanissitaṁ vossaggapariṇāmiṁ …pe…",
  "sn46:6.8.3_0": "upekkhāsambojjhaṅgaṁ bhāveti vivekanissitaṁ virāganissitaṁ nirodhanissitaṁ vossaggapariṇāmiṁ. ",
  "sn46:6.8.4_0": "Evaṁ bhāvitā kho, kuṇḍaliya, satta bojjhaṅgā evaṁ bahulīkatā vijjāvimuttiṁ paripūrentī”ti. ",
  "sn46:6.9.1_0": "Evaṁ vutte, kuṇḍaliyo paribbājako bhagavantaṁ etadavoca: ",
  "sn46:6.9.2_0": "“abhikkantaṁ, bho gotama, abhikkantaṁ, bho gotama. ",
  "sn46:6.9.3_0": "Seyyathāpi,",
  "sn46:6.9.3_1": "bho gotama,",
  "sn46:6.9.3_2": "nikkujjitaṁ vā ukkujjeyya,",
  "sn46:6.9.3_3": "paṭicchannaṁ vā vivareyya,",
  "sn46:6.9.3_4": "mūḷhassa vā maggaṁ ācikkheyya,",
  "sn46:6.9.3_5": "andhakāre vā telapajjotaṁ dhāreyya:",
  "sn46:6.9.3_6": "‘cakkhumanto rūpāni dakkhantī’ti;",
  "sn46:6.9.3_7": "evameva bhotā gotamena anekapariyāyena dhammo pakāsito.",
  "sn46:6.9.4_0": "Esāhaṁ bhavantaṁ gotamaṁ saraṇaṁ gacchāmi dhammañca bhikkhusaṅghañca. ",
  "sn46:6.9.5_0": "Upāsakaṁ maṁ bhavaṁ gotamo dhāretu ajjatagge pāṇupetaṁ saraṇaṁ gatan”ti. ",
  "sn46:6.9.6_0": "Chaṭṭhaṁ. ",
  "sn46:7.0.1_0": "Saṁyutta Nikāya 46 ",
  "sn46:7.0.2_0": "1. Pabbatavagga ",
  "sn46:7.0.3_0": "7. Kūṭāgārasutta ",
  "sn46:7.1.1_0": "“Seyyathāpi, bhikkhave, kūṭāgārassa yā kāci gopānasiyo, sabbā tā kūṭaninnā kūṭapoṇā kūṭapabbhārā; ",
  "sn46:7.1.2_0": "evameva kho,",
  "sn46:7.1.2_1": "bhikkhave,",
  "sn46:7.1.2_2": "bhikkhu satta bojjhaṅge bhāvento satta bojjhaṅge bahulīkaronto nibbānaninno hoti nibbānapoṇo nibbānapabbhāro.",
  "sn46:7.2.1_0": "Kathañca,",
  "sn46:7.2.1_1": "bhikkhave,",
  "sn46:7.2.1_2": "bhikkhu satta bojjhaṅge bhāvento satta bojjhaṅge bahulīkaronto nibbānaninno hoti nibbānapoṇo nibbānapabbhāro?",
  "sn46:7.2.2_0": "Idha,",
  "sn46:7.2.2_1": "bhikkhave,",
  "sn46:7.2.2_2": "bhikkhu satisambojjhaṅgaṁ bhāveti vivekanissitaṁ virāganissitaṁ nirodhanissitaṁ vossaggapariṇāmiṁ …pe…",
  "sn46:7.2.3_0": "upekkhāsambojjhaṅgaṁ bhāveti vivekanissitaṁ virāganissitaṁ nirodhanissitaṁ vossaggapariṇāmiṁ. ",
  "sn46:7.2.4_0": "Evaṁ kho,",
  "sn46:7.2.4_1": "bhikkhave,",
  "sn46:7.2.4_2": "bhikkhu satta bojjhaṅge bhāvento satta bojjhaṅge bahulīkaronto nibbānaninno hoti nibbānapoṇo nibbānapabbhāro”ti.",
  "sn46:7.2.5_0": "Sattamaṁ. ",
  "sn46:8.0.1_0": "Saṁyutta Nikāya 46 ",
  "sn46:8.0.2_0": "1. Pabbatavagga ",
  "sn46:8.0.3_0": "8. Upavānasutta ",
  "sn46:8.1.1_0": "Ekaṁ samayaṁ āyasmā ca upavāno āyasmā ca sāriputto kosambiyaṁ viharanti ghositārāme. ",
  "sn46:8.1.2_0": "Atha kho āyasmā sāriputto sāyanhasamayaṁ paṭisallānā vuṭṭhito yenāyasmā upavāno tenupasaṅkami;",
  "sn46:8.1.2_1": "upasaṅkamitvā āyasmatā upavānena saddhiṁ sammodi.",
  "sn46:8.1.3_0": "Sammodanīyaṁ kathaṁ sāraṇīyaṁ vītisāretvā ekamantaṁ nisīdi.",
  "sn46:8.1.3_1": "Ekamantaṁ nisinno kho āyasmā sāriputto āyasmantaṁ upavānaṁ etadavoca:",
  "sn46:8.2.1_0": "“Jāneyya nu kho,",
  "sn46:8.2.1_1": "āvuso upavāna,",
  "sn46:8.2.1_2": "bhikkhu ‘paccattaṁ yonisomanasikārā evaṁ susamāraddhā me satta bojjhaṅgā phāsuvihārāya saṁvattantī’”ti?",
  "sn46:8.2.2_0": "“Jāneyya kho,",
  "sn46:8.2.2_1": "āvuso sāriputta,",
  "sn46:8.2.2_2": "bhikkhu ‘paccattaṁ yonisomanasikārā evaṁ susamāraddhā me satta bojjhaṅgā phāsuvihārāya saṁvattantī’”ti.",
  "sn46:8.3.1_0": "“Satisambojjhaṅgaṁ kho, āvuso,",
  "sn46:8.3.1_1": "bhikkhu ārabbhamāno pajānāti ‘cittañca me suvimuttaṁ,",
  "sn46:8.3.1_2": "thinamiddhañca me susamūhataṁ,",
  "sn46:8.3.1_3": "uddhaccakukkuccañca me suppaṭivinītaṁ,",
  "sn46:8.3.1_4": "āraddhañca me vīriyaṁ,",
  "sn46:8.3.1_5": "aṭṭhiṁ katvā manasi karomi,",
  "sn46:8.3.1_6": "no ca līnan’ti …pe…",
  "sn46:8.3.2_0": "upekkhāsambojjhaṅgaṁ āvuso,",
  "sn46:8.3.2_1": "bhikkhu ārabbhamāno pajānāti ‘cittañca me suvimuttaṁ,",
  "sn46:8.3.2_2": "thinamiddhañca me susamūhataṁ,",
  "sn46:8.3.2_3": "uddhaccakukkuccañca me suppaṭivinītaṁ,",
  "sn46:8.3.2_4": "āraddhañca me vīriyaṁ,",
  "sn46:8.3.2_5": "aṭṭhiṁ katvā manasi karomi,",
  "sn46:8.3.2_6": "no ca līnan’”ti.",
  "sn46:8.3.3_0": "“Evaṁ kho,",
  "sn46:8.3.3_1": "āvuso sāriputta,",
  "sn46:8.3.3_2": "bhikkhu jāneyya ‘paccattaṁ yonisomanasikārā evaṁ susamāraddhā me satta bojjhaṅgā phāsuvihārāya saṁvattantī’”ti.",
  "sn46:8.3.4_0": "Aṭṭhamaṁ. ",
  "sn46:9.0.1_0": "Saṁyutta Nikāya 46 ",
  "sn46:9.0.2_0": "1. Pabbatavagga ",
  "sn46:9.0.3_0": "9. Paṭhamauppannasutta ",
  "sn46:9.1.1_0": "“Sattime,",
  "sn46:9.1.1_1": "bhikkhave,",
  "sn46:9.1.1_2": "bojjhaṅgā bhāvitā bahulīkatā anuppannā uppajjanti,",
  "sn46:9.1.1_3": "nāññatra tathāgatassa pātubhāvā arahato sammāsambuddhassa.",
  "sn46:9.1.2_0": "Katame satta? ",
  "sn46:9.1.3_0": "Satisambojjhaṅgo …pe… upekkhāsambojjhaṅgo—",
  "sn46:9.1.4_0": "ime kho,",
  "sn46:9.1.4_1": "bhikkhave,",
  "sn46:9.1.4_2": "satta bojjhaṅgā bhāvitā bahulīkatā anuppannā uppajjanti,",
  "sn46:9.1.4_3": "nāññatra tathāgatassa pātubhāvā arahato sammāsambuddhassā”ti.",
  "sn46:9.1.5_0": "Navamaṁ. ",
  "sn46:10.0.1_0": "Saṁyutta Nikāya 46 ",
  "sn46:10.0.2_0": "1. Pabbatavagga ",
  "sn46:10.0.3_0": "10. Dutiyauppannasutta ",
  "sn46:10.1.1_0": "“Sattime, bhikkhave, bojjhaṅgā bhāvitā bahulīkatā anuppannā uppajjanti, nāññatra sugatavinayā. ",
  "sn46:10.1.2_0": "Katame satta? ",
  "sn46:10.1.3_0": "Satisambojjhaṅgo …pe… upekkhāsambojjhaṅgo—",
  "sn46:10.1.4_0": "ime kho,",
  "sn46:10.1.4_1": "bhikkhave,",
  "sn46:10.1.4_2": "satta bojjhaṅgā bhāvitā bahulīkatā anuppannā uppajjanti,",
  "sn46:10.1.4_3": "nāññatra sugatavinayā”ti.",
  "sn46:10.1.5_0": "Dasamaṁ. ",
  "sn46:10.1.6_0": "Pabbatavaggo paṭhamo. ",
  "sn46:10.2.0_0": "Tassuddānaṁ",
  "sn46:10.2.1_0": "Himavantaṁ kāyaṁ sīlaṁ, ",
  "sn46:10.2.2_0": "vatthaṁ bhikkhu ca kuṇḍali; ",
  "sn46:10.2.3_0": "Kūṭañca upavānañca, ",
  "sn46:10.2.4_0": "uppannā apare duveti. ",
  "sn46:11.0.1_0": "Saṁyutta Nikāya 46 ",
  "sn46:11.0.2_0": "2. Gilānavagga ",
  "sn46:11.0.3_0": "11. Pāṇasutta ",
  "sn46:11.1.1_0": "“Seyyathāpi, bhikkhave, ye keci pāṇā cattāro iriyāpathe kappenti—",
  "sn46:11.1.2_0": "kālena gamanaṁ,",
  "sn46:11.1.2_1": "kālena ṭhānaṁ,",
  "sn46:11.1.2_2": "kālena nisajjaṁ,",
  "sn46:11.1.2_3": "kālena seyyaṁ,",
  "sn46:11.1.2_4": "sabbe te pathaviṁ nissāya pathaviyaṁ patiṭṭhāya evamete cattāro iriyāpathe kappenti;",
  "sn46:11.1.3_0": "evameva kho,",
  "sn46:11.1.3_1": "bhikkhave,",
  "sn46:11.1.3_2": "bhikkhu sīlaṁ nissāya sīle patiṭṭhāya satta bojjhaṅge bhāveti,",
  "sn46:11.1.3_3": "satta bojjhaṅge bahulīkaroti.",
  "sn46:11.2.1_0": "Kathañca,",
  "sn46:11.2.1_1": "bhikkhave,",
  "sn46:11.2.1_2": "bhikkhu sīlaṁ nissāya sīle patiṭṭhāya satta bojjhaṅge bhāveti satta bojjhaṅge bahulīkaroti?",
  "sn46:11.2.2_0": "Idha,",
  "sn46:11.2.2_1": "bhikkhave,",
  "sn46:11.2.2_2": "bhikkhu satisambojjhaṅgaṁ bhāveti vivekanissitaṁ virāganissitaṁ nirodhanissitaṁ vossaggapariṇāmiṁ …pe…",
  "sn46:11.2.3_0": "upekkhāsambojjhaṅgaṁ bhāveti vivekanissitaṁ virāganissitaṁ nirodhanissitaṁ vossaggapariṇāmiṁ. ",
  "sn46:11.2.4_0": "Evaṁ kho,",
  "sn46:11.2.4_1": "bhikkhave,",
  "sn46:11.2.4_2": "bhikkhu sīlaṁ nissāya sīle patiṭṭhāya satta bojjhaṅge bhāveti,",
  "sn46:11.2.4_3": "satta bojjhaṅge bahulīkarotī”ti.",
  "sn46:11.2.5_0": "Paṭhamaṁ. ",
  "sn46:12.0.1_0": "Saṁyutta Nikāya 46 ",
  "sn46:12.0.2_0": "2. Gilānavagga ",
  "sn46:12.0.3_0": "12. Paṭhamasūriyūpamasutta ",
  "sn46:12.1.1_0": "“Sūriyassa, bhikkhave, udayato etaṁ pubbaṅgamaṁ etaṁ pubbanimittaṁ, yadidaṁ—aruṇuggaṁ; ",
  "sn46:12.1.2_0": "evameva kho,",
  "sn46:12.1.2_1": "bhikkhave,",
  "sn46:12.1.2_2": "bhikkhuno sattannaṁ bojjhaṅgānaṁ uppādāya etaṁ pubbaṅgamaṁ etaṁ nimittaṁ,",
  "sn46:12.1.2_3": "yadidaṁ—kalyāṇamittatā.",
  "sn46:12.1.3_0": "Kalyāṇamittassetaṁ,",
  "sn46:12.1.3_1": "bhikkhave,",
  "sn46:12.1.3_2": "bhikkhuno pāṭikaṅkhaṁ—satta bojjhaṅge bhāvessati,",
  "sn46:12.1.3_3": "satta bojjhaṅge bahulīkarissati.",
  "sn46:12.2.1_0": "Kathañca, bhikkhave, bhikkhu kalyāṇamitto satta bojjhaṅge bhāveti satta bojjhaṅge bahulīkaroti? ",
  "sn46:12.2.2_0": "Idha, bhikkhave, bhikkhu satisambojjhaṅgaṁ bhāveti vivekanissitaṁ …pe… ",
  "sn46:12.2.3_0": "upekkhāsambojjhaṅgaṁ bhāveti vivekanissitaṁ virāganissitaṁ nirodhanissitaṁ vossaggapariṇāmiṁ. ",
  "sn46:12.2.4_0": "Evaṁ kho, bhikkhave, bhikkhu kalyāṇamitto satta bojjhaṅge bhāveti, satta bojjhaṅge bahulīkarotī”ti. ",
  "sn46:12.2.5_0": "Dutiyaṁ. ",
  "sn46:13.0.1_0": "Saṁyutta Nikāya 46 ",
  "sn46:13.0.2_0": "2. Gilānavagga ",
  "sn46:13.0.3_0": "13. Dutiyasūriyūpamasutta ",
  "sn46:13.1.1_0": "“Sūriyassa, bhikkhave, udayato etaṁ pubbaṅgamaṁ etaṁ pubbanimittaṁ, yadidaṁ—aruṇuggaṁ; ",
  "sn46:13.1.2_0": "evameva kho,",
  "sn46:13.1.2_1": "bhikkhave,",
  "sn46:13.1.2_2": "bhikkhuno sattannaṁ bojjhaṅgānaṁ uppādāya etaṁ pubbaṅgamaṁ etaṁ pubbanimittaṁ,",
  "sn46:13.1.2_3": "yadidaṁ—yonisomanasikāro.",
  "sn46:13.1.3_0": "Yonisomanasikārasampannassetaṁ,",
  "sn46:13.1.3_1": "bhikkhave,",
  "sn46:13.1.3_2": "bhikkhuno pāṭikaṅkhaṁ—satta bojjhaṅge bhāvessati,",
  "sn46:13.1.3_3": "satta bojjhaṅge bahulīkarissati.",
  "sn46:13.2.1_0": "Kathañca,",
  "sn46:13.2.1_1": "bhikkhave,",
  "sn46:13.2.1_2": "bhikkhu yonisomanasikārasampanno satta bojjhaṅge bhāveti,",
  "sn46:13.2.1_3": "satta bojjhaṅge bahulīkaroti?",
  "sn46:13.2.2_0": "Idha, bhikkhave, bhikkhu satisambojjhaṅgaṁ bhāveti vivekanissitaṁ …pe… ",
  "sn46:13.2.3_0": "upekkhāsambojjhaṅgaṁ bhāveti vivekanissitaṁ virāganissitaṁ nirodhanissitaṁ vossaggapariṇāmiṁ. ",
  "sn46:13.2.4_0": "Evaṁ kho,",
  "sn46:13.2.4_1": "bhikkhave,",
  "sn46:13.2.4_2": "bhikkhu yonisomanasikārasampanno satta bojjhaṅge bhāveti,",
  "sn46:13.2.4_3": "satta bojjhaṅge bahulīkarotī”ti.",
  "sn46:13.2.5_0": "Tatiyaṁ. ",
  "sn46:14.0.1_0": "Saṁyutta Nikāya 46 ",
  "sn46:14.0.2_0": "2. Gilānavagga ",
  "sn46:14.0.3_0": "14. Paṭhamagilānasutta ",
  "sn46:14.1.1_0": "Ekaṁ samayaṁ bhagavā rājagahe viharati veḷuvane kalandakanivāpe. ",
  "sn46:14.1.2_0": "Tena kho pana samayena āyasmā mahākassapo pippaliguhāyaṁ viharati ābādhiko dukkhito bāḷhagilāno. ",
  "sn46:14.1.3_0": "Atha kho bhagavā sāyanhasamayaṁ paṭisallānā vuṭṭhito yenāyasmā mahākassapo tenupasaṅkami;",
  "sn46:14.1.3_1": "upasaṅkamitvā paññatte āsane nisīdi.",
  "sn46:14.1.3_2": "Nisajja kho bhagavā āyasmantaṁ mahākassapaṁ etadavoca:",
  "sn46:14.2.1_0": "“Kacci te, kassapa,",
  "sn46:14.2.1_1": "khamanīyaṁ kacci yāpanīyaṁ?",
  "sn46:14.2.1_2": "Kacci dukkhā vedanā paṭikkamanti,",
  "sn46:14.2.1_3": "no abhikkamanti;",
  "sn46:14.2.1_4": "paṭikkamosānaṁ paññāyati,",
  "sn46:14.2.1_5": "no abhikkamo”ti?",
  "sn46:14.2.2_0": "“Na me, bhante,",
  "sn46:14.2.2_1": "khamanīyaṁ,",
  "sn46:14.2.2_2": "na yāpanīyaṁ.",
  "sn46:14.2.2_3": "Bāḷhā me dukkhā vedanā abhikkamanti,",
  "sn46:14.2.2_4": "no paṭikkamanti;",
  "sn46:14.2.2_5": "abhikkamosānaṁ paññāyati,",
  "sn46:14.2.2_6": "no paṭikkamo”ti.",
  "sn46:14.3.1_0": "“Sattime, kassapa,",
  "sn46:14.3.1_1": "bojjhaṅgā mayā sammadakkhātā bhāvitā bahulīkatā abhiññāya sambodhāya nibbānāya saṁvattanti.",
  "sn46:14.3.2_0": "Katame satta? ",
  "sn46:14.3.3_0": "Satisambojjhaṅgo kho, kassapa,",
  "sn46:14.3.3_1": "mayā sammadakkhāto bhāvito bahulīkato abhiññāya sambodhāya nibbānāya saṁvattati …pe…",
  "sn46:14.3.3_2": "upekkhāsambojjhaṅgo kho, kassapa,",
  "sn46:14.3.3_3": "mayā sammadakkhāto bhāvito bahulīkato abhiññāya sambodhāya nibbānāya saṁvattati.",
  "sn46:14.3.4_0": "Ime kho, kassapa,",
  "sn46:14.3.4_1": "satta bojjhaṅgā mayā sammadakkhātā bhāvitā bahulīkatā abhiññāya sambodhāya nibbānāya saṁvattantī”ti.",
  "sn46:14.3.5_0": "“Taggha, bhagavā, bojjhaṅgā; ",
  "sn46:14.3.6_0": "taggha, sugata, bojjhaṅgā”ti. ",
  "sn46:14.4.1_0": "Idamavoca bhagavā. ",
  "sn46:14.4.2_0": "Attamano āyasmā mahākassapo bhagavato bhāsitaṁ abhinandi. ",
  "sn46:14.4.3_0": "Vuṭṭhahi cāyasmā mahākassapo tamhā ābādhā. ",
  "sn46:14.4.4_0": "Tathāpahīno cāyasmato mahākassapassa so ābādho ahosīti. ",
  "sn46:14.4.5_0": "Catutthaṁ. ",
  "sn46:15.0.1_0": "Saṁyutta Nikāya 46 ",
  "sn46:15.0.2_0": "2. Gilānavagga ",
  "sn46:15.0.3_0": "15. Dutiyagilānasutta ",
  "sn46:15.1.1_0": "Ekaṁ samayaṁ bhagavā rājagahe viharati veḷuvane kalandakanivāpe. ",
  "sn46:15.1.2_0": "Tena kho pana samayena āyasmā mahāmoggallāno gijjhakūṭe pabbate viharati ābādhiko dukkhito bāḷhagilāno. ",
  "sn46:15.1.3_0": "Atha kho bhagavā sāyanhasamayaṁ paṭisallānā vuṭṭhito yenāyasmā mahāmoggallāno tenupasaṅkami;",
  "sn46:15.1.3_1": "upasaṅkamitvā paññatte āsane nisīdi.",
  "sn46:15.1.3_2": "Nisajja kho bhagavā āyasmantaṁ mahāmoggallānaṁ etadavoca:",
  "sn46:15.2.1_0": "“Kacci te,",
  "sn46:15.2.1_1": "moggallāna,",
  "sn46:15.2.1_2": "khamanīyaṁ kacci yāpanīyaṁ?",
  "sn46:15.2.1_3": "Kacci dukkhā vedanā paṭikkamanti,",
  "sn46:15.2.1_4": "no abhikkamanti;",
  "sn46:15.2.1_5": "paṭikkamosānaṁ paññāyati,",
  "sn46:15.2.1_6": "no abhikkamo”ti?",
  "sn46:15.2.2_0": "“Na me, bhante,",
  "sn46:15.2.2_1": "khamanīyaṁ,",
  "sn46:15.2.2_2": "na yāpanīyaṁ.",
  "sn46:15.2.2_3": "Bāḷhā me dukkhā vedanā abhikkamanti,",
  "sn46:15.2.2_4": "no paṭikkamanti;",
  "sn46:15.2.2_5": "abhikkamosānaṁ paññāyati,",
  "sn46:15.2.2_6": "no paṭikkamo”ti.",
  "sn46:15.3.1_0": "“Sattime,",
  "sn46:15.3.1_1": "moggallāna,",
  "sn46:15.3.1_2": "bojjhaṅgā mayā sammadakkhātā bhāvitā bahulīkatā abhiññāya sambodhāya nibbānāya saṁvattanti.",
  "sn46:15.3.2_0": "Katame satta? ",
  "sn46:15.3.3_0": "Satisambojjhaṅgo kho,",
  "sn46:15.3.3_1": "moggallāna,",
  "sn46:15.3.3_2": "mayā sammadakkhāto bhāvito bahulīkato abhiññāya sambodhāya nibbānāya saṁvattati …pe…",
  "sn46:15.3.3_3": "upekkhāsambojjhaṅgo kho,",
  "sn46:15.3.3_4": "moggallāna,",
  "sn46:15.3.3_5": "mayā sammadakkhāto bhāvito bahulīkato abhiññāya sambodhāya nibbānāya saṁvattati.",
  "sn46:15.3.4_0": "Ime kho,",
  "sn46:15.3.4_1": "moggallāna,",
  "sn46:15.3.4_2": "satta bojjhaṅgā mayā sammadakkhātā bhāvitā bahulīkatā abhiññāya sambodhāya nibbānāya saṁvattantī”ti.",
  "sn46:15.3.5_0": "“Taggha, bhagavā, bojjhaṅgā; ",
  "sn46:15.3.6_0": "taggha, sugata, bojjhaṅgā”ti. ",
  "sn46:15.4.1_0": "Idamavoca bhagavā. ",
  "sn46:15.4.2_0": "Attamano āyasmā mahāmoggallāno bhagavato bhāsitaṁ abhinandi. ",
  "sn46:15.4.3_0": "Vuṭṭhahi cāyasmā mahāmoggallāno tamhā ābādhā. ",
  "sn46:15.4.4_0": "Tathāpahīno cāyasmato mahāmoggallānassa so ābādho ahosīti. ",
  "sn46:15.4.5_0": "Pañcamaṁ. ",
  "sn46:16.0.1_0": "Saṁyutta Nikāya 46 ",
  "sn46:16.0.2_0": "2. Gilānavagga ",
  "sn46:16.0.3_0": "16. Tatiyagilānasutta ",
  "sn46:16.1.1_0": "Ekaṁ samayaṁ bhagavā rājagahe viharati veḷuvane kalandakanivāpe. ",
  "sn46:16.1.2_0": "Tena kho pana samayena bhagavā ābādhiko hoti dukkhito bāḷhagilāno. ",
  "sn46:16.1.3_0": "Atha kho āyasmā mahācundo yena bhagavā tenupasaṅkami;",
  "sn46:16.1.3_1": "upasaṅkamitvā bhagavantaṁ abhivādetvā ekamantaṁ nisīdi.",
  "sn46:16.1.3_2": "Ekamantaṁ nisinnaṁ kho āyasmantaṁ mahācundaṁ bhagavā etadavoca:",
  "sn46:16.1.4_0": "“paṭibhantu taṁ, cunda, bojjhaṅgā”ti. ",
  "sn46:16.2.1_0": "“Sattime, bhante,",
  "sn46:16.2.1_1": "bojjhaṅgā bhagavatā sammadakkhātā bhāvitā bahulīkatā abhiññāya sambodhāya nibbānāya saṁvattanti.",
  "sn46:16.2.2_0": "Katame satta? ",
  "sn46:16.2.3_0": "Satisambojjhaṅgo kho, bhante,",
  "sn46:16.2.3_1": "bhagavatā sammadakkhāto bhāvito bahulīkato abhiññāya sambodhāya nibbānāya saṁvattati …pe…",
  "sn46:16.2.3_2": "upekkhāsambojjhaṅgo kho, bhante,",
  "sn46:16.2.3_3": "bhagavatā sammadakkhāto bhāvito bahulīkato abhiññāya sambodhāya nibbānāya saṁvattati.",
  "sn46:16.2.4_0": "Ime kho, bhante,",
  "sn46:16.2.4_1": "satta bojjhaṅgā bhagavatā sammadakkhātā bhāvitā bahulīkatā abhiññāya sambodhāya nibbānāya saṁvattantī”ti.",
  "sn46:16.2.5_0": "“Taggha, cunda, bojjhaṅgā; ",
  "sn46:16.2.6_0": "taggha, cunda, bojjhaṅgā”ti. ",
  "sn46:16.3.1_0": "Idamavocāyasmā cundo. ",
  "sn46:16.3.2_0": "Samanuñño satthā ahosi. ",
  "sn46:16.3.3_0": "Vuṭṭhahi ca bhagavā tamhā ābādhā. ",
  "sn46:16.3.4_0": "Tathāpahīno ca bhagavato so ābādho ahosīti. ",
  "sn46:16.3.5_0": "Chaṭṭhaṁ. ",
  "sn46:17.0.1_0": "Saṁyutta Nikāya 46 ",
  "sn46:17.0.2_0": "2. Gilānavagga ",
  "sn46:17.0.3_0": "17. Pāraṅgamasutta ",
  "sn46:17.1.1_0": "“Sattime, bhikkhave, bojjhaṅgā bhāvitā bahulīkatā apārā pāraṁ gamanāya saṁvattanti. ",
  "sn46:17.1.2_0": "Katame satta? ",
  "sn46:17.1.3_0": "Satisambojjhaṅgo …pe… upekkhāsambojjhaṅgo—",
  "sn46:17.1.4_0": "ime kho, bhikkhave, satta bojjhaṅgā bhāvitā bahulīkatā apārā pāraṁ gamanāya saṁvattantīti. ",
  "sn46:17.2.1_0": "Appakā te manussesu, ",
  "sn46:17.2.2_0": "ye janā pāragāmino; ",
  "sn46:17.2.3_0": "Athāyaṁ itarā pajā, ",
  "sn46:17.2.4_0": "tīramevānudhāvati. ",
  "sn46:17.3.1_0": "Ye ca kho sammadakkhāte, ",
  "sn46:17.3.2_0": "dhamme dhammānuvattino; ",
  "sn46:17.3.3_0": "Te janā pāramessanti, ",
  "sn46:17.3.4_0": "maccudheyyaṁ suduttaraṁ. ",
  "sn46:17.4.1_0": "Kaṇhaṁ dhammaṁ vippahāya, ",
  "sn46:17.4.2_0": "sukkaṁ bhāvetha paṇḍito; ",
  "sn46:17.4.3_0": "Okā anokamāgamma, ",
  "sn46:17.4.4_0": "viveke yattha dūramaṁ. ",
  "sn46:17.5.1_0": "Tatrābhiratimiccheyya, ",
  "sn46:17.5.2_0": "hitvā kāme akiñcano; ",
  "sn46:17.5.3_0": "Pariyodapeyya attānaṁ, ",
  "sn46:17.5.4_0": "cittaklesehi paṇḍito. ",
  "sn46:17.6.1_0": "Yesaṁ sambodhiyaṅgesu, ",
  "sn46:17.6.2_0": "sammā cittaṁ subhāvitaṁ; ",
  "sn46:17.6.3_0": "Ādānappaṭinissagge, ",
  "sn46:17.6.4_0": "anupādāya ye ratā; ",
  "sn46:17.6.5_0": "Khīṇāsavā jutimanto, ",
  "sn46:17.6.6_0": "te loke parinibbutā”ti. ",
  "sn46:17.6.7_0": "Sattamaṁ. ",
  "sn46:18.0.1_0": "Saṁyutta Nikāya 46 ",
  "sn46:18.0.2_0": "2. Gilānavagga ",
  "sn46:18.0.3_0": "18. Viraddhasutta ",
  "sn46:18.1.1_0": "“Yesaṁ kesañci,",
  "sn46:18.1.1_1": "bhikkhave,",
  "sn46:18.1.1_2": "satta bojjhaṅgā viraddhā,",
  "sn46:18.1.1_3": "viraddho tesaṁ ariyo maggo sammā dukkhakkhayagāmī.",
  "sn46:18.1.2_0": "Yesaṁ kesañci,",
  "sn46:18.1.2_1": "bhikkhave,",
  "sn46:18.1.2_2": "satta bojjhaṅgā āraddhā,",
  "sn46:18.1.2_3": "āraddho tesaṁ ariyo maggo sammā dukkhakkhayagāmī.",
  "sn46:18.1.3_0": "Katame satta? ",
  "sn46:18.1.4_0": "Satisambojjhaṅgo …pe… upekkhāsambojjhaṅgo—",
  "sn46:18.1.5_0": "yesaṁ kesañci,",
  "sn46:18.1.5_1": "bhikkhave,",
  "sn46:18.1.5_2": "ime satta bojjhaṅgā viraddhā,",
  "sn46:18.1.5_3": "viraddho tesaṁ ariyo maggo sammā dukkhakkhayagāmī.",
  "sn46:18.1.6_0": "Yesaṁ kesañci,",
  "sn46:18.1.6_1": "bhikkhave,",
  "sn46:18.1.6_2": "ime satta bojjhaṅgā āraddhā,",
  "sn46:18.1.6_3": "āraddho tesaṁ ariyo maggo sammā dukkhakkhayagāmī”ti.",
  "sn46:18.1.7_0": "Aṭṭhamaṁ. ",
  "sn46:19.0.1_0": "Saṁyutta Nikāya 46 ",
  "sn46:19.0.2_0": "2. Gilānavagga ",
  "sn46:19.0.3_0": "19. Ariyasutta ",
  "sn46:19.1.1_0": "“Sattime,",
  "sn46:19.1.1_1": "bhikkhave,",
  "sn46:19.1.1_2": "bojjhaṅgā bhāvitā bahulīkatā ariyā niyyānikā nīyanti takkarassa sammā dukkhakkhayāya.",
  "sn46:19.1.2_0": "Katame satta? ",
  "sn46:19.1.3_0": "Satisambojjhaṅgo …pe… upekkhāsambojjhaṅgo—",
  "sn46:19.1.4_0": "ime kho,",
  "sn46:19.1.4_1": "bhikkhave,",
  "sn46:19.1.4_2": "satta bojjhaṅgā bhāvitā bahulīkatā ariyā niyyānikā nīyanti takkarassa sammā dukkhakkhayāyā”ti.",
  "sn46:19.1.5_0": "Navamaṁ. ",
  "sn46:20.0.1_0": "Saṁyutta Nikāya 46 ",
  "sn46:20.0.2_0": "2. Gilānavagga ",
  "sn46:20.0.3_0": "20. Nibbidāsutta ",
  "sn46:20.1.1_0": "“Sattime,",
  "sn46:20.1.1_1": "bhikkhave,",
  "sn46:20.1.1_2": "bojjhaṅgā bhāvitā bahulīkatā ekantanibbidāya virāgāya nirodhāya upasamāya abhiññāya sambodhāya nibbānāya saṁvattanti.",
  "sn46:20.1.2_0": "Katame satta? ",
  "sn46:20.1.3_0": "Satisambojjhaṅgo …pe… upekkhāsambojjhaṅgo—",
  "sn46:20.1.4_0": "ime kho,",
  "sn46:20.1.4_1": "bhikkhave,",
  "sn46:20.1.4_2": "satta bojjhaṅgā bhāvitā bahulīkatā ekantanibbidāya virāgāya nirodhāya upasamāya abhiññāya sambodhāya nibbānāya saṁvattantī”ti.",
  "sn46:20.1.5_0": "Dasamaṁ. ",
  "sn46:20.1.6_0": "Gilānavaggo dutiyo. ",
  "sn46:20.2.0_0": "Tassuddānaṁ",
  "sn46:20.2.1_0": "Pāṇā sūriyūpamā dve, ",
  "sn46:20.2.2_0": "gilānā apare tayo; ",
  "sn46:20.2.3_0": "Pāraṅgāmī viraddho ca, ",
  "sn46:20.2.4_0": "ariyo nibbidāya cāti. ",
  "sn46:21.0.1_0": "Saṁyutta Nikāya 46 ",
  "sn46:21.0.2_0": "3. Udāyivagga ",
  "sn46:21.0.3_0": "21. Bodhāyasutta ",
  "sn46:21.1.1_0": "Atha kho aññataro bhikkhu yena bhagavā tenupasaṅkami …pe…",
  "sn46:21.1.1_1": "ekamantaṁ nisinno kho so bhikkhu bhagavantaṁ etadavoca:",
  "sn46:21.2.1_0": "“‘Bojjhaṅgā, bojjhaṅgā’ti, bhante, vuccanti. ",
  "sn46:21.2.2_0": "Kittāvatā nu kho, bhante, ‘bojjhaṅgā’ti vuccantī”ti? ",
  "sn46:21.2.3_0": "“‘Bodhāya saṁvattantī’ti kho, bhikkhu, tasmā bojjhaṅgāti vuccanti. ",
  "sn46:21.2.4_0": "Idha, bhikkhu, satisambojjhaṅgaṁ bhāveti vivekanissitaṁ …pe… ",
  "sn46:21.2.5_0": "upekkhāsambojjhaṅgaṁ bhāveti vivekanissitaṁ virāganissitaṁ nirodhanissitaṁ vossaggapariṇāmiṁ. ",
  "sn46:21.2.6_0": "‘Bodhāya saṁvattantī’ti kho, bhikkhu, tasmā ‘bojjhaṅgā’ti vuccantī”ti. ",
  "sn46:21.2.7_0": "Paṭhamaṁ. ",
  "sn46:22.0.1_0": "Saṁyutta Nikāya 46 ",
  "sn46:22.0.2_0": "3. Udāyivagga ",
  "sn46:22.0.3_0": "22. Bojjhaṅgadesanāsutta ",
  "sn46:22.1.1_0": "“Satta vo, bhikkhave, bojjhaṅge desessāmi; ",
  "sn46:22.1.2_0": "taṁ suṇātha. ",
  "sn46:22.1.3_0": "Katame ca, bhikkhave, satta bojjhaṅgā? ",
  "sn46:22.1.4_0": "Satisambojjhaṅgo …pe… upekkhāsambojjhaṅgo—",
  "sn46:22.1.5_0": "ime kho, bhikkhave, satta bojjhaṅgā”ti. ",
  "sn46:22.1.6_0": "Dutiyaṁ. ",
  "sn46:23.0.1_0": "Saṁyutta Nikāya 46 ",
  "sn46:23.0.2_0": "3. Udāyivagga ",
  "sn46:23.0.3_0": "23. Ṭhāniyasutta ",
  "sn46:23.1.1_0": "“Kāmarāgaṭṭhāniyānaṁ,",
  "sn46:23.1.1_1": "bhikkhave,",
  "sn46:23.1.1_2": "dhammānaṁ manasikārabahulīkārā anuppanno ceva kāmacchando uppajjati,",
  "sn46:23.1.1_3": "uppanno ca kāmacchando bhiyyobhāvāya vepullāya saṁvattati.",
  "sn46:23.1.2_0": "Byāpādaṭṭhāniyānaṁ,",
  "sn46:23.1.2_1": "bhikkhave,",
  "sn46:23.1.2_2": "dhammānaṁ manasikārabahulīkārā anuppanno ceva byāpādo uppajjati,",
  "sn46:23.1.2_3": "uppanno ca byāpādo bhiyyobhāvāya vepullāya saṁvattati.",
  "sn46:23.1.3_0": "Thinamiddhaṭṭhāniyānaṁ,",
  "sn46:23.1.3_1": "bhikkhave,",
  "sn46:23.1.3_2": "dhammānaṁ manasikārabahulīkārā anuppannañceva thinamiddhaṁ uppajjati,",
  "sn46:23.1.3_3": "uppannañca thinamiddhaṁ bhiyyobhāvāya vepullāya saṁvattati.",
  "sn46:23.1.4_0": "Uddhaccakukkuccaṭṭhāniyānaṁ,",
  "sn46:23.1.4_1": "bhikkhave,",
  "sn46:23.1.4_2": "dhammānaṁ manasikārabahulīkārā anuppannañceva uddhaccakukkuccaṁ uppajjati,",
  "sn46:23.1.4_3": "uppannañca uddhaccakukkuccaṁ bhiyyobhāvāya vepullāya saṁvattati.",
  "sn46:23.1.5_0": "Vicikicchāṭṭhāniyānaṁ,",
  "sn46:23.1.5_1": "bhikkhave,",
  "sn46:23.1.5_2": "dhammānaṁ manasikārabahulīkārā anuppannā ceva vicikicchā uppajjati,",
  "sn46:23.1.5_3": "uppannā ca vicikicchā bhiyyobhāvāya vepullāya saṁvattati.",
  "sn46:23.2.1_0": "Satisambojjhaṅgaṭṭhāniyānaṁ,",
  "sn46:23.2.1_1": "bhikkhave,",
  "sn46:23.2.1_2": "dhammānaṁ manasikārabahulīkārā anuppanno ceva satisambojjhaṅgo uppajjati,",
  "sn46:23.2.1_3": "uppanno ca satisambojjhaṅgo bhāvanāpāripūriṁ gacchati …pe…",
  "sn46:23.2.2_0": "upekkhāsambojjhaṅgaṭṭhāniyānaṁ,",
  "sn46:23.2.2_1": "bhikkhave,",
  "sn46:23.2.2_2": "dhammānaṁ manasikārabahulīkārā anuppanno ceva upekkhāsambojjhaṅgo uppajjati,",
  "sn46:23.2.2_3": "uppanno ca upekkhāsambojjhaṅgo bhāvanāpāripūriṁ gacchatī”ti.",
  "sn46:23.2.3_0": "Tatiyaṁ. ",
  "sn46:24.0.1_0": "Saṁyutta Nikāya 46 ",
  "sn46:24.0.2_0": "3. Udāyivagga ",
  "sn46:24.0.3_0": "24. Ayonisomanasikārasutta ",
  "sn46:24.1.1_0": "“Ayoniso,",
  "sn46:24.1.1_1": "bhikkhave,",
  "sn46:24.1.1_2": "manasikaroto anuppanno ceva kāmacchando uppajjati,",
  "sn46:24.1.1_3": "uppanno ca kāmacchando bhiyyobhāvāya vepullāya saṁvattati;",
  "sn46:24.1.2_0": "anuppanno ceva byāpādo uppajjati, uppanno ca byāpādo bhiyyobhāvāya vepullāya saṁvattati; ",
  "sn46:24.1.3_0": "anuppannañceva thinamiddhaṁ uppajjati, uppannañca thinamiddhaṁ bhiyyobhāvāya vepullāya saṁvattati; ",
  "sn46:24.1.4_0": "anuppannañceva uddhaccakukkuccaṁ uppajjati,",
  "sn46:24.1.4_1": "uppannañca uddhaccakukkuccaṁ bhiyyobhāvāya vepullāya saṁvattati;",
  "sn46:24.1.5_0": "anuppannā ceva vicikicchā uppajjati, uppannā ca vicikicchā bhiyyobhāvāya vepullāya saṁvattati; ",
  "sn46:24.1.6_0": "anuppanno ceva satisambojjhaṅgo nuppajjati,",
  "sn46:24.1.6_1": "uppanno ca satisambojjhaṅgo nirujjhati …pe…",
  "sn46:24.1.6_2": "anuppanno ceva upekkhāsambojjhaṅgo nuppajjati,",
  "sn46:24.1.6_3": "uppanno ca upekkhāsambojjhaṅgo nirujjhati.",
  "sn46:24.2.1_0": "Yoniso ca kho,",
  "sn46:24.2.1_1": "bhikkhave,",
  "sn46:24.2.1_2": "manasikaroto anuppanno ceva kāmacchando nuppajjati,",
  "sn46:24.2.1_3": "uppanno ca kāmacchando pahīyati;",
  "sn46:24.2.2_0": "anuppanno ceva byāpādo nuppajjati, uppanno ca byāpādo pahīyati; ",
  "sn46:24.2.3_0": "anuppannañceva thinamiddhaṁ nuppajjati, uppannañca thinamiddhaṁ pahīyati; ",
  "sn46:24.2.4_0": "anuppannañceva uddhaccakukkuccaṁ nuppajjati, uppannañca uddhaccakukkuccaṁ pahīyati; ",
  "sn46:24.2.5_0": "anuppannā ceva vicikicchā nuppajjati, uppannā ca vicikicchā pahīyati. ",
  "sn46:24.3.1_0": "Anuppanno ceva satisambojjhaṅgo uppajjati,",
  "sn46:24.3.1_1": "uppanno ca satisambojjhaṅgo bhāvanāpāripūriṁ gacchati …pe…",
  "sn46:24.3.1_2": "anuppanno ceva upekkhāsambojjhaṅgo uppajjati,",
  "sn46:24.3.1_3": "uppanno ca upekkhāsambojjhaṅgo bhāvanāpāripūriṁ gacchatī”ti.",
  "sn46:24.3.2_0": "Catutthaṁ. ",
  "sn46:25.0.1_0": "Saṁyutta Nikāya 46 ",
  "sn46:25.0.2_0": "3. Udāyivagga ",
  "sn46:25.0.3_0": "25. Aparihāniyasutta ",
  "sn46:25.1.1_0": "“Satta vo, bhikkhave, aparihāniye dhamme desessāmi; ",
  "sn46:25.1.2_0": "taṁ suṇātha. ",
  "sn46:25.1.3_0": "Katame ca, bhikkhave, satta aparihāniyā dhammā? ",
  "sn46:25.1.4_0": "Yadidaṁ—",
  "sn46:25.1.5_0": "satta bojjhaṅgā. ",
  "sn46:25.1.6_0": "Katame satta? ",
  "sn46:25.1.7_0": "Satisambojjhaṅgo …pe… upekkhāsambojjhaṅgo—",
  "sn46:25.1.8_0": "ime kho, bhikkhave, satta aparihāniyā dhammā”ti. ",
  "sn46:25.1.9_0": "Pañcamaṁ. ",
  "sn46:26.0.1_0": "Saṁyutta Nikāya 46 ",
  "sn46:26.0.2_0": "3. Udāyivagga ",
  "sn46:26.0.3_0": "26. Taṇhakkhayasutta ",
  "sn46:26.1.1_0": "“Yo, bhikkhave, maggo yā paṭipadā taṇhakkhayāya saṁvattati, taṁ maggaṁ taṁ paṭipadaṁ bhāvetha. ",
  "sn46:26.1.2_0": "Katamo ca, bhikkhave, maggo katamā ca paṭipadā taṇhakkhayāya saṁvattati? ",
  "sn46:26.1.3_0": "Yadidaṁ—",
  "sn46:26.1.4_0": "satta bojjhaṅgā. ",
  "sn46:26.1.5_0": "Katame satta? ",
  "sn46:26.1.6_0": "Satisambojjhaṅgo …pe… upekkhāsambojjhaṅgo”ti. ",
  "sn46:26.1.7_0": "Evaṁ vutte, āyasmā udāyī bhagavantaṁ etadavoca: ",
  "sn46:26.1.8_0": "“kathaṁ bhāvitā nu kho, bhante, satta bojjhaṅgā, kathaṁ bahulīkatā taṇhakkhayāya saṁvattantī”ti? ",
  "sn46:26.2.1_0": "“Idha, udāyi,",
  "sn46:26.2.1_1": "bhikkhu satisambojjhaṅgaṁ bhāveti vivekanissitaṁ virāganissitaṁ nirodhanissitaṁ vossaggapariṇāmiṁ vipulaṁ mahaggataṁ appamāṇaṁ abyāpajjaṁ.",
  "sn46:26.2.2_0": "Tassa satisambojjhaṅgaṁ bhāvayato vivekanissitaṁ virāganissitaṁ nirodhanissitaṁ vossaggapariṇāmiṁ vipulaṁ",
  "sn46:26.2.2_1": "mahaggataṁ appamāṇaṁ abyāpajjaṁ taṇhā pahīyati.",
  "sn46:26.2.3_0": "Taṇhāya pahānā kammaṁ pahīyati. ",
  "sn46:26.2.4_0": "Kammassa pahānā dukkhaṁ pahīyati …pe… ",
  "sn46:26.2.5_0": "upekkhāsambojjhaṅgaṁ bhāveti vivekanissitaṁ virāganissitaṁ nirodhanissitaṁ vossaggapariṇāmiṁ vipulaṁ mahaggataṁ appamāṇaṁ abyāpajjaṁ. ",
  "sn46:26.2.6_0": "Tassa upekkhāsambojjhaṅgaṁ bhāvayato vivekanissitaṁ virāganissitaṁ nirodhanissitaṁ vossaggapariṇāmiṁ",
  "sn46:26.2.6_1": "vipulaṁ mahaggataṁ appamāṇaṁ abyāpajjaṁ taṇhā pahīyati",
  "sn46:26.2.7_0": "taṇhāya pahānā kammaṁ pahīyati. ",
  "sn46:26.2.8_0": "Kammassa pahānā dukkhaṁ pahīyati. ",
  "sn46:26.2.9_0": "Iti kho, udāyi, taṇhakkhayā kammakkhayo, kammakkhayā dukkhakkhayo”ti. ",
  "sn46:26.2.10_0": "Chaṭṭhaṁ. ",
  "sn46:27.0.1_0": "Saṁyutta Nikāya 46 ",
  "sn46:27.0.2_0": "3. Udāyivagga ",
  "sn46:27.0.3_0": "27. Taṇhānirodhasutta ",
  "sn46:27.1.1_0": "“Yo, bhikkhave, maggo yā paṭipadā taṇhānirodhāya saṁvattati, taṁ maggaṁ taṁ paṭipadaṁ bhāvetha. ",
  "sn46:27.1.2_0": "Katamo ca, bhikkhave, maggo katamā ca paṭipadā taṇhānirodhāya saṁvattati? ",
  "sn46:27.1.3_0": "Yadidaṁ—",
  "sn46:27.1.4_0": "satta bojjhaṅgā. ",
  "sn46:27.1.5_0": "Katame satta? ",
  "sn46:27.1.6_0": "Satisambojjhaṅgo …pe… upekkhāsambojjhaṅgo. ",
  "sn46:27.1.7_0": "Kathaṁ bhāvitā ca, bhikkhave, satta bojjhaṅgā kathaṁ bahulīkatā taṇhānirodhāya saṁvattanti? ",
  "sn46:27.2.1_0": "Idha,",
  "sn46:27.2.1_1": "bhikkhave,",
  "sn46:27.2.1_2": "bhikkhu satisambojjhaṅgaṁ bhāveti vivekanissitaṁ virāganissitaṁ nirodhanissitaṁ vossaggapariṇāmiṁ …pe…",
  "sn46:27.2.2_0": "upekkhāsambojjhaṅgaṁ bhāveti vivekanissitaṁ virāganissitaṁ nirodhanissitaṁ vossaggapariṇāmiṁ. ",
  "sn46:27.2.3_0": "Evaṁ bhāvitā kho, bhikkhave, satta bojjhaṅgā evaṁ bahulīkatā taṇhānirodhāya saṁvattantī”ti. ",
  "sn46:27.2.4_0": "Sattamaṁ. ",
  "sn46:28.0.1_0": "Saṁyutta Nikāya 46 ",
  "sn46:28.0.2_0": "3. Udāyivagga ",
  "sn46:28.0.3_0": "28. Nibbedhabhāgiyasutta ",
  "sn46:28.1.1_0": "“Nibbedhabhāgiyaṁ vo, bhikkhave, maggaṁ desessāmi; ",
  "sn46:28.1.2_0": "taṁ suṇātha. ",
  "sn46:28.1.3_0": "Katamo ca, bhikkhave, nibbedhabhāgiyo maggo? ",
  "sn46:28.1.4_0": "Yadidaṁ—",
  "sn46:28.1.5_0": "satta bojjhaṅgā. ",
  "sn46:28.1.6_0": "Katame satta? ",
  "sn46:28.1.7_0": "Satisambojjhaṅgo …pe… upekkhāsambojjhaṅgo”ti. ",
  "sn46:28.1.8_0": "Evaṁ vutte, āyasmā udāyī bhagavantaṁ etadavoca: ",
  "sn46:28.1.9_0": "“kathaṁ bhāvitā nu kho, bhante, satta bojjhaṅgā kathaṁ bahulīkatā nibbedhāya saṁvattantī”ti? ",
  "sn46:28.2.1_0": "“Idha, udāyi,",
  "sn46:28.2.1_1": "bhikkhu satisambojjhaṅgaṁ bhāveti vivekanissitaṁ virāganissitaṁ nirodhanissitaṁ vossaggapariṇāmiṁ vipulaṁ mahaggataṁ appamāṇaṁ abyāpajjaṁ.",
  "sn46:28.2.2_0": "So satisambojjhaṅgaṁ bhāvitena cittena anibbiddhapubbaṁ appadālitapubbaṁ lobhakkhandhaṁ nibbijjhati padāleti; ",
  "sn46:28.2.3_0": "anibbiddhapubbaṁ appadālitapubbaṁ dosakkhandhaṁ nibbijjhati padāleti; ",
  "sn46:28.2.4_0": "anibbiddhapubbaṁ appadālitapubbaṁ mohakkhandhaṁ nibbijjhati padāleti …pe… ",
  "sn46:28.2.5_0": "upekkhāsambojjhaṅgaṁ bhāveti vivekanissitaṁ virāganissitaṁ nirodhanissitaṁ vossaggapariṇāmiṁ vipulaṁ mahaggataṁ appamāṇaṁ abyāpajjaṁ. ",
  "sn46:28.2.6_0": "So upekkhāsambojjhaṅgaṁ bhāvitena cittena anibbiddhapubbaṁ appadālitapubbaṁ lobhakkhandhaṁ nibbijjhati padāleti; ",
  "sn46:28.2.7_0": "anibbiddhapubbaṁ appadālitapubbaṁ dosakkhandhaṁ nibbijjhati padāleti; ",
  "sn46:28.2.8_0": "anibbiddhapubbaṁ appadālitapubbaṁ mohakkhandhaṁ nibbijjhati padāleti. ",
  "sn46:28.2.9_0": "Evaṁ bhāvitā kho, udāyi, satta bojjhaṅgā evaṁ bahulīkatā nibbedhāya saṁvattantī”ti. ",
  "sn46:28.2.10_0": "Aṭṭhamaṁ. ",
  "sn46:29.0.1_0": "Saṁyutta Nikāya 46 ",
  "sn46:29.0.2_0": "3. Udāyivagga ",
  "sn46:29.0.3_0": "29. Ekadhammasutta ",
  "sn46:29.1.1_0": "“Nāhaṁ,",
  "sn46:29.1.1_1": "bhikkhave,",
  "sn46:29.1.1_2": "aññaṁ ekadhammampi samanupassāmi,",
  "sn46:29.1.1_3": "yo evaṁ bhāvito bahulīkato saṁyojanīyānaṁ dhammānaṁ pahānāya saṁvattati,",
  "sn46:29.1.1_4": "yathayidaṁ,",
  "sn46:29.1.1_5": "bhikkhave,",
  "sn46:29.1.1_6": "satta bojjhaṅgā.",
  "sn46:29.1.2_0": "Katame satta? ",
  "sn46:29.1.3_0": "Satisambojjhaṅgo …pe… upekkhāsambojjhaṅgo. ",
  "sn46:29.1.4_0": "Kathaṁ bhāvitā ca,",
  "sn46:29.1.4_1": "bhikkhave,",
  "sn46:29.1.4_2": "satta bojjhaṅgā kathaṁ bahulīkatā saṁyojanīyānaṁ dhammānaṁ pahānāya saṁvattanti?",
  "sn46:29.2.1_0": "Idha, bhikkhave, bhikkhu satisambojjhaṅgaṁ bhāveti vivekanissitaṁ …pe… ",
  "sn46:29.2.2_0": "upekkhāsambojjhaṅgaṁ bhāveti vivekanissitaṁ virāganissitaṁ nirodhanissitaṁ vossaggapariṇāmiṁ. ",
  "sn46:29.2.3_0": "Evaṁ bhāvitā kho,",
  "sn46:29.2.3_1": "bhikkhave,",
  "sn46:29.2.3_2": "satta bojjhaṅgā evaṁ bahulīkatā saṁyojanīyānaṁ dhammānaṁ pahānāya saṁvattanti.",
  "sn46:29.3.1_0": "Katame ca, bhikkhave, saṁyojanīyā dhammā? ",
  "sn46:29.3.2_0": "Cakkhu, bhikkhave, saṁyojanīyo dhammo. ",
  "sn46:29.3.3_0": "Etthete uppajjanti saṁyojanavinibandhā ajjhosānā …pe… ",
  "sn46:29.3.4_0": "jivhā saṁyojanīyā dhammā. ",
  "sn46:29.3.5_0": "Etthete uppajjanti saṁyojanavinibandhā ajjhosānā …pe… ",
  "sn46:29.3.6_0": "mano saṁyojanīyo dhammo. ",
  "sn46:29.3.7_0": "Etthete uppajjanti saṁyojanavinibandhā ajjhosānā. ",
  "sn46:29.3.8_0": "Ime vuccanti, bhikkhave, saṁyojanīyā dhammā”ti. ",
  "sn46:29.3.9_0": "Navamaṁ. ",
  "sn46:30.0.1_0": "Saṁyutta Nikāya 46 ",
  "sn46:30.0.2_0": "3. Udāyivagga ",
  "sn46:30.0.3_0": "30. Udāyisutta ",
  "sn46:30.1.1_0": "Ekaṁ samayaṁ bhagavā sumbhesu viharati setakaṁ nāma sumbhānaṁ nigamo. ",
  "sn46:30.1.2_0": "Atha kho āyasmā udāyī yena bhagavā tenupasaṅkami …pe…",
  "sn46:30.1.2_1": "ekamantaṁ nisinno kho āyasmā udāyī bhagavantaṁ etadavoca:",
  "sn46:30.2.1_0": "“Acchariyaṁ, bhante, abbhutaṁ, bhante. ",
  "sn46:30.2.2_0": "Yāva bahukatañca me, bhante, bhagavati pemañca gāravo ca hirī ca ottappañca. ",
  "sn46:30.2.3_0": "Ahañhi, bhante, pubbe agārikabhūto samāno abahukato ahosiṁ dhammena abahukato saṅghena. ",
  "sn46:30.2.4_0": "So khvāhaṁ bhagavati pemañca gāravañca hiriñca ottappañca sampassamāno agārasmā anagāriyaṁ pabbajito. ",
  "sn46:30.2.5_0": "Tassa me bhagavā dhammaṁ desesi: ",
  "sn46:30.2.6_0": "‘iti rūpaṁ, iti rūpassa samudayo, iti rūpassa atthaṅgamo; ",
  "sn46:30.2.7_0": "iti vedanā …pe… ",
  "sn46:30.2.8_0": "iti saññā … ",
  "sn46:30.2.9_0": "iti saṅkhārā … ",
  "sn46:30.2.10_0": "iti viññāṇaṁ, iti viññāṇassa samudayo, iti viññāṇassa atthaṅgamo’ti. ",
  "sn46:30.3.1_0": "So khvāhaṁ, bhante,",
  "sn46:30.3.1_1": "suññāgāragato imesaṁ pañcupādānakkhandhānaṁ ukkujjāvakujjaṁ samparivattento ‘idaṁ dukkhan’ti yathābhūtaṁ abbhaññāsiṁ,",
  "sn46:30.3.1_2": "‘ayaṁ dukkhasamudayo’ti yathābhūtaṁ abbhaññāsiṁ,",
  "sn46:30.3.1_3": "‘ayaṁ dukkhanirodho’ti yathābhūtaṁ abbhaññāsiṁ,",
  "sn46:30.3.1_4": "‘ayaṁ dukkhanirodhagāminī paṭipadā’ti yathābhūtaṁ abbhaññāsiṁ.",
  "sn46:30.3.2_0": "Dhammo ca me, bhante, abhisamito, maggo ca me paṭiladdho; ",
  "sn46:30.3.3_0": "yo me bhāvito bahulīkato tathā tathā viharantaṁ tathattāya upanessati yathāhaṁ: ",
  "sn46:30.3.4_0": "‘khīṇā jāti, vusitaṁ brahmacariyaṁ, kataṁ karaṇīyaṁ, nāparaṁ itthattāyā’ti pajānissāmi. ",
  "sn46:30.4.1_0": "Satisambojjhaṅgo me, bhante,",
  "sn46:30.4.1_1": "paṭiladdho,",
  "sn46:30.4.1_2": "yo me bhāvito bahulīkato tathā tathā viharantaṁ tathattāya upanessati yathāhaṁ:",
  "sn46:30.4.2_0": "‘khīṇā jāti, vusitaṁ brahmacariyaṁ, kataṁ karaṇīyaṁ, nāparaṁ itthattāyā’ti pajānissāmi …pe… ",
  "sn46:30.4.3_0": "upekkhāsambojjhaṅgo me, bhante,",
  "sn46:30.4.3_1": "paṭiladdho,",
  "sn46:30.4.3_2": "yo me bhāvito bahulīkato tathā tathā viharantaṁ tathattāya upanessati yathāhaṁ:",
  "sn46:30.4.4_0": "‘khīṇā jāti, vusitaṁ brahmacariyaṁ, kataṁ karaṇīyaṁ, nāparaṁ itthattāyā’ti pajānissāmi. ",
  "sn46:30.4.5_0": "Ayaṁ kho me, bhante,",
  "sn46:30.4.5_1": "maggo paṭiladdho,",
  "sn46:30.4.5_2": "yo me bhāvito bahulīkato tathā tathā viharantaṁ tathattāya upanessati yathāhaṁ:",
  "sn46:30.4.6_0": "‘khīṇā jāti, vusitaṁ brahmacariyaṁ, kataṁ karaṇīyaṁ, nāparaṁ itthattāyā’ti pajānissāmī”ti. ",
  "sn46:30.5.1_0": "“Sādhu sādhu, udāyi. ",
  "sn46:30.5.2_0": "Eso hi te, udāyi,",
  "sn46:30.5.2_1": "maggo paṭiladdho,",
  "sn46:30.5.2_2": "yo te bhāvito bahulīkato tathā tathā viharantaṁ tathattāya upanessati yathā tvaṁ:",
  "sn46:30.5.3_0": "‘khīṇā jāti, vusitaṁ brahmacariyaṁ, kataṁ karaṇīyaṁ, nāparaṁ itthattāyā’ti pajānissasī”ti. ",
  "sn46:30.5.4_0": "Dasamaṁ. ",
  "sn46:30.5.5_0": "Udāyivaggo tatiyo. ",
  "sn46:30.6.0_0": "Tassuddānaṁ",
  "sn46:30.6.1_0": "Bodhāya desanā ṭhānā, ",
  "sn46:30.6.2_0": "ayoniso cāparihānī; ",
  "sn46:30.6.3_0": "Khayo nirodho nibbedho, ",
  "sn46:30.6.4_0": "ekadhammo udāyināti. ",
  "sn46:31.0.1_0": "Saṁyutta Nikāya 46 ",
  "sn46:31.0.2_0": "4. Nīvaraṇavagga ",
  "sn46:31.0.3_0": "31. Paṭhamakusalasutta ",
  "sn46:31.1.1_0": "“Ye keci,",
  "sn46:31.1.1_1": "bhikkhave,",
  "sn46:31.1.1_2": "dhammā kusalā kusalabhāgiyā kusalapakkhikā,",
  "sn46:31.1.1_3": "sabbe te appamādamūlakā appamādasamosaraṇā;",
  "sn46:31.1.1_4": "appamādo tesaṁ dhammānaṁ aggamakkhāyati.",
  "sn46:31.1.2_0": "Appamattassetaṁ,",
  "sn46:31.1.2_1": "bhikkhave,",
  "sn46:31.1.2_2": "bhikkhuno pāṭikaṅkhaṁ—satta bojjhaṅge bhāvessati,",
  "sn46:31.1.2_3": "satta bojjhaṅge bahulīkarissati.",
  "sn46:31.2.1_0": "Kathañca, bhikkhave, bhikkhu appamatto satta bojjhaṅge bhāveti, satta bojjhaṅge bahulīkaroti? ",
  "sn46:31.2.2_0": "Idha, bhikkhave, bhikkhu satisambojjhaṅgaṁ bhāveti vivekanissitaṁ …pe… ",
  "sn46:31.2.3_0": "upekkhāsambojjhaṅgaṁ bhāveti vivekanissitaṁ virāganissitaṁ nirodhanissitaṁ vossaggapariṇāmiṁ. ",
  "sn46:31.2.4_0": "Evaṁ kho, bhikkhave, bhikkhu appamatto satta bojjhaṅge bhāveti, satta bojjhaṅge bahulīkarotī”ti. ",
  "sn46:31.2.5_0": "Paṭhamaṁ. ",
  "sn46:32.0.1_0": "Saṁyutta Nikāya 46 ",
  "sn46:32.0.2_0": "4. Nīvaraṇavagga ",
  "sn46:32.0.3_0": "32. Dutiyakusalasutta ",
  "sn46:32.1.1_0": "“Ye keci,",
  "sn46:32.1.1_1": "bhikkhave,",
  "sn46:32.1.1_2": "dhammā kusalā kusalabhāgiyā kusalapakkhikā,",
  "sn46:32.1.1_3": "sabbe te yonisomanasikāramūlakā yonisomanasikārasamosaraṇā;",
  "sn46:32.1.1_4": "yonisomanasikāro tesaṁ dhammānaṁ aggamakkhāyati.",
  "sn46:32.1.2_0": "Yonisomanasikārasampannassetaṁ,",
  "sn46:32.1.2_1": "bhikkhave,",
  "sn46:32.1.2_2": "bhikkhuno pāṭikaṅkhaṁ—satta bojjhaṅge bhāvessati,",
  "sn46:32.1.2_3": "satta bojjhaṅge bahulīkarissati.",
  "sn46:32.2.1_0": "Kathañca,",
  "sn46:32.2.1_1": "bhikkhave,",
  "sn46:32.2.1_2": "bhikkhu yonisomanasikārasampanno satta bojjhaṅge bhāveti,",
  "sn46:32.2.1_3": "satta bojjhaṅge bahulīkaroti?",
  "sn46:32.2.2_0": "Idha, bhikkhave, bhikkhu satisambojjhaṅgaṁ bhāveti vivekanissitaṁ …pe… ",
  "sn46:32.2.3_0": "upekkhāsambojjhaṅgaṁ bhāveti vivekanissitaṁ virāganissitaṁ nirodhanissitaṁ vossaggapariṇāmiṁ. ",
  "sn46:32.2.4_0": "Evaṁ kho,",
  "sn46:32.2.4_1": "bhikkhave,",
  "sn46:32.2.4_2": "bhikkhu yonisomanasikārasampanno satta bojjhaṅge bhāveti,",
  "sn46:32.2.4_3": "satta bojjhaṅge bahulīkarotī”ti.",
  "sn46:32.2.5_0": "Dutiyaṁ. ",
  "sn46:33.0.1_0": "Saṁyutta Nikāya 46 ",
  "sn46:33.0.2_0": "4. Nīvaraṇavagga ",
  "sn46:33.0.3_0": "33. Upakkilesasutta ",
  "sn46:33.1.1_0": "“Pañcime,",
  "sn46:33.1.1_1": "bhikkhave,",
  "sn46:33.1.1_2": "jātarūpassa upakkilesā,",
  "sn46:33.1.1_3": "yehi upakkilesehi upakkiliṭṭhaṁ jātarūpaṁ na ceva mudu hoti na ca kammaniyaṁ,",
  "sn46:33.1.1_4": "na ca pabhassaraṁ pabhaṅgu ca,",
  "sn46:33.1.1_5": "na ca sammā upeti kammāya.",
  "sn46:33.1.2_0": "Katame pañca? ",
  "sn46:33.1.3_0": "Ayo,",
  "sn46:33.1.3_1": "bhikkhave,",
  "sn46:33.1.3_2": "jātarūpassa upakkileso,",
  "sn46:33.1.3_3": "yena upakkilesena upakkiliṭṭhaṁ jātarūpaṁ na ceva mudu hoti na ca kammaniyaṁ,",
  "sn46:33.1.3_4": "na ca pabhassaraṁ pabhaṅgu ca,",
  "sn46:33.1.3_5": "na ca sammā upeti kammāya.",
  "sn46:33.1.4_0": "Lohaṁ, bhikkhave, jātarūpassa upakkileso, yena upakkilesena upakkiliṭṭhaṁ jātarūpaṁ …pe… ",
  "sn46:33.1.5_0": "tipu, bhikkhave, jātarūpassa upakkileso …pe… ",
  "sn46:33.1.6_0": "sīsaṁ, bhikkhave, jātarūpassa upakkileso …pe… ",
  "sn46:33.1.7_0": "sajjhu,",
  "sn46:33.1.7_1": "bhikkhave,",
  "sn46:33.1.7_2": "jātarūpassa upakkileso,",
  "sn46:33.1.7_3": "yena upakkilesena upakkiliṭṭhaṁ jātarūpaṁ na ceva mudu hoti na ca kammaniyaṁ,",
  "sn46:33.1.7_4": "na ca pabhassaraṁ pabhaṅgu ca,",
  "sn46:33.1.7_5": "na ca sammā upeti kammāya.",
  "sn46:33.1.8_0": "Ime kho,",
  "sn46:33.1.8_1": "bhikkhave,",
  "sn46:33.1.8_2": "pañca jātarūpassa upakkilesā,",
  "sn46:33.1.8_3": "yehi upakkilesehi upakkiliṭṭhaṁ jātarūpaṁ na ceva mudu hoti na ca kammaniyaṁ,",
  "sn46:33.1.8_4": "na ca pabhassaraṁ pabhaṅgu ca,",
  "sn46:33.1.8_5": "na ca sammā upeti kammāya.",
  "sn46:33.2.1_0": "Evameva kho,",
  "sn46:33.2.1_1": "bhikkhave,",
  "sn46:33.2.1_2": "pañcime cittassa upakkilesā,",
  "sn46:33.2.1_3": "yehi upakkilesehi upakkiliṭṭhaṁ cittaṁ na ceva mudu hoti na ca kammaniyaṁ,",
  "sn46:33.2.1_4": "na ca pabhassaraṁ pabhaṅgu ca,",
  "sn46:33.2.1_5": "na ca sammā samādhiyati āsavānaṁ khayāya.",
  "sn46:33.2.2_0": "Katame pañca? ",
  "sn46:33.2.3_0": "Kāmacchando,",
  "sn46:33.2.3_1": "bhikkhave,",
  "sn46:33.2.3_2": "cittassa upakkileso,",
  "sn46:33.2.3_3": "yena upakkilesena upakkiliṭṭhaṁ cittaṁ na ceva mudu hoti na ca kammaniyaṁ,",
  "sn46:33.2.3_4": "na ca pabhassaraṁ pabhaṅgu ca,",
  "sn46:33.2.3_5": "na ca sammā samādhiyati āsavānaṁ khayāya …pe…",
  "sn46:33.2.4_0": "ime kho,",
  "sn46:33.2.4_1": "bhikkhave,",
  "sn46:33.2.4_2": "pañca cittassa upakkilesā,",
  "sn46:33.2.4_3": "yehi upakkilesehi upakkiliṭṭhaṁ cittaṁ na ceva mudu hoti na ca kammaniyaṁ,",
  "sn46:33.2.4_4": "na ca pabhassaraṁ pabhaṅgu ca,",
  "sn46:33.2.4_5": "na ca sammā samādhiyati āsavānaṁ khayāyā”ti.",
  "sn46:33.2.5_0": "Tatiyaṁ. ",
  "sn46:34.0.1_0": "Saṁyutta Nikāya 46 ",
  "sn46:34.0.2_0": "4. Nīvaraṇavagga ",
  "sn46:34.0.3_0": "34. Anupakkilesasutta ",
  "sn46:34.1.1_0": "“Sattime,",
  "sn46:34.1.1_1": "bhikkhave,",
  "sn46:34.1.1_2": "bojjhaṅgā anāvaraṇā anīvaraṇā cetaso anupakkilesā bhāvitā bahulīkatā vijjāvimuttiphalasacchikiriyāya saṁvattanti.",
  "sn46:34.1.2_0": "Katame satta? ",
  "sn46:34.1.3_0": "Satisambojjhaṅgo,",
  "sn46:34.1.3_1": "bhikkhave,",
  "sn46:34.1.3_2": "anāvaraṇo anīvaraṇo cetaso anupakkileso bhāvito bahulīkato vijjāvimuttiphalasacchikiriyāya saṁvattati …pe…",
  "sn46:34.1.3_3": "upekkhāsambojjhaṅgo,",
  "sn46:34.1.3_4": "bhikkhave,",
  "sn46:34.1.3_5": "anāvaraṇo anīvaraṇo cetaso anupakkileso bhāvito bahulīkato vijjāvimuttiphalasacchikiriyāya saṁvattati.",
  "sn46:34.1.4_0": "Ime kho,",
  "sn46:34.1.4_1": "bhikkhave,",
  "sn46:34.1.4_2": "satta bojjhaṅgā anāvaraṇā anīvaraṇā cetaso anupakkilesā bhāvitā bahulīkatā vijjāvimuttiphalasacchikiriyāya saṁvattantī”ti.",
  "sn46:34.1.5_0": "Catutthaṁ. ",
  "sn46:35.0.1_0": "Saṁyutta Nikāya 46 ",
  "sn46:35.0.2_0": "4. Nīvaraṇavagga ",
  "sn46:35.0.3_0": "35. Ayonisomanasikārasutta ",
  "sn46:35.1.1_0": "“Ayoniso,",
  "sn46:35.1.1_1": "bhikkhave,",
  "sn46:35.1.1_2": "manasikaroto anuppanno ceva kāmacchando uppajjati,",
  "sn46:35.1.1_3": "uppanno ca kāmacchando bhiyyobhāvāya vepullāya saṁvattati;",
  "sn46:35.1.1_4": "anuppanno ceva byāpādo uppajjati,",
  "sn46:35.1.1_5": "uppanno ca byāpādo bhiyyobhāvāya vepullāya saṁvattati;",
  "sn46:35.1.1_6": "anuppannañceva thinamiddhaṁ uppajjati,",
  "sn46:35.1.1_7": "uppannañca thinamiddhaṁ bhiyyobhāvāya vepullāya saṁvattati;",
  "sn46:35.1.1_8": "anuppannañceva uddhaccakukkuccaṁ uppajjati,",
  "sn46:35.1.1_9": "uppannañca uddhaccakukkuccaṁ bhiyyobhāvāya vepullāya saṁvattati;",
  "sn46:35.1.1_10": "anuppannā ceva vicikicchā uppajjati,",
  "sn46:35.1.1_11": "uppannā ca vicikicchā bhiyyobhāvāya vepullāya saṁvattatī”ti.",
  "sn46:35.1.2_0": "Pañcamaṁ. ",
  "sn46:35.2.0_0": "Yonisomanasikārasutta ",
  "sn46:35.2.1_0": "“Yoniso ca kho,",
  "sn46:35.2.1_1": "bhikkhave,",
  "sn46:35.2.1_2": "manasikaroto anuppanno ceva satisambojjhaṅgo uppajjati,",
  "sn46:35.2.1_3": "uppanno ca satisambojjhaṅgo bhāvanāpāripūriṁ gacchati …pe…",
  "sn46:35.2.1_4": "anuppanno ceva upekkhāsambojjhaṅgo uppajjati,",
  "sn46:35.2.1_5": "uppanno ca upekkhāsambojjhaṅgo bhāvanāpāripūriṁ gacchatī”ti.",
  "sn46:35.2.2_0": "Chaṭṭhaṁ. ",
  "sn46:36.0.1_0": "Saṁyutta Nikāya 46 ",
  "sn46:36.0.2_0": "4. Nīvaraṇavagga ",
  "sn46:36.0.3_0": "36. Buddhisutta ",
  "sn46:36.1.1_0": "“Sattime, bhikkhave, bojjhaṅgā bhāvitā bahulīkatā buddhiyā aparihānāya saṁvattanti. ",
  "sn46:36.1.2_0": "Katame satta? ",
  "sn46:36.1.3_0": "Satisambojjhaṅgo …pe… upekkhāsambojjhaṅgo. ",
  "sn46:36.1.4_0": "Ime kho, bhikkhave, satta bojjhaṅgā bhāvitā bahulīkatā buddhiyā aparihānāya saṁvattantī”ti. ",
  "sn46:36.1.5_0": "Sattamaṁ. ",
  "sn46:37.0.1_0": "Saṁyutta Nikāya 46 ",
  "sn46:37.0.2_0": "4. Nīvaraṇavagga ",
  "sn46:37.0.3_0": "37. Āvaraṇanīvaraṇasutta ",
  "sn46:37.1.1_0": "“Pañcime, bhikkhave, āvaraṇā nīvaraṇā cetaso upakkilesā paññāya dubbalīkaraṇā. ",
  "sn46:37.1.2_0": "Katame pañca? ",
  "sn46:37.1.3_0": "Kāmacchando, bhikkhave, āvaraṇo nīvaraṇo cetaso upakkileso paññāya dubbalīkaraṇo. ",
  "sn46:37.1.4_0": "Byāpādo, bhikkhave, āvaraṇo nīvaraṇo cetaso upakkileso paññāya dubbalīkaraṇo. ",
  "sn46:37.1.5_0": "Thinamiddhaṁ, bhikkhave, āvaraṇaṁ nīvaraṇaṁ cetaso upakkilesaṁ paññāya dubbalīkaraṇaṁ. ",
  "sn46:37.1.6_0": "Uddhaccakukkuccaṁ, bhikkhave, āvaraṇaṁ nīvaraṇaṁ cetaso upakkilesaṁ paññāya dubbalīkaraṇaṁ. ",
  "sn46:37.1.7_0": "Vicikicchā, bhikkhave, āvaraṇā nīvaraṇā cetaso upakkilesā paññāya dubbalīkaraṇā. ",
  "sn46:37.1.8_0": "Ime kho, bhikkhave, pañca āvaraṇā nīvaraṇā cetaso upakkilesā paññāya dubbalīkaraṇā. ",
  "sn46:37.2.1_0": "Sattime,",
  "sn46:37.2.1_1": "bhikkhave,",
  "sn46:37.2.1_2": "bojjhaṅgā anāvaraṇā anīvaraṇā cetaso anupakkilesā bhāvitā bahulīkatā vijjāvimuttiphalasacchikiriyāya saṁvattanti.",
  "sn46:37.2.2_0": "Katame satta? ",
  "sn46:37.2.3_0": "Satisambojjhaṅgo,",
  "sn46:37.2.3_1": "bhikkhave,",
  "sn46:37.2.3_2": "anāvaraṇo anīvaraṇo cetaso anupakkileso bhāvito bahulīkato vijjāvimuttiphalasacchikiriyāya saṁvattati …pe…",
  "sn46:37.2.3_3": "upekkhāsambojjhaṅgo,",
  "sn46:37.2.3_4": "bhikkhave,",
  "sn46:37.2.3_5": "anāvaraṇo anīvaraṇo cetaso anupakkileso bhāvito bahulīkato vijjāvimuttiphalasacchikiriyāya saṁvattati.",
  "sn46:37.2.4_0": "Ime kho,",
  "sn46:37.2.4_1": "bhikkhave,",
  "sn46:37.2.4_2": "satta bojjhaṅgā anāvaraṇā anīvaraṇā cetaso anupakkilesā bhāvitā bahulīkatā vijjāvimuttiphalasacchikiriyāya saṁvattantīti.",
  "sn46:38.0.1_0": "Saṁyutta Nikāya 46 ",
  "sn46:38.0.2_0": "4. Nīvaraṇavagga ",
  "sn46:38.0.3_0": "38. Anīvaraṇasutta ",
  "sn46:38.1.1_0": "Yasmiṁ,",
  "sn46:38.1.1_1": "bhikkhave,",
  "sn46:38.1.1_2": "samaye ariyasāvako aṭṭhiṁ katvā manasi katvā sabbaṁ cetaso samannāharitvā ohitasoto dhammaṁ suṇāti,",
  "sn46:38.1.1_3": "imassa pañca nīvaraṇā tasmiṁ samaye na honti.",
  "sn46:38.1.1_4": "Satta bojjhaṅgā tasmiṁ samaye bhāvanāpāripūriṁ gacchanti.",
  "sn46:38.2.1_0": "Katame pañca nīvaraṇā tasmiṁ samaye na honti? ",
  "sn46:38.2.2_0": "Kāmacchandanīvaraṇaṁ tasmiṁ samaye na hoti,",
  "sn46:38.2.2_1": "byāpādanīvaraṇaṁ tasmiṁ samaye na hoti,",
  "sn46:38.2.2_2": "thinamiddhanīvaraṇaṁ tasmiṁ samaye na hoti,",
  "sn46:38.2.2_3": "uddhaccakukkuccanīvaraṇaṁ tasmiṁ samaye na hoti,",
  "sn46:38.2.2_4": "vicikicchānīvaraṇaṁ tasmiṁ samaye na hoti.",
  "sn46:38.2.3_0": "Imassa pañca nīvaraṇā tasmiṁ samaye na honti. ",
  "sn46:38.3.1_0": "Katame satta bojjhaṅgā tasmiṁ samaye bhāvanāpāripūriṁ gacchanti? ",
  "sn46:38.3.2_0": "Satisambojjhaṅgo tasmiṁ samaye bhāvanāpāripūriṁ gacchati …pe…",
  "sn46:38.3.2_1": "upekkhāsambojjhaṅgo tasmiṁ samaye bhāvanāpāripūriṁ gacchati.",
  "sn46:38.3.3_0": "Ime satta bojjhaṅgā tasmiṁ samaye bhāvanāpāripūriṁ gacchanti. ",
  "sn46:38.3.4_0": "Yasmiṁ,",
  "sn46:38.3.4_1": "bhikkhave,",
  "sn46:38.3.4_2": "samaye ariyasāvako aṭṭhiṁ katvā manasi katvā sabbaṁ cetaso samannāharitvā ohitasoto dhammaṁ suṇāti,",
  "sn46:38.3.4_3": "imassa pañca nīvaraṇā tasmiṁ samaye na honti.",
  "sn46:38.3.4_4": "Ime satta bojjhaṅgā tasmiṁ samaye bhāvanāpāripūriṁ gacchantī”ti.",
  "sn46:38.3.5_0": "Aṭṭhamaṁ. ",
  "sn46:39.0.1_0": "Saṁyutta Nikāya 46 ",
  "sn46:39.0.2_0": "4. Nīvaraṇavagga ",
  "sn46:39.0.3_0": "39. Rukkhasutta ",
  "sn46:39.1.1_0": "“Santi,",
  "sn46:39.1.1_1": "bhikkhave,",
  "sn46:39.1.1_2": "mahārukkhā aṇubījā mahākāyā rukkhānaṁ ajjhāruhā,",
  "sn46:39.1.1_3": "yehi rukkhā ajjhārūḷhā obhaggavibhaggā vipatitā senti.",
  "sn46:39.1.2_0": "Katame ca te,",
  "sn46:39.1.2_1": "bhikkhave,",
  "sn46:39.1.2_2": "mahārukkhā aṇubījā mahākāyā rukkhānaṁ ajjhāruhā,",
  "sn46:39.1.2_3": "yehi rukkhā ajjhārūḷhā obhaggavibhaggā vipatitā senti?",
  "sn46:39.1.3_0": "Assattho, nigrodho, pilakkho, udumbaro, kacchako, kapitthano—",
  "sn46:39.1.4_0": "ime kho te,",
  "sn46:39.1.4_1": "bhikkhave,",
  "sn46:39.1.4_2": "mahārukkhā aṇubījā mahākāyā rukkhānaṁ ajjhāruhā,",
  "sn46:39.1.4_3": "yehi rukkhā ajjhārūḷhā obhaggavibhaggā vipatitā senti.",
  "sn46:39.1.5_0": "Evameva kho,",
  "sn46:39.1.5_1": "bhikkhave,",
  "sn46:39.1.5_2": "idhekacco kulaputto yādisake kāme ohāya agārasmā anagāriyaṁ pabbajito hoti,",
  "sn46:39.1.5_3": "so tādisakehi kāmehi tato vā pāpiṭṭhatarehi obhaggavibhaggo vipatito seti.",
  "sn46:39.2.1_0": "Pañcime, bhikkhave, āvaraṇā nīvaraṇā cetaso ajjhāruhā paññāya dubbalīkaraṇā. ",
  "sn46:39.2.2_0": "Katame pañca? ",
  "sn46:39.2.3_0": "Kāmacchando, bhikkhave, āvaraṇo nīvaraṇo cetaso ajjhāruho paññāya dubbalīkaraṇo. ",
  "sn46:39.2.4_0": "Byāpādo, bhikkhave, āvaraṇo nīvaraṇo cetaso ajjhāruho paññāya dubbalīkaraṇo. ",
  "sn46:39.2.5_0": "Thinamiddhaṁ, bhikkhave, āvaraṇaṁ nīvaraṇaṁ cetaso ajjhāruhaṁ paññāya dubbalīkaraṇaṁ. ",
  "sn46:39.2.6_0": "Uddhaccakukkuccaṁ, bhikkhave, āvaraṇaṁ nīvaraṇaṁ cetaso ajjhāruhaṁ paññāya dubbalīkaraṇaṁ. ",
  "sn46:39.2.7_0": "Vicikicchā, bhikkhave, āvaraṇā nīvaraṇā cetaso ajjhāruhā paññāya dubbalīkaraṇā. ",
  "sn46:39.2.8_0": "Ime kho, bhikkhave, pañca āvaraṇā nīvaraṇā cetaso ajjhāruhā paññāya dubbalīkaraṇā. ",
  "sn46:39.3.1_0": "Sattime,",
  "sn46:39.3.1_1": "bhikkhave,",
  "sn46:39.3.1_2": "bojjhaṅgā anāvaraṇā anīvaraṇā cetaso anajjhāruhā bhāvitā bahulīkatā vijjāvimuttiphalasacchikiriyāya saṁvattanti.",
  "sn46:39.3.2_0": "Katame satta? ",
  "sn46:39.3.3_0": "Satisambojjhaṅgo,",
  "sn46:39.3.3_1": "bhikkhave,",
  "sn46:39.3.3_2": "anāvaraṇo anīvaraṇo cetaso anajjhāruho bhāvito bahulīkato vijjāvimuttiphalasacchikiriyāya saṁvattati …pe…",
  "sn46:39.3.3_3": "upekkhāsambojjhaṅgo,",
  "sn46:39.3.3_4": "bhikkhave,",
  "sn46:39.3.3_5": "anāvaraṇo anīvaraṇo cetaso anajjhāruho bhāvito bahulīkato vijjāvimuttiphalasacchikiriyāya saṁvattati.",
  "sn46:39.3.4_0": "Ime kho,",
  "sn46:39.3.4_1": "bhikkhave,",
  "sn46:39.3.4_2": "satta bojjhaṅgā anāvaraṇā anīvaraṇā cetaso anajjhāruhā bhāvitā bahulīkatā vijjāvimuttiphalasacchikiriyāya saṁvattantī”ti.",
  "sn46:39.3.5_0": "Navamaṁ. ",
  "sn46:40.0.1_0": "Saṁyutta Nikāya 46 ",
  "sn46:40.0.2_0": "4. Nīvaraṇavagga ",
  "sn46:40.0.3_0": "40. Nīvaraṇasutta ",
  "sn46:40.1.1_0": "“Pañcime,",
  "sn46:40.1.1_1": "bhikkhave,",
  "sn46:40.1.1_2": "nīvaraṇā andhakaraṇā acakkhukaraṇā aññāṇakaraṇā paññānirodhikā vighātapakkhiyā anibbānasaṁvattanikā.",
  "sn46:40.1.2_0": "Katame pañca? ",
  "sn46:40.1.3_0": "Kāmacchandanīvaraṇaṁ,",
  "sn46:40.1.3_1": "bhikkhave,",
  "sn46:40.1.3_2": "andhakaraṇaṁ acakkhukaraṇaṁ aññāṇakaraṇaṁ paññānirodhikaṁ vighātapakkhiyaṁ anibbānasaṁvattanikaṁ.",
  "sn46:40.1.4_0": "Byāpādanīvaraṇaṁ, bhikkhave …pe… ",
  "sn46:40.1.5_0": "thinamiddhanīvaraṇaṁ, bhikkhave …pe… ",
  "sn46:40.1.6_0": "uddhaccakukkuccanīvaraṇaṁ, bhikkhave …pe… ",
  "sn46:40.1.7_0": "vicikicchānīvaraṇaṁ,",
  "sn46:40.1.7_1": "bhikkhave,",
  "sn46:40.1.7_2": "andhakaraṇaṁ acakkhukaraṇaṁ aññāṇakaraṇaṁ paññānirodhikaṁ vighātapakkhiyaṁ anibbānasaṁvattanikaṁ.",
  "sn46:40.1.8_0": "Ime kho,",
  "sn46:40.1.8_1": "bhikkhave,",
  "sn46:40.1.8_2": "pañca nīvaraṇā andhakaraṇā acakkhukaraṇā aññāṇakaraṇā paññānirodhikā vighātapakkhiyā anibbānasaṁvattanikā.",
  "sn46:40.2.1_0": "Sattime,",
  "sn46:40.2.1_1": "bhikkhave,",
  "sn46:40.2.1_2": "bojjhaṅgā cakkhukaraṇā ñāṇakaraṇā paññābuddhiyā avighātapakkhiyā nibbānasaṁvattanikā.",
  "sn46:40.2.2_0": "Katame satta? ",
  "sn46:40.2.3_0": "Satisambojjhaṅgo,",
  "sn46:40.2.3_1": "bhikkhave,",
  "sn46:40.2.3_2": "cakkhukaraṇo ñāṇakaraṇo paññābuddhiyo avighātapakkhiyo nibbānasaṁvattaniko …pe…",
  "sn46:40.2.3_3": "upekkhāsambojjhaṅgo,",
  "sn46:40.2.3_4": "bhikkhave,",
  "sn46:40.2.3_5": "cakkhukaraṇo ñāṇakaraṇo paññābuddhiyo avighātapakkhiyo nibbānasaṁvattaniko.",
  "sn46:40.2.4_0": "Ime kho,",
  "sn46:40.2.4_1": "bhikkhave,",
  "sn46:40.2.4_2": "satta bojjhaṅgā cakkhukaraṇā ñāṇakaraṇā paññābuddhiyā avighātapakkhiyā nibbānasaṁvattanikā”ti.",
  "sn46:40.2.5_0": "Dasamaṁ. ",
  "sn46:40.2.6_0": "Nīvaraṇavaggo catuttho. ",
  "sn46:40.3.0_0": "Tassuddānaṁ",
  "sn46:40.3.1_0": "Dve kusalā kilesā ca, ",
  "sn46:40.3.2_0": "Dve yoniso ca buddhi ca; ",
  "sn46:40.3.3_0": "Āvaraṇā nīvaraṇā rukkhaṁ, ",
  "sn46:40.3.4_0": "Nīvaraṇañca te dasāti. ",
  "sn46:41.0.1_0": "Saṁyutta Nikāya 46 ",
  "sn46:41.0.2_0": "5. Cakkavattivagga ",
  "sn46:41.0.3_0": "41. Vidhāsutta ",
  "sn46:41.1.1_0": "Sāvatthinidānaṁ. ",
  "sn46:41.1.2_0": "“Ye hi keci,",
  "sn46:41.1.2_1": "bhikkhave,",
  "sn46:41.1.2_2": "atītamaddhānaṁ samaṇā vā brāhmaṇā vā tisso vidhā pajahiṁsu,",
  "sn46:41.1.2_3": "sabbe te sattannaṁ bojjhaṅgānaṁ bhāvitattā bahulīkatattā.",
  "sn46:41.1.3_0": "Ye hi keci,",
  "sn46:41.1.3_1": "bhikkhave,",
  "sn46:41.1.3_2": "anāgatamaddhānaṁ samaṇā vā brāhmaṇā vā tisso vidhā pajahissanti,",
  "sn46:41.1.3_3": "sabbe te sattannaṁ bojjhaṅgānaṁ bhāvitattā bahulīkatattā.",
  "sn46:41.1.4_0": "Ye hi keci,",
  "sn46:41.1.4_1": "bhikkhave,",
  "sn46:41.1.4_2": "etarahi samaṇā vā brāhmaṇā vā tisso vidhā pajahanti,",
  "sn46:41.1.4_3": "sabbe te sattannaṁ bojjhaṅgānaṁ bhāvitattā bahulīkatattā.",
  "sn46:41.1.5_0": "Katamesaṁ sattannaṁ bojjhaṅgānaṁ? ",
  "sn46:41.1.6_0": "Satisambojjhaṅgassa …pe… upekkhāsambojjhaṅgassa. ",
  "sn46:41.1.7_0": "Ye hi keci, bhikkhave, atītamaddhānaṁ samaṇā vā brāhmaṇā vā tisso vidhā pajahiṁsu …pe… ",
  "sn46:41.1.8_0": "pajahissanti …pe… ",
  "sn46:41.1.9_0": "pajahanti, sabbe te imesaṁyeva sattannaṁ bojjhaṅgānaṁ bhāvitattā bahulīkatattā”ti. ",
  "sn46:41.1.10_0": "Paṭhamaṁ. ",
  "sn46:42.0.1_0": "Saṁyutta Nikāya 46 ",
  "sn46:42.0.2_0": "5. Cakkavattivagga ",
  "sn46:42.0.3_0": "42. Cakkavattisutta ",
  "sn46:42.1.1_0": "“Rañño, bhikkhave, cakkavattissa pātubhāvā sattannaṁ ratanānaṁ pātubhāvo hoti. ",
  "sn46:42.1.2_0": "Katamesaṁ sattannaṁ? ",
  "sn46:42.1.3_0": "Cakkaratanassa pātubhāvo hoti,",
  "sn46:42.1.3_1": "hatthiratanassa pātubhāvo hoti,",
  "sn46:42.1.3_2": "assaratanassa pātubhāvo hoti,",
  "sn46:42.1.3_3": "maṇiratanassa pātubhāvo hoti,",
  "sn46:42.1.3_4": "itthiratanassa pātubhāvo hoti,",
  "sn46:42.1.3_5": "gahapatiratanassa pātubhāvo hoti,",
  "sn46:42.1.3_6": "pariṇāyakaratanassa pātubhāvo hoti.",
  "sn46:42.1.4_0": "Rañño, bhikkhave, cakkavattissa pātubhāvā imesaṁ sattannaṁ ratanānaṁ pātubhāvo hoti. ",
  "sn46:42.2.1_0": "Tathāgatassa,",
  "sn46:42.2.1_1": "bhikkhave,",
  "sn46:42.2.1_2": "pātubhāvā arahato sammāsambuddhassa sattannaṁ bojjhaṅgaratanānaṁ pātubhāvo hoti.",
  "sn46:42.2.2_0": "Katamesaṁ sattannaṁ? ",
  "sn46:42.2.3_0": "Satisambojjhaṅgassa ratanassa pātubhāvo hoti …pe… upekkhāsambojjhaṅgassa ratanassa pātubhāvo hoti. ",
  "sn46:42.2.4_0": "Tathāgatassa,",
  "sn46:42.2.4_1": "bhikkhave,",
  "sn46:42.2.4_2": "pātubhāvā arahato sammāsambuddhassa imesaṁ sattannaṁ bojjhaṅgaratanānaṁ pātubhāvo hotī”ti.",
  "sn46:42.2.5_0": "Dutiyaṁ. ",
  "sn46:43.0.1_0": "Saṁyutta Nikāya 46 ",
  "sn46:43.0.2_0": "5. Cakkavattivagga ",
  "sn46:43.0.3_0": "43. Mārasutta ",
  "sn46:43.1.1_0": "“Mārasenappamaddanaṁ vo, bhikkhave, maggaṁ desessāmi; ",
  "sn46:43.1.2_0": "taṁ suṇātha. ",
  "sn46:43.1.3_0": "Katamo ca, bhikkhave, mārasenappamaddano maggo? ",
  "sn46:43.1.4_0": "Yadidaṁ—",
  "sn46:43.1.5_0": "satta bojjhaṅgā. ",
  "sn46:43.1.6_0": "Katame satta? ",
  "sn46:43.1.7_0": "Satisambojjhaṅgo …pe… upekkhāsambojjhaṅgo—",
  "sn46:43.1.8_0": "ayaṁ kho, bhikkhave, mārasenappamaddano maggo”ti. ",
  "sn46:43.1.9_0": "Tatiyaṁ. ",
  "sn46:44.0.1_0": "Saṁyutta Nikāya 46 ",
  "sn46:44.0.2_0": "5. Cakkavattivagga ",
  "sn46:44.0.3_0": "44. Duppaññasutta ",
  "sn46:44.1.1_0": "Atha kho aññataro bhikkhu yena bhagavā tenupasaṅkami …pe…",
  "sn46:44.1.1_1": "ekamantaṁ nisinno kho so bhikkhu bhagavantaṁ etadavoca:",
  "sn46:44.1.2_0": "“‘duppañño eḷamūgo, duppañño eḷamūgo’ti, bhante, vuccati. ",
  "sn46:44.1.3_0": "Kittāvatā nu kho, bhante, ‘duppañño eḷamūgo’ti vuccatī”ti? ",
  "sn46:44.1.4_0": "“Sattannaṁ kho, bhikkhu, bojjhaṅgānaṁ abhāvitattā abahulīkatattā ‘duppañño eḷamūgo’ti vuccati. ",
  "sn46:44.1.5_0": "Katamesaṁ sattannaṁ? ",
  "sn46:44.1.6_0": "Satisambojjhaṅgassa …pe… upekkhāsambojjhaṅgassa—",
  "sn46:44.1.7_0": "imesaṁ kho, bhikkhu,",
  "sn46:44.1.7_1": "sattannaṁ bojjhaṅgānaṁ abhāvitattā abahulīkatattā ‘duppañño eḷamūgo’ti vuccatī”ti.",
  "sn46:44.1.8_0": "Catutthaṁ. ",
  "sn46:45.0.1_0": "Saṁyutta Nikāya 46 ",
  "sn46:45.0.2_0": "5. Cakkavattivagga ",
  "sn46:45.0.3_0": "45. Paññavantasutta ",
  "sn46:45.1.1_0": "“‘Paññavā aneḷamūgo, paññavā aneḷamūgo’ti, bhante, vuccati. ",
  "sn46:45.1.2_0": "Kittāvatā nu kho, bhante, ‘paññavā aneḷamūgo’ti vuccatī”ti? ",
  "sn46:45.1.3_0": "“Sattannaṁ kho, bhikkhu, bojjhaṅgānaṁ bhāvitattā bahulīkatattā ‘paññavā aneḷamūgo’ti vuccati. ",
  "sn46:45.1.4_0": "Katamesaṁ sattannaṁ? ",
  "sn46:45.1.5_0": "Satisambojjhaṅgassa …pe… upekkhāsambojjhaṅgassa—",
  "sn46:45.1.6_0": "imesaṁ kho, bhikkhu,",
  "sn46:45.1.6_1": "sattannaṁ bojjhaṅgānaṁ bhāvitattā bahulīkatattā ‘paññavā aneḷamūgo’ti vuccatī”ti.",
  "sn46:45.1.7_0": "Pañcamaṁ. ",
  "sn46:46.0.1_0": "Saṁyutta Nikāya 46 ",
  "sn46:46.0.2_0": "5. Cakkavattivagga ",
  "sn46:46.0.3_0": "46. Daliddasutta ",
  "sn46:46.1.1_0": "“‘Daliddo, daliddo’ti, bhante, vuccati. ",
  "sn46:46.1.2_0": "Kittāvatā nu kho, bhante, ‘daliddo’ti vuccatī”ti? ",
  "sn46:46.1.3_0": "“Sattannaṁ kho, bhikkhu, bojjhaṅgānaṁ abhāvitattā abahulīkatattā ‘daliddo’ti vuccati. ",
  "sn46:46.1.4_0": "Katamesaṁ sattannaṁ? ",
  "sn46:46.1.5_0": "Satisambojjhaṅgassa …pe… upekkhāsambojjhaṅgassa—",
  "sn46:46.1.6_0": "imesaṁ kho, bhikkhu, sattannaṁ bojjhaṅgānaṁ abhāvitattā abahulīkatattā ‘daliddo’ti vuccatī”ti. ",
  "sn46:46.1.7_0": "Chaṭṭhaṁ. ",
  "sn46:47.0.1_0": "Saṁyutta Nikāya 46 ",
  "sn46:47.0.2_0": "5. Cakkavattivagga ",
  "sn46:47.0.3_0": "47. Adaliddasutta ",
  "sn46:47.1.1_0": "“‘Adaliddo, adaliddo’ti, bhante, vuccati. ",
  "sn46:47.1.2_0": "Kittāvatā nu kho, bhante, ‘adaliddo’ti vuccatī”ti? ",
  "sn46:47.1.3_0": "“Sattannaṁ kho, bhikkhu, bojjhaṅgānaṁ bhāvitattā bahulīkatattā ‘adaliddo’ti vuccati. ",
  "sn46:47.1.4_0": "Katamesaṁ sattannaṁ? ",
  "sn46:47.1.5_0": "Satisambojjhaṅgassa …pe… upekkhāsambojjhaṅgassa—",
  "sn46:47.1.6_0": "imesaṁ kho, bhikkhu, sattannaṁ bojjhaṅgānaṁ bhāvitattā bahulīkatattā ‘adaliddo’ti vuccatī”ti. ",
  "sn46:47.1.7_0": "Sattamaṁ. ",
  "sn46:48.0.1_0": "Saṁyutta Nikāya 46 ",
  "sn46:48.0.2_0": "5. Cakkavattivagga ",
  "sn46:48.0.3_0": "48. Ādiccasutta ",
  "sn46:48.1.1_0": "“Ādiccassa, bhikkhave, udayato etaṁ pubbaṅgamaṁ etaṁ pubbanimittaṁ, yadidaṁ—aruṇuggaṁ. ",
  "sn46:48.1.2_0": "Evameva kho,",
  "sn46:48.1.2_1": "bhikkhave,",
  "sn46:48.1.2_2": "bhikkhuno sattannaṁ bojjhaṅgānaṁ uppādāya etaṁ pubbaṅgamaṁ etaṁ pubbanimittaṁ,",
  "sn46:48.1.2_3": "yadidaṁ—kalyāṇamittatā.",
  "sn46:48.1.3_0": "Kalyāṇamittassetaṁ,",
  "sn46:48.1.3_1": "bhikkhave,",
  "sn46:48.1.3_2": "bhikkhuno pāṭikaṅkhaṁ—satta bojjhaṅge bhāvessati,",
  "sn46:48.1.3_3": "satta bojjhaṅge bahulīkarissati.",
  "sn46:48.1.4_0": "Kathañca, bhikkhave, bhikkhu kalyāṇamitto satta bojjhaṅge bhāveti, satta bojjhaṅge bahulīkaroti? ",
  "sn46:48.1.5_0": "Idha, bhikkhave, bhikkhu satisambojjhaṅgaṁ bhāveti vivekanissitaṁ …pe… ",
  "sn46:48.1.6_0": "upekkhāsambojjhaṅgaṁ bhāveti vivekanissitaṁ virāganissitaṁ nirodhanissitaṁ vossaggapariṇāmiṁ. ",
  "sn46:48.1.7_0": "Evaṁ kho, bhikkhave, bhikkhu kalyāṇamitto satta bojjhaṅge bhāveti, satta bojjhaṅge bahulīkarotī”ti. ",
  "sn46:48.1.8_0": "Aṭṭhamaṁ. ",
  "sn46:49.0.1_0": "Saṁyutta Nikāya 46 ",
  "sn46:49.0.2_0": "5. Cakkavattivagga ",
  "sn46:49.0.3_0": "49. Ajjhattikaṅgasutta ",
  "sn46:49.1.1_0": "“Ajjhattikaṁ,",
  "sn46:49.1.1_1": "bhikkhave,",
  "sn46:49.1.1_2": "aṅganti karitvā nāññaṁ ekaṅgampi samanupassāmi sattannaṁ bojjhaṅgānaṁ uppādāya,",
  "sn46:49.1.1_3": "yathayidaṁ—bhikkhave,",
  "sn46:49.1.1_4": "yonisomanasikāro.",
  "sn46:49.1.2_0": "Yonisomanasikārasampannassetaṁ,",
  "sn46:49.1.2_1": "bhikkhave,",
  "sn46:49.1.2_2": "bhikkhuno pāṭikaṅkhaṁ—satta bojjhaṅge bhāvessati,",
  "sn46:49.1.2_3": "satta bojjhaṅge bahulīkarissati.",
  "sn46:49.1.3_0": "Kathañca,",
  "sn46:49.1.3_1": "bhikkhave,",
  "sn46:49.1.3_2": "bhikkhu yonisomanasikārasampanno satta bojjhaṅge bhāveti,",
  "sn46:49.1.3_3": "satta bojjhaṅge bahulīkaroti?",
  "sn46:49.1.4_0": "Idha, bhikkhave, bhikkhu satisambojjhaṅgaṁ bhāveti vivekanissitaṁ …pe… ",
  "sn46:49.1.5_0": "upekkhāsambojjhaṅgaṁ bhāveti vivekanissitaṁ virāganissitaṁ nirodhanissitaṁ vossaggapariṇāmiṁ. ",
  "sn46:49.1.6_0": "Evaṁ kho,",
  "sn46:49.1.6_1": "bhikkhave,",
  "sn46:49.1.6_2": "bhikkhu yonisomanasikārasampanno satta bojjhaṅge bhāveti,",
  "sn46:49.1.6_3": "satta bojjhaṅge bahulīkarotī”ti.",
  "sn46:49.1.7_0": "Navamaṁ. ",
  "sn46:50.0.1_0": "Saṁyutta Nikāya 46 ",
  "sn46:50.0.2_0": "5. Cakkavattivagga ",
  "sn46:50.0.3_0": "50. Bāhiraṅgasutta ",
  "sn46:50.1.1_0": "“Bāhiraṁ,",
  "sn46:50.1.1_1": "bhikkhave,",
  "sn46:50.1.1_2": "aṅganti karitvā nāññaṁ ekaṅgampi samanupassāmi sattannaṁ bojjhaṅgānaṁ uppādāya,",
  "sn46:50.1.1_3": "yathayidaṁ—bhikkhave,",
  "sn46:50.1.1_4": "kalyāṇamittatā.",
  "sn46:50.1.2_0": "Kalyāṇamittassetaṁ,",
  "sn46:50.1.2_1": "bhikkhave,",
  "sn46:50.1.2_2": "bhikkhuno pāṭikaṅkhaṁ—satta bojjhaṅge bhāvessati,",
  "sn46:50.1.2_3": "satta bojjhaṅge bahulīkarissati.",
  "sn46:50.1.3_0": "Kathañca, bhikkhave, bhikkhu kalyāṇamitto satta bojjhaṅge bhāveti, satta bojjhaṅge bahulīkaroti? ",
  "sn46:50.1.4_0": "Idha, bhikkhave, bhikkhu satisambojjhaṅgaṁ bhāveti vivekanissitaṁ …pe… ",
  "sn46:50.1.5_0": "upekkhāsambojjhaṅgaṁ bhāveti vivekanissitaṁ virāganissitaṁ nirodhanissitaṁ vossaggapariṇāmiṁ. ",
  "sn46:50.1.6_0": "Evaṁ kho, bhikkhave, bhikkhu kalyāṇamitto satta bojjhaṅge bhāveti, satta bojjhaṅge bahulīkarotī”ti. ",
  "sn46:50.1.7_0": "Dasamaṁ. ",
  "sn46:50.1.8_0": "Cakkavattivaggo pañcamo. ",
  "sn46:50.2.0_0": "Tassuddānaṁ",
  "sn46:50.2.1_0": "Vidhā cakkavatti māro, ",
  "sn46:50.2.2_0": "duppañño paññavena ca; ",
  "sn46:50.2.3_0": "Daliddo adaliddo ca, ",
  "sn46:50.2.4_0": "ādiccaṅgena te dasāti. ",
  "sn46:51.0.1_0": "Saṁyutta Nikāya 46 ",
  "sn46:51.0.2_0": "6. Sākacchavagga ",
  "sn46:51.0.3_0": "51. Āhārasutta ",
  "sn46:51.1.1_0": "Sāvatthinidānaṁ. ",
  "sn46:51.1.2_0": "“Pañcannañca, bhikkhave, nīvaraṇānaṁ sattannañca bojjhaṅgānaṁ āhārañca anāhārañca desessāmi; ",
  "sn46:51.1.3_0": "taṁ suṇātha. ",
  "sn46:51.1.4_0": "Ko ca,",
  "sn46:51.1.4_1": "bhikkhave,",
  "sn46:51.1.4_2": "āhāro anuppannassa vā kāmacchandassa uppādāya,",
  "sn46:51.1.4_3": "uppannassa vā kāmacchandassa bhiyyobhāvāya vepullāya?",
  "sn46:51.1.5_0": "Atthi, bhikkhave, subhanimittaṁ. ",
  "sn46:51.1.6_0": "Tattha ayonisomanasikārabahulīkāro—",
  "sn46:51.1.7_0": "ayamāhāro anuppannassa vā kāmacchandassa uppādāya,",
  "sn46:51.1.7_1": "uppannassa vā kāmacchandassa bhiyyobhāvāya vepullāya.",
  "sn46:51.2.1_0": "Ko ca,",
  "sn46:51.2.1_1": "bhikkhave,",
  "sn46:51.2.1_2": "āhāro anuppannassa vā byāpādassa uppādāya,",
  "sn46:51.2.1_3": "uppannassa vā byāpādassa bhiyyobhāvāya vepullāya?",
  "sn46:51.2.2_0": "Atthi, bhikkhave, paṭighanimittaṁ. ",
  "sn46:51.2.3_0": "Tattha ayonisomanasikārabahulīkāro—",
  "sn46:51.2.4_0": "ayamāhāro anuppannassa vā byāpādassa uppādāya, uppannassa vā byāpādassa bhiyyobhāvāya vepullāya. ",
  "sn46:51.3.1_0": "Ko ca,",
  "sn46:51.3.1_1": "bhikkhave,",
  "sn46:51.3.1_2": "āhāro anuppannassa vā thinamiddhassa uppādāya,",
  "sn46:51.3.1_3": "uppannassa vā thinamiddhassa bhiyyobhāvāya vepullāya?",
  "sn46:51.3.2_0": "Atthi, bhikkhave, arati tandi vijambhitā bhattasammado cetaso ca līnattaṁ. ",
  "sn46:51.3.3_0": "Tattha ayonisomanasikārabahulīkāro—",
  "sn46:51.3.4_0": "ayamāhāro anuppannassa vā thinamiddhassa uppādāya,",
  "sn46:51.3.4_1": "uppannassa vā thinamiddhassa bhiyyobhāvāya vepullāya.",
  "sn46:51.4.1_0": "Ko ca,",
  "sn46:51.4.1_1": "bhikkhave,",
  "sn46:51.4.1_2": "āhāro anuppannassa vā uddhaccakukkuccassa uppādāya,",
  "sn46:51.4.1_3": "uppannassa vā uddhaccakukkuccassa bhiyyobhāvāya vepullāya?",
  "sn46:51.4.2_0": "Atthi, bhikkhave, cetaso avūpasamo. ",
  "sn46:51.4.3_0": "Tattha ayonisomanasikārabahulīkāro—",
  "sn46:51.4.4_0": "ayamāhāro anuppannassa vā uddhaccakukkuccassa uppādāya,",
  "sn46:51.4.4_1": "uppannassa vā uddhaccakukkuccassa bhiyyobhāvāya vepullāya.",
  "sn46:51.5.1_0": "Ko ca,",
  "sn46:51.5.1_1": "bhikkhave,",
  "sn46:51.5.1_2": "āhāro anuppannāya vā vicikicchāya uppādāya,",
  "sn46:51.5.1_3": "uppannāya vā vicikicchāya bhiyyobhāvāya vepullāya?",
  "sn46:51.5.2_0": "Atthi, bhikkhave, vicikicchāṭṭhānīyā dhammā. ",
  "sn46:51.5.3_0": "Tattha ayonisomanasikārabahulīkāro—",
  "sn46:51.5.4_0": "ayamāhāro anuppannāya vā vicikicchāya uppādāya, uppannāya vā vicikicchāya bhiyyobhāvāya vepullāya. ",
  "sn46:51.6.1_0": "Ko ca,",
  "sn46:51.6.1_1": "bhikkhave,",
  "sn46:51.6.1_2": "āhāro anuppannassa vā satisambojjhaṅgassa uppādāya,",
  "sn46:51.6.1_3": "uppannassa vā satisambojjhaṅgassa bhāvanāya pāripūriyā?",
  "sn46:51.6.2_0": "Atthi, bhikkhave, satisambojjhaṅgaṭṭhānīyā dhammā. ",
  "sn46:51.6.3_0": "Tattha yonisomanasikārabahulīkāro—",
  "sn46:51.6.4_0": "ayamāhāro anuppannassa vā satisambojjhaṅgassa uppādāya,",
  "sn46:51.6.4_1": "uppannassa vā satisambojjhaṅgassa bhāvanāya pāripūriyā.",
  "sn46:51.7.1_0": "Ko ca,",
  "sn46:51.7.1_1": "bhikkhave,",
  "sn46:51.7.1_2": "āhāro anuppannassa vā dhammavicayasambojjhaṅgassa uppādāya,",
  "sn46:51.7.1_3": "uppannassa vā dhammavicayasambojjhaṅgassa bhāvanāya pāripūriyā?",
  "sn46:51.7.2_0": "Atthi,",
  "sn46:51.7.2_1": "bhikkhave,",
  "sn46:51.7.2_2": "kusalākusalā dhammā sāvajjānavajjā dhammā hīnapaṇītā dhammā kaṇhasukkasappaṭibhāgā dhammā.",
  "sn46:51.7.3_0": "Tattha yonisomanasikārabahulīkāro—",
  "sn46:51.7.4_0": "ayamāhāro anuppannassa vā dhammavicayasambojjhaṅgassa uppādāya,",
  "sn46:51.7.4_1": "uppannassa vā dhammavicayasambojjhaṅgassa bhāvanāya pāripūriyā.",
  "sn46:51.8.1_0": "Ko ca,",
  "sn46:51.8.1_1": "bhikkhave,",
  "sn46:51.8.1_2": "āhāro anuppannassa vā vīriyasambojjhaṅgassa uppādāya,",
  "sn46:51.8.1_3": "uppannassa vā vīriyasambojjhaṅgassa bhāvanāya pāripūriyā?",
  "sn46:51.8.2_0": "Atthi, bhikkhave, ārambhadhātu nikkamadhātu parakkamadhātu. ",
  "sn46:51.8.3_0": "Tattha yonisomanasikārabahulīkāro—",
  "sn46:51.8.4_0": "ayamāhāro anuppannassa vā vīriyasambojjhaṅgassa uppādāya,",
  "sn46:51.8.4_1": "uppannassa vā vīriyasambojjhaṅgassa bhāvanāya pāripūriyā.",
  "sn46:51.9.1_0": "Ko ca,",
  "sn46:51.9.1_1": "bhikkhave,",
  "sn46:51.9.1_2": "āhāro anuppannassa vā pītisambojjhaṅgassa uppādāya,",
  "sn46:51.9.1_3": "uppannassa vā pītisambojjhaṅgassa bhāvanāya pāripūriyā?",
  "sn46:51.9.2_0": "Atthi, bhikkhave, pītisambojjhaṅgaṭṭhānīyā dhammā. ",
  "sn46:51.9.3_0": "Tattha yonisomanasikārabahulīkāro—",
  "sn46:51.9.4_0": "ayamāhāro anuppannassa vā pītisambojjhaṅgassa uppādāya,",
  "sn46:51.9.4_1": "uppannassa vā pītisambojjhaṅgassa bhāvanāya pāripūriyā.",
  "sn46:51.10.1_0": "Ko ca,",
  "sn46:51.10.1_1": "bhikkhave,",
  "sn46:51.10.1_2": "āhāro anuppannassa vā passaddhisambojjhaṅgassa uppādāya,",
  "sn46:51.10.1_3": "uppannassa vā passaddhisambojjhaṅgassa bhāvanāya pāripūriyā?",
  "sn46:51.10.2_0": "Atthi, bhikkhave, kāyappassaddhi cittappassaddhi. ",
  "sn46:51.10.3_0": "Tattha yonisomanasikārabahulīkāro—",
  "sn46:51.10.4_0": "ayamāhāro anuppannassa vā passaddhisambojjhaṅgassa uppādāya,",
  "sn46:51.10.4_1": "uppannassa vā passaddhisambojjhaṅgassa bhāvanāya pāripūriyā.",
  "sn46:51.11.1_0": "Ko ca,",
  "sn46:51.11.1_1": "bhikkhave,",
  "sn46:51.11.1_2": "āhāro anuppannassa vā samādhisambojjhaṅgassa uppādāya,",
  "sn46:51.11.1_3": "uppannassa vā samādhisambojjhaṅgassa bhāvanāya pāripūriyā?",
  "sn46:51.11.2_0": "Atthi, bhikkhave, samathanimittaṁ abyagganimittaṁ. ",
  "sn46:51.11.3_0": "Tattha yonisomanasikārabahulīkāro—",
  "sn46:51.11.4_0": "ayamāhāro anuppannassa vā samādhisambojjhaṅgassa uppādāya,",
  "sn46:51.11.4_1": "uppannassa vā samādhisambojjhaṅgassa bhāvanāya pāripūriyā.",
  "sn46:51.12.1_0": "Ko ca,",
  "sn46:51.12.1_1": "bhikkhave,",
  "sn46:51.12.1_2": "āhāro anuppannassa vā upekkhāsambojjhaṅgassa uppādāya,",
  "sn46:51.12.1_3": "uppannassa vā upekkhāsambojjhaṅgassa bhāvanāya pāripūriyā?",
  "sn46:51.12.2_0": "Atthi, bhikkhave, upekkhāsambojjhaṅgaṭṭhānīyā dhammā. ",
  "sn46:51.12.3_0": "Tattha yonisomanasikārabahulīkāro—",
  "sn46:51.12.4_0": "ayamāhāro anuppannassa vā upekkhāsambojjhaṅgassa uppādāya,",
  "sn46:51.12.4_1": "uppannassa vā upekkhāsambojjhaṅgassa bhāvanāya pāripūriyā.",
  "sn46:51.13.1_0": "Ko ca,",
  "sn46:51.13.1_1": "bhikkhave,",
  "sn46:51.13.1_2": "anāhāro anuppannassa vā kāmacchandassa uppādāya,",
  "sn46:51.13.1_3": "uppannassa vā kāmacchandassa bhiyyobhāvāya vepullāya?",
  "sn46:51.13.2_0": "Atthi, bhikkhave, asubhanimittaṁ. ",
  "sn46:51.13.3_0": "Tattha yonisomanasikārabahulīkāro—",
  "sn46:51.13.4_0": "ayamanāhāro anuppannassa vā kāmacchandassa uppādāya,",
  "sn46:51.13.4_1": "uppannassa vā kāmacchandassa bhiyyobhāvāya vepullāya.",
  "sn46:51.14.1_0": "Ko ca,",
  "sn46:51.14.1_1": "bhikkhave,",
  "sn46:51.14.1_2": "anāhāro anuppannassa vā byāpādassa uppādāya,",
  "sn46:51.14.1_3": "uppannassa vā byāpādassa bhiyyobhāvāya vepullāya?",
  "sn46:51.14.2_0": "Atthi, bhikkhave, mettācetovimutti. ",
  "sn46:51.14.3_0": "Tattha yonisomanasikārabahulīkāro—",
  "sn46:51.14.4_0": "ayamanāhāro anuppannassa vā byāpādassa uppādāya, uppannassa vā byāpādassa bhiyyobhāvāya vepullāya. ",
  "sn46:51.15.1_0": "Ko ca,",
  "sn46:51.15.1_1": "bhikkhave,",
  "sn46:51.15.1_2": "anāhāro anuppannassa vā thinamiddhassa uppādāya,",
  "sn46:51.15.1_3": "uppannassa vā thinamiddhassa bhiyyobhāvāya vepullāya?",
  "sn46:51.15.2_0": "Atthi, bhikkhave, ārambhadhātu nikkamadhātu parakkamadhātu. ",
  "sn46:51.15.3_0": "Tattha yonisomanasikārabahulīkāro—",
  "sn46:51.15.4_0": "ayamanāhāro anuppannassa vā thinamiddhassa uppādāya,",
  "sn46:51.15.4_1": "uppannassa vā thinamiddhassa bhiyyobhāvāya vepullāya.",
  "sn46:51.16.1_0": "Ko ca,",
  "sn46:51.16.1_1": "bhikkhave,",
  "sn46:51.16.1_2": "anāhāro anuppannassa vā uddhaccakukkuccassa uppādāya,",
  "sn46:51.16.1_3": "uppannassa vā uddhaccakukkuccassa bhiyyobhāvāya vepullāya?",
  "sn46:51.16.2_0": "Atthi, bhikkhave, cetaso vūpasamo. ",
  "sn46:51.16.3_0": "Tattha yonisomanasikārabahulīkāro—",
  "sn46:51.16.4_0": "ayamanāhāro anuppannassa vā uddhaccakukkuccassa uppādāya,",
  "sn46:51.16.4_1": "uppannassa vā uddhaccakukkuccassa bhiyyobhāvāya vepullāya.",
  "sn46:51.17.1_0": "Ko ca,",
  "sn46:51.17.1_1": "bhikkhave,",
  "sn46:51.17.1_2": "anāhāro anuppannāya vā vicikicchāya uppādāya,",
  "sn46:51.17.1_3": "uppannāya vā vicikicchāya bhiyyobhāvāya vepullāya?",
  "sn46:51.17.2_0": "Atthi,",
  "sn46:51.17.2_1": "bhikkhave,",
  "sn46:51.17.2_2": "kusalākusalā dhammā sāvajjānavajjā dhammā hīnapaṇītā dhammā kaṇhasukkasappaṭibhāgā dhammā.",
  "sn46:51.17.3_0": "Tattha yonisomanasikārabahulīkāro—",
  "sn46:51.17.4_0": "ayamanāhāro anuppannāya vā vicikicchāya uppādāya,",
  "sn46:51.17.4_1": "uppannāya vā vicikicchāya bhiyyobhāvāya vepullāya.",
  "sn46:51.18.1_0": "Ko ca,",
  "sn46:51.18.1_1": "bhikkhave,",
  "sn46:51.18.1_2": "anāhāro anuppannassa vā satisambojjhaṅgassa uppādāya,",
  "sn46:51.18.1_3": "uppannassa vā satisambojjhaṅgassa bhāvanāya pāripūriyā?",
  "sn46:51.18.2_0": "Atthi, bhikkhave, satisambojjhaṅgaṭṭhānīyā dhammā. ",
  "sn46:51.18.3_0": "Tattha amanasikārabahulīkāro—",
  "sn46:51.18.4_0": "ayamanāhāro anuppannassa vā satisambojjhaṅgassa uppādāya,",
  "sn46:51.18.4_1": "uppannassa vā satisambojjhaṅgassa bhāvanāya pāripūriyā.",
  "sn46:51.19.1_0": "Ko ca,",
  "sn46:51.19.1_1": "bhikkhave,",
  "sn46:51.19.1_2": "anāhāro anuppannassa vā dhammavicayasambojjhaṅgassa uppādāya,",
  "sn46:51.19.1_3": "uppannassa vā dhammavicayasambojjhaṅgassa bhāvanāya pāripūriyā?",
  "sn46:51.19.2_0": "Atthi,",
  "sn46:51.19.2_1": "bhikkhave,",
  "sn46:51.19.2_2": "kusalākusalā dhammā sāvajjānavajjā dhammā hīnapaṇītā dhammā kaṇhasukkasappaṭibhāgā dhammā.",
  "sn46:51.19.3_0": "Tattha amanasikārabahulīkāro—",
  "sn46:51.19.4_0": "ayamanāhāro anuppannassa vā dhammavicayasambojjhaṅgassa uppādāya,",
  "sn46:51.19.4_1": "uppannassa vā dhammavicayasambojjhaṅgassa bhāvanāya pāripūriyā.",
  "sn46:51.20.1_0": "Ko ca,",
  "sn46:51.20.1_1": "bhikkhave,",
  "sn46:51.20.1_2": "anāhāro anuppannassa vā vīriyasambojjhaṅgassa uppādāya,",
  "sn46:51.20.1_3": "uppannassa vā vīriyasambojjhaṅgassa bhāvanāya pāripūriyā?",
  "sn46:51.20.2_0": "Atthi, bhikkhave, ārambhadhātu nikkamadhātu parakkamadhātu. ",
  "sn46:51.20.3_0": "Tattha amanasikārabahulīkāro—",
  "sn46:51.20.4_0": "ayamanāhāro anuppannassa vā vīriyasambojjhaṅgassa uppādāya,",
  "sn46:51.20.4_1": "uppannassa vā vīriyasambojjhaṅgassa bhāvanāya pāripūriyā.",
  "sn46:51.21.1_0": "Ko ca,",
  "sn46:51.21.1_1": "bhikkhave,",
  "sn46:51.21.1_2": "anāhāro anuppannassa vā pītisambojjhaṅgassa uppādāya,",
  "sn46:51.21.1_3": "uppannassa vā pītisambojjhaṅgassa bhāvanāya pāripūriyā?",
  "sn46:51.21.2_0": "Atthi, bhikkhave, pītisambojjhaṅgaṭṭhānīyā dhammā. ",
  "sn46:51.21.3_0": "Tattha amanasikārabahulīkāro—",
  "sn46:51.21.4_0": "ayamanāhāro anuppannassa vā pītisambojjhaṅgassa uppādāya,",
  "sn46:51.21.4_1": "uppannassa vā pītisambojjhaṅgassa bhāvanāya pāripūriyā.",
  "sn46:51.22.1_0": "Ko ca,",
  "sn46:51.22.1_1": "bhikkhave,",
  "sn46:51.22.1_2": "anāhāro anuppannassa vā passaddhisambojjhaṅgassa uppādāya,",
  "sn46:51.22.1_3": "uppannassa vā passaddhisambojjhaṅgassa bhāvanāya pāripūriyā?",
  "sn46:51.22.2_0": "Atthi, bhikkhave, kāyappassaddhi cittappassaddhi. ",
  "sn46:51.22.3_0": "Tattha amanasikārabahulīkāro—",
  "sn46:51.22.4_0": "ayamanāhāro anuppannassa vā passaddhisambojjhaṅgassa uppādāya,",
  "sn46:51.22.4_1": "uppannassa vā passaddhisambojjhaṅgassa bhāvanāya pāripūriyā.",
  "sn46:51.23.1_0": "Ko ca,",
  "sn46:51.23.1_1": "bhikkhave,",
  "sn46:51.23.1_2": "anāhāro anuppannassa vā samādhisambojjhaṅgassa uppādāya,",
  "sn46:51.23.1_3": "uppannassa vā samādhisambojjhaṅgassa bhāvanāya pāripūriyā?",
  "sn46:51.23.2_0": "Atthi, bhikkhave, samathanimittaṁ abyagganimittaṁ. ",
  "sn46:51.23.3_0": "Tattha amanasikārabahulīkāro—",
  "sn46:51.23.4_0": "ayamanāhāro anuppannassa vā samādhisambojjhaṅgassa uppādāya,",
  "sn46:51.23.4_1": "uppannassa vā samādhisambojjhaṅgassa bhāvanāya pāripūriyā.",
  "sn46:51.24.1_0": "Ko ca,",
  "sn46:51.24.1_1": "bhikkhave,",
  "sn46:51.24.1_2": "anāhāro anuppannassa vā upekkhāsambojjhaṅgassa uppādāya,",
  "sn46:51.24.1_3": "uppannassa vā upekkhāsambojjhaṅgassa bhāvanāya pāripūriyā?",
  "sn46:51.24.2_0": "Atthi, bhikkhave, upekkhāsambojjhaṅgaṭṭhānīyā dhammā. ",
  "sn46:51.24.3_0": "Tattha amanasikārabahulīkāro—",
  "sn46:51.24.4_0": "ayamanāhāro anuppannassa vā upekkhāsambojjhaṅgassa uppādāya,",
  "sn46:51.24.4_1": "uppannassa vā upekkhāsambojjhaṅgassa bhāvanāya pāripūriyā”ti.",
  "sn46:51.24.5_0": "Paṭhamaṁ. ",
  "sn46:52.0.1_0": "Saṁyutta Nikāya 46 ",
  "sn46:52.0.2_0": "6. Sākacchavagga ",
  "sn46:52.0.3_0": "52. Pariyāyasutta ",
  "sn46:52.1.1_0": "Atha kho sambahulā bhikkhū pubbaṇhasamayaṁ nivāsetvā pattacīvaramādāya sāvatthiṁ piṇḍāya pavisiṁsu. ",
  "sn46:52.1.2_0": "Atha kho tesaṁ bhikkhūnaṁ etadahosi: ",
  "sn46:52.1.3_0": "“atippago kho tāva sāvatthiyaṁ piṇḍāya carituṁ. ",
  "sn46:52.1.4_0": "Yannūna mayaṁ yena aññatitthiyānaṁ paribbājakānaṁ ārāmo tenupasaṅkameyyāmā”ti. ",
  "sn46:52.2.1_0": "Atha kho te bhikkhū yena aññatitthiyānaṁ paribbājakānaṁ ārāmo tenupasaṅkamiṁsu;",
  "sn46:52.2.1_1": "upasaṅkamitvā tehi aññatitthiyehi paribbājakehi saddhiṁ sammodiṁsu.",
  "sn46:52.2.2_0": "Sammodanīyaṁ kathaṁ sāraṇīyaṁ vītisāretvā ekamantaṁ nisīdiṁsu.",
  "sn46:52.2.2_1": "Ekamantaṁ nisinne kho te bhikkhū aññatitthiyā paribbājakā etadavocuṁ:",
  "sn46:52.3.1_0": "“Samaṇo, āvuso, gotamo sāvakānaṁ evaṁ dhammaṁ deseti: ",
  "sn46:52.3.2_0": "‘etha tumhe,",
  "sn46:52.3.2_1": "bhikkhave,",
  "sn46:52.3.2_2": "pañca nīvaraṇe pahāya cetaso upakkilese paññāya dubbalīkaraṇe satta bojjhaṅge yathābhūtaṁ bhāvethā’ti.",
  "sn46:52.3.3_0": "Mayampi kho, āvuso, sāvakānaṁ evaṁ dhammaṁ desema: ",
  "sn46:52.3.4_0": "‘etha tumhe, āvuso,",
  "sn46:52.3.4_1": "pañca nīvaraṇe pahāya cetaso upakkilese paññāya dubbalīkaraṇe satta bojjhaṅge yathābhūtaṁ bhāvethā’ti.",
  "sn46:52.3.5_0": "Idha no, āvuso,",
  "sn46:52.3.5_1": "ko viseso,",
  "sn46:52.3.5_2": "ko adhippayāso,",
  "sn46:52.3.5_3": "kiṁ nānākaraṇaṁ samaṇassa vā gotamassa amhākaṁ vā,",
  "sn46:52.3.5_4": "yadidaṁ—dhammadesanāya vā dhammadesanaṁ,",
  "sn46:52.3.5_5": "anusāsaniyā vā anusāsanin”ti?",
  "sn46:52.4.1_0": "Atha kho te bhikkhū tesaṁ aññatitthiyānaṁ paribbājakānaṁ bhāsitaṁ neva abhinandiṁsu nappaṭikkosiṁsu; ",
  "sn46:52.4.2_0": "anabhinanditvā appaṭikkositvā uṭṭhāyāsanā pakkamiṁsu: ",
  "sn46:52.4.3_0": "“bhagavato santike etassa bhāsitassa atthaṁ ājānissāmā”ti. ",
  "sn46:52.4.4_0": "Atha kho te bhikkhū sāvatthiṁ piṇḍāya caritvā pacchābhattaṁ piṇḍapātapaṭikkantā yena bhagavā tenupasaṅkamiṁsu;",
  "sn46:52.4.4_1": "upasaṅkamitvā bhagavantaṁ abhivādetvā ekamantaṁ nisīdiṁsu.",
  "sn46:52.4.4_2": "Ekamantaṁ nisinnā kho te bhikkhū bhagavantaṁ etadavocuṁ:",
  "sn46:52.5.1_0": "“Idha mayaṁ, bhante, pubbaṇhasamayaṁ nivāsetvā pattacīvaramādāya sāvatthiṁ piṇḍāya pavisimha. ",
  "sn46:52.5.2_0": "Tesaṁ no, bhante, amhākaṁ etadahosi: ",
  "sn46:52.5.3_0": "‘atippago kho tāva sāvatthiyaṁ piṇḍāya carituṁ, ",
  "sn46:52.5.4_0": "yannūna mayaṁ yena aññatitthiyānaṁ paribbājakānaṁ ārāmo tenupasaṅkameyyāmā’ti. ",
  "sn46:52.5.5_0": "Atha kho mayaṁ, bhante,",
  "sn46:52.5.5_1": "yena aññatitthiyānaṁ paribbājakānaṁ ārāmo tenupasaṅkamimha;",
  "sn46:52.5.5_2": "upasaṅkamitvā tehi aññatitthiyehi paribbājakehi saddhiṁ sammodimha.",
  "sn46:52.5.6_0": "Sammodanīyaṁ kathaṁ sāraṇīyaṁ vītisāretvā ekamantaṁ nisīdimha.",
  "sn46:52.5.6_1": "Ekamantaṁ nisinne kho amhe, bhante,",
  "sn46:52.5.6_2": "aññatitthiyā paribbājakā etadavocuṁ:",
  "sn46:52.6.1_0": "‘Samaṇo, āvuso,",
  "sn46:52.6.1_1": "gotamo sāvakānaṁ evaṁ dhammaṁ deseti “etha tumhe,",
  "sn46:52.6.1_2": "bhikkhave,",
  "sn46:52.6.1_3": "pañca nīvaraṇe pahāya cetaso upakkilese paññāya dubbalīkaraṇe satta bojjhaṅge yathābhūtaṁ bhāvethā”ti.",
  "sn46:52.6.2_0": "Mayampi kho, āvuso, sāvakānaṁ evaṁ dhammaṁ desema: ",
  "sn46:52.6.3_0": "“etha tumhe, āvuso,",
  "sn46:52.6.3_1": "pañca nīvaraṇe pahāya cetaso upakkilese paññāya dubbalīkaraṇe satta bojjhaṅge yathābhūtaṁ bhāvethā”ti.",
  "sn46:52.6.4_0": "Idha no, āvuso,",
  "sn46:52.6.4_1": "ko viseso,",
  "sn46:52.6.4_2": "ko adhippayāso,",
  "sn46:52.6.4_3": "kiṁ nānākaraṇaṁ samaṇassa vā gotamassa amhākaṁ vā,",
  "sn46:52.6.4_4": "yadidaṁ—dhammadesanāya vā dhammadesanaṁ,",
  "sn46:52.6.4_5": "anusāsaniyā vā anusāsanin’ti?",
  "sn46:52.7.1_0": "Atha kho mayaṁ, bhante,",
  "sn46:52.7.1_1": "tesaṁ aññatitthiyānaṁ paribbājakānaṁ bhāsitaṁ neva abhinandimha nappaṭikkosimha,",
  "sn46:52.7.1_2": "anabhinanditvā appaṭikkositvā uṭṭhāyāsanā pakkamimha:",
  "sn46:52.7.2_0": "‘bhagavato santike etassa bhāsitassa atthaṁ ājānissāmā’”ti. ",
  "sn46:52.8.1_0": "“Evaṁvādino, bhikkhave, aññatitthiyā paribbājakā evamassu vacanīyā: ",
  "sn46:52.8.2_0": "‘atthi panāvuso, pariyāyo,",
  "sn46:52.8.2_1": "yaṁ pariyāyaṁ āgamma pañca nīvaraṇā dasa honti,",
  "sn46:52.8.2_2": "satta bojjhaṅgā catuddasā’ti.",
  "sn46:52.8.3_0": "Evaṁ puṭṭhā,",
  "sn46:52.8.3_1": "bhikkhave,",
  "sn46:52.8.3_2": "aññatitthiyā paribbājakā na ceva sampāyissanti,",
  "sn46:52.8.3_3": "uttariñca vighātaṁ āpajjissanti.",
  "sn46:52.8.4_0": "Taṁ kissa hetu? ",
  "sn46:52.8.5_0": "Yathā taṁ, bhikkhave, avisayasmiṁ. ",
  "sn46:52.8.6_0": "Nāhaṁ taṁ,",
  "sn46:52.8.6_1": "bhikkhave,",
  "sn46:52.8.6_2": "passāmi sadevake loke samārake sabrahmake sassamaṇabrāhmaṇiyā pajāya sadevamanussāya,",
  "sn46:52.8.6_3": "yo imesaṁ pañhānaṁ veyyākaraṇena cittaṁ ārādheyya,",
  "sn46:52.8.6_4": "aññatra tathāgatena vā tathāgatasāvakena vā ito vā pana sutvā.",
  "sn46:52.9.1_0": "Katamo ca, bhikkhave, pariyāyo, yaṁ pariyāyaṁ āgamma pañca nīvaraṇā dasa honti? ",
  "sn46:52.9.2_0": "Yadapi,",
  "sn46:52.9.2_1": "bhikkhave,",
  "sn46:52.9.2_2": "ajjhattaṁ kāmacchando tadapi nīvaraṇaṁ,",
  "sn46:52.9.2_3": "yadapi bahiddhā kāmacchando tadapi nīvaraṇaṁ.",
  "sn46:52.9.3_0": "‘Kāmacchandanīvaraṇan’ti iti hidaṁ uddesaṁ gacchati. Tadamināpetaṁ pariyāyena dvayaṁ hoti. ",
  "sn46:52.9.4_0": "Yadapi, bhikkhave, ajjhattaṁ byāpādo tadapi nīvaraṇaṁ, yadapi bahiddhā byāpādo tadapi nīvaraṇaṁ. ",
  "sn46:52.9.5_0": "‘Byāpādanīvaraṇan’ti iti hidaṁ uddesaṁ gacchati. Tadamināpetaṁ pariyāyena dvayaṁ hoti. ",
  "sn46:52.9.6_0": "Yadapi, bhikkhave, thinaṁ tadapi nīvaraṇaṁ, yadapi middhaṁ tadapi nīvaraṇaṁ. ",
  "sn46:52.9.7_0": "‘Thinamiddhanīvaraṇan’ti iti hidaṁ uddesaṁ gacchati. Tadamināpetaṁ pariyāyena dvayaṁ hoti. ",
  "sn46:52.9.8_0": "Yadapi, bhikkhave, uddhaccaṁ tadapi nīvaraṇaṁ, yadapi kukkuccaṁ tadapi nīvaraṇaṁ. ",
  "sn46:52.9.9_0": "‘Uddhaccakukkuccanīvaraṇan’ti iti hidaṁ uddesaṁ gacchati. Tadamināpetaṁ pariyāyena dvayaṁ hoti. ",
  "sn46:52.9.10_0": "Yadapi,",
  "sn46:52.9.10_1": "bhikkhave,",
  "sn46:52.9.10_2": "ajjhattaṁ dhammesu vicikicchā tadapi nīvaraṇaṁ,",
  "sn46:52.9.10_3": "yadapi bahiddhā dhammesu vicikicchā tadapi nīvaraṇaṁ.",
  "sn46:52.9.11_0": "‘Vicikicchānīvaraṇan’ti iti hidaṁ uddesaṁ gacchati. Tadamināpetaṁ pariyāyena dvayaṁ hoti. ",
  "sn46:52.9.12_0": "Ayaṁ kho, bhikkhave, pariyāyo, yaṁ pariyāyaṁ āgamma pañca nīvaraṇā dasa honti. ",
  "sn46:52.10.1_0": "Katamo ca, bhikkhave, pariyāyo, yaṁ pariyāyaṁ āgamma satta bojjhaṅgā catuddasa honti? ",
  "sn46:52.10.2_0": "Yadapi,",
  "sn46:52.10.2_1": "bhikkhave,",
  "sn46:52.10.2_2": "ajjhattaṁ dhammesu sati tadapi satisambojjhaṅgo,",
  "sn46:52.10.2_3": "yadapi bahiddhā dhammesu sati tadapi satisambojjhaṅgo.",
  "sn46:52.10.3_0": "‘Satisambojjhaṅgo’ti iti hidaṁ uddesaṁ gacchati. Tadamināpetaṁ pariyāyena dvayaṁ hoti. ",
  "sn46:52.11.1_0": "Yadapi,",
  "sn46:52.11.1_1": "bhikkhave,",
  "sn46:52.11.1_2": "ajjhattaṁ dhammesu paññāya pavicinati pavicarati parivīmaṁsamāpajjati tadapi dhammavicayasambojjhaṅgo,",
  "sn46:52.11.1_3": "yadapi bahiddhā dhammesu paññāya pavicinati pavicarati parivīmaṁsamāpajjati tadapi dhammavicayasambojjhaṅgo.",
  "sn46:52.11.2_0": "‘Dhammavicayasambojjhaṅgo’ti iti hidaṁ uddesaṁ gacchati. Tadamināpetaṁ pariyāyena dvayaṁ hoti. ",
  "sn46:52.12.1_0": "Yadapi,",
  "sn46:52.12.1_1": "bhikkhave,",
  "sn46:52.12.1_2": "kāyikaṁ vīriyaṁ tadapi vīriyasambojjhaṅgo,",
  "sn46:52.12.1_3": "yadapi cetasikaṁ vīriyaṁ tadapi vīriyasambojjhaṅgo.",
  "sn46:52.12.2_0": "‘Vīriyasambojjhaṅgo’ti iti hidaṁ uddesaṁ gacchati. Tadamināpetaṁ pariyāyena dvayaṁ hoti. ",
  "sn46:52.13.1_0": "Yadapi,",
  "sn46:52.13.1_1": "bhikkhave,",
  "sn46:52.13.1_2": "savitakkasavicārā pīti tadapi pītisambojjhaṅgo,",
  "sn46:52.13.1_3": "yadapi avitakkaavicārā pīti tadapi pītisambojjhaṅgo.",
  "sn46:52.13.2_0": "‘Pītisambojjhaṅgo’ti iti hidaṁ uddesaṁ gacchati. Tadamināpetaṁ pariyāyena dvayaṁ hoti. ",
  "sn46:52.14.1_0": "Yadapi,",
  "sn46:52.14.1_1": "bhikkhave,",
  "sn46:52.14.1_2": "kāyappassaddhi tadapi passaddhisambojjhaṅgo,",
  "sn46:52.14.1_3": "yadapi cittappassaddhi tadapi passaddhisambojjhaṅgo.",
  "sn46:52.14.2_0": "‘Passaddhisambojjhaṅgo’ti iti hidaṁ uddesaṁ gacchati. Tadamināpetaṁ pariyāyena dvayaṁ hoti. ",
  "sn46:52.15.1_0": "Yadapi,",
  "sn46:52.15.1_1": "bhikkhave,",
  "sn46:52.15.1_2": "savitakko savicāro samādhi tadapi samādhisambojjhaṅgo,",
  "sn46:52.15.1_3": "yadapi avitakkaavicāro samādhi tadapi samādhisambojjhaṅgo.",
  "sn46:52.15.2_0": "‘Samādhisambojjhaṅgo’ti iti hidaṁ uddesaṁ gacchati. Tadamināpetaṁ pariyāyena dvayaṁ hoti. ",
  "sn46:52.16.1_0": "Yadapi,",
  "sn46:52.16.1_1": "bhikkhave,",
  "sn46:52.16.1_2": "ajjhattaṁ dhammesu upekkhā tadapi upekkhāsambojjhaṅgo,",
  "sn46:52.16.1_3": "yadapi bahiddhā dhammesu upekkhā tadapi upekkhāsambojjhaṅgo.",
  "sn46:52.16.2_0": "‘Upekkhāsambojjhaṅgo’ti iti hidaṁ uddesaṁ gacchati. Tadamināpetaṁ pariyāyena dvayaṁ hoti. ",
  "sn46:52.16.3_0": "Ayaṁ kho, bhikkhave, pariyāyo, yaṁ pariyāyaṁ āgamma satta bojjhaṅgā catuddasā”ti. ",
  "sn46:52.16.4_0": "Dutiyaṁ. ",
  "sn46:53.0.1_0": "Saṁyutta Nikāya 46 ",
  "sn46:53.0.2_0": "6. Sākacchavagga ",
  "sn46:53.0.3_0": "53. Aggisutta ",
  "sn46:53.1.1_0": "Atha kho sambahulā bhikkhū pubbaṇhasamayaṁ nivāsetvā pattacīvaramādāya sāvatthiṁ piṇḍāya pavisiṁsu. ",
  "sn46:53.1.2_0": "(Pariyāyasuttasadisaṁ.) ",
  "sn46:53.2.1_0": "“Evaṁvādino, bhikkhave, aññatitthiyā paribbājakā evamassu vacanīyā: ",
  "sn46:53.2.2_0": "‘yasmiṁ, āvuso,",
  "sn46:53.2.2_1": "samaye līnaṁ cittaṁ hoti,",
  "sn46:53.2.2_2": "katamesaṁ tasmiṁ samaye bojjhaṅgānaṁ akālo bhāvanāya,",
  "sn46:53.2.2_3": "katamesaṁ tasmiṁ samaye bojjhaṅgānaṁ kālo bhāvanāya?",
  "sn46:53.2.3_0": "Yasmiṁ panāvuso,",
  "sn46:53.2.3_1": "samaye uddhataṁ cittaṁ hoti,",
  "sn46:53.2.3_2": "katamesaṁ tasmiṁ samaye bojjhaṅgānaṁ akālo bhāvanāya,",
  "sn46:53.2.3_3": "katamesaṁ tasmiṁ samaye bojjhaṅgānaṁ kālo bhāvanāyā’ti?",
  "sn46:53.2.4_0": "Evaṁ puṭṭhā,",
  "sn46:53.2.4_1": "bhikkhave,",
  "sn46:53.2.4_2": "aññatitthiyā paribbājakā na ceva sampāyissanti,",
  "sn46:53.2.4_3": "uttariñca vighātaṁ āpajjissanti.",
  "sn46:53.2.5_0": "Taṁ kissa hetu? ",
  "sn46:53.2.6_0": "Yathā taṁ, bhikkhave, avisayasmiṁ. ",
  "sn46:53.3.1_0": "Nāhaṁ taṁ,",
  "sn46:53.3.1_1": "bhikkhave,",
  "sn46:53.3.1_2": "passāmi sadevake loke samārake sabrahmake sassamaṇabrāhmaṇiyā pajāya sadevamanussāya yo imesaṁ pañhānaṁ veyyākaraṇena cittaṁ ārādheyya,",
  "sn46:53.3.1_3": "aññatra tathāgatena vā tathāgatasāvakena vā ito vā pana sutvā.",
  "sn46:53.4.1_0": "Yasmiṁ,",
  "sn46:53.4.1_1": "bhikkhave,",
  "sn46:53.4.1_2": "samaye līnaṁ cittaṁ hoti,",
  "sn46:53.4.1_3": "akālo tasmiṁ samaye passaddhisambojjhaṅgassa bhāvanāya,",
  "sn46:53.4.1_4": "akālo samādhisambojjhaṅgassa bhāvanāya,",
  "sn46:53.4.1_5": "akālo upekkhāsambojjhaṅgassa bhāvanāya.",
  "sn46:53.4.2_0": "Taṁ kissa hetu? ",
  "sn46:53.4.3_0": "Līnaṁ, bhikkhave, cittaṁ taṁ etehi dhammehi dussamuṭṭhāpayaṁ hoti. ",
  "sn46:53.5.1_0": "Seyyathāpi, bhikkhave, puriso parittaṁ aggiṁ ujjāletukāmo assa. ",
  "sn46:53.5.2_0": "So tattha allāni ceva tiṇāni pakkhipeyya,",
  "sn46:53.5.2_1": "allāni ca gomayāni pakkhipeyya,",
  "sn46:53.5.2_2": "allāni ca kaṭṭhāni pakkhipeyya,",
  "sn46:53.5.2_3": "udakavātañca dadeyya,",
  "sn46:53.5.2_4": "paṁsukena ca okireyya;",
  "sn46:53.5.3_0": "bhabbo nu kho so puriso parittaṁ aggiṁ ujjāletun”ti? ",
  "sn46:53.5.4_0": "“No hetaṁ, bhante”. ",
  "sn46:53.6.1_0": "“Evameva kho,",
  "sn46:53.6.1_1": "bhikkhave,",
  "sn46:53.6.1_2": "yasmiṁ samaye līnaṁ cittaṁ hoti,",
  "sn46:53.6.1_3": "akālo tasmiṁ samaye passaddhisambojjhaṅgassa bhāvanāya,",
  "sn46:53.6.1_4": "akālo samādhisambojjhaṅgassa bhāvanāya,",
  "sn46:53.6.1_5": "akālo upekkhāsambojjhaṅgassa bhāvanāya.",
  "sn46:53.6.2_0": "Taṁ kissa hetu? ",
  "sn46:53.6.3_0": "Līnaṁ, bhikkhave, cittaṁ taṁ etehi dhammehi dussamuṭṭhāpayaṁ hoti. ",
  "sn46:53.7.1_0": "Yasmiñca kho,",
  "sn46:53.7.1_1": "bhikkhave,",
  "sn46:53.7.1_2": "samaye līnaṁ cittaṁ hoti,",
  "sn46:53.7.1_3": "kālo tasmiṁ samaye dhammavicayasambojjhaṅgassa bhāvanāya,",
  "sn46:53.7.1_4": "kālo vīriyasambojjhaṅgassa bhāvanāya,",
  "sn46:53.7.1_5": "kālo pītisambojjhaṅgassa bhāvanāya.",
  "sn46:53.7.2_0": "Taṁ kissa hetu? ",
  "sn46:53.7.3_0": "Līnaṁ, bhikkhave, cittaṁ taṁ etehi dhammehi susamuṭṭhāpayaṁ hoti. ",
  "sn46:53.8.1_0": "Seyyathāpi, bhikkhave, puriso parittaṁ aggiṁ ujjāletukāmo assa. ",
  "sn46:53.8.2_0": "So tattha sukkhāni ceva tiṇāni pakkhipeyya,",
  "sn46:53.8.2_1": "sukkhāni gomayāni pakkhipeyya,",
  "sn46:53.8.2_2": "sukkhāni kaṭṭhāni pakkhipeyya,",
  "sn46:53.8.2_3": "mukhavātañca dadeyya,",
  "sn46:53.8.2_4": "na ca paṁsukena okireyya;",
  "sn46:53.8.3_0": "bhabbo nu kho so puriso parittaṁ aggiṁ ujjāletun”ti? ",
  "sn46:53.8.4_0": "“Evaṁ, bhante”. ",
  "sn46:53.9.1_0": "“Evameva kho,",
  "sn46:53.9.1_1": "bhikkhave,",
  "sn46:53.9.1_2": "yasmiṁ samaye līnaṁ cittaṁ hoti,",
  "sn46:53.9.1_3": "kālo tasmiṁ samaye dhammavicayasambojjhaṅgassa bhāvanāya,",
  "sn46:53.9.1_4": "kālo vīriyasambojjhaṅgassa bhāvanāya,",
  "sn46:53.9.1_5": "kālo pītisambojjhaṅgassa bhāvanāya.",
  "sn46:53.9.2_0": "Taṁ kissa hetu? ",
  "sn46:53.9.3_0": "Līnaṁ, bhikkhave, cittaṁ taṁ etehi dhammehi susamuṭṭhāpayaṁ hoti. ",
  "sn46:53.10.1_0": "Yasmiṁ,",
  "sn46:53.10.1_1": "bhikkhave,",
  "sn46:53.10.1_2": "samaye uddhataṁ cittaṁ hoti,",
  "sn46:53.10.1_3": "akālo tasmiṁ samaye dhammavicayasambojjhaṅgassa bhāvanāya,",
  "sn46:53.10.1_4": "akālo vīriyasambojjhaṅgassa bhāvanāya,",
  "sn46:53.10.1_5": "akālo pītisambojjhaṅgassa bhāvanāya.",
  "sn46:53.10.2_0": "Taṁ kissa hetu? ",
  "sn46:53.10.3_0": "Uddhataṁ, bhikkhave, cittaṁ taṁ etehi dhammehi duvūpasamayaṁ hoti. ",
  "sn46:53.11.1_0": "Seyyathāpi, bhikkhave, puriso mahantaṁ aggikkhandhaṁ nibbāpetukāmo assa. ",
  "sn46:53.11.2_0": "So tattha sukkhāni ceva tiṇāni pakkhipeyya,",
  "sn46:53.11.2_1": "sukkhāni ca gomayāni pakkhipeyya,",
  "sn46:53.11.2_2": "sukkhāni ca kaṭṭhāni pakkhipeyya,",
  "sn46:53.11.2_3": "mukhavātañca dadeyya,",
  "sn46:53.11.2_4": "na ca paṁsukena okireyya;",
  "sn46:53.11.3_0": "bhabbo nu kho so puriso mahantaṁ aggikkhandhaṁ nibbāpetun”ti? ",
  "sn46:53.11.4_0": "“No hetaṁ, bhante”. ",
  "sn46:53.12.1_0": "“Evameva kho,",
  "sn46:53.12.1_1": "bhikkhave,",
  "sn46:53.12.1_2": "yasmiṁ samaye uddhataṁ cittaṁ hoti,",
  "sn46:53.12.1_3": "akālo tasmiṁ samaye dhammavicayasambojjhaṅgassa bhāvanāya,",
  "sn46:53.12.1_4": "akālo vīriyasambojjhaṅgassa bhāvanāya,",
  "sn46:53.12.1_5": "akālo pītisambojjhaṅgassa bhāvanāya.",
  "sn46:53.12.2_0": "Taṁ kissa hetu? ",
  "sn46:53.12.3_0": "Uddhataṁ, bhikkhave, cittaṁ taṁ etehi dhammehi duvūpasamayaṁ hoti. ",
  "sn46:53.13.1_0": "Yasmiñca kho,",
  "sn46:53.13.1_1": "bhikkhave,",
  "sn46:53.13.1_2": "samaye uddhataṁ cittaṁ hoti,",
  "sn46:53.13.1_3": "kālo tasmiṁ samaye passaddhisambojjhaṅgassa bhāvanāya,",
  "sn46:53.13.1_4": "kālo samādhisambojjhaṅgassa bhāvanāya,",
  "sn46:53.13.1_5": "kālo upekkhāsambojjhaṅgassa bhāvanāya.",
  "sn46:53.13.2_0": "Taṁ kissa hetu? ",
  "sn46:53.13.3_0": "Uddhataṁ, bhikkhave, cittaṁ taṁ etehi dhammehi suvūpasamayaṁ hoti. ",
  "sn46:53.14.1_0": "Seyyathāpi, bhikkhave, puriso mahantaṁ aggikkhandhaṁ nibbāpetukāmo assa. ",
  "sn46:53.14.2_0": "So tattha allāni ceva tiṇāni pakkhipeyya,",
  "sn46:53.14.2_1": "allāni ca gomayāni pakkhipeyya,",
  "sn46:53.14.2_2": "allāni ca kaṭṭhāni pakkhipeyya,",
  "sn46:53.14.2_3": "udakavātañca dadeyya,",
  "sn46:53.14.2_4": "paṁsukena ca okireyya;",
  "sn46:53.14.3_0": "bhabbo nu kho so puriso mahantaṁ aggikkhandhaṁ nibbāpetun”ti? ",
  "sn46:53.14.4_0": "“Evaṁ, bhante”. ",
  "sn46:53.15.1_0": "“Evameva kho,",
  "sn46:53.15.1_1": "bhikkhave,",
  "sn46:53.15.1_2": "yasmiṁ samaye uddhataṁ cittaṁ hoti,",
  "sn46:53.15.1_3": "kālo tasmiṁ samaye passaddhisambojjhaṅgassa bhāvanāya,",
  "sn46:53.15.1_4": "kālo samādhisambojjhaṅgassa bhāvanāya,",
  "sn46:53.15.1_5": "kālo upekkhāsambojjhaṅgassa bhāvanāya.",
  "sn46:53.15.2_0": "Taṁ kissa hetu? ",
  "sn46:53.15.3_0": "Uddhataṁ, bhikkhave, cittaṁ taṁ etehi dhammehi suvūpasamayaṁ hoti. ",
  "sn46:53.15.4_0": "Satiñca khvāhaṁ, bhikkhave, sabbatthikaṁ vadāmī”ti. ",
  "sn46:53.15.5_0": "Tatiyaṁ. ",
  "sn46:54.0.1_0": "Saṁyutta Nikāya 46 ",
  "sn46:54.0.2_0": "6. Sākacchavagga ",
  "sn46:54.0.3_0": "54. Mettāsahagatasutta ",
  "sn46:54.1.1_0": "Ekaṁ samayaṁ bhagavā koliyesu viharati haliddavasanaṁ nāma koliyānaṁ nigamo. ",
  "sn46:54.1.2_0": "Atha kho sambahulā bhikkhū pubbaṇhasamayaṁ nivāsetvā pattacīvaramādāya haliddavasanaṁ piṇḍāya pavisiṁsu. ",
  "sn46:54.1.3_0": "Atha kho tesaṁ bhikkhūnaṁ etadahosi: ",
  "sn46:54.1.4_0": "“atippago kho tāva haliddavasane piṇḍāya carituṁ. ",
  "sn46:54.1.5_0": "Yannūna mayaṁ yena aññatitthiyānaṁ paribbājakānaṁ ārāmo tenupasaṅkameyyāmā”ti. ",
  "sn46:54.2.1_0": "Atha kho te bhikkhū yena aññatitthiyānaṁ paribbājakānaṁ ārāmo tenupasaṅkamiṁsu;",
  "sn46:54.2.1_1": "upasaṅkamitvā tehi aññatitthiyehi paribbājakehi saddhiṁ sammodiṁsu.",
  "sn46:54.2.2_0": "Sammodanīyaṁ kathaṁ sāraṇīyaṁ vītisāretvā ekamantaṁ nisīdiṁsu.",
  "sn46:54.2.2_1": "Ekamantaṁ nisinne kho te bhikkhū aññatitthiyā paribbājakā etadavocuṁ:",
  "sn46:54.3.1_0": "“Samaṇo, āvuso, gotamo sāvakānaṁ evaṁ dhammaṁ deseti: ",
  "sn46:54.3.2_0": "‘etha tumhe,",
  "sn46:54.3.2_1": "bhikkhave,",
  "sn46:54.3.2_2": "pañca nīvaraṇe pahāya cetaso upakkilese paññāya dubbalīkaraṇe mettāsahagatena cetasā ekaṁ disaṁ pharitvā viharatha,",
  "sn46:54.3.2_3": "tathā dutiyaṁ,",
  "sn46:54.3.2_4": "tathā tatiyaṁ,",
  "sn46:54.3.2_5": "tathā catutthaṁ;",
  "sn46:54.3.2_6": "iti uddhamadho tiriyaṁ sabbadhi sabbattatāya sabbāvantaṁ lokaṁ mettāsahagatena cetasā vipulena mahaggatena",
  "sn46:54.3.2_7": "appamāṇena averena abyāpajjena pharitvā viharatha.",
  "sn46:54.3.3_0": "Karuṇāsahagatena cetasā ekaṁ disaṁ pharitvā viharatha,",
  "sn46:54.3.3_1": "tathā dutiyaṁ,",
  "sn46:54.3.3_2": "tathā tatiyaṁ,",
  "sn46:54.3.3_3": "tathā catutthaṁ;",
  "sn46:54.3.3_4": "iti uddhamadho tiriyaṁ sabbadhi sabbattatāya sabbāvantaṁ lokaṁ karuṇāsahagatena cetasā vipulena mahaggatena",
  "sn46:54.3.3_5": "appamāṇena averena abyāpajjena pharitvā viharatha.",
  "sn46:54.3.4_0": "Muditāsahagatena cetasā ekaṁ disaṁ pharitvā viharatha,",
  "sn46:54.3.4_1": "tathā dutiyaṁ,",
  "sn46:54.3.4_2": "tathā tatiyaṁ,",
  "sn46:54.3.4_3": "tathā catutthaṁ;",
  "sn46:54.3.4_4": "iti uddhamadho tiriyaṁ sabbadhi sabbattatāya sabbāvantaṁ lokaṁ muditāsahagatena cetasā vipulena mahaggatena",
  "sn46:54.3.4_5": "appamāṇena averena abyāpajjena pharitvā viharatha.",
  "sn46:54.3.5_0": "Upekkhāsahagatena cetasā ekaṁ disaṁ pharitvā viharatha,",
  "sn46:54.3.5_1": "tathā dutiyaṁ,",
  "sn46:54.3.5_2": "tathā tatiyaṁ,",
  "sn46:54.3.5_3": "tathā catutthaṁ;",
  "sn46:54.3.5_4": "iti uddhamadho tiriyaṁ sabbadhi sabbattatāya sabbāvantaṁ lokaṁ upekkhāsahagatena cetasā vipulena mahaggatena",
  "sn46:54.3.5_5": "appamāṇena averena abyāpajjena pharitvā viharathā’ti.",
  "sn46:54.4.1_0": "Mayampi kho, āvuso, sāvakānaṁ evaṁ dhammaṁ desema: ",
  "sn46:54.4.2_0": "‘etha tumhe, āvuso,",
  "sn46:54.4.2_1": "pañca nīvaraṇe pahāya cetaso upakkilese paññāya dubbalīkaraṇe mettāsahagatena cetasā ekaṁ disaṁ pharitvā viharatha …pe…",
  "sn46:54.4.3_0": "karuṇāsahagatena cetasā … ",
  "sn46:54.4.4_0": "muditāsahagatena cetasā … ",
  "sn46:54.4.5_0": "upekkhāsahagatena cetasā ekaṁ disaṁ pharitvā viharatha,",
  "sn46:54.4.5_1": "tathā dutiyaṁ,",
  "sn46:54.4.5_2": "tathā tatiyaṁ,",
  "sn46:54.4.5_3": "tathā catutthaṁ;",
  "sn46:54.4.6_0": "iti uddhamadho tiriyaṁ sabbadhi sabbattatāya sabbāvantaṁ lokaṁ upekkhāsahagatena cetasā vipulena mahaggatena",
  "sn46:54.4.6_1": "appamāṇena averena abyāpajjena pharitvā viharathā’ti.",
  "sn46:54.4.7_0": "Idha no, āvuso,",
  "sn46:54.4.7_1": "ko viseso,",
  "sn46:54.4.7_2": "ko adhippayāso,",
  "sn46:54.4.7_3": "kiṁ nānākaraṇaṁ samaṇassa vā gotamassa amhākaṁ vā,",
  "sn46:54.4.7_4": "yadidaṁ—dhammadesanāya vā dhammadesanaṁ,",
  "sn46:54.4.7_5": "anusāsaniyā vā anusāsanin”ti?",
  "sn46:54.5.1_0": "Atha kho te bhikkhū tesaṁ aññatitthiyānaṁ paribbājakānaṁ bhāsitaṁ neva abhinandiṁsu nappaṭikkosiṁsu. ",
  "sn46:54.5.2_0": "Anabhinanditvā appaṭikkositvā uṭṭhāyāsanā pakkamiṁsu: ",
  "sn46:54.5.3_0": "“bhagavato santike etassa bhāsitassa atthaṁ ājānissāmā”ti. ",
  "sn46:54.5.4_0": "Atha kho te bhikkhū haliddavasane piṇḍāya caritvā pacchābhattaṁ piṇḍapātapaṭikkantā yena bhagavā tenupasaṅkamiṁsu;",
  "sn46:54.5.4_1": "upasaṅkamitvā bhagavantaṁ abhivādetvā ekamantaṁ nisīdiṁsu.",
  "sn46:54.5.4_2": "Ekamantaṁ nisinnā kho te bhikkhū bhagavantaṁ etadavocuṁ:",
  "sn46:54.6.1_0": "“Idha mayaṁ, bhante, pubbaṇhasamayaṁ nivāsetvā pattacīvaramādāya haliddavasane piṇḍāya pavisimha. ",
  "sn46:54.6.2_0": "Tesaṁ no, bhante, amhākaṁ etadahosi: ",
  "sn46:54.6.3_0": "‘atippago kho tāva haliddavasane piṇḍāya carituṁ. ",
  "sn46:54.7.1_0": "Yannūna mayaṁ yena aññatitthiyānaṁ paribbājakānaṁ ārāmo tenupasaṅkameyyāmā’ti.",
  "sn46:54.7.1_1": "Atha kho mayaṁ, bhante,",
  "sn46:54.7.1_2": "yena aññatitthiyānaṁ paribbājakānaṁ ārāmo tenupasaṅkamimha,",
  "sn46:54.7.1_3": "upasaṅkamitvā tehi aññatitthiyehi paribbājakehi saddhiṁ sammodimha.",
  "sn46:54.7.2_0": "Sammodanīyaṁ kathaṁ sāraṇīyaṁ vītisāretvā ekamantaṁ nisīdimha.",
  "sn46:54.7.2_1": "Ekamantaṁ nisinne kho amhe, bhante,",
  "sn46:54.7.2_2": "te aññatitthiyā paribbājakā etadavocuṁ:",
  "sn46:54.8.1_0": "‘Samaṇo, āvuso, gotamo sāvakānaṁ evaṁ dhammaṁ deseti: ",
  "sn46:54.8.2_0": "“etha tumhe,",
  "sn46:54.8.2_1": "bhikkhave,",
  "sn46:54.8.2_2": "pañca nīvaraṇe pahāya cetaso upakkilese paññāya dubbalīkaraṇe mettāsahagatena cetasā ekaṁ disaṁ pharitvā viharatha …pe…",
  "sn46:54.8.3_0": "karuṇāsahagatena cetasā …pe… ",
  "sn46:54.8.4_0": "muditāsahagatena cetasā …pe… ",
  "sn46:54.8.5_0": "upekkhāsahagatena cetasā ekaṁ disaṁ pharitvā viharatha,",
  "sn46:54.8.5_1": "tathā dutiyaṁ,",
  "sn46:54.8.5_2": "tathā tatiyaṁ,",
  "sn46:54.8.5_3": "tathā catutthaṁ;",
  "sn46:54.8.5_4": "iti uddhamadho tiriyaṁ sabbadhi sabbattatāya sabbāvantaṁ lokaṁ upekkhāsahagatena cetasā vipulena mahaggatena",
  "sn46:54.8.5_5": "appamāṇena averena abyāpajjena pharitvā viharathā’ti.",
  "sn46:54.9.1_0": "Mayampi kho, āvuso, sāvakānaṁ evaṁ dhammaṁ desema: ",
  "sn46:54.9.2_0": "‘etha tumhe, āvuso,",
  "sn46:54.9.2_1": "pañca nīvaraṇe pahāya cetaso upakkilese paññāya dubbalīkaraṇe mettāsahagatena cetasā ekaṁ disaṁ pharitvā viharatha …pe…",
  "sn46:54.9.3_0": "karuṇāsahagatena cetasā …pe… ",
  "sn46:54.9.4_0": "muditāsahagatena cetasā …pe… ",
  "sn46:54.9.5_0": "upekkhāsahagatena cetasā ekaṁ disaṁ pharitvā viharatha,",
  "sn46:54.9.5_1": "tathā dutiyaṁ,",
  "sn46:54.9.5_2": "tathā tatiyaṁ,",
  "sn46:54.9.5_3": "tathā catutthaṁ;",
  "sn46:54.9.5_4": "iti uddhamadho tiriyaṁ sabbadhi sabbattatāya sabbāvantaṁ lokaṁ upekkhāsahagatena cetasā vipulena mahaggatena",
  "sn46:54.9.5_5": "appamāṇena averena abyāpajjena pharitvā viharathā’ti.",
  "sn46:54.9.6_0": "Idha no, āvuso,",
  "sn46:54.9.6_1": "ko viseso,",
  "sn46:54.9.6_2": "ko adhippayāso,",
  "sn46:54.9.6_3": "kiṁ nānākaraṇaṁ samaṇassa vā gotamassa amhākaṁ vā, yadidaṁ,",
  "sn46:54.9.6_4": "dhammadesanāya vā dhammadesanaṁ,",
  "sn46:54.9.6_5": "anusāsaniyā vā anusāsaninti?",
  "sn46:54.10.1_0": "Atha kho mayaṁ, bhante,",
  "sn46:54.10.1_1": "tesaṁ aññatitthiyānaṁ paribbājakānaṁ bhāsitaṁ neva abhinandimha nappaṭikkosimha,",
  "sn46:54.10.1_2": "anabhinanditvā appaṭikkositvā uṭṭhāyāsanā pakkamimha:",
  "sn46:54.10.2_0": "‘bhagavato santike etassa bhāsitassa atthaṁ ājānissāmā’”ti. ",
  "sn46:54.11.1_0": "“Evaṁvādino, bhikkhave, aññatitthiyā paribbājakā evamassu vacanīyā: ",
  "sn46:54.11.2_0": "‘kathaṁ bhāvitā panāvuso, mettācetovimutti, kiṅgatikā hoti, kiṁparamā, kiṁphalā, kiṁpariyosānā? ",
  "sn46:54.11.3_0": "Kathaṁ bhāvitā panāvuso, karuṇācetovimutti, kiṅgatikā hoti, kiṁparamā, kiṁphalā, kiṁpariyosānā? ",
  "sn46:54.11.4_0": "Kathaṁ bhāvitā panāvuso, muditācetovimutti, kiṅgatikā hoti, kiṁparamā, kiṁphalā, kiṁpariyosānā? ",
  "sn46:54.11.5_0": "Kathaṁ bhāvitā panāvuso, upekkhācetovimutti, kiṅgatikā hoti, kiṁparamā, kiṁphalā, kiṁpariyosānā’ti? ",
  "sn46:54.11.6_0": "Evaṁ puṭṭhā,",
  "sn46:54.11.6_1": "bhikkhave,",
  "sn46:54.11.6_2": "aññatitthiyā paribbājakā na ceva sampāyissanti,",
  "sn46:54.11.6_3": "uttariñca vighātaṁ āpajjissanti.",
  "sn46:54.11.7_0": "Taṁ kissa hetu? ",
  "sn46:54.11.8_0": "Yathā taṁ, bhikkhave, avisayasmiṁ. ",
  "sn46:54.11.9_0": "Nāhaṁ taṁ,",
  "sn46:54.11.9_1": "bhikkhave,",
  "sn46:54.11.9_2": "passāmi sadevake loke samārake sabrahmake sassamaṇabrāhmaṇiyā pajāya sadevamanussāya,",
  "sn46:54.11.9_3": "yo imesaṁ pañhānaṁ veyyākaraṇena cittaṁ ārādheyya,",
  "sn46:54.11.9_4": "aññatra tathāgatena vā tathāgatasāvakena vā ito vā pana sutvā.",
  "sn46:54.12.1_0": "Kathaṁ bhāvitā ca, bhikkhave, mettācetovimutti, kiṅgatikā hoti, kiṁparamā, kiṁphalā, kiṁpariyosānā? ",
  "sn46:54.12.2_0": "Idha, bhikkhave, bhikkhu mettāsahagataṁ satisambojjhaṅgaṁ bhāveti …pe… ",
  "sn46:54.12.3_0": "mettāsahagataṁ upekkhāsambojjhaṅgaṁ bhāveti vivekanissitaṁ virāganissitaṁ nirodhanissitaṁ vossaggapariṇāmiṁ. ",
  "sn46:54.12.4_0": "So sace ākaṅkhati ‘appaṭikūle paṭikūlasaññī vihareyyan’ti, paṭikūlasaññī tattha viharati. ",
  "sn46:54.12.5_0": "Sace ākaṅkhati ‘paṭikūle appaṭikūlasaññī vihareyyan’ti, appaṭikūlasaññī tattha viharati. ",
  "sn46:54.12.6_0": "Sace ākaṅkhati ‘appaṭikūle ca paṭikūle ca paṭikūlasaññī vihareyyan’ti,",
  "sn46:54.12.6_1": "paṭikūlasaññī tattha viharati.",
  "sn46:54.12.7_0": "Sace ākaṅkhati ‘paṭikūle ca appaṭikūle ca appaṭikūlasaññī vihareyyan’ti,",
  "sn46:54.12.7_1": "appaṭikūlasaññī tattha viharati.",
  "sn46:54.12.8_0": "Sace ākaṅkhati ‘appaṭikūlañca paṭikūlañca tadubhayaṁ abhinivajjetvā upekkhako vihareyyaṁ sato sampajāno’ti,",
  "sn46:54.12.8_1": "upekkhako ca tattha viharati sato sampajāno,",
  "sn46:54.12.8_2": "subhaṁ vā kho pana vimokkhaṁ upasampajja viharati.",
  "sn46:54.12.9_0": "Subhaparamāhaṁ,",
  "sn46:54.12.9_1": "bhikkhave,",
  "sn46:54.12.9_2": "mettācetovimuttiṁ vadāmi,",
  "sn46:54.12.9_3": "idhapaññassa bhikkhuno uttarivimuttiṁ appaṭivijjhato.",
  "sn46:54.13.1_0": "Kathaṁ bhāvitā ca,",
  "sn46:54.13.1_1": "bhikkhave,",
  "sn46:54.13.1_2": "karuṇācetovimutti,",
  "sn46:54.13.1_3": "kiṅgatikā hoti,",
  "sn46:54.13.1_4": "kiṁparamā, kiṁphalā,",
  "sn46:54.13.1_5": "kiṁpariyosānā?",
  "sn46:54.13.2_0": "Idha, bhikkhave, bhikkhu karuṇāsahagataṁ satisambojjhaṅgaṁ bhāveti …pe… ",
  "sn46:54.13.3_0": "karuṇāsahagataṁ upekkhāsambojjhaṅgaṁ bhāveti vivekanissitaṁ virāganissitaṁ nirodhanissitaṁ vossaggapariṇāmiṁ. ",
  "sn46:54.13.4_0": "So sace ākaṅkhati ‘appaṭikūle paṭikūlasaññī vihareyyan’ti, paṭikūlasaññī tattha viharati …pe… ",
  "sn46:54.13.5_0": "sace ākaṅkhati ‘appaṭikūlañca paṭikūlañca tadubhayaṁ abhinivajjetvā upekkhako vihareyyaṁ sato sampajāno’ti,",
  "sn46:54.13.5_1": "upekkhako tattha viharati sato sampajāno.",
  "sn46:54.13.6_0": "Sabbaso vā pana rūpasaññānaṁ samatikkamā paṭighasaññānaṁ atthaṅgamā nānattasaññānaṁ amanasikārā ‘ananto",
  "sn46:54.13.6_1": "ākāso’ti ākāsānañcāyatanaṁ upasampajja viharati.",
  "sn46:54.13.7_0": "Ākāsānañcāyatanaparamāhaṁ,",
  "sn46:54.13.7_1": "bhikkhave,",
  "sn46:54.13.7_2": "karuṇācetovimuttiṁ vadāmi,",
  "sn46:54.13.7_3": "idhapaññassa bhikkhuno uttarivimuttiṁ appaṭivijjhato.",
  "sn46:54.14.1_0": "Kathaṁ bhāvitā ca,",
  "sn46:54.14.1_1": "bhikkhave,",
  "sn46:54.14.1_2": "muditācetovimutti,",
  "sn46:54.14.1_3": "kiṅgatikā hoti,",
  "sn46:54.14.1_4": "kiṁparamā, kiṁphalā,",
  "sn46:54.14.1_5": "kiṁpariyosānā?",
  "sn46:54.14.2_0": "Idha, bhikkhave, bhikkhu muditāsahagataṁ satisambojjhaṅgaṁ bhāveti …pe… ",
  "sn46:54.14.3_0": "muditāsahagataṁ upekkhāsambojjhaṅgaṁ bhāveti vivekanissitaṁ virāganissitaṁ nirodhanissitaṁ vossaggapariṇāmiṁ. ",
  "sn46:54.14.4_0": "So sace ākaṅkhati ‘appaṭikūle paṭikūlasaññī vihareyyan’ti, paṭikūlasaññī tattha viharati …pe… ",
  "sn46:54.14.5_0": "sace ākaṅkhati ‘appaṭikūlañca paṭikūlañca tadubhayaṁ abhinivajjetvā upekkhako vihareyyaṁ sato sampajāno’ti,",
  "sn46:54.14.5_1": "upekkhako tattha viharati sato sampajāno.",
  "sn46:54.14.6_0": "Sabbaso vā pana ākāsānañcāyatanaṁ samatikkamma ‘anantaṁ viññāṇan’ti viññāṇañcāyatanaṁ upasampajja viharati. ",
  "sn46:54.14.7_0": "Viññāṇañcāyatanaparamāhaṁ,",
  "sn46:54.14.7_1": "bhikkhave,",
  "sn46:54.14.7_2": "muditācetovimuttiṁ vadāmi,",
  "sn46:54.14.7_3": "idhapaññassa bhikkhuno uttarivimuttiṁ appaṭivijjhato.",
  "sn46:54.15.1_0": "Kathaṁ bhāvitā ca,",
  "sn46:54.15.1_1": "bhikkhave,",
  "sn46:54.15.1_2": "upekkhācetovimutti,",
  "sn46:54.15.1_3": "kiṅgatikā hoti,",
  "sn46:54.15.1_4": "kiṁparamā, kiṁphalā,",
  "sn46:54.15.1_5": "kiṁpariyosānā?",
  "sn46:54.15.2_0": "upekkhāsahagataṁ upekkhāsambojjhaṅgaṁ bhāveti vivekanissitaṁ virāganissitaṁ nirodhanissitaṁ vossaggapariṇāmiṁ. ",
  "sn46:54.15.3_0": "So sace ākaṅkhati ‘appaṭikūle paṭikūlasaññī vihareyyan’ti, paṭikūlasaññī tattha viharati. ",
  "sn46:54.15.4_0": "Sace ākaṅkhati ‘paṭikūle appaṭikūlasaññī vihareyyan’ti, appaṭikūlasaññī tattha viharati. ",
  "sn46:54.15.5_0": "Sace ākaṅkhati ‘appaṭikūle ca paṭikūle ca paṭikūlasaññī vihareyyan’ti,",
  "sn46:54.15.5_1": "paṭikūlasaññī tattha viharati.",
  "sn46:54.15.6_0": "Sace ākaṅkhati ‘paṭikūle ca appaṭikūle ca appaṭikūlasaññī vihareyyan’ti,",
  "sn46:54.15.6_1": "appaṭikūlasaññī tattha viharati.",
  "sn46:54.15.7_0": "Sace ākaṅkhati ‘appaṭikūlañca paṭikūlañca tadubhayaṁ abhinivajjetvā upekkhako vihareyyaṁ sato sampajāno’ti,",
  "sn46:54.15.7_1": "upekkhako tattha viharati sato sampajāno.",
  "sn46:54.15.8_0": "Sabbaso vā pana viññāṇañcāyatanaṁ samatikkamma ‘natthi kiñcī’ti ākiñcaññāyatanaṁ upasampajja viharati. ",
  "sn46:54.15.9_0": "Ākiñcaññāyatanaparamāhaṁ,",
  "sn46:54.15.9_1": "bhikkhave,",
  "sn46:54.15.9_2": "upekkhācetovimuttiṁ vadāmi,",
  "sn46:54.15.9_3": "idhapaññassa bhikkhuno uttarivimuttiṁ appaṭivijjhato”ti.",
  "sn46:54.15.10_0": "Catutthaṁ. ",
  "sn46:55.0.1_0": "Saṁyutta Nikāya 46 ",
  "sn46:55.0.2_0": "6. Sākacchavagga ",
  "sn46:55.0.3_0": "55. Saṅgāravasutta ",
  "sn46:55.1.1_0": "Sāvatthinidānaṁ. ",
  "sn46:55.1.2_0": "Atha kho saṅgāravo brāhmaṇo yena bhagavā tenupasaṅkami; upasaṅkamitvā bhagavatā saddhiṁ sammodi. ",
  "sn46:55.1.3_0": "Sammodanīyaṁ kathaṁ sāraṇīyaṁ vītisāretvā ekamantaṁ nisīdi.",
  "sn46:55.1.3_1": "Ekamantaṁ nisinno kho saṅgāravo brāhmaṇo bhagavantaṁ etadavoca:",
  "sn46:55.2.1_0": "“Ko nu kho,",
  "sn46:55.2.1_1": "bho gotama, hetu,",
  "sn46:55.2.1_2": "ko paccayo yenekadā dīgharattaṁ sajjhāyakatāpi mantā nappaṭibhanti,",
  "sn46:55.2.1_3": "pageva asajjhāyakatā?",
  "sn46:55.2.2_0": "Ko pana,",
  "sn46:55.2.2_1": "bho gotama, hetu,",
  "sn46:55.2.2_2": "ko paccayo yenekadā dīgharattaṁ asajjhāyakatāpi mantā paṭibhanti,",
  "sn46:55.2.2_3": "pageva sajjhāyakatā”ti?",
  "sn46:55.3.1_0": "“Yasmiṁ kho, brāhmaṇa,",
  "sn46:55.3.1_1": "samaye kāmarāgapariyuṭṭhitena cetasā viharati kāmarāgaparetena,",
  "sn46:55.3.1_2": "uppannassa ca kāmarāgassa nissaraṇaṁ yathābhūtaṁ nappajānāti,",
  "sn46:55.3.1_3": "attatthampi tasmiṁ samaye yathābhūtaṁ na jānāti na passati,",
  "sn46:55.3.1_4": "paratthampi tasmiṁ samaye yathābhūtaṁ na jānāti na passati,",
  "sn46:55.3.1_5": "ubhayatthampi tasmiṁ samaye yathābhūtaṁ na jānāti na passati;",
  "sn46:55.3.1_6": "dīgharattaṁ sajjhāyakatāpi mantā nappaṭibhanti,",
  "sn46:55.3.1_7": "pageva asajjhāyakatā.",
  "sn46:55.4.1_0": "Seyyathāpi, brāhmaṇa, udapatto saṁsaṭṭho lākhāya vā haliddiyā vā nīliyā vā mañjiṭṭhāya vā. ",
  "sn46:55.4.2_0": "Tattha cakkhumā puriso sakaṁ mukhanimittaṁ paccavekkhamāno yathābhūtaṁ na jāneyya na passeyya. ",
  "sn46:55.4.3_0": "Evameva kho, brāhmaṇa,",
  "sn46:55.4.3_1": "yasmiṁ samaye kāmarāgapariyuṭṭhitena cetasā viharati kāmarāgaparetena,",
  "sn46:55.4.3_2": "uppannassa ca kāmarāgassa nissaraṇaṁ yathābhūtaṁ nappajānāti,",
  "sn46:55.4.3_3": "attatthampi tasmiṁ samaye yathābhūtaṁ na jānāti na passati …pe…",
  "sn46:55.4.3_4": "paratthampi …pe…",
  "sn46:55.4.3_5": "ubhayatthampi tasmiṁ samaye yathābhūtaṁ na jānāti na passati;",
  "sn46:55.4.3_6": "dīgharattaṁ sajjhāyakatāpi mantā nappaṭibhanti,",
  "sn46:55.4.3_7": "pageva asajjhāyakatā.",
  "sn46:55.5.1_0": "Puna caparaṁ, brāhmaṇa,",
  "sn46:55.5.1_1": "yasmiṁ samaye byāpādapariyuṭṭhitena cetasā viharati byāpādaparetena,",
  "sn46:55.5.1_2": "uppannassa ca byāpādassa nissaraṇaṁ yathābhūtaṁ nappajānāti,",
  "sn46:55.5.1_3": "attatthampi tasmiṁ samaye yathābhūtaṁ na jānāti na passati,",
  "sn46:55.5.1_4": "paratthampi …pe…",
  "sn46:55.5.1_5": "ubhayatthampi tasmiṁ samaye yathābhūtaṁ na jānāti na passati;",
  "sn46:55.5.1_6": "dīgharattaṁ sajjhāyakatāpi mantā nappaṭibhanti,",
  "sn46:55.5.1_7": "pageva asajjhāyakatā.",
  "sn46:55.6.1_0": "Seyyathāpi, brāhmaṇa, udapatto agginā santatto pakkuthito usmudakajāto. ",
  "sn46:55.6.2_0": "Tattha cakkhumā puriso sakaṁ mukhanimittaṁ paccavekkhamāno yathābhūtaṁ na jāneyya na passeyya. ",
  "sn46:55.6.3_0": "Evameva kho, brāhmaṇa,",
  "sn46:55.6.3_1": "yasmiṁ samaye byāpādapariyuṭṭhitena cetasā viharati byāpādaparetena,",
  "sn46:55.6.3_2": "uppannassa ca byāpādassa nissaraṇaṁ yathābhūtaṁ nappajānāti,",
  "sn46:55.6.3_3": "attatthampi tasmiṁ samaye yathābhūtaṁ na jānāti na passati,",
  "sn46:55.6.3_4": "paratthampi tasmiṁ samaye …pe…",
  "sn46:55.6.3_5": "ubhayatthampi tasmiṁ samaye yathābhūtaṁ na jānāti na passati;",
  "sn46:55.6.3_6": "dīgharattaṁ sajjhāyakatāpi mantā nappaṭibhanti,",
  "sn46:55.6.3_7": "pageva asajjhāyakatā.",
  "sn46:55.7.1_0": "Puna caparaṁ, brāhmaṇa,",
  "sn46:55.7.1_1": "yasmiṁ samaye thinamiddhapariyuṭṭhitena cetasā viharati thinamiddhaparetena,",
  "sn46:55.7.1_2": "uppannassa ca thinamiddhassa nissaraṇaṁ yathābhūtaṁ nappajānāti,",
  "sn46:55.7.1_3": "attatthampi tasmiṁ samaye yathābhūtaṁ na jānāti na passati,",
  "sn46:55.7.1_4": "paratthampi …pe…",
  "sn46:55.7.1_5": "ubhayatthampi tasmiṁ samaye yathābhūtaṁ na jānāti na passati;",
  "sn46:55.7.1_6": "dīgharattaṁ sajjhāyakatāpi mantā nappaṭibhanti,",
  "sn46:55.7.1_7": "pageva asajjhāyakatā.",
  "sn46:55.8.1_0": "Seyyathāpi, brāhmaṇa, udapatto sevālapaṇakapariyonaddho. ",
  "sn46:55.8.2_0": "Tattha cakkhumā puriso sakaṁ mukhanimittaṁ paccavekkhamāno yathābhūtaṁ na jāneyya na passeyya. ",
  "sn46:55.8.3_0": "Evameva kho, brāhmaṇa,",
  "sn46:55.8.3_1": "yasmiṁ samaye thinamiddhapariyuṭṭhitena cetasā viharati thinamiddhaparetena,",
  "sn46:55.8.3_2": "uppannassa ca thinamiddhassa nissaraṇaṁ yathābhūtaṁ nappajānāti,",
  "sn46:55.8.3_3": "attatthampi tasmiṁ samaye yathābhūtaṁ na jānāti na passati,",
  "sn46:55.8.3_4": "paratthampi …pe…",
  "sn46:55.8.3_5": "ubhayatthampi tasmiṁ samaye yathābhūtaṁ na jānāti na passati;",
  "sn46:55.8.3_6": "dīgharattaṁ sajjhāyakatāpi mantā nappaṭibhanti,",
  "sn46:55.8.3_7": "pageva asajjhāyakatā.",
  "sn46:55.9.1_0": "Puna caparaṁ, brāhmaṇa,",
  "sn46:55.9.1_1": "yasmiṁ samaye uddhaccakukkuccapariyuṭṭhitena cetasā viharati uddhaccakukkuccaparetena,",
  "sn46:55.9.1_2": "uppannassa ca uddhaccakukkuccassa nissaraṇaṁ yathābhūtaṁ nappajānāti,",
  "sn46:55.9.1_3": "attatthampi tasmiṁ samaye yathābhūtaṁ na jānāti na passati,",
  "sn46:55.9.1_4": "paratthampi …pe…",
  "sn46:55.9.1_5": "ubhayatthampi tasmiṁ samaye yathābhūtaṁ na jānāti na passati;",
  "sn46:55.9.1_6": "dīgharattaṁ sajjhāyakatāpi mantā nappaṭibhanti,",
  "sn46:55.9.1_7": "pageva asajjhāyakatā.",
  "sn46:55.10.1_0": "Seyyathāpi, brāhmaṇa, udapatto vāterito calito bhanto ūmijāto. ",
  "sn46:55.10.2_0": "Tattha cakkhumā puriso sakaṁ mukhanimittaṁ paccavekkhamāno yathābhūtaṁ na jāneyya na passeyya. ",
  "sn46:55.10.3_0": "Evameva kho, brāhmaṇa,",
  "sn46:55.10.3_1": "yasmiṁ samaye uddhaccakukkuccapariyuṭṭhitena cetasā viharati uddhaccakukkuccaparetena,",
  "sn46:55.10.3_2": "uppannassa ca uddhaccakukkuccassa nissaraṇaṁ yathābhūtaṁ nappajānāti,",
  "sn46:55.10.3_3": "attatthampi tasmiṁ samaye yathābhūtaṁ na jānāti na passati,",
  "sn46:55.10.3_4": "paratthampi …pe…",
  "sn46:55.10.3_5": "ubhayatthampi tasmiṁ samaye yathābhūtaṁ na jānāti na passati;",
  "sn46:55.10.3_6": "dīgharattaṁ sajjhāyakatāpi mantā nappaṭibhanti,",
  "sn46:55.10.3_7": "pageva asajjhāyakatā.",
  "sn46:55.11.1_0": "Puna caparaṁ, brāhmaṇa,",
  "sn46:55.11.1_1": "yasmiṁ samaye vicikicchāpariyuṭṭhitena cetasā viharati vicikicchāparetena,",
  "sn46:55.11.1_2": "uppannāya ca vicikicchāya nissaraṇaṁ yathābhūtaṁ nappajānāti,",
  "sn46:55.11.1_3": "attatthampi tasmiṁ samaye yathābhūtaṁ na jānāti na passati,",
  "sn46:55.11.1_4": "paratthampi …pe…",
  "sn46:55.11.1_5": "ubhayatthampi …",
  "sn46:55.11.1_6": "dīgharattaṁ sajjhāyakatāpi mantā nappaṭibhanti,",
  "sn46:55.11.1_7": "pageva asajjhāyakatā.",
  "sn46:55.12.1_0": "Seyyathāpi, brāhmaṇa, udapatto āvilo luḷito kalalībhūto andhakāre nikkhitto. ",
  "sn46:55.12.2_0": "Tattha cakkhumā puriso sakaṁ mukhanimittaṁ paccavekkhamāno yathābhūtaṁ na jāneyya na passeyya. ",
  "sn46:55.12.3_0": "Evameva kho, brāhmaṇa,",
  "sn46:55.12.3_1": "yasmiṃ samaye vicikicchāpariyuṭṭhitena cetasā viharati vicikicchāparetena,",
  "sn46:55.12.3_2": "uppannāya ca vicikicchāya nissaraṇaṃ yathābhūtaṃ nappajānāti,",
  "sn46:55.12.3_3": "attatthampi tasmiṃ samaye yathābhūtaṃ na jānāti na passati,",
  "sn46:55.12.3_4": "paratthampi tasmiṃ samaye yathābhūtaṃ na jānāti na passati,",
  "sn46:55.12.3_5": "ubhayatthampi tasmiṃ samaye yathābhūtaṃ na jānāti na passati;",
  "sn46:55.12.3_6": "dīgharattaṃ sajjhāyakatāpi mantā nappaṭibhanti,",
  "sn46:55.12.3_7": "pageva asajjhāyakatā.",
  "sn46:55.12.4_0": "Ayaṁ kho, brāhmaṇa,",
  "sn46:55.12.4_1": "hetu ayaṁ paccayo yenekadā dīgharattaṁ sajjhāyakatāpi mantā nappaṭibhanti,",
  "sn46:55.12.4_2": "pageva asajjhāyakatā.",
  "sn46:55.13.1_0": "Yasmiñca kho, brāhmaṇa,",
  "sn46:55.13.1_1": "samaye na kāmarāgapariyuṭṭhitena cetasā viharati na kāmarāgaparetena,",
  "sn46:55.13.1_2": "uppannassa ca kāmarāgassa nissaraṇaṁ yathābhūtaṁ pajānāti,",
  "sn46:55.13.1_3": "attatthampi tasmiṁ samaye yathābhūtaṁ jānāti passati,",
  "sn46:55.13.1_4": "paratthampi tasmiṁ samaye yathābhūtaṁ jānāti passati,",
  "sn46:55.13.1_5": "ubhayatthampi tasmiṁ samaye yathābhūtaṁ jānāti passati;",
  "sn46:55.13.1_6": "dīgharattaṁ asajjhāyakatāpi mantā paṭibhanti,",
  "sn46:55.13.1_7": "pageva sajjhāyakatā.",
  "sn46:55.14.1_0": "Seyyathāpi, brāhmaṇa, udapatto asaṁsaṭṭho lākhāya vā haliddiyā vā nīliyā vā mañjiṭṭhāya vā. ",
  "sn46:55.14.2_0": "Tattha cakkhumā puriso sakaṁ mukhanimittaṁ paccavekkhamāno yathābhūtaṁ jāneyya passeyya. ",
  "sn46:55.14.3_0": "Evameva kho, brāhmaṇa,",
  "sn46:55.14.3_1": "yasmiṁ samaye na kāmarāgapariyuṭṭhitena cetasā viharati na kāmarāgaparetena,",
  "sn46:55.14.3_2": "uppannassa ca kāmarāgassa nissaraṇaṁ yathābhūtaṁ pajānāti …pe….",
  "sn46:55.15.1_0": "Puna caparaṁ, brāhmaṇa,",
  "sn46:55.15.1_1": "yasmiṁ samaye na byāpādapariyuṭṭhitena cetasā viharati na byāpādaparetena,",
  "sn46:55.15.1_2": "uppannassa ca byāpādassa nissaraṇaṁ yathābhūtaṁ pajānāti,",
  "sn46:55.15.1_3": "attatthampi tasmiṁ samaye yathābhūtaṁ jānāti passati,",
  "sn46:55.15.1_4": "paratthampi …pe…",
  "sn46:55.15.1_5": "ubhayatthampi …pe…",
  "sn46:55.15.1_6": "dīgharattaṁ asajjhāyakatāpi mantā paṭibhanti,",
  "sn46:55.15.1_7": "pageva sajjhāyakatā.",
  "sn46:55.16.1_0": "Seyyathāpi, brāhmaṇa, udapatto na agginā santatto na pakkuthito na usmudakajāto. ",
  "sn46:55.16.2_0": "Tattha cakkhumā puriso sakaṁ mukhanimittaṁ paccavekkhamāno yathābhūtaṁ jāneyya passeyya. ",
  "sn46:55.16.3_0": "Evameva kho, brāhmaṇa,",
  "sn46:55.16.3_1": "yasmiṁ samaye na byāpādapariyuṭṭhitena cetasā viharati na byāpādaparetena,",
  "sn46:55.16.3_2": "uppannassa ca byāpādassa nissaraṇaṁ yathābhūtaṁ pajānāti,",
  "sn46:55.16.3_3": "attatthampi tasmiṁ samaye yathābhūtaṁ jānāti passati,",
  "sn46:55.16.3_4": "paratthampi …pe…",
  "sn46:55.16.3_5": "ubhayatthampi …pe…",
  "sn46:55.16.3_6": "dīgharattaṁ asajjhāyakatāpi mantā paṭibhanti,",
  "sn46:55.16.3_7": "pageva sajjhāyakatā.",
  "sn46:55.17.1_0": "Puna caparaṁ, brāhmaṇa,",
  "sn46:55.17.1_1": "yasmiṁ samaye na thinamiddhapariyuṭṭhitena cetasā viharati na thinamiddhaparetena,",
  "sn46:55.17.1_2": "uppannassa ca thinamiddhassa nissaraṇaṁ yathābhūtaṁ pajānāti,",
  "sn46:55.17.1_3": "attatthampi tasmiṁ samaye yathābhūtaṁ jānāti passati,",
  "sn46:55.17.1_4": "paratthampi …pe…",
  "sn46:55.17.1_5": "ubhayatthampi …pe…",
  "sn46:55.17.1_6": "dīgharattaṁ asajjhāyakatāpi mantā paṭibhanti,",
  "sn46:55.17.1_7": "pageva sajjhāyakatā.",
  "sn46:55.18.1_0": "Seyyathāpi, brāhmaṇa, udapatto na sevālapaṇakapariyonaddho. ",
  "sn46:55.18.2_0": "Tattha cakkhumā puriso sakaṁ mukhanimittaṁ paccavekkhamāno yathābhūtaṁ jāneyya passeyya. ",
  "sn46:55.18.3_0": "Evameva kho, brāhmaṇa,",
  "sn46:55.18.3_1": "yasmiṁ samaye na thinamiddhapariyuṭṭhitena cetasā viharati na thinamiddhaparetena,",
  "sn46:55.18.3_2": "uppannassa ca thinamiddhassa nissaraṇaṁ yathābhūtaṁ pajānāti,",
  "sn46:55.18.3_3": "attatthampi tasmiṁ samaye yathābhūtaṁ jānāti passati,",
  "sn46:55.18.3_4": "paratthampi …pe…",
  "sn46:55.18.3_5": "ubhayatthampi …pe…",
  "sn46:55.18.3_6": "dīgharattaṁ asajjhāyakatāpi mantā paṭibhanti,",
  "sn46:55.18.3_7": "pageva sajjhāyakatā.",
  "sn46:55.19.1_0": "Puna caparaṁ, brāhmaṇa,",
  "sn46:55.19.1_1": "yasmiṁ samaye na uddhaccakukkuccapariyuṭṭhitena cetasā viharati na uddhaccakukkuccaparetena,",
  "sn46:55.19.1_2": "uppannassa ca uddhaccakukkuccassa nissaraṇaṁ yathābhūtaṁ pajānāti,",
  "sn46:55.19.1_3": "attatthampi tasmiṁ samaye yathābhūtaṁ jānāti passati,",
  "sn46:55.19.1_4": "paratthampi …pe…",
  "sn46:55.19.1_5": "ubhayatthampi …pe…",
  "sn46:55.19.1_6": "dīgharattaṁ asajjhāyakatāpi mantā paṭibhanti,",
  "sn46:55.19.1_7": "pageva sajjhāyakatā.",
  "sn46:55.20.1_0": "Seyyathāpi, brāhmaṇa, udapatto na vāterito na calito na bhanto na ūmijāto. ",
  "sn46:55.20.2_0": "Tattha cakkhumā puriso sakaṁ mukhanimittaṁ paccavekkhamāno yathābhūtaṁ jāneyya passeyya. ",
  "sn46:55.20.3_0": "Evameva kho, brāhmaṇa,",
  "sn46:55.20.3_1": "yasmiṁ samaye na uddhaccakukkuccapariyuṭṭhitena cetasā viharati na uddhaccakukkuccaparetena,",
  "sn46:55.20.3_2": "uppannassa ca uddhaccakukkuccassa nissaraṇaṁ yathābhūtaṁ pajānāti,",
  "sn46:55.20.3_3": "attatthampi tasmiṁ samaye yathābhūtaṁ jānāti passati,",
  "sn46:55.20.3_4": "paratthampi …pe…",
  "sn46:55.20.3_5": "ubhayatthampi …pe…",
  "sn46:55.20.3_6": "dīgharattaṁ asajjhāyakatāpi mantā paṭibhanti,",
  "sn46:55.20.3_7": "pageva sajjhāyakatā.",
  "sn46:55.21.1_0": "Puna caparaṁ, brāhmaṇa,",
  "sn46:55.21.1_1": "yasmiṁ samaye na vicikicchāpariyuṭṭhitena cetasā viharati na vicikicchāparetena,",
  "sn46:55.21.1_2": "uppannāya ca vicikicchāya nissaraṇaṁ yathābhūtaṁ pajānāti,",
  "sn46:55.21.1_3": "attatthampi tasmiṁ samaye yathābhūtaṁ jānāti passati,",
  "sn46:55.21.1_4": "paratthampi tasmiṁ samaye yathābhūtaṁ jānāti passati;",
  "sn46:55.21.1_5": "ubhayatthampi tasmiṁ samaye yathābhūtaṁ jānāti passati;",
  "sn46:55.21.1_6": "dīgharattaṁ asajjhāyakatāpi mantā paṭibhanti,",
  "sn46:55.21.1_7": "pageva sajjhāyakatā.",
  "sn46:55.22.1_0": "Seyyathāpi, brāhmaṇa, udapatto accho vippasanno anāvilo āloke nikkhitto. ",
  "sn46:55.22.2_0": "Tattha cakkhumā puriso sakaṁ mukhanimittaṁ paccavekkhamāno yathābhūtaṁ jāneyya passeyya. ",
  "sn46:55.22.3_0": "Evameva kho, brāhmaṇa,",
  "sn46:55.22.3_1": "yasmiṁ samaye na vicikicchāpariyuṭṭhitena cetasā viharati na vicikicchāparetena,",
  "sn46:55.22.3_2": "uppannāya ca vicikicchāya nissaraṇaṁ yathābhūtaṁ pajānāti,",
  "sn46:55.22.3_3": "attatthampi tasmiṁ samaye yathābhūtaṁ jānāti passati,",
  "sn46:55.22.3_4": "paratthampi tasmiṁ samaye yathābhūtaṁ jānāti passati,",
  "sn46:55.22.3_5": "ubhayatthampi tasmiṁ samaye yathābhūtaṁ jānāti passati;",
  "sn46:55.22.3_6": "dīgharattaṁ asajjhāyakatāpi mantā paṭibhanti,",
  "sn46:55.22.3_7": "pageva sajjhāyakatā.",
  "sn46:55.22.4_0": "Ayaṁ kho, brāhmaṇa,",
  "sn46:55.22.4_1": "hetu ayaṁ paccayo yenekadā dīgharattaṁ asajjhāyakatāpi mantā paṭibhanti,",
  "sn46:55.22.4_2": "pageva sajjhāyakatā.",
  "sn46:55.23.1_0": "Sattime, brāhmaṇa,",
  "sn46:55.23.1_1": "bojjhaṅgā anāvaraṇā anīvaraṇā cetaso anupakkilesā bhāvitā bahulīkatā vijjāvimuttiphalasacchikiriyāya saṁvattanti.",
  "sn46:55.23.2_0": "Katame satta? ",
  "sn46:55.23.3_0": "Satisambojjhaṅgo kho, brāhmaṇa,",
  "sn46:55.23.3_1": "anāvaraṇo anīvaraṇo cetaso anupakkileso bhāvito bahulīkato vijjāvimuttiphalasacchikiriyāya saṁvattati …pe…",
  "sn46:55.23.3_2": "upekkhāsambojjhaṅgo kho, brāhmaṇa,",
  "sn46:55.23.3_3": "anāvaraṇo anīvaraṇo cetaso anupakkileso bhāvito bahulīkato vijjāvimuttiphalasacchikiriyāya saṁvattati.",
  "sn46:55.23.4_0": "Ime kho, brāhmaṇa,",
  "sn46:55.23.4_1": "satta bojjhaṅgā anāvaraṇā anīvaraṇā cetaso anupakkilesā bhāvitā bahulīkatā vijjāvimuttiphalasacchikiriyāya saṁvattantī”ti.",
  "sn46:55.24.1_0": "Evaṁ vutte, saṅgāravo brāhmaṇo bhagavantaṁ etadavoca: ",
  "sn46:55.24.2_0": "“abhikkantaṁ, bho gotama …pe… ",
  "sn46:55.24.3_0": "upāsakaṁ maṁ bhavaṁ gotamo dhāretu ajjatagge pāṇupetaṁ saraṇaṁ gatan”ti. ",
  "sn46:55.24.4_0": "Pañcamaṁ. ",
  "sn46:56.0.1_0": "Saṁyutta Nikāya 46 ",
  "sn46:56.0.2_0": "6. Sākacchavagga ",
  "sn46:56.0.3_0": "56. Abhayasutta ",
  "sn46:56.1.1_0": "Evaṁ me sutaṁ—",
  "sn46:56.1.2_0": "ekaṁ samayaṁ bhagavā rājagahe viharati gijjhakūṭe pabbate. ",
  "sn46:56.1.3_0": "Atha kho abhayo rājakumāro yena bhagavā tenupasaṅkami;",
  "sn46:56.1.3_1": "upasaṅkamitvā bhagavantaṁ abhivādetvā ekamantaṁ nisīdi.",
  "sn46:56.1.3_2": "Ekamantaṁ nisinno kho abhayo rājakumāro bhagavantaṁ etadavoca:",
  "sn46:56.1.4_0": "“pūraṇo, bhante, kassapo evamāha: ",
  "sn46:56.1.5_0": "‘natthi hetu, natthi paccayo aññāṇāya adassanāya. ",
  "sn46:56.1.6_0": "Ahetu, appaccayo aññāṇaṁ adassanaṁ hoti. ",
  "sn46:56.1.7_0": "Natthi hetu, natthi paccayo ñāṇāya dassanāya. ",
  "sn46:56.1.8_0": "Ahetu, appaccayo ñāṇaṁ dassanaṁ hotī’ti. ",
  "sn46:56.1.9_0": "Idha bhagavā kimāhā”ti? ",
  "sn46:56.1.10_0": "“Atthi, rājakumāra, hetu, atthi paccayo aññāṇāya adassanāya. ",
  "sn46:56.1.11_0": "Sahetu, sappaccayo aññāṇaṁ adassanaṁ hoti. ",
  "sn46:56.1.12_0": "Atthi, rājakumāra, hetu, atthi paccayo ñāṇāya dassanāya. ",
  "sn46:56.1.13_0": "Sahetu, sappaccayo ñāṇaṁ dassanaṁ hotī”ti. ",
  "sn46:56.2.1_0": "“Katamo pana, bhante, hetu, katamo paccayo aññāṇāya adassanāya? ",
  "sn46:56.2.2_0": "Kathaṁ sahetu, sappaccayo aññāṇaṁ adassanaṁ hotī”ti? ",
  "sn46:56.2.3_0": "“Yasmiṁ kho,",
  "sn46:56.2.3_1": "rājakumāra,",
  "sn46:56.2.3_2": "samaye kāmarāgapariyuṭṭhitena cetasā viharati kāmarāgaparetena,",
  "sn46:56.2.3_3": "uppannassa ca kāmarāgassa nissaraṇaṁ yathābhūtaṁ na jānāti na passati—",
  "sn46:56.2.4_0": "ayampi kho, rājakumāra, hetu, ayaṁ paccayo aññāṇāya adassanāya. ",
  "sn46:56.2.5_0": "Evampi sahetu sappaccayo aññāṇaṁ adassanaṁ hoti. ",
  "sn46:56.3.1_0": "Puna caparaṁ, rājakumāra, yasmiṁ samaye byāpādapariyuṭṭhitena cetasā viharati byāpādaparetena …pe… ",
  "sn46:56.3.2_0": "thinamiddhapariyuṭṭhitena …pe… ",
  "sn46:56.3.3_0": "uddhaccakukkuccapariyuṭṭhitena …pe… ",
  "sn46:56.3.4_0": "vicikicchāpariyuṭṭhitena cetasā viharati vicikicchāparetena,",
  "sn46:56.3.4_1": "uppannāya ca vicikicchāya nissaraṇaṁ yathābhūtaṁ na jānāti na passati—",
  "sn46:56.3.5_0": "ayampi kho, rājakumāra, hetu, ayaṁ paccayo aññāṇāya adassanāya. ",
  "sn46:56.3.6_0": "Evampi sahetu sappaccayo aññāṇaṁ adassanaṁ hotī”ti. ",
  "sn46:56.4.1_0": "“Ko nāmāyaṁ, bhante, dhammapariyāyo”ti? ",
  "sn46:56.4.2_0": "“Nīvaraṇā nāmete, rājakumārā”ti. ",
  "sn46:56.4.3_0": "“Taggha, bhagavā, nīvaraṇā; ",
  "sn46:56.4.4_0": "taggha, sugata, nīvaraṇā. ",
  "sn46:56.4.5_0": "Ekamekenapi kho, bhante,",
  "sn46:56.4.5_1": "nīvaraṇena abhibhūto yathābhūtaṁ na jāneyya na passeyya,",
  "sn46:56.4.5_2": "ko pana vādo pañcahi nīvaraṇehi?",
  "sn46:56.5.1_0": "Katamo pana, bhante, hetu, katamo paccayo ñāṇāya dassanāya? ",
  "sn46:56.5.2_0": "Kathaṁ sahetu, sappaccayo ñāṇaṁ dassanaṁ hotī”ti? ",
  "sn46:56.5.3_0": "“Idha,",
  "sn46:56.5.3_1": "rājakumāra,",
  "sn46:56.5.3_2": "bhikkhu satisambojjhaṅgaṁ bhāveti vivekanissitaṁ virāganissitaṁ nirodhanissitaṁ vossaggapariṇāmiṁ.",
  "sn46:56.5.4_0": "So satisambojjhaṅgaṁ bhāvitena cittena yathābhūtaṁ jānāti passati—",
  "sn46:56.5.5_0": "ayampi kho, rājakumāra, hetu, ayaṁ paccayo ñāṇāya dassanāya. ",
  "sn46:56.5.6_0": "Evampi sahetu, sappaccayo ñāṇaṁ dassanaṁ hoti. ",
  "sn46:56.6.1_0": "Puna caparaṁ, rājakumāra, bhikkhu …pe… ",
  "sn46:56.6.2_0": "upekkhāsambojjhaṅgaṁ bhāveti vivekanissitaṁ virāganissitaṁ nirodhanissitaṁ vossaggapariṇāmiṁ. ",
  "sn46:56.6.3_0": "So upekkhāsambojjhaṅgaṁ bhāvitena cittena yathābhūtaṁ jānāti passati—",
  "sn46:56.6.4_0": "ayampi kho, rājakumāra, hetu, ayaṁ paccayo ñāṇāya dassanāya. ",
  "sn46:56.6.5_0": "Evaṁ sahetu, sappaccayo ñāṇaṁ dassanaṁ hotī”ti. ",
  "sn46:56.7.1_0": "“Ko nāmāyaṁ, bhante, dhammapariyāyo”ti? ",
  "sn46:56.7.2_0": "“Bojjhaṅgā nāmete, rājakumārā”ti. ",
  "sn46:56.7.3_0": "“Taggha, bhagavā, bojjhaṅgā; ",
  "sn46:56.7.4_0": "taggha, sugata, bojjhaṅgā. ",
  "sn46:56.7.5_0": "Ekamekenapi kho, bhante,",
  "sn46:56.7.5_1": "bojjhaṅgena samannāgato yathābhūtaṁ jāneyya passeyya,",
  "sn46:56.7.5_2": "ko pana vādo sattahi bojjhaṅgehi?",
  "sn46:56.7.6_0": "Yopi me, bhante,",
  "sn46:56.7.6_1": "gijjhakūṭaṁ pabbataṁ ārohantassa kāyakilamatho cittakilamatho,",
  "sn46:56.7.6_2": "sopi me paṭippassaddho,",
  "sn46:56.7.6_3": "dhammo ca me abhisamito”ti.",
  "sn46:56.7.7_0": "Chaṭṭhaṁ. ",
  "sn46:56.7.8_0": "Sākacchavaggo chaṭṭho. ",
  "sn46:56.8.0_0": "Tassuddānaṁ",
  "sn46:56.8.1_0": "Āhārā pariyāyamaggi, ",
  "sn46:56.8.2_0": "mettaṁ saṅgāravena ca; ",
  "sn46:56.8.3_0": "Abhayo pucchito pañhaṁ, ",
  "sn46:56.8.4_0": "gijjhakūṭamhi pabbateti. ",
  "sn46:57.0.1_0": "Saṁyutta Nikāya 46 ",
  "sn46:57.0.2_0": "7. Ānāpānavagga ",
  "sn46:57.0.3_0": "57. Aṭṭhikamahapphalasutta ",
  "sn46:57.1.1_0": "Sāvatthinidānaṁ. ",
  "sn46:57.1.2_0": "“Aṭṭhikasaññā, bhikkhave, bhāvitā bahulīkatā mahapphalā hoti mahānisaṁsā. ",
  "sn46:57.1.3_0": "Kathaṁ bhāvitā ca, bhikkhave, aṭṭhikasaññā kathaṁ bahulīkatā mahapphalā hoti mahānisaṁsā? ",
  "sn46:57.1.4_0": "Idha,",
  "sn46:57.1.4_1": "bhikkhave,",
  "sn46:57.1.4_2": "bhikkhu aṭṭhikasaññāsahagataṁ satisambojjhaṅgaṁ bhāveti vivekanissitaṁ virāganissitaṁ nirodhanissitaṁ vossaggapariṇāmiṁ …pe…",
  "sn46:57.1.5_0": "aṭṭhikasaññāsahagataṁ upekkhāsambojjhaṅgaṁ bhāveti vivekanissitaṁ virāganissitaṁ nirodhanissitaṁ vossaggapariṇāmiṁ. ",
  "sn46:57.1.6_0": "Evaṁ bhāvitā kho, bhikkhave, aṭṭhikasaññā evaṁ bahulīkatā mahapphalā hoti mahānisaṁsā”ti. ",
  "sn46:57.2.0_0": "Aññataraphalasutta ",
  "sn46:57.2.1_0": "“Aṭṭhikasaññāya,",
  "sn46:57.2.1_1": "bhikkhave,",
  "sn46:57.2.1_2": "bhāvitāya bahulīkatāya dvinnaṁ phalānaṁ aññataraṁ phalaṁ pāṭikaṅkhaṁ—diṭṭheva dhamme aññā,",
  "sn46:57.2.1_3": "sati vā upādisese anāgāmitā.",
  "sn46:57.2.2_0": "Kathaṁ bhāvitāya ca kho,",
  "sn46:57.2.2_1": "bhikkhave,",
  "sn46:57.2.2_2": "aṭṭhikasaññāya kathaṁ bahulīkatāya dvinnaṁ phalānaṁ aññataraṁ phalaṁ pāṭikaṅkhaṁ—diṭṭheva dhamme aññā,",
  "sn46:57.2.2_3": "sati vā upādisese anāgāmitā?",
  "sn46:57.2.3_0": "Idha, bhikkhave, bhikkhu aṭṭhikasaññāsahagataṁ satisambojjhaṅgaṁ bhāveti …pe… ",
  "sn46:57.2.4_0": "aṭṭhikasaññāsahagataṁ upekkhāsambojjhaṅgaṁ bhāveti vivekanissitaṁ virāganissitaṁ nirodhanissitaṁ vossaggapariṇāmiṁ. ",
  "sn46:57.2.5_0": "Evaṁ bhāvitāya kho,",
  "sn46:57.2.5_1": "bhikkhave,",
  "sn46:57.2.5_2": "aṭṭhikasaññāya evaṁ bahulīkatāya dvinnaṁ phalānaṁ aññataraṁ phalaṁ pāṭikaṅkhaṁ—diṭṭheva dhamme aññā,",
  "sn46:57.2.5_3": "sati vā upādisese anāgāmitā”ti.",
  "sn46:57.3.0_0": "Mahatthasutta ",
  "sn46:57.3.1_0": "“Aṭṭhikasaññā, bhikkhave, bhāvitā bahulīkatā mahato atthāya saṁvattati. ",
  "sn46:57.3.2_0": "Kathaṁ bhāvitā ca, bhikkhave, aṭṭhikasaññā kathaṁ bahulīkatā mahato atthāya saṁvattati? ",
  "sn46:57.3.3_0": "Idha, bhikkhave, bhikkhu aṭṭhikasaññāsahagataṁ satisambojjhaṅgaṁ bhāveti …pe… ",
  "sn46:57.3.4_0": "aṭṭhikasaññāsahagataṁ upekkhāsambojjhaṅgaṁ bhāveti vivekanissitaṁ virāganissitaṁ nirodhanissitaṁ vossaggapariṇāmiṁ. ",
  "sn46:57.3.5_0": "Evaṁ bhāvitā kho, bhikkhave, aṭṭhikasaññā evaṁ bahulīkatā mahato atthāya saṁvattatī”ti. ",
  "sn46:57.4.0_0": "Yogakkhemasutta ",
  "sn46:57.4.1_0": "“Aṭṭhikasaññā, bhikkhave, bhāvitā bahulīkatā mahato yogakkhemāya saṁvattati. ",
  "sn46:57.4.2_0": "Kathaṁ bhāvitā ca, bhikkhave, aṭṭhikasaññā kathaṁ bahulīkatā mahato yogakkhemāya saṁvattati? ",
  "sn46:57.4.3_0": "Idha, bhikkhave, bhikkhu aṭṭhikasaññāsahagataṁ satisambojjhaṅgaṁ bhāveti …pe… ",
  "sn46:57.4.4_0": "aṭṭhikasaññāsahagataṁ upekkhāsambojjhaṅgaṁ bhāveti vivekanissitaṁ virāganissitaṁ nirodhanissitaṁ vossaggapariṇāmiṁ. ",
  "sn46:57.4.5_0": "Evaṁ bhāvitā kho, bhikkhave, aṭṭhikasaññā evaṁ bahulīkatā mahato yogakkhemāya saṁvattatī”ti. ",
  "sn46:57.5.0_0": "Saṁvegasutta ",
  "sn46:57.5.1_0": "“Aṭṭhikasaññā, bhikkhave, bhāvitā bahulīkatā mahato saṁvegāya saṁvattati. ",
  "sn46:57.5.2_0": "Kathaṁ bhāvitā ca, bhikkhave, aṭṭhikasaññā kathaṁ bahulīkatā mahato saṁvegāya saṁvattati? ",
  "sn46:57.5.3_0": "Idha, bhikkhave, bhikkhu aṭṭhikasaññāsahagataṁ satisambojjhaṅgaṁ bhāveti …pe… ",
  "sn46:57.5.4_0": "aṭṭhikasaññāsahagataṁ upekkhāsambojjhaṅgaṁ bhāveti vivekanissitaṁ virāganissitaṁ nirodhanissitaṁ vossaggapariṇāmiṁ. ",
  "sn46:57.5.5_0": "Evaṁ bhāvitā kho, bhikkhave, aṭṭhikasaññā evaṁ bahulīkatā mahato saṁvegāya saṁvattatī”ti. ",
  "sn46:57.6.0_0": "Phāsuvihārasutta ",
  "sn46:57.6.1_0": "“Aṭṭhikasaññā, bhikkhave, bhāvitā bahulīkatā mahato phāsuvihārāya saṁvattati. ",
  "sn46:57.6.2_0": "Kathaṁ bhāvitā ca, bhikkhave, aṭṭhikasaññā kathaṁ bahulīkatā mahato phāsuvihārāya saṁvattati? ",
  "sn46:57.6.3_0": "Idha, bhikkhave, bhikkhu aṭṭhikasaññāsahagataṁ satisambojjhaṅgaṁ bhāveti …pe… ",
  "sn46:57.6.4_0": "aṭṭhikasaññāsahagataṁ upekkhāsambojjhaṅgaṁ bhāveti vivekanissitaṁ virāganissitaṁ nirodhanissitaṁ vossaggapariṇāmiṁ. ",
  "sn46:57.6.5_0": "Evaṁ bhāvitā kho, bhikkhave, aṭṭhikasaññā evaṁ bahulīkatā mahato phāsuvihārāya saṁvattatī”ti ",
  "sn46:57.6.6_0": "Paṭhamaṁ.",
  "sn46:58.0.1_0": "Saṁyutta Nikāya 46 ",
  "sn46:58.0.2_0": "7. Ānāpānavagga ",
  "sn46:58.0.3_0": "58. Puḷavakasutta ",
  "sn46:58.1.1_0": "“Puḷavakasaññā, bhikkhave, bhāvitā …pe…” ",
  "sn46:58.1.2_0": "dutiyaṁ. ",
  "sn46:59.0.1_0": "Saṁyutta Nikāya 46 ",
  "sn46:59.0.2_0": "7. Ānāpānavagga ",
  "sn46:59.0.3_0": "59. Vinīlakasutta ",
  "sn46:59.1.1_0": "“Vinīlakasaññā, bhikkhave …pe…” ",
  "sn46:59.1.2_0": "tatiyaṁ. ",
  "sn46:60.0.1_0": "Saṁyutta Nikāya 46 ",
  "sn46:60.0.2_0": "7. Ānāpānavagga ",
  "sn46:60.0.3_0": "60. Vicchiddakasutta ",
  "sn46:60.1.1_0": "“Vicchiddakasaññā, bhikkhave …pe…” ",
  "sn46:60.1.2_0": "catutthaṁ. ",
  "sn46:61.0.1_0": "Saṁyutta Nikāya 46 ",
  "sn46:61.0.2_0": "7. Ānāpānavagga ",
  "sn46:61.0.3_0": "61. Uddhumātakasutta ",
  "sn46:61.1.1_0": "“Uddhumātakasaññā, bhikkhave …pe…” ",
  "sn46:61.1.2_0": "pañcamaṁ. ",
  "sn46:62.0.1_0": "Saṁyutta Nikāya 46 ",
  "sn46:62.0.2_0": "7. Ānāpānavagga ",
  "sn46:62.0.3_0": "62. Mettāsutta ",
  "sn46:62.1.1_0": "“Mettā, bhikkhave, bhāvitā …pe…” ",
  "sn46:62.1.2_0": "chaṭṭhaṁ. ",
  "sn46:63.0.1_0": "Saṁyutta Nikāya 46 ",
  "sn46:63.0.2_0": "7. Ānāpānavagga ",
  "sn46:63.0.3_0": "63. Karuṇāsutta ",
  "sn46:63.1.1_0": "“Karuṇā, bhikkhave, bhāvitā …pe…” ",
  "sn46:63.1.2_0": "sattamaṁ. ",
  "sn46:64.0.1_0": "Saṁyutta Nikāya 46 ",
  "sn46:64.0.2_0": "7. Ānāpānavagga ",
  "sn46:64.0.3_0": "64. Muditāsutta ",
  "sn46:64.1.1_0": "“Muditā, bhikkhave, bhāvitā …pe…” ",
  "sn46:64.1.2_0": "aṭṭhamaṁ. ",
  "sn46:65.0.1_0": "Saṁyutta Nikāya 46 ",
  "sn46:65.0.2_0": "7. Ānāpānavagga ",
  "sn46:65.0.3_0": "65. Upekkhāsutta ",
  "sn46:65.1.1_0": "“Upekkhā, bhikkhave, bhāvitā …pe…” ",
  "sn46:65.1.2_0": "navamaṁ. ",
  "sn46:66.0.1_0": "Saṁyutta Nikāya 46 ",
  "sn46:66.0.2_0": "7. Ānāpānavagga ",
  "sn46:66.0.3_0": "66. Ānāpānasutta ",
  "sn46:66.1.1_0": "“Ānāpānassati, bhikkhave, bhāvitā …pe…” ",
  "sn46:66.1.2_0": "dasamaṁ. ",
  "sn46:66.1.3_0": "Ānāpānavaggo sattamo. ",
  "sn46:66.2.0_0": "Tassuddānaṁ",
  "sn46:66.2.1_0": "Aṭṭhikapuḷavakaṁ vinīlakaṁ, ",
  "sn46:66.2.2_0": "Vicchiddakaṁ uddhumātena pañcamaṁ; ",
  "sn46:66.2.3_0": "Mettā karuṇā muditā, ",
  "sn46:66.2.4_0": "Upekkhā ānāpānena te dasāti. ",
  "sn46:67.0.1_0": "Saṁyutta Nikāya 46 ",
  "sn46:67.0.2_0": "8. Nirodhavagga ",
  "sn46:67.0.3_0": "67. Asubhasutta ",
  "sn46:67.1.1_0": "“Asubhasaññā, bhikkhave …pe…” ",
  "sn46:67.1.2_0": "paṭhamaṁ. ",
  "sn46:68.0.1_0": "Saṁyutta Nikāya 46 ",
  "sn46:68.0.2_0": "8. Nirodhavagga ",
  "sn46:68.0.3_0": "68. Maraṇasutta ",
  "sn46:68.1.1_0": "“Maraṇasaññā, bhikkhave …pe…” ",
  "sn46:68.1.2_0": "dutiyaṁ. ",
  "sn46:69.0.1_0": "Saṁyutta Nikāya 46 ",
  "sn46:69.0.2_0": "8. Nirodhavagga ",
  "sn46:69.0.3_0": "69. Āhārepaṭikūlasutta ",
  "sn46:69.1.1_0": "“Āhāre paṭikūlasaññā, bhikkhave …pe…” ",
  "sn46:69.1.2_0": "tatiyaṁ. ",
  "sn46:70.0.1_0": "Saṁyutta Nikāya 46 ",
  "sn46:70.0.2_0": "8. Nirodhavagga ",
  "sn46:70.0.3_0": "70. Anabhiratisutta ",
  "sn46:70.1.1_0": "“Sabbaloke anabhiratisaññā, bhikkhave …pe…” ",
  "sn46:70.1.2_0": "catutthaṁ. ",
  "sn46:71.0.1_0": "Saṁyutta Nikāya 46 ",
  "sn46:71.0.2_0": "8. Nirodhavagga ",
  "sn46:71.0.3_0": "71. Aniccasutta ",
  "sn46:71.1.1_0": "“Aniccasaññā, bhikkhave …pe…” ",
  "sn46:71.1.2_0": "pañcamaṁ. ",
  "sn46:72.0.1_0": "Saṁyutta Nikāya 46 ",
  "sn46:72.0.2_0": "8. Nirodhavagga ",
  "sn46:72.0.3_0": "72. Dukkhasutta ",
  "sn46:72.1.1_0": "“Anicce dukkhasaññā, bhikkhave …pe…” ",
  "sn46:72.1.2_0": "chaṭṭhaṁ. ",
  "sn46:73.0.1_0": "Saṁyutta Nikāya 46 ",
  "sn46:73.0.2_0": "8. Nirodhavagga ",
  "sn46:73.0.3_0": "73. Anattasutta ",
  "sn46:73.1.1_0": "“Dukkhe anattasaññā, bhikkhave …pe…” ",
  "sn46:73.1.2_0": "sattamaṁ. ",
  "sn46:74.0.1_0": "Saṁyutta Nikāya 46 ",
  "sn46:74.0.2_0": "8. Nirodhavagga ",
  "sn46:74.0.3_0": "74. Pahānasutta ",
  "sn46:74.1.1_0": "“Pahānasaññā, bhikkhave …pe…” ",
  "sn46:74.1.2_0": "aṭṭhamaṁ. ",
  "sn46:75.0.1_0": "Saṁyutta Nikāya 46 ",
  "sn46:75.0.2_0": "8. Nirodhavagga ",
  "sn46:75.0.3_0": "75. Virāgasutta ",
  "sn46:75.1.1_0": "“Virāgasaññā, bhikkhave …pe…” ",
  "sn46:75.1.2_0": "navamaṁ. ",
  "sn46:76.0.1_0": "Saṁyutta Nikāya 46 ",
  "sn46:76.0.2_0": "8. Nirodhavagga ",
  "sn46:76.0.3_0": "76. Nirodhasutta ",
  "sn46:76.1.1_0": "“Nirodhasaññā, bhikkhave, bhāvitā bahulīkatā mahapphalā hoti mahānisaṁsā. ",
  "sn46:76.1.2_0": "Kathaṁ bhāvitā ca, bhikkhave, nirodhasaññā kathaṁ bahulīkatā mahapphalā hoti mahānisaṁsā? ",
  "sn46:76.1.3_0": "Idha, bhikkhave, bhikkhu nirodhasaññāsahagataṁ satisambojjhaṅgaṁ bhāveti …pe… ",
  "sn46:76.1.4_0": "nirodhasaññāsahagataṁ upekkhāsambojjhaṅgaṁ bhāveti vivekanissitaṁ virāganissitaṁ nirodhanissitaṁ vossaggapariṇāmiṁ. ",
  "sn46:76.1.5_0": "Evaṁ bhāvitā kho, bhikkhave, nirodhasaññā evaṁ bahulīkatā mahapphalā hoti mahānisaṁsāti. ",
  "sn46:76.2.1_0": "Nirodhasaññāya, bhikkhave, bhāvitāya bahulīkatāya dvinnaṁ phalānaṁ aññataraṁ phalaṁ pāṭikaṅkhaṁ—",
  "sn46:76.2.2_0": "diṭṭheva dhamme aññā, sati vā upādisese anāgāmitā. ",
  "sn46:76.2.3_0": "Kathaṁ bhāvitāya,",
  "sn46:76.2.3_1": "bhikkhave,",
  "sn46:76.2.3_2": "nirodhasaññāya kathaṁ bahulīkatāya dvinnaṁ phalānaṁ aññataraṁ phalaṁ pāṭikaṅkhaṁ—",
  "sn46:76.2.4_0": "diṭṭheva dhamme aññā, sati vā upādisese anāgāmitā? ",
  "sn46:76.2.5_0": "Idha, bhikkhave, bhikkhu nirodhasaññāsahagataṁ satisambojjhaṅgaṁ bhāveti …pe… ",
  "sn46:76.2.6_0": " nirodhasaññāsahagataṁ upekkhāsambojjhaṅgaṁ bhāveti vivekanissitaṁ virāganissitaṁ nirodhanissitaṁ vossaggapariṇāmiṁ. ",
  "sn46:76.2.7_0": "Evaṁ bhāvitāya kho,",
  "sn46:76.2.7_1": "bhikkhave,",
  "sn46:76.2.7_2": "nirodhasaññāya evaṁ bahulīkatāya dvinnaṁ phalānaṁ aññataraṁ phalaṁ pāṭikaṅkhaṁ—",
  "sn46:76.2.8_0": "diṭṭheva dhamme aññā, sati vā upādisese anāgāmitāti. ",
  "sn46:76.3.1_0": "Nirodhasaññā,",
  "sn46:76.3.1_1": "bhikkhave,",
  "sn46:76.3.1_2": "bhāvitā bahulīkatā mahato atthāya saṁvattati,",
  "sn46:76.3.1_3": "mahato yogakkhemāya saṁvattati,",
  "sn46:76.3.1_4": "mahato saṁvegāya saṁvattati,",
  "sn46:76.3.1_5": "mahato phāsuvihārāya saṁvattati.",
  "sn46:76.3.2_0": "Kathaṁ bhāvitā ca,",
  "sn46:76.3.2_1": "bhikkhave,",
  "sn46:76.3.2_2": "nirodhasaññā kathaṁ bahulīkatā mahato atthāya saṁvattati,",
  "sn46:76.3.2_3": "mahato yogakkhemāya saṁvattati,",
  "sn46:76.3.2_4": "mahato saṁvegāya saṁvattati,",
  "sn46:76.3.2_5": "mahato phāsuvihārāya saṁvattati?",
  "sn46:76.3.3_0": "Idha, bhikkhave, bhikkhu nirodhasaññāsahagataṁ satisambojjhaṅgaṁ bhāveti …pe… ",
  "sn46:76.3.4_0": "nirodhasaññāsahagataṁ upekkhāsambojjhaṅgaṁ bhāveti vivekanissitaṁ virāganissitaṁ nirodhanissitaṁ vossaggapariṇāmiṁ. ",
  "sn46:76.3.5_0": "Evaṁ bhāvitā kho,",
  "sn46:76.3.5_1": "bhikkhave,",
  "sn46:76.3.5_2": "nirodhasaññā evaṁ bahulīkatā mahato atthāya saṁvattati,",
  "sn46:76.3.5_3": "mahato yogakkhemāya saṁvattati,",
  "sn46:76.3.5_4": "mahato saṁvegāya saṁvattati,",
  "sn46:76.3.5_5": "mahato phāsuvihārāya saṁvattatī”ti.",
  "sn46:76.3.6_0": "Dasamaṁ. ",
  "sn46:76.3.7_0": "Nirodhavaggo aṭṭhamo. ",
  "sn46:76.4.0_0": "Tassuddānaṁ",
  "sn46:76.4.1_0": "Asubhamaraṇaāhāre, ",
  "sn46:76.4.2_0": "Paṭikūlaanabhiratena; ",
  "sn46:76.4.3_0": "Aniccadukkhaanattapahānaṁ, ",
  "sn46:76.4.4_0": "Virāganirodhena te dasāti. ",
  "sn46:77-88.0.1_0": "Saṁyutta Nikāya 46 ",
  "sn46:77-88.0.2_0": "9. Gaṅgāpeyyālavagga ",
  "sn46:77-88.0.3_0": "77–88. Gaṅgānadīādisutta ",
  "sn46:77-88.1.1_0": "“Seyyathāpi, bhikkhave, gaṅgā nadī pācīnaninnā pācīnapoṇā pācīnapabbhārā; ",
  "sn46:77-88.1.2_0": "evameva kho,",
  "sn46:77-88.1.2_1": "bhikkhave,",
  "sn46:77-88.1.2_2": "bhikkhu satta bojjhaṅge bhāvento satta bojjhaṅge bahulīkaronto nibbānaninno hoti nibbānapoṇo nibbānapabbhāro.",
  "sn46:77-88.1.3_0": "Kathañca,",
  "sn46:77-88.1.3_1": "bhikkhave,",
  "sn46:77-88.1.3_2": "bhikkhu satta bojjhaṅge bhāvento satta bojjhaṅge bahulīkaronto nibbānaninno hoti nibbānapoṇo nibbānapabbhāro?",
  "sn46:77-88.1.4_0": "Idha, bhikkhave, bhikkhu satisambojjhaṅgaṁ bhāveti …pe… ",
  "sn46:77-88.1.5_0": "upekkhāsambojjhaṅgaṁ bhāveti vivekanissitaṁ virāganissitaṁ nirodhanissitaṁ vossaggapariṇāmiṁ … ",
  "sn46:77-88.1.6_0": "evaṁ kho,",
  "sn46:77-88.1.6_1": "bhikkhave,",
  "sn46:77-88.1.6_2": "bhikkhu satta bojjhaṅge bhāvento satta bojjhaṅge bahulīkaronto nibbānaninno hoti nibbānapoṇo nibbānapabbhāro”ti.",
  "sn46:77-88.1.7_0": "(Yāva esanā pāḷi vitthāretabbā.) ",
  "sn46:77-88.1.8_0": "Gaṅgāpeyyālavaggo navamo. ",
  "sn46:77-88.2.0_0": "Tassuddānaṁ",
  "sn46:77-88.2.1_0": "Cha pācīnato ninnā, ",
  "sn46:77-88.2.2_0": "cha ninnā ca samuddato; ",
  "sn46:77-88.2.3_0": "Dvete cha dvādasa honti, ",
  "sn46:77-88.2.4_0": "vaggo tena pavuccatīti. ",
  "sn46:89-98.0.1_0": "Saṁyutta Nikāya 46 ",
  "sn46:89-98.0.2_0": "10. Appamādavagga ",
  "sn46:89-98.0.3_0": "89–98. Tathāgatādisutta ",
  "sn46:89-98.1.1_0": "“Yāvatā, bhikkhave, sattā apadā vā dvipadā vā catuppadā vā bahuppadā vā”ti vitthāretabbaṁ. ",
  "sn46:89-98.1.2_0": "Appamādavaggo dasamo. ",
  "sn46:89-98.2.0_0": "Tassuddānaṁ",
  "sn46:89-98.2.1_0": "Tathāgataṁ padaṁ kūṭaṁ, ",
  "sn46:89-98.2.2_0": "mūlaṁ sārena vassikaṁ; ",
  "sn46:89-98.2.3_0": "Rājā candimasūriyā ca, ",
  "sn46:89-98.2.4_0": "vatthena dasamaṁ padanti. ",
  "sn46:89-98.3.1_0": "(Appamādavaggo bojjhaṅgasaṁyuttassa bojjhaṅgavasena vitthāretabbo.) ",
  "sn46:99-110.0.1_0": "Saṁyutta Nikāya 46 ",
  "sn46:99-110.0.2_0": "11. Balakaraṇīyavagga ",
  "sn46:99-110.0.3_0": "99–110. Balādisutta ",
  "sn46:99-110.1.1_0": "“Seyyathāpi, bhikkhave, ye keci balakaraṇīyā kammantā karīyan”ti vitthāretabbaṁ. ",
  "sn46:99-110.1.2_0": "Balakaraṇīyavaggo ekādasamo. ",
  "sn46:99-110.2.0_0": "Tassuddānaṁ",
  "sn46:99-110.2.1_0": "Balaṁ bījañca nāgo ca, ",
  "sn46:99-110.2.2_0": "rukkho kumbhena sūkiyā; ",
  "sn46:99-110.2.3_0": "Ākāsena ca dve meghā, ",
  "sn46:99-110.2.4_0": "nāvā āgantukā nadīti. ",
  "sn46:99-110.3.1_0": "(Balakaraṇīyavaggo bojjhaṅgasaṁyuttassa bojjhaṅgavasena vitthāretabbo.) ",
  "sn46:111-120.0.1_0": "Saṁyutta Nikāya 46 ",
  "sn46:111-120.0.2_0": "12. Esanāvagga ",
  "sn46:111-120.0.3_0": "111–120. Esanādisutta ",
  "sn46:111-120.1.1_0": "“Tisso imā, bhikkhave, esanā. ",
  "sn46:111-120.1.2_0": "Katamā tisso? ",
  "sn46:111-120.1.3_0": "Kāmesanā, bhavesanā, brahmacariyesanā”ti vitthāretabbaṁ. ",
  "sn46:111-120.1.4_0": "Esanāvaggo dvādasamo. ",
  "sn46:111-120.2.0_0": "Tassuddānaṁ",
  "sn46:111-120.2.1_0": "Esanā vidhā āsavo, ",
  "sn46:111-120.2.2_0": "Bhavo ca dukkhatā tisso; ",
  "sn46:111-120.2.3_0": "Khilaṁ malañca nīgho ca, ",
  "sn46:111-120.2.4_0": "Vedanā taṇhā tasināya cāti. ",
  "sn46:111-120.3.1_0": "(Bojjhaṅgasaṁyuttassa esanāpeyyālaṁ vivekanissitato vitthāretabbaṁ.) ",
  "sn46:121-129.0.1_0": "Saṁyutta Nikāya 46 ",
  "sn46:121-129.0.2_0": "13. Oghavagga ",
  "sn46:121-129.0.3_0": "121–129. Oghādisutta ",
  "sn46:121-129.1.1_0": "“Cattārome, bhikkhave, oghā. ",
  "sn46:121-129.1.2_0": "Katame cattāro? ",
  "sn46:121-129.1.3_0": "Kāmogho, bhavogho, diṭṭhogho, avijjogho”ti. ",
  "sn46:121-129.1.4_0": "vitthāretabbaṁ. ",
  "sn46:130.0.1_0": "Saṁyutta Nikāya 46 ",
  "sn46:130.0.2_0": "13. Oghavagga ",
  "sn46:130.0.3_0": "130. Uddhambhāgiyasutta ",
  "sn46:130.1.1_0": "Sāvatthinidānaṁ. ",
  "sn46:130.1.2_0": "“Pañcimāni, bhikkhave, uddhambhāgiyāni saṁyojanāni. ",
  "sn46:130.1.3_0": "Katamāni pañca? ",
  "sn46:130.1.4_0": "Rūparāgo, arūparāgo, māno, uddhaccaṁ, avijjā—",
  "sn46:130.1.5_0": "imāni kho, bhikkhave, pañcuddhambhāgiyāni saṁyojanāni. ",
  "sn46:130.1.6_0": "Imesaṁ kho,",
  "sn46:130.1.6_1": "bhikkhave,",
  "sn46:130.1.6_2": "pañcannaṁ uddhambhāgiyānaṁ saṁyojanānaṁ abhiññāya pariññāya parikkhayāya pahānāya satta bojjhaṅgā bhāvetabbā.",
  "sn46:130.1.7_0": "Katame satta? ",
  "sn46:130.1.8_0": "Idha,",
  "sn46:130.1.8_1": "bhikkhave,",
  "sn46:130.1.8_2": "bhikkhu satisambojjhaṅgaṁ bhāveti vivekanissitaṁ virāganissitaṁ nirodhanissitaṁ vossaggapariṇāmiṁ …pe…",
  "sn46:130.1.9_0": "upekkhāsambojjhaṅgaṁ bhāveti rāgavinayapariyosānaṁ dosavinayapariyosānaṁ mohavinayapariyosānaṁ … ",
  "sn46:130.1.10_0": "amatogadhaṁ amataparāyanaṁ amatapariyosānaṁ … ",
  "sn46:130.1.11_0": "nibbānaninnaṁ nibbānapoṇaṁ nibbānapabbhāraṁ. ",
  "sn46:130.1.12_0": "Imesaṁ kho,",
  "sn46:130.1.12_1": "bhikkhave,",
  "sn46:130.1.12_2": "bhikkhu pañcannaṁ uddhambhāgiyānaṁ saṁyojanānaṁ abhiññāya pariññāya parikkhayāya pahānāya ime satta bojjhaṅgā bhāvetabbā”ti.",
  "sn46:130.1.13_0": "Dasamaṁ. ",
  "sn46:130.1.14_0": "Oghavaggo terasamo. ",
  "sn46:130.2.0_0": "Tassuddānaṁ",
  "sn46:130.2.1_0": "Ogho yogo upādānaṁ, ",
  "sn46:130.2.2_0": "Ganthā anusayena ca; ",
  "sn46:130.2.3_0": "Kāmaguṇā nīvaraṇā, ",
  "sn46:130.2.4_0": "Khandhā oruddhambhāgiyānīti. ",
  "sn46:131-142.0.1_0": "Saṁyutta Nikāya 46 ",
  "sn46:131-142.0.2_0": "14. Punagaṅgāpeyyālavagga ",
  "sn46:131-142.0.3_0": "131–142. Punagaṅgānadīādisutta ",
  "sn46:131-142.1.1_0": "…pe… ",
  "sn46:131-142.1.2_0": "vaggo cuddasamo. ",
  "sn46:131-142.2.0_0": "Uddānaṁ",
  "sn46:131-142.2.1_0": "Cha pācīnato ninnā, ",
  "sn46:131-142.2.2_0": "cha ninnā ca samuddato; ",
  "sn46:131-142.2.3_0": "Dvete cha dvādasa honti, ",
  "sn46:131-142.2.4_0": "vaggo tena pavuccatīti. ",
  "sn46:131-142.3.1_0": "(Bojjhaṅgasaṁyuttassa gaṅgāpeyyālaṁ rāgavasena vitthāretabbaṁ.) ",
  "sn46:143-152.0.1_0": "Saṁyutta Nikāya 46 ",
  "sn46:143-152.0.2_0": "15. Punaappamādavagga ",
  "sn46:143-152.0.3_0": "143–152. Punatathāgatādisutta ",
  "sn46:143-152.1.1_0": "…pe… ",
  "sn46:143-152.1.2_0": "Pannarasamo. ",
  "sn46:143-152.2.0_0": "Uddānaṁ",
  "sn46:143-152.2.1_0": "Tathāgataṁ padaṁ kūṭaṁ, ",
  "sn46:143-152.2.2_0": "mūlaṁ sārena vassikaṁ; ",
  "sn46:143-152.2.3_0": "Rājā candimasūriyā ca, ",
  "sn46:143-152.2.4_0": "vatthena dasamaṁ padanti. ",
  "sn46:143-152.3.1_0": "(Appamādavaggo rāgavasena vitthāretabbo.) ",
  "sn46:153-164.0.1_0": "Saṁyutta Nikāya 46 ",
  "sn46:153-164.0.2_0": "16. Punabalakaraṇīyavagga ",
  "sn46:153-164.0.3_0": "153–164. Punabalādisutta ",
  "sn46:153-164.1.1_0": "…pe… ",
  "sn46:153-164.1.2_0": "Soḷasamo. ",
  "sn46:153-164.2.0_0": "Uddānaṁ",
  "sn46:153-164.2.1_0": "Balaṁ bījañca nāgo ca, ",
  "sn46:153-164.2.2_0": "rukkho kumbhena sūkiyā; ",
  "sn46:153-164.2.3_0": "Ākāsena ca dve meghā, ",
  "sn46:153-164.2.4_0": "nāvā āgantukā nadīti. ",
  "sn46:153-164.3.1_0": "(Bojjhaṅgasaṁyuttassa balakaraṇīyavaggo rāgavasena vitthāretabbo.) ",
  "sn46:165-174.0.1_0": "Saṁyutta Nikāya 46 ",
  "sn46:165-174.0.2_0": "17. Punaesanāvagga ",
  "sn46:165-174.0.3_0": "165–174. Punaesanādisutta ",
  "sn46:165-174.1.1_0": "…pe… ",
  "sn46:165-174.1.2_0": "Punaesanāvaggo sattarasamo. ",
  "sn46:165-174.2.0_0": "Uddānaṁ",
  "sn46:165-174.2.1_0": "Esanā vidhā āsavo, ",
  "sn46:165-174.2.2_0": "Bhavo ca dukkhatā tisso; ",
  "sn46:165-174.2.3_0": "Khilaṁ malañca nīgho ca, ",
  "sn46:165-174.2.4_0": "Vedanātaṇhā tasināya cāti. ",
  "sn46:175-184.0.1_0": "Saṁyutta Nikāya 46 ",
  "sn46:175-184.0.2_0": "18. Punaoghavagga ",
  "sn46:175-184.0.3_0": "175–184. Punaoghādisutta ",
  "sn46:175-184.1.1_0": "…pe… ",
  "sn46:175-184.1.2_0": "Bojjhaṅgasaṁyuttassa punaoghavaggo aṭṭhārasamo. ",
  "sn46:175-184.2.0_0": "Uddānaṁ",
  "sn46:175-184.2.1_0": "Ogho yogo upādānaṁ, ",
  "sn46:175-184.2.2_0": "Ganthā anusayena ca; ",
  "sn46:175-184.2.3_0": "Kāmaguṇā nīvaraṇā, ",
  "sn46:175-184.2.4_0": "Khandhā oruddhambhāgiyānīti. ",
  "sn46:175-184.3.1_0": "(Rāgavinayapariyosāna-dosavinayapariyosāna-mohavinayapariyosānavaggo vitthāretabbo.) ",
  "sn46:175-184.3.2_0": "(Yadapi maggasaṁyuttaṁ vitthāretabbaṁ, tadapi bojjhaṅgasaṁyuttaṁ vitthāretabbaṁ.) ",
  "sn46:175-184.3.3_0": "Bojjhaṅgasaṁyuttaṁ dutiyaṁ. "
}