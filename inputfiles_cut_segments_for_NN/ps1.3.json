{
  "ps1.3:0.1_0": "Paṭisambhidāmagga",
  "ps1.3:0.2_0": "1 Mahāvagga",
  "ps1.3:0.3_0": "1.3. Ānāpānassatikathā",
  "ps1.3:1.0_0": "1.3.1 Gaṇanavāra",
  "ps1.3:1.1_0": "Soḷasavatthukaṁ ānāpānassatisamādhiṁ bhāvayato samadhikāni dve ñāṇasatāni uppajjanti—",
  "ps1.3:1.2_0": "aṭṭha paripanthe ñāṇāni,",
  "ps1.3:1.2_1": "aṭṭha ca upakāre ñāṇāni,",
  "ps1.3:1.2_2": "aṭṭhārasa upakkilese ñāṇāni,",
  "ps1.3:1.2_3": "terasa vodāne ñāṇāni,",
  "ps1.3:1.2_4": "bāttiṁsa satokārissa ñāṇāni,",
  "ps1.3:1.2_5": "catuvīsati samādhivasena ñāṇāni,",
  "ps1.3:1.2_6": "dvesattati vipassanāvasena ñāṇāni,",
  "ps1.3:1.2_7": "aṭṭha nibbidāñāṇāni,",
  "ps1.3:1.2_8": "aṭṭha nibbidānulomañāṇāni,",
  "ps1.3:1.2_9": "aṭṭha nibbidāpaṭippassaddhiñāṇāni,",
  "ps1.3:1.2_10": "ekavīsati vimuttisukhe ñāṇāni.",
  "ps1.3:2.1_0": "Katamāni aṭṭha paripanthe ñāṇāni, aṭṭha ca upakāre ñāṇāni?",
  "ps1.3:2.2_0": "Kāmacchando samādhissa paripantho, nekkhammaṁ samādhissa upakāraṁ.",
  "ps1.3:2.3_0": "Byāpādo samādhissa paripantho, abyāpādo samādhissa upakāraṁ.",
  "ps1.3:2.4_0": "Thinamiddhaṁ samādhissa paripantho, ālokasaññā samādhissa upakāraṁ.",
  "ps1.3:2.5_0": "Uddhaccaṁ samādhissa paripantho, avikkhepo samādhissa upakāraṁ.",
  "ps1.3:2.6_0": "Vicikicchā samādhissa paripantho, dhammavavatthānaṁ samādhissa upakāraṁ.",
  "ps1.3:2.7_0": "Avijjā samādhissa paripantho, ñāṇaṁ samādhissa upakāraṁ.",
  "ps1.3:2.8_0": "Arati samādhissa paripantho, pāmojjaṁ samādhissa upakāraṁ.",
  "ps1.3:2.9_0": "Sabbepi akusalā dhammā samādhissa paripanthā, sabbepi kusalā dhammā samādhissa upakārā.",
  "ps1.3:2.10_0": "Imāni aṭṭha paripanthe ñāṇāni, aṭṭha ca upakāre ñāṇāni.",
  "ps1.3:2.11_0": "Gaṇanavāro paṭhamo.",
  "ps1.3:3.0_0": "1.3.2. Soḷasañāṇaniddesa",
  "ps1.3:3.1_0": "Imehi soḷasahi ākārehi uducitaṁ cittaṁ samuducitaṁ cittaṁ ekatte santiṭṭhati, nīvaraṇehi visujjhati.",
  "ps1.3:3.2_0": "Katame te ekattā?",
  "ps1.3:3.3_0": "Nekkhammaṁ ekattaṁ,",
  "ps1.3:3.3_1": "abyāpādo ekattaṁ,",
  "ps1.3:3.3_2": "ālokasaññā ekattaṁ,",
  "ps1.3:3.3_3": "avikkhepo ekattaṁ,",
  "ps1.3:3.3_4": "dhammavavatthānaṁ ekattaṁ,",
  "ps1.3:3.3_5": "ñāṇaṁ ekattaṁ,",
  "ps1.3:3.3_6": "pāmojjaṁ ekattaṁ,",
  "ps1.3:3.3_7": "sabbepi kusalā dhammā ekattā.",
  "ps1.3:4.1_0": "**Nīvaraṇā**ti, katame te nīvaraṇā?",
  "ps1.3:4.2_0": "Kāmacchando nīvaraṇaṁ,",
  "ps1.3:4.2_1": "byāpādo nīvaraṇaṁ,",
  "ps1.3:4.2_2": "thinamiddhaṁ nīvaraṇaṁ,",
  "ps1.3:4.2_3": "uddhaccakukkuccaṁ nīvaraṇaṁ,",
  "ps1.3:4.2_4": "vicikicchā nīvaraṇaṁ,",
  "ps1.3:4.2_5": "avijjā nīvaraṇaṁ,",
  "ps1.3:4.2_6": "arati nīvaraṇaṁ,",
  "ps1.3:4.2_7": "sabbepi akusalā dhammā nīvaraṇā.",
  "ps1.3:5.1_0": "**Nīvaraṇā**ti, kenaṭṭhena nīvaraṇā?",
  "ps1.3:5.2_0": "Niyyānāvaraṇaṭṭhena nīvaraṇā.",
  "ps1.3:6.1_0": "Katame **te niyyānā**?",
  "ps1.3:7.1_0": "Nekkhammaṁ ariyānaṁ niyyānaṁ.",
  "ps1.3:7.2_0": "Tena ca nekkhammena ariyā niyyanti.",
  "ps1.3:7.3_0": "Kāmacchando niyyānāvaraṇaṁ.",
  "ps1.3:7.4_0": "Tena ca kāmacchandena nivutattā nekkhammaṁ ariyānaṁ niyyānaṁ nappajānātīti—",
  "ps1.3:7.5_0": "kāmacchando niyyānāvaraṇaṁ.",
  "ps1.3:8.1_0": "Abyāpādo ariyānaṁ niyyānaṁ.",
  "ps1.3:8.2_0": "Tena ca abyāpādena ariyā niyyanti.",
  "ps1.3:8.3_0": "Byāpādo niyyānāvaraṇaṁ.",
  "ps1.3:8.4_0": "Tena ca byāpādena nivutattā abyāpādaṁ ariyānaṁ niyyānaṁ nappajānātīti—",
  "ps1.3:8.5_0": "byāpādo niyyānāvaraṇaṁ.",
  "ps1.3:9.1_0": "Ālokasaññā ariyānaṁ niyyānaṁ.",
  "ps1.3:9.2_0": "Tāya ca ālokasaññāya ariyā niyyanti.",
  "ps1.3:9.3_0": "Thinamiddhaṁ niyyānāvaraṇaṁ.",
  "ps1.3:9.4_0": "Tena ca thinamiddhena nivutattā ālokasaññaṁ ariyānaṁ niyyānaṁ nappajānātīti—",
  "ps1.3:9.5_0": "thinamiddhaṁ niyyānāvaraṇaṁ.",
  "ps1.3:10.1_0": "Avikkhepo ariyānaṁ niyyānaṁ.",
  "ps1.3:10.2_0": "Tena ca avikkhepena ariyā niyyanti.",
  "ps1.3:10.3_0": "Uddhaccaṁ niyyānāvaraṇaṁ.",
  "ps1.3:10.4_0": "Tena ca uddhaccena nivutattā avikkhepaṁ ariyānaṁ niyyānaṁ nappajānātīti—",
  "ps1.3:10.5_0": "uddhaccaṁ niyyānāvaraṇaṁ.",
  "ps1.3:11.1_0": "Dhammavavatthānaṁ ariyānaṁ niyyānaṁ.",
  "ps1.3:11.2_0": "Tena ca dhammavavatthānena ariyā niyyanti.",
  "ps1.3:11.3_0": "Vicikicchā niyyānāvaraṇaṁ.",
  "ps1.3:11.4_0": "Tāya ca vicikicchāya nivutattā dhammavavatthānaṁ ariyānaṁ niyyānaṁ nappajānātīti—",
  "ps1.3:11.5_0": "vicikicchā niyyānāvaraṇaṁ.",
  "ps1.3:12.1_0": "Ñāṇaṁ ariyānaṁ niyyānaṁ.",
  "ps1.3:12.2_0": "Tena ca ñāṇena ariyā niyyanti.",
  "ps1.3:12.3_0": "Avijjā niyyānāvaraṇaṁ.",
  "ps1.3:12.4_0": "Tāya ca avijjāya nivutattā ñāṇaṁ ariyānaṁ niyyānaṁ nappajānātīti—",
  "ps1.3:12.5_0": "avijjā niyyānāvaraṇaṁ.",
  "ps1.3:13.1_0": "Pāmojjaṁ ariyānaṁ niyyānaṁ.",
  "ps1.3:13.2_0": "Tena ca pāmojjena ariyā niyyanti.",
  "ps1.3:13.3_0": "Arati niyyānāvaraṇaṁ.",
  "ps1.3:13.4_0": "Tāya ca aratiyā nivutattā pāmojjaṁ ariyānaṁ niyyānaṁ nappajānātīti—",
  "ps1.3:13.5_0": "arati niyyānāvaraṇaṁ.",
  "ps1.3:14.1_0": "Sabbepi kusalā dhammā ariyānaṁ niyyānaṁ.",
  "ps1.3:14.2_0": "Tehi ca kusalehi dhammehi ariyā niyyanti.",
  "ps1.3:14.3_0": "Sabbepi akusalā dhammā niyyānāvaraṇā.",
  "ps1.3:14.4_0": "Tehi ca akusalehi dhammehi nivutattā kusale dhamme ariyānaṁ niyyānaṁ nappajānātīti—",
  "ps1.3:14.5_0": "sabbepi akusalā dhammā niyyānāvaraṇā.",
  "ps1.3:14.6_0": "Soḷasañāṇaniddeso dutiyo.",
  "ps1.3:15.0.1_0": "1.3.3. Upakkilesañāṇaniddesa",
  "ps1.3:15.0.2_0": "1.3.3.1. Paṭhamacchakka",
  "ps1.3:15.1_0": "Imehi ca pana nīvaraṇehi visuddhacittassa soḷasavatthukaṁ ānāpānassatisamādhiṁ bhāvayato khaṇikasamodhānā katame aṭṭhārasa upakkilesā uppajjanti?",
  "ps1.3:15.2_0": "Assāsādimajjhapariyosānaṁ satiyā anugacchato ajjhattavikkhepagataṁ cittaṁ samādhissa paripantho.",
  "ps1.3:15.3_0": "Passāsādimajjhapariyosānaṁ satiyā anugacchato bahiddhāvikkhepagataṁ cittaṁ samādhissa paripantho.",
  "ps1.3:15.4_0": "Assāsapaṭikaṅkhanā nikanti taṇhācariyā samādhissa paripantho.",
  "ps1.3:15.5_0": "Passāsapaṭikaṅkhanā nikanti taṇhācariyā samādhissa paripantho.",
  "ps1.3:15.6_0": "Assāsenābhitunnassa passāsapaṭilābhe mucchanā samādhissa paripantho.",
  "ps1.3:15.7_0": "Passāsenābhitunnassa assāsapaṭilābhe mucchanā samādhissa paripantho.",
  "ps1.3:16.1_0": "Anugacchanā ca assāsaṁ,",
  "ps1.3:16.2_0": "Passāsaṁ anugacchanā;",
  "ps1.3:16.3_0": "Sati ajjhattavikkhepā-",
  "ps1.3:16.4_0": "Kaṅkhanā bahiddhāvikkhepapatthanā.",
  "ps1.3:17.1_0": "Assāsenābhitunnassa,",
  "ps1.3:17.2_0": "Passāsapaṭilābhe mucchanā;",
  "ps1.3:17.3_0": "Passāsenābhitunnassa,",
  "ps1.3:17.4_0": "Assāsapaṭilābhe mucchanā.",
  "ps1.3:18.1_0": "Cha ete upakkilesā,",
  "ps1.3:18.2_0": "Ānāpānassatisamādhissa;",
  "ps1.3:18.3_0": "Yehi vikkhippamānassa,",
  "ps1.3:18.4_0": "No ca cittaṁ vimuccati;",
  "ps1.3:18.5_0": "Vimokkhaṁ appajānantā,",
  "ps1.3:18.6_0": "Te honti parapattiyāti.",
  "ps1.3:19.0_0": "1.3.3.2. Dutiyacchakka",
  "ps1.3:19.1_0": "Nimittaṁ āvajjato assāse cittaṁ vikampati—",
  "ps1.3:19.2_0": "samādhissa paripantho.",
  "ps1.3:19.3_0": "Assāsaṁ āvajjato nimitte cittaṁ vikampati—",
  "ps1.3:19.4_0": "samādhissa paripantho.",
  "ps1.3:19.5_0": "Nimittaṁ āvajjato passāse cittaṁ vikampati—",
  "ps1.3:19.6_0": "samādhissa paripantho.",
  "ps1.3:19.7_0": "Passāsaṁ āvajjato nimitte cittaṁ vikampati—",
  "ps1.3:19.8_0": "samādhissa paripantho.",
  "ps1.3:19.9_0": "Assāsaṁ āvajjato passāse cittaṁ vikampati—",
  "ps1.3:19.10_0": "samādhissa paripantho.",
  "ps1.3:19.11_0": "Passāsaṁ āvajjato assāse cittaṁ vikampati—",
  "ps1.3:19.12_0": "samādhissa paripantho.",
  "ps1.3:20.1_0": "Nimittaṁ āvajjamānassa,",
  "ps1.3:20.2_0": "assāse vikkhipate mano;",
  "ps1.3:20.3_0": "Assāsaṁ āvajjamānassa,",
  "ps1.3:20.4_0": "nimitte cittaṁ vikampati.",
  "ps1.3:21.1_0": "Nimittaṁ āvajjamānassa,",
  "ps1.3:21.2_0": "passāse vikkhipate mano;",
  "ps1.3:21.3_0": "Passāsaṁ āvajjamānassa,",
  "ps1.3:21.4_0": "nimitte cittaṁ vikampati.",
  "ps1.3:22.1_0": "Assāsaṁ āvajjamānassa,",
  "ps1.3:22.2_0": "passāse vikkhipate mano;",
  "ps1.3:22.3_0": "Passāsaṁ āvajjamānassa,",
  "ps1.3:22.4_0": "assāse cittaṁ vikampati.",
  "ps1.3:23.1_0": "Cha ete upakkilesā,",
  "ps1.3:23.2_0": "Ānāpānassatisamādhissa;",
  "ps1.3:23.3_0": "Yehi vikkhippamānassa,",
  "ps1.3:23.4_0": "No ca cittaṁ vimuccati;",
  "ps1.3:23.5_0": "Vimokkhaṁ appajānantā,",
  "ps1.3:23.6_0": "Te honti parapattiyāti.",
  "ps1.3:24.0_0": "1.3.3.3. Tatiyacchakka",
  "ps1.3:24.1_0": "Atītānudhāvanaṁ cittaṁ vikkhepānupatitaṁ—",
  "ps1.3:24.2_0": "samādhissa paripantho.",
  "ps1.3:24.3_0": "Anāgatapaṭikaṅkhanaṁ cittaṁ vikampitaṁ—",
  "ps1.3:24.4_0": "samādhissa paripantho.",
  "ps1.3:24.5_0": "Līnaṁ cittaṁ kosajjānupatitaṁ—",
  "ps1.3:24.6_0": "samādhissa paripantho.",
  "ps1.3:24.7_0": "Atipaggahitaṁ cittaṁ uddhaccānupatitaṁ—",
  "ps1.3:24.8_0": "samādhissa paripantho.",
  "ps1.3:24.9_0": "Abhinataṁ cittaṁ rāgānupatitaṁ—",
  "ps1.3:24.10_0": "samādhissa paripantho.",
  "ps1.3:24.11_0": "Apanataṁ cittaṁ byāpādānupatitaṁ—",
  "ps1.3:24.12_0": "samādhissa paripantho.",
  "ps1.3:25.1_0": "Atītānudhāvanaṁ cittaṁ,",
  "ps1.3:25.2_0": "Anāgatapaṭikaṅkhanaṁ līnaṁ;",
  "ps1.3:25.3_0": "Atipaggahitaṁ abhinataṁ,",
  "ps1.3:25.4_0": "Apanataṁ cittaṁ na samādhiyati.",
  "ps1.3:26.1_0": "Cha ete upakkilesā,",
  "ps1.3:26.2_0": "Ānāpānassatisamādhissa;",
  "ps1.3:26.3_0": "Yehi upakkiliṭṭhasaṅkappo,",
  "ps1.3:26.4_0": "Adhicittaṁ nappajānātīti.",
  "ps1.3:27.1_0": "Assāsādimajjhapariyosānaṁ satiyā anugacchato ajjhattaṁ vikkhepagatena cittena kāyopi cittampi sāraddhā ca honti iñjitā ca phanditā ca.",
  "ps1.3:27.2_0": "Passāsādimajjhapariyosānaṁ satiyā anugacchato bahiddhāvikkhepagatena cittena kāyopi cittampi sāraddhā ca honti iñjitā ca phanditā ca.",
  "ps1.3:27.3_0": "Assāsapaṭikaṅkhanāya nikantiyā taṇhācariyāya kāyopi cittampi sāraddhā ca honti iñjitā ca phanditā ca.",
  "ps1.3:27.4_0": "Passāsapaṭikaṅkhanāya nikantiyā taṇhācariyāya kāyopi cittampi sāraddhā ca honti iñjitā ca phanditā ca.",
  "ps1.3:27.5_0": "Assāsenābhitunnassa passāsapaṭilābhe mucchitattā kāyopi cittampi sāraddhā ca honti iñjitā ca phanditā ca.",
  "ps1.3:27.6_0": "Passāsenābhitunnassa assāsapaṭilābhe mucchitattā kāyopi cittampi sāraddhā ca honti iñjitā ca phanditā ca.",
  "ps1.3:28.1_0": "Nimittaṁ āvajjato assāse cittaṁ vikampitattā kāyopi cittampi sāraddhā ca honti iñjitā ca phanditā ca.",
  "ps1.3:28.2_0": "Assāsaṁ āvajjato nimitte cittaṁ vikampitattā kāyopi cittampi sāraddhā ca honti iñjitā ca phanditā ca.",
  "ps1.3:28.3_0": "Nimittaṁ āvajjato passāse cittaṁ vikampitattā kāyopi cittampi sāraddhā ca honti iñjitā ca phanditā ca.",
  "ps1.3:28.4_0": "Passāsaṁ āvajjato nimitte cittaṁ vikampitattā kāyopi cittampi sāraddhā ca honti iñjitā ca phanditā ca.",
  "ps1.3:28.5_0": "Assāsaṁ āvajjato passāse cittaṁ vikampitattā kāyopi cittampi sāraddhā ca honti iñjitā ca phanditā ca.",
  "ps1.3:28.6_0": "Passāsaṁ āvajjato assāse cittaṁ vikampitattā kāyopi cittampi sāraddhā ca honti iñjitā ca phanditā ca.",
  "ps1.3:28.7_0": "Atītānudhāvanena cittena vikkhepānupatitena kāyopi cittampi sāraddhā ca honti iñjitā ca phanditā ca.",
  "ps1.3:28.8_0": "Anāgatapaṭikaṅkhanena cittena vikampitena kāyopi cittampi sāraddhā ca honti iñjitā ca phanditā ca.",
  "ps1.3:28.9_0": "Līnena cittena kosajjānupatitena kāyopi cittampi sāraddhā ca honti iñjitā ca phanditā ca.",
  "ps1.3:28.10_0": "Atipaggahitena cittena uddhaccānupatitena kāyopi cittampi sāraddhā ca honti iñjitā ca phanditā ca.",
  "ps1.3:28.11_0": "Abhinatena cittena rāgānupatitena kāyopi cittampi sāraddhā ca honti iñjitā ca phanditā ca.",
  "ps1.3:28.12_0": "Apanatena cittena byāpādānupatitena kāyopi cittampi sāraddhā ca honti iñjitā ca phanditā ca.",
  "ps1.3:29.1_0": "Ānāpānassati yassa,",
  "ps1.3:29.2_0": "paripuṇṇā abhāvitā;",
  "ps1.3:29.3_0": "Kāyopi iñjito hoti,",
  "ps1.3:29.4_0": "cittampi hoti iñjitaṁ;",
  "ps1.3:29.5_0": "Kāyopi phandito hoti,",
  "ps1.3:29.6_0": "cittampi hoti phanditaṁ.",
  "ps1.3:30.1_0": "Ānāpānassati yassa,",
  "ps1.3:30.2_0": "Paripuṇṇā subhāvitā;",
  "ps1.3:30.3_0": "Kāyopi aniñjito hoti,",
  "ps1.3:30.4_0": "Cittampi hoti aniñjitaṁ;",
  "ps1.3:30.5_0": "Kāyopi aphandito hoti,",
  "ps1.3:30.6_0": "Cittampi hoti aphanditanti.",
  "ps1.3:31.1_0": "Imehi ca pana nīvaraṇehi visuddhacittassa soḷasavatthukaṁ ānāpānassatisamādhiṁ bhāvayato khaṇikasamodhānā ime aṭṭhārasa upakkilesā uppajjanti.",
  "ps1.3:31.2_0": "Upakkilesañāṇaniddeso tatiyo.",
  "ps1.3:32.0_0": "1.3.4. Vodānañāṇaniddesa",
  "ps1.3:32.1_0": "Katamāni terasa vodāne ñāṇāni?",
  "ps1.3:32.2_0": "Atītānudhāvanaṁ cittaṁ vikkhepānupatitaṁ;",
  "ps1.3:32.3_0": "taṁ vivajjayitvā ekaṭṭhāne samādahati—",
  "ps1.3:32.4_0": "evampi cittaṁ na vikkhepaṁ gacchati.",
  "ps1.3:32.5_0": "Anāgatapaṭikaṅkhanaṁ cittaṁ vikampitaṁ;",
  "ps1.3:32.6_0": "taṁ vivajjayitvā tattheva adhimoceti—",
  "ps1.3:32.7_0": "evampi cittaṁ na vikkhepaṁ gacchati.",
  "ps1.3:32.8_0": "Līnaṁ cittaṁ kosajjānupatitaṁ;",
  "ps1.3:32.9_0": "taṁ paggaṇhitvā kosajjaṁ pajahati—",
  "ps1.3:32.10_0": "evampi cittaṁ na vikkhepaṁ gacchati.",
  "ps1.3:32.11_0": "Atipaggahitaṁ cittaṁ uddhaccānupatitaṁ;",
  "ps1.3:32.12_0": "taṁ viniggaṇhitvā uddhaccaṁ pajahati—",
  "ps1.3:32.13_0": "evampi cittaṁ na vikkhepaṁ gacchati.",
  "ps1.3:32.14_0": "Abhinataṁ cittaṁ rāgānupatitaṁ;",
  "ps1.3:32.15_0": "taṁ sampajāno hutvā rāgaṁ pajahati—",
  "ps1.3:32.16_0": "evampi cittaṁ na vikkhepaṁ gacchati.",
  "ps1.3:32.17_0": "Apanataṁ cittaṁ byāpādānupatitaṁ;",
  "ps1.3:32.18_0": "taṁ sampajāno hutvā byāpādaṁ pajahati—",
  "ps1.3:32.19_0": "evampi cittaṁ na vikkhepaṁ gacchati.",
  "ps1.3:32.20_0": "Imehi chahi ṭhānehi parisuddhaṁ cittaṁ pariyodātaṁ ekattagataṁ hoti.",
  "ps1.3:33.1_0": "Katame te ekattā?",
  "ps1.3:33.2_0": "Dānavosaggupaṭṭhānekattaṁ,",
  "ps1.3:33.2_1": "samathanimittupaṭṭhānekattaṁ,",
  "ps1.3:33.2_2": "vayalakkhaṇupaṭṭhānekattaṁ,",
  "ps1.3:33.2_3": "nirodhupaṭṭhānekattaṁ.",
  "ps1.3:33.3_0": "Dānavosaggupaṭṭhānekattaṁ cāgādhimuttānaṁ,",
  "ps1.3:33.3_1": "samathanimittupaṭṭhānekattañca adhicittamanuyuttānaṁ,",
  "ps1.3:33.3_2": "vayalakkhaṇupaṭṭhānekattañca vipassakānaṁ,",
  "ps1.3:33.3_3": "nirodhupaṭṭhānekattañca ariyapuggalānaṁ—",
  "ps1.3:33.4_0": "imehi catūhi ṭhānehi ekattagataṁ cittaṁ paṭipadāvisuddhipakkhandañceva hoti,",
  "ps1.3:33.4_1": "upekkhānubrūhitañca,",
  "ps1.3:33.4_2": "ñāṇena ca sampahaṁsitaṁ.",
  "ps1.3:34.1_0": "Paṭhamassa jhānassa ko ādi, kiṁ majjhe, kiṁ pariyosānaṁ?",
  "ps1.3:34.2_0": "Paṭhamassa jhānassa paṭipadāvisuddhi ādi, upekkhānubrūhanā majjhe, sampahaṁsanā pariyosānaṁ.",
  "ps1.3:34.3_0": "Paṭhamassa jhānassa paṭipadāvisuddhi ādi.",
  "ps1.3:34.4_0": "Ādissa kati lakkhaṇāni?",
  "ps1.3:34.5_0": "Ādissa tīṇi lakkhaṇāni.",
  "ps1.3:34.6_0": "Yo tassa paripantho tato cittaṁ visujjhati,",
  "ps1.3:34.6_1": "visuddhattā cittaṁ majjhimaṁ samathanimittaṁ paṭipajjati,",
  "ps1.3:34.6_2": "paṭipannattā tattha cittaṁ pakkhandati.",
  "ps1.3:34.7_0": "Yañca paripanthato cittaṁ visujjhati,",
  "ps1.3:34.7_1": "yañca visuddhattā cittaṁ majjhimaṁ samathanimittaṁ paṭipajjati,",
  "ps1.3:34.7_2": "yañca paṭipannattā tattha cittaṁ pakkhandati.",
  "ps1.3:34.8_0": "Paṭhamassa jhānassa paṭipadāvisuddhi ādi.",
  "ps1.3:34.9_0": "Ādissa imāni tīṇi lakkhaṇāni.",
  "ps1.3:34.10_0": "Tena vuccati—",
  "ps1.3:34.11_0": "“paṭhamaṁ jhānaṁ ādikalyāṇañceva hoti lakkhaṇasampannañca”.",
  "ps1.3:35.1_0": "Paṭhamassa jhānassa upekkhānubrūhanā majjhe.",
  "ps1.3:35.2_0": "Majjhassa kati lakkhaṇāni?",
  "ps1.3:35.3_0": "Majjhassa tīṇi lakkhaṇāni.",
  "ps1.3:35.4_0": "Visuddhaṁ cittaṁ ajjhupekkhati, samathapaṭipannaṁ ajjhupekkhati, ekattupaṭṭhānaṁ ajjhupekkhati.",
  "ps1.3:35.5_0": "Yañca visuddhaṁ cittaṁ ajjhupekkhati,",
  "ps1.3:35.5_1": "yañca samathapaṭipannaṁ ajjhupekkhati,",
  "ps1.3:35.5_2": "yañca ekattupaṭṭhānaṁ ajjhupekkhati—",
  "ps1.3:35.6_0": "paṭhamassa jhānassa upekkhānubrūhanā majjhe.",
  "ps1.3:35.7_0": "Majjhassa imāni tīṇi lakkhaṇāni.",
  "ps1.3:35.8_0": "Tena vuccati—",
  "ps1.3:35.9_0": "“paṭhamaṁ jhānaṁ majjhekalyāṇañceva hoti lakkhaṇasampannañca”.",
  "ps1.3:36.1_0": "Paṭhamassa jhānassa sampahaṁsanā pariyosānaṁ.",
  "ps1.3:36.2_0": "Pariyosānassa kati lakkhaṇāni?",
  "ps1.3:36.3_0": "Pariyosānassa cattāri lakkhaṇāni.",
  "ps1.3:36.4_0": "Tattha jātānaṁ dhammānaṁ anativattanaṭṭhena sampahaṁsanā,",
  "ps1.3:36.4_1": "indriyānaṁ ekarasaṭṭhena sampahaṁsanā,",
  "ps1.3:36.4_2": "tadupagavīriyavāhanaṭṭhena sampahaṁsanā,",
  "ps1.3:36.4_3": "āsevanaṭṭhena sampahaṁsanā.",
  "ps1.3:36.5_0": "Paṭhamassa jhānassa sampahaṁsanā pariyosānaṁ.",
  "ps1.3:36.6_0": "Pariyosānassa imāni cattāri lakkhaṇāni.",
  "ps1.3:36.7_0": "Tena vuccati—",
  "ps1.3:36.8_0": "“paṭhamaṁ jhānaṁ pariyosānakalyāṇañceva hoti lakkhaṇasampannañca”.",
  "ps1.3:36.9_0": "Evaṁ tivattagataṁ cittaṁ tividhakalyāṇakaṁ dasalakkhaṇasampannaṁ vitakkasampannañceva hoti vicārasampannañca",
  "ps1.3:36.9_1": "pītisampannañca sukhasampannañca cittassa adhiṭṭhānasampannañca saddhāsampannañca vīriyasampannañca satisampannañca",
  "ps1.3:36.9_2": "samādhisampannañca paññāsampannañca.",
  "ps1.3:37.1_0": "Dutiyassa jhānassa ko ādi, kiṁ majjhe, kiṁ pariyosānaṁ?",
  "ps1.3:37.2_0": "Dutiyassa jhānassa paṭipadāvisuddhi ādi, upekkhānubrūhanā majjhe, sampahaṁsanā pariyosānaṁ …pe…",
  "ps1.3:37.3_0": "evaṁ tivattagataṁ cittaṁ tividhakalyāṇakaṁ dasalakkhaṇasampannaṁ pītisampannañceva hoti sukhasampannañca",
  "ps1.3:37.3_1": "cittassa adhiṭṭhānasampannañca saddhāsampannañca vīriyasampannañca satisampannañca samādhisampannañca",
  "ps1.3:37.3_2": "paññāsampannañca.",
  "ps1.3:38.1_0": "Tatiyassa jhānassa ko ādi, kiṁ majjhe, kiṁ pariyosānaṁ …pe…",
  "ps1.3:38.2_0": "evaṁ tivattagataṁ cittaṁ tividhakalyāṇakaṁ dasalakkhaṇasampannaṁ sukhasampannañceva hoti cittassa adhiṭṭhānasampannañca",
  "ps1.3:38.2_1": "saddhāsampannañca vīriyasampannañca satisampannañca samādhisampannañca paññāsampannañca.",
  "ps1.3:39.1_0": "Catutthassa jhānassa ko ādi, kiṁ majjhe, kiṁ pariyosānaṁ …pe…",
  "ps1.3:39.2_0": "evaṁ tivattagataṁ cittaṁ tividhakalyāṇakaṁ dasalakkhaṇasampannañca upekkhāsampannañceva hoti cittassa",
  "ps1.3:39.2_1": "adhiṭṭhānasampannañca saddhāsampannañca vīriyasampannañca satisampannañca samādhisampannañca paññāsampannañca.",
  "ps1.3:40.1_0": "Ākāsānañcāyatanasamāpattiyā …pe…",
  "ps1.3:40.2_0": "viññāṇañcāyatanasamāpattiyā …",
  "ps1.3:40.3_0": "ākiñcaññāyatanasamāpattiyā …",
  "ps1.3:40.4_0": "nevasaññānāsaññāyatanasamāpattiyā ko ādi, kiṁ majjhe, kiṁ pariyosānaṁ …pe…",
  "ps1.3:40.5_0": "evaṁ tivattagataṁ cittaṁ tividhakalyāṇakaṁ dasalakkhaṇasampannaṁ upekkhāsampannañceva hoti cittassa adhiṭṭhānasampannañca …pe…",
  "ps1.3:40.6_0": "paññāsampannañca.",
  "ps1.3:41.1_0": "Aniccānupassanāya ko ādi, kiṁ majjhe, kiṁ pariyosānaṁ …pe…",
  "ps1.3:41.2_0": "evaṁ tivattagataṁ cittaṁ tividhakalyāṇakaṁ dasalakkhaṇasampannaṁ vitakkasampannañceva hoti vicārasampannañca",
  "ps1.3:41.2_1": "pītisampannañca sukhasampannañca cittassa adhiṭṭhānasampannañca saddhāsampannañca vīriyasampannañca satisampannañca",
  "ps1.3:41.2_2": "samādhisampannañca paññāsampannañca.",
  "ps1.3:41.3_0": "Dukkhānupassanāya …pe…",
  "ps1.3:41.4_0": "anattānupassanāya …",
  "ps1.3:41.5_0": "nibbidānupassanāya …",
  "ps1.3:41.6_0": "virāgānupassanāya …",
  "ps1.3:41.7_0": "nirodhānupassanāya …",
  "ps1.3:41.8_0": "paṭinissaggānupassanāya …",
  "ps1.3:41.9_0": "khayānupassanāya …",
  "ps1.3:41.10_0": "vayānupassanāya …",
  "ps1.3:41.11_0": "vipariṇāmānupassanāya …",
  "ps1.3:41.12_0": "animittānupassanāya …",
  "ps1.3:41.13_0": "appaṇihitānupassanāya …",
  "ps1.3:41.14_0": "suññatānupassanāya …",
  "ps1.3:41.15_0": "adhipaññādhammavipassanāya …",
  "ps1.3:41.16_0": "yathābhūtañāṇadassanāya …",
  "ps1.3:41.17_0": "ādīnavānupassanāya …",
  "ps1.3:41.18_0": "paṭisaṅkhānupassanāya …",
  "ps1.3:41.19_0": "vivaṭṭanānupassanāya …",
  "ps1.3:42.1_0": "Sotāpattimaggassa …pe…",
  "ps1.3:42.2_0": "sakadāgāmimaggassa …",
  "ps1.3:42.3_0": "anāgāmimaggassa …",
  "ps1.3:42.4_0": "arahattamaggassa ko ādi, kiṁ majjhe, kiṁ pariyosānaṁ?",
  "ps1.3:42.5_0": "Arahattamaggassa paṭipadāvisuddhi ādi upekkhānubrūhanā majjhe, sampahaṁsanā pariyosānaṁ.",
  "ps1.3:42.6_0": "Arahattamaggassa paṭipadāvisuddhi ādi.",
  "ps1.3:42.7_0": "Ādissa kati lakkhaṇāni?",
  "ps1.3:42.8_0": "Ādissa tīṇi lakkhaṇāni.",
  "ps1.3:42.9_0": "Yo tassa paripantho tato cittaṁ visujjhati,",
  "ps1.3:42.9_1": "visuddhattā cittaṁ majjhimaṁ samathanimittaṁ paṭipajjati,",
  "ps1.3:42.9_2": "paṭipannattā tattha cittaṁ pakkhandati.",
  "ps1.3:42.10_0": "Yañca paripanthato cittaṁ visujjhati,",
  "ps1.3:42.10_1": "yañca visuddhattā cittaṁ majjhimaṁ samathanimittaṁ paṭipajjati,",
  "ps1.3:42.10_2": "yañca paṭipannattā tattha cittaṁ pakkhandati—",
  "ps1.3:42.11_0": "arahattamaggassa paṭipadāvisuddhi ādi.",
  "ps1.3:42.12_0": "Ādissa imāni tīṇi lakkhaṇāni.",
  "ps1.3:42.13_0": "Tena vuccati—",
  "ps1.3:42.14_0": "“arahattamaggo ādikalyāṇo ceva hoti lakkhaṇasampanno ca”.",
  "ps1.3:43.1_0": "Arahattamaggassa upekkhānubrūhanā majjhe.",
  "ps1.3:43.2_0": "Majjhassa kati lakkhaṇāni?",
  "ps1.3:43.3_0": "Majjhassa tīṇi lakkhaṇāni.",
  "ps1.3:43.4_0": "Visuddhaṁ cittaṁ ajjhupekkhati, samathapaṭipannaṁ ajjhupekkhati, ekattupaṭṭhānaṁ ajjhupekkhati.",
  "ps1.3:43.5_0": "Yañca visuddhaṁ cittaṁ ajjhupekkhati,",
  "ps1.3:43.5_1": "yañca samathapaṭipannaṁ ajjhupekkhati,",
  "ps1.3:43.5_2": "yañca ekattupaṭṭhānaṁ ajjhupekkhati.",
  "ps1.3:43.6_0": "Tena vuccati—",
  "ps1.3:43.7_0": "“arahattamaggo majjhekalyāṇo ceva hoti lakkhaṇasampanno ca”.",
  "ps1.3:44.1_0": "Arahattamaggassa sampahaṁsanā pariyosānaṁ.",
  "ps1.3:44.2_0": "Pariyosānassa kati lakkhaṇāni?",
  "ps1.3:44.3_0": "Pariyosānassa cattāri lakkhaṇāni.",
  "ps1.3:44.4_0": "Tattha jātānaṁ dhammānaṁ anativattanaṭṭhena sampahaṁsanā,",
  "ps1.3:44.4_1": "indriyānaṁ ekarasaṭṭhena sampahaṁsanā,",
  "ps1.3:44.4_2": "tadupagavīriyavāhanaṭṭhena sampahaṁsanā,",
  "ps1.3:44.4_3": "āsevanaṭṭhena sampahaṁsanā.",
  "ps1.3:44.5_0": "Arahattamaggassa sampahaṁsanā pariyosānaṁ.",
  "ps1.3:44.6_0": "Pariyosānassa imāni cattāri lakkhaṇāni.",
  "ps1.3:44.7_0": "Tena vuccati—",
  "ps1.3:44.8_0": "“arahattamaggo pariyosānakalyāṇo ceva hoti lakkhaṇasampanno ca”.",
  "ps1.3:44.9_0": "Evaṁ tivattagataṁ cittaṁ tividhakalyāṇakaṁ dasalakkhaṇasampannaṁ vitakkasampannañceva hoti vicārasampannañca",
  "ps1.3:44.9_1": "pītisampannañca sukhasampannañca cittassa adhiṭṭhānasampannañca saddhāsampannañca vīriyasampannañca satisampannañca",
  "ps1.3:44.9_2": "samādhisampannañca paññāsampannañca.",
  "ps1.3:45.1_0": "Nimittaṁ assāsapassāsā,",
  "ps1.3:45.2_0": "Anārammaṇamekacittassa;",
  "ps1.3:45.3_0": "Ajānato ca tayo dhamme,",
  "ps1.3:45.4_0": "Bhāvanā nupalabbhati.",
  "ps1.3:46.1_0": "Nimittaṁ assāsapassāsā,",
  "ps1.3:46.2_0": "Anārammaṇamekacittassa;",
  "ps1.3:46.3_0": "Jānato ca tayo dhamme,",
  "ps1.3:46.4_0": "Bhāvanā upalabbhatīti.",
  "ps1.3:47.1_0": "Kathaṁ ime tayo dhammā ekacittassa ārammaṇā na honti,",
  "ps1.3:47.1_1": "na cime tayo dhammā aviditā honti,",
  "ps1.3:47.1_2": "na ca cittaṁ vikkhepaṁ gacchati,",
  "ps1.3:47.1_3": "padhānañca paññāyati,",
  "ps1.3:47.1_4": "payogañca sādheti,",
  "ps1.3:47.1_5": "visesamadhigacchati?",
  "ps1.3:47.2_0": "Seyyathāpi rukkho same bhūmibhāge nikkhitto.",
  "ps1.3:47.3_0": "Tamenaṁ puriso kakacena chindeyya.",
  "ps1.3:47.4_0": "Rukkhe phuṭṭhakakacadantānaṁ vasena purisassa sati upaṭṭhitā hoti;",
  "ps1.3:47.5_0": "na āgate vā gate vā kakacadante manasi karoti.",
  "ps1.3:47.6_0": "Na āgatā vā gatā vā kakacadantā aviditā honti, padhānañca paññāyati, payogañca sādheti.",
  "ps1.3:47.7_0": "Yathā rukkho same bhūmibhāge nikkhitto.",
  "ps1.3:47.8_0": "Evaṁ upanibandhanā nimittaṁ.",
  "ps1.3:47.9_0": "Yathā kakacadantā, evaṁ assāsapassāsā.",
  "ps1.3:47.10_0": "Yathā rukkhe phuṭṭhakakacadantānaṁ vasena purisassa sati upaṭṭhitā hoti,",
  "ps1.3:47.10_1": "na āgate vā gate vā kakacadante manasi karoti,",
  "ps1.3:47.10_2": "na āgatā vā gatā vā kakacadantā aviditā honti,",
  "ps1.3:47.10_3": "padhānañca paññāyati,",
  "ps1.3:47.10_4": "payogañca sādheti.",
  "ps1.3:47.11_0": "Evamevaṁ bhikkhu nāsikagge vā mukhanimitte vā satiṁ upaṭṭhapetvā nisinno hoti,",
  "ps1.3:47.11_1": "na āgate vā gate vā assāsapassāse manasi karoti,",
  "ps1.3:47.11_2": "na āgatā vā gatā vā assāsapassāsā aviditā honti,",
  "ps1.3:47.11_3": "padhānañca paññāyati,",
  "ps1.3:47.11_4": "payogañca sādheti.",
  "ps1.3:47.12_0": "Visesamadhigacchati padhānañca.",
  "ps1.3:48.1_0": "Katamaṁ padhānaṁ?",
  "ps1.3:48.2_0": "Āraddhavīriyassa kāyopi cittampi kammaniyaṁ hoti—",
  "ps1.3:48.3_0": "idaṁ padhānaṁ.",
  "ps1.3:48.4_0": "Katamo payogo?",
  "ps1.3:48.5_0": "Āraddhavīriyassa upakkilesā pahīyanti, vitakkā vūpasammanti—",
  "ps1.3:48.6_0": "ayaṁ payogo.",
  "ps1.3:48.7_0": "Katamo viseso?",
  "ps1.3:48.8_0": "Āraddhavīriyassa saññojanā pahīyanti, anusayā byantīhonti.",
  "ps1.3:48.9_0": "Ayaṁ viseso.",
  "ps1.3:48.10_0": "Evaṁ ime tayo dhammā ekacittassa ārammaṇā na honti,",
  "ps1.3:48.10_1": "na cime tayo dhammā aviditā honti,",
  "ps1.3:48.10_2": "na ca cittaṁ vikkhepaṁ gacchati,",
  "ps1.3:48.10_3": "padhānañca paññāyati,",
  "ps1.3:48.10_4": "payogañca sādheti,",
  "ps1.3:48.10_5": "visesamadhigacchati.",
  "ps1.3:49.1_0": "Ānāpānassati yassa,",
  "ps1.3:49.2_0": "paripuṇṇā subhāvitā;",
  "ps1.3:49.3_0": "Anupubbaṁ paricitā,",
  "ps1.3:49.4_0": "yathā buddhena desitā;",
  "ps1.3:49.5_0": "So imaṁ lokaṁ pabhāseti,",
  "ps1.3:49.6_0": "abbhā muttova candimāti.",
  "ps1.3:50.1_0": "**Ānan**ti assāso, no passāso.",
  "ps1.3:50.2_0": "**Āpānan**ti passāso, no assāso.",
  "ps1.3:50.3_0": "Assāsavasena upaṭṭhānaṁ sati, passāsavasena upaṭṭhānaṁ sati.",
  "ps1.3:51.1_0": "Yo assasati tassupaṭṭhāti, yo passasati tassupaṭṭhāti.",
  "ps1.3:51.2_0": "**Paripuṇṇā**ti pariggahaṭṭhena paripuṇṇā, parivāraṭṭhena paripuṇṇā, paripūraṭṭhena paripuṇṇā.",
  "ps1.3:51.3_0": "**Subhāvitā**ti catasso bhāvanā—",
  "ps1.3:51.4_0": "tattha jātānaṁ dhammānaṁ anativattanaṭṭhena bhāvanā,",
  "ps1.3:51.4_1": "indriyānaṁ ekarasaṭṭhena bhāvanā,",
  "ps1.3:51.4_2": "tadupagavīriyavāhanaṭṭhena bhāvanā,",
  "ps1.3:51.4_3": "āsevanaṭṭhena bhāvanā.",
  "ps1.3:51.5_0": "Tassime cattāro bhāvanaṭṭhā yānīkatā honti vatthukatā anuṭṭhitā paricitā susamāraddhā.",
  "ps1.3:52.1_0": "**Yānīkatā**ti yattha yattha ākaṅkhati tattha tattha vasippatto hoti balappatto vesārajjappatto.",
  "ps1.3:52.2_0": "Tassa me te dhammā āvajjanapaṭibaddhā honti ākaṅkhapaṭibaddhā manasikārapaṭibaddhā cittuppādapaṭibaddhā.",
  "ps1.3:52.3_0": "Tena vuccati—",
  "ps1.3:52.4_0": "“yānīkatā”ti.",
  "ps1.3:52.5_0": "**Vatthukatā**ti yasmiṁ yasmiṁ vatthusmiṁ cittaṁ svādhiṭṭhitaṁ hoti,",
  "ps1.3:52.5_1": "tasmiṁ tasmiṁ vatthusmiṁ sati sūpaṭṭhitā hoti.",
  "ps1.3:52.6_0": "Yasmiṁ yasmiṁ vā pana vatthusmiṁ sati sūpaṭṭhitā hoti,",
  "ps1.3:52.6_1": "tasmiṁ tasmiṁ vatthusmiṁ cittaṁ svādhiṭṭhitaṁ hoti.",
  "ps1.3:52.7_0": "Tena vuccati—",
  "ps1.3:52.8_0": "“vatthukatā”ti.",
  "ps1.3:52.9_0": "**Anuṭṭhitā**ti vatthusmiṁ yena yena cittaṁ abhinīharati tena tena sati anuparivattati.",
  "ps1.3:52.10_0": "Yena yena vā pana sati anuparivattati tena tena cittaṁ abhinīharati.",
  "ps1.3:52.11_0": "Tena vuccati—",
  "ps1.3:52.12_0": "“anuṭṭhitā”ti.",
  "ps1.3:52.13_0": "**Paricitā**ti pariggahaṭṭhena paricitā, parivāraṭṭhena paricitā, paripūraṭṭhena paricitā.",
  "ps1.3:52.14_0": "Satiyā pariggaṇhanto jināti pāpake akusale dhamme.",
  "ps1.3:52.15_0": "Tena vuccati—",
  "ps1.3:52.16_0": "“paricitā”ti.",
  "ps1.3:52.17_0": "**Susamāraddhā**ti cattāro susamāraddhā—",
  "ps1.3:52.18_0": "tattha jātānaṁ dhammānaṁ anativattanaṭṭhena susamāraddhā,",
  "ps1.3:52.18_1": "indriyānaṁ ekarasaṭṭhena susamāraddhā,",
  "ps1.3:52.18_2": "tadupagavīriyavāhanaṭṭhena susamāraddhā,",
  "ps1.3:52.18_3": "tappaccanīkānaṁ kilesānaṁ susamūhatattā susamāraddhā.",
  "ps1.3:53.1_0": "**Susaman**ti atthi samaṁ, atthi susamaṁ.",
  "ps1.3:53.2_0": "Katamaṁ samaṁ?",
  "ps1.3:53.3_0": "Ye tattha jātā anavajjā kusalā bodhipakkhiyā—",
  "ps1.3:53.4_0": "idaṁ samaṁ.",
  "ps1.3:53.5_0": "Katamaṁ susamaṁ?",
  "ps1.3:53.6_0": "Yaṁ tesaṁ tesaṁ dhammānaṁ ārammaṇaṁ nirodho nibbānaṁ—",
  "ps1.3:53.7_0": "idaṁ susamaṁ.",
  "ps1.3:53.8_0": "Iti idañca samaṁ idañca susamaṁ ñātaṁ hoti diṭṭhaṁ viditaṁ sacchikataṁ phassitaṁ paññāya.",
  "ps1.3:53.9_0": "Āraddhaṁ hoti vīriyaṁ asallīnaṁ,",
  "ps1.3:53.9_1": "upaṭṭhitā sati asammuṭṭhā,",
  "ps1.3:53.9_2": "passaddho kāyo asāraddho,",
  "ps1.3:53.9_3": "samāhitaṁ cittaṁ ekaggaṁ.",
  "ps1.3:53.10_0": "Tena vuccati—",
  "ps1.3:53.11_0": "“susamāraddhā”ti.",
  "ps1.3:54.1_0": "**Anupubbaṁ paricitā**ti dīghaṁ assāsavasena purimā purimā paricitā, pacchimā pacchimā anuparicitā.",
  "ps1.3:54.2_0": "Dīghaṁ passāsavasena purimā purimā paricitā, pacchimā pacchimā anuparicitā.",
  "ps1.3:54.3_0": "Rassaṁ assāsavasena purimā purimā paricitā, pacchimā pacchimā anuparicitā.",
  "ps1.3:54.4_0": "Rassaṁ passāsavasena purimā purimā paricitā, pacchimā pacchimā anuparicitā …pe…",
  "ps1.3:54.5_0": "paṭinissaggānupassī assāsavasena purimā purimā paricitā, pacchimā pacchimā anuparicitā.",
  "ps1.3:54.6_0": "Paṭinissaggānupassī passāsavasena purimā purimā paricitā, pacchimā pacchimā anuparicitā.",
  "ps1.3:54.7_0": "Sabbāpi soḷasavatthukā ānāpānassatiyo aññamaññaṁ paricitā ceva honti anuparicitā ca.",
  "ps1.3:54.8_0": "Tena vuccati—",
  "ps1.3:54.9_0": "“anupubbaparicitā”ti.",
  "ps1.3:55.1_0": "**Yathā**ti dasa yathatthā—",
  "ps1.3:55.2_0": "attadamathattho yathattho,",
  "ps1.3:55.2_1": "attasamathattho yathattho,",
  "ps1.3:55.2_2": "attaparinibbāpanattho yathattho,",
  "ps1.3:55.2_3": "abhiññattho yathattho,",
  "ps1.3:55.2_4": "pariññattho yathattho,",
  "ps1.3:55.2_5": "pahānattho yathattho,",
  "ps1.3:55.2_6": "bhāvanattho yathattho,",
  "ps1.3:55.2_7": "sacchikiriyattho yathattho,",
  "ps1.3:55.2_8": "saccābhisamayattho yathattho,",
  "ps1.3:55.2_9": "nirodhe patiṭṭhāpakattho yathattho.",
  "ps1.3:56.1_0": "**Buddho**ti yo so bhagavā sayambhū anācariyako pubbe ananussutesu dhammesu sāmaṁ saccāni abhisambujjhi,",
  "ps1.3:56.1_1": "tattha ca sabbaññutaṁ pāpuṇi,",
  "ps1.3:56.1_2": "balesu ca vasībhāvaṁ.",
  "ps1.3:57.1_0": "**Buddho**ti kenaṭṭhena buddho?",
  "ps1.3:57.2_0": "Bujjhitā saccānīti—",
  "ps1.3:57.3_0": "buddho.",
  "ps1.3:57.4_0": "Bodhetā pajāyāti—",
  "ps1.3:57.5_0": "buddho.",
  "ps1.3:57.6_0": "Sabbaññutāya buddho.",
  "ps1.3:57.7_0": "Sabbadassāvitāya buddho.",
  "ps1.3:57.8_0": "Anaññaneyyatāya buddho.",
  "ps1.3:57.9_0": "Visavitāya buddho.",
  "ps1.3:57.10_0": "Khīṇāsavasaṅkhātena buddho.",
  "ps1.3:57.11_0": "Nirupalepasaṅkhātena buddho.",
  "ps1.3:57.12_0": "Ekantavītarāgoti—",
  "ps1.3:57.13_0": "buddho.",
  "ps1.3:57.14_0": "Ekantavītadosoti—",
  "ps1.3:57.15_0": "buddho.",
  "ps1.3:57.16_0": "Ekantavītamohoti—",
  "ps1.3:57.17_0": "buddho.",
  "ps1.3:57.18_0": "Ekantanikkilesoti—",
  "ps1.3:57.19_0": "buddho.",
  "ps1.3:57.20_0": "Ekāyanamaggaṁ gatoti—",
  "ps1.3:57.21_0": "buddho.",
  "ps1.3:57.22_0": "Eko anuttaraṁ sammāsambodhiṁ abhisambuddhoti—",
  "ps1.3:57.23_0": "buddho.",
  "ps1.3:57.24_0": "Abuddhivihatattā buddhipaṭilābhā—",
  "ps1.3:57.25_0": "buddho.",
  "ps1.3:57.26_0": "Buddhoti netaṁ nāmaṁ mātarā kataṁ,",
  "ps1.3:57.26_1": "na pitarā kataṁ,",
  "ps1.3:57.26_2": "na bhātarā kataṁ,",
  "ps1.3:57.26_3": "na bhaginiyā kataṁ,",
  "ps1.3:57.26_4": "na mittāmaccehi kataṁ,",
  "ps1.3:57.26_5": "na ñātisālohitehi kataṁ,",
  "ps1.3:57.26_6": "na samaṇabrāhmaṇehi kataṁ,",
  "ps1.3:57.26_7": "na devatāhi kataṁ.",
  "ps1.3:57.27_0": "Vimokkhantikametaṁ buddhānaṁ bhagavantānaṁ bodhiyā mūle saha sabbaññutaññāṇassa paṭilābhā sacchikā paññatti yadidaṁ—",
  "ps1.3:57.28_0": "buddhoti.",
  "ps1.3:57.29_0": "**Desitā**ti attadamathattho yathattho yathā buddhena desito,",
  "ps1.3:57.29_1": "attasamathattho yathattho yathā buddhena desito,",
  "ps1.3:57.29_2": "attaparinibbāpanattho yathattho yathā buddhena desito …pe…",
  "ps1.3:57.30_0": "nirodhe patiṭṭhāpakattho yathattho yathā buddhena desito.",
  "ps1.3:58.1_0": "**So**ti gahaṭṭho vā hoti pabbajito vā.",
  "ps1.3:58.2_0": "**Loko**ti khandhaloko dhātuloko āyatanaloko vipattibhavaloko vipattisambhavaloko sampattibhavaloko sampattisambhavaloko.",
  "ps1.3:58.3_0": "Eko loko—",
  "ps1.3:58.4_0": "sabbe sattā āhāraṭṭhitikā …pe…",
  "ps1.3:58.5_0": "aṭṭhārasa lokā—",
  "ps1.3:58.6_0": "aṭṭhārasa dhātuyo.",
  "ps1.3:58.7_0": "**Pabhāsetī**ti attadamathatthaṁ yathatthaṁ abhisambuddhattā.",
  "ps1.3:58.8_0": "So imaṁ lokaṁ obhāseti bhāseti pabhāseti.",
  "ps1.3:58.9_0": "Attasamathatthaṁ yathatthaṁ abhisambuddhattā.",
  "ps1.3:58.10_0": "So imaṁ lokaṁ obhāseti bhāseti pabhāseti.",
  "ps1.3:58.11_0": "Attaparinibbāpanatthaṁ yathatthaṁ abhisambuddhattā.",
  "ps1.3:58.12_0": "So imaṁ lokaṁ obhāseti bhāseti pabhāseti …pe…",
  "ps1.3:58.13_0": "nirodhe patiṭṭhāpakatthaṁ yathatthaṁ abhisambuddhattā.",
  "ps1.3:58.14_0": "So imaṁ lokaṁ obhāseti bhāseti pabhāseti.",
  "ps1.3:59.1_0": "**Abbhā muttova candimā**ti yathā abbhā, evaṁ kilesā.",
  "ps1.3:59.2_0": "Yathā cando, evaṁ ariyañāṇaṁ.",
  "ps1.3:59.3_0": "Yathā candimā devaputto, evaṁ bhikkhu.",
  "ps1.3:59.4_0": "Yathā cando abbhā mutto mahikā mutto dhūmarajā mutto rāhugahaṇā vippamutto bhāsate ca tapate ca virocate ca,",
  "ps1.3:59.4_1": "evamevaṁ bhikkhu sabbakilesehi vippamutto bhāsate ca tapate ca virocate ca.",
  "ps1.3:59.5_0": "Tena vuccati—",
  "ps1.3:59.6_0": "“abbhā muttova candimā”ti.",
  "ps1.3:59.7_0": "Imāni terasa vodāne ñāṇāni.",
  "ps1.3:59.8_0": "Vodānañāṇaniddeso catuttho.",
  "ps1.3:59.9_0": "Bhāṇavāro.",
  "ps1.3:60.0_0": "1.3.5. Satokāriñāṇaniddesa",
  "ps1.3:60.1_0": "Katamāni bāttiṁsa satokārissa ñāṇāni?",
  "ps1.3:60.2_0": "Idha bhikkhu araññagato vā rukkhamūlagato vā suññāgāragato vā nisīdati pallaṅkaṁ ābhujitvā ujuṁ kāyaṁ paṇidhāya parimukhaṁ satiṁ upaṭṭhapetvā.",
  "ps1.3:60.3_0": "So satova assasati sato passasati.",
  "ps1.3:60.4_0": "Dīghaṁ vā assasanto “dīghaṁ assasāmī”ti pajānāti.",
  "ps1.3:60.5_0": "Dīghaṁ vā passasanto “dīghaṁ passasāmī”ti pajānāti.",
  "ps1.3:60.6_0": "Rassaṁ vā assasanto “rassaṁ assasāmī”ti pajānāti.",
  "ps1.3:60.7_0": "Rassaṁ vā passasanto “rassaṁ passasāmī”ti pajānāti.",
  "ps1.3:60.8_0": "“Sabbakāyapaṭisaṁvedī assasissāmī”ti sikkhati.",
  "ps1.3:60.9_0": "“Sabbakāyapaṭisaṁvedī passasissāmī”ti sikkhati.",
  "ps1.3:60.10_0": "“Passambhayaṁ kāyasaṅkhāraṁ assasissāmī”ti sikkhati.",
  "ps1.3:60.11_0": "“Passambhayaṁ kāyasaṅkhāraṁ passasissāmī”ti sikkhati.",
  "ps1.3:60.12_0": "Pītipaṭisaṁvedī …pe…",
  "ps1.3:60.13_0": "sukhapaṭisaṁvedī …",
  "ps1.3:60.14_0": "cittasaṅkhārapaṭisaṁvedī …",
  "ps1.3:60.15_0": "passambhayaṁ cittasaṅkhāraṁ …",
  "ps1.3:60.16_0": "cittapaṭisaṁvedī …",
  "ps1.3:60.17_0": "abhippamodayaṁ cittaṁ …",
  "ps1.3:60.18_0": "samādahaṁ cittaṁ …",
  "ps1.3:60.19_0": "vimocayaṁ cittaṁ …",
  "ps1.3:60.20_0": "aniccānupassī …",
  "ps1.3:60.21_0": "virāgānupassī …",
  "ps1.3:60.22_0": "nirodhānupassī …",
  "ps1.3:60.23_0": "“paṭinissaggānupassī assasissāmī”ti sikkhati.",
  "ps1.3:60.24_0": "“Paṭinissaggānupassī passasissāmī”ti sikkhati.",
  "ps1.3:61.1_0": "**Idhā**ti imissā diṭṭhiyā,",
  "ps1.3:61.1_1": "imissā khantiyā,",
  "ps1.3:61.1_2": "imissā ruciyā,",
  "ps1.3:61.1_3": "imasmiṁ ādāye,",
  "ps1.3:61.1_4": "imasmiṁ dhamme,",
  "ps1.3:61.1_5": "imasmiṁ vinaye,",
  "ps1.3:61.1_6": "imasmiṁ dhammavinaye,",
  "ps1.3:61.1_7": "imasmiṁ pāvacane,",
  "ps1.3:61.1_8": "imasmiṁ brahmacariye,",
  "ps1.3:61.1_9": "imasmiṁ satthusāsane.",
  "ps1.3:61.2_0": "Tena vuccati—",
  "ps1.3:61.3_0": "“idhā”ti.",
  "ps1.3:61.4_0": "**Bhikkhū**ti puthujjanakalyāṇako vā hoti bhikkhu sekkho vā arahā vā akuppadhammo.",
  "ps1.3:61.5_0": "**Araññan**ti nikkhamitvā bahi indakhīlā sabbametaṁ araññaṁ.",
  "ps1.3:61.6_0": "**Rukkhamūlan**ti yattha bhikkhuno āsanaṁ paññattaṁ hoti mañco vā pīṭhaṁ vā bhisi vā taṭṭikā vā cammakhaṇḍo",
  "ps1.3:61.6_1": "vā tiṇasantharo vā paṇṇasantharo vā palālasantharo vā,",
  "ps1.3:61.6_2": "tattha bhikkhu caṅkamati vā tiṭṭhati vā nisīdati vā seyyaṁ vā kappeti.",
  "ps1.3:61.7_0": "**Suññan**ti kenaci anākiṇṇaṁ hoti gahaṭṭhehi vā pabbajitehi vā.",
  "ps1.3:61.8_0": "**Agāran**ti vihāro aḍḍhayogo pāsādo hammiyaṁ guhā.",
  "ps1.3:61.9_0": "**Nisīdati pallaṅkaṁ ābhujitvā**ti nisinno hoti pallaṅkaṁ ābhujitvā.",
  "ps1.3:61.10_0": "**Ujuṁ kāyaṁ paṇidhāyā**ti ujuko hoti kāyo ṭhito supaṇihito.",
  "ps1.3:61.11_0": "**Parimukhaṁ satiṁ upaṭṭhapetvā**ti **parī**ti pariggahaṭṭho.",
  "ps1.3:61.12_0": "**Mukhan**ti niyyānaṭṭho.",
  "ps1.3:61.13_0": "**Satī**ti upaṭṭhānaṭṭho.",
  "ps1.3:61.14_0": "Tena vuccati—",
  "ps1.3:61.15_0": "“parimukhaṁ satiṁ upaṭṭhapetvā”ti.",
  "ps1.3:62.1_0": "**Satova assasati, sato passasatī**ti bāttiṁsāya ākārehi sato kārī hoti.",
  "ps1.3:62.2_0": "Dīghaṁ assāsavasena cittassa ekaggataṁ avikkhepaṁ pajānato sati upaṭṭhitā hoti.",
  "ps1.3:62.3_0": "Tāya satiyā tena ñāṇena sato kārī hoti.",
  "ps1.3:62.4_0": "Dīghaṁ passāsavasena cittassa ekaggataṁ avikkhepaṁ pajānato sati upaṭṭhitā hoti.",
  "ps1.3:62.5_0": "Tāya satiyā tena ñāṇena sato kārī hoti.",
  "ps1.3:62.6_0": "Rassaṁ assāsavasena cittassa ekaggataṁ avikkhepaṁ pajānato sati upaṭṭhitā hoti.",
  "ps1.3:62.7_0": "Tāya satiyā tena ñāṇena sato kārī hoti.",
  "ps1.3:62.8_0": "Rassaṁ passāsavasena cittassa ekaggataṁ avikkhepaṁ pajānato sati upaṭṭhitā hoti.",
  "ps1.3:62.9_0": "Tāya satiyā tena ñāṇena sato kārī hoti …pe…",
  "ps1.3:62.10_0": "paṭinissaggānupassī assāsavasena …",
  "ps1.3:62.11_0": "paṭinissaggānupassī passāsavasena cittassa ekaggataṁ avikkhepaṁ pajānato sati upaṭṭhitā hoti.",
  "ps1.3:62.12_0": "Tāya satiyā tena ñāṇena sato kārī hoti.",
  "ps1.3:63.0_0": "1.3.5.1. Paṭhamacatukkaniddesa",
  "ps1.3:63.1_0": "Kathaṁ dīghaṁ assasanto “dīghaṁ assasāmī”ti pajānāti,",
  "ps1.3:63.1_1": "dīghaṁ passasanto “dīghaṁ passasāmī”ti pajānāti?",
  "ps1.3:63.2_0": "Dīghaṁ assāsaṁ addhānasaṅkhāte assasati,",
  "ps1.3:63.2_1": "dīghaṁ passāsaṁ addhānasaṅkhāte passasati,",
  "ps1.3:63.2_2": "dīghaṁ assāsapassāsaṁ addhānasaṅkhāte assasatipi passasatipi.",
  "ps1.3:63.3_0": "Dīghaṁ assāsapassāsaṁ addhānasaṅkhāte assasatopi passasatopi chando uppajjati.",
  "ps1.3:63.4_0": "Chandavasena tato sukhumataraṁ dīghaṁ assāsaṁ addhānasaṅkhāte assasati,",
  "ps1.3:63.4_1": "chandavasena tato sukhumataraṁ dīghaṁ passāsaṁ addhānasaṅkhāte passasati,",
  "ps1.3:63.4_2": "chandavasena tato sukhumataraṁ dīghaṁ assāsapassāsaṁ addhānasaṅkhāte assasatipi passasatipi.",
  "ps1.3:63.5_0": "Chandavasena tato sukhumataraṁ dīghaṁ assāsapassāsaṁ addhānasaṅkhāte assasatopi passasatopi pāmojjaṁ uppajjati.",
  "ps1.3:63.6_0": "Pāmojjavasena tato sukhumataraṁ dīghaṁ assāsaṁ addhānasaṅkhāte assasati,",
  "ps1.3:63.6_1": "pāmojjavasena tato sukhumataraṁ dīghaṁ passāsaṁ addhānasaṅkhāte passasati,",
  "ps1.3:63.6_2": "pāmojjavasena tato sukhumataraṁ dīghaṁ assāsapassāsaṁ addhānasaṅkhāte assasatipi passasatipi.",
  "ps1.3:63.7_0": "Pāmojjavasena tato sukhumataraṁ dīghaṁ assāsapassāsaṁ addhānasaṅkhāte assasatopi passasatopi dīghaṁ assāsapassāsāpi cittaṁ vivattati,",
  "ps1.3:63.7_1": "upekkhā saṇṭhāti.",
  "ps1.3:63.8_0": "Imehi navahākārehi dīghaṁ assāsapassāsā kāyo.",
  "ps1.3:63.9_0": "Upaṭṭhānaṁ sati.",
  "ps1.3:63.10_0": "Anupassanā ñāṇaṁ.",
  "ps1.3:63.11_0": "Kāyo upaṭṭhānaṁ, no sati;",
  "ps1.3:63.12_0": "sati upaṭṭhānañceva sati ca.",
  "ps1.3:63.13_0": "Tāya satiyā tena ñāṇena taṁ kāyaṁ anupassati.",
  "ps1.3:63.14_0": "Tena vuccati—",
  "ps1.3:63.15_0": "“kāye kāyānupassanāsatipaṭṭhānabhāvanā”ti.",
  "ps1.3:64.1_0": "**Anupassatī**ti kathaṁ taṁ kāyaṁ anupassati?",
  "ps1.3:64.2_0": "Aniccato anupassati, no niccato.",
  "ps1.3:64.3_0": "Dukkhato anupassati, no sukhato.",
  "ps1.3:64.4_0": "Anattato anupassati, no attato.",
  "ps1.3:64.5_0": "Nibbindati, no nandati.",
  "ps1.3:64.6_0": "Virajjati, no rajjati.",
  "ps1.3:64.7_0": "Nirodheti, no samudeti.",
  "ps1.3:64.8_0": "Paṭinissajjati, no ādiyati.",
  "ps1.3:64.9_0": "Aniccato anupassanto niccasaññaṁ pajahati.",
  "ps1.3:64.10_0": "Dukkhato anupassanto sukhasaññaṁ pajahati.",
  "ps1.3:64.11_0": "Anattato anupassanto attasaññaṁ pajahati.",
  "ps1.3:64.12_0": "Nibbindanto nandiṁ pajahati.",
  "ps1.3:64.13_0": "Virajjanto rāgaṁ pajahati.",
  "ps1.3:64.14_0": "Nirodhento samudayaṁ pajahati.",
  "ps1.3:64.15_0": "Paṭinissajjanto ādānaṁ pajahati.",
  "ps1.3:64.16_0": "Evaṁ taṁ kāyaṁ anupassati.",
  "ps1.3:65.1_0": "**Bhāvanā**ti catasso bhāvanā—",
  "ps1.3:65.2_0": "tattha jātānaṁ dhammānaṁ anativattanaṭṭhena bhāvanā,",
  "ps1.3:65.2_1": "indriyānaṁ ekarasaṭṭhena bhāvanā,",
  "ps1.3:65.2_2": "tadupagavīriyavāhanaṭṭhena bhāvanā,",
  "ps1.3:65.2_3": "āsevanaṭṭhena bhāvanā.",
  "ps1.3:65.3_0": "Dīghaṁ assāsapassāsavasena cittassa ekaggataṁ avikkhepaṁ pajānato viditā vedanā uppajjanti,",
  "ps1.3:65.3_1": "viditā upaṭṭhahanti,",
  "ps1.3:65.3_2": "viditā abbhatthaṁ gacchanti.",
  "ps1.3:65.4_0": "Viditā saññā uppajjanti, viditā upaṭṭhahanti, viditā abbhatthaṁ gacchanti.",
  "ps1.3:65.5_0": "Viditā vitakkā uppajjanti, viditā upaṭṭhahanti, viditā abbhatthaṁ gacchanti.",
  "ps1.3:66.1_0": "Kathaṁ viditā vedanā uppajjanti, viditā upaṭṭhahanti, viditā abbhatthaṁ gacchanti?",
  "ps1.3:66.2_0": "Kathaṁ vedanāya uppādo vidito hoti?",
  "ps1.3:66.3_0": "Avijjāsamudayā vedanāsamudayoti—",
  "ps1.3:66.4_0": "paccayasamudayaṭṭhena vedanāya uppādo vidito hoti.",
  "ps1.3:66.5_0": "Taṇhāsamudayā vedanāsamudayoti …",
  "ps1.3:66.6_0": "kammasamudayā vedanāsamudayoti …",
  "ps1.3:66.7_0": "phassasamudayā vedanāsamudayoti paccayasamudayaṭṭhena vedanāya uppādo vidito hoti.",
  "ps1.3:66.8_0": "Nibbattilakkhaṇaṁ passatopi vedanāya uppādo vidito hoti.",
  "ps1.3:66.9_0": "Evaṁ vedanāya uppādo vidito hoti.",
  "ps1.3:67.1_0": "Kathaṁ vedanāya upaṭṭhānaṁ viditaṁ hoti?",
  "ps1.3:67.2_0": "Aniccato manasikaroto khayatupaṭṭhānaṁ viditaṁ hoti.",
  "ps1.3:67.3_0": "Dukkhato manasikaroto bhayatupaṭṭhānaṁ viditaṁ hoti.",
  "ps1.3:67.4_0": "Anattato manasikaroto suññatupaṭṭhānaṁ viditaṁ hoti.",
  "ps1.3:67.5_0": "Evaṁ vedanāya upaṭṭhānaṁ viditaṁ hoti.",
  "ps1.3:68.1_0": "Kathaṁ vedanāya atthaṅgamo vidito hoti?",
  "ps1.3:68.2_0": "Avijjānirodhā vedanānirodhoti—",
  "ps1.3:68.3_0": "paccayanirodhaṭṭhena vedanāya atthaṅgamo vidito hoti.",
  "ps1.3:68.4_0": "Taṇhānirodhā vedanānirodhoti …pe…",
  "ps1.3:68.5_0": "kammanirodhā vedanānirodhoti …pe…",
  "ps1.3:68.6_0": "phassanirodhā vedanānirodhoti paccayanirodhaṭṭhena vedanāya atthaṅgamo vidito hoti.",
  "ps1.3:68.7_0": "Vipariṇāmalakkhaṇaṁ passatopi vedanāya atthaṅgamo vidito hoti.",
  "ps1.3:68.8_0": "Evaṁ vedanāya atthaṅgamo vidito hoti.",
  "ps1.3:68.9_0": "Evaṁ viditā vedanā uppajjanti, viditā upaṭṭhahanti, viditā abbhatthaṁ gacchanti.",
  "ps1.3:69.1_0": "Kathaṁ viditā saññā uppajjanti, viditā upaṭṭhahanti, viditā abbhatthaṁ gacchanti?",
  "ps1.3:69.2_0": "Kathaṁ saññāya uppādo vidito hoti?",
  "ps1.3:69.3_0": "Avijjāsamudayā saññāsamudayoti—",
  "ps1.3:69.4_0": "paccayasamudayaṭṭhena saññāya uppādo vidito hoti.",
  "ps1.3:69.5_0": "Taṇhāsamudayā saññāsamudayoti …pe…",
  "ps1.3:69.6_0": "kammasamudayā saññāsamudayoti …pe…",
  "ps1.3:69.7_0": "phassasamudayā saññāsamudayoti—",
  "ps1.3:69.8_0": "paccayasamudayaṭṭhena saññāya uppādo vidito hoti.",
  "ps1.3:69.9_0": "Nibbattilakkhaṇaṁ passatopi saññāya uppādo vidito hoti.",
  "ps1.3:69.10_0": "Evaṁ saññāya uppādo vidito hoti.",
  "ps1.3:70.1_0": "Kathaṁ saññāya upaṭṭhānaṁ viditaṁ hoti?",
  "ps1.3:70.2_0": "Aniccato manasikaroto khayatupaṭṭhānaṁ viditaṁ hoti.",
  "ps1.3:70.3_0": "Dukkhato manasikaroto bhayatupaṭṭhānaṁ viditaṁ hoti.",
  "ps1.3:70.4_0": "Anattato manasikaroto suññatupaṭṭhānaṁ viditaṁ hoti.",
  "ps1.3:70.5_0": "Evaṁ saññāya upaṭṭhānaṁ viditaṁ hoti.",
  "ps1.3:71.1_0": "Kathaṁ saññāya atthaṅgamo vidito hoti?",
  "ps1.3:71.2_0": "Avijjānirodhā saññānirodhoti—",
  "ps1.3:71.3_0": "paccayanirodhaṭṭhena saññāya atthaṅgamo vidito hoti.",
  "ps1.3:71.4_0": "Taṇhānirodhā saññānirodhoti …pe…",
  "ps1.3:71.5_0": "kammanirodhā saññānirodhoti …pe…",
  "ps1.3:71.6_0": "phassanirodhā saññānirodhoti—",
  "ps1.3:71.7_0": "paccayanirodhaṭṭhena saññāya atthaṅgamo vidito hoti.",
  "ps1.3:71.8_0": "Vipariṇāmalakkhaṇaṁ passatopi saññāya atthaṅgamo vidito hoti.",
  "ps1.3:71.9_0": "Evaṁ saññāya atthaṅgamo vidito hoti.",
  "ps1.3:71.10_0": "Evaṁ viditā saññā uppajjanti, viditā upaṭṭhahanti, viditā abbhatthaṁ gacchanti.",
  "ps1.3:72.1_0": "Kathaṁ viditā vitakkā uppajjanti, viditā upaṭṭhahanti, viditā abbhatthaṁ gacchanti?",
  "ps1.3:72.2_0": "Kathaṁ vitakkānaṁ uppādo vidito hoti?",
  "ps1.3:72.3_0": "Avijjāsamudayā vitakkasamudayoti—",
  "ps1.3:72.4_0": "paccayasamudayaṭṭhena vitakkānaṁ uppādo vidito hoti.",
  "ps1.3:72.5_0": "Taṇhāsamudayā vitakkasamudayoti …pe…",
  "ps1.3:72.6_0": "kammasamudayā vitakkasamudayoti …pe…",
  "ps1.3:72.7_0": "saññāsamudayā vitakkasamudayoti—",
  "ps1.3:72.8_0": "paccayasamudayaṭṭhena vitakkānaṁ uppādo vidito hoti.",
  "ps1.3:72.9_0": "Nibbattilakkhaṇaṁ passatopi vitakkānaṁ uppādo vidito hoti.",
  "ps1.3:72.10_0": "Evaṁ vitakkānaṁ uppādo vidito hoti.",
  "ps1.3:73.1_0": "Kathaṁ vitakkānaṁ upaṭṭhānaṁ viditaṁ hoti?",
  "ps1.3:73.2_0": "Aniccato manasikaroto khayatupaṭṭhānaṁ viditaṁ hoti.",
  "ps1.3:73.3_0": "Dukkhato manasikaroto bhayatupaṭṭhānaṁ viditaṁ hoti.",
  "ps1.3:73.4_0": "Anattato manasikaroto suññatupaṭṭhānaṁ viditaṁ hoti.",
  "ps1.3:73.5_0": "Evaṁ vitakkānaṁ upaṭṭhānaṁ viditaṁ hoti.",
  "ps1.3:74.1_0": "Kathaṁ vitakkānaṁ atthaṅgamo vidito hoti?",
  "ps1.3:74.2_0": "Avijjānirodhā vitakkanirodhoti—",
  "ps1.3:74.3_0": "paccayanirodhaṭṭhena vitakkānaṁ atthaṅgamo vidito hoti.",
  "ps1.3:74.4_0": "Taṇhānirodhā vitakkanirodhoti …pe…",
  "ps1.3:74.5_0": "kammanirodhā vitakkanirodhoti …pe…",
  "ps1.3:74.6_0": "saññānirodhā vitakkanirodhoti—",
  "ps1.3:74.7_0": "paccayanirodhaṭṭhena vitakkānaṁ atthaṅgamo vidito hoti.",
  "ps1.3:74.8_0": "Vipariṇāmalakkhaṇaṁ passatopi vitakkānaṁ atthaṅgamo vidito hoti.",
  "ps1.3:74.9_0": "Evaṁ vitakkānaṁ atthaṅgamo vidito hoti.",
  "ps1.3:74.10_0": "Evaṁ viditā vitakkā uppajjanti, viditā upaṭṭhahanti, viditā abbhatthaṁ gacchanti.",
  "ps1.3:75.1_0": "Dīghaṁ assāsapassāsavasena cittassa ekaggataṁ avikkhepaṁ pajānanto indriyāni samodhāneti,",
  "ps1.3:75.1_1": "gocarañca pajānāti,",
  "ps1.3:75.1_2": "samatthañca paṭivijjhati …pe…",
  "ps1.3:75.2_0": "maggaṁ samodhāneti, dhamme samodhāneti, gocarañca pajānāti, samatthañca paṭivijjhati.",
  "ps1.3:76.1_0": "**Indriyāni samodhānetī**ti kathaṁ indriyāni samodhāneti?",
  "ps1.3:76.2_0": "Adhimokkhaṭṭhena saddhindriyaṁ samodhāneti,",
  "ps1.3:76.2_1": "paggahaṭṭhena vīriyindriyaṁ samodhāneti,",
  "ps1.3:76.2_2": "upaṭṭhānaṭṭhena satindriyaṁ samodhāneti,",
  "ps1.3:76.2_3": "avikkhepaṭṭhena samādhindriyaṁ samodhāneti,",
  "ps1.3:76.2_4": "dassanaṭṭhena paññindriyaṁ samodhāneti.",
  "ps1.3:76.3_0": "Ayaṁ puggalo imāni indriyāni imasmiṁ ārammaṇe samodhāneti.",
  "ps1.3:76.4_0": "Tena vuccati—",
  "ps1.3:76.5_0": "“indriyāni samodhānetī”ti.",
  "ps1.3:77.1_0": "**Gocarañca pajānātī**ti yaṁ tassa ārammaṇaṁ, taṁ tassa gocaraṁ.",
  "ps1.3:77.2_0": "Yaṁ tassa gocaraṁ, taṁ tassa ārammaṇaṁ.",
  "ps1.3:77.3_0": "**Pajānātī**ti puggalo.",
  "ps1.3:77.4_0": "Pajānanā paññā.",
  "ps1.3:78.1_0": "**Saman**ti ārammaṇassa upaṭṭhānaṁ samaṁ,",
  "ps1.3:78.1_1": "cittassa avikkhepo samaṁ,",
  "ps1.3:78.1_2": "cittassa adhiṭṭhānaṁ samaṁ,",
  "ps1.3:78.1_3": "cittassa vodānaṁ samaṁ.",
  "ps1.3:78.2_0": "**Attho**ti anavajjaṭṭho niklesaṭṭho vodānaṭṭho paramaṭṭho.",
  "ps1.3:78.3_0": "**Paṭivijjhatī**ti ārammaṇassa upaṭṭhānaṭṭhaṁ paṭivijjhati,",
  "ps1.3:78.3_1": "cittassa avikkhepaṭṭhaṁ paṭivijjhati,",
  "ps1.3:78.3_2": "cittassa adhiṭṭhānaṭṭhaṁ paṭivijjhati,",
  "ps1.3:78.3_3": "cittassa vodānaṭṭhaṁ paṭivijjhati.",
  "ps1.3:78.4_0": "Tena vuccati—",
  "ps1.3:78.5_0": "“samatthañca paṭivijjhatī”ti.",
  "ps1.3:79.1_0": "**Balāni samodhānetī**ti kathaṁ balāni samodhāneti?",
  "ps1.3:79.2_0": "Assaddhiye akampiyaṭṭhena saddhābalaṁ samodhāneti,",
  "ps1.3:79.2_1": "kosajje akampiyaṭṭhena vīriyabalaṁ samodhāneti,",
  "ps1.3:79.2_2": "pamāde akampiyaṭṭhena satibalaṁ samodhāneti,",
  "ps1.3:79.2_3": "uddhacce akampiyaṭṭhena samādhibalaṁ samodhāneti,",
  "ps1.3:79.2_4": "avijjāya akampiyaṭṭhena paññābalaṁ samodhāneti.",
  "ps1.3:79.3_0": "Ayaṁ puggalo imāni balāni imasmiṁ ārammaṇe samodhāneti.",
  "ps1.3:79.4_0": "Tena vuccati—",
  "ps1.3:79.5_0": "balāni samodhānetīti.",
  "ps1.3:79.6_0": "Gocarañca pajānātīti …pe…",
  "ps1.3:79.7_0": "tena vuccati—",
  "ps1.3:79.8_0": "“samatthañca paṭivijjhatī”ti.",
  "ps1.3:80.1_0": "**Bojjhaṅge samodhānetī**ti kathaṁ bojjhaṅge samodhāneti?",
  "ps1.3:80.2_0": "Upaṭṭhānaṭṭhena satisambojjhaṅgaṁ samodhāneti,",
  "ps1.3:80.2_1": "pavicayaṭṭhena dhammavicayasambojjhaṅgaṁ samodhāneti,",
  "ps1.3:80.2_2": "paggahaṭṭhena vīriyasambojjhaṅgaṁ samodhāneti,",
  "ps1.3:80.2_3": "pharaṇaṭṭhena pītisambojjhaṅgaṁ samodhāneti,",
  "ps1.3:80.2_4": "upasamaṭṭhena passaddhisambojjhaṅgaṁ samodhāneti,",
  "ps1.3:80.2_5": "avikkhepaṭṭhena samādhisambojjhaṅgaṁ samodhāneti,",
  "ps1.3:80.2_6": "paṭisaṅkhānaṭṭhena upekkhāsambojjhaṅgaṁ samodhāneti.",
  "ps1.3:80.3_0": "Ayaṁ puggalo ime bojjhaṅge imasmiṁ ārammaṇe samodhāneti.",
  "ps1.3:80.4_0": "Tena vuccati—",
  "ps1.3:80.5_0": "“bojjhaṅge samodhānetī”ti.",
  "ps1.3:80.6_0": "Gocarañca pajānātīti …pe…",
  "ps1.3:80.7_0": "tena vuccati—",
  "ps1.3:80.8_0": "“samatthañca paṭivijjhatī”ti.",
  "ps1.3:81.1_0": "**Maggaṁ samodhānetī**ti kathaṁ maggaṁ samodhāneti?",
  "ps1.3:81.2_0": "Dassanaṭṭhena sammādiṭṭhiṁ samodhāneti,",
  "ps1.3:81.2_1": "abhiniropanaṭṭhena sammāsaṅkappaṁ samodhāneti,",
  "ps1.3:81.2_2": "pariggahaṭṭhena sammāvācaṁ samodhāneti,",
  "ps1.3:81.2_3": "samuṭṭhānaṭṭhena sammākammantaṁ samodhāneti,",
  "ps1.3:81.2_4": "vodānaṭṭhena sammāājīvaṁ samodhāneti,",
  "ps1.3:81.2_5": "paggahaṭṭhena sammāvāyāmaṁ samodhāneti,",
  "ps1.3:81.2_6": "upaṭṭhānaṭṭhena sammāsatiṁ samodhāneti,",
  "ps1.3:81.2_7": "avikkhepaṭṭhena sammāsamādhiṁ samodhāneti.",
  "ps1.3:81.3_0": "Ayaṁ puggalo imaṁ maggaṁ imasmiṁ ārammaṇe samodhāneti.",
  "ps1.3:81.4_0": "Tena vuccati—",
  "ps1.3:81.5_0": "“maggaṁ samodhānetī”ti.",
  "ps1.3:81.6_0": "Gocarañca pajānātīti …pe…",
  "ps1.3:81.7_0": "tena vuccati—",
  "ps1.3:81.8_0": "“samatthañca paṭivijjhatī”ti.",
  "ps1.3:82.1_0": "**Dhamme samodhānetī**ti kathaṁ dhamme samodhāneti?",
  "ps1.3:82.2_0": "Ādhipateyyaṭṭhena indriyāni samodhāneti,",
  "ps1.3:82.2_1": "akampiyaṭṭhena balāni samodhāneti,",
  "ps1.3:82.2_2": "niyyānaṭṭhena bojjhaṅge samodhāneti,",
  "ps1.3:82.2_3": "hetuṭṭhena maggaṁ samodhāneti,",
  "ps1.3:82.2_4": "upaṭṭhānaṭṭhena satipaṭṭhānaṁ samodhāneti,",
  "ps1.3:82.2_5": "padahanaṭṭhena sammappadhānaṁ samodhāneti,",
  "ps1.3:82.2_6": "ijjhanaṭṭhena iddhipādaṁ samodhāneti tathaṭṭhena saccaṁ samodhāneti,",
  "ps1.3:82.2_7": "avikkhepaṭṭhena samathaṁ samodhāneti,",
  "ps1.3:82.2_8": "anupassanaṭṭhena vipassanaṁ samodhāneti,",
  "ps1.3:82.2_9": "ekarasaṭṭhena samathavipassanaṁ samodhāneti,",
  "ps1.3:82.2_10": "anativattanaṭṭhena yuganaddhaṁ samodhāneti,",
  "ps1.3:82.2_11": "saṁvaraṭṭhena sīlavisuddhiṁ samodhāneti,",
  "ps1.3:82.2_12": "avikkhepaṭṭhena cittavisuddhiṁ samodhāneti,",
  "ps1.3:82.2_13": "dassanaṭṭhena diṭṭhivisuddhiṁ samodhāneti,",
  "ps1.3:82.2_14": "vimuttaṭṭhena vimokkhaṁ samodhāneti,",
  "ps1.3:82.2_15": "paṭivedhaṭṭhena vijjaṁ samodhāneti,",
  "ps1.3:82.2_16": "pariccāgaṭṭhena vimuttiṁ samodhāneti,",
  "ps1.3:82.2_17": "samucchedaṭṭhena khaye ñāṇaṁ samodhāneti,",
  "ps1.3:82.2_18": "paṭippassaddhaṭṭhena anuppāde ñāṇaṁ samodhāneti,",
  "ps1.3:82.2_19": "chandaṁ mūlaṭṭhena samodhāneti,",
  "ps1.3:82.2_20": "manasikāraṁ samuṭṭhānaṭṭhena samodhāneti,",
  "ps1.3:82.2_21": "phassaṁ samodhānaṭṭhena samodhāneti,",
  "ps1.3:82.2_22": "vedanaṁ samosaraṇaṭṭhena samodhāneti,",
  "ps1.3:82.2_23": "samādhiṁ pamukhaṭṭhena samodhāneti,",
  "ps1.3:82.2_24": "satiṁ ādhipateyyaṭṭhena samodhāneti,",
  "ps1.3:82.2_25": "paññaṁ taduttaraṭṭhena samodhāneti,",
  "ps1.3:82.2_26": "vimuttiṁ sāraṭṭhena samodhāneti,",
  "ps1.3:82.2_27": "amatogadhaṁ nibbānaṁ pariyosānaṭṭhena samodhāneti.",
  "ps1.3:82.3_0": "Ayaṁ puggalo ime dhamme imasmiṁ ārammaṇe samodhāneti.",
  "ps1.3:82.4_0": "Tena vuccati—",
  "ps1.3:82.5_0": "“dhamme samodhānetī”ti.",
  "ps1.3:83.1_0": "**Gocarañca pajānātī**ti yaṁ tassa ārammaṇaṁ, taṁ tassa gocaraṁ.",
  "ps1.3:83.2_0": "Yaṁ tassa gocaraṁ, taṁ tassa ārammaṇaṁ **pajānātī**ti puggalo.",
  "ps1.3:83.3_0": "Pajānanā paññā.",
  "ps1.3:83.4_0": "**Saman**ti ārammaṇassa upaṭṭhānaṁ samaṁ,",
  "ps1.3:83.4_1": "cittassa avikkhepo samaṁ,",
  "ps1.3:83.4_2": "cittassa adhiṭṭhānaṁ samaṁ,",
  "ps1.3:83.4_3": "cittassa vodānaṁ samaṁ.",
  "ps1.3:83.5_0": "**Attho**ti anavajjaṭṭho niklesaṭṭho vodānaṭṭho paramaṭṭho.",
  "ps1.3:83.6_0": "**Paṭivijjhatī**ti ārammaṇassa upaṭṭhānaṭṭhaṁ paṭivijjhati,",
  "ps1.3:83.6_1": "cittassa avikkhepaṭṭhaṁ paṭivijjhati,",
  "ps1.3:83.6_2": "cittassa adhiṭṭhānaṭṭhaṁ paṭivijjhati,",
  "ps1.3:83.6_3": "cittassa vodānaṭṭhaṁ paṭivijjhati.",
  "ps1.3:83.7_0": "Tena vuccati—",
  "ps1.3:83.8_0": "“samatthañca paṭivijjhatī”ti.",
  "ps1.3:84.1_0": "Kathaṁ rassaṁ assasanto “rassaṁ assasāmī”ti pajānāti,",
  "ps1.3:84.1_1": "rassaṁ passasanto “rassaṁ passasāmī”ti pajānāti?",
  "ps1.3:84.2_0": "Rassaṁ assāsaṁ ittarasaṅkhāte assasati,",
  "ps1.3:84.2_1": "rassaṁ passāsaṁ ittarasaṅkhāte passasati,",
  "ps1.3:84.2_2": "rassaṁ assāsapassāsaṁ ittarasaṅkhāte assasatipi passasatipi.",
  "ps1.3:84.3_0": "Rassaṁ assāsapassāsaṁ ittarasaṅkhāte assasatopi passasatopi chando uppajjati.",
  "ps1.3:84.4_0": "Chandavasena tato sukhumataraṁ rassaṁ assāsaṁ ittarasaṅkhāte assasati.",
  "ps1.3:84.5_0": "Chandavasena tato sukhumataraṁ rassaṁ passāsaṁ ittarasaṅkhāte passasati.",
  "ps1.3:84.6_0": "Chandavasena tato sukhumataraṁ rassaṁ assāsapassāsaṁ ittarasaṅkhāte assasatipi passasatipi.",
  "ps1.3:84.7_0": "Chandavasena tato sukhumataraṁ rassaṁ assāsapassāsaṁ ittarasaṅkhāte assasatopi passasatopi pāmojjaṁ uppajjati.",
  "ps1.3:84.8_0": "Pāmojjavasena tato sukhumataraṁ rassaṁ assāsaṁ ittarasaṅkhāte assasati,",
  "ps1.3:84.8_1": "pāmojjavasena tato sukhumataraṁ rassaṁ passāsaṁ ittarasaṅkhāte passasati,",
  "ps1.3:84.8_2": "pāmojjavasena tato sukhumataraṁ rassaṁ assāsapassāsaṁ ittarasaṅkhāte assasatipi passasatipi.",
  "ps1.3:84.9_0": "Pāmojjavasena tato sukhumataraṁ rassaṁ assāsapassāsaṁ ittarasaṅkhāte assasatopi passasatopi rassā assāsapassāsā cittaṁ vivattati,",
  "ps1.3:84.9_1": "upekkhā saṇṭhāti.",
  "ps1.3:84.10_0": "Imehi navahākārehi rassā assāsapassāsā kāyo upaṭṭhānaṁ sati anupassanā ñāṇaṁ.",
  "ps1.3:84.11_0": "Kāyo upaṭṭhānaṁ, no sati;",
  "ps1.3:84.12_0": "sati upaṭṭhānañceva sati ca.",
  "ps1.3:84.13_0": "Tāya satiyā tena ñāṇena taṁ kāyaṁ anupassati.",
  "ps1.3:84.14_0": "Tena vuccati—",
  "ps1.3:84.15_0": "“kāye kāyānupassanāsatipaṭṭhānabhāvanā”ti.",
  "ps1.3:85.1_0": "**Anupassatī**ti kathaṁ taṁ kāyaṁ anupassati …pe…",
  "ps1.3:85.2_0": "evaṁ taṁ kāyaṁ anupassati.",
  "ps1.3:85.3_0": "**Bhāvanā**ti catasso bhāvanā …pe…",
  "ps1.3:85.4_0": "āsevanaṭṭhena bhāvanā.",
  "ps1.3:85.5_0": "Rassaṁ assāsapassāsavasena cittassa ekaggataṁ avikkhepaṁ pajānato viditā vedanā uppajjanti …pe…",
  "ps1.3:85.6_0": "rassaṁ assāsapassāsavasena cittassa ekaggataṁ avikkhepaṁ pajānanto indriyāni samodhāneti …pe…",
  "ps1.3:85.7_0": "tena vuccati—",
  "ps1.3:85.8_0": "“samatthañca paṭivijjhatī”ti.",
  "ps1.3:86.1_0": "Kathaṁ “sabbakāyapaṭisaṁvedī assasissāmī”ti sikkhati,",
  "ps1.3:86.1_1": "“sabbakāyapaṭisaṁvedī passasissāmī”ti sikkhati?",
  "ps1.3:86.2_0": "**Kāyo**ti dve kāyā—",
  "ps1.3:86.3_0": "nāmakāyo ca rūpakāyo ca.",
  "ps1.3:86.4_0": "Katamo nāmakāyo?",
  "ps1.3:86.5_0": "Vedanā, saññā, cetanā, phasso, manasikāro, nāmañca nāmakāyo ca, ye ca vuccanti cittasaṅkhārā—",
  "ps1.3:86.6_0": "ayaṁ nāmakāyo.",
  "ps1.3:86.7_0": "Katamo rūpakāyo?",
  "ps1.3:86.8_0": "Cattāro ca mahābhūtā,",
  "ps1.3:86.8_1": "catunnañca mahābhūtānaṁ upādāyarūpaṁ,",
  "ps1.3:86.8_2": "assāso ca passāso ca,",
  "ps1.3:86.8_3": "nimittañca upanibandhanā,",
  "ps1.3:86.8_4": "ye ca vuccanti kāyasaṅkhārā—",
  "ps1.3:86.9_0": "ayaṁ rūpakāyo.",
  "ps1.3:87.1_0": "Kathaṁ te kāyā paṭividitā honti?",
  "ps1.3:87.2_0": "Dīghaṁ assāsavasena cittassa ekaggataṁ avikkhepaṁ pajānato sati upaṭṭhitā hoti.",
  "ps1.3:87.3_0": "Tāya satiyā tena ñāṇena te kāyā paṭividitā honti.",
  "ps1.3:87.4_0": "Dīghaṁ passāsavasena cittassa ekaggataṁ avikkhepaṁ pajānato sati upaṭṭhitā hoti.",
  "ps1.3:87.5_0": "Tāya satiyā tena ñāṇena te kāyā paṭividitā honti.",
  "ps1.3:87.6_0": "Rassaṁ assāsavasena cittassa ekaggataṁ avikkhepaṁ pajānato sati upaṭṭhitā hoti.",
  "ps1.3:87.7_0": "Tāya satiyā tena ñāṇena te kāyā paṭividitā honti.",
  "ps1.3:87.8_0": "Rassaṁ passāsavasena cittassa ekaggataṁ avikkhepaṁ pajānato sati upaṭṭhitā hoti.",
  "ps1.3:87.9_0": "Tāya satiyā tena ñāṇena te kāyā paṭividitā honti.",
  "ps1.3:88.1_0": "Āvajjato te kāyā paṭividitā honti,",
  "ps1.3:88.1_1": "pajānato te kāyā paṭividitā honti,",
  "ps1.3:88.1_2": "passato te kāyā paṭividitā honti,",
  "ps1.3:88.1_3": "paccavekkhato te kāyā paṭividitā honti,",
  "ps1.3:88.1_4": "cittaṁ adhiṭṭhahato te kāyā paṭividitā honti,",
  "ps1.3:88.1_5": "saddhāya adhimuccato te kāyā paṭividitā honti,",
  "ps1.3:88.1_6": "vīriyaṁ paggaṇhato te kāyā paṭividitā honti,",
  "ps1.3:88.1_7": "satiṁ upaṭṭhāpayato te kāyā paṭividitā honti,",
  "ps1.3:88.1_8": "cittaṁ samādahato te kāyā paṭividitā honti,",
  "ps1.3:88.1_9": "paññāya pajānato te kāyā paṭividitā honti,",
  "ps1.3:88.1_10": "abhiññeyyaṁ abhijānato te kāyā paṭividitā honti,",
  "ps1.3:88.1_11": "pariññeyyaṁ parijānato te kāyā paṭividitā honti,",
  "ps1.3:88.1_12": "pahātabbaṁ pajahato te kāyā paṭividitā honti,",
  "ps1.3:88.1_13": "bhāvetabbaṁ bhāvayato te kāyā paṭividitā honti,",
  "ps1.3:88.1_14": "sacchikātabbaṁ sacchikaroto te kāyā paṭividitā honti.",
  "ps1.3:88.2_0": "Evaṁ te kāyā paṭividitā honti.",
  "ps1.3:88.3_0": "Sabbakāyapaṭisaṁvedī assāsapassāsā kāyo upaṭṭhānaṁ sati anupassanā ñāṇaṁ.",
  "ps1.3:88.4_0": "Kāyo upaṭṭhānaṁ, no sati.",
  "ps1.3:88.5_0": "Sati upaṭṭhānañceva sati ca.",
  "ps1.3:88.6_0": "Tāya satiyā tena ñāṇena taṁ kāyaṁ anupassati.",
  "ps1.3:88.7_0": "Tena vuccati—",
  "ps1.3:88.8_0": "“kāye kāyānupassanāsatipaṭṭhānabhāvanā”ti.",
  "ps1.3:89.1_0": "**Anupassatī**ti kathaṁ taṁ kāyaṁ anupassati …pe…",
  "ps1.3:89.2_0": "evaṁ taṁ kāyaṁ anupassati.",
  "ps1.3:89.3_0": "**Bhāvanā**ti catasso bhāvanā …pe…",
  "ps1.3:89.4_0": "āsevanaṭṭhena bhāvanā.",
  "ps1.3:90.1_0": "Sabbakāyapaṭisaṁvedī assāsapassāsānaṁ saṁvaraṭṭhena sīlavisuddhi,",
  "ps1.3:90.1_1": "avikkhepaṭṭhena cittavisuddhi,",
  "ps1.3:90.1_2": "dassanaṭṭhena diṭṭhivisuddhi.",
  "ps1.3:90.2_0": "Yo tattha saṁvaraṭṭho, ayaṁ adhisīlasikkhā.",
  "ps1.3:90.3_0": "Yo tattha avikkhepaṭṭho, ayaṁ adhicittasikkhā.",
  "ps1.3:90.4_0": "Yo tattha dassanaṭṭho, ayaṁ adhipaññāsikkhā.",
  "ps1.3:90.5_0": "Imā tisso sikkhāyo āvajjanto sikkhati,",
  "ps1.3:90.5_1": "jānanto sikkhati,",
  "ps1.3:90.5_2": "passanto sikkhati,",
  "ps1.3:90.5_3": "paccavekkhanto sikkhati,",
  "ps1.3:90.5_4": "cittaṁ adhiṭṭhahanto sikkhati,",
  "ps1.3:90.5_5": "saddhāya adhimuccanto sikkhati,",
  "ps1.3:90.5_6": "vīriyaṁ paggaṇhanto sikkhati,",
  "ps1.3:90.5_7": "satiṁ upaṭṭhapento sikkhati,",
  "ps1.3:90.5_8": "cittaṁ samādahanto sikkhati,",
  "ps1.3:90.5_9": "paññāya pajānanto sikkhati,",
  "ps1.3:90.5_10": "abhiññeyyaṁ abhijānanto sikkhati,",
  "ps1.3:90.5_11": "pariññeyyaṁ parijānanto sikkhati,",
  "ps1.3:90.5_12": "pahātabbaṁ pajahanto sikkhati,",
  "ps1.3:90.5_13": "bhāvetabbaṁ bhāvento sikkhati,",
  "ps1.3:90.5_14": "sacchikātabbaṁ sacchikaronto sikkhati.",
  "ps1.3:91.1_0": "Sabbakāyapaṭisaṁvedī assāsapassāsavasena cittassa ekaggataṁ avikkhepaṁ pajānato viditā vedanā uppajjanti …pe…",
  "ps1.3:91.2_0": "sabbakāyapaṭisaṁvedī assāsapassāsavasena cittassa ekaggataṁ avikkhepaṁ pajānanto indriyāni samodhāneti …pe…",
  "ps1.3:91.3_0": "tena vuccati—",
  "ps1.3:91.4_0": "“samatthañca paṭivijjhatī”ti.",
  "ps1.3:92.1_0": "Kathaṁ “passambhayaṁ kāyasaṅkhāraṁ assasissāmī”ti sikkhati,",
  "ps1.3:92.1_1": "“passambhayaṁ kāyasaṅkhāraṁ passasissāmī”ti sikkhati?",
  "ps1.3:92.2_0": "Katamo kāyasaṅkhāro?",
  "ps1.3:92.3_0": "Dīghaṁ assāsā kāyikā.",
  "ps1.3:92.4_0": "Ete dhammā kāyapaṭibaddhā kāyasaṅkhārā.",
  "ps1.3:92.5_0": "Te kāyasaṅkhāre passambhento nirodhento vūpasamento sikkhati.",
  "ps1.3:92.6_0": "Dīghaṁ passāsā kāyikā.",
  "ps1.3:92.7_0": "Ete dhammā kāyapaṭibaddhā kāyasaṅkhārā.",
  "ps1.3:92.8_0": "Te kāyasaṅkhāre passambhento nirodhento vūpasamento sikkhati.",
  "ps1.3:92.9_0": "Rassaṁ assāsā rassaṁ passāsā.",
  "ps1.3:92.10_0": "Sabbakāyapaṭisaṁvedī assāsā sabbakāyapaṭisaṁvedī passāsā kāyikā.",
  "ps1.3:92.11_0": "Ete dhammā kāyapaṭibaddhā kāyasaṅkhārā.",
  "ps1.3:92.12_0": "Te kāyasaṅkhāre passambhento nirodhento vūpasamento sikkhati.",
  "ps1.3:93.1_0": "Yathārūpehi kāyasaṅkhārehi yā kāyassa ānamanā vinamanā sannamanā paṇamanā iñjanā phandanā calanā pakampanā—",
  "ps1.3:93.2_0": "passambhayaṁ kāyasaṅkhāraṁ assasissāmīti sikkhati,",
  "ps1.3:93.2_1": "passambhayaṁ kāyasaṅkhāraṁ passasissāmīti sikkhati.",
  "ps1.3:93.3_0": "Yathārūpehi kāyasaṅkhārehi yā kāyassa na ānamanā na vinamanā na sannamanā na paṇamanā aniñjanā aphandanā",
  "ps1.3:93.3_1": "acalanā akampanā santaṁ sukhumaṁ passambhayaṁ kāyasaṅkhāraṁ assasissāmīti sikkhati,",
  "ps1.3:93.3_2": "passambhayaṁ kāyasaṅkhāraṁ passasissāmīti sikkhati.",
  "ps1.3:94.1_0": "Iti kira “passambhayaṁ kāyasaṅkhāraṁ assasissāmī”ti sikkhati,",
  "ps1.3:94.1_1": "“passambhayaṁ kāyasaṅkhāraṁ passasissāmī”ti sikkhati.",
  "ps1.3:94.2_0": "Evaṁ sante vātūpaladdhiyā ca pabhāvanā na hoti,",
  "ps1.3:94.2_1": "assāsapassāsānañca pabhāvanā na hoti,",
  "ps1.3:94.2_2": "ānāpānassatiyā ca pabhāvanā na hoti,",
  "ps1.3:94.2_3": "ānāpānassatisamādhissa ca pabhāvanā na hoti;",
  "ps1.3:94.3_0": "na ca naṁ taṁ samāpattiṁ paṇḍitā samāpajjantipi vuṭṭhahantipi.",
  "ps1.3:95.1_0": "Iti kira “passambhayaṁ kāyasaṅkhāraṁ assasissāmī”ti sikkhati,",
  "ps1.3:95.1_1": "“passambhayaṁ kāyasaṅkhāraṁ passasissāmī”ti sikkhati.",
  "ps1.3:95.2_0": "Evaṁ sante vātūpaladdhiyā ca pabhāvanā hoti,",
  "ps1.3:95.2_1": "assāsapassāsānañca pabhāvanā hoti,",
  "ps1.3:95.2_2": "ānāpānassatiyā ca pabhāvanā hoti.",
  "ps1.3:95.3_0": "Ānāpānassatisamādhissa ca pabhāvanā hoti;",
  "ps1.3:95.4_0": "tañca naṁ samāpattiṁ paṇḍitā samāpajjantipi vuṭṭhahantipi.",
  "ps1.3:95.5_0": "Yathā kathaṁ viya?",
  "ps1.3:95.6_0": "Seyyathāpi kaṁse ākoṭite paṭhamaṁ oḷārikā saddā pavattanti.",
  "ps1.3:95.7_0": "Oḷārikānaṁ saddānaṁ nimittaṁ suggahitattā sumanasikatattā sūpadhāritattā niruddhepi oḷārike sadde,",
  "ps1.3:95.7_1": "atha pacchā sukhumakā saddā pavattanti.",
  "ps1.3:95.8_0": "Sukhumakānaṁ saddānaṁ nimittaṁ suggahitattā sumanasikatattā sūpadhāritattā niruddhepi sukhumake sadde,",
  "ps1.3:95.8_1": "atha pacchā sukhumasaddanimittārammaṇatāpi cittaṁ pavattati.",
  "ps1.3:95.9_0": "Evamevaṁ paṭhamaṁ oḷārikā assāsapassāsā pavattanti;",
  "ps1.3:95.10_0": "oḷārikānaṁ assāsapassāsānaṁ nimittaṁ suggahitattā sumanasikatattā sūpadhāritattā niruddhepi oḷārike assāsapassāse,",
  "ps1.3:95.10_1": "atha pacchā sukhumakā assāsapassāsā pavattanti.",
  "ps1.3:95.11_0": "Sukhumakānaṁ assāsapassāsānaṁ nimittaṁ suggahitattā sumanasikatattā sūpadhāritattā niruddhepi sukhumake assāsapassāse,",
  "ps1.3:95.11_1": "atha pacchā sukhumakaassāsapassāsānaṁ nimittārammaṇatāpi cittaṁ na vikkhepaṁ gacchati.",
  "ps1.3:96.1_0": "Evaṁ sante vātūpaladdhiyā ca pabhāvanā hoti,",
  "ps1.3:96.1_1": "assāsapassāsānañca pabhāvanā hoti,",
  "ps1.3:96.1_2": "ānāpānassatiyā ca pabhāvanā hoti,",
  "ps1.3:96.1_3": "ānāpānassatisamādhissa ca pabhāvanā hoti;",
  "ps1.3:96.2_0": "tañca naṁ samāpattiṁ paṇḍitā samāpajjantipi vuṭṭhahantipi.",
  "ps1.3:96.3_0": "Passambhayaṁ kāyasaṅkhāraṁ assāsapassāsā kāyo upaṭṭhānaṁ sati anupassanā ñāṇaṁ.",
  "ps1.3:96.4_0": "Kāyo upaṭṭhānaṁ, no sati;",
  "ps1.3:96.5_0": "sati upaṭṭhānañceva sati ca.",
  "ps1.3:96.6_0": "Tāya satiyā tena ñāṇena taṁ kāyaṁ anupassati.",
  "ps1.3:96.7_0": "Tena vuccati—",
  "ps1.3:96.8_0": "“kāye kāyānupassanāsatipaṭṭhānabhāvanā”ti.",
  "ps1.3:97.1_0": "**Anupassatī**ti kathaṁ taṁ kāyaṁ anupassati …pe…",
  "ps1.3:97.2_0": "evaṁ taṁ kāyaṁ anupassati.",
  "ps1.3:97.3_0": "**Bhāvanā**ti catasso bhāvanā …pe…",
  "ps1.3:97.4_0": "āsevanaṭṭhena bhāvanā.",
  "ps1.3:97.5_0": "Passambhayaṁ kāyasaṅkhāraṁ,",
  "ps1.3:97.5_1": "assāsapassāsānaṁ saṁvaraṭṭhena sīlavisuddhi,",
  "ps1.3:97.5_2": "avikkhepaṭṭhena cittavisuddhi,",
  "ps1.3:97.5_3": "dassanaṭṭhena diṭṭhivisuddhi.",
  "ps1.3:97.6_0": "Yo tattha saṁvaraṭṭho, ayaṁ adhisīlasikkhā;",
  "ps1.3:97.7_0": "yo tattha avikkhepaṭṭho, ayaṁ adhicittasikkhā;",
  "ps1.3:97.8_0": "yo tattha dassanaṭṭho ayaṁ adhipaññāsikkhā.",
  "ps1.3:97.9_0": "Imā tisso sikkhāyo āvajjanto sikkhati …pe…",
  "ps1.3:97.10_0": "sacchikātabbaṁ sacchikaronto sikkhati,",
  "ps1.3:97.10_1": "passambhayaṁ kāyasaṅkhāraṁ assāsapassāsavasena cittassa ekaggataṁ avikkhepaṁ pajānato viditā vedanā uppajjanti …pe…",
  "ps1.3:97.11_0": "passambhayaṁ kāyasaṅkhāraṁ assāsapassāsavasena cittassa ekaggataṁ avikkhepaṁ pajānanto indriyāni samodhāneti …pe…",
  "ps1.3:97.12_0": "tena vuccati—",
  "ps1.3:97.13_0": "“samatthañca paṭivijjhatī”ti.",
  "ps1.3:98.1_0": "Aṭṭha anupassanāñāṇāni,",
  "ps1.3:98.1_1": "aṭṭha ca upaṭṭhānānussatiyo,",
  "ps1.3:98.1_2": "cattāri suttantikavatthūni kāye kāyānupassanāya.",
  "ps1.3:98.2_0": "Bhāṇavāro.",
  "ps1.3:99.0_0": "1.3.5.2. Dutiyacatukkaniddesa",
  "ps1.3:99.1_0": "Kathaṁ “pītipaṭisaṁvedī assasissāmī”ti sikkhati “pītipaṭisaṁvedī passasissāmī”ti sikkhati?",
  "ps1.3:99.2_0": "Katamā pīti?",
  "ps1.3:99.3_0": "Dīghaṁ assāsavasena cittassa ekaggataṁ avikkhepaṁ pajānato uppajjati pīti pāmojjaṁ.",
  "ps1.3:99.4_0": "Yā pīti pāmojjaṁ āmodanā pamodanā hāso pahāso vitti odagyaṁ attamanatā cittassa.",
  "ps1.3:99.5_0": "Dīghaṁ passāsavasena cittassa ekaggataṁ avikkhepaṁ pajānato uppajjati pīti pāmojjaṁ …pe…",
  "ps1.3:99.6_0": "rassaṁ assāsavasena,",
  "ps1.3:99.6_1": "rassaṁ passāsavasena,",
  "ps1.3:99.6_2": "sabbakāyapaṭisaṁvedī assāsavasena,",
  "ps1.3:99.6_3": "sabbakāyapaṭisaṁvedī passāsavasena,",
  "ps1.3:99.6_4": "passambhayaṁ kāyasaṅkhāraṁ assāsavasena,",
  "ps1.3:99.6_5": "passambhayaṁ kāyasaṅkhāraṁ passāsavasena cittassa ekaggataṁ avikkhepaṁ pajānato uppajjati pīti pāmojjaṁ.",
  "ps1.3:99.7_0": "Yā pīti pāmojjaṁ āmodanā pamodanā hāso pahāso vitti odagyaṁ attamanatā cittassa—",
  "ps1.3:99.8_0": "ayaṁ pīti.",
  "ps1.3:100.1_0": "Kathaṁ sā pīti paṭividitā hoti?",
  "ps1.3:100.2_0": "Dīghaṁ assāsapassāsavasena cittassa ekaggataṁ avikkhepaṁ pajānato sati upaṭṭhitā hoti.",
  "ps1.3:100.3_0": "Tāya satiyā tena ñāṇena sā pīti paṭividitā hoti.",
  "ps1.3:100.4_0": "Dīghaṁ passāsavasena cittassa ekaggataṁ avikkhepaṁ pajānato sati upaṭṭhitā hoti.",
  "ps1.3:100.5_0": "Tāya satiyā tena ñāṇena sā pīti paṭividitā hoti.",
  "ps1.3:100.6_0": "Rassaṁ assāsavasena …pe…",
  "ps1.3:100.7_0": "rassaṁ passāsavasena …",
  "ps1.3:100.8_0": "sabbakāyapaṭisaṁvedī assāsavasena …",
  "ps1.3:100.9_0": "sabbakāyapaṭisaṁvedī passāsavasena …",
  "ps1.3:100.10_0": "passambhayaṁ kāyasaṅkhāraṁ assāsavasena …",
  "ps1.3:100.11_0": "passambhayaṁ kāyasaṅkhāraṁ passāsavasena cittassa ekaggataṁ avikkhepaṁ pajānato sati upaṭṭhitā hoti.",
  "ps1.3:100.12_0": "Tāya satiyā tena ñāṇena sā pīti paṭividitā hoti.",
  "ps1.3:100.13_0": "Āvajjato sā pīti paṭividitā hoti, jānato …",
  "ps1.3:100.14_0": "passato …",
  "ps1.3:100.15_0": "paccavekkhato …",
  "ps1.3:100.16_0": "cittaṁ adhiṭṭhahato …",
  "ps1.3:100.17_0": "saddhāya adhimuccato …",
  "ps1.3:100.18_0": "vīriyaṁ paggaṇhato …",
  "ps1.3:100.19_0": "satiṁ upaṭṭhāpayato …",
  "ps1.3:100.20_0": "cittaṁ samādahato …",
  "ps1.3:100.21_0": "paññāya pajānato …",
  "ps1.3:100.22_0": "abhiññeyyaṁ abhijānato …",
  "ps1.3:100.23_0": "pariññeyyaṁ parijānato …",
  "ps1.3:100.24_0": "pahātabbaṁ pajahato …",
  "ps1.3:100.25_0": "bhāvetabbaṁ bhāvayato …",
  "ps1.3:100.26_0": "sacchikātabbaṁ sacchikaroto sā pīti paṭividitā hoti.",
  "ps1.3:100.27_0": "Evaṁ sā pīti paṭividitā hoti.",
  "ps1.3:101.1_0": "Pītipaṭisaṁvedī assāsapassāsavasena vedanā upaṭṭhānaṁ sati anupassanā ñāṇaṁ.",
  "ps1.3:101.2_0": "Vedanā upaṭṭhānaṁ, no sati;",
  "ps1.3:101.3_0": "sati upaṭṭhānañceva sati ca.",
  "ps1.3:101.4_0": "Tāya satiyā tena ñāṇena taṁ vedanaṁ anupassati.",
  "ps1.3:101.5_0": "Tena vuccati—",
  "ps1.3:101.6_0": "“vedanāsu vedanānupassanāsatipaṭṭhānabhāvanā”ti.",
  "ps1.3:102.1_0": "**Anupassatī**ti kathaṁ taṁ vedanaṁ anupassati?",
  "ps1.3:102.2_0": "Aniccato anupassati …pe…",
  "ps1.3:102.3_0": "evaṁ taṁ vedanaṁ anupassati.",
  "ps1.3:102.4_0": "**Bhāvanā**ti catasso bhāvanā …pe…",
  "ps1.3:102.5_0": "āsevanaṭṭhena bhāvanā.",
  "ps1.3:102.6_0": "Pītipaṭisaṁvedī assāsapassāsānaṁ saṁvaraṭṭhena sīlavisuddhi …pe…",
  "ps1.3:102.7_0": "pītipaṭisaṁvedī assāsapassāsavasena cittassa ekaggataṁ avikkhepaṁ pajānato …pe…",
  "ps1.3:102.8_0": "pajānanto indriyāni samodhāneti.",
  "ps1.3:102.9_0": "Tena vuccati—",
  "ps1.3:102.10_0": "“samatthañca paṭivijjhatī”ti.",
  "ps1.3:103.1_0": "Kathaṁ “sukhapaṭisaṁvedī assasissāmī”ti sikkhati, “sukhapaṭisaṁvedī passasissāmī”ti sikkhati?",
  "ps1.3:103.2_0": "**Sukhan**ti dve sukhāni—",
  "ps1.3:103.3_0": "kāyikañca sukhaṁ, cetasikañca sukhaṁ.",
  "ps1.3:103.4_0": "Katamaṁ kāyikaṁ sukhaṁ?",
  "ps1.3:103.5_0": "Yaṁ kāyikaṁ sātaṁ kāyikaṁ sukhaṁ,",
  "ps1.3:103.5_1": "kāyasamphassajaṁ sātaṁ sukhaṁ vedayitaṁ,",
  "ps1.3:103.5_2": "kāyasamphassajā sātā sukhā vedanā—",
  "ps1.3:103.6_0": "idaṁ kāyikaṁ sukhaṁ.",
  "ps1.3:103.7_0": "Katamaṁ cetasikaṁ sukhaṁ?",
  "ps1.3:103.8_0": "Yaṁ cetasikaṁ sātaṁ cetasikaṁ sukhaṁ,",
  "ps1.3:103.8_1": "cetosamphassajaṁ sātaṁ sukhaṁ vedayitaṁ,",
  "ps1.3:103.8_2": "cetosamphassajā sātā sukhā vedanā—",
  "ps1.3:103.9_0": "idaṁ cetasikaṁ sukhaṁ.",
  "ps1.3:104.1_0": "Kathaṁ te sukhā paṭividitā honti?",
  "ps1.3:104.2_0": "Dīghaṁ assāsavasena cittassa ekaggataṁ avikkhepaṁ pajānato sati upaṭṭhitā hoti.",
  "ps1.3:104.3_0": "Tāya satiyā tena ñāṇena te sukhā paṭividitā honti.",
  "ps1.3:104.4_0": "Dīghaṁ passāsavasena cittassa ekaggataṁ avikkhepaṁ pajānato sati upaṭṭhitā hoti.",
  "ps1.3:104.5_0": "Tāya satiyā tena ñāṇena te sukhā paṭividitā honti …pe…",
  "ps1.3:104.6_0": "sacchikātabbaṁ sacchikaroto te sukhā paṭividitā honti.",
  "ps1.3:104.7_0": "Evaṁ te sukhā paṭividitā honti.",
  "ps1.3:104.8_0": "Sukhapaṭisaṁvedī assāsapassāsavasena vedanā upaṭṭhānaṁ sati anupassanā ñāṇaṁ.",
  "ps1.3:104.9_0": "Vedanā upaṭṭhānaṁ, no sati;",
  "ps1.3:104.10_0": "sati upaṭṭhānañceva sati ca.",
  "ps1.3:104.11_0": "Tāya satiyā tena ñāṇena taṁ vedanaṁ anupassati.",
  "ps1.3:104.12_0": "Tena vuccati—",
  "ps1.3:104.13_0": "“vedanāsu vedanānupassanāsatipaṭṭhānabhāvanā”ti.",
  "ps1.3:105.1_0": "**Anupassatī**ti kathaṁ taṁ vedanaṁ anupassati.",
  "ps1.3:105.2_0": "Aniccato anupassati …pe…",
  "ps1.3:105.3_0": "evaṁ taṁ vedanaṁ anupassati.",
  "ps1.3:105.4_0": "**Bhāvanā**ti catasso bhāvanā …pe…",
  "ps1.3:105.5_0": "āsevanaṭṭhena bhāvanā.",
  "ps1.3:105.6_0": "Sukhapaṭisaṁvedī assāsapassāsānaṁ saṁvaraṭṭhena sīlavisuddhi …pe…",
  "ps1.3:105.7_0": "sukhapaṭisaṁvedī assāsapassāsavasena cittassa ekaggataṁ avikkhepaṁ pajānato …pe…",
  "ps1.3:105.8_0": "pajānanto indriyāni samodhāneti.",
  "ps1.3:105.9_0": "Tena vuccati—",
  "ps1.3:105.10_0": "“samatthañca paṭivijjhatī”ti.",
  "ps1.3:106.1_0": "Kathaṁ “cittasaṅkhārapaṭisaṁvedī assasissāmī”ti sikkhati,",
  "ps1.3:106.1_1": "“cittasaṅkhārapaṭisaṁvedī passasissāmī”ti sikkhati?",
  "ps1.3:106.2_0": "Katamo cittasaṅkhāro?",
  "ps1.3:106.3_0": "Dīghaṁ assāsavasena saññā ca vedanā ca cetasikā—",
  "ps1.3:106.4_0": "ete dhammā cittapaṭibaddhā cittasaṅkhārā.",
  "ps1.3:106.5_0": "Dīghaṁ passāsavasena saññā ca vedanā ca cetasikā—",
  "ps1.3:106.6_0": "ete dhammā cittapaṭibaddhā cittasaṅkhārā …pe…",
  "ps1.3:106.7_0": "sukhapaṭisaṁvedī assāsavasena …",
  "ps1.3:106.8_0": "sukhapaṭisaṁvedī passāsavasena saññā ca vedanā ca cetasikā—",
  "ps1.3:106.9_0": "ete dhammā cittapaṭibaddhā cittasaṅkhārā—",
  "ps1.3:106.10_0": "ayaṁ cittasaṅkhāro.",
  "ps1.3:107.1_0": "Kathaṁ te cittasaṅkhārā paṭividitā honti?",
  "ps1.3:107.2_0": "Dīghaṁ assāsavasena cittassa ekaggataṁ avikkhepaṁ pajānato sati upaṭṭhitā hoti.",
  "ps1.3:107.3_0": "Tāya satiyā tena ñāṇena te cittasaṅkhārā paṭividitā honti.",
  "ps1.3:107.4_0": "Dīghaṁ passāsavasena cittassa ekaggataṁ avikkhepaṁ pajānato sati upaṭṭhitā hoti.",
  "ps1.3:107.5_0": "Tāya satiyā tena ñāṇena te cittasaṅkhārā paṭividitā honti …pe…",
  "ps1.3:107.6_0": "sacchikātabbaṁ sacchikaroto te cittasaṅkhārā paṭividitā honti.",
  "ps1.3:107.7_0": "Evaṁ te cittasaṅkhārā paṭividitā honti.",
  "ps1.3:107.8_0": "Cittasaṅkhārapaṭisaṁvedī assāsapassāsavasena vedanā upaṭṭhānaṁ sati anupassanā ñāṇaṁ vedanā upaṭṭhānaṁ, no sati;",
  "ps1.3:107.9_0": "sati upaṭṭhānañceva sati ca.",
  "ps1.3:107.10_0": "Tāya satiyā tena ñāṇena taṁ vedanaṁ anupassati.",
  "ps1.3:107.11_0": "Tena vuccati—",
  "ps1.3:107.12_0": "“vedanāsu vedanānupassanāsatipaṭṭhānabhāvanā”ti.",
  "ps1.3:108.1_0": "**Anupassatī**ti kathaṁ taṁ vedanaṁ anupassati?",
  "ps1.3:108.2_0": "Aniccato anupassati …pe…",
  "ps1.3:108.3_0": "evaṁ taṁ vedanaṁ anupassati.",
  "ps1.3:108.4_0": "**Bhāvanā**ti catasso bhāvanā …pe…",
  "ps1.3:108.5_0": "āsevanaṭṭhena bhāvanā.",
  "ps1.3:108.6_0": "Cittasaṅkhārapaṭisaṁvedī assāsapassāsānaṁ saṁvaraṭṭhena sīlavisuddhi …pe…",
  "ps1.3:108.7_0": "cittasaṅkhārapaṭisaṁvedī assāsapassāsavasena cittassa ekaggataṁ avikkhepaṁ pajānato …pe…",
  "ps1.3:108.8_0": "pajānanto indriyāni samodhāneti.",
  "ps1.3:108.9_0": "Tena vuccati—",
  "ps1.3:108.10_0": "“samatthañca paṭivijjhatī”ti.",
  "ps1.3:109.1_0": "Kathaṁ “passambhayaṁ cittasaṅkhāraṁ assasissāmī”ti sikkhati,",
  "ps1.3:109.1_1": "“passambhayaṁ cittasaṅkhāraṁ passasissāmī”ti sikkhati?",
  "ps1.3:109.2_0": "Katamo cittasaṅkhāro?",
  "ps1.3:109.3_0": "Dīghaṁ assāsavasena saññā ca vedanā ca cetasikā—",
  "ps1.3:109.4_0": "ete dhammā cittapaṭibaddhā cittasaṅkhārā.",
  "ps1.3:109.5_0": "Te cittasaṅkhāre passambhento nirodhento vūpasamento sikkhati.",
  "ps1.3:109.6_0": "Dīghaṁ passāsavasena saññā ca vedanā ca cetasikā—",
  "ps1.3:109.7_0": "ete dhammā cittapaṭibaddhā cittasaṅkhārā.",
  "ps1.3:109.8_0": "Te cittasaṅkhāre passambhento nirodhento vūpasamento sikkhati.",
  "ps1.3:109.9_0": "Cittasaṅkhārapaṭisaṁvedī assāsavasena …",
  "ps1.3:109.10_0": "cittasaṅkhārapaṭisaṁvedī passāsavasena saññā ca vedanā ca cetasikā—",
  "ps1.3:109.11_0": "ete dhammā cittapaṭibaddhā cittasaṅkhārā.",
  "ps1.3:109.12_0": "Te cittasaṅkhāre passambhento nirodhento vūpasamento sikkhati.",
  "ps1.3:109.13_0": "Passambhayaṁ cittasaṅkhāraṁ assāsapassāsavasena vedanā upaṭṭhānaṁ sati anupassanā ñāṇaṁ.",
  "ps1.3:109.14_0": "Vedanā upaṭṭhānaṁ, no sati;",
  "ps1.3:109.15_0": "sati upaṭṭhānañceva sati ca.",
  "ps1.3:109.16_0": "Tāya satiyā tena ñāṇena taṁ vedanaṁ anupassati.",
  "ps1.3:109.17_0": "Tena vuccati—",
  "ps1.3:109.18_0": "“vedanāsu vedanānupassanāsatipaṭṭhānabhāvanā”ti.",
  "ps1.3:110.1_0": "**Anupassatī**ti kathaṁ taṁ vedanaṁ anupassati …pe…",
  "ps1.3:110.2_0": "evaṁ taṁ vedanaṁ anupassati.",
  "ps1.3:110.3_0": "**Bhāvanā**ti catasso bhāvanā …pe…",
  "ps1.3:110.4_0": "āsevanaṭṭhena bhāvanā.",
  "ps1.3:110.5_0": "Passambhayaṁ cittasaṅkhāraṁ assāsapassāsānaṁ saṁvaraṭṭhena sīlavisuddhi …pe…",
  "ps1.3:110.6_0": "passambhayaṁ cittasaṅkhāraṁ assāsapassāsavasena cittassa ekaggataṁ avikkhepaṁ pajānato …pe…",
  "ps1.3:110.7_0": "pajānanto indriyāni samodhāneti.",
  "ps1.3:110.8_0": "Tena vuccati—",
  "ps1.3:110.9_0": "“samatthañca paṭivijjhatī”ti.",
  "ps1.3:111.1_0": "Aṭṭha anupassanāñāṇāni aṭṭha ca upaṭṭhānānussatiyo cattāri suttantikavatthūni vedanāsu vedanānupassanāya.",
  "ps1.3:112.0_0": "1.3.5.3. Tatiyacatukkaniddesa",
  "ps1.3:112.1_0": "Kathaṁ “cittapaṭisaṁvedī assasissāmī”ti sikkhati, “cittapaṭisaṁvedī passasissāmī”ti sikkhati?",
  "ps1.3:112.2_0": "Katamaṁ taṁ cittaṁ?",
  "ps1.3:112.3_0": "Dīghaṁ assāsavasena viññāṇaṁ cittaṁ.",
  "ps1.3:112.4_0": "Yaṁ cittaṁ mano mānasaṁ hadayaṁ paṇḍaraṁ mano manāyatanaṁ manindriyaṁ viññāṇaṁ viññāṇakkhandho tajjā manoviññāṇadhātu.",
  "ps1.3:112.5_0": "Dīghaṁ passāsavasena …pe…",
  "ps1.3:112.6_0": "passambhayaṁ cittasaṅkhāraṁ assāsavasena …",
  "ps1.3:112.7_0": "passambhayaṁ cittasaṅkhāraṁ passāsavasena viññāṇaṁ cittaṁ.",
  "ps1.3:112.8_0": "Yaṁ cittaṁ mano mānasaṁ hadayaṁ paṇḍaraṁ mano manāyatanaṁ manindriyaṁ viññāṇaṁ viññāṇakkhandho tajjā manoviññāṇadhātu—",
  "ps1.3:112.9_0": "idaṁ cittaṁ.",
  "ps1.3:113.1_0": "Kathaṁ taṁ cittaṁ paṭividitaṁ hoti?",
  "ps1.3:113.2_0": "Dīghaṁ assāsavasena cittassa ekaggataṁ avikkhepaṁ pajānato sati upaṭṭhitā hoti.",
  "ps1.3:113.3_0": "Tāya satiyā tena ñāṇena taṁ cittaṁ paṭividitaṁ hoti.",
  "ps1.3:113.4_0": "Dīghaṁ passāsavasena cittassa ekaggataṁ avikkhepaṁ pajānato sati upaṭṭhitā hoti.",
  "ps1.3:113.5_0": "Tāya satiyā tena ñāṇena taṁ cittaṁ paṭividitaṁ hoti …pe…",
  "ps1.3:113.6_0": "sacchikātabbaṁ sacchikaroto taṁ cittaṁ paṭividitaṁ hoti.",
  "ps1.3:113.7_0": "Evaṁ taṁ cittaṁ paṭividitaṁ hoti.",
  "ps1.3:113.8_0": "Cittapaṭisaṁvedī assāsapassāsavasena viññāṇaṁ cittaṁ upaṭṭhānaṁ sati anupassanā ñāṇaṁ.",
  "ps1.3:113.9_0": "Cittaṁ upaṭṭhānaṁ, no sati;",
  "ps1.3:113.10_0": "sati upaṭṭhānañceva sati ca.",
  "ps1.3:113.11_0": "Tāya satiyā tena ñāṇena taṁ cittaṁ anupassati.",
  "ps1.3:113.12_0": "Tena vuccati—",
  "ps1.3:113.13_0": "“citte cittānupassanāsatipaṭṭhānabhāvanā”ti.",
  "ps1.3:114.1_0": "**Anupassatī**ti kathaṁ taṁ cittaṁ anupassati …pe…",
  "ps1.3:114.2_0": "evaṁ taṁ cittaṁ anupassati.",
  "ps1.3:114.3_0": "**Bhāvanā**ti catasso bhāvanā …pe…",
  "ps1.3:114.4_0": "āsevanaṭṭhena bhāvanā.",
  "ps1.3:114.5_0": "Cittapaṭisaṁvedī assāsapassāsānaṁ saṁvaraṭṭhena sīlavisuddhi …pe…",
  "ps1.3:114.6_0": "cittapaṭisaṁvedī assāsapassāsavasena cittassa ekaggataṁ avikkhepaṁ pajānato …pe…",
  "ps1.3:114.7_0": "pajānanto indriyāni samodhāneti.",
  "ps1.3:114.8_0": "Tena vuccati—",
  "ps1.3:114.9_0": "“samatthañca paṭivijjhatī”ti.",
  "ps1.3:115.1_0": "Kathaṁ “abhippamodayaṁ cittaṁ assasissāmī”ti sikkhati,",
  "ps1.3:115.1_1": "“abhippamodayaṁ cittaṁ passasissāmī”ti sikkhati?",
  "ps1.3:115.2_0": "Katamo cittassa abhippamodo?",
  "ps1.3:115.3_0": "Dīghaṁ assāsavasena cittassa ekaggataṁ avikkhepaṁ pajānato uppajjati cittassa abhippamodo.",
  "ps1.3:115.4_0": "Yā cittassa āmodanā pamodanā hāso pahāso vitti odagyaṁ attamanatā cittassa.",
  "ps1.3:115.5_0": "Dīghaṁ assāsapassāsavasena cittassa ekaggataṁ avikkhepaṁ pajānato uppajjati cittassa abhippamodo.",
  "ps1.3:115.6_0": "Yā cittassa āmodanā pamodanā hāso pahāso vitti odagyaṁ attamanatā cittassa …pe…",
  "ps1.3:115.7_0": "cittapaṭisaṁvedī assāsavasena …",
  "ps1.3:115.8_0": "cittapaṭisaṁvedī passāsavasena cittassa ekaggataṁ avikkhepaṁ pajānato uppajjati cittassa abhippamodo.",
  "ps1.3:115.9_0": "Yā cittassa āmodanā pamodanā hāso pahāso vitti odagyaṁ attamanatā cittassa—",
  "ps1.3:115.10_0": "ayaṁ cittassa abhippamodo.",
  "ps1.3:115.11_0": "Abhippamodayaṁ cittaṁ assāsapassāsavasena viññāṇaṁ cittaṁ upaṭṭhānaṁ sati anupassanā ñāṇaṁ.",
  "ps1.3:115.12_0": "Cittaṁ upaṭṭhānaṁ, no sati;",
  "ps1.3:115.13_0": "sati upaṭṭhānañceva sati ca.",
  "ps1.3:115.14_0": "Tāya satiyā tena ñāṇena taṁ cittaṁ anupassati.",
  "ps1.3:115.15_0": "Tena vuccati—",
  "ps1.3:115.16_0": "“citte cittānupassanāsatipaṭṭhānabhāvanā”ti.",
  "ps1.3:116.1_0": "**Anupassatī**ti kathaṁ taṁ cittaṁ anupassati …pe…",
  "ps1.3:116.2_0": "evaṁ taṁ cittaṁ anupassatīti.",
  "ps1.3:116.3_0": "**Bhāvanā**ti catasso bhāvanā …pe…",
  "ps1.3:116.4_0": "āsevanaṭṭhena bhāvanā.",
  "ps1.3:116.5_0": "Abhippamodayaṁ cittaṁ assāsapassāsānaṁ saṁvaraṭṭhena sīlavisuddhi …pe…",
  "ps1.3:116.6_0": "abhippamodayaṁ cittaṁ assāsapassāsavasena cittassa ekaggataṁ avikkhepaṁ pajānato …pe…",
  "ps1.3:116.7_0": "pajānanto indriyāni samodhāneti.",
  "ps1.3:116.8_0": "Tena vuccati—",
  "ps1.3:116.9_0": "“samatthañca paṭivijjhatī”ti.",
  "ps1.3:117.1_0": "Kathaṁ “samādahaṁ cittaṁ assasissāmī”ti sikkhati, “samādahaṁ cittaṁ passasissāmī”ti sikkhati?",
  "ps1.3:117.2_0": "Katamo samādhi?",
  "ps1.3:117.3_0": "Dīghaṁ assāsavasena cittassa ekaggatā avikkhepo samādhi,",
  "ps1.3:117.3_1": "yā cittassa ṭhiti saṇṭhiti avaṭṭhiti avisāhāro avikkhepo avisāhaṭamānasatā samatho samādhindriyaṁ samādhibalaṁ sammāsamādhi.",
  "ps1.3:117.4_0": "Dīghaṁ passāsavasena cittassa ekaggatā avikkhepo samādhi …pe…",
  "ps1.3:117.5_0": "samādahaṁ cittaṁ assāsavasena …pe…",
  "ps1.3:117.6_0": "samādahaṁ cittaṁ passāsavasena cittassa ekaggatā avikkhepo samādhi.",
  "ps1.3:117.7_0": "Yā cittassa ṭhiti saṇṭhiti avaṭṭhiti avisāhāro avikkhepo avisāhaṭamānasatā samatho samādhindriyaṁ samādhibalaṁ sammāsamādhi—",
  "ps1.3:117.8_0": "ayaṁ samādhi.",
  "ps1.3:117.9_0": "Samādahaṁ cittaṁ assāsapassāsavasena viññāṇaṁ cittaṁ upaṭṭhānaṁ sati anupassanā ñāṇaṁ.",
  "ps1.3:117.10_0": "Cittaṁ upaṭṭhānaṁ, no sati;",
  "ps1.3:117.11_0": "sati upaṭṭhānañceva sati ca.",
  "ps1.3:117.12_0": "Tāya satiyā tena ñāṇena taṁ cittaṁ anupassati.",
  "ps1.3:117.13_0": "Tena vuccati—",
  "ps1.3:117.14_0": "“citte cittānupassanāsatipaṭṭhānabhāvanā”ti.",
  "ps1.3:118.1_0": "**Anupassatī**ti kathaṁ taṁ cittaṁ anupassati …pe…",
  "ps1.3:118.2_0": "evaṁ taṁ cittaṁ anupassati.",
  "ps1.3:118.3_0": "**Bhāvanā**ti catasso bhāvanā …pe…",
  "ps1.3:118.4_0": "āsevanaṭṭhena bhāvanā.",
  "ps1.3:118.5_0": "Samādahaṁ cittaṁ assāsapassāsānaṁ saṁvaraṭṭhena sīlavisuddhi …pe…",
  "ps1.3:118.6_0": "samādahaṁ cittaṁ assāsapassāsavasena cittassa ekaggataṁ avikkhepaṁ pajānato …pe…",
  "ps1.3:118.7_0": "pajānanto indriyāni samodhāneti.",
  "ps1.3:118.8_0": "Tena vuccati—",
  "ps1.3:118.9_0": "“samatthañca paṭivijjhatī”ti.",
  "ps1.3:119.1_0": "Kathaṁ “vimocayaṁ cittaṁ assasissāmī”ti sikkhati, “vimocayaṁ cittaṁ passasissāmī”ti sikkhati?",
  "ps1.3:119.2_0": "“Rāgato vimocayaṁ cittaṁ assasissāmī”ti sikkhati, “rāgato vimocayaṁ cittaṁ passasissāmī”ti sikkhati.",
  "ps1.3:119.3_0": "“Dosato vimocayaṁ cittaṁ assasissāmī”ti sikkhati, “dosato vimocayaṁ cittaṁ passasissāmī”ti sikkhati.",
  "ps1.3:119.4_0": "“Mohato vimocayaṁ cittaṁ assasissāmī”ti sikkhati …pe…",
  "ps1.3:119.5_0": "mānato vimocayaṁ cittaṁ …",
  "ps1.3:119.6_0": "diṭṭhiyā vimocayaṁ cittaṁ …",
  "ps1.3:119.7_0": "vicikicchāya vimocayaṁ cittaṁ …",
  "ps1.3:119.8_0": "thinato vimocayaṁ cittaṁ …",
  "ps1.3:119.9_0": "uddhaccato vimocayaṁ cittaṁ …",
  "ps1.3:119.10_0": "ahirikato vimocayaṁ cittaṁ …",
  "ps1.3:119.11_0": "“anottappato vimocayaṁ cittaṁ assasissāmī”ti sikkhati,",
  "ps1.3:119.11_1": "“anottappato vimocayaṁ cittaṁ passasissāmī”ti sikkhati.",
  "ps1.3:119.12_0": "Vimocayaṁ cittaṁ assāsapassāsavasena viññāṇaṁ cittaṁ upaṭṭhānaṁ sati …pe….",
  "ps1.3:120.1_0": "**Anupassatī**ti kathaṁ taṁ cittaṁ anupassati …pe…",
  "ps1.3:120.2_0": "evaṁ taṁ cittaṁ anupassati.",
  "ps1.3:120.3_0": "**Bhāvanā**ti catasso bhāvanā …pe…",
  "ps1.3:120.4_0": "āsevanaṭṭhena bhāvanā.",
  "ps1.3:120.5_0": "Vimocayaṁ cittaṁ assāsapassāsānaṁ saṁvaraṭṭhena sīlavisuddhi …pe…",
  "ps1.3:120.6_0": "vimocayaṁ cittaṁ assāsapassāsavasena cittassa ekaggataṁ avikkhepaṁ pajānato …pe…",
  "ps1.3:120.7_0": "pajānanto indriyāni samodhāneti.",
  "ps1.3:120.8_0": "Tena vuccati—",
  "ps1.3:120.9_0": "“samatthañca paṭivijjhatī”ti.",
  "ps1.3:121.1_0": "Aṭṭha anupassanāñāṇāni aṭṭha ca upaṭṭhānānussatiyo cattāri suttantikavatthūni citte cittānupassanāya.",
  "ps1.3:122.0_0": "1.3.5.4. Catutthacatukkaniddesa",
  "ps1.3:122.1_0": "Kathaṁ “aniccānupassī assasissāmī”ti sikkhati, “aniccānupassī passasissāmī”ti sikkhati?",
  "ps1.3:122.2_0": "**Aniccan**ti kiṁ aniccaṁ?",
  "ps1.3:122.3_0": "Pañcakkhandhā aniccā.",
  "ps1.3:122.4_0": "Kenaṭṭhena aniccā?",
  "ps1.3:122.5_0": "Uppādavayaṭṭhena aniccā.",
  "ps1.3:122.6_0": "Pañcannaṁ khandhānaṁ udayaṁ passanto kati lakkhaṇāni passati,",
  "ps1.3:122.6_1": "vayaṁ passanto kati lakkhaṇāni passati,",
  "ps1.3:122.6_2": "udayabbayaṁ passanto kati lakkhaṇāni passati?",
  "ps1.3:122.7_0": "Pañcannaṁ khandhānaṁ udayaṁ passanto pañcavīsati lakkhaṇāni passati,",
  "ps1.3:122.7_1": "vayaṁ passanto pañcavīsati lakkhaṇāni passati.",
  "ps1.3:122.8_0": "Pañcannaṁ khandhānaṁ udayabbayaṁ passanto imāni paññāsa lakkhaṇāni passati.",
  "ps1.3:123.1_0": "“Rūpe aniccānupassī assasissāmī”ti sikkhati, “rūpe aniccānupassī passasissāmī”ti sikkhati.",
  "ps1.3:123.2_0": "“Vedanāya …pe…",
  "ps1.3:123.3_0": "saññāya …",
  "ps1.3:123.4_0": "saṅkhāresu …",
  "ps1.3:123.5_0": "viññāṇe …",
  "ps1.3:123.6_0": "cakkhusmiṁ …pe…",
  "ps1.3:123.7_0": "jarāmaraṇe aniccānupassī assasissāmī”ti sikkhati,",
  "ps1.3:123.7_1": "“jarāmaraṇe aniccānupassī passasissāmī”ti sikkhati.",
  "ps1.3:123.8_0": "Aniccānupassī assāsapassāsavasena dhammā upaṭṭhānaṁ sati anupassanā ñāṇaṁ.",
  "ps1.3:123.9_0": "Dhammā upaṭṭhānaṁ, no sati;",
  "ps1.3:123.10_0": "sati upaṭṭhānañceva sati ca.",
  "ps1.3:123.11_0": "Tāya satiyā tena ñāṇena te dhamme anupassati.",
  "ps1.3:123.12_0": "Tena vuccati—",
  "ps1.3:123.13_0": "“dhammesu dhammānupassanāsatipaṭṭhānabhāvanā”ti.",
  "ps1.3:124.1_0": "**Anupassatī**ti kathaṁ te dhamme anupassati …pe…",
  "ps1.3:124.2_0": "evaṁ te dhamme anupassati.",
  "ps1.3:124.3_0": "**Bhāvanā**ti catasso bhāvanā …pe…",
  "ps1.3:124.4_0": "āsevanaṭṭhena bhāvanā.",
  "ps1.3:124.5_0": "Aniccānupassī assāsapassāsānaṁ saṁvaraṭṭhena sīlavisuddhi …pe…",
  "ps1.3:124.6_0": "aniccānupassī assāsapassāsavasena cittassa ekaggataṁ avikkhepaṁ pajānato …pe…",
  "ps1.3:124.7_0": "pajānanto indriyāni samodhāneti.",
  "ps1.3:124.8_0": "Tena vuccati—",
  "ps1.3:124.9_0": "“samatthañca paṭivijjhatī”ti.",
  "ps1.3:125.1_0": "Kathaṁ “virāgānupassī assasissāmī”ti sikkhati, “virāgānupassī passasissāmī”ti sikkhati?",
  "ps1.3:125.2_0": "Rūpe ādīnavaṁ disvā rūpavirāge chandajāto hoti saddhādhimutto, cittañcassa svādhiṭṭhitaṁ.",
  "ps1.3:125.3_0": "“Rūpe virāgānupassī assasissāmī”ti sikkhati, “rūpe virāgānupassī passasissāmī”ti sikkhati.",
  "ps1.3:125.4_0": "Vedanāya …pe…",
  "ps1.3:125.5_0": "saññāya …",
  "ps1.3:125.6_0": "saṅkhāresu …",
  "ps1.3:125.7_0": "viññāṇe …",
  "ps1.3:125.8_0": "cakkhusmiṁ …pe…",
  "ps1.3:125.9_0": "jarāmaraṇe ādīnavaṁ disvā jarāmaraṇavirāge chandajāto hoti saddhādhimutto,",
  "ps1.3:125.9_1": "cittañcassa svādhiṭṭhitaṁ.",
  "ps1.3:125.10_0": "“Jarāmaraṇe virāgānupassī assasissāmī”ti sikkhati,",
  "ps1.3:125.10_1": "“jarāmaraṇe virāgānupassī passasissāmī”ti sikkhati.",
  "ps1.3:125.11_0": "Virāgānupassī assāsapassāsavasena dhammā upaṭṭhānaṁ sati anupassanā ñāṇaṁ.",
  "ps1.3:125.12_0": "Dhammā upaṭṭhānaṁ, no sati;",
  "ps1.3:125.13_0": "sati upaṭṭhānañceva sati ca.",
  "ps1.3:125.14_0": "Tāya satiyā tena ñāṇena te dhamme anupassati.",
  "ps1.3:125.15_0": "Tena vuccati—",
  "ps1.3:125.16_0": "“dhammesu dhammānupassanāsatipaṭṭhānabhāvanā”ti.",
  "ps1.3:126.1_0": "**Anupassatī**ti kathaṁ te dhamme anupassati …pe…",
  "ps1.3:126.2_0": "evaṁ te dhamme anupassati.",
  "ps1.3:126.3_0": "**Bhāvanā**ti catasso bhāvanā …pe…",
  "ps1.3:126.4_0": "āsevanaṭṭhena bhāvanā.",
  "ps1.3:126.5_0": "Virāgānupassī assāsapassāsānaṁ saṁvaraṭṭhena sīlavisuddhi …pe…",
  "ps1.3:126.6_0": "virāgānupassī assāsapassāsavasena cittassa ekaggataṁ avikkhepaṁ pajānato …pe…",
  "ps1.3:126.7_0": "pajānanto indriyāni samodhāneti.",
  "ps1.3:126.8_0": "Tena vuccati—",
  "ps1.3:126.9_0": "“samatthañca paṭivijjhatī”ti.",
  "ps1.3:127.1_0": "Kathaṁ “nirodhānupassī assasissāmī”ti sikkhati, “nirodhānupassī passasissāmī”ti sikkhati?",
  "ps1.3:127.2_0": "Rūpe ādīnavaṁ disvā rūpanirodhe chandajāto hoti saddhādhimutto, cittañcassa svādhiṭṭhitaṁ.",
  "ps1.3:127.3_0": "“Rūpe nirodhānupassī assasissāmī”ti sikkhati, “rūpe nirodhānupassī passasissāmī”ti sikkhati.",
  "ps1.3:127.4_0": "Vedanāya …pe…",
  "ps1.3:127.5_0": "saññāya …",
  "ps1.3:127.6_0": "saṅkhāresu …",
  "ps1.3:127.7_0": "viññāṇe …",
  "ps1.3:127.8_0": "cakkhusmiṁ …pe…",
  "ps1.3:127.9_0": "jarāmaraṇe ādīnavaṁ disvā jarāmaraṇanirodhe chandajāto hoti saddhādhimutto,",
  "ps1.3:127.9_1": "cittañcassa svādhiṭṭhitaṁ.",
  "ps1.3:127.10_0": "“Jarāmaraṇe nirodhānupassī assasissāmī”ti sikkhati,",
  "ps1.3:127.10_1": "“jarāmaraṇe nirodhānupassī passasissāmī”ti sikkhati.",
  "ps1.3:128.1_0": "Katihākārehi avijjāya ādīnavo hoti?",
  "ps1.3:128.2_0": "Katihākārehi avijjā nirujjhati?",
  "ps1.3:128.3_0": "Pañcahākārehi avijjāya ādīnavo hoti.",
  "ps1.3:128.4_0": "Aṭṭhahākārehi avijjā nirujjhati.",
  "ps1.3:129.1_0": "Katamehi pañcahākārehi avijjāya ādīnavo hoti?",
  "ps1.3:129.2_0": "Aniccaṭṭhena avijjāya ādīnavo hoti,",
  "ps1.3:129.2_1": "dukkhaṭṭhena avijjāya ādīnavo hoti,",
  "ps1.3:129.2_2": "anattaṭṭhena avijjāya ādīnavo hoti,",
  "ps1.3:129.2_3": "santāpaṭṭhena avijjāya ādīnavo hoti,",
  "ps1.3:129.2_4": "vipariṇāmaṭṭhena avijjāya ādīnavo hoti—",
  "ps1.3:129.3_0": "imehi pañcahākārehi avijjāya ādīnavo hoti.",
  "ps1.3:130.1_0": "Katamehi aṭṭhahākārehi avijjā nirujjhati?",
  "ps1.3:130.2_0": "Nidānanirodhena avijjā nirujjhati,",
  "ps1.3:130.2_1": "samudayanirodhena avijjā nirujjhati,",
  "ps1.3:130.2_2": "jātinirodhena avijjā nirujjhati,",
  "ps1.3:130.2_3": "pabhavanirodhena avijjā nirujjhati,",
  "ps1.3:130.2_4": "hetunirodhena avijjā nirujjhati,",
  "ps1.3:130.2_5": "paccayanirodhena avijjā nirujjhati,",
  "ps1.3:130.2_6": "ñāṇuppādena avijjā nirujjhati,",
  "ps1.3:130.2_7": "nirodhupaṭṭhānena avijjā nirujjhati—",
  "ps1.3:130.3_0": "imehi aṭṭhahākārehi avijjā nirujjhati.",
  "ps1.3:130.4_0": "Imehi pañcahākārehi avijjāya ādīnavaṁ disvā—",
  "ps1.3:130.5_0": "imehi aṭṭhahākārehi avijjānirodhe chandajāto hoti saddhādhimutto, cittañcassa svādhiṭṭhitaṁ.",
  "ps1.3:130.6_0": "“Avijjāya nirodhānupassī assasissāmī”ti sikkhati, “avijjāya nirodhānupassī passasissāmī”ti sikkhati.",
  "ps1.3:131.1_0": "Katihākārehi saṅkhāresu ādīnavo hoti, katihākārehi saṅkhārā nirujjhanti …pe…",
  "ps1.3:131.2_0": "katihākārehi viññāṇe ādīnavo hoti, katihākārehi viññāṇaṁ nirujjhati …",
  "ps1.3:131.3_0": "katihākārehi nāmarūpe ādīnavo hoti, katihākārehi nāmarūpaṁ nirujjhati …",
  "ps1.3:131.4_0": "katihākārehi saḷāyatane ādīnavo hoti, katihākārehi saḷāyatanaṁ nirujjhati …",
  "ps1.3:131.5_0": "katihākārehi phasse ādīnavo hoti, katihākārehi phasso nirujjhati …",
  "ps1.3:131.6_0": "katihākārehi vedanāya ādīnavo hoti, katihākārehi vedanā nirujjhati …",
  "ps1.3:131.7_0": "katihākārehi taṇhāya ādīnavo hoti, katihākārehi taṇhā nirujjhati …",
  "ps1.3:131.8_0": "katihākārehi upādāne ādīnavo hoti, katihākārehi upādānaṁ nirujjhati …",
  "ps1.3:131.9_0": "katihākārehi bhave ādīnavo hoti, katihākārehi bhavo nirujjhati …",
  "ps1.3:131.10_0": "katihākārehi jātiyā ādīnavo hoti, katihākārehi jāti nirujjhati …",
  "ps1.3:131.11_0": "katihākārehi jarāmaraṇe ādīnavo hoti, katihākārehi jarāmaraṇaṁ nirujjhati?",
  "ps1.3:131.12_0": "Pañcahākārehi jarāmaraṇe ādīnavo hoti, aṭṭhahākārehi jarāmaraṇaṁ nirujjhati.",
  "ps1.3:132.1_0": "Katamehi pañcahākārehi jarāmaraṇe ādīnavo hoti?",
  "ps1.3:132.2_0": "Aniccaṭṭhena jarāmaraṇe ādīnavo hoti, dukkhaṭṭhena …pe…",
  "ps1.3:132.3_0": "anattaṭṭhena …pe…",
  "ps1.3:132.4_0": "santāpaṭṭhena …pe…",
  "ps1.3:132.5_0": "vipariṇāmaṭṭhena jarāmaraṇe ādīnavo hoti—",
  "ps1.3:132.6_0": "imehi pañcahākārehi jarāmaraṇe ādīnavo hoti.",
  "ps1.3:133.1_0": "Katamehi aṭṭhahākārehi jarāmaraṇaṁ nirujjhati?",
  "ps1.3:133.2_0": "Nidānanirodhena jarāmaraṇaṁ nirujjhati, samudayanirodhena …pe…",
  "ps1.3:133.3_0": "jātinirodhena …pe…",
  "ps1.3:133.4_0": "pabhavanirodhena …",
  "ps1.3:133.5_0": "hetunirodhena …",
  "ps1.3:133.6_0": "paccayanirodhena …",
  "ps1.3:133.7_0": "ñāṇuppādena …pe…",
  "ps1.3:133.8_0": "nirodhupaṭṭhānena jarāmaraṇaṁ nirujjhati—",
  "ps1.3:133.9_0": "imehi aṭṭhahākārehi jarāmaraṇaṁ nirujjhati.",
  "ps1.3:133.10_0": "Imehi pañcahākārehi jarāmaraṇe ādīnavaṁ disvā imehi aṭṭhahākārehi jarāmaraṇanirodhe chandajāto hoti saddhādhimutto,",
  "ps1.3:133.10_1": "cittañcassa svādhiṭṭhitaṁ.",
  "ps1.3:133.11_0": "“Jarāmaraṇe nirodhānupassī assasissāmī”ti sikkhati,",
  "ps1.3:133.11_1": "“jarāmaraṇe nirodhānupassī passasissāmī”ti sikkhati.",
  "ps1.3:133.12_0": "Nirodhānupassī assāsapassāsavasena dhammā upaṭṭhānaṁ sati anupassanā ñāṇaṁ.",
  "ps1.3:133.13_0": "Dhammā upaṭṭhānaṁ, no sati;",
  "ps1.3:133.14_0": "sati upaṭṭhānañceva sati ca.",
  "ps1.3:133.15_0": "Tāya satiyā tena ñāṇena te dhamme anupassati.",
  "ps1.3:133.16_0": "Tena vuccati—",
  "ps1.3:133.17_0": "“dhammesu dhammānupassanāsatipaṭṭhānabhāvanā”ti.",
  "ps1.3:134.1_0": "**Anupassatī**ti kathaṁ te dhamme anupassati …pe…",
  "ps1.3:134.2_0": "evaṁ te dhamme anupassati.",
  "ps1.3:134.3_0": "**Bhāvanā**ti catasso bhāvanā …pe…",
  "ps1.3:134.4_0": "āsevanaṭṭhena bhāvanā.",
  "ps1.3:134.5_0": "Nirodhānupassī assāsapassāsānaṁ saṁvaraṭṭhena sīlavisuddhi …pe…",
  "ps1.3:134.6_0": "nirodhānupassī assāsapassāsavasena cittassa ekaggataṁ avikkhepaṁ pajānato …pe…",
  "ps1.3:134.7_0": "pajānanto indriyāni samodhāneti.",
  "ps1.3:134.8_0": "Tena vuccati—",
  "ps1.3:134.9_0": "“samatthañca paṭivijjhatī”ti.",
  "ps1.3:135.1_0": "Kathaṁ “paṭinissaggānupassī assasissāmī”ti sikkhati, “paṭinissaggānupassī passasissāmī”ti sikkhati?",
  "ps1.3:135.2_0": "**Paṭinissaggā**ti dve paṭinissaggā—",
  "ps1.3:135.3_0": "pariccāgapaṭinissaggo ca pakkhandanapaṭinissaggo ca.",
  "ps1.3:135.4_0": "Rūpaṁ pariccajatīti—",
  "ps1.3:135.5_0": "pariccāgapaṭinissaggo.",
  "ps1.3:135.6_0": "Rūpanirodhe nibbāne cittaṁ pakkhandatīti—",
  "ps1.3:135.7_0": "pakkhandanapaṭinissaggo.",
  "ps1.3:135.8_0": "“Rūpe paṭinissaggānupassī assasissāmī”ti sikkhati,",
  "ps1.3:135.8_1": "“rūpe paṭinissaggānupassī passasissāmī”ti sikkhati.",
  "ps1.3:135.9_0": "Vedanaṁ …pe…",
  "ps1.3:135.10_0": "saññaṁ …",
  "ps1.3:135.11_0": "saṅkhāre …",
  "ps1.3:135.12_0": "viññāṇaṁ …",
  "ps1.3:135.13_0": "cakkhuṁ …pe…",
  "ps1.3:135.14_0": "jarāmaraṇaṁ pariccajatīti—",
  "ps1.3:135.15_0": "pariccāgapaṭinissaggo.",
  "ps1.3:135.16_0": "Jarāmaraṇanirodhe nibbāne cittaṁ pakkhandatīti—",
  "ps1.3:135.17_0": "pakkhandanapaṭinissaggo.",
  "ps1.3:135.18_0": "“Jarāmaraṇe paṭinissaggānupassī assasissāmī”ti sikkhati,",
  "ps1.3:135.18_1": "“jarāmaraṇe paṭinissaggānupassī passasissāmī”ti sikkhati.",
  "ps1.3:135.19_0": "Paṭinissaggānupassī assāsapassāsavasena dhammā upaṭṭhānaṁ sati anupassanā ñāṇaṁ.",
  "ps1.3:135.20_0": "Dhammā upaṭṭhānaṁ, no sati;",
  "ps1.3:135.21_0": "sati upaṭṭhānañceva sati ca.",
  "ps1.3:135.22_0": "Tāya satiyā tena ñāṇena te dhamme anupassati.",
  "ps1.3:135.23_0": "Tena vuccati—",
  "ps1.3:135.24_0": "“dhammesu dhammānupassanāsatipaṭṭhānabhāvanā”ti.",
  "ps1.3:136.1_0": "**Anupassatī**ti kathaṁ te dhamme anupassati?",
  "ps1.3:136.2_0": "Aniccato anupassati, no niccato …pe…",
  "ps1.3:136.3_0": "paṭinissajjati, no ādiyati.",
  "ps1.3:136.4_0": "Aniccato anupassanto niccasaññaṁ pajahati …pe…",
  "ps1.3:136.5_0": "paṭinissajjanto ādānaṁ pajahati.",
  "ps1.3:136.6_0": "Evaṁ te dhamme anupassati.",
  "ps1.3:136.7_0": "**Bhāvanā**ti catasso bhāvanā.",
  "ps1.3:136.8_0": "Tattha jātānaṁ dhammānaṁ anativattanaṭṭhena bhāvanā …pe…",
  "ps1.3:136.9_0": "āsevanaṭṭhena bhāvanā.",
  "ps1.3:136.10_0": "Paṭinissaggānupassī assāsapassāsānaṁ saṁvaraṭṭhena sīlavisuddhi,",
  "ps1.3:136.10_1": "avikkhepaṭṭhena cittavisuddhi,",
  "ps1.3:136.10_2": "dassanaṭṭhena diṭṭhivisuddhi.",
  "ps1.3:136.11_0": "Yo tattha saṁvaraṭṭho, ayaṁ adhisīlasikkhā;",
  "ps1.3:136.12_0": "yo tattha avikkhepaṭṭho, ayaṁ adhicittasikkhā;",
  "ps1.3:136.13_0": "yo tattha dassanaṭṭho, ayaṁ adhipaññāsikkhā—",
  "ps1.3:136.14_0": "imā tisso sikkhāyo āvajjanto sikkhati jānanto sikkhati …pe…",
  "ps1.3:136.15_0": "sacchikātabbaṁ sacchikaronto sikkhati.",
  "ps1.3:137.1_0": "Paṭinissaggānupassī assāsapassāsavasena cittassa ekaggataṁ avikkhepaṁ pajānato viditā vedanā uppajjanti,",
  "ps1.3:137.1_1": "viditā upaṭṭhahanti,",
  "ps1.3:137.1_2": "viditā abbhatthaṁ gacchanti …pe…",
  "ps1.3:137.2_0": "paṭinissaggānupassī assāsapassāsavasena cittassa ekaggataṁ avikkhepaṁ pajānanto indriyāni samodhāneti gocarañca pajānāti samatthañca paṭivijjhati;",
  "ps1.3:137.3_0": "balāni samodhāneti …",
  "ps1.3:137.4_0": "bojjhaṅge samodhāneti …",
  "ps1.3:137.5_0": "maggaṁ samodhāneti …",
  "ps1.3:137.6_0": "dhamme samodhāneti gocarañca pajānāti samatthañca paṭivijjhati.",
  "ps1.3:138.1_0": "**Indriyāni samodhānetī**ti kathaṁ indriyāni samodhāneti?",
  "ps1.3:138.2_0": "Adhimokkhaṭṭhena saddhindriyaṁ samodhāneti …pe…",
  "ps1.3:138.3_0": "tena vuccati—",
  "ps1.3:138.4_0": "“samatthañca paṭivijjhatī”ti.",
  "ps1.3:139.1_0": "Aṭṭha anupassane ñāṇāni aṭṭha ca upaṭṭhānānussatiyo cattāri suttantikavatthūni dhammesu dhammānupassanāya.",
  "ps1.3:139.2_0": "Imāni bāttiṁsa satokārissa ñāṇāni.",
  "ps1.3:139.3_0": "Satokāriñāṇaniddeso pañcamo.",
  "ps1.3:140.0_0": "1.3.6. Ñāṇarāsichakkaniddesa",
  "ps1.3:140.1_0": "Katamāni catuvīsati samādhivasena ñāṇāni?",
  "ps1.3:140.2_0": "Dīghaṁ assāsavasena cittassa ekaggatā avikkhepo samādhi,",
  "ps1.3:140.2_1": "dīghaṁ passāsavasena cittassa ekaggatā avikkhepo samādhi …pe…",
  "ps1.3:140.3_0": "vimocayaṁ cittaṁ assāsavasena cittassa ekaggatā avikkhepo samādhi,",
  "ps1.3:140.3_1": "vimocayaṁ cittaṁ passāsavasena cittassa ekaggatā avikkhepo samādhi.",
  "ps1.3:140.4_0": "Imāni catuvīsati samādhivasena ñāṇāni.",
  "ps1.3:141.1_0": "Katamāni dvesattati vipassanāvasena ñāṇāni?",
  "ps1.3:141.2_0": "Dīghaṁ assāsaṁ aniccato anupassanaṭṭhena vipassanā,",
  "ps1.3:141.2_1": "dukkhato anupassanaṭṭhena vipassanā,",
  "ps1.3:141.2_2": "anattato anupassanaṭṭhena vipassanā,",
  "ps1.3:141.2_3": "dīghaṁ passāsaṁ aniccato anupassanaṭṭhena vipassanā,",
  "ps1.3:141.2_4": "dukkhato anupassanaṭṭhena vipassanā,",
  "ps1.3:141.2_5": "anattato anupassanaṭṭhena vipassanā …pe…",
  "ps1.3:141.3_0": "vimocayaṁ cittaṁ assāsaṁ,",
  "ps1.3:141.3_1": "vimocayaṁ cittaṁ passāsaṁ aniccato anupassanaṭṭhena vipassanā,",
  "ps1.3:141.3_2": "dukkhato anupassanaṭṭhena vipassanā,",
  "ps1.3:141.3_3": "anattato anupassanaṭṭhena vipassanā.",
  "ps1.3:141.4_0": "Imāni dvesattati vipassanāvasena ñāṇāni.",
  "ps1.3:142.1_0": "Katamāni aṭṭha nibbidāñāṇāni?",
  "ps1.3:142.2_0": "Aniccānupassī assasaṁ yathābhūtaṁ jānāti passatīti—",
  "ps1.3:142.3_0": "nibbidāñāṇaṁ, aniccānupassī passasaṁ yathābhūtaṁ jānāti passatīti—",
  "ps1.3:142.4_0": "nibbidāñāṇaṁ …pe…",
  "ps1.3:142.5_0": "paṭinissaggānupassī assasaṁ yathābhūtaṁ jānāti passatīti—",
  "ps1.3:142.6_0": "nibbidāñāṇaṁ, paṭinissaggānupassī passasaṁ yathābhūtaṁ jānāti passatīti—",
  "ps1.3:142.7_0": "nibbidāñāṇaṁ.",
  "ps1.3:142.8_0": "Imāni aṭṭha nibbidāñāṇāni.",
  "ps1.3:143.1_0": "Katamāni aṭṭha nibbidānulome ñāṇāni?",
  "ps1.3:143.2_0": "Aniccānupassī assasaṁ bhayatupaṭṭhāne paññā nibbidānulome ñāṇaṁ,",
  "ps1.3:143.2_1": "aniccānupassī passasaṁ bhayatupaṭṭhāne paññā nibbidānulome ñāṇaṁ …pe…",
  "ps1.3:143.3_0": "paṭinissaggānupassī assasaṁ bhayatupaṭṭhāne paññā nibbidānulome ñāṇaṁ,",
  "ps1.3:143.3_1": "paṭinissaggānupassī passasaṁ bhayatupaṭṭhāne paññā nibbidānulome ñāṇaṁ—",
  "ps1.3:143.4_0": "imāni aṭṭha nibbidānulome ñāṇāni.",
  "ps1.3:144.1_0": "Katamāni aṭṭha nibbidāpaṭippassaddhiñāṇāni?",
  "ps1.3:144.2_0": "Aniccānupassī assasaṁ paṭisaṅkhā santiṭṭhanā paññā nibbidāpaṭippassaddhiñāṇaṁ,",
  "ps1.3:144.2_1": "aniccānupassī passasaṁ paṭisaṅkhā santiṭṭhanā paññā nibbidāpaṭippassaddhiñāṇaṁ …pe…",
  "ps1.3:144.3_0": "paṭinissaggānupassī assasaṁ paṭisaṅkhā santiṭṭhanā paññā nibbidāpaṭippassaddhiñāṇaṁ,",
  "ps1.3:144.3_1": "paṭinissaggānupassī passasaṁ paṭisaṅkhā santiṭṭhanā paññā nibbidāpaṭippassaddhiñāṇaṁ—",
  "ps1.3:144.4_0": "imāni aṭṭha nibbidāpaṭippassaddhiñāṇāni.",
  "ps1.3:145.1_0": "Katamāni ekavīsati vimuttisukhe ñāṇāni?",
  "ps1.3:145.2_0": "Sotāpattimaggena sakkāyadiṭṭhiyā pahīnattā samucchinnattā uppajjati vimuttisukhe ñāṇaṁ,",
  "ps1.3:145.2_1": "vicikicchāya pahīnattā samucchinnattā uppajjati vimuttisukhe ñāṇaṁ,",
  "ps1.3:145.2_2": "sīlabbataparāmāsassa …pe…",
  "ps1.3:145.3_0": "diṭṭhānusayassa,",
  "ps1.3:145.3_1": "vicikicchānusayassa pahīnattā samucchinnattā uppajjati vimuttisukhe ñāṇaṁ,",
  "ps1.3:145.3_2": "sakadāgāmimaggena oḷārikassa,",
  "ps1.3:145.3_3": "kāmarāgasaññojanassa …pe…",
  "ps1.3:145.4_0": "paṭighasaññojanassa,",
  "ps1.3:145.4_1": "oḷārikassa kāmarāgānusayassa,",
  "ps1.3:145.4_2": "paṭighānusayassa pahīnattā samucchinnattā uppajjati vimuttisukhe ñāṇaṁ,",
  "ps1.3:145.4_3": "anāgāmimaggena anusahagatassa kāmarāgasaññojanassa …pe…",
  "ps1.3:145.5_0": "paṭighasaññojanassa,",
  "ps1.3:145.5_1": "anusahagatassa kāmarāgānusayassa,",
  "ps1.3:145.5_2": "paṭighānusayassa pahīnattā samucchinnattā uppajjati vimuttisukhe ñāṇaṁ,",
  "ps1.3:145.5_3": "arahattamaggena,",
  "ps1.3:145.5_4": "rūparāgassa …pe…",
  "ps1.3:145.6_0": "arūparāgassa, mānassa,",
  "ps1.3:145.6_1": "uddhaccassa, avijjāya,",
  "ps1.3:145.6_2": "mānānusayassa,",
  "ps1.3:145.6_3": "bhavarāgānusayassa,",
  "ps1.3:145.6_4": "avijjānusayassa pahīnattā samucchinnattā uppajjati vimuttisukhe ñāṇaṁ.",
  "ps1.3:145.7_0": "Imāni ekavīsati vimuttisukhe ñāṇāni.",
  "ps1.3:145.8_0": "Soḷasavatthukaṁ ānāpānassatisamādhiṁ bhāvayato samadhikāni imāni dve ñāṇasatāni uppajjanti.",
  "ps1.3:145.9_0": "Ānāpānassatikathā niṭṭhitā."
}