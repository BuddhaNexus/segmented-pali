{
  "sn54:1.0.1_0": "Saṁyutta Nikāya 54 ",
  "sn54:1.0.2_0": "1. Ekadhammavagga ",
  "sn54:1.0.3_0": "1. Ekadhammasutta ",
  "sn54:1.1.1_0": "Sāvatthinidānaṁ. ",
  "sn54:1.1.2_0": "Tatra kho …pe… etadavoca: ",
  "sn54:1.1.3_0": "“ekadhammo, bhikkhave,",
  "sn54:1.1.3_1": "bhāvito bahulīkato mahapphalo hoti mahānisaṁso.",
  "sn54:1.1.4_0": "Katamo ekadhammo? ",
  "sn54:1.1.5_0": "Ānāpānassati. ",
  "sn54:1.1.6_0": "Kathaṁ bhāvitā ca, bhikkhave,",
  "sn54:1.1.6_1": "ānāpānassati kathaṁ bahulīkatā mahapphalā hoti mahānisaṁsā?",
  "sn54:1.1.7_0": "Idha, bhikkhave,",
  "sn54:1.1.7_1": "bhikkhu araññagato vā rukkhamūlagato vā suññāgāragato vā nisīdati pallaṅkaṁ ābhujitvā ujuṁ kāyaṁ paṇidhāya parimukhaṁ satiṁ upaṭṭhapetvā.",
  "sn54:1.1.8_0": "So satova assasati, satova passasati. ",
  "sn54:1.2.1_0": "Dīghaṁ vā assasanto ‘dīghaṁ assasāmī’ti pajānāti,",
  "sn54:1.2.1_1": "dīghaṁ vā passasanto ‘dīghaṁ passasāmī’ti pajānāti;",
  "sn54:1.2.2_0": "rassaṁ vā assasanto ‘rassaṁ assasāmī’ti pajānāti,",
  "sn54:1.2.2_1": "rassaṁ vā passasanto ‘rassaṁ passasāmī’ti pajānāti;",
  "sn54:1.2.3_0": "‘sabbakāyappaṭisaṁvedī assasissāmī’ti sikkhati,",
  "sn54:1.2.3_1": "‘sabbakāyappaṭisaṁvedī passasissāmī’ti sikkhati;",
  "sn54:1.2.4_0": "‘passambhayaṁ kāyasaṅkhāraṁ assasissāmī’ti sikkhati,",
  "sn54:1.2.4_1": "‘passambhayaṁ kāyasaṅkhāraṁ passasissāmī’ti sikkhati.",
  "sn54:1.3.1_0": "‘Pītippaṭisaṁvedī assasissāmī’ti sikkhati,",
  "sn54:1.3.1_1": "‘pītippaṭisaṁvedī passasissāmī’ti sikkhati;",
  "sn54:1.3.2_0": "‘sukhappaṭisaṁvedī assasissāmī’ti sikkhati,",
  "sn54:1.3.2_1": "‘sukhappaṭisaṁvedī passasissāmī’ti sikkhati;",
  "sn54:1.3.3_0": "‘cittasaṅkhārappaṭisaṁvedī assasissāmī’ti sikkhati,",
  "sn54:1.3.3_1": "‘cittasaṅkhārappaṭisaṁvedī passasissāmī’ti sikkhati;",
  "sn54:1.3.4_0": "‘passambhayaṁ cittasaṅkhāraṁ assasissāmī’ti sikkhati,",
  "sn54:1.3.4_1": "‘passambhayaṁ cittasaṅkhāraṁ passasissāmī’ti sikkhati.",
  "sn54:1.4.1_0": "‘Cittappaṭisaṁvedī assasissāmī’ti sikkhati,",
  "sn54:1.4.1_1": "‘cittappaṭisaṁvedī passasissāmī’ti sikkhati;",
  "sn54:1.4.2_0": "‘abhippamodayaṁ cittaṁ assasissāmī’ti sikkhati,",
  "sn54:1.4.2_1": "‘abhippamodayaṁ cittaṁ passasissāmī’ti sikkhati;",
  "sn54:1.4.3_0": "‘samādahaṁ cittaṁ assasissāmī’ti sikkhati,",
  "sn54:1.4.3_1": "‘samādahaṁ cittaṁ passasissāmī’ti sikkhati;",
  "sn54:1.4.4_0": "‘vimocayaṁ cittaṁ assasissāmī’ti sikkhati,",
  "sn54:1.4.4_1": "‘vimocayaṁ cittaṁ passasissāmī’ti sikkhati;",
  "sn54:1.4.5_0": "‘aniccānupassī assasissāmī’ti sikkhati. ",
  "sn54:1.5.1_0": "‘Aniccānupassī passasissāmī’ti sikkhati; ",
  "sn54:1.5.2_0": "‘virāgānupassī assasissāmī’ti sikkhati,",
  "sn54:1.5.2_1": "‘virāgānupassī passasissāmī’ti sikkhati;",
  "sn54:1.5.3_0": "‘nirodhānupassī assasissāmī’ti sikkhati,",
  "sn54:1.5.3_1": "‘nirodhānupassī passasissāmī’ti sikkhati;",
  "sn54:1.5.4_0": "‘paṭinissaggānupassī assasissāmī’ti sikkhati,",
  "sn54:1.5.4_1": "‘paṭinissaggānupassī passasissāmī’ti sikkhati.",
  "sn54:1.6.1_0": "Evaṁ bhāvitā kho, bhikkhave,",
  "sn54:1.6.1_1": "ānāpānassati evaṁ bahulīkatā mahapphalā hoti mahānisaṁsā”ti.",
  "sn54:1.6.2_0": "Paṭhamaṁ. ",
  "sn54:2.0.1_0": "Saṁyutta Nikāya 54 ",
  "sn54:2.0.2_0": "1. Ekadhammavagga ",
  "sn54:2.0.3_0": "2. Bojjhaṅgasutta ",
  "sn54:2.1.1_0": "“Ānāpānassati, bhikkhave,",
  "sn54:2.1.1_1": "bhāvitā bahulīkatā mahapphalā hoti mahānisaṁsā.",
  "sn54:2.1.2_0": "Kathaṁ bhāvitā ca, bhikkhave,",
  "sn54:2.1.2_1": "ānāpānassati kathaṁ bahulīkatā mahapphalā hoti mahānisaṁsā?",
  "sn54:2.1.3_0": "Idha, bhikkhave,",
  "sn54:2.1.3_1": "bhikkhu ānāpānassatisahagataṁ satisambojjhaṅgaṁ bhāveti vivekanissitaṁ virāganissitaṁ nirodhanissitaṁ vossaggapariṇāmiṁ,",
  "sn54:2.1.4_0": "ānāpānassatisahagataṁ dhammavicayasambojjhaṅgaṁ bhāveti …pe… ",
  "sn54:2.1.5_0": "ānāpānassatisahagataṁ upekkhāsambojjhaṅgaṁ bhāveti vivekanissitaṁ virāganissitaṁ nirodhanissitaṁ vossaggapariṇāmiṁ. ",
  "sn54:2.1.6_0": "Evaṁ bhāvitā kho, bhikkhave,",
  "sn54:2.1.6_1": "ānāpānassati evaṁ bahulīkatā mahapphalā hoti mahānisaṁsā”ti.",
  "sn54:2.1.7_0": "Dutiyaṁ. ",
  "sn54:3.0.1_0": "Saṁyutta Nikāya 54 ",
  "sn54:3.0.2_0": "1. Ekadhammavagga ",
  "sn54:3.0.3_0": "3. Suddhikasutta ",
  "sn54:3.1.1_0": "“Ānāpānassati, bhikkhave,",
  "sn54:3.1.1_1": "bhāvitā bahulīkatā mahapphalā hoti mahānisaṁsā.",
  "sn54:3.1.2_0": "Kathaṁ bhāvitā ca, bhikkhave,",
  "sn54:3.1.2_1": "ānāpānassati kathaṁ bahulīkatā mahapphalā hoti mahānisaṁsā?",
  "sn54:3.1.3_0": "Idha, bhikkhave,",
  "sn54:3.1.3_1": "bhikkhu araññagato vā rukkhamūlagato vā suññāgāragato vā nisīdati pallaṅkaṁ ābhujitvā ujuṁ kāyaṁ paṇidhāya parimukhaṁ satiṁ upaṭṭhapetvā.",
  "sn54:3.1.4_0": "So satova assasati, satova passasati …pe… ",
  "sn54:3.1.5_0": "‘paṭinissaggānupassī assasissāmī’ti sikkhati,",
  "sn54:3.1.5_1": "‘paṭinissaggānupassī passasissāmī’ti sikkhati.",
  "sn54:3.1.6_0": "Evaṁ bhāvitā kho, bhikkhave,",
  "sn54:3.1.6_1": "ānāpānassati evaṁ bahulīkatā mahapphalā hoti mahānisaṁsā”ti.",
  "sn54:3.1.7_0": "Tatiyaṁ. ",
  "sn54:4.0.1_0": "Saṁyutta Nikāya 54 ",
  "sn54:4.0.2_0": "1. Ekadhammavagga ",
  "sn54:4.0.3_0": "4. Paṭhamaphalasutta ",
  "sn54:4.1.1_0": "“Ānāpānassati, bhikkhave,",
  "sn54:4.1.1_1": "bhāvitā bahulīkatā mahapphalā hoti mahānisaṁsā.",
  "sn54:4.1.2_0": "Kathaṁ bhāvitā ca, bhikkhave,",
  "sn54:4.1.2_1": "ānāpānassati kathaṁ bahulīkatā mahapphalā hoti mahānisaṁsā?",
  "sn54:4.1.3_0": "Idha, bhikkhave,",
  "sn54:4.1.3_1": "bhikkhu araññagato vā rukkhamūlagato vā suññāgāragato vā nisīdati pallaṅkaṁ ābhujitvā ujuṁ kāyaṁ paṇidhāya parimukhaṁ satiṁ upaṭṭhapetvā.",
  "sn54:4.1.4_0": "So satova assasati, satova passasati …pe… ",
  "sn54:4.1.5_0": "‘paṭinissaggānupassī assasissāmī’ti sikkhati,",
  "sn54:4.1.5_1": "‘paṭinissaggānupassī passasissāmī’ti sikkhati.",
  "sn54:4.1.6_0": "Evaṁ bhāvitā kho, bhikkhave,",
  "sn54:4.1.6_1": "ānāpānassati evaṁ bahulīkatā mahapphalā hoti mahānisaṁsā.",
  "sn54:4.1.7_0": "Evaṁ bhāvitāya kho, bhikkhave,",
  "sn54:4.1.7_1": "ānāpānassatiyā evaṁ bahulīkatāya dvinnaṁ phalānaṁ aññataraṁ phalaṁ pāṭikaṅkhaṁ—",
  "sn54:4.1.8_0": "diṭṭheva dhamme aññā,",
  "sn54:4.1.8_1": "sati vā upādisese anāgāmitā”ti.",
  "sn54:4.1.9_0": "Catutthaṁ. ",
  "sn54:5.0.1_0": "Saṁyutta Nikāya 54 ",
  "sn54:5.0.2_0": "1. Ekadhammavagga ",
  "sn54:5.0.3_0": "5. Dutiyaphalasutta ",
  "sn54:5.1.1_0": "“Ānāpānassati, bhikkhave,",
  "sn54:5.1.1_1": "bhāvitā bahulīkatā mahapphalā hoti mahānisaṁsā.",
  "sn54:5.1.2_0": "Kathaṁ bhāvitā ca, bhikkhave,",
  "sn54:5.1.2_1": "ānāpānassati kathaṁ bahulīkatā mahapphalā hoti mahānisaṁsā?",
  "sn54:5.1.3_0": "Idha, bhikkhave,",
  "sn54:5.1.3_1": "bhikkhu araññagato vā rukkhamūlagato vā suññāgāragato vā nisīdati pallaṅkaṁ ābhujitvā ujuṁ kāyaṁ paṇidhāya parimukhaṁ satiṁ upaṭṭhapetvā.",
  "sn54:5.1.4_0": "So satova assasati, satova passasati …pe… ",
  "sn54:5.1.5_0": "‘paṭinissaggānupassī assasissāmī’ti sikkhati,",
  "sn54:5.1.5_1": "‘paṭinissaggānupassī passasissāmī’ti sikkhati.",
  "sn54:5.1.6_0": "Evaṁ bhāvitā kho, bhikkhave,",
  "sn54:5.1.6_1": "ānāpānassati evaṁ bahulīkatā mahapphalā hoti mahānisaṁsā.",
  "sn54:5.2.1_0": "Evaṁ bhāvitāya kho, bhikkhave,",
  "sn54:5.2.1_1": "ānāpānassatiyā evaṁ bahulīkatāya satta phalā sattānisaṁsā pāṭikaṅkhā.",
  "sn54:5.2.2_0": "Katame satta phalā sattānisaṁsā? ",
  "sn54:5.2.3_0": "Diṭṭheva dhamme paṭikacca aññaṁ ārādheti; ",
  "sn54:5.2.4_0": "no ce diṭṭheva dhamme paṭikacca aññaṁ ārādheti. ",
  "sn54:5.2.5_0": "Atha maraṇakāle aññaṁ ārādheti; ",
  "sn54:5.2.6_0": "no ce diṭṭheva dhamme paṭikacca aññaṁ ārādheti,",
  "sn54:5.2.6_1": "no ce maraṇakāle aññaṁ ārādheti.",
  "sn54:5.2.7_0": "Atha pañcannaṁ orambhāgiyānaṁ saṁyojanānaṁ parikkhayā antarāparinibbāyī hoti … ",
  "sn54:5.2.8_0": "upahaccaparinibbāyī hoti … ",
  "sn54:5.2.9_0": "asaṅkhāraparinibbāyī hoti … ",
  "sn54:5.2.10_0": "sasaṅkhāraparinibbāyī hoti … ",
  "sn54:5.2.11_0": "uddhaṁsoto hoti akaniṭṭhagāmī—",
  "sn54:5.2.12_0": "evaṁ bhāvitāya kho, bhikkhave,",
  "sn54:5.2.12_1": "ānāpānassatiyā evaṁ bahulīkatāya ime satta phalā sattānisaṁsā pāṭikaṅkhā”ti.",
  "sn54:5.2.13_0": "Pañcamaṁ. ",
  "sn54:6.0.1_0": "Saṁyutta Nikāya 54 ",
  "sn54:6.0.2_0": "1. Ekadhammavagga ",
  "sn54:6.0.3_0": "6. Ariṭṭhasutta ",
  "sn54:6.1.1_0": "Sāvatthinidānaṁ. ",
  "sn54:6.1.2_0": "Tatra kho bhagavā …pe… etadavoca: ",
  "sn54:6.1.3_0": "“bhāvetha no tumhe bhikkhave, ānāpānassatin”ti? ",
  "sn54:6.1.4_0": "Evaṁ vutte, āyasmā ariṭṭho bhagavantaṁ etadavoca: ",
  "sn54:6.1.5_0": "“ahaṁ kho, bhante, bhāvemi ānāpānassatin”ti. ",
  "sn54:6.1.6_0": "“Yathā kathaṁ pana tvaṁ, ariṭṭha, bhāvesi ānāpānassatin”ti? ",
  "sn54:6.1.7_0": "“Atītesu me, bhante, kāmesu kāmacchando pahīno,",
  "sn54:6.1.7_1": "anāgatesu me kāmesu kāmacchando vigato,",
  "sn54:6.1.7_2": "ajjhattabahiddhā ca me dhammesu paṭighasaññā suppaṭivinītā.",
  "sn54:6.1.8_0": "So satova assasissāmi, satova passasissāmi. ",
  "sn54:6.1.9_0": "Evaṁ khvāhaṁ, bhante, bhāvemi ānāpānassatin”ti. ",
  "sn54:6.2.1_0": "“‘Atthesā, ariṭṭha, ānāpānassati, nesā natthī’ti vadāmi. ",
  "sn54:6.2.2_0": "Api ca, ariṭṭha,",
  "sn54:6.2.2_1": "yathā ānāpānassati vitthārena paripuṇṇā hoti",
  "sn54:6.2.3_0": "taṁ suṇāhi, sādhukaṁ manasi karohi; bhāsissāmī”ti. ",
  "sn54:6.2.4_0": "“Evaṁ,",
  "sn54:6.2.4_1": "bhante”ti kho āyasmā ariṭṭho bhagavato paccassosi.",
  "sn54:6.2.5_0": "Bhagavā etadavoca: ",
  "sn54:6.3.1_0": "“Kathañca, ariṭṭha,",
  "sn54:6.3.1_1": "ānāpānassati vitthārena paripuṇṇā hoti?",
  "sn54:6.3.2_0": "Idha, ariṭṭha,",
  "sn54:6.3.2_1": "bhikkhu araññagato vā rukkhamūlagato vā suññāgāragato vā nisīdati pallaṅkaṁ ābhujitvā ujuṁ kāyaṁ paṇidhāya parimukhaṁ satiṁ upaṭṭhapetvā.",
  "sn54:6.3.3_0": "So satova assasati, satova passasati. ",
  "sn54:6.3.4_0": "Dīghaṁ vā assasanto ‘dīghaṁ assasāmī’ti pajānāti …pe… ",
  "sn54:6.3.5_0": "‘paṭinissaggānupassī assasissāmī’ti sikkhati,",
  "sn54:6.3.5_1": "‘paṭinissaggānupassī passasissāmī’ti sikkhati.",
  "sn54:6.3.6_0": "Evaṁ kho, ariṭṭha,",
  "sn54:6.3.6_1": "ānāpānassati vitthārena paripuṇṇā hotī”ti.",
  "sn54:6.3.7_0": "Chaṭṭhaṁ. ",
  "sn54:7.0.1_0": "Saṁyutta Nikāya 54 ",
  "sn54:7.0.2_0": "1. Ekadhammavagga ",
  "sn54:7.0.3_0": "7. Mahākappinasutta ",
  "sn54:7.1.1_0": "Sāvatthinidānaṁ. ",
  "sn54:7.1.2_0": "Tena kho pana samayena āyasmā mahākappino bhagavato avidūre nisinno hoti pallaṅkaṁ ābhujitvā ujuṁ kāyaṁ paṇidhāya parimukhaṁ satiṁ upaṭṭhapetvā. ",
  "sn54:7.1.3_0": "Addasā kho bhagavā āyasmantaṁ mahākappinaṁ avidūre nisinnaṁ pallaṅkaṁ ābhujitvā ujuṁ kāyaṁ paṇidhāya parimukhaṁ satiṁ upaṭṭhapetvā. ",
  "sn54:7.1.4_0": "Disvāna bhikkhū āmantesi: ",
  "sn54:7.2.1_0": "“Passatha no tumhe, bhikkhave,",
  "sn54:7.2.1_1": "etassa bhikkhuno kāyassa iñjitattaṁ vā phanditattaṁ vā”ti?",
  "sn54:7.2.2_0": "“Yadāpi mayaṁ, bhante,",
  "sn54:7.2.2_1": "taṁ āyasmantaṁ passāma saṅghamajjhe vā nisinnaṁ ekaṁ vā raho nisinnaṁ,",
  "sn54:7.2.2_2": "tadāpi mayaṁ tassa āyasmato na passāma kāyassa iñjitattaṁ vā phanditattaṁ vā”ti.",
  "sn54:7.3.1_0": "“Yassa, bhikkhave,",
  "sn54:7.3.1_1": "samādhissa bhāvitattā bahulīkatattā neva kāyassa iñjitattaṁ vā hoti phanditattaṁ vā,",
  "sn54:7.3.1_2": "na cittassa iñjitattaṁ vā hoti phanditattaṁ vā, tassa so, bhikkhave,",
  "sn54:7.3.1_3": "bhikkhu samādhissa nikāmalābhī akicchalābhī akasiralābhī.",
  "sn54:7.3.2_0": "Katamassa ca, bhikkhave,",
  "sn54:7.3.2_1": "samādhissa bhāvitattā bahulīkatattā neva kāyassa iñjitattaṁ vā hoti phanditattaṁ vā,",
  "sn54:7.3.2_2": "na cittassa iñjitattaṁ vā hoti phanditattaṁ vā?",
  "sn54:7.4.1_0": "Ānāpānassatisamādhissa, bhikkhave,",
  "sn54:7.4.1_1": "bhāvitattā bahulīkatattā neva kāyassa iñjitattaṁ vā hoti phanditattaṁ vā,",
  "sn54:7.4.1_2": "na cittassa iñjitattaṁ vā hoti phanditattaṁ vā.",
  "sn54:7.4.2_0": "Kathaṁ bhāvite ca, bhikkhave,",
  "sn54:7.4.2_1": "ānāpānassatisamādhimhi kathaṁ bahulīkate neva kāyassa iñjitattaṁ vā hoti phanditattaṁ vā,",
  "sn54:7.4.2_2": "na cittassa iñjitattaṁ vā hoti phanditattaṁ vā?",
  "sn54:7.5.1_0": "Idha, bhikkhave,",
  "sn54:7.5.1_1": "bhikkhu araññagato vā rukkhamūlagato vā suññāgāragato vā nisīdati pallaṅkaṁ ābhujitvā ujuṁ kāyaṁ paṇidhāya parimukhaṁ satiṁ upaṭṭhapetvā.",
  "sn54:7.5.2_0": "So satova assasati, satova passasati …pe… ",
  "sn54:7.5.3_0": "‘paṭinissaggānupassī assasissāmī’ti sikkhati,",
  "sn54:7.5.3_1": "‘paṭinissaggānupassī passasissāmī’ti sikkhati.",
  "sn54:7.5.4_0": "Evaṁ bhāvite ca kho, bhikkhave,",
  "sn54:7.5.4_1": "ānāpānassatisamādhimhi evaṁ bahulīkate neva kāyassa iñjitattaṁ vā hoti phanditattaṁ vā,",
  "sn54:7.5.4_2": "na cittassa iñjitattaṁ vā hoti phanditattaṁ vā”ti.",
  "sn54:7.5.5_0": "Sattamaṁ. ",
  "sn54:8.0.1_0": "Saṁyutta Nikāya 54 ",
  "sn54:8.0.2_0": "1. Ekadhammavagga ",
  "sn54:8.0.3_0": "8. Padīpopamasutta ",
  "sn54:8.1.1_0": "“Ānāpānassatisamādhi, bhikkhave,",
  "sn54:8.1.1_1": "bhāvito bahulīkato mahapphalo hoti mahānisaṁso.",
  "sn54:8.1.2_0": "Kathaṁ bhāvito ca, bhikkhave,",
  "sn54:8.1.2_1": "ānāpānassatisamādhi kathaṁ bahulīkato mahapphalo hoti mahānisaṁso?",
  "sn54:8.2.1_0": "Idha, bhikkhave,",
  "sn54:8.2.1_1": "bhikkhu araññagato vā rukkhamūlagato vā suññāgāragato vā nisīdati pallaṅkaṁ ābhujitvā ujuṁ kāyaṁ paṇidhāya parimukhaṁ satiṁ upaṭṭhapetvā.",
  "sn54:8.2.2_0": "So satova assasati, satova passasati. ",
  "sn54:8.2.3_0": "Dīghaṁ vā assasanto ‘dīghaṁ assasāmī’ti pajānāti …pe… ",
  "sn54:8.2.4_0": "‘paṭinissaggānupassī assasissāmī’ti sikkhati,",
  "sn54:8.2.4_1": "‘paṭinissaggānupassī passasissāmī’ti sikkhati.",
  "sn54:8.2.5_0": "Evaṁ bhāvito kho, bhikkhave,",
  "sn54:8.2.5_1": "ānāpānassatisamādhi evaṁ bahulīkato mahapphalo hoti mahānisaṁso.",
  "sn54:8.3.1_0": "Ahampi sudaṁ, bhikkhave,",
  "sn54:8.3.1_1": "pubbeva sambodhā anabhisambuddho bodhisattova samāno iminā vihārena bahulaṁ viharāmi.",
  "sn54:8.3.2_0": "Tassa mayhaṁ, bhikkhave,",
  "sn54:8.3.2_1": "iminā vihārena bahulaṁ viharato neva kāyo kilamati na cakkhūni;",
  "sn54:8.3.3_0": "anupādāya ca me āsavehi cittaṁ vimucci. ",
  "sn54:8.4.1_0": "Tasmātiha, bhikkhave, bhikkhu cepi ākaṅkheyya: ",
  "sn54:8.4.2_0": "‘neva me kāyo kilameyya na cakkhūni,",
  "sn54:8.4.2_1": "anupādāya ca me āsavehi cittaṁ vimucceyyā’ti,",
  "sn54:8.4.3_0": "ayameva ānāpānassatisamādhi sādhukaṁ manasi kātabbo. ",
  "sn54:8.5.1_0": "Tasmātiha, bhikkhave, bhikkhu cepi ākaṅkheyya: ",
  "sn54:8.5.2_0": "‘ye me gehasitā sarasaṅkappā te pahīyeyyun’ti, ",
  "sn54:8.5.3_0": "ayameva ānāpānassatisamādhi sādhukaṁ manasi kātabbo. ",
  "sn54:8.6.1_0": "Tasmātiha, bhikkhave, bhikkhu cepi ākaṅkheyya: ",
  "sn54:8.6.2_0": "‘appaṭikūle paṭikūlasaññī vihareyyan’ti, ",
  "sn54:8.6.3_0": "ayameva ānāpānassatisamādhi sādhukaṁ manasi kātabbo. ",
  "sn54:8.7.1_0": "Tasmātiha, bhikkhave, bhikkhu cepi ākaṅkheyya: ",
  "sn54:8.7.2_0": "‘paṭikūle appaṭikūlasaññī vihareyyan’ti, ",
  "sn54:8.7.3_0": "ayameva ānāpānassatisamādhi sādhukaṁ manasi kātabbo. ",
  "sn54:8.8.1_0": "Tasmātiha, bhikkhave, bhikkhu cepi ākaṅkheyya: ",
  "sn54:8.8.2_0": "‘paṭikūle ca appaṭikūle ca paṭikūlasaññī vihareyyan’ti, ",
  "sn54:8.8.3_0": "ayameva ānāpānassatisamādhi sādhukaṁ manasi kātabbo. ",
  "sn54:8.9.1_0": "Tasmātiha, bhikkhave, bhikkhu cepi ākaṅkheyya: ",
  "sn54:8.9.2_0": "‘paṭikūle ca appaṭikūle ca appaṭikūlasaññī vihareyyan’ti, ",
  "sn54:8.9.3_0": "ayameva ānāpānassatisamādhi sādhukaṁ manasi kātabbo. ",
  "sn54:8.10.1_0": "Tasmātiha, bhikkhave, bhikkhu cepi ākaṅkheyya: ",
  "sn54:8.10.2_0": "‘appaṭikūlañca paṭikūlañca tadubhayaṁ abhinivajjetvā upekkhako vihareyyaṁ sato sampajāno’ti, ",
  "sn54:8.10.3_0": "ayameva ānāpānassatisamādhi sādhukaṁ manasi kātabbo. ",
  "sn54:8.11.1_0": "Tasmātiha, bhikkhave, bhikkhu cepi ākaṅkheyya: ",
  "sn54:8.11.2_0": "‘vivicceva kāmehi vivicca akusalehi dhammehi savitakkaṁ savicāraṁ vivekajaṁ pītisukhaṁ paṭhamaṁ jhānaṁ upasampajja vihareyyan’ti, ",
  "sn54:8.11.3_0": "ayameva ānāpānassatisamādhi sādhukaṁ manasi kātabbo. ",
  "sn54:8.12.1_0": "Tasmātiha, bhikkhave, bhikkhu cepi ākaṅkheyya: ",
  "sn54:8.12.2_0": "‘vitakkavicārānaṁ vūpasamā ajjhattaṁ sampasādanaṁ cetaso ekodibhāvaṁ avitakkaṁ avicāraṁ samādhijaṁ pītisukhaṁ dutiyaṁ jhānaṁ upasampajja vihareyyan’ti, ",
  "sn54:8.12.3_0": "ayameva ānāpānassatisamādhi sādhukaṁ manasi kātabbo. ",
  "sn54:8.13.1_0": "Tasmātiha, bhikkhave, bhikkhu cepi ākaṅkheyya: ",
  "sn54:8.13.2_0": "‘pītiyā ca virāgā upekkhako ca vihareyyaṁ sato ca sampajāno,",
  "sn54:8.13.2_1": "sukhañca kāyena paṭisaṁvedeyyaṁ,",
  "sn54:8.13.2_2": "yaṁ taṁ ariyā ācikkhanti—upekkhako satimā sukhavihārīti tatiyaṁ jhānaṁ upasampajja vihareyyan’ti,",
  "sn54:8.13.3_0": "ayameva ānāpānassatisamādhi sādhukaṁ manasi kātabbo. ",
  "sn54:8.14.1_0": "Tasmātiha, bhikkhave, bhikkhu cepi ākaṅkheyya: ",
  "sn54:8.14.2_0": "‘sukhassa ca pahānā dukkhassa ca pahānā pubbeva somanassadomanassānaṁ atthaṅgamā adukkhamasukhaṁ upekkhāsatipārisuddhiṁ catutthaṁ jhānaṁ upasampajja vihareyyan’ti, ",
  "sn54:8.14.3_0": "ayameva ānāpānassatisamādhi sādhukaṁ manasi kātabbo. ",
  "sn54:8.15.1_0": "Tasmātiha, bhikkhave, bhikkhu cepi ākaṅkheyya: ",
  "sn54:8.15.2_0": "‘sabbaso rūpasaññānaṁ samatikkamā paṭighasaññānaṁ atthaṅgamā nānattasaññānaṁ amanasikārā ananto ākāsoti ākāsānañcāyatanaṁ upasampajja vihareyyan’ti, ",
  "sn54:8.15.3_0": "ayameva ānāpānassatisamādhi sādhukaṁ manasi kātabbo. ",
  "sn54:8.16.1_0": "Tasmātiha, bhikkhave, bhikkhu cepi ākaṅkheyya: ",
  "sn54:8.16.2_0": "‘sabbaso ākāsānañcāyatanaṁ samatikkamma anantaṁ viññāṇanti viññāṇañcāyatanaṁ upasampajja vihareyyan’ti, ",
  "sn54:8.16.3_0": "ayameva ānāpānassatisamādhi sādhukaṁ manasi kātabbo. ",
  "sn54:8.17.1_0": "Tasmātiha, bhikkhave, bhikkhu cepi ākaṅkheyya: ",
  "sn54:8.17.2_0": "‘sabbaso viññāṇañcāyatanaṁ samatikkamma natthi kiñcīti ākiñcaññāyatanaṁ upasampajja vihareyyan’ti, ",
  "sn54:8.17.3_0": "ayameva ānāpānassatisamādhi sādhukaṁ manasi kātabbo. ",
  "sn54:8.18.1_0": "Tasmātiha, bhikkhave, bhikkhu cepi ākaṅkheyya: ",
  "sn54:8.18.2_0": "‘sabbaso ākiñcaññāyatanaṁ samatikkamma nevasaññānāsaññāyatanaṁ upasampajja vihareyyan’ti, ",
  "sn54:8.18.3_0": "ayameva ānāpānassatisamādhi sādhukaṁ manasi kātabbo. ",
  "sn54:8.19.1_0": "Tasmātiha, bhikkhave, bhikkhu cepi ākaṅkheyya: ",
  "sn54:8.19.2_0": "‘sabbaso nevasaññānāsaññāyatanaṁ samatikkamma saññāvedayitanirodhaṁ upasampajja vihareyyan’ti, ",
  "sn54:8.19.3_0": "ayameva ānāpānassatisamādhi sādhukaṁ manasi kātabbo. ",
  "sn54:8.20.1_0": "Evaṁ bhāvite kho, bhikkhave,",
  "sn54:8.20.1_1": "ānāpānassatisamādhimhi evaṁ bahulīkate, sukhañce vedanaṁ vedayati, sā ‘aniccā’ti pajānāti, ‘anajjhositā’ti pajānāti, ‘anabhinanditā’ti pajānāti;",
  "sn54:8.20.2_0": "dukkhañce vedanaṁ vedayati, sā ‘aniccā’ti pajānāti, ‘anajjhositā’ti pajānāti, ‘anabhinanditā’ti pajānāti; ",
  "sn54:8.20.3_0": "adukkhamasukhañce vedanaṁ vedayati, ‘sā aniccā’ti pajānāti, ‘anajjhositā’ti pajānāti, ‘anabhinanditā’ti pajānāti. ",
  "sn54:8.21.1_0": "Sukhañce vedanaṁ vedayati, visaṁyutto naṁ vedayati; ",
  "sn54:8.21.2_0": "dukkhañce vedanaṁ vedayati, visaṁyutto naṁ vedayati; ",
  "sn54:8.21.3_0": "adukkhamasukhañce vedanaṁ vedayati, visaṁyutto naṁ vedayati. ",
  "sn54:8.21.4_0": "So kāyapariyantikaṁ vedanaṁ vedayamāno ‘kāyapariyantikaṁ vedanaṁ vedayāmī’ti pajānāti,",
  "sn54:8.21.4_1": "jīvitapariyantikaṁ vedanaṁ vedayamāno ‘jīvitapariyantikaṁ vedanaṁ vedayāmī’ti pajānāti,",
  "sn54:8.21.5_0": "‘kāyassa bhedā uddhaṁ jīvitapariyādānā idheva sabbavedayitāni anabhinanditāni sītībhavissantī’ti pajānāti. ",
  "sn54:8.22.1_0": "Seyyathāpi, bhikkhave, telañca paṭicca,",
  "sn54:8.22.1_1": "vaṭṭiñca paṭicca telappadīpo jhāyeyya,",
  "sn54:8.22.2_0": "tasseva telassa ca vaṭṭiyā ca pariyādānā anāhāro nibbāyeyya; ",
  "sn54:8.22.3_0": "evameva kho, bhikkhave,",
  "sn54:8.22.3_1": "bhikkhu kāyapariyantikaṁ vedanaṁ vedayamāno ‘kāyapariyantikaṁ vedanaṁ vedayāmī’ti pajānāti,",
  "sn54:8.22.3_2": "jīvitapariyantikaṁ vedanaṁ vedayamāno ‘jīvitapariyantikaṁ vedanaṁ vedayāmī’ti pajānāti,",
  "sn54:8.22.4_0": "‘kāyassa bhedā uddhaṁ jīvitapariyādānā idheva sabbavedayitāni anabhinanditāni sītībhavissantī’ti pajānātī”ti. ",
  "sn54:8.22.5_0": "Aṭṭhamaṁ. ",
  "sn54:9.0.1_0": "Saṁyutta Nikāya 54 ",
  "sn54:9.0.2_0": "1. Ekadhammavagga ",
  "sn54:9.0.3_0": "9. Vesālīsutta ",
  "sn54:9.1.1_0": "Evaṁ me sutaṁ—",
  "sn54:9.1.2_0": "ekaṁ samayaṁ bhagavā vesāliyaṁ viharati mahāvane kūṭāgārasālāyaṁ. ",
  "sn54:9.1.3_0": "Tena kho pana samayena bhagavā bhikkhūnaṁ anekapariyāyena asubhakathaṁ katheti, asubhāya vaṇṇaṁ bhāsati,",
  "sn54:9.1.3_1": "asubhabhāvanāya vaṇṇaṁ bhāsati.",
  "sn54:9.2.1_0": "Atha kho bhagavā bhikkhū āmantesi: ",
  "sn54:9.2.2_0": "“icchāmahaṁ, bhikkhave, aḍḍhamāsaṁ paṭisallīyituṁ. ",
  "sn54:9.2.3_0": "Nāmhi kenaci upasaṅkamitabbo,",
  "sn54:9.2.3_1": "aññatra ekena piṇḍapātanīhārakenā”ti.",
  "sn54:9.2.4_0": "“Evaṁ,",
  "sn54:9.2.4_1": "bhante”ti kho te bhikkhū bhagavato paṭissutvā nāssudha koci bhagavantaṁ upasaṅkamati,",
  "sn54:9.2.4_2": "aññatra ekena piṇḍapātanīhārakena.",
  "sn54:9.3.1_0": "Atha kho te bhikkhū: ",
  "sn54:9.3.2_0": "“bhagavā anekapariyāyena asubhakathaṁ katheti, asubhāya vaṇṇaṁ bhāsati,",
  "sn54:9.3.2_1": "asubhabhāvanāya vaṇṇaṁ bhāsatī”ti anekākāravokāraṁ asubhabhāvanānuyogamanuyuttā viharanti.",
  "sn54:9.3.3_0": "Te iminā kāyena aṭṭīyamānā harāyamānā jigucchamānā satthahārakaṁ pariyesanti. ",
  "sn54:9.3.4_0": "Dasapi bhikkhū ekāhena satthaṁ āharanti,",
  "sn54:9.3.4_1": "vīsampi …pe… tiṁsampi bhikkhū ekāhena satthaṁ āharanti.",
  "sn54:9.4.1_0": "Atha kho bhagavā tassa aḍḍhamāsassa accayena paṭisallānā vuṭṭhito āyasmantaṁ ānandaṁ āmantesi: ",
  "sn54:9.4.2_0": "“kiṁ nu kho, ānanda,",
  "sn54:9.4.2_1": "tanubhūto viya bhikkhusaṅgho”ti?",
  "sn54:9.4.3_0": "“Tathā hi pana, bhante,",
  "sn54:9.4.3_1": "‘bhagavā bhikkhūnaṁ anekapariyāyena asubhakathaṁ katheti, asubhāya vaṇṇaṁ bhāsati,",
  "sn54:9.4.3_2": "asubhabhāvanāya vaṇṇaṁ bhāsatī’ti anekākāravokāraṁ asubhabhāvanānuyogamanuyuttā viharanti.",
  "sn54:9.4.4_0": "Te iminā kāyena aṭṭīyamānā harāyamānā jigucchamānā satthahārakaṁ pariyesanti. ",
  "sn54:9.4.5_0": "Dasapi bhikkhū ekāhena satthaṁ āharanti,",
  "sn54:9.4.5_1": "vīsampi bhikkhū … tiṁsampi bhikkhū ekāhena satthaṁ āharanti.",
  "sn54:9.4.6_0": "Sādhu, bhante,",
  "sn54:9.4.6_1": "bhagavā aññaṁ pariyāyaṁ ācikkhatu yathāyaṁ bhikkhusaṅgho aññāya saṇṭhaheyyā”ti.",
  "sn54:9.5.1_0": "“Tenahānanda,",
  "sn54:9.5.1_1": "yāvatikā bhikkhū vesāliṁ upanissāya viharanti te sabbe upaṭṭhānasālāyaṁ sannipātehī”ti.",
  "sn54:9.5.2_0": "“Evaṁ,",
  "sn54:9.5.2_1": "bhante”ti kho āyasmā ānando bhagavato paṭissutvā yāvatikā bhikkhū vesāliṁ upanissāya viharanti te sabbe upaṭṭhānasālāyaṁ sannipātetvā yena bhagavā tenupasaṅkami;",
  "sn54:9.5.2_2": "upasaṅkamitvā bhagavantaṁ etadavoca:",
  "sn54:9.5.3_0": "“sannipatito, bhante, bhikkhusaṅgho. ",
  "sn54:9.5.4_0": "Yassadāni, bhante, bhagavā kālaṁ maññatī”ti. ",
  "sn54:9.6.1_0": "Atha kho bhagavā yena upaṭṭhānasālā tenupasaṅkami;",
  "sn54:9.6.1_1": "upasaṅkamitvā paññatte āsane nisīdi.",
  "sn54:9.6.2_0": "Nisajja kho bhagavā bhikkhū āmantesi: ",
  "sn54:9.6.3_0": "“ayampi kho, bhikkhave,",
  "sn54:9.6.3_1": "ānāpānassatisamādhi bhāvito bahulīkato santo ceva paṇīto ca asecanako ca sukho ca vihāro uppannuppanne ca pāpake akusale dhamme ṭhānaso antaradhāpeti vūpasameti.",
  "sn54:9.7.1_0": "Seyyathāpi, bhikkhave,",
  "sn54:9.7.1_1": "gimhānaṁ pacchime māse ūhataṁ rajojallaṁ,",
  "sn54:9.7.1_2": "tamenaṁ mahāakālamegho ṭhānaso antaradhāpeti vūpasameti;",
  "sn54:9.7.2_0": "evameva kho, bhikkhave,",
  "sn54:9.7.2_1": "ānāpānassatisamādhi bhāvito bahulīkato santo ceva paṇīto ca asecanako ca sukho ca vihāro uppannuppanne ca pāpake akusale dhamme ṭhānaso antaradhāpeti vūpasameti.",
  "sn54:9.7.3_0": "Kathaṁ bhāvito ca, bhikkhave,",
  "sn54:9.7.3_1": "ānāpānassatisamādhi kathaṁ bahulīkato santo ceva paṇīto ca asecanako ca sukho ca vihāro uppannuppanne ca pāpake akusale dhamme ṭhānaso antaradhāpeti vūpasameti?",
  "sn54:9.8.1_0": "Idha, bhikkhave,",
  "sn54:9.8.1_1": "bhikkhu araññagato vā rukkhamūlagato vā suññāgāragato vā nisīdati pallaṅkaṁ ābhujitvā ujuṁ kāyaṁ paṇidhāya parimukhaṁ satiṁ upaṭṭhapetvā.",
  "sn54:9.8.2_0": "So satova assasati, satova passasati …pe… ",
  "sn54:9.8.3_0": "‘paṭinissaggānupassī assasissāmī’ti sikkhati,",
  "sn54:9.8.3_1": "‘paṭinissaggānupassī passasissāmī’ti sikkhati.",
  "sn54:9.8.4_0": "Evaṁ bhāvito kho, bhikkhave,",
  "sn54:9.8.4_1": "ānāpānassatisamādhi evaṁ bahulīkato santo ceva paṇīto ca asecanako ca sukho ca vihāro uppannuppanne ca pāpake akusale dhamme ṭhānaso antaradhāpeti vūpasametī”ti.",
  "sn54:9.8.5_0": "Navamaṁ. ",
  "sn54:10.0.1_0": "Saṁyutta Nikāya 54 ",
  "sn54:10.0.2_0": "1. Ekadhammavagga ",
  "sn54:10.0.3_0": "10. Kimilasutta ",
  "sn54:10.1.1_0": "Evaṁ me sutaṁ—",
  "sn54:10.1.2_0": "ekaṁ samayaṁ bhagavā kimilāyaṁ viharati veḷuvane. ",
  "sn54:10.1.3_0": "Tatra kho bhagavā āyasmantaṁ kimilaṁ āmantesi: ",
  "sn54:10.1.4_0": "“kathaṁ bhāvito nu kho, kimila,",
  "sn54:10.1.4_1": "ānāpānassatisamādhi kathaṁ bahulīkato mahapphalo hoti mahānisaṁso”ti?",
  "sn54:10.2.1_0": "Evaṁ vutte, āyasmā kimilo tuṇhī ahosi. ",
  "sn54:10.2.2_0": "Dutiyampi kho bhagavā …pe… ",
  "sn54:10.2.3_0": "tatiyampi kho bhagavā āyasmantaṁ kimilaṁ āmantesi: ",
  "sn54:10.2.4_0": "“kathaṁ bhāvito nu kho, kimila,",
  "sn54:10.2.4_1": "ānāpānassatisamādhi kathaṁ bahulīkato mahapphalo hoti mahānisaṁso”ti?",
  "sn54:10.2.5_0": "Tatiyampi kho āyasmā kimilo tuṇhī ahosi. ",
  "sn54:10.3.1_0": "Evaṁ vutte, āyasmā ānando bhagavantaṁ etadavoca: ",
  "sn54:10.3.2_0": "“etassa, bhagavā, kālo; etassa, sugata, kālo. ",
  "sn54:10.3.3_0": "Yaṁ bhagavā ānāpānassatisamādhiṁ bhāseyya,",
  "sn54:10.3.3_1": "bhagavato sutvā bhikkhū dhāressantī”ti.",
  "sn54:10.4.1_0": "“Tenahānanda, suṇāhi, sādhukaṁ manasi karohi; bhāsissāmī”ti. ",
  "sn54:10.4.2_0": "“Evaṁ,",
  "sn54:10.4.2_1": "bhante”ti kho āyasmā ānando bhagavato paccassosi.",
  "sn54:10.4.3_0": "Bhagavā etadavoca: ",
  "sn54:10.4.4_0": "“kathaṁ bhāvito ca, ānanda,",
  "sn54:10.4.4_1": "ānāpānassatisamādhi kathaṁ bahulīkato mahapphalo hoti mahānisaṁso?",
  "sn54:10.4.5_0": "Idhānanda,",
  "sn54:10.4.5_1": "bhikkhu araññagato vā rukkhamūlagato vā suññāgāragato vā nisīdati pallaṅkaṁ ābhujitvā ujuṁ kāyaṁ paṇidhāya parimukhaṁ satiṁ upaṭṭhapetvā.",
  "sn54:10.4.6_0": "So satova assasati, satova passasati …pe… ",
  "sn54:10.4.7_0": "‘paṭinissaggānupassī assasissāmī’ti sikkhati,",
  "sn54:10.4.7_1": "‘paṭinissaggānupassī passasissāmī’ti sikkhati.",
  "sn54:10.4.8_0": "Evaṁ bhāvito kho, ānanda,",
  "sn54:10.4.8_1": "ānāpānassatisamādhi evaṁ bahulīkato mahapphalo hoti mahānisaṁso.",
  "sn54:10.5.1_0": "Yasmiṁ samaye, ānanda,",
  "sn54:10.5.1_1": "bhikkhu dīghaṁ vā assasanto ‘dīghaṁ assasāmī’ti pajānāti,",
  "sn54:10.5.1_2": "dīghaṁ vā passasanto ‘dīghaṁ passasāmī’ti pajānāti;",
  "sn54:10.5.2_0": "rassaṁ vā assasanto ‘rassaṁ assasāmī’ti pajānāti,",
  "sn54:10.5.2_1": "rassaṁ vā passasanto ‘rassaṁ passasāmī’ti pajānāti;",
  "sn54:10.5.3_0": "‘sabbakāyappaṭisaṁvedī assasissāmī’ti sikkhati,",
  "sn54:10.5.3_1": "‘sabbakāyappaṭisaṁvedī passasissāmī’ti sikkhati;",
  "sn54:10.5.4_0": "‘passambhayaṁ kāyasaṅkhāraṁ assasissāmī’ti sikkhati,",
  "sn54:10.5.4_1": "‘passambhayaṁ kāyasaṅkhāraṁ passasissāmī’ti sikkhati—",
  "sn54:10.5.5_0": "kāye kāyānupassī, ānanda,",
  "sn54:10.5.5_1": "bhikkhu tasmiṁ samaye viharati ātāpī sampajāno satimā,",
  "sn54:10.5.5_2": "vineyya loke abhijjhādomanassaṁ.",
  "sn54:10.5.6_0": "Taṁ kissa hetu? ",
  "sn54:10.5.7_0": "Kāyaññatarāhaṁ, ānanda,",
  "sn54:10.5.7_1": "etaṁ vadāmi yadidaṁ—assāsapassāsaṁ.",
  "sn54:10.5.8_0": "Tasmātihānanda,",
  "sn54:10.5.8_1": "kāye kāyānupassī bhikkhu tasmiṁ samaye viharati ātāpī sampajāno satimā,",
  "sn54:10.5.8_2": "vineyya loke abhijjhādomanassaṁ.",
  "sn54:10.6.1_0": "Yasmiṁ samaye, ānanda,",
  "sn54:10.6.1_1": "bhikkhu ‘pītippaṭisaṁvedī assasissāmī’ti sikkhati,",
  "sn54:10.6.1_2": "‘pītippaṭisaṁvedī passasissāmī’ti sikkhati;",
  "sn54:10.6.2_0": "‘sukhappaṭisaṁvedī assasissāmī’ti sikkhati,",
  "sn54:10.6.2_1": "‘sukhappaṭisaṁvedī passasissāmī’ti sikkhati;",
  "sn54:10.6.3_0": "‘cittasaṅkhārappaṭisaṁvedī assasissāmī’ti sikkhati,",
  "sn54:10.6.3_1": "‘cittasaṅkhārappaṭisaṁvedī passasissāmī’ti sikkhati;",
  "sn54:10.6.4_0": "‘passambhayaṁ cittasaṅkhāraṁ passasissāmī’ti sikkhati—",
  "sn54:10.6.5_0": "vedanāsu vedanānupassī, ānanda,",
  "sn54:10.6.5_1": "bhikkhu tasmiṁ samaye viharati ātāpī sampajāno satimā,",
  "sn54:10.6.5_2": "vineyya loke abhijjhādomanassaṁ.",
  "sn54:10.6.6_0": "Taṁ kissa hetu? ",
  "sn54:10.6.7_0": "Vedanāññatarāhaṁ, ānanda, etaṁ vadāmi,",
  "sn54:10.6.7_1": "yadidaṁ—assāsapassāsānaṁ sādhukaṁ manasikāraṁ.",
  "sn54:10.6.8_0": "Tasmātihānanda,",
  "sn54:10.6.8_1": "vedanāsu vedanānupassī bhikkhu tasmiṁ samaye viharati ātāpī sampajāno satimā,",
  "sn54:10.6.8_2": "vineyya loke abhijjhādomanassaṁ.",
  "sn54:10.7.1_0": "Yasmiṁ samaye, ānanda,",
  "sn54:10.7.1_1": "bhikkhu ‘cittappaṭisaṁvedī assasissāmī’ti sikkhati,",
  "sn54:10.7.1_2": "‘cittappaṭisaṁvedī passasissāmī’ti sikkhati;",
  "sn54:10.7.2_0": "abhippamodayaṁ cittaṁ …pe… ",
  "sn54:10.7.3_0": "samādahaṁ cittaṁ … ",
  "sn54:10.7.4_0": "‘vimocayaṁ cittaṁ assasissāmī’ti sikkhati,",
  "sn54:10.7.4_1": "‘vimocayaṁ cittaṁ passasissāmī’ti sikkhati—",
  "sn54:10.7.5_0": "citte cittānupassī, ānanda,",
  "sn54:10.7.5_1": "bhikkhu tasmiṁ samaye viharati ātāpī sampajāno satimā,",
  "sn54:10.7.5_2": "vineyya loke abhijjhādomanassaṁ.",
  "sn54:10.7.6_0": "Taṁ kissa hetu? ",
  "sn54:10.7.7_0": "Nāhaṁ, ānanda,",
  "sn54:10.7.7_1": "muṭṭhassatissa asampajānassa ānāpānassatisamādhibhāvanaṁ vadāmi.",
  "sn54:10.7.8_0": "Tasmātihānanda,",
  "sn54:10.7.8_1": "citte cittānupassī bhikkhu tasmiṁ samaye viharati ātāpī sampajāno satimā,",
  "sn54:10.7.8_2": "vineyya loke abhijjhādomanassaṁ.",
  "sn54:10.8.1_0": "Yasmiṁ samaye, ānanda,",
  "sn54:10.8.1_1": "bhikkhu ‘aniccānupassī assasissāmī’ti sikkhati …pe…",
  "sn54:10.8.2_0": "virāgānupassī … ",
  "sn54:10.8.3_0": "nirodhānupassī … ",
  "sn54:10.8.4_0": "‘paṭinissaggānupassī assasissāmī’ti sikkhati,",
  "sn54:10.8.4_1": "‘paṭinissaggānupassī passasissāmī’ti sikkhati—",
  "sn54:10.8.5_0": "dhammesu dhammānupassī, ānanda,",
  "sn54:10.8.5_1": "bhikkhu tasmiṁ samaye viharati ātāpī sampajāno satimā,",
  "sn54:10.8.5_2": "vineyya loke abhijjhādomanassaṁ.",
  "sn54:10.8.6_0": "So yaṁ taṁ hoti abhijjhādomanassānaṁ pahānaṁ taṁ paññāya disvā sādhukaṁ ajjhupekkhitā hoti. ",
  "sn54:10.8.7_0": "Tasmātihānanda,",
  "sn54:10.8.7_1": "dhammesu dhammānupassī bhikkhu tasmiṁ samaye viharati ātāpī sampajāno satimā,",
  "sn54:10.8.7_2": "vineyya loke abhijjhādomanassaṁ.",
  "sn54:10.9.1_0": "Seyyathāpi, ānanda, catumahāpathe mahāpaṁsupuñjo. ",
  "sn54:10.9.2_0": "Puratthimāya cepi disāyaṁ āgaccheyya sakaṭaṁ vā ratho vā, upahanateva taṁ paṁsupuñjaṁ; ",
  "sn54:10.9.3_0": "pacchimāya cepi disāya āgaccheyya … ",
  "sn54:10.9.4_0": "uttarāya cepi disāya … ",
  "sn54:10.9.5_0": "dakkhiṇāya cepi disāya āgaccheyya sakaṭaṁ vā ratho vā, upahanateva taṁ paṁsupuñjaṁ. ",
  "sn54:10.9.6_0": "Evameva kho, ānanda,",
  "sn54:10.9.6_1": "bhikkhu kāye kāyānupassī viharantopi upahanateva pāpake akusale dhamme;",
  "sn54:10.9.7_0": "vedanāsu …pe… ",
  "sn54:10.9.8_0": "citte …pe… ",
  "sn54:10.9.9_0": "dhammesu dhammānupassī viharantopi upahanateva pāpake akusale dhamme”ti. ",
  "sn54:10.9.10_0": "Dasamaṁ. ",
  "sn54:10.9.11_0": "Ekadhammavaggo paṭhamo. ",
  "sn54:10.10.0_0": "Tassuddānaṁ",
  "sn54:10.10.1_0": "Ekadhammo ca bojjhaṅgo, ",
  "sn54:10.10.2_0": "suddhikañca duve phalā; ",
  "sn54:10.10.3_0": "Ariṭṭho kappino dīpo, ",
  "sn54:10.10.4_0": "vesālī kimilena cāti. ",
  "sn54:11.0.1_0": "Saṁyutta Nikāya 54 ",
  "sn54:11.0.2_0": "2. Dutiyavagga ",
  "sn54:11.0.3_0": "11. Icchānaṅgalasutta ",
  "sn54:11.1.1_0": "Ekaṁ samayaṁ bhagavā icchānaṅgale viharati icchānaṅgalavanasaṇḍe. ",
  "sn54:11.1.2_0": "Tatra kho bhagavā bhikkhū āmantesi: ",
  "sn54:11.1.3_0": "“icchāmahaṁ, bhikkhave, temāsaṁ paṭisallīyituṁ. ",
  "sn54:11.1.4_0": "Nāmhi kenaci upasaṅkamitabbo,",
  "sn54:11.1.4_1": "aññatra ekena piṇḍapātanīhārakenā”ti.",
  "sn54:11.1.5_0": "“Evaṁ,",
  "sn54:11.1.5_1": "bhante”ti kho te bhikkhū bhagavato paṭissutvā nāssudha koci bhagavantaṁ upasaṅkamati,",
  "sn54:11.1.5_2": "aññatra ekena piṇḍapātanīhārakena.",
  "sn54:11.2.1_0": "Atha kho bhagavā tassa temāsassa accayena paṭisallānā vuṭṭhito bhikkhū āmantesi: ",
  "sn54:11.2.2_0": "“sace kho, bhikkhave,",
  "sn54:11.2.2_1": "aññatitthiyā paribbājakā evaṁ puccheyyuṁ:",
  "sn54:11.2.3_0": "‘katamenāvuso,",
  "sn54:11.2.3_1": "vihārena samaṇo gotamo vassāvāsaṁ bahulaṁ vihāsī’ti, evaṁ puṭṭhā tumhe, bhikkhave,",
  "sn54:11.2.3_2": "tesaṁ aññatitthiyānaṁ paribbājakānaṁ evaṁ byākareyyātha:",
  "sn54:11.2.4_0": "‘ānāpānassatisamādhinā kho, āvuso,",
  "sn54:11.2.4_1": "bhagavā vassāvāsaṁ bahulaṁ vihāsī’ti.",
  "sn54:11.2.5_0": "Idhāhaṁ, bhikkhave, sato assasāmi, sato passasāmi. ",
  "sn54:11.2.6_0": "Dīghaṁ assasanto ‘dīghaṁ assasāmī’ti pajānāmi,",
  "sn54:11.2.6_1": "dīghaṁ passasanto ‘dīghaṁ passasāmī’ti pajānāmi;",
  "sn54:11.2.7_0": "rassaṁ assasanto ‘rassaṁ assasāmī’ti pajānāmi,",
  "sn54:11.2.7_1": "rassaṁ passasanto ‘rassaṁ passasāmī’ti pajānāmi;",
  "sn54:11.2.8_0": "‘sabbakāyappaṭisaṁvedī assasissāmī’ti pajānāmi …pe… ",
  "sn54:11.2.9_0": "‘paṭinissaggānupassī assasissāmī’ti pajānāmi,",
  "sn54:11.2.9_1": "‘paṭinissaggānupassī passasissāmī’ti pajānāmi.",
  "sn54:11.3.1_0": "Yañhi taṁ, bhikkhave, sammā vadamāno vadeyya: ",
  "sn54:11.3.2_0": "‘ariyavihāro’ itipi, ‘brahmavihāro’ itipi, ‘tathāgatavihāro’ itipi. ",
  "sn54:11.3.3_0": "Ānāpānassatisamādhiṁ sammā vadamāno vadeyya: ",
  "sn54:11.3.4_0": "‘ariyavihāro’ itipi, ‘brahmavihāro’ itipi, ‘tathāgatavihāro’ itipi. ",
  "sn54:11.3.5_0": "Ye te, bhikkhave,",
  "sn54:11.3.5_1": "bhikkhū sekhā appattamānasā anuttaraṁ yogakkhemaṁ patthayamānā viharanti tesaṁ ānāpānassatisamādhi bhāvito bahulīkato āsavānaṁ khayāya saṁvattati.",
  "sn54:11.3.6_0": "Ye ca kho te, bhikkhave,",
  "sn54:11.3.6_1": "bhikkhū arahanto khīṇāsavā vusitavanto katakaraṇīyā ohitabhārā anuppattasadatthā parikkhīṇabhavasaṁyojanā sammadaññāvimuttā,",
  "sn54:11.3.6_2": "tesaṁ ānāpānassatisamādhi bhāvito bahulīkato diṭṭhadhammasukhavihārāya ceva saṁvattati satisampajaññāya ca.",
  "sn54:11.4.1_0": "Yañhi taṁ, bhikkhave, sammā vadamāno vadeyya: ",
  "sn54:11.4.2_0": "‘ariyavihāro’ itipi, ‘brahmavihāro’ itipi, ‘tathāgatavihāro’ itipi. ",
  "sn54:11.4.3_0": "Ānāpānassatisamādhiṁ sammā vadamāno vadeyya: ",
  "sn54:11.4.4_0": "‘ariyavihāro’ itipi, ‘brahmavihāro’ itipi, ‘tathāgatavihāro’ itipī”ti. ",
  "sn54:11.4.5_0": "Paṭhamaṁ. ",
  "sn54:12.0.1_0": "Saṁyutta Nikāya 54 ",
  "sn54:12.0.2_0": "2. Dutiyavagga ",
  "sn54:12.0.3_0": "12. Kaṅkheyyasutta ",
  "sn54:12.1.1_0": "Ekaṁ samayaṁ āyasmā lomasakaṁbhiyo sakkesu viharati kapilavatthusmiṁ nigrodhārāme. ",
  "sn54:12.1.2_0": "Atha kho mahānāmo sakko yenāyasmā lomasakaṁbhiyo tenupasaṅkami;",
  "sn54:12.1.2_1": "upasaṅkamitvā āyasmantaṁ lomasakaṁbhiyaṁ abhivādetvā ekamantaṁ nisīdi.",
  "sn54:12.1.2_2": "Ekamantaṁ nisinno kho mahānāmo sakko āyasmantaṁ lomasakaṁbhiyaṁ etadavoca:",
  "sn54:12.1.3_0": "“so eva nu kho, bhante,",
  "sn54:12.1.3_1": "sekho vihāro so tathāgatavihāro,",
  "sn54:12.1.3_2": "udāhu aññova sekho vihāro añño tathāgatavihāro”ti?",
  "sn54:12.2.1_0": "“Na kho, āvuso mahānāma, sveva sekho vihāro, so tathāgatavihāro. ",
  "sn54:12.2.2_0": "Añño kho, āvuso mahānāma, sekho vihāro, añño tathāgatavihāro. ",
  "sn54:12.2.3_0": "Ye te, āvuso mahānāma,",
  "sn54:12.2.3_1": "bhikkhū sekhā appattamānasā anuttaraṁ yogakkhemaṁ patthayamānā viharanti,",
  "sn54:12.2.3_2": "te pañca nīvaraṇe pahāya viharanti.",
  "sn54:12.2.4_0": "Katame pañca? ",
  "sn54:12.2.5_0": "Kāmacchandanīvaraṇaṁ pahāya viharanti, byāpādanīvaraṇaṁ …pe… ",
  "sn54:12.2.6_0": "thinamiddhanīvaraṇaṁ … ",
  "sn54:12.2.7_0": "uddhaccakukkuccanīvaraṇaṁ … ",
  "sn54:12.2.8_0": "vicikicchānīvaraṇaṁ pahāya viharanti. ",
  "sn54:12.3.1_0": "Yepi te, āvuso mahānāma,",
  "sn54:12.3.1_1": "bhikkhū sekhā appattamānasā anuttaraṁ yogakkhemaṁ patthayamānā viharanti,",
  "sn54:12.3.1_2": "te ime pañca nīvaraṇe pahāya viharanti.",
  "sn54:12.4.1_0": "Ye ca kho te, āvuso mahānāma,",
  "sn54:12.4.1_1": "bhikkhū arahanto khīṇāsavā vusitavanto katakaraṇīyā ohitabhārā anuppattasadatthā parikkhīṇabhavasaṁyojanā sammadaññāvimuttā,",
  "sn54:12.4.1_2": "tesaṁ pañca nīvaraṇā pahīnā ucchinnamūlā tālāvatthukatā anabhāvaṅkatā āyatiṁ anuppādadhammā.",
  "sn54:12.4.2_0": "Katame pañca? ",
  "sn54:12.4.3_0": "Kāmacchandanīvaraṇaṁ pahīnaṁ ucchinnamūlaṁ tālāvatthukataṁ anabhāvaṅkataṁ āyatiṁ anuppādadhammaṁ; ",
  "sn54:12.4.4_0": "byāpādanīvaraṇaṁ pahīnaṁ …pe… ",
  "sn54:12.4.5_0": "thinamiddhanīvaraṇaṁ … ",
  "sn54:12.4.6_0": "uddhaccakukkuccanīvaraṇaṁ … ",
  "sn54:12.4.7_0": "vicikicchānīvaraṇaṁ pahīnaṁ ucchinnamūlaṁ tālāvatthukataṁ anabhāvaṅkataṁ āyatiṁ anuppādadhammaṁ. ",
  "sn54:12.5.1_0": "Ye te, āvuso mahānāma,",
  "sn54:12.5.1_1": "bhikkhū arahanto khīṇāsavā vusitavanto katakaraṇīyā ohitabhārā anuppattasadatthā parikkhīṇabhavasaṁyojanā sammadaññāvimuttā,",
  "sn54:12.5.1_2": "tesaṁ ime pañca nīvaraṇā pahīnā ucchinnamūlā tālāvatthukatā anabhāvaṅkatā āyatiṁ anuppādadhammā.",
  "sn54:12.5.2_0": "Tadamināpetaṁ, āvuso mahānāma, pariyāyena veditabbaṁ yathā—",
  "sn54:12.5.3_0": "aññova sekho vihāro, añño tathāgatavihāro. ",
  "sn54:12.6.1_0": "Ekamidaṁ, āvuso mahānāma,",
  "sn54:12.6.1_1": "samayaṁ bhagavā icchānaṅgale viharati icchānaṅgalavanasaṇḍe.",
  "sn54:12.6.2_0": "Tatra kho, āvuso mahānāma, bhagavā bhikkhū āmantesi: ",
  "sn54:12.6.3_0": "‘icchāmahaṁ, bhikkhave, temāsaṁ paṭisallīyituṁ. ",
  "sn54:12.6.4_0": "Nāmhi kenaci upasaṅkamitabbo,",
  "sn54:12.6.4_1": "aññatra ekena piṇḍapātanīhārakenā’ti.",
  "sn54:12.6.5_0": "‘Evaṁ, bhante’ti kho, āvuso mahānāma,",
  "sn54:12.6.5_1": "te bhikkhū bhagavato paṭissutvā nāssudha koci bhagavantaṁ upasaṅkamati,",
  "sn54:12.6.5_2": "aññatra ekena piṇḍapātanīhārakena.",
  "sn54:12.7.1_0": "Atha kho, āvuso,",
  "sn54:12.7.1_1": "bhagavā tassa temāsassa accayena paṭisallānā vuṭṭhito bhikkhū āmantesi:",
  "sn54:12.7.2_0": "‘sace kho, bhikkhave,",
  "sn54:12.7.2_1": "aññatitthiyā paribbājakā evaṁ puccheyyuṁ:",
  "sn54:12.7.3_0": "“katamenāvuso,",
  "sn54:12.7.3_1": "vihārena samaṇo gotamo vassāvāsaṁ bahulaṁ vihāsī”ti, evaṁ puṭṭhā tumhe, bhikkhave,",
  "sn54:12.7.3_2": "tesaṁ aññatitthiyānaṁ paribbājakānaṁ evaṁ byākareyyātha:",
  "sn54:12.7.4_0": "“ānāpānassatisamādhinā kho, āvuso,",
  "sn54:12.7.4_1": "bhagavā vassāvāsaṁ bahulaṁ vihāsī”’ti.",
  "sn54:12.7.5_0": "Idhāhaṁ, bhikkhave, sato assasāmi, sato passasāmi. ",
  "sn54:12.7.6_0": "Dīghaṁ assasanto dīghaṁ assasāmīti pajānāmi,",
  "sn54:12.7.6_1": "dīghaṁ passasanto dīghaṁ passasāmīti pajānāmi …pe…",
  "sn54:12.7.7_0": "paṭinissaggānupassī assasissāmīti pajānāmi,",
  "sn54:12.7.7_1": "paṭinissaggānupassī passasissāmīti pajānāmi.",
  "sn54:12.8.1_0": "Yañhi taṁ, bhikkhave, sammā vadamāno vadeyya—",
  "sn54:12.8.2_0": "ariyavihāro itipi, brahmavihāro itipi, tathāgatavihāro itipi. ",
  "sn54:12.8.3_0": "Ānāpānassatisamādhiṁ sammā vadamāno vadeyya—",
  "sn54:12.8.4_0": "ariyavihāro itipi, brahmavihāro itipi, tathāgatavihāro itipi. ",
  "sn54:12.9.1_0": "Ye te, bhikkhave,",
  "sn54:12.9.1_1": "bhikkhū sekhā appattamānasā anuttaraṁ yogakkhemaṁ patthayamānā viharanti,",
  "sn54:12.9.1_2": "tesaṁ ānāpānassatisamādhi bhāvito bahulīkato āsavānaṁ khayāya saṁvattati.",
  "sn54:12.10.1_0": "Ye ca kho te, bhikkhave,",
  "sn54:12.10.1_1": "bhikkhū arahanto khīṇāsavā vusitavanto katakaraṇīyā ohitabhārā anuppattasadatthā parikkhīṇabhavasaṁyojanā sammadaññāvimuttā,",
  "sn54:12.10.1_2": "tesaṁ ānāpānassatisamādhi bhāvito bahulīkato diṭṭheva dhamme sukhavihārāya ceva saṁvattati satisampajaññāya ca.",
  "sn54:12.11.1_0": "Yañhi taṁ, bhikkhave, sammā vadamāno vadeyya—",
  "sn54:12.11.2_0": "ariyavihāro itipi, brahmavihāro itipi, tathāgatavihāro itipi. ",
  "sn54:12.11.3_0": "Ānāpānassatisamādhiṁ sammā vadamāno vadeyya—",
  "sn54:12.11.4_0": "ariyavihāro itipi, brahmavihāro itipi, tathāgatavihāro itipīti. ",
  "sn54:12.11.5_0": "Iminā kho etaṁ, āvuso mahānāma, pariyāyena veditabbaṁ, yathā—",
  "sn54:12.11.6_0": "aññova sekho vihāro, añño tathāgatavihāro”ti. ",
  "sn54:12.11.7_0": "Dutiyaṁ. ",
  "sn54:13.0.1_0": "Saṁyutta Nikāya 54 ",
  "sn54:13.0.2_0": "2. Dutiyavagga ",
  "sn54:13.0.3_0": "13. Paṭhamaānandasutta ",
  "sn54:13.1.1_0": "Sāvatthinidānaṁ. ",
  "sn54:13.1.2_0": "Atha kho āyasmā ānando yena bhagavā tenupasaṅkami;",
  "sn54:13.1.2_1": "upasaṅkamitvā bhagavantaṁ abhivādetvā ekamantaṁ nisīdi.",
  "sn54:13.1.2_2": "Ekamantaṁ nisinno kho āyasmā ānando bhagavantaṁ etadavoca:",
  "sn54:13.1.3_0": "“atthi nu kho, bhante,",
  "sn54:13.1.3_1": "ekadhammo bhāvito bahulīkato cattāro dhamme paripūreti,",
  "sn54:13.1.3_2": "cattāro dhammā bhāvitā bahulīkatā satta dhamme paripūrenti,",
  "sn54:13.1.3_3": "satta dhammā bhāvitā bahulīkatā dve dhamme paripūrentī”ti?",
  "sn54:13.2.1_0": "“Atthi kho, ānanda,",
  "sn54:13.2.1_1": "ekadhammo bhāvito bahulīkato cattāro dhamme paripūreti,",
  "sn54:13.2.1_2": "cattāro dhammā bhāvitā bahulīkatā satta dhamme paripūrenti,",
  "sn54:13.2.1_3": "satta dhammā bhāvitā bahulīkatā dve dhamme paripūrentī”ti.",
  "sn54:13.3.1_0": "“Katamo pana, bhante,",
  "sn54:13.3.1_1": "ekadhammo bhāvito bahulīkato cattāro dhamme paripūreti,",
  "sn54:13.3.1_2": "cattāro dhammā bhāvitā bahulīkatā satta dhamme paripūrenti,",
  "sn54:13.3.1_3": "satta dhammā bhāvitā bahulīkatā dve dhamme paripūrentī”ti?",
  "sn54:13.3.2_0": "“Ānāpānassatisamādhi kho, ānanda,",
  "sn54:13.3.2_1": "ekadhammo bhāvito bahulīkato cattāro satipaṭṭhāne paripūreti,",
  "sn54:13.3.2_2": "cattāro satipaṭṭhānā bhāvitā bahulīkatā satta bojjhaṅge paripūrenti,",
  "sn54:13.3.2_3": "satta bojjhaṅgā bhāvitā bahulīkatā vijjāvimuttiṁ paripūrenti.",
  "sn54:13.4.1_0": "Kathaṁ bhāvito, ānanda,",
  "sn54:13.4.1_1": "ānāpānassatisamādhi kathaṁ bahulīkato cattāro satipaṭṭhāne paripūreti?",
  "sn54:13.4.2_0": "Idhānanda,",
  "sn54:13.4.2_1": "bhikkhu araññagato vā rukkhamūlagato vā suññāgāragato vā nisīdati pallaṅkaṁ ābhujitvā ujuṁ kāyaṁ paṇidhāya parimukhaṁ satiṁ upaṭṭhapetvā.",
  "sn54:13.4.3_0": "So satova assasati, satova passasati. ",
  "sn54:13.4.4_0": "Dīghaṁ vā assasanto ‘dīghaṁ assasāmī’ti pajānāti,",
  "sn54:13.4.4_1": "dīghaṁ vā passasanto ‘dīghaṁ passasāmī’ti pajānāti …pe…",
  "sn54:13.4.5_0": "‘paṭinissaggānupassī assasissāmī’ti sikkhati,",
  "sn54:13.4.5_1": "‘paṭinissaggānupassī passasissāmī’ti sikkhati.",
  "sn54:13.5.1_0": "Yasmiṁ samaye, ānanda,",
  "sn54:13.5.1_1": "bhikkhu dīghaṁ vā assasanto ‘dīghaṁ assasāmī’ti pajānāti,",
  "sn54:13.5.1_2": "dīghaṁ vā passasanto ‘dīghaṁ passasāmī’ti pajānāti;",
  "sn54:13.5.2_0": "rassaṁ vā …pe… ",
  "sn54:13.5.3_0": "‘passambhayaṁ kāyasaṅkhāraṁ assasissāmī’ti sikkhati,",
  "sn54:13.5.3_1": "‘passambhayaṁ kāyasaṅkhāraṁ passasissāmī’ti sikkhati—",
  "sn54:13.5.4_0": "kāye kāyānupassī, ānanda,",
  "sn54:13.5.4_1": "bhikkhu tasmiṁ samaye viharati ātāpī sampajāno satimā,",
  "sn54:13.5.4_2": "vineyya loke abhijjhādomanassaṁ.",
  "sn54:13.5.5_0": "Taṁ kissa hetu? ",
  "sn54:13.5.6_0": "Kāyaññatarāhaṁ, ānanda, etaṁ vadāmi, yadidaṁ—assāsapassāsaṁ. ",
  "sn54:13.5.7_0": "Tasmātihānanda,",
  "sn54:13.5.7_1": "kāye kāyānupassī bhikkhu tasmiṁ samaye viharati ātāpī sampajāno satimā,",
  "sn54:13.5.7_2": "vineyya loke abhijjhādomanassaṁ.",
  "sn54:13.6.1_0": "Yasmiṁ samaye, ānanda,",
  "sn54:13.6.1_1": "bhikkhu ‘pītippaṭisaṁvedī assasissāmī’ti sikkhati,",
  "sn54:13.6.2_0": "sukhappaṭisaṁvedī …pe… ",
  "sn54:13.6.3_0": "cittasaṅkhārappaṭisaṁvedī … ",
  "sn54:13.6.4_0": "‘passambhayaṁ cittasaṅkhāraṁ assasissāmī’ti sikkhati,",
  "sn54:13.6.4_1": "‘passambhayaṁ cittasaṅkhāraṁ passasissāmī’ti sikkhati—",
  "sn54:13.6.5_0": "vedanāsu vedanānupassī, ānanda,",
  "sn54:13.6.5_1": "bhikkhu tasmiṁ samaye viharati ātāpī sampajāno satimā,",
  "sn54:13.6.5_2": "vineyya loke abhijjhādomanassaṁ.",
  "sn54:13.6.6_0": "Taṁ kissa hetu? ",
  "sn54:13.6.7_0": "Vedanāññatarāhaṁ, ānanda, etaṁ vadāmi,",
  "sn54:13.6.7_1": "yadidaṁ—assāsapassāsānaṁ sādhukaṁ manasikāraṁ.",
  "sn54:13.6.8_0": "Tasmātihānanda,",
  "sn54:13.6.8_1": "vedanāsu vedanānupassī bhikkhu tasmiṁ samaye viharati ātāpī sampajāno satimā,",
  "sn54:13.6.8_2": "vineyya loke abhijjhādomanassaṁ.",
  "sn54:13.7.1_0": "Yasmiṁ samaye, ānanda,",
  "sn54:13.7.1_1": "bhikkhu ‘cittappaṭisaṁvedī assasissāmī’ti sikkhati,",
  "sn54:13.7.1_2": "‘cittappaṭisaṁvedī passasissāmī’ti sikkhati;",
  "sn54:13.7.2_0": "abhippamodayaṁ cittaṁ …pe… ",
  "sn54:13.7.3_0": "samādahaṁ cittaṁ … ",
  "sn54:13.7.4_0": "‘vimocayaṁ cittaṁ assasissāmī’ti sikkhati,",
  "sn54:13.7.4_1": "‘vimocayaṁ cittaṁ passasissāmī’ti sikkhati—",
  "sn54:13.7.5_0": "citte cittānupassī, ānanda,",
  "sn54:13.7.5_1": "bhikkhu tasmiṁ samaye viharati ātāpī sampajāno satimā,",
  "sn54:13.7.5_2": "vineyya loke abhijjhādomanassaṁ.",
  "sn54:13.7.6_0": "Taṁ kissa hetu? ",
  "sn54:13.7.7_0": "Nāhaṁ, ānanda,",
  "sn54:13.7.7_1": "muṭṭhassatissa asampajānassa ānāpānassatisamādhibhāvanaṁ vadāmi.",
  "sn54:13.7.8_0": "Tasmātihānanda,",
  "sn54:13.7.8_1": "citte cittānupassī bhikkhu tasmiṁ samaye viharati ātāpī sampajāno satimā,",
  "sn54:13.7.8_2": "vineyya loke abhijjhādomanassaṁ.",
  "sn54:13.8.1_0": "Yasmiṁ samaye, ānanda, bhikkhu aniccānupassī …pe… ",
  "sn54:13.8.2_0": "virāgānupassī … ",
  "sn54:13.8.3_0": "nirodhānupassī … ",
  "sn54:13.8.4_0": "‘paṭinissaggānupassī assasissāmī’ti sikkhati,",
  "sn54:13.8.4_1": "‘paṭinissaggānupassī passasissāmī’ti sikkhati—",
  "sn54:13.8.5_0": "dhammesu dhammānupassī, ānanda,",
  "sn54:13.8.5_1": "bhikkhu tasmiṁ samaye viharati ātāpī sampajāno satimā,",
  "sn54:13.8.5_2": "vineyya loke abhijjhādomanassaṁ.",
  "sn54:13.8.6_0": "So yaṁ taṁ hoti abhijjhādomanassānaṁ pahānaṁ taṁ paññāya disvā sādhukaṁ ajjhupekkhitā hoti. ",
  "sn54:13.8.7_0": "Tasmātihānanda,",
  "sn54:13.8.7_1": "dhammesu dhammānupassī bhikkhu tasmiṁ samaye viharati ātāpī sampajāno satimā,",
  "sn54:13.8.7_2": "vineyya loke abhijjhādomanassaṁ.",
  "sn54:13.9.1_0": "Evaṁ bhāvito kho, ānanda,",
  "sn54:13.9.1_1": "ānāpānassatisamādhi evaṁ bahulīkato cattāro satipaṭṭhāne paripūreti.",
  "sn54:13.10.1_0": "Kathaṁ bhāvitā cānanda,",
  "sn54:13.10.1_1": "cattāro satipaṭṭhānā kathaṁ bahulīkatā satta bojjhaṅge paripūrenti?",
  "sn54:13.10.2_0": "Yasmiṁ samaye, ānanda,",
  "sn54:13.10.2_1": "bhikkhu kāye kāyānupassī viharati—",
  "sn54:13.10.3_0": "upaṭṭhitāssa tasmiṁ samaye bhikkhuno sati hoti asammuṭṭhā. ",
  "sn54:13.10.4_0": "Yasmiṁ samaye, ānanda,",
  "sn54:13.10.4_1": "bhikkhuno upaṭṭhitā sati hoti asammuṭṭhā—satisambojjhaṅgo tasmiṁ samaye bhikkhuno āraddho hoti,",
  "sn54:13.10.4_2": "satisambojjhaṅgaṁ tasmiṁ samaye bhikkhu bhāveti,",
  "sn54:13.10.4_3": "satisambojjhaṅgo tasmiṁ samaye bhikkhuno bhāvanāpāripūriṁ gacchati.",
  "sn54:13.11.1_0": "So tathā sato viharanto taṁ dhammaṁ paññāya pavicinati pavicarati parivīmaṁsamāpajjati. ",
  "sn54:13.11.2_0": "Yasmiṁ samaye, ānanda,",
  "sn54:13.11.2_1": "bhikkhu tathā sato viharanto taṁ dhammaṁ paññāya pavicinati pavicarati parivīmaṁsamāpajjati—",
  "sn54:13.11.3_0": "dhammavicayasambojjhaṅgo tasmiṁ samaye bhikkhuno āraddho hoti,",
  "sn54:13.11.3_1": "dhammavicayasambojjhaṅgaṁ tasmiṁ samaye bhikkhu bhāveti,",
  "sn54:13.11.3_2": "dhammavicayasambojjhaṅgo tasmiṁ samaye bhikkhuno bhāvanāpāripūriṁ gacchati.",
  "sn54:13.12.1_0": "Tassa taṁ dhammaṁ paññāya pavicinato pavicarato parivīmaṁsamāpajjato āraddhaṁ hoti vīriyaṁ asallīnaṁ. ",
  "sn54:13.12.2_0": "Yasmiṁ samaye, ānanda,",
  "sn54:13.12.2_1": "bhikkhuno taṁ dhammaṁ paññāya pavicinato pavicarato parivīmaṁsamāpajjato āraddhaṁ hoti vīriyaṁ asallīnaṁ—",
  "sn54:13.12.3_0": "vīriyasambojjhaṅgo tasmiṁ samaye bhikkhuno āraddho hoti,",
  "sn54:13.12.3_1": "vīriyasambojjhaṅgaṁ tasmiṁ samaye bhikkhu bhāveti,",
  "sn54:13.12.3_2": "vīriyasambojjhaṅgo tasmiṁ samaye bhikkhuno bhāvanāpāripūriṁ gacchati.",
  "sn54:13.13.1_0": "Āraddhavīriyassa uppajjati pīti nirāmisā. ",
  "sn54:13.13.2_0": "Yasmiṁ samaye, ānanda,",
  "sn54:13.13.2_1": "bhikkhuno āraddhavīriyassa uppajjati pīti nirāmisā—",
  "sn54:13.13.3_0": "pītisambojjhaṅgo tasmiṁ samaye bhikkhuno āraddho hoti,",
  "sn54:13.13.3_1": "pītisambojjhaṅgaṁ tasmiṁ samaye bhikkhu bhāveti,",
  "sn54:13.13.3_2": "pītisambojjhaṅgo tasmiṁ samaye bhikkhuno bhāvanāpāripūriṁ gacchati.",
  "sn54:13.14.1_0": "Pītimanassa kāyopi passambhati, cittampi passambhati. ",
  "sn54:13.14.2_0": "Yasmiṁ samaye, ānanda,",
  "sn54:13.14.2_1": "bhikkhuno pītimanassa kāyopi passambhati, cittampi passambhati—",
  "sn54:13.14.3_0": "passaddhisambojjhaṅgo tasmiṁ samaye bhikkhuno āraddho hoti,",
  "sn54:13.14.3_1": "passaddhisambojjhaṅgaṁ tasmiṁ samaye bhikkhu bhāveti,",
  "sn54:13.14.3_2": "passaddhisambojjhaṅgo tasmiṁ samaye bhikkhuno bhāvanāpāripūriṁ gacchati.",
  "sn54:13.15.1_0": "Passaddhakāyassa sukhino cittaṁ samādhiyati. ",
  "sn54:13.15.2_0": "Yasmiṁ samaye, ānanda,",
  "sn54:13.15.2_1": "bhikkhuno passaddhakāyassa sukhino cittaṁ samādhiyati—",
  "sn54:13.15.3_0": "samādhisambojjhaṅgo tasmiṁ samaye bhikkhuno āraddho hoti,",
  "sn54:13.15.3_1": "samādhisambojjhaṅgaṁ tasmiṁ samaye bhikkhu bhāveti,",
  "sn54:13.15.3_2": "samādhisambojjhaṅgo tasmiṁ samaye bhikkhuno bhāvanāpāripūriṁ gacchati.",
  "sn54:13.16.1_0": "So tathāsamāhitaṁ cittaṁ sādhukaṁ ajjhupekkhitā hoti. ",
  "sn54:13.16.2_0": "Yasmiṁ samaye, ānanda,",
  "sn54:13.16.2_1": "bhikkhu tathāsamāhitaṁ cittaṁ sādhukaṁ ajjhupekkhitā hoti—",
  "sn54:13.16.3_0": "upekkhāsambojjhaṅgo tasmiṁ samaye bhikkhuno āraddho hoti,",
  "sn54:13.16.3_1": "upekkhāsambojjhaṅgaṁ tasmiṁ samaye bhikkhu bhāveti,",
  "sn54:13.16.3_2": "upekkhāsambojjhaṅgo tasmiṁ samaye bhikkhuno bhāvanāpāripūriṁ gacchati.",
  "sn54:13.17.1_0": "Yasmiṁ samaye, ānanda, bhikkhu vedanāsu …pe… ",
  "sn54:13.17.2_0": "citte …pe… ",
  "sn54:13.17.3_0": "dhammesu dhammānupassī viharati—",
  "sn54:13.17.4_0": "upaṭṭhitāssa tasmiṁ samaye bhikkhuno sati hoti asammuṭṭhā. ",
  "sn54:13.17.5_0": "Yasmiṁ samaye, ānanda,",
  "sn54:13.17.5_1": "bhikkhuno upaṭṭhitā sati hoti asammuṭṭhā—",
  "sn54:13.17.6_0": "satisambojjhaṅgo tasmiṁ samaye bhikkhuno āraddho hoti,",
  "sn54:13.17.6_1": "satisambojjhaṅgaṁ tasmiṁ samaye bhikkhu bhāveti,",
  "sn54:13.17.6_2": "satisambojjhaṅgo tasmiṁ samaye bhikkhuno bhāvanāpāripūriṁ gacchati.",
  "sn54:13.17.7_0": "(Yathā paṭhamaṁ satipaṭṭhānaṁ, evaṁ vitthāretabbaṁ.) ",
  "sn54:13.18.1_0": "So tathāsamāhitaṁ cittaṁ sādhukaṁ ajjhupekkhitā hoti. ",
  "sn54:13.18.2_0": "Yasmiṁ samaye, ānanda,",
  "sn54:13.18.2_1": "bhikkhu tathāsamāhitaṁ cittaṁ sādhukaṁ ajjhupekkhitā hoti—",
  "sn54:13.18.3_0": "upekkhāsambojjhaṅgo tasmiṁ samaye bhikkhuno āraddho hoti,",
  "sn54:13.18.3_1": "upekkhāsambojjhaṅgaṁ tasmiṁ samaye bhikkhu bhāveti,",
  "sn54:13.18.3_2": "upekkhāsambojjhaṅgo tasmiṁ samaye bhikkhuno bhāvanāpāripūriṁ gacchati.",
  "sn54:13.18.4_0": "Evaṁ bhāvitā kho, ānanda,",
  "sn54:13.18.4_1": "cattāro satipaṭṭhānā evaṁ bahulīkatā satta bojjhaṅge paripūrenti.",
  "sn54:13.19.1_0": "Kathaṁ bhāvitā, ānanda,",
  "sn54:13.19.1_1": "satta bojjhaṅgā kathaṁ bahulīkatā vijjāvimuttiṁ paripūrenti?",
  "sn54:13.19.2_0": "Idhānanda,",
  "sn54:13.19.2_1": "bhikkhu satisambojjhaṅgaṁ bhāveti vivekanissitaṁ virāganissitaṁ nirodhanissitaṁ vossaggapariṇāmiṁ,",
  "sn54:13.19.3_0": "dhammavicayasambojjhaṅgaṁ bhāveti …pe… ",
  "sn54:13.19.4_0": "upekkhāsambojjhaṅgaṁ bhāveti vivekanissitaṁ virāganissitaṁ nirodhanissitaṁ vossaggapariṇāmiṁ. ",
  "sn54:13.19.5_0": "Evaṁ bhāvitā kho, ānanda,",
  "sn54:13.19.5_1": "satta bojjhaṅgā evaṁ bahulīkatā vijjāvimuttiṁ paripūrentī”ti.",
  "sn54:13.19.6_0": "Tatiyaṁ. ",
  "sn54:14.0.1_0": "Saṁyutta Nikāya 54 ",
  "sn54:14.0.2_0": "2. Dutiyavagga ",
  "sn54:14.0.3_0": "14. Dutiyaānandasutta ",
  "sn54:14.1.1_0": "Atha kho āyasmā ānando yena bhagavā tenupasaṅkami;",
  "sn54:14.1.1_1": "upasaṅkamitvā bhagavantaṁ abhivādetvā ekamantaṁ nisīdi.",
  "sn54:14.1.1_2": "Ekamantaṁ nisinnaṁ kho āyasmantaṁ ānandaṁ bhagavā etadavoca:",
  "sn54:14.1.2_0": "“atthi nu kho, ānanda,",
  "sn54:14.1.2_1": "ekadhammo bhāvito bahulīkato cattāro dhamme paripūreti,",
  "sn54:14.1.2_2": "cattāro dhammā bhāvitā bahulīkatā satta dhamme paripūrenti,",
  "sn54:14.1.2_3": "satta dhammā bhāvitā bahulīkatā dve dhamme paripūrentī”ti.",
  "sn54:14.1.3_0": "“Bhagavaṁmūlakā no, bhante, dhammā …pe… ",
  "sn54:14.1.4_0": "“atthānanda,",
  "sn54:14.1.4_1": "ekadhammo bhāvito bahulīkato cattāro dhamme paripūreti,",
  "sn54:14.1.4_2": "cattāro dhammā bhāvitā bahulīkatā satta dhamme paripūrenti,",
  "sn54:14.1.4_3": "satta dhammā bhāvitā bahulīkatā dve dhamme paripūrenti.",
  "sn54:14.2.1_0": "Katamo cānanda,",
  "sn54:14.2.1_1": "ekadhammo bhāvito bahulīkato cattāro dhamme paripūreti,",
  "sn54:14.2.1_2": "cattāro dhammā bhāvitā bahulīkatā satta dhamme paripūrenti,",
  "sn54:14.2.1_3": "satta dhammā bhāvitā bahulīkatā dve dhamme paripūrenti?",
  "sn54:14.2.2_0": "Ānāpānassatisamādhi, ānanda,",
  "sn54:14.2.2_1": "ekadhammo bhāvito bahulīkato cattāro satipaṭṭhāne paripūreti,",
  "sn54:14.2.2_2": "cattāro satipaṭṭhānā bhāvitā bahulīkatā satta bojjhaṅge paripūrenti,",
  "sn54:14.2.2_3": "satta bojjhaṅgā bhāvitā bahulīkatā vijjāvimuttiṁ paripūrentīti.",
  "sn54:14.2.3_0": "Kathaṁ bhāvito cānanda, ānāpānassatisamādhi,",
  "sn54:14.2.3_1": "kathaṁ bahulīkato cattāro satipaṭṭhāne paripūreti?",
  "sn54:14.2.4_0": "Idhānanda, bhikkhu araññagato vā …pe… ",
  "sn54:14.2.5_0": "evaṁ bhāvitā kho, ānanda,",
  "sn54:14.2.5_1": "satta bojjhaṅgā evaṁ bahulīkatā vijjāvimuttiṁ paripūrentī”ti.",
  "sn54:14.2.6_0": "Catutthaṁ. ",
  "sn54:15.0.1_0": "Saṁyutta Nikāya 54 ",
  "sn54:15.0.2_0": "2. Dutiyavagga ",
  "sn54:15.0.3_0": "15. Paṭhamabhikkhusutta ",
  "sn54:15.1.1_0": "Atha kho sambahulā bhikkhū yena bhagavā tenupasaṅkamiṁsu;",
  "sn54:15.1.1_1": "upasaṅkamitvā bhagavantaṁ abhivādetvā ekamantaṁ nisīdiṁsu.",
  "sn54:15.1.1_2": "Ekamantaṁ nisinnā kho te bhikkhū bhagavantaṁ etadavocuṁ:",
  "sn54:15.1.2_0": "“atthi nu kho, bhante,",
  "sn54:15.1.2_1": "ekadhammo bhāvito bahulīkato cattāro dhamme paripūreti,",
  "sn54:15.1.2_2": "cattāro dhammā bhāvitā bahulīkatā satta dhamme paripūrenti,",
  "sn54:15.1.2_3": "satta dhammā bhāvitā bahulīkatā dve dhamme paripūrentī”ti?",
  "sn54:15.1.3_0": "“Atthi kho, bhikkhave,",
  "sn54:15.1.3_1": "ekadhammo bhāvito bahulīkato cattāro dhamme paripūreti,",
  "sn54:15.1.3_2": "cattāro dhammā bhāvitā bahulīkatā satta dhamme paripūrenti,",
  "sn54:15.1.3_3": "satta dhammā bhāvitā bahulīkatā dve dhamme paripūrentī”ti.",
  "sn54:15.2.1_0": "“Katamo pana, bhante,",
  "sn54:15.2.1_1": "ekadhammo bhāvito bahulīkato cattāro dhamme paripūreti,",
  "sn54:15.2.1_2": "cattāro dhammā bhāvitā bahulīkatā satta dhamme paripūrenti,",
  "sn54:15.2.1_3": "satta dhammā bhāvitā bahulīkatā dve dhamme paripūrentī”ti?",
  "sn54:15.2.2_0": "“Ānāpānassatisamādhi kho, bhikkhave,",
  "sn54:15.2.2_1": "ekadhammo bhāvito bahulīkato cattāro satipaṭṭhāne paripūreti,",
  "sn54:15.2.2_2": "cattāro satipaṭṭhānā bhāvitā bahulīkatā satta bojjhaṅge paripūrenti,",
  "sn54:15.2.2_3": "satta bojjhaṅgā bhāvitā bahulīkatā vijjāvimuttiṁ paripūrentīti.",
  "sn54:15.3.1_0": "Kathaṁ bhāvito ca, bhikkhave,",
  "sn54:15.3.1_1": "ānāpānassatisamādhi kathaṁ bahulīkato cattāro satipaṭṭhāne paripūreti?",
  "sn54:15.3.2_0": "Idha, bhikkhave, bhikkhu araññagato vā …pe… ",
  "sn54:15.3.3_0": "evaṁ bhāvitā kho, bhikkhave,",
  "sn54:15.3.3_1": "satta bojjhaṅgā evaṁ bahulīkatā vijjāvimuttiṁ paripūrentī”ti.",
  "sn54:15.3.4_0": "Pañcamaṁ. ",
  "sn54:16.0.1_0": "Saṁyutta Nikāya 54 ",
  "sn54:16.0.2_0": "2. Dutiyavagga ",
  "sn54:16.0.3_0": "16. Dutiyabhikkhusutta ",
  "sn54:16.1.1_0": "Atha kho sambahulā bhikkhū yena bhagavā tenupasaṅkamiṁsu;",
  "sn54:16.1.1_1": "upasaṅkamitvā bhagavantaṁ abhivādetvā ekamantaṁ nisīdiṁsu.",
  "sn54:16.1.1_2": "Ekamantaṁ nisinne kho te bhikkhū bhagavā etadavoca:",
  "sn54:16.1.2_0": "“atthi nu kho, bhikkhave,",
  "sn54:16.1.2_1": "ekadhammo bhāvito bahulīkato cattāro dhamme paripūreti,",
  "sn54:16.1.2_2": "cattāro dhammā bhāvitā bahulīkatā satta dhamme paripūrenti,",
  "sn54:16.1.2_3": "satta dhammā bhāvitā bahulīkatā dve dhamme paripūrentī”ti?",
  "sn54:16.1.3_0": "“Bhagavaṁmūlakā no, bhante,",
  "sn54:16.1.3_1": "dhammā …pe… bhagavato sutvā bhikkhū dhāressantī”ti.",
  "sn54:16.1.4_0": "“Atthi, bhikkhave,",
  "sn54:16.1.4_1": "ekadhammo bhāvito bahulīkato cattāro dhamme paripūreti,",
  "sn54:16.1.4_2": "cattāro dhammā bhāvitā bahulīkatā satta dhamme paripūrenti,",
  "sn54:16.1.4_3": "satta dhammā bhāvitā bahulīkatā dve dhamme paripūrenti.",
  "sn54:16.2.1_0": "Katamo ca, bhikkhave,",
  "sn54:16.2.1_1": "ekadhammo bhāvito bahulīkato cattāro dhamme paripūreti,",
  "sn54:16.2.1_2": "cattāro dhammā bhāvitā bahulīkatā satta dhamme paripūrenti,",
  "sn54:16.2.1_3": "satta dhammā bhāvitā bahulīkatā dve dhamme paripūrenti?",
  "sn54:16.2.2_0": "Ānāpānassatisamādhi, bhikkhave,",
  "sn54:16.2.2_1": "ekadhammo bhāvito bahulīkato cattāro satipaṭṭhāne paripūreti,",
  "sn54:16.2.2_2": "cattāro satipaṭṭhānā bhāvitā bahulīkatā satta bojjhaṅge paripūrenti,",
  "sn54:16.2.2_3": "satta bojjhaṅgā bhāvitā bahulīkatā vijjāvimuttiṁ paripūrentīti.",
  "sn54:16.3.1_0": "Kathaṁ bhāvito ca, bhikkhave,",
  "sn54:16.3.1_1": "ānāpānassatisamādhi kathaṁ bahulīkato cattāro satipaṭṭhāne paripūreti?",
  "sn54:16.3.2_0": "Idha, bhikkhave,",
  "sn54:16.3.2_1": "bhikkhu araññagato vā rukkhamūlagato vā suññāgāragato vā nisīdati pallaṅkaṁ ābhujitvā ujuṁ kāyaṁ paṇidhāya parimukhaṁ satiṁ upaṭṭhapetvā.",
  "sn54:16.3.3_0": "So satova assasati, satova passasati …pe… ",
  "sn54:16.3.4_0": "‘paṭinissaggānupassī assasissāmī’ti sikkhati,",
  "sn54:16.3.4_1": "‘paṭinissaggānupassī passasissāmī’ti sikkhati.",
  "sn54:16.4.1_0": "Yasmiṁ samaye, bhikkhave,",
  "sn54:16.4.1_1": "bhikkhu dīghaṁ vā assasanto ‘dīghaṁ assasāmī’ti pajānāti,",
  "sn54:16.4.1_2": "dīghaṁ vā passasanto ‘dīghaṁ passasāmī’ti pajānāti,",
  "sn54:16.4.1_3": "rassaṁ vā assasanto ‘rassaṁ assasāmī’ti pajānāti …pe…",
  "sn54:16.4.2_0": "sabbakāyappaṭisaṁvedī …pe… ",
  "sn54:16.4.3_0": "‘passambhayaṁ kāyasaṅkhāraṁ assasissāmī’ti sikkhati,",
  "sn54:16.4.3_1": "‘passambhayaṁ kāyasaṅkhāraṁ passasissāmī’ti sikkhati—",
  "sn54:16.4.4_0": "kāye kāyānupassī, bhikkhave,",
  "sn54:16.4.4_1": "bhikkhu tasmiṁ samaye viharati ātāpī sampajāno satimā,",
  "sn54:16.4.4_2": "vineyya loke abhijjhādomanassaṁ.",
  "sn54:16.4.5_0": "Taṁ kissa hetu? ",
  "sn54:16.4.6_0": "Kāyaññatarāhaṁ, bhikkhave, etaṁ vadāmi, yadidaṁ—assāsapassāsaṁ. ",
  "sn54:16.4.7_0": "Tasmātiha, bhikkhave,",
  "sn54:16.4.7_1": "kāye kāyānupassī bhikkhu tasmiṁ samaye viharati ātāpī sampajāno satimā,",
  "sn54:16.4.7_2": "vineyya loke abhijjhādomanassaṁ.",
  "sn54:16.5.1_0": "Yasmiṁ samaye, bhikkhave, bhikkhu pītippaṭisaṁvedī …pe… ",
  "sn54:16.5.2_0": "sukhappaṭisaṁvedī … ",
  "sn54:16.5.3_0": "cittasaṅkhārappaṭisaṁvedī … ",
  "sn54:16.5.4_0": "‘passambhayaṁ cittasaṅkhāraṁ assasissāmī’ti sikkhati,",
  "sn54:16.5.4_1": "‘passambhayaṁ cittasaṅkhāraṁ passasissāmī’ti sikkhati—",
  "sn54:16.5.5_0": "vedanāsu vedanānupassī, bhikkhave,",
  "sn54:16.5.5_1": "bhikkhu tasmiṁ samaye viharati ātāpī sampajāno satimā,",
  "sn54:16.5.5_2": "vineyya loke abhijjhādomanassaṁ.",
  "sn54:16.5.6_0": "Taṁ kissa hetu? ",
  "sn54:16.5.7_0": "Vedanāññatarāhaṁ, bhikkhave, etaṁ vadāmi,",
  "sn54:16.5.7_1": "yadidaṁ—assāsapassāsānaṁ sādhukaṁ manasikāraṁ.",
  "sn54:16.5.8_0": "Tasmātiha, bhikkhave,",
  "sn54:16.5.8_1": "vedanāsu vedanānupassī bhikkhu tasmiṁ samaye viharati ātāpī sampajāno satimā,",
  "sn54:16.5.8_2": "vineyya loke abhijjhādomanassaṁ.",
  "sn54:16.6.1_0": "Yasmiṁ samaye, bhikkhave,",
  "sn54:16.6.1_1": "bhikkhu cittappaṭisaṁvedī …pe…",
  "sn54:16.6.2_0": "abhippamodayaṁ cittaṁ …pe… ",
  "sn54:16.6.3_0": "‘samādahaṁ cittaṁ assasissāmī’ti sikkhati,",
  "sn54:16.6.3_1": "‘samādahaṁ cittaṁ passasissāmī’ti sikkhati;",
  "sn54:16.6.4_0": "‘vimocayaṁ cittaṁ assasissāmī’ti sikkhati,",
  "sn54:16.6.4_1": "‘vimocayaṁ cittaṁ passasissāmī’ti sikkhati—",
  "sn54:16.6.5_0": "citte cittānupassī, bhikkhave,",
  "sn54:16.6.5_1": "bhikkhu tasmiṁ samaye viharati ātāpī sampajāno satimā,",
  "sn54:16.6.5_2": "vineyya loke abhijjhādomanassaṁ.",
  "sn54:16.6.6_0": "Taṁ kissa hetu? ",
  "sn54:16.6.7_0": "Nāhaṁ, bhikkhave,",
  "sn54:16.6.7_1": "muṭṭhassatissa asampajānassa ānāpānassatisamādhibhāvanaṁ vadāmi.",
  "sn54:16.6.8_0": "Tasmātiha, bhikkhave,",
  "sn54:16.6.8_1": "citte cittānupassī bhikkhu tasmiṁ samaye viharati ātāpī sampajāno satimā,",
  "sn54:16.6.8_2": "vineyya loke abhijjhādomanassaṁ.",
  "sn54:16.7.1_0": "Yasmiṁ samaye, bhikkhave, bhikkhu aniccānupassī …pe… ",
  "sn54:16.7.2_0": "virāgānupassī …pe… ",
  "sn54:16.7.3_0": "nirodhānupassī …pe… ",
  "sn54:16.7.4_0": "‘paṭinissaggānupassī assasissāmī’ti sikkhati,",
  "sn54:16.7.4_1": "‘paṭinissaggānupassī passasissāmī’ti sikkhati—",
  "sn54:16.7.5_0": "dhammesu dhammānupassī, bhikkhave,",
  "sn54:16.7.5_1": "bhikkhu tasmiṁ samaye viharati ātāpī sampajāno satimā,",
  "sn54:16.7.5_2": "vineyya loke abhijjhādomanassaṁ.",
  "sn54:16.7.6_0": "So yaṁ taṁ hoti abhijjhādomanassānaṁ pahānaṁ taṁ paññāya disvā sādhukaṁ ajjhupekkhitā hoti. ",
  "sn54:16.7.7_0": "Tasmātiha, bhikkhave,",
  "sn54:16.7.7_1": "dhammesu dhammānupassī bhikkhu tasmiṁ samaye viharati ātāpī sampajāno satimā,",
  "sn54:16.7.7_2": "vineyya loke abhijjhādomanassaṁ.",
  "sn54:16.8.1_0": "Evaṁ bhāvito kho, bhikkhave,",
  "sn54:16.8.1_1": "ānāpānassatisamādhi evaṁ bahulīkato cattāro satipaṭṭhāne paripūreti.",
  "sn54:16.9.1_0": "Kathaṁ bhāvitā ca, bhikkhave,",
  "sn54:16.9.1_1": "cattāro satipaṭṭhānā kathaṁ bahulīkatā satta bojjhaṅge paripūrenti?",
  "sn54:16.9.2_0": "Yasmiṁ samaye, bhikkhave,",
  "sn54:16.9.2_1": "bhikkhu kāye kāyānupassī viharati—upaṭṭhitāssa tasmiṁ samaye bhikkhuno sati hoti asammuṭṭhā.",
  "sn54:16.9.3_0": "Yasmiṁ samaye, bhikkhave,",
  "sn54:16.9.3_1": "bhikkhuno upaṭṭhitā sati asammuṭṭhā—",
  "sn54:16.9.4_0": "satisambojjhaṅgo tasmiṁ samaye bhikkhuno āraddho hoti,",
  "sn54:16.9.4_1": "satisambojjhaṅgaṁ tasmiṁ samaye bhikkhu bhāveti,",
  "sn54:16.9.4_2": "satisambojjhaṅgo tasmiṁ samaye bhikkhuno bhāvanāpāripūriṁ gacchati.",
  "sn54:16.10.1_0": "So tathāsato viharanto taṁ dhammaṁ paññāya pavicinati pavicarati parivīmaṁsamāpajjati. ",
  "sn54:16.10.2_0": "Yasmiṁ samaye, bhikkhave,",
  "sn54:16.10.2_1": "bhikkhu tathāsato viharanto taṁ dhammaṁ paññāya pavicinati pavicarati parivīmaṁsamāpajjati—",
  "sn54:16.10.3_0": "dhammavicayasambojjhaṅgo tasmiṁ samaye bhikkhuno āraddho hoti,",
  "sn54:16.10.3_1": "dhammavicayasambojjhaṅgaṁ tasmiṁ samaye bhikkhu bhāveti,",
  "sn54:16.10.3_2": "dhammavicayasambojjhaṅgo tasmiṁ samaye bhikkhuno bhāvanāpāripūriṁ gacchati.",
  "sn54:16.11.1_0": "Tassa taṁ dhammaṁ paññāya pavicinato pavicarato parivīmaṁsamāpajjato āraddhaṁ hoti vīriyaṁ asallīnaṁ. ",
  "sn54:16.11.2_0": "Yasmiṁ samaye, bhikkhave,",
  "sn54:16.11.2_1": "bhikkhuno taṁ dhammaṁ paññāya pavicinato pavicarato parivīmaṁsamāpajjato āraddhaṁ hoti vīriyaṁ asallīnaṁ—",
  "sn54:16.11.3_0": "vīriyasambojjhaṅgo tasmiṁ samaye bhikkhuno āraddho hoti,",
  "sn54:16.11.3_1": "vīriyasambojjhaṅgaṁ tasmiṁ samaye bhikkhu bhāveti,",
  "sn54:16.11.3_2": "vīriyasambojjhaṅgo tasmiṁ samaye bhikkhuno bhāvanāpāripūriṁ gacchati.",
  "sn54:16.12.1_0": "Āraddhavīriyassa uppajjati pīti nirāmisā. ",
  "sn54:16.12.2_0": "Yasmiṁ samaye, bhikkhave,",
  "sn54:16.12.2_1": "bhikkhuno āraddhavīriyassa uppajjati pīti nirāmisā—",
  "sn54:16.12.3_0": "pītisambojjhaṅgo tasmiṁ samaye bhikkhuno āraddho hoti,",
  "sn54:16.12.3_1": "pītisambojjhaṅgaṁ tasmiṁ samaye bhikkhu bhāveti,",
  "sn54:16.12.3_2": "pītisambojjhaṅgo tasmiṁ samaye bhikkhuno bhāvanāpāripūriṁ gacchati.",
  "sn54:16.13.1_0": "Pītimanassa kāyopi passambhati, cittampi passambhati. ",
  "sn54:16.13.2_0": "Yasmiṁ samaye, bhikkhave,",
  "sn54:16.13.2_1": "bhikkhuno pītimanassa kāyopi passambhati, cittampi passambhati—",
  "sn54:16.13.3_0": "passaddhisambojjhaṅgo tasmiṁ samaye bhikkhuno āraddho hoti,",
  "sn54:16.13.3_1": "passaddhisambojjhaṅgaṁ tasmiṁ samaye bhikkhu bhāveti,",
  "sn54:16.13.3_2": "passaddhisambojjhaṅgo tasmiṁ samaye bhikkhuno bhāvanāpāripūriṁ gacchati.",
  "sn54:16.14.1_0": "Passaddhakāyassa sukhino cittaṁ samādhiyati. ",
  "sn54:16.14.2_0": "Yasmiṁ samaye, bhikkhave,",
  "sn54:16.14.2_1": "bhikkhuno passaddhakāyassa sukhino cittaṁ samādhiyati—",
  "sn54:16.14.3_0": "samādhisambojjhaṅgo tasmiṁ samaye bhikkhuno āraddho hoti,",
  "sn54:16.14.3_1": "samādhisambojjhaṅgaṁ tasmiṁ samaye bhikkhu bhāveti,",
  "sn54:16.14.3_2": "samādhisambojjhaṅgo tasmiṁ samaye bhikkhuno bhāvanāpāripūriṁ gacchati.",
  "sn54:16.15.1_0": "So tathāsamāhitaṁ cittaṁ sādhukaṁ ajjhupekkhitā hoti. ",
  "sn54:16.15.2_0": "Yasmiṁ samaye, bhikkhave,",
  "sn54:16.15.2_1": "bhikkhu tathāsamāhitaṁ cittaṁ sādhukaṁ ajjhupekkhitā hoti—",
  "sn54:16.15.3_0": "upekkhāsambojjhaṅgo tasmiṁ samaye bhikkhuno āraddho hoti,",
  "sn54:16.15.3_1": "upekkhāsambojjhaṅgaṁ tasmiṁ samaye bhikkhu bhāveti,",
  "sn54:16.15.3_2": "upekkhāsambojjhaṅgo tasmiṁ samaye bhikkhuno bhāvanāpāripūriṁ gacchati.",
  "sn54:16.16.1_0": "Yasmiṁ samaye, bhikkhave, bhikkhu vedanāsu …pe… ",
  "sn54:16.16.2_0": "citte …pe… ",
  "sn54:16.16.3_0": "dhammesu dhammānupassī viharati—upaṭṭhitāssa tasmiṁ samaye bhikkhuno sati hoti asammuṭṭhā. ",
  "sn54:16.16.4_0": "Yasmiṁ samaye, bhikkhave,",
  "sn54:16.16.4_1": "bhikkhuno upaṭṭhitā sati hoti asammuṭṭhā—",
  "sn54:16.16.5_0": "satisambojjhaṅgo tasmiṁ samaye bhikkhuno āraddho hoti,",
  "sn54:16.16.5_1": "satisambojjhaṅgaṁ tasmiṁ samaye bhikkhu bhāveti—satisambojjhaṅgo tasmiṁ samaye bhikkhuno bhāvanāpāripūriṁ gacchati …pe….",
  "sn54:16.17.1_0": "So tathāsamāhitaṁ cittaṁ sādhukaṁ ajjhupekkhitā hoti. ",
  "sn54:16.17.2_0": "Yasmiṁ samaye, bhikkhave,",
  "sn54:16.17.2_1": "bhikkhu tathāsamāhitaṁ cittaṁ sādhukaṁ ajjhupekkhitā hoti—",
  "sn54:16.17.3_0": "upekkhāsambojjhaṅgo tasmiṁ samaye bhikkhuno āraddho hoti,",
  "sn54:16.17.3_1": "upekkhāsambojjhaṅgaṁ tasmiṁ samaye bhikkhu bhāveti,",
  "sn54:16.17.3_2": "upekkhāsambojjhaṅgo tasmiṁ samaye bhikkhuno bhāvanāpāripūriṁ gacchati.",
  "sn54:16.17.4_0": "Evaṁ bhāvitā kho, bhikkhave,",
  "sn54:16.17.4_1": "cattāro satipaṭṭhānā evaṁ bahulīkatā satta bojjhaṅge paripūrenti.",
  "sn54:16.18.1_0": "Kathaṁ bhāvitā ca, bhikkhave,",
  "sn54:16.18.1_1": "satta bojjhaṅgā kathaṁ bahulīkatā vijjāvimuttiṁ paripūrenti?",
  "sn54:16.18.2_0": "Idha, bhikkhave,",
  "sn54:16.18.2_1": "bhikkhu satisambojjhaṅgaṁ bhāveti vivekanissitaṁ virāganissitaṁ nirodhanissitaṁ vossaggapariṇāmiṁ;",
  "sn54:16.18.3_0": "dhammavicayasambojjhaṅgaṁ bhāveti vivekanissitaṁ virāganissitaṁ nirodhanissitaṁ vossaggapariṇāmiṁ …pe… ",
  "sn54:16.18.4_0": "upekkhāsambojjhaṅgaṁ bhāveti vivekanissitaṁ virāganissitaṁ nirodhanissitaṁ vossaggapariṇāmiṁ. ",
  "sn54:16.18.5_0": "Evaṁ bhāvitā kho, bhikkhave,",
  "sn54:16.18.5_1": "satta bojjhaṅgā evaṁ bahulīkatā vijjāvimuttiṁ paripūrentī”ti.",
  "sn54:16.18.6_0": "Chaṭṭhaṁ. ",
  "sn54:17.0.1_0": "Saṁyutta Nikāya 54 ",
  "sn54:17.0.2_0": "2. Dutiyavagga ",
  "sn54:17.0.3_0": "17. Saṁyojanappahānasutta ",
  "sn54:17.1.1_0": "“Ānāpānassatisamādhi, bhikkhave,",
  "sn54:17.1.1_1": "bhāvito bahulīkato saṁyojanappahānāya saṁvattati …pe….",
  "sn54:17.1.2_0": "Sattamaṁ. ",
  "sn54:18.0.1_0": "Saṁyutta Nikāya 54 ",
  "sn54:18.0.2_0": "2. Dutiyavagga ",
  "sn54:18.0.3_0": "18. Anusayasamugghātasutta ",
  "sn54:18.1.1_0": "“… Anusayasamugghātāya saṁvattati …. ",
  "sn54:18.1.2_0": "Aṭṭhamaṁ. ",
  "sn54:19.0.1_0": "Saṁyutta Nikāya 54 ",
  "sn54:19.0.2_0": "2. Dutiyavagga ",
  "sn54:19.0.3_0": "19. Addhānapariññāsutta ",
  "sn54:19.1.1_0": "“… Addhānapariññāya saṁvattati …. ",
  "sn54:19.1.2_0": "Navamaṁ. ",
  "sn54:20.0.1_0": "Saṁyutta Nikāya 54 ",
  "sn54:20.0.2_0": "2. Dutiyavagga ",
  "sn54:20.0.3_0": "20. Āsavakkhayasutta ",
  "sn54:20.1.1_0": "“… Āsavānaṁ khayāya saṁvattati. ",
  "sn54:20.1.2_0": "Kathaṁ bhāvito ca, bhikkhave,",
  "sn54:20.1.2_1": "ānāpānassatisamādhi kathaṁ bahulīkato saṁyojanappahānāya saṁvattati …",
  "sn54:20.1.3_0": "anusayasamugghātāya saṁvattati … ",
  "sn54:20.1.4_0": "addhānapariññāya saṁvattati … ",
  "sn54:20.1.5_0": "āsavānaṁ khayāya saṁvattati? ",
  "sn54:20.1.6_0": "Idha, bhikkhave,",
  "sn54:20.1.6_1": "bhikkhu araññagato vā rukkhamūlagato vā …pe…",
  "sn54:20.1.7_0": "paṭinissaggānupassī assasissāmīti sikkhati,",
  "sn54:20.1.7_1": "paṭinissaggānupassī passasissāmīti sikkhati.",
  "sn54:20.1.8_0": "Evaṁ bhāvito kho, bhikkhave,",
  "sn54:20.1.8_1": "ānāpānassatisamādhi evaṁ bahulīkato saṁyojanappahānāya saṁvattati …pe…",
  "sn54:20.1.9_0": "anusayasamugghātāya saṁvattati …pe… ",
  "sn54:20.1.10_0": "addhānapariññāya saṁvattati …pe… ",
  "sn54:20.1.11_0": "āsavānaṁ khayāya saṁvattatī”ti. ",
  "sn54:20.1.12_0": "Dasamaṁ. ",
  "sn54:20.1.13_0": "Dutiyo vaggo. ",
  "sn54:20.2.0_0": "Tassuddānaṁ",
  "sn54:20.2.1_0": "Icchānaṅgalaṁ kaṅkheyyaṁ, ",
  "sn54:20.2.2_0": "ānandā apare duve; ",
  "sn54:20.2.3_0": "Bhikkhū saṁyojanānusayā, ",
  "sn54:20.2.4_0": "addhānaṁ āsavakkhayanti. ",
  "sn54:20.2.5_0": "Ānāpānasaṁyuttaṁ dasamaṁ. "
}