{
  "tika-vin09t16:0_0": "Nissaggiyakaṇḍaṁ",
  "tika-vin09t16:1_0": "1. Cīvaravaggo",
  "tika-vin09t16:2_0": "1. Kathinasikkhāpadavaṇṇanā",
  "tika-vin09t16:3_0": "Niṭṭhitacīvarasminti (pārā. aṭṭha.",
  "tika-vin09t16:3_1": "2.462-463) niṭṭhitañca taṁ cīvarañcāti niṭṭhitacīvaraṁ,",
  "tika-vin09t16:3_2": "niṭṭhite ānisaṁsamūlake cīvare, paccāsācīvare cāti attho.",
  "tika-vin09t16:3_3": "Yasmā pana taṁ cīvaraṁ karaṇenapi niṭṭhitaṁ hoti nāsanādīhipi,",
  "tika-vin09t16:3_4": "tasmā ‘‘sūcikammapariyosānena vā’’tiādi vuttaṁ.",
  "tika-vin09t16:3_5": "Tattha yaṁ kiñci sūciyā kattabbaṁ pāsakapaṭṭagaṇṭhikapaṭṭapariyosānakammaṁ,",
  "tika-vin09t16:3_6": "taṁ sūcikammapariyosānaṁ nāma, tena. Naṭṭhanti corādīhi haṭaṁ.",
  "tika-vin09t16:3_7": "Etampi hi karaṇapalibodhassa niṭṭhitattā ‘‘niṭṭhita’’nti vuccati.",
  "tika-vin09t16:3_8": "Vinaṭṭhanti upacikādīhi khāditaṁ. Daḍḍhanti agginā daḍḍhaṁ.",
  "tika-vin09t16:3_9": "Cīvarāsā vā upacchinnāti ‘‘asukasmiṁ nāma kule cīvaraṁ labhissāmī’’ti yā cīvarāsā uppannā hoti, sā upacchinnā.",
  "tika-vin09t16:3_10": "Etesampi karaṇapalibodhasseva niṭṭhitattā niṭṭhitabhāvo veditabbo. Tenāha ‘‘imesu vā’’tiādi.",
  "tika-vin09t16:3_11": "Etena cīvarapalibodhābhāvo vutto.",
  "tika-vin09t16:3_12": "Tenāha ‘‘cīvarassa karaṇapalibodhe upacchinneti attho’’ti.",
  "tika-vin09t16:3_13": "Kathametaṁ viññāyatīti āha ‘‘atthatakathinassa hī’’tiādi.",
  "tika-vin09t16:3_14": "Pañcānisaṁse aññattha gantuṁ adatvā saṅgaṇhanaṭṭhena kathinaṁ, thiranti attho,",
  "tika-vin09t16:3_15": "atthataṁ kathinaṁ yena so atthatakathino, tassa atthatakathinassa. Hīti kāraṇatthe nipāto.",
  "tika-vin09t16:3_16": "Tāva kathinānisaṁsaṁ labhatīti ettha yo atthatakathino bhikkhūti ajjhāharitabbaṁ,",
  "tika-vin09t16:3_17": "tāva so atthatakathino bhikkhūti veditabbo,",
  "tika-vin09t16:3_18": "anāmantacārādikaṁ kathinānisaṁsaṁ labhatīti attho.",
  "tika-vin09t16:3_19": "‘‘Atthatakathinassa bhikkhuno’’ti idaṁ vā ‘‘atthatakathino bhikkhū’’ti vibhattivipariṇāmaṁ katvā yojetabbaṁ.",
  "tika-vin09t16:3_20": "Idaṁ vuttaṁ hoti – cīvarapalibodho āvāsapalibodhoti dve palibodhā.",
  "tika-vin09t16:3_21": "Tesu ekapalibodhepi sati yasmā anāmantacārādikaṁ ānisaṁsaṁ labhati, nāsati. Kasmā?",
  "tika-vin09t16:3_22": "‘‘Niṭṭhitacīvarasmi’’nti etassa cīvarassa karaṇapalibodhe upacchinneti ayamattho viññāyatīti. Saṅghassāti saṅghena. Kattari cetaṁ sāmivacanaṁ.",
  "tika-vin09t16:3_23": "Ubbhateti aṭṭhannaṁ mātikānamaññatarena, antarubbhārena vā uddhaṭe.",
  "tika-vin09t16:4_0": "Tatrāti tasmiṁ kathine. Ubbhāro uddharaṇaṁ.",
  "tika-vin09t16:4_1": "Purimavassaṁvuṭṭhe tiṁsamatte pāveyyake bhikkhū uddissa ‘‘anujānāmi, bhikkhave,",
  "tika-vin09t16:4_2": "vassaṁvuṭṭhānaṁ bhikkhūnaṁ kathinaṁ attharitu’’nti kathinakkhandhake (mahāva.",
  "tika-vin09t16:4_3": "306) bhagavatā kathinassa anuññātattā ‘‘ayañhi kathinatthāro nāma…pe… anuññāto’’ti vuttaṁ.",
  "tika-vin09t16:4_4": "Tattha purimavassaṁvuṭṭhānanti vassacchedaṁ akatvā purimavassaṁvuṭṭhānanti attho.",
  "tika-vin09t16:4_5": "Etena vuṭṭhavassavasena tāva purimikāya vassaṁ upagatāyeva kathinatthāraṁ labhanti,",
  "tika-vin09t16:4_6": "na pacchimikāya upagatāti dasseti.",
  "tika-vin09t16:4_7": "Vuṭṭhavassavasena tāva evaṁ hotu,",
  "tika-vin09t16:4_8": "gaṇanavasena taṁ kittakā labhantīti āha ‘‘so’’tiādi. Soti kathinatthāro.",
  "tika-vin09t16:4_9": "Sabbantimena paricchedenāti gaṇanavasena pacchimakoṭiyā.",
  "tika-vin09t16:4_10": "Pañcannaṁ janānaṁ vaṭṭatīti pacchimakoṭiyā cattāro kathinadussassa dāyakā,",
  "tika-vin09t16:4_11": "eko paṭiggāhakoti pañcannaṁ janānaṁ vaṭṭati.",
  "tika-vin09t16:4_12": "Keci pana ‘‘pañcavaggakaraṇīyattā ‘pañcannaṁ janānaṁ vaṭṭatī’ti vutta’’nti vadanti,",
  "tika-vin09t16:4_13": "taṁ tesaṁ matimattaṁ ‘‘tatra, bhikkhave,",
  "tika-vin09t16:4_14": "yvāyaṁ catuvaggo bhikkhusaṅgho ṭhapetvā tīṇi kammāni upasampadaṁ pavāraṇaṁ abbhāna’’nti campeyyakkhandhake (mahāva. 388) vuttattā.",
  "tika-vin09t16:4_15": "Tasmāti yasmā vuṭṭhavassavasena purimavassaṁvuṭṭhānaṁ anaññāto,",
  "tika-vin09t16:4_16": "yasmā ca sabbantimena paricchedena pañcannaṁ janānaṁ vaṭṭati, tasmā. Yatthāti yasmiṁ vihāre.",
  "tika-vin09t16:4_17": "Ānisaṁseti anāmantacārādike kathinānisaṁse.",
  "tika-vin09t16:4_18": "Atha pana cattāro bhikkhū vassaṁ upagatā,",
  "tika-vin09t16:4_19": "eko paripuṇṇavasso sāmaṇero sace pacchimikāya upasampajjati, gaṇapūrako ceva hoti, ānisaṁsañca labhati. Tayo bhikkhū, dve sāmaṇerā, dve bhikkhū, tayo sāmaṇerā, eko bhikkhu,",
  "tika-vin09t16:4_20": "cattāro sāmaṇerāti etthāpi eseva nayo.",
  "tika-vin09t16:5_0": "Khandhake vuttāya ñattidutiyakammavācāyāti –",
  "tika-vin09t16:6_0": "‘‘Suṇātu me, bhante, saṅgho,",
  "tika-vin09t16:6_1": "idaṁ saṅghassa kathinadussaṁ uppannaṁ. Yadi saṅghassa pattakallaṁ,",
  "tika-vin09t16:6_2": "saṅgho imaṁ kathinadussaṁ itthannāmassa bhikkhuno dadeyya kathinaṁ attharituṁ, esā ñatti. Suṇātu me, bhante, saṅgho,",
  "tika-vin09t16:6_3": "idaṁ saṅghassa kathinadussaṁ uppannaṁ,",
  "tika-vin09t16:6_4": "saṅgho imaṁ kathinadussaṁ itthannāmassa bhikkhuno deti kathinaṁ attharituṁ.",
  "tika-vin09t16:6_5": "Yassāyasmato khamati imassa kathinadussassa itthannāmassa bhikkhuno dānaṁ kathinaṁ attharituṁ, so tuṇhassa. Yassa nakkhamati, so bhāseyya.",
  "tika-vin09t16:6_6": "Dinnaṁ idaṁ saṅghena kathinadussaṁ itthannāmassa bhikkhuno kathinaṁ attharituṁ, khamati saṅghassa, tasmā tuṇhī,",
  "tika-vin09t16:6_7": "evametaṁ dhārayāmī’’ti (mahāva. 307) –",
  "tika-vin09t16:7_0": "Evaṁ kathinakkhandhake vuttāya ñattidutiyakammavācāya.",
  "tika-vin09t16:7_1": "Kathinatthārārahassāti kathinaṁ attharituṁ bhabbassa.",
  "tika-vin09t16:7_2": "So ca kho pubbakaraṇajānanādīhi aṭṭhahi aṅgehi samannāgatoti veditabbo.",
  "tika-vin09t16:7_3": "Vuttañhetaṁ vinayavinicchaye ‘‘aṭṭhadhammakovido bhikkhu, kathinatthāramarahatī’’ti. Parivārepi (pari. 409) vuttaṁ –",
  "tika-vin09t16:8_0": "‘‘Aṭṭhahaṅgehi samannāgato puggalo bhabbo kathinaṁ attharituṁ.",
  "tika-vin09t16:8_1": "Katamehi aṭṭhahaṅgehi samannāgato puggalo bhabbo kathinaṁ attharituṁ? Pubbakaraṇaṁ jānāti, paccuddhāraṁ jānāti, adhiṭṭhānaṁ jānāti, atthāraṁ jānāti, mātikaṁ jānāti, palibodhaṁ jānāti, uddhāraṁ jānāti, ānisaṁsaṁ jānāti,",
  "tika-vin09t16:8_2": "imehi aṭṭhahaṅgehi samannāgato puggalo bhabbo kathinaṁ attharitu’’nti.",
  "tika-vin09t16:9_0": "Ettha ca pubbakaraṇaṁ nāma dhovanavicāraṇacchedanabandhanasibbanarajanakappakaraṇaṁ.",
  "tika-vin09t16:9_1": "Paccuddhāro nāma purāṇasaṅghāṭiādīnaṁ paccuddharaṇaṁ.",
  "tika-vin09t16:9_2": "Adhiṭṭhānaṁ nāma kathinacīvarādhiṭṭhānaṁ. Atthāro nāma kathinatthāro. Mātikā nāma aṭṭha mātikā.",
  "tika-vin09t16:9_3": "Palibodho nāma āvāsapalibodho cīvarapalibodhoti dve palibodhā.",
  "tika-vin09t16:9_4": "Uddhāro nāma pakkamanantikādayo. Ānisaṁso nāma pañcānisaṁsā.",
  "tika-vin09t16:10_0": "Yaṁ pana samantapāsādikāyaṁ (mahāva. aṭṭha.",
  "tika-vin09t16:10_1": "306) vuttaṁ ‘‘kathinaṁ pana kena attharitabbaṁ?",
  "tika-vin09t16:10_2": "Yassa saṅgho kathinacīvaraṁ deti, saṅghena pana kassa dātabbaṁ? Yo jiṇṇacīvaro hoti, sace bahū jiṇṇacīvarā honti, vuḍḍhassa dātabbaṁ.",
  "tika-vin09t16:10_3": "Vuḍḍhesupi yo mahāpariso tadaheva cīvaraṁ katvā attharituṁ sakkoti, tassa dātabbaṁ. Sace vuḍḍho na sakkoti, navakataro sakkoti, tassa dātabbaṁ.",
  "tika-vin09t16:10_4": "Apica saṅghena mahātherassa saṅgahaṁ kātuṁ vaṭṭati, tasmā ‘tumhe, bhante, gaṇhatha,",
  "tika-vin09t16:10_5": "mayaṁ katvā dassāmā’ti vattabba’’nti,",
  "tika-vin09t16:10_6": "tampi kathinatthārārahaṁyeva gahetvāva dātabbaṁ.",
  "tika-vin09t16:10_7": "Dentena pana tīsu cīvaresu yaṁ yaṁ jiṇṇaṁ hoti, taṁ tadatthāya dātabbaṁ.",
  "tika-vin09t16:10_8": "Pakatiyā dupaṭṭacīvarassa dupaṭṭatthāyeva dātabbaṁ.",
  "tika-vin09t16:10_9": "Sacepissa ekapaṭṭacīvaraṁ ghanaṁ hoti, kathinasāṭako ca pelavo,",
  "tika-vin09t16:10_10": "sāruppatthāya dupaṭṭappahonakameva dātabbaṁ.",
  "tika-vin09t16:10_11": "‘‘Ahaṁ alabhanto ekapaṭṭaṁ pārupāmī’’ti vadantassāpi dupaṭṭaṁ dātuṁ vaṭṭati. Yo pana lobhapakatiko hoti, tassa na dātabbaṁ.",
  "tika-vin09t16:10_12": "Tenāpi kathinaṁ attharitvā pacchā sibbetvā ‘‘dve cīvarāni karissāmī’’ti na gahetabbaṁ.",
  "tika-vin09t16:11_0": "Tenāti kathinatthārakena bhikkhunā. Tadahevāti tasmiṁyeva divase.",
  "tika-vin09t16:11_1": "Pañca vā atirekāni vākhaṇḍāni chinditvāti yathā pañcakhaṇḍikādīnaṁ saṅghāṭiādīnaṁ tiṇṇaṁ cīvarānaṁ aññatarappahonakāni mahāmaṇḍalaaḍḍhamaṇḍalādivasena pañca khaṇḍāni vā atirekāni vā sattādikhaṇḍāni honti, evaṁ chinditvā.",
  "tika-vin09t16:11_2": "Tasmiñca kathinacīvare kariyamāne ‘‘ahaṁ thero’’ti vā ‘‘bahussuto’’ti vā ekenāpi akātuṁ na labbhati.",
  "tika-vin09t16:11_3": "Anādariyena akarontassa dukkaṭaṁ.",
  "tika-vin09t16:11_4": "Tasmā sabbeheva sannipatitvā dhovanachedanasibbanarajanāni niṭṭhāpetabbāni.",
  "tika-vin09t16:11_5": "Tenāha ‘‘sesabhikkhūhipi tassa sahāyehi bhavitabba’’nti.",
  "tika-vin09t16:11_6": "Katacīvaramevāti niṭṭhitaparikammameva kathinadussaṁ.",
  "tika-vin09t16:11_7": "Sabbantimena paricchedena antaravāsakopi chinditvāva kātabbo aññathā atthāravipattito. Yathāha –",
  "tika-vin09t16:12_0": "‘‘Kathañca pana, bhikkhave, anatthataṁ hoti kathinaṁ?",
  "tika-vin09t16:12_1": "Na ullikhitamattena atthataṁ hoti kathinaṁ…pe… na aññatra pañcakena vā atirekapañcakena vā tadaheva sañchinnenā’’ti (mahāva. 308).",
  "tika-vin09t16:13_0": "Tenevāha ‘‘acchinnāsibbitaṁ pana na vaṭṭatī’’ti.",
  "tika-vin09t16:13_1": "Tena bhikkhunāti atthārakena bhikkhunā.",
  "tika-vin09t16:13_2": "Attharitabbanti attharaṇaṁ kātabbaṁ.",
  "tika-vin09t16:13_3": "Tañca kho tathāvacībhedakaraṇamevāti daṭṭhabbaṁ. Yathāha –",
  "tika-vin09t16:14_0": "‘‘Sace saṅghāṭiyā kathinaṁ attharitukāmo hoti,",
  "tika-vin09t16:14_1": "porāṇikā saṅghāṭi paccuddharitabbā, navā saṅghāṭi adhiṭṭhātabbā,",
  "tika-vin09t16:14_2": "‘imāya saṅghāṭiyā kathinaṁ attharāmī’ti vācā bhinditabbā’’ti (pari. 413) –",
  "tika-vin09t16:15_0": "Vitthāro. ‘‘Bhante, āvuso’’ti ca ‘‘anumodatha,",
  "tika-vin09t16:15_1": "anumodāhī’’ti ca vacanabhedaṁ sandhāya ‘‘therānañcā’’tiādi vuttaṁ.",
  "tika-vin09t16:16_0": "Evaṁ atthārakena paṭipajjitabbavidhiṁ dassetvā idāni anumodakehi paṭipajjitabbavidhiṁ dassetuṁ ‘‘tehipī’’tiādi vuttaṁ.",
  "tika-vin09t16:16_1": "‘‘Anumodāmā’’ti attanāva attani gāravavasena vuttaṁ. Kiñcāpi evaṁ vuttaṁ,",
  "tika-vin09t16:16_2": "tathāpi ekakena ‘‘anumodāmā’’ti vattuṁ na vaṭṭati,",
  "tika-vin09t16:16_3": "‘‘anumodāmi’’cceva vattabbanti vadanti, vīmaṁsitvā gahetabbaṁ.",
  "tika-vin09t16:16_4": "Idāni kathinānisaṁse dassetuṁ bhūmiṁ vicārayanto ‘‘purimavassaṁvuṭṭhesupī’’tiādimāha.",
  "tika-vin09t16:16_5": "Tattha tesaṁyevāti atthārakaanumodakānaṁyeva.",
  "tika-vin09t16:16_6": "Vuttañhetaṁ parivāre ‘‘dvinnaṁ puggalānaṁ atthataṁ hoti kathinaṁ atthārakassa ca anumodakassa cā’’ti (pari. 403). Teti atthārakaanumodakā.",
  "tika-vin09t16:16_7": "Tato paṭṭhāyāti atthārānumodanato paṭṭhāya.",
  "tika-vin09t16:16_8": "Yāva kathinassubbhārāti na kevalaṁ cīvaramāseyeva,",
  "tika-vin09t16:16_9": "atha kho aṭṭhannaṁ mātikānaṁ aññatarena vā antarubbhārena vā yāva kathinassubbhārā pañcānisaṁse labhanti,",
  "tika-vin09t16:16_10": "uddhaṭe pana na labhantīti attho.",
  "tika-vin09t16:17_0": "Idāni te pañcānisaṁse sarūpato dassetuṁ ‘‘anāmantacāro’’tiādimāha.",
  "tika-vin09t16:17_1": "Tattha anāmantacāro nāma pañcannaṁ bhojanānaṁ aññatarena nimantitassa santaṁ bhikkhuṁ anāpucchā kulesu cārittāpajjanaṁ.",
  "tika-vin09t16:17_2": "Asamādānacāro nāma nāmenādhiṭṭhitassa cīvarassa asamādānacaraṇaṁ,",
  "tika-vin09t16:17_3": "nāmenādhiṭṭhitānaṁ tiṇṇaṁ cīvarānamaññataraṁ cīvaraṁ yattha katthaci nikkhipitvā aññattha aruṇuṭṭhāpananti attho,",
  "tika-vin09t16:17_4": "cīvaravippavāsoti vuttaṁ hoti.",
  "tika-vin09t16:17_5": "Yāvadatthacīvaranti yāvatā cīvarena attho hoti,",
  "tika-vin09t16:17_6": "tāvatakaṁ anadhiṭṭhitaṁ avikappitaṁ cīvaradhāraṇaṁ,",
  "tika-vin09t16:17_7": "dasāhamatikkamitvā cīvarassa ṭhapananti attho.",
  "tika-vin09t16:17_8": "Gaṇassa bhojanaṁ gaṇabhojanaṁ.",
  "tika-vin09t16:17_9": "Gaṇoti cettha cattāro vā tatuttari vā bhikkhū.",
  "tika-vin09t16:17_10": "Tesaṁ viññattito vā nimantanato vā laddhassa odanādīnaṁ pañcannaṁ aññatarabhojanassa saha gahaṇanti attho.",
  "tika-vin09t16:17_11": "Yo ca tattha cīvaruppādoti tattha kathinatthatasīmāya matakacīvaraṁ vā hotu,",
  "tika-vin09t16:17_12": "saṅghaṁ uddissa dinnaṁ vā saṅghikena tatruppādena ābhataṁ vā yena kenaci ākārena yaṁ saṅghikaṁ cīvaraṁ uppajjati, taṁ tesaṁ bhavissatīti attho.",
  "tika-vin09t16:17_13": "Tenāha ‘‘tasmiṁ āvāse saṅghassa uppannacīvarañcā’’ti.",
  "tika-vin09t16:18_0": "‘‘Yaṁ pana tattha saṅghassa uppannaṁ pattādi vā aññaṁ bhaṇḍaṁ vā, taṁ sabbesaṁ pāpuṇāti.",
  "tika-vin09t16:18_1": "Yaṁ pana tatruppādena taṇḍulādinā vatthaṁ cetāpitaṁ,",
  "tika-vin09t16:18_2": "atthatakathinānameva tāni vatthāni pāpuṇanti.",
  "tika-vin09t16:18_3": "Vatthehi pana taṇḍulādīsu cetāpitesu sabbesaṁ tāni pāpuṇantī’’ti gaṇṭhipade vuttaṁ,",
  "tika-vin09t16:18_4": "tampi cetāpitakālato paṭṭhāya cīvaruppādo na hotīti suvuttanti daṭṭhabbaṁ.",
  "tika-vin09t16:18_5": "Anatthatakathinā pana imesu pañcasu ānisaṁsesu cīvaramāse asamādānacāraṁ ṭhapetvā sesānisaṁse labhanti.",
  "tika-vin09t16:18_6": "Yadi asamādānacāropi labbheyya,",
  "tika-vin09t16:18_7": "pāveyyakā bhikkhū vassaṁvuṭṭhā okapuṇṇehi cīvarehi na bhagavantaṁ upasaṅkameyyuṁ. Yasmā taṁ na labbhati,",
  "tika-vin09t16:18_8": "tasmā cīvaramāsepi cīvaraṁ samādāya eva bhagavantaṁ upasaṅkamiṁsu.",
  "tika-vin09t16:19_0": "Evaṁ kathinatthāraṁ dassetvā idāni ubbhāraṁ dassento ‘‘taṁ panetaṁ kathina’’ntiādimāha. Tattha mātikāti mātaro, janettiyoti attho.",
  "tika-vin09t16:19_1": "Kathinubbhārañhi etā aṭṭha janenti.",
  "tika-vin09t16:19_2": "Tāsu pakkamanaṁ anto etissāti pakkamanantikā. Evaṁ sesāpi veditabbā.",
  "tika-vin09t16:19_3": "Tattha yo bhikkhu atthatakathino kathinacīvaraṁ ādāya tasmiṁ āvāse nirapekkho ‘‘na paccessa’’nti pakkamati,",
  "tika-vin09t16:19_4": "tassevaṁ pakkamato kathinuddhāro atikkantamattāya sīmāya hotīti pakkamanantiko kathinuddhāroti veditabbo.",
  "tika-vin09t16:20_0": "Yo pana ānisaṁsacīvaraṁ ādāya pakkamati,",
  "tika-vin09t16:20_1": "tassa bahisīmāgatassa evaṁ hoti ‘‘idhevimaṁ karissāmi,",
  "tika-vin09t16:20_2": "na puna taṁ vihāraṁ gacchissāmī’’ti tasmiṁ āvāse nirapekkho hutvā taṁ cīvaraṁ kāreti,",
  "tika-vin09t16:20_3": "tassa bhikkhuno niṭṭhānantiko kathinuddhāro.",
  "tika-vin09t16:21_0": "Yadi pana ānisaṁsamūlacīvaraṁ ādāya bahisīmāgato ‘‘nevimaṁ cīvaraṁ karissāmi,",
  "tika-vin09t16:21_1": "na ca taṁ āvāsaṁ gacchissāmī’’ti sanniṭṭhānaṁ karoti,",
  "tika-vin09t16:21_2": "tadā sanniṭṭhānantiko kathinuddhāro.",
  "tika-vin09t16:22_0": "Tadeva ānisaṁsacīvaraṁ laddhā taṁ ādāya bahisīmaṁ gantvā ‘‘idhevimaṁ cīvaraṁ karissāmi,",
  "tika-vin09t16:22_1": "na gacchissāmī’’ti karontassa sace taṁ cīvaraṁ nassati vinassati ḍayhati,",
  "tika-vin09t16:22_2": "nāsanantiko kathinuddhāro hoti.",
  "tika-vin09t16:23_0": "Sace pana ānisaṁsacīvaraṁ laddhā tasmiṁ vihāre sāpekkhova bahisīmāgato ‘‘vihāre bhikkhūhi antarubbhāraṁ kata’’nti suṇāti,",
  "tika-vin09t16:23_1": "tassa savanantiko kathinuddhāro hoti.",
  "tika-vin09t16:24_0": "Āsāya avacchedo etissāti āsāvacchedikā.",
  "tika-vin09t16:24_1": "Yo pana yena kenaci ‘‘tuyhaṁ cīvaraṁ dassāmī’’ti vutto tasmiṁ cīvare āsāya vihāre apekkhaṁ pahāya bahisīmāgato puna tena ‘‘na sakkomi dātu’’nti vutte āsaṁ chindati,",
  "tika-vin09t16:24_2": "tassa āsāvacchediko kathinuddhāro hoti.",
  "tika-vin09t16:25_0": "Yo pana vassaṁvuṭṭhavihārato aññaṁ vihāraṁ sāpekkhova gantvā āgacchanto antarāmaggeyeva kathinuddhāraṁ vītināmeti,",
  "tika-vin09t16:25_1": "tassa sīmātikkamanantiko kathinuddhāro.",
  "tika-vin09t16:26_0": "Saha ubbhārenāti sahubbhārā.",
  "tika-vin09t16:26_1": "Ānisaṁsacīvaraṁ ādāya sāpekkhova bahi gantvā kathinuddhāraṁ sambhuṇantassa kathinuddhāro sahubbhāroti veditabbo.",
  "tika-vin09t16:27_0": "‘‘Etasmiṁ pana pakkamanantike kathinuddhāre paṭhamaṁ cīvarapalibodho chijjatī’’tiādinā cīvarapalibodhupacchedādikassa vinicchayassa vitthārato samantapāsādikāyaṁ (mahāva. aṭṭha.",
  "tika-vin09t16:27_1": "311) vuttattā 8 ‘‘tattha vitthāravinicchayo’’tiādimāha.",
  "tika-vin09t16:27_2": "Atthārubbhārānaṁyeva vā vitthāravinicchayassa tatthāgatattā evaṁ vuttanti daṭṭhabbaṁ.",
  "tika-vin09t16:27_3": "Sesapalibodhābhāvanti avasesassa palibodhassa abhāvaṁ, āvāsapalibodhābhāvanti attho.",
  "tika-vin09t16:28_0": "Assāti kālassa.",
  "tika-vin09t16:28_1": "Dasāhaparamanti accantasaṁyoge upayogavacananti āha ‘‘taṁ dasāhaparamaṁ kāla’’nti. Atirekanti adhikaṁ,",
  "tika-vin09t16:28_2": "so ca adhikabhāvo adhiṭṭhitavikappitacīvaratoti āha ‘‘adhiṭṭhitavikappitesū’’tiādi. Khomanti (pārā. aṭṭha.",
  "tika-vin09t16:28_3": "2.636-638) khomasuttehi vāyitaṁ khomapaṭṭacīvaraṁ. Tathā sesāni.",
  "tika-vin09t16:28_4": "Kambalaṁ nāma manussalomavāḷalome ṭhapetvā sesalomehi vāyitvā katavatthaṁ.",
  "tika-vin09t16:28_5": "Sāṇaṁ nāma sāṇavākehi katavatthaṁ.",
  "tika-vin09t16:28_6": "Bhaṅgaṁ nāma khomasuttādīhi pañcahi missetvā katavatthaṁ.",
  "tika-vin09t16:28_7": "‘‘Pāṭekkaṁ vākamayamevā’’tipi vadanti.",
  "tika-vin09t16:28_8": "Tadanulomānaṁ vāti dukūlaṁ pattuṇṇaṁ somārapaṭṭaṁ cīnapaṭṭaṁ iddhijaṁ devadinnanti tesaṁ khomādīnaṁyeva anulomānaṁ channaṁ cīvarānaṁ vā,",
  "tika-vin09t16:28_9": "tattha dukūlaṁ sāṇassa anulomaṁ vākamayattā.",
  "tika-vin09t16:28_10": "Pattuṇṇadese pāṇakehi sañjātavatthaṁ pattuṇṇaṁ.",
  "tika-vin09t16:28_11": "Somāradese jātaṁ vatthaṁ somārapaṭṭaṁ. Tathā cīnapaṭṭaṁ.",
  "tika-vin09t16:28_12": "Imāni tīṇipi koseyyassa anulomāni pāṇakehi katasuttamayattā.",
  "tika-vin09t16:28_13": "Iddhijaṁ ehibhikkhūnaṁ puññiddhiyā nibbattacīvaraṁ.",
  "tika-vin09t16:28_14": "Taṁ pana khomādīnamaññataraṁ hotīti tesaṁyeva anulomaṁ.",
  "tika-vin09t16:28_15": "Devehi dinnaṁ cīvaraṁ devadinnaṁ,",
  "tika-vin09t16:28_16": "taṁ kapparukkhe nibbattaṁ jāliniyā devakaññāya anuruddhattherassa dinnavatthasadisaṁ,",
  "tika-vin09t16:28_17": "tampi khomādīnaṁyeva anulomaṁ hoti tesu aññatarabhāvato.",
  "tika-vin09t16:29_0": "Dīghato vaḍḍhakihatthappamāṇaṁ,",
  "tika-vin09t16:29_1": "vitthārato tato upaḍḍhappamāṇaṁ vikappanupagaṁ pacchimaṁ.",
  "tika-vin09t16:29_2": "Aṭṭhaṅgulaṁ sugataṅgulenāti ettha sugataṅgulaṁ nāma idāni majjhimassa purimassa tīṇi aṅgulāni,",
  "tika-vin09t16:29_3": "tena sugataṅgulena aṭṭhaṅgulaṁ vaḍḍhakihatthappamāṇanti attho.",
  "tika-vin09t16:29_4": "Caturaṅgulavitthatanti etthāpi yathāvuttānusāreneva attho veditabbo.",
  "tika-vin09t16:29_5": "Yesaṁ pana adhiṭṭhānavikappanānaṁ abhāvato adhiṭṭhitavikappitesu apariyāpannattā idaṁ atirekacīvaraṁ nāma hoti.",
  "tika-vin09t16:30_0": "Taṁ adhiṭṭhānavikappanaṁ kenākārena jānitabbanti anuyogaṁ sandhāya taṁ dassetuṁ ‘‘yaṁ pana vutta’’ntiādi āraddhaṁ.",
  "tika-vin09t16:30_1": "Tattha yaṁ pana vuttanti atirekacīvaraṁ dassetuṁ ‘‘adhiṭṭhitavikappitesu apariyāpannattā’’ti amhehi yaṁ vuttanti attho.",
  "tika-vin09t16:30_2": "Ticīvaraṁ adhiṭṭhātunti nāmaṁ vatvā adhiṭṭhātuṁ.",
  "tika-vin09t16:30_3": "Na vikappetunti saṅghāṭiādināmena vikappetuṁ na anujānāmīti attho.",
  "tika-vin09t16:30_4": "‘‘Imaṁ cīvaraṁ vikappemī’’ti pana vikappetuṁ vaṭṭatiyeva.",
  "tika-vin09t16:30_5": "Sāmaññavacanaṁ pana ticīvarassa kaṇḍupaṭicchādivassikasāṭikānaṁ viya kālavasena visesābhāvā cassa vikappetabbatāti dassanatthaṁ ,",
  "tika-vin09t16:30_6": "na pana sabbathā vikappanapaṭisedhanatthanti daṭṭhabbaṁ.",
  "tika-vin09t16:30_7": "Tathā hi purāṇacīvaraṁ paccuddharitvā navassa adhiṭṭhānavacanato,",
  "tika-vin09t16:30_8": "‘‘anāpatti adhiṭṭheti vikappetī’’tiādivacanato (pārā.",
  "tika-vin09t16:30_9": "469) ca ticīvarassapi vikappanāya okāso dinno. Esa nayo sabbattha.",
  "tika-vin09t16:30_10": "Ticīvarādīni hi adhiṭṭhahantena ‘‘imaṁ saṅghāṭiṁ adhiṭṭhāmī’’tiādinā taṁ taṁ nāmaṁ vatvā adhiṭṭhātabbaṁ.",
  "tika-vin09t16:30_11": "Vikappentena pana ‘‘imaṁ saṅghāṭi’’ntiādinā tassa tassa cīvarassa nāmaṁ aggahetvā ‘‘imaṁ cīvaraṁ tuyhaṁ vikappemī’’ti vikappetabbaṁ. Ticīvaraṁ vā hotu, aññaṁ vā,",
  "tika-vin09t16:30_12": "yadi taṁ taṁ nāmaṁ gahetvā vikappeti, avikappitaṁ hoti,",
  "tika-vin09t16:30_13": "atirekacīvaraṭṭhāneyeva tiṭṭhati.",
  "tika-vin09t16:30_14": "Tato paraṁ vikappetunti catumāsato paraṁ ‘‘imaṁ cīvaraṁ vikappemī’’ti vikappetuṁ.",
  "tika-vin09t16:30_15": "Idañca paribhuñjituṁ anuññātaṁ. Keci pana (sārattha. ṭī.",
  "tika-vin09t16:30_16": "2.469) ‘‘tato paraṁ vikappetvā yāva āgāmisaṁvacchare vassānaṁ catumāsaṁ,",
  "tika-vin09t16:30_17": "tāva ṭhapetuṁ anuññāta’’nti vadanti. Tato paranti ābādhato paraṁ.",
  "tika-vin09t16:30_18": "‘‘Imāsañca pana vassikasāṭikakaṇḍupaṭicchādīnaṁ tato paraṁ vikappetvā paribhogassa anuññātattā tathāvikappitaṁ aññanāmena adhiṭṭhahitvā paribhuñjitabba’’nti gaṇṭhipadesu vuttaṁ.",
  "tika-vin09t16:30_19": "Adhiṭṭhātabbavikappetabbatā jānitabbāti adhiṭṭhātabbaṁ vikappetabbanti evaṁ adhiṭṭhānavikappanā jānitabbāti attho.",
  "tika-vin09t16:31_0": "Pañcaparimāṇaṁ assāti pañcakaṁ,",
  "tika-vin09t16:31_1": "muṭṭhissa muṭṭhihatthassa sambandhaṁ pañcakaṁ muṭṭhipañcakaṁ.",
  "tika-vin09t16:31_2": "Esa na yo muṭṭhittikanti etthāpi.",
  "tika-vin09t16:31_3": "Pārupanenapi sakkā nābhiṁ paṭicchādetunti āha ‘‘dvihatthopi vaṭṭatī’’ti.",
  "tika-vin09t16:31_4": "Na kevalaṁ aḍḍhateyyova vaṭṭati,",
  "tika-vin09t16:31_5": "atha kho dvihatthopi vaṭṭatīti pi-saddassa attho daṭṭhabbo.",
  "tika-vin09t16:31_6": "Atirekañcāti sugatacīvarappamāṇampi tato adhikampi. Paccuddharāmīti ṭhapemi, pariccajāmīti vā attho.",
  "tika-vin09t16:31_7": "‘‘Imaṁ cīvaraṁ saṅghāṭiṁ adhiṭṭhāmī’’ti (sārattha. ṭī. 2.469) evampi vattuṁ vaṭṭati.",
  "tika-vin09t16:31_8": "Kāyavikāraṁ karontenāti hatthādinā cīvaraṁ parāmasantena, cālentena vā.",
  "tika-vin09t16:31_9": "Idañhi adhiṭṭhānaṁ yena kenaci sarīrāvayavena aphusantassa na vaṭṭati.",
  "tika-vin09t16:31_10": "Duvidhanti sammukhāparammukhabhedena duvidhaṁ.",
  "tika-vin09t16:31_11": "Vācā bhinditabbāti vacanaṁ nicchāretabbaṁ.",
  "tika-vin09t16:31_12": "Antogabbhādīsūti antogabbhauparipāsādesu.",
  "tika-vin09t16:31_13": "Sāmantavihāreti yattha tadaheva gantvā nivattetuṁ sakkā, evarūpe samīpavihāre. Idañca desanāsīsamattaṁ,",
  "tika-vin09t16:31_14": "tasmā dūre ṭhitampi adhiṭṭhātabbanti vadanti.",
  "tika-vin09t16:31_15": "‘‘Ṭhapitaṭṭhānaṁ sallakkhetvā’’ti iminā cīvarasaṁlakkhaṇaṁ vuttaṁ.",
  "tika-vin09t16:31_16": "Na hi ṭhapitaṭṭhānamattasallakkhaṇena kiñci payojanaṁ atthi.",
  "tika-vin09t16:32_0": "Adhiṭṭhahitvā ṭhapitavatthehīti paccattharaṇamukhapuñchanacoḷaparikkhāracoḷavasena adhiṭṭhahitvā ṭhapitavatthehi.",
  "tika-vin09t16:32_1": "Adhiṭṭhānato pubbe saṅghāṭiādivohārassa abhāvato ‘‘imaṁ paccuddharāmī’’ti paccattharaṇādīnaṁ visuṁ paccuddharaṇavidhiṁ dasseti.",
  "tika-vin09t16:32_2": "Paccattharaṇādināmena pana adhiṭṭhātabbattā ‘‘imaṁ paccattharaṇaṁ paccuddharāmī’’tiādinā vuttepi nevatthi doso.",
  "tika-vin09t16:32_3": "Puna adhiṭṭhātabbānīti saṅghāṭiādināmena adhiṭṭhātabbāni.",
  "tika-vin09t16:32_4": "Parikkhāracoḷakassa pana parikkhāracoḷavasena adhiṭṭhahitvā ṭhapitavatthehipi saṅghāṭiādimhi kate paccuddharitvā puna adhiṭṭhātabbanti natthi.",
  "tika-vin09t16:32_5": "Pubbe katādhiṭṭhānameva adhiṭṭhānaṁ.",
  "tika-vin09t16:32_6": "Adhiṭṭhitena pana tena saddhiṁ mahantatarameva dutiyaṁ paṭṭaṁ vā khaṇḍaṁ vā saṁsibbantena adhiṭṭhātabbaṁ,",
  "tika-vin09t16:32_7": "same vā khuddake vā adhiṭṭhānakiccaṁ natthi.",
  "tika-vin09t16:32_8": "Sukhaparibhogatthanti vippavāsadosābhāvato yattha katthaci ṭhapetvā dhammassavanādinā kiccena aññattha aruṇaṁ uṭṭhāpetvā āgantvā nissajjanaṁ vināva paribhuñjituṁ sakkuṇeyyatāya sukhaparibhogatthaṁ.",
  "tika-vin09t16:32_9": "Parikkhāracoḷaṁ adhiṭṭhātunti parikkhāracoḷaṁ katvā adhiṭṭhātuṁ.",
  "tika-vin09t16:33_0": "Anatirittapamāṇāti ‘‘dīghaso cha vidatthiyo sugatavidatthiyā, tiriyaṁ aḍḍhateyyā’’ti (pāci.",
  "tika-vin09t16:33_1": "543) vuttappamāṇato anadhikapamāṇā.",
  "tika-vin09t16:33_2": "Paccuddharitvā vikappetabbāti vassikasāṭikabhāvato apanetvā vikappetabbā,",
  "tika-vin09t16:33_3": "hemantassa paṭhamadivasato paṭṭhāya antodasāhe vassikasāṭikāvassikasāṭikabhāvato apanetvā ‘‘imaṁ cīvaraṁ tuyhaṁ vikappemī’’tiādinā nayena vikappetabbāti vuttaṁ hoti.",
  "tika-vin09t16:33_4": "Aññathā hi ‘‘vassikasāṭikā vassānamāsātikkamenāpi,",
  "tika-vin09t16:33_5": "kaṇḍupaṭicchādi ābādhavūpasamenāpi adhiṭṭhānaṁ vijahatī’’ti (kaṅkhā. aṭṭha.",
  "tika-vin09t16:33_6": "kathinasikkhāpadavaṇṇanā) vakkhamānattā vassānamāsato paraṁ asati adhiṭṭhāne kiṁ paccuddhareyyāti ‘‘paccuddharitvā’’ti vacanameva nopapajjeyya.",
  "tika-vin09t16:34_0": "Keci pana (sārattha. ṭī.",
  "tika-vin09t16:34_1": "2.469) ‘‘yathā kathinamāsabbhantare uppannacīvaraṁ kathinamāsātikkame nissaggiyaṁ hoti,",
  "tika-vin09t16:34_2": "evamayaṁ vassikasāṭikāpi vassānamāsātikkame nissaggiyā hoti.",
  "tika-vin09t16:34_3": "Tasmā kattikapuṇṇamadivase paccuddharitvā tato paraṁ hemantassa paṭhamadivase vikappetabbāti evamattho gahetabbo,",
  "tika-vin09t16:34_4": "paccuddharitvā tato paraṁ vikappetabbāti padayojanā veditabbā’’ti ca vadanti, taṁ na yuttaṁ.",
  "tika-vin09t16:34_5": "Kathinamāse uppannañhi cīvaraṁ atirekacīvaraṭṭhāne ṭhitattā avasānadivase anadhiṭṭhitaṁ kathinamāsātikkame nissaggiyaṁ hoti.",
  "tika-vin09t16:34_6": "Ayaṁ pana vassikasāṭikā adhiṭṭhahitvā ṭhapitattā na tena sadisāti vassānātikkame kathaṁ nissaggiyaṁ hoti anadhiṭṭhitaavikappitameva hi taṁ kālātikkame nissaggiyaṁ hoti,",
  "tika-vin09t16:34_7": "tasmā hemantepi vassikasāṭikā dasāhaparihāraṁ labhati.",
  "tika-vin09t16:34_8": "Evaṁ kaṇḍupaṭicchādipi adhiṭṭhānavijahanato paraṁ dasāhaparihāraṁ labhati.",
  "tika-vin09t16:34_9": "Dasāhaṁ pana anatikkāmetvā vikappetabbā.",
  "tika-vin09t16:34_10": "Nahānatthāya anuññātattā vaṇṇabhedamattarattāpi cesā vaṭṭatīti vuttaṁ.",
  "tika-vin09t16:34_11": "‘‘Dve pana na vaṭṭantī’’ti dvinnaṁ adhiṭṭhānābhāvato vuttaṁ .",
  "tika-vin09t16:34_12": "‘‘Sace vassāne aparā vassikasāṭikā uppannā hoti,",
  "tika-vin09t16:34_13": "purimavassikasāṭikaṁ paccuddharitvā,",
  "tika-vin09t16:34_14": "vikappetvā ca adhiṭṭhātabbā’’ti vadanti.",
  "tika-vin09t16:35_0": "Pamāṇayuttanti ‘‘dīghaso sugatavidatthiyā dve vidatthiyo,",
  "tika-vin09t16:35_1": "vitthārato diyaḍḍhaṁ dasā vidatthī’’ti (pāci.",
  "tika-vin09t16:35_2": "531 ādayo) iminā pamāṇena yuttaṁ.",
  "tika-vin09t16:35_3": "Pamāṇikāti ‘‘sugatavidatthiyā dīghaso catasso vidatthiyo,",
  "tika-vin09t16:35_4": "tiriyaṁ dve vidatthiyo’’ti evaṁ vuttappamāṇayuttā.",
  "tika-vin09t16:35_5": "Paccuddharitvā vikappetabbāti ettha yaṁ vattabbaṁ, taṁ heṭṭhā vuttameva.",
  "tika-vin09t16:35_6": "Yasmā bhikkhūnaṁ ticīvare paripuṇṇe,",
  "tika-vin09t16:35_7": "atthe ca sati parissāvanādīhi ‘‘anujānāmi, bhikkhave,",
  "tika-vin09t16:35_8": "parikkhāracoḷaka’’nti (mahāva.",
  "tika-vin09t16:35_9": "357) bahūnaṁ pattatthavikaparissāvanādīnaṁ saṅgahavasena parikkhāracoḷādhiṭṭhānamanuññātaṁ,",
  "tika-vin09t16:35_10": "tasmā ‘‘parikkhāracoḷe gaṇanā natthī’’tiādi vuttaṁ.",
  "tika-vin09t16:35_11": "Bhagavatā hi yaṁ yaṁ bhikkhū labhanti,",
  "tika-vin09t16:35_12": "taṁ taṁ iminā vidhānena adhiṭṭhahitvā puna ‘‘yena yena parissāvanādinā attho hoti,",
  "tika-vin09t16:35_13": "taṁ taṁ katvā gaṇhantū’’ti anukampāya anuññātaṁ. Tenevāha ‘‘thavikāpī’’tiādi.",
  "tika-vin09t16:35_14": "Ādisaddena ‘‘etāni cīvarāni parikkhāracoḷāni adhiṭṭhāmī’’ti asammukhādhiṭṭhānaṁ saṅgaṇhāti.",
  "tika-vin09t16:35_15": "‘‘Senāsanaparikkhāratthāya dinnapaccattharaṇe cā’’ti iminā attano santakaṁ paṭikkhipati. Keci pana (sārattha. ṭī. 2.469) ‘‘anivāsetvā,",
  "tika-vin09t16:35_16": "apārupitvā ca kevalaṁ pañcapīṭhesuyeva attharitvā paribhuñjiyamānaṁ paccattharaṇaṁ attano santakampi anadhiṭṭhitaṁ vaṭṭatī’’ti vadanti,",
  "tika-vin09t16:35_17": "taṁ ayuttaṁ senāsanaparikkhāratthāya dinna’’nti paccattharaṇassa visesitattā.",
  "tika-vin09t16:35_18": "Bhisibibbohanapāvārakojavānampi senāsanaparikkhāratoyeva adhiṭṭhānakiccaṁ natthīti veditabbaṁ.",
  "tika-vin09t16:36_0": "Adhiṭṭhitañca panetaṁ cīvaraṁ paribhuñjato kathaṁ adhiṭṭhānaṁ vijahatīti āha ‘‘sabbañca paneta’’ntiādi.",
  "tika-vin09t16:36_1": "Tattha acchinditvā gahaṇenāti corādīhi acchinditvā gahaṇena.",
  "tika-vin09t16:36_2": "Hīnāyāvattanenāti gihibhāvāya āvattanena, vibbhamenāti attho,",
  "tika-vin09t16:36_3": "‘‘sīlavantova hutvā gihī bhavissāmī’’ti setavatthanivāsanenāti vuttaṁ hoti.",
  "tika-vin09t16:36_4": "‘‘Antimavatthuṁ ajjhāpannassa setavatthanivāso vā kāsāyacajanaṁ vā hīnāyāvattana’’nti keci.",
  "tika-vin09t16:36_5": "‘‘‘Hīnāyāvattanenā’ti iminā bhikkhuniyā eva adhiṭṭhānavijahanaṁ gahitaṁ hoti. Sā hi yadā vibbhamati, tadā assamaṇī hoti.",
  "tika-vin09t16:36_6": "Bhikkhu pana vibbhamantopi yāva sikkhaṁ na paccakkhāti,",
  "tika-vin09t16:36_7": "tāva bhikkhuyevāti adhiṭṭhānaṁ na vijahatī’’ti apare.",
  "tika-vin09t16:36_8": "Sikkhāpaccakkhānenāti liṅge ṭhitasseva sikkhāya paccakkhānena.",
  "tika-vin09t16:36_9": "Yo hi bhikkhuliṅge ṭhitova sikkhaṁ paccakkhāti,",
  "tika-vin09t16:36_10": "tassa kāyalaggampi cīvaraṁ adhiṭṭhānaṁ vijahatīti. Kālaṅkiriyāyāti maraṇena.",
  "tika-vin09t16:36_11": "Liṅgaparivattanenāti purisaliṅgassa ,",
  "tika-vin09t16:36_12": "itthiliṅgassa vā parivattanena,",
  "tika-vin09t16:36_13": "purisassa itthiliṅgapātubhāvena,",
  "tika-vin09t16:36_14": "itthiyā vā purisaliṅgapātubhāvenāti vuttaṁ hoti.",
  "tika-vin09t16:37_0": "Kaniṭṭhaṅgulinakhapiṭṭhippamāṇenāti heṭṭhimaparicchedaṁ dasseti. Oratoti abbhantarato.",
  "tika-vin09t16:37_1": "Yo pana dubbalaṭṭhāne paṭhamaṁ aggaḷaṁ datvā pacchā dubbalaṭṭhānaṁ chinditvā apaneti, adhiṭṭhānaṁ na bhijjati.",
  "tika-vin09t16:37_2": "Maṇḍalaparivattanepi eseva nayo.",
  "tika-vin09t16:37_3": "Dupaṭṭassa pana ekasmiṁ paṭale chidde vā jāte,",
  "tika-vin09t16:37_4": "galite vā adhiṭṭhānaṁ na bhijjati.",
  "tika-vin09t16:37_5": "Khuddakaṁ cīvaraṁ mahantaṁ karoti,",
  "tika-vin09t16:37_6": "mahantaṁ vā khuddakaṁ karoti, adhiṭṭhānaṁ na bhijjati.",
  "tika-vin09t16:37_7": "Ubho koṭiyo majjhe karonto sace pana paṭhamaṁ chinditvā pacchā ghaṭeti, adhiṭṭhānaṁ bhijjati. Atha ghaṭetvā chindati, na bhijjati.",
  "tika-vin09t16:37_8": "Rajakehi dhovāpetvā setaṁ karontassāpi adhiṭṭhānaṁ adhiṭṭhānameva.",
  "tika-vin09t16:37_9": "Vassānamāsātikkamenāpīti ettha pi-saddo sampiṇḍanattho.",
  "tika-vin09t16:37_10": "Tena na kevalaṁ pubbe vuttena dānādinā aṭṭhavidheneva kāraṇena vassikasāṭikā adhiṭṭhānaṁ vijahati,",
  "tika-vin09t16:37_11": "atha kho vassānamāsātikkamenapīti evamettha attho daṭṭhabbo.",
  "tika-vin09t16:37_12": "Esa nayo ābādhavūpasamenāpīti etthāpi. Vikappanasikkhāpadeti (pāci.",
  "tika-vin09t16:37_13": "372 ādayo) pācittiye surāpānavaggassa navamasikkhāpade.",
  "tika-vin09t16:38_0": "Taṁ atikkāmayatoti ettha tanti cīvaraṁ,",
  "tika-vin09t16:38_1": "kālaṁ vā parāmasatīti āha ‘‘taṁ yathāvuttajātippamāṇa’’ntiādi. Assāti bhikkhussa.",
  "tika-vin09t16:38_2": "Tassa yo aruṇoti tassa cīvaruppādadivasassa yo atikkanto aruṇo.",
  "tika-vin09t16:38_3": "Cīvaruppādadivasena saddhinti cīvaruppādadivasassa aruṇena saddhiṁ.",
  "tika-vin09t16:38_4": "Divasasaddena cettha taṁdivasanissito aruṇo vutto.",
  "tika-vin09t16:38_5": "Idāni yassa ca nissajjitabbaṁ, yathā ca nissajjitabbaṁ,",
  "tika-vin09t16:38_6": "taṁ dassetuṁ ‘‘taṁ gahetvā’’tiādi vuttaṁ.",
  "tika-vin09t16:38_7": "Tatrāyaṁ nayoti tasmiṁ nissajjane ayaṁ vidhi. Aññathāpīti bhāsantarenāpi,",
  "tika-vin09t16:38_8": "yāya kāyaci bhāsāyapīti attho.",
  "tika-vin09t16:38_9": "Paṭibalenāti vattuṁ samatthena.",
  "tika-vin09t16:38_10": "Āyatiṁ saṁvareyyāsīti upari saṁvaramāpajjeyyāsi,",
  "tika-vin09t16:38_11": "saṁvutakāyavacīdvāro bhaveyyāsīti attho.",
  "tika-vin09t16:38_12": "Imāni ca ‘‘passasī’’tiādīni yathākkamaṁ paṭiggāhakadesakehi vattabbavacanāni.",
  "tika-vin09t16:38_13": "Tathā hi ‘‘passasī’’ti paṭiggāhakena vattabbavacanaṁ,",
  "tika-vin09t16:38_14": "‘‘āma passāmī’’ti tadanudesakena vattabbavacanaṁ.",
  "tika-vin09t16:38_15": "‘‘Āyatiṁ saṁvareyyāsī’’ti tadanuppaṭiggāhakena vattabbavacanaṁ,",
  "tika-vin09t16:38_16": "‘‘sādhu suṭṭhu saṁvarissāmī’’ti tadanudesakena vattabbavacanaṁ.",
  "tika-vin09t16:38_17": "Iminā ca attano āyatiṁ saṁvare patiṭṭhitabhāvaṁ dasseti. Dvīsu,",
  "tika-vin09t16:38_18": "pana sambahulāsu vāti dvīsu vā sambahulāsu vā āpattīsu purimanayeneva vacanabhedo kātabbo.",
  "tika-vin09t16:38_19": "Ñattiyaṁ āpattiṁ sarati vivaratīti ettha ‘‘dve āpattiyo’’ti vā ‘‘sambahulā āpattiyo’’ti vā vacanabhedo kātabbo. Dvīsu,",
  "tika-vin09t16:38_20": "bahūsu vā vacanabhedo kātabboti ‘‘saṅgho imāni cīvarānī’’ti vatthuvasena vacanabhedo kātabbo.",
  "tika-vin09t16:39_0": "Evaṁ saṅghassa nissajjanavidhiṁ dassetvā gaṇassa nissajjanavidhiṁ dassetuṁ ‘‘gaṇassa pana nissajjantenā’’tiādimāha.",
  "tika-vin09t16:39_1": "Tattha sesaṁ purimasadisamevāti nissajjanāpattippaṭiggahaṇanissaṭṭhacīvaradānesu ‘‘āyasmantāna’’ntiādinā vuttavacanabhedaṁ vinā avasesaṁ saṅghassa nissajjanādīsu vuttasadisamevāti attho.",
  "tika-vin09t16:40_0": "Idāni puggalassa nissajjanavidhiṁ dassetuṁ ‘‘puggalassa panā’’tiādi vuttaṁ. Tattha dvīsu, tīsu vāti dvīsu,",
  "tika-vin09t16:40_1": "tīsu vā āpattīsu ceva dātabbacīvaresu ca. Yathā ca gaṇassa nissajjane,",
  "tika-vin09t16:40_2": "evaṁ dvinnaṁ nissajjanepi pāḷi veditabbā. Yadi hi viseso bhaveyya, yatheva ‘‘anujānāmi, bhikkhave,",
  "tika-vin09t16:40_3": "tiṇṇaṁ pārisuddhiuposathaṁ kātuṁ, evañca pana, bhikkhave,",
  "tika-vin09t16:40_4": "kātabbo – byattena bhikkhunā paṭibalena te bhikkhū ñāpetabbā’’tiādinā (mahāva.",
  "tika-vin09t16:40_5": "168) nayena tiṇṇaṁ pārisuddhiuposathaṁ vatvā ‘‘anujānāmi, bhikkhave,",
  "tika-vin09t16:40_6": "dvinnaṁ pārisuddhiuposathaṁ kātuṁ, evañca pana, bhikkhave,",
  "tika-vin09t16:40_7": "kattabbo – therena bhikkhunā ekaṁsaṁ uttarāsaṅga’’ntiādinā nayena visuṁyeva dvinnaṁ pārisuddhiuposatho vutto,",
  "tika-vin09t16:40_8": "evaṁ idhāpi visuṁ pāḷiṁ vadeyya. Yasmā pana natthi,",
  "tika-vin09t16:40_9": "tasmā avatvāva gatoti gaṇassa vuttā pāḷiyevettha pāḷi.",
  "tika-vin09t16:40_10": "Āpattippaṭiggahaṇe pana ayaṁ viseso – yathā gaṇassa nissajjitvā āpattiyā desiyamānāya āpattippaṭiggāhako bhikkhu ñattiṁ ṭhapeti,",
  "tika-vin09t16:40_11": "evaṁ aṭṭhapetvā dvīsu aññatarena yathā ekapuggalo paṭiggaṇhāti, evaṁ āpatti paṭiggahetabbā.",
  "tika-vin09t16:40_12": "Dvinnañhi ñattiṭṭhapanaṁ nāma natthi. Yadi siyā,",
  "tika-vin09t16:40_13": "dvinnaṁ pārisuddhiuposathaṁ visuṁ na vadeyya.",
  "tika-vin09t16:40_14": "Nissaṭṭhacīvaradānepi yathā ‘‘imaṁ cīvaraṁ āyasmato dammī’’ti eko vadati,",
  "tika-vin09t16:40_15": "evaṁ ‘‘mayaṁ imaṁ cīvaraṁ āyasmato demā’’ti vattuṁ vaṭṭati.",
  "tika-vin09t16:40_16": "Ito garukatarānipi hi ñattidutiyakammāni apaloketvā kātabbānīti vuttāni atthi, tesaṁ etaṁ anulomaṁ.",
  "tika-vin09t16:40_17": "Tenevāha ‘‘dvinnaṁ panā’’tiādi.",
  "tika-vin09t16:40_18": "Nissaṭṭhacīvaraṁ pana dātabbameva, adātuṁ na labbhati. Vinayakammamattameva hetaṁ.",
  "tika-vin09t16:40_19": "Na taṁ tena saṅghassa vā gaṇassa vā puggalassa vā dinnameva hoti.",
  "tika-vin09t16:40_20": "Tenāha ‘‘nissaṭṭhavatthu’’ntiādi.",
  "tika-vin09t16:41_0": "Anissajjitvāparibhuñjantassa dukkaṭanti sakiṁ nivatthaṁ vā sakiṁ pārutaṁ vā kāyato amocetvā divasampi carati, ekameva dukkaṭaṁ.",
  "tika-vin09t16:41_1": "Mocetvā nivāseti vā pārupati vā, payoge payoge dukkaṭaṁ.",
  "tika-vin09t16:41_2": "Dunnivatthaṁ vā duppārutaṁ vā saṇṭhāpentassa anāpatti.",
  "tika-vin09t16:41_3": "Aññassa taṁ paribhuñjatopi anāpatti.",
  "tika-vin09t16:41_4": "‘‘Aññena kataṁ paṭilabhitvā paribhuñjatī’’tiādivacanañcettha (pārā. 570) sādhakaṁ.",
  "tika-vin09t16:41_5": "Dasāhaṁ anatikkantepi atikkantasaññino,",
  "tika-vin09t16:41_6": "vematikassa ca dukkaṭanti etthāpi ‘‘paribhuñjantassā’’ti ānetvā sambandhitabbaṁ.",
  "tika-vin09t16:41_7": "Atikkante anatikkantasaññinopīti dasāhaṁ atikkante cīvare ‘‘anatikkantaṁ ida’’nti evaṁ saññino,",
  "tika-vin09t16:41_8": "dasāhe vā atikkante ‘‘anatikkanto dasāho’’ti evaṁ saññino.",
  "tika-vin09t16:42_0": "Idāni ‘‘anadhiṭṭhite adhiṭṭhitasaññino nissaggiya’’ntiādiāpattivāraṁ saṅgahetvā dassento ‘‘tathā’’tiādimāha.",
  "tika-vin09t16:42_1": "Tathāti yathā dasāhaṁ atikkante saññābhedena tikapācittiyaṁ,",
  "tika-vin09t16:42_2": "tathā anadhiṭṭhitādīsu sattasu vikappesu adhiṭṭhitādisaññābhedatoti attho.",
  "tika-vin09t16:42_3": "Tattha avissajjite vissajjitasaññinoti kassaci adinne apariccatte ‘‘dinnaṁ pariccattaṁ mayā’’ti evaṁ saññino.",
  "tika-vin09t16:42_4": "Anaṭṭhe naṭṭhasaññinoti attano cīvarena saddhiṁ bahūni aññesaṁ cīvarāni ekato ṭhapitāni, tāni ce corā haranti,",
  "tika-vin09t16:42_5": "tatresa attano cīvare anaṭṭhe naṭṭhasaññī hoti, tassa naṭṭhasaññino. Esa nayo avinaṭṭhādīsupi.",
  "tika-vin09t16:42_6": "Avilutteti ettha pana gabbhaṁ bhinditvā pasayhāvahāravasena avilutteti veditabbaṁ.",
  "tika-vin09t16:43_0": "Vissajjiteti (pārā. aṭṭha. 2.469) aññassa dinne. Kathaṁ pana dinnaṁ hoti, kathaṁ gahitaṁ? ‘‘Imaṁ tuyhaṁ demi, dadāmi, dajjāmi, oṇojemi, pariccajāmi, vissajjāmi, nissajjāmī’’ti vā vadati,",
  "tika-vin09t16:43_1": "‘‘itthannāmassa demi…pe… nissajjāmī’’ti vā vadati,",
  "tika-vin09t16:43_2": "sammukhāpi parammukhāpi dinnaṁyeva hoti.",
  "tika-vin09t16:43_3": "‘‘Tuyhaṁ gaṇhāhī’’ti vutte ‘‘mayhaṁ gaṇhāmī’’ti vadati, sudinnaṁ, suggahitañca. ‘‘Tava santakaṁ karohi, tava santakaṁ hotu,",
  "tika-vin09t16:43_4": "tava santakaṁ karissasī’’ti vutte ‘‘mama santakaṁ karomi, mama santakaṁ hotu,",
  "tika-vin09t16:43_5": "mama santakaṁ karissāmī’’ti vadati, duddinnaṁ, duggahitañca. Neva dātā dātuṁ jānāti, na itaro gahetuṁ.",
  "tika-vin09t16:43_6": "Sace pana ‘‘tava santakaṁ karohī’’ti vutte ‘‘sādhu, bhante, mayhaṁ gaṇhāmī’’ti gaṇhāti, suggahitaṁ,",
  "tika-vin09t16:43_7": "sace pana eko ‘‘gaṇhāhī’’ti vadati,",
  "tika-vin09t16:43_8": "itaro ‘‘na gaṇhāmī’’ti vadati,",
  "tika-vin09t16:43_9": "puna so ‘‘dinnaṁ mayā tuyhaṁ, gaṇhāhī’’ti vadati,",
  "tika-vin09t16:43_10": "itaropi ‘‘na mayhaṁ iminā attho’’ti vadati.",
  "tika-vin09t16:43_11": "Tato purimopi ‘‘mayā dinna’’nti dasāhaṁ atikkāmeti,",
  "tika-vin09t16:43_12": "pacchimopi ‘‘mayā paṭikkhitta’’nti, kassāpattīti? Na kassaci. Yassa pana ruccati,",
  "tika-vin09t16:43_13": "tena adhiṭṭhahitvā paribhuñjitabbaṁ. Yo pana adhiṭṭhāne vematiko, tena kiṁ kātabbaṁ?",
  "tika-vin09t16:43_14": "Vematikabhāvaṁ ārocetvā ‘‘sace anadhiṭṭhitaṁ bhavissati,",
  "tika-vin09t16:43_15": "evaṁ me kappiyaṁ hotī’’ti vatvā vuttanayeneva nissajjitabbaṁ.",
  "tika-vin09t16:43_16": "Na hi evaṁ jānāpetvā vinayakammaṁ karontassa musāvādo hoti.",
  "tika-vin09t16:44_0": "Yathāca idaṁ,",
  "tika-vin09t16:44_1": "evaṁ ito parānipīti yathā idaṁ atirekacīvaradhāraṇasikkhāpadaṁ ācāravipatti,",
  "tika-vin09t16:44_2": "evaṁ ito parānipi sikkhāpadāni ācāravipattiyevāti attho.",
  "tika-vin09t16:44_3": "Tenāha ‘‘ubhatopātimokkhesū’’tiādi.",
  "tika-vin09t16:44_4": "Ājīvavipattipaccayā pana ṭhapetvā dubbhāsitaṁ cha āpattikkhandhā paññattāti –",
  "tika-vin09t16:45_0": "‘‘Ājīvahetu ājīvakāraṇā pāpiccho icchāpakato asantaṁ abhūtaṁ uttarimanussadhammaṁ ullapati, āpatti pārājikassa.",
  "tika-vin09t16:45_1": "Ājīvahetu ājīvakāraṇā sañcarittaṁ samāpajjati, āpatti saṅghādisesassa.",
  "tika-vin09t16:45_2": "Ājīvahetu ājīvakāraṇā ‘yo te vihāre vasati, so bhikkhu arahā’ti bhaṇati,",
  "tika-vin09t16:45_3": "paṭivijānantassa āpatti thullaccayassa.",
  "tika-vin09t16:45_4": "Ājīvahetu ājīvakāraṇā bhikkhu paṇītabhojanāni agilāno attano atthāya viññāpetvā bhuñjati, āpatti pācittiyassa.",
  "tika-vin09t16:45_5": "Ājīvahetu ājīvakāraṇā bhikkhunī paṇītabhojanāni agilānā attano atthāya viññāpetvā bhuñjati, āpatti pāṭidesanīyassa.",
  "tika-vin09t16:45_6": "Ājīvahetu ājīvakāraṇā bhikkhu sūpaṁ vā odanaṁ vā agilāno attano atthāya viññāpetvā bhuñjati, āpatti dukkaṭassā’’ti (pari. 287) –",
  "tika-vin09t16:46_0": "Evaṁ pārājikādivasena ṭhapetvā dubbhāsitaṁ ājīvavipattipaccayā cha āpattikkhandhā paññattā.",
  "tika-vin09t16:46_1": "Diṭṭhivipattipaccayā pācittiyadukkaṭavasena dve āpattikkhandhā paññattāti samanubhāsanāya pāpikāya diṭṭhiyā appaṭinissajjane ñattiyā dukkaṭaṁ,",
  "tika-vin09t16:46_2": "kammavācāpariyosāne pācittiyanti evaṁ diṭṭhivipattipaccayā pācittiyadukkaṭavasena dve āpattikkhandhā paññattā. Etthāti vipattikathāsu.",
  "tika-vin09t16:47_0": "Gaṇanupagatāti divasagaṇanaṁ upagatabhāvo.",
  "tika-vin09t16:47_1": "Aññehi ‘‘imaṁ cīvaraṁ itthannāmassa demā’’ti parahatthe dinnampi ‘‘na tāva taṁ gaṇanupagaṁ,",
  "tika-vin09t16:47_2": "yāva na hatthaṁ gacchatī’’ti (mahāva.",
  "tika-vin09t16:47_3": "259) cammakkhandhake vuttattā yāva āharitvā vā na dinnaṁ, ‘‘tumhākaṁ, bhante,",
  "tika-vin09t16:47_4": "cīvaraṁ uppanna’’nti pahiṇitvā vā anārocitaṁ, tāva divasagaṇanaṁ na upeti, anadhiṭṭhitaṁ vaṭṭati.",
  "tika-vin09t16:47_5": "Yadā pana ānetvā dinnaṁ hoti, ‘‘uppanna’’nti vā sutaṁ,",
  "tika-vin09t16:47_6": "tato paṭṭhāya gaṇanupagaṁ hoti, antodasāhe adhiṭṭhātabbaṁ.",
  "tika-vin09t16:47_7": "Kathinasaññitaṁ samuṭṭhānamassāti kathinasamuṭṭhānaṁ,",
  "tika-vin09t16:47_8": "tatiyachaṭṭhasamuṭṭhānavasena dvisamuṭṭhānanti attho.",
  "tika-vin09t16:47_9": "Kāyavācāhi kattabbaadhiṭṭhānavikappanānaṁ akaraṇena kāyavācato,",
  "tika-vin09t16:47_10": "citte pana sati kāyavācācittato ca samuṭṭhātīti vuttaṁ hoti.",
  "tika-vin09t16:47_11": "Anadhiṭṭhānāvikappanavasena āpajjanato akiriyaṁ.",
  "tika-vin09t16:47_12": "Ajānantopi āpajjatīti nosaññāvimokkhaṁ.",
  "tika-vin09t16:47_13": "Kāyadvāre ca vacīdvāre ca kattabbākaraṇato kāyakammaṁ vacīkammaṁ.",
  "tika-vin09t16:48_0": "Kathinasikkhāpadavaṇṇanā niṭṭhitā.",
  "tika-vin09t16:49_0": "2. Udositasikkhāpadavaṇṇanā",
  "tika-vin09t16:50_0": "Bhikkhunāti bhikkhussāti attho,",
  "tika-vin09t16:50_1": "sāmiatthe cetaṁ karaṇavacanaṁ.",
  "tika-vin09t16:50_2": "Tenāha ‘‘purimasikkhāpade viyā’’tiādi.",
  "tika-vin09t16:50_3": "Atha kasmā karaṇavaseneva karaṇavacanassa atthaṁ aggahetvā sāmivasena attho veditabboti āha ‘‘karaṇavasena hī’’tiādi. Hīti kāraṇatthe nipāto.",
  "tika-vin09t16:50_4": "Chinnapalibodhoti chinnacīvarāvāsapalibodho. Ekāva ratti ekarattaṁ, samāsantagatassa atthaṁ.",
  "tika-vin09t16:50_5": "Tiṇṇaṁ cīvarānaṁ samāhāroti ticīvaraṁ. Tena ticīvarena, tīhi cīvarehīti attho. Ekena vippavutthopi (pārā. aṭṭha.",
  "tika-vin09t16:50_6": "2.475-476) hi ticīvarena vippavuttho nāma hoti paṭisiddhapariyāpannena vippavutthattā,",
  "tika-vin09t16:50_7": "avayavepi vā samudāyavohārato.",
  "tika-vin09t16:50_8": "Tenāha ‘‘ticīvarādhiṭṭhānanayenā’’tiādi.",
  "tika-vin09t16:51_0": "Idāni vippavāsalakkhaṇavavatthāpanatthaṁ ‘‘gāmo ekūpacāro’’tiādimāha.",
  "tika-vin09t16:51_1": "Tattha nivesananti udositādīnaṁ vasena akatāya patissayavikatiyā adhivacanaṁ. Udositoti (pārā. aṭṭha.",
  "tika-vin09t16:51_2": "2.482-487) yānādīnaṁ bhaṇḍānaṁ sālā. Yo ‘‘udavasito’’tipi vuccati.",
  "tika-vin09t16:51_3": "Aṭṭoti paṭirājādipaṭibāhanatthaṁ iṭṭhakāhi kato bahalabhittiko catupañcabhūmiko patissayaviseso.",
  "tika-vin09t16:51_4": "‘‘Aṭṭoti bahalabhittikagehaṁ,",
  "tika-vin09t16:51_5": "yassa gopānasiyo aggahetvā iṭṭhakāhi eva chadanaṁ hotī’’ti apare.",
  "tika-vin09t16:51_6": "‘‘Aṭṭākārena karīyatī’’tipi vadanti.",
  "tika-vin09t16:51_7": "Māḷoti ekakūṭasaṅgahito caturassapāsādo,",
  "tika-vin09t16:51_8": "ekakūṭasaṅgahito vā anekakoṇavanto patissayaviseso.",
  "tika-vin09t16:51_9": "‘‘Māḷoti vaṭṭākārena katasenāsana’’nti apare. Pāsādoti dīghapāsādo,",
  "tika-vin09t16:51_10": "aḍḍhayogādibhedo aṭṭamāḷahammiyavajjito sabbo vā pāsādo.",
  "tika-vin09t16:51_11": "Hammiyanti muṇḍacchadanapāsādo.",
  "tika-vin09t16:51_12": "‘‘Candiyaṅgaṇayutta’’nti apare.",
  "tika-vin09t16:51_13": "Nāvāti thalaṭṭhaudakaṭṭhavasena dvidhā nāvā. Satthoti jaṅghasattho, sakaṭasattho vā. Dhaññakaraṇanti (pārā. aṭṭha. 2.491-494) khalaṁ vuccati. Ārāmoti pupphārāmo, phalārāmo vā.",
  "tika-vin09t16:51_14": "Vihāroti saparikkhitto vā aparikkhitto vā sakalo āvāso. ‘‘Gehampī’’ti keci.",
  "tika-vin09t16:51_15": "Nivesanādīni cettha gāmato bahi niviṭṭhāni gahitāni.",
  "tika-vin09t16:51_16": "Antogāme ṭhitānaṁ pana gāmaggahaṇeneva gahitattā gāmaparihāroyevāti.",
  "tika-vin09t16:51_17": "‘‘Nivesanādayo hammiyapariyosānā gāmaparikkhepato bahi niviṭṭhā’’ti apare.",
  "tika-vin09t16:51_18": "Hatthapāsātikkameti ettha hatthapāso nāma aḍḍhateyyaratanappamāṇo padeso,",
  "tika-vin09t16:51_19": "tassa atikkamo hatthapāsātikkamo, tasmiṁ hatthapāsātikkame.",
  "tika-vin09t16:51_20": "Hatthapāsabbhantare pana vatthuṁ vaṭṭati.",
  "tika-vin09t16:51_21": "Taṁ pamāṇaṁ atikkamitvā sacepi iddhimā bhikkhu ākāse aruṇaṁ uṭṭhāpeti, nissaggiyameva hoti.",
  "tika-vin09t16:52_0": "Ayaṁ panettha vinicchayo – sace (pārā. aṭṭha.",
  "tika-vin09t16:52_1": "2.477-478) gāmo ekassa rañño vā bhojakassa vā vasena ekakulassa hoti,",
  "tika-vin09t16:52_2": "pākārādinā parikkhittattā ekūpacāro ca,",
  "tika-vin09t16:52_3": "evarūpe gāme cīvaraṁ nikkhipitvā tasmiṁ gāmabbhantare yathārucitaṭṭhāne vasitabbaṁ, sace aparikkhitto,",
  "tika-vin09t16:52_4": "yasmiṁ ghare cīvaraṁ nikkhittaṁ hoti, tasmiṁ ghare vasitabbaṁ,",
  "tika-vin09t16:52_5": "tassa gharassa samantato hatthapāsā vā na vijahitabbaṁ.",
  "tika-vin09t16:53_0": "Sace gāmo vesālikusinārādayo viya nānārājūnaṁ vā bhojakānaṁ vā hoti,",
  "tika-vin09t16:53_1": "vuttappakārena parikkhitto ca,",
  "tika-vin09t16:53_2": "evarūpe gāme yasmiṁ ghare cīvaraṁ nikkhittaṁ hoti, tasmiṁ ghare vā vatthabbaṁ,",
  "tika-vin09t16:53_3": "tassa gharassa hatthapāsā vā na vijahitabbaṁ. Yassā vīthiyā gharaṁ hoti,",
  "tika-vin09t16:53_4": "tassā vīthiyā tassa gharassa sammukhāṭṭhāne sabhāyaṁ vā gharadvāre vā vatthabbaṁ,",
  "tika-vin09t16:53_5": "tesaṁ sabhādvārānaṁ hatthapāsā vā na vijahitabbaṁ.",
  "tika-vin09t16:54_0": "Sace so gāmo aparikkhitto,",
  "tika-vin09t16:54_1": "yasmiṁ ghare cīvaraṁ nikkhittaṁ,",
  "tika-vin09t16:54_2": "tattha vā tassa hatthapāse vā vatthabbaṁ.",
  "tika-vin09t16:54_3": "Nivesane pana sace ekakulassa nivesanaṁ hoti, parikkhittañca,",
  "tika-vin09t16:54_4": "antonivesane cīvaraṁ nikkhipitvā antonivesane vatthabbaṁ. Aparikkhittaṁ ce hoti,",
  "tika-vin09t16:54_5": "yasmiṁ gabbhe cīvaraṁ nikkhittaṁ, tasmiṁ vatthabbaṁ,",
  "tika-vin09t16:54_6": "tassa gabbhassa hatthapāsā vā na vijahitabbaṁ.",
  "tika-vin09t16:55_0": "Sace nānākulassa nivesanaṁ hoti, parikkhittañca,",
  "tika-vin09t16:55_1": "yasmiṁ gabbhe cīvaraṁ nikkhittaṁ, tasmiṁ gabbhe vatthabbaṁ,",
  "tika-vin09t16:55_2": "sabbesaṁ sādhāraṇadvāramūle vā tesaṁ gabbhadvāramūlānaṁ hatthapāsā vā na vijahitabbaṁ. Aparikkhittaṁ ce,",
  "tika-vin09t16:55_3": "yasmiṁ gabbhe cīvaraṁ nikkhittaṁ, tasmiṁ gabbhe vatthabbaṁ,",
  "tika-vin09t16:55_4": "tassa gabbhassa hatthapāsā vā na vijahitabbaṁ. Esa nayo udositādīsupi.",
  "tika-vin09t16:56_0": "Sattho pana jaṅghasattho vā hotu, sakaṭasattho vā. Sace ekakulassa sattho hoti,",
  "tika-vin09t16:56_1": "satthe cīvaraṁ nikkhipitvā purato vā pacchato vā sattabbhantarā na vijahitabbā,",
  "tika-vin09t16:56_2": "passato abbhantaraṁ na vijahitabbaṁ. Sace (pārā. aṭṭha.",
  "tika-vin09t16:56_3": "2.489) sattho gacchanto gāmaṁ vā nadiṁ vā pariyādiyitvā tiṭṭhati,",
  "tika-vin09t16:56_4": "antopaviṭṭhena saddhiṁ ekābaddho hutvā orañca pārañca pharitvā ṭhito hoti, satthaparihārova labbhati.",
  "tika-vin09t16:56_5": "Atha gāme vā nadiyā vā pariyāpanno hoti antopaviṭṭho,",
  "tika-vin09t16:56_6": "gāmaparihāro ceva nadiparihāro ca labbhati.",
  "tika-vin09t16:56_7": "Sace vihārasīmaṁ atikkamitvā tiṭṭhati, antosīmāya ca cīvaraṁ hoti, vihāraṁ gantvā vasitabbaṁ.",
  "tika-vin09t16:56_8": "Sace bahisīmāya cīvaraṁ hoti, satthasamīpeyeva vasitabbaṁ.",
  "tika-vin09t16:56_9": "Sace gacchanto sakaṭe vā bhagge,",
  "tika-vin09t16:56_10": "goṇe vā naṭṭhe antarā chijjati,",
  "tika-vin09t16:56_11": "yasmiṁ koṭṭhāse cīvaraṁ nikkhittaṁ, tattha vasitabbaṁ.",
  "tika-vin09t16:57_0": "Khettepi (pārā. aṭṭha.",
  "tika-vin09t16:57_1": "2.490) sace ekakulassa khettaṁ hoti, parikkhittañca,",
  "tika-vin09t16:57_2": "antokhette cīvaraṁ nikkhipitvā antokhette vatthabbaṁ. Sace aparikkhittaṁ,",
  "tika-vin09t16:57_3": "hatthapāsā cīvaraṁ na vijahitabbaṁ.",
  "tika-vin09t16:57_4": "Sace nānākulassa khettaṁ hoti, parikkhittañca,",
  "tika-vin09t16:57_5": "antokhette cīvaraṁ nikkhipitvā khettadvāramūle vā vatthabbaṁ,",
  "tika-vin09t16:57_6": "tassa hatthapāsā vā na vijahitabbaṁ. Sace aparikkhittaṁ,",
  "tika-vin09t16:57_7": "cīvaraṁ hatthapāsā na vijahitabbaṁ.",
  "tika-vin09t16:57_8": "Esa nayo dhaññakaraṇārāmesu dvīsupi.",
  "tika-vin09t16:57_9": "Vihāre pana nivesane vuttasadisova vinicchayo.",
  "tika-vin09t16:58_0": "Rukkhamūle pana yaṁ majjhanhike kāle samantā chāyā pharati,",
  "tika-vin09t16:58_1": "tasmiṁ ṭhāne aviraḷe padese tassa chāyāya phuṭṭhokāsassa antoyeva nikkhipitabbaṁ.",
  "tika-vin09t16:58_2": "Sace viraḷasākhassa rukkhassa ātapena phuṭṭhokāse ṭhapeti,",
  "tika-vin09t16:58_3": "aruṇuggamane ca so bhikkhu tassa hatthapāse na hoti,",
  "tika-vin09t16:58_4": "aññasmiṁ ṭhāne tassa chāyāyapi hoti, nissaggiyaṁ hoti.",
  "tika-vin09t16:58_5": "Sace nānākulassa rukkho hoti,",
  "tika-vin09t16:58_6": "cīvarassa hatthapāsā na vijahitabbaṁ.",
  "tika-vin09t16:59_0": "Ajjhokāse pana viñjhāṭaviādīsu araññesupi samuddamajjhe macchabandhānaṁ agamanapathadīpakesupi cīvaraṁ ṭhapetvā tato samantā sattabbhantare padese yattha katthaci vasitabbaṁ,",
  "tika-vin09t16:59_1": "ito aññattha vasanto vippavuttho nāma hotīti daṭṭhabbaṁ.",
  "tika-vin09t16:60_0": "Imassa pana vitthārassa idha avuttattā,",
  "tika-vin09t16:60_1": "samantapāsādikāyañca vuttattā ‘‘ayamettha saṅkhepo’’tiādi vuttaṁ.",
  "tika-vin09t16:60_2": "Etthāti ‘‘ticīvarena vippavaseyyā’’ti etasmiṁ pade. Saṅkhepoti saṅkhepavaṇṇanā. Ettha pana pāḷiyaṁ (pārā.",
  "tika-vin09t16:60_3": "477) ‘‘gāmo ekūpacāro nānūpacāro’’tiādinā avisesena mātikaṁ nikkhipitvāpi gāmanivesanaudositakhettadhaññakaraṇaārāmavihārānaṁ ekūpacāranānūpacāratā ‘‘gāmo ekūpacāro nāma ekakulassa gāmo hoti parikkhitto ca aparikkhitto cā’’tiādinā (pārā.",
  "tika-vin09t16:60_4": "478) parikkhittāparikkhittavasena vibhattā.",
  "tika-vin09t16:60_5": "Aṭṭamāḷapāsādahammiyanāvāsattharukkhamūlaajjhokāsānaṁ pana evaṁ avatvā ‘‘ekakulassa aṭṭo hoti,",
  "tika-vin09t16:60_6": "nānākulassa aṭṭo hotī’’tiādinā (pārā.",
  "tika-vin09t16:60_7": "484) nayena ekakulanānākulavasena ca ante ‘‘ajjhokāso ekūpacāro nāma agāmake araññe samantā sattabbhantarā ekūpacāro,",
  "tika-vin09t16:60_8": "tato paraṁ nānūpacāroti (pārā.",
  "tika-vin09t16:60_9": "494) ca evaṁ ekūpacāranānūpacāratā vibhattā.",
  "tika-vin09t16:60_10": "Tasmā gāmādīsu parikkhittaṁ ekūpacāraṁ,",
  "tika-vin09t16:60_11": "aparikkhittaṁ nānūpacāranti ca, aṭṭādisu yaṁ ekakulassa, taṁ ekūpacāraṁ, yaṁ nānākulassa,",
  "tika-vin09t16:60_12": "taṁ nānūpacāranti ca gahetabbaṁ.",
  "tika-vin09t16:60_13": "Ajjhokāse vuttanayena gahetabbaṁ.",
  "tika-vin09t16:60_14": "Upacāroti hi ‘‘gāmo ekūpacāro nānūpacāro’’tiādīsu dvāraṁ,",
  "tika-vin09t16:60_15": "‘‘ajjhokāso ekūpacāro’’ti ettha samantā sattabbhantarasaṅkhātaṁ pamāṇanti apare.",
  "tika-vin09t16:61_0": "Aññatra bhikkhusammutiyāti bhikkhuno saṅghena dinnā sammuti bhikkhusammuti, taṁ vināti attho. Tenāha ‘‘yaṁ saṅgho’’tiādi.",
  "tika-vin09t16:61_1": "Avippavāsasammutiṁ detīti avippavāsā sammuti,",
  "tika-vin09t16:61_2": "avippavāsāya vā sammuti avippavāsasammuti,",
  "tika-vin09t16:61_3": "taṁ ñattidutiyena kammena detīti attho.",
  "tika-vin09t16:62_0": "Santaruttarenāti ‘‘antara’’nti antaravāsako vuccati, ‘‘uttara’’nti uttarāsaṅgo,",
  "tika-vin09t16:62_1": "saha antarena uttaraṁ santaruttaraṁ, tena santaruttarena,",
  "tika-vin09t16:62_2": "saha antaravāsakena uttarāsaṅgenāti attho.",
  "tika-vin09t16:62_3": "Antoaruṇe paccuddhaṭeti nivattitvā sampāpuṇitumasakkontena tattheva ṭhatvā anto aruṇe paccuddhaṭe.",
  "tika-vin09t16:62_4": "Paccāgantabbanti yathā rogo na kuppati,",
  "tika-vin09t16:62_5": "tathā puna cīvarassa ṭhapitaṭṭhānaṁ āgantabbaṁ.",
  "tika-vin09t16:62_6": "Yato paṭṭhāya hi satthaṁ vā pariyesati,",
  "tika-vin09t16:62_7": "‘‘gacchāmī’’ti ābhogaṁ vā karoti, tato paṭṭhāya vaṭṭati.",
  "tika-vin09t16:62_8": "‘‘Na dāni gamissāmī’’ti evaṁ pana dhuranikkhepaṁ karontena paccuddharitabbaṁ ‘‘atirekacīvaraṭṭhāne ṭhassatī’’ti.",
  "tika-vin09t16:62_9": "Tenāha ‘‘tattheva vā ṭhitena paccuddharitabba’’nti. Soti yassa sammuti dinnā, so rogo.",
  "tika-vin09t16:62_10": "Laddhakappiyameva puna sammutidānakiccaṁ natthīti adhippāyo.",
  "tika-vin09t16:63_0": "Adhiṭṭhitacīvaratāti ticīvarādhiṭṭhānanayena adhiṭṭhitacīvaratā.",
  "tika-vin09t16:63_1": "Vippavāso nāma yadi baddhasīmāyaṁ cīvaraṁ hoti, tato bahi aruṇuṭṭhāpanaṁ. Atha abaddhasīmāyaṁ,",
  "tika-vin09t16:63_2": "yathāvuttagāmādīnaṁ bahi hatthapāsātikkame aruṇuṭṭhāpanaṁ.",
  "tika-vin09t16:63_3": "Baddhasīmāyaṁ pana yattha katthaci cīvaraṁ ṭhapetvā antosīmāyameva yattha katthaci vasituṁ vaṭṭati.",
  "tika-vin09t16:63_4": "Idha apaccuddharaṇaṁ akiriyāti sambandho.",
  "tika-vin09t16:64_0": "Udositasikkhāpadavaṇṇanā niṭṭhitā.",
  "tika-vin09t16:65_0": "3. Akālacīvarasikkhāpadavaṇṇanā",
  "tika-vin09t16:66_0": "Purimasikkhāpade viya etthāpi bhikkhunāti sāmiatthe karaṇavacananti āha ‘‘niṭṭhitacīvarasmiṁ bhikkhunā’’tiādi.",
  "tika-vin09t16:66_1": "‘‘Akālacīvaraṁ nāma anatthate kathine ekādasamāse uppannaṁ,",
  "tika-vin09t16:66_2": "atthate kathine sattamāse uppannaṁ, kālepi ādissa dinnaṁ,",
  "tika-vin09t16:66_3": "etaṁ akālacīvaraṁ nāmā’’ti (pārā.",
  "tika-vin09t16:66_4": "500) padabhājaniyaṁ vuttattā ‘‘yvāyaṁ anatthate kathine’’tiādimāha.",
  "tika-vin09t16:66_5": "Yvāyaṁ cīvarakālo vuttoti sambandho.",
  "tika-vin09t16:66_6": "Vassānassāti vassānasaṅkhātassa utuno.",
  "tika-vin09t16:66_7": "Pacchimo māso nāma cīvaramāso.",
  "tika-vin09t16:66_8": "Tasmiñhi anatthatepi kathine uppannaṁ cīvaraṁ anadhiṭṭhitaṁ, avikappitaṁ ṭhapetuṁ vaṭṭati.",
  "tika-vin09t16:66_9": "Pañca māsāti pacchimakattikamāso,",
  "tika-vin09t16:66_10": "hemantikā cattāro cāti pañca māsā.",
  "tika-vin09t16:66_11": "Aññadāti anatthate kathine ekādasamāse, atthate kathine sattamāse.",
  "tika-vin09t16:66_12": "Kālepīti ‘‘anatthate kathine cīvaramāso,",
  "tika-vin09t16:66_13": "atthate kathine pañca māsā’’ti yathāvuttacīvarakālepi.",
  "tika-vin09t16:66_14": "‘‘Ādinā nayenā’’ti iminā ‘‘dadāmi dajjāmī’’tiādīnaṁ (pārā. aṭṭha. 2.469) saṅgaho.",
  "tika-vin09t16:66_15": "Kiñcāpi cetāni sabbāni ‘‘akālacīvara’’nti vuttāni,",
  "tika-vin09t16:66_16": "tathāpi piṭṭhisamayeyeva uppannāni ‘‘akālacīvara’’nti idhādhippetāni.",
  "tika-vin09t16:67_0": "‘‘Kāle saṅghassa idaṁ akālacīvara’’nti dinnaṁ pana akālacīvarasāmaññato atthuddhāravasena vuttaṁ.",
  "tika-vin09t16:67_1": "Yathā piṭṭhisamaye uppannaṁ cīvaraṁ vuṭṭhavassehi,",
  "tika-vin09t16:67_2": "sesehi ca sammukhībhūtehi bhājetuṁ labbhatīti akālacīvaraṁ nāma jātaṁ,",
  "tika-vin09t16:67_3": "tathevidampīti tadidaṁ akālacīvarasāmaññaṁ.",
  "tika-vin09t16:67_4": "Yadi evaṁ ‘‘puggalassa vā idaṁ tuyhaṁ ‘dammī’tiādinā nayena dinna’’nti kasmā vuttaṁ,",
  "tika-vin09t16:67_5": "na hi puggalassa ādissa dinnaṁ kenaci bhājanīyaṁ hotīti? Nāyaṁ virodho,",
  "tika-vin09t16:67_6": "ādissa dānasāmaññato labbhamānamatthaṁ dassetuṁ tathā vuttanti.",
  "tika-vin09t16:67_7": "Attano vā dhanenāti attano kappāsasuttādinā dhanena.",
  "tika-vin09t16:67_8": "Imassa ‘‘uppajjeyyā’’ti iminā sambandho veditabbo.",
  "tika-vin09t16:67_9": "‘‘Sīmāya detī’’tiādi puggalādhiṭṭhānanayena vuttaṁ.",
  "tika-vin09t16:67_10": "Ettha pana sīmāya dānaṁ ekā mātikā,",
  "tika-vin09t16:67_11": "katikāya dānaṁ dutiyā…pe… puggalassa dānaṁ aṭṭhamā.",
  "tika-vin09t16:68_0": "‘‘Parikkhepārahaṭṭhānenā’’ti iminā aparikkhittassa vihārassa dhuvasannipātaṭṭhānādito paṭhamaleḍḍupātassa anto upacārasīmāti dasseti.",
  "tika-vin09t16:68_1": "Idāni dutiyaleḍḍupātassapi anto upacārasīmāyevāti dassetuṁ ‘‘apicā’’tiādi āraddhaṁ.",
  "tika-vin09t16:68_2": "Dhuvasannipātaṭṭhānampi sīmāpariyantagatameva veditabbaṁ.",
  "tika-vin09t16:68_3": "Āvāse vaḍḍhante vaḍḍhatīti sace upacārato abahibhūto hutvā āvāso vaḍḍhatīti adhippāyo.",
  "tika-vin09t16:68_4": "Mahāpaccariyaṁ pana ‘‘bhikkhūsupi vaḍḍhantesu vaḍḍhatī’’ti vuttaṁ.",
  "tika-vin09t16:68_5": "‘‘Sace vihāre sannipatitabhikkhūhi saddhiṁ ekābaddhā hutvā yojanasatampi pūretvā nisīdanti,",
  "tika-vin09t16:68_6": "yojanasatampi upacārasīmāva hoti,",
  "tika-vin09t16:68_7": "sabbesaṁ lābho pāpuṇātī’’ti (mahāva. aṭṭha.",
  "tika-vin09t16:68_8": "379) samantapāsādikāyaṁ vuttaṁ.",
  "tika-vin09t16:68_9": "Bhikkhunīnaṁ ārāmapavesanasenāsanāpucchanānīti āgantukagamikānaṁ bhikkhunīnaṁ ārāmapavesanāpucchanaṁ, senāsanāpucchanañcāti attho.",
  "tika-vin09t16:68_10": "Tathā hi āgantukāya bhikkhuniyā ārāmapavesanaṁ āpucchitabbaṁ,",
  "tika-vin09t16:68_11": "gamikāya saṅghikaṁ dasavidhaṁ senāsanaṁ.",
  "tika-vin09t16:68_12": "Ettha ca kiñcāpi ‘‘bhikkhunīna’’nti vuttaṁ,",
  "tika-vin09t16:68_13": "gamikassa pana bhikkhussāpi imissāyeva sīmāya vasena senāsanāpucchanaṁ veditabbaṁ.",
  "tika-vin09t16:69_0": "Parivāsamānattārocananti pārivāsikamānattacārīnaṁ parivāsārocanaṁ, mānattārocanañca.",
  "tika-vin09t16:69_1": "Vassacchedanissayasenāsanaggāhādividhānanti vassacchedavidhānaṁ, nissayaggāhavidhānaṁ,",
  "tika-vin09t16:69_2": "senāsanaggāhavidhānanti attho.",
  "tika-vin09t16:69_3": "Ādisaddena nissayapaṭippassaddhi,",
  "tika-vin09t16:69_4": "lābhaggāho āgantukavattaṁ pūretvā ārāmapavesananti evamādikaṁ saṅgaṇhāti.",
  "tika-vin09t16:69_5": "Imissāva sīmāya vasenāti upacārasīmāyevāti yathāsambhavaṁ anto,",
  "tika-vin09t16:69_6": "bahi ca imassa sabbassa labbhanato vuttaṁ.",
  "tika-vin09t16:70_0": "Lābhatthāya ṭhapitā sīmā lābhasīmā (mahāva. 379),",
  "tika-vin09t16:70_1": "sā ca kho neva sammāsambuddhena anuññātā,",
  "tika-vin09t16:70_2": "na dhammasaṅgāhakattherehi ṭhapitā, apica kho lābhadāyakehi.",
  "tika-vin09t16:70_3": "Tenāha ‘‘yaṁ rājarājamahāmattādayo’’tiādi. Samantāti vihārassa samantā. Yanti suṅkasassādi.",
  "tika-vin09t16:70_4": "‘‘Sīmaṁ ṭhapentī’’ti pāṭhaseso.",
  "tika-vin09t16:70_5": "Ekassa rañño āṇāpavattiṭṭhānanti coḷabhogo keraḷabhogoti evaṁ ekekassa rañño āṇāpavattiṭṭhānaṁ.",
  "tika-vin09t16:70_6": "Dvidhā āpo gato etthāti dīpo,",
  "tika-vin09t16:70_7": "oghena anajjhotthato bhūmibhāgo, sova sīmā dīpasīmā. Tenāha samuddantenā’’tiādi.",
  "tika-vin09t16:70_8": "Cakkavāḷasīmā cakkavāḷapabbateneva paricchinnāti āha ‘‘ekacakkavāḷapabbataparikkhepabbhantaraṁ cakkavāḷasīmā’’ti.",
  "tika-vin09t16:71_0": "Sesāti khaṇḍasīmādayo.",
  "tika-vin09t16:71_1": "Khaṇḍasīmāya demāti dinnanti khaṇḍasīmāya kenaci kammena sannipatitaṁ saṅghaṁ disvā ‘‘khaṇḍasīmāyaṁ saṅghassa demā’’ti dinnaṁ.",
  "tika-vin09t16:71_2": "Khaṇḍasīmāya ṭhite rukkhe vā pabbate vā ṭhitopi heṭṭhā vā pathavivemajjhagatopi khaṇḍasīmāyeva ṭhitoti veditabbo.",
  "tika-vin09t16:71_3": "Samānasaṁvāsasīmāya dinnanti ‘‘samānasaṁvāsasīmāya dammī’’ti dinnaṁ. Esa nayo sesesupi.",
  "tika-vin09t16:71_4": "Khaṇḍasīmā sīmantarikaṭṭhānaṁ na pāpuṇāti tattha samānasaṁvāsasīmāya abhāvatoti adhippāyo.",
  "tika-vin09t16:71_5": "Samānasaṁvāsaavippavāsasīmāsu dinnassa idaṁ nānāttaṁ – ‘‘avippavāsasīmāya dammī’’ti dinnaṁ gāmaṭṭhānaṁ na pāpuṇāti. Kasmā?",
  "tika-vin09t16:71_6": "‘‘Ṭhapetvā gāmañca gāmūpacārañcā’’ti (mahāva. 144) vuttattā .",
  "tika-vin09t16:71_7": "‘‘Samānasaṁvāsasīmāya dammī’’ti dinnaṁ pana gāme ṭhitānampi pāpuṇātīti.",
  "tika-vin09t16:71_8": "Abbhantarasīmāudakukkhepasīmāsu dinnanti tattha uposathādiatthāya sannipatite disvā ‘‘imissā abbhantarasīmāya demā’’tiādinā dinnaṁ.",
  "tika-vin09t16:71_9": "Janapadaraṭṭharajjadīpacakkavāḷasīmāsupi gāmasīmādīsu vuttasadisova vinicchayoti āha ‘‘janapadasīmādīsū’’tiādi.",
  "tika-vin09t16:71_10": "Ekopi gantvā sabbesaṁ saṅgaṇhituṁ labhatīti ekopi gantvā idha vassaggena bhājetvā gahetvā āgantuṁ labhatīti attho. Ekoti sabhāgo eko bhikkhu,",
  "tika-vin09t16:71_11": "ayampi bhāgameva gahetuṁ labhati.",
  "tika-vin09t16:71_12": "Tenāha ‘‘sabhāgānaṁ bhāgaṁ gaṇhātī’’ti.",
  "tika-vin09t16:72_0": "Evaṁ tāva yo sīmaṁ parāmasitvā deti,",
  "tika-vin09t16:72_1": "tassa dāne vinicchayaṁ vatvā idāni yo ‘‘asukasīmāyā’’ti vattuṁ na jānāti,",
  "tika-vin09t16:72_2": "kevalaṁ ‘‘sīmā’’ti vacanamattameva jānanto vihāraṁ āgantvā ‘‘sīmāya dammī’’ti vā ‘‘sīmaṭṭhakasaṅghassa dammī’’ti vā bhaṇati,",
  "tika-vin09t16:72_3": "tattha vinicchayaṁ dassetuṁ ‘‘yo pana vihāraṁ pavisitvā’’tiādimāha. Kataranti katarasīmaṁ.",
  "tika-vin09t16:72_4": "Ahametaṁ bhedaṁ na jānāmīti ahaṁ ‘‘asukā sīmā’’ti etaṁ vibhāgaṁ na jānāmi.",
  "tika-vin09t16:72_5": "Upacārasīmaṭṭhehi bhājetabbaṁ lābhassa upacārasīmāya paricchinnattāti adhippāyo. Sāti samānalābhakatikā.",
  "tika-vin09t16:73_0": "Yattha mayhaṁ dhuvakārā karīyantīti (mahāva. aṭṭha.",
  "tika-vin09t16:73_1": "379) ettha yasmiṁ vihāre tassa cīvaradāyakassa santakaṁ saṅghassa pākavattaṁ vā vattati.",
  "tika-vin09t16:73_2": "Yasmiṁ vihāre bhikkhū attano bhāraṁ katvā sadā gehe bhojeti,",
  "tika-vin09t16:73_3": "yattha vā anena āvāso vā kārito,",
  "tika-vin09t16:73_4": "salākabhattādīni vā nibaddhāni, ime dhuvakārā nāma.",
  "tika-vin09t16:73_5": "Yena pana sakalopi vihāro patiṭṭhāpito, tattha vattabbameva natthi.",
  "tika-vin09t16:73_6": "Tenāha ‘‘yattha tassa pākavattaṁ vā vattatī’’tiādi.",
  "tika-vin09t16:73_7": "Tattha pākavattanti dānavattaṁ. Vattatīti pavattati. Yatoti yasmā vihārā. Yatthāti yasmiṁ vihāre. Sabbatthāti sabbesu vihāresu.",
  "tika-vin09t16:73_8": "Mātikaṁ āropetvāti ekasmiṁ vihāre bhikkhū bahutarā, ekasmiṁ thokatarā, ekañca vatthaṁ, dhuvakāraṭṭhānañca bahukaṁ, kattha demāti pucchitvā,",
  "tika-vin09t16:73_9": "yadi pana mañco vā pīṭhaṁ vā ekameva hoti,",
  "tika-vin09t16:73_10": "taṁ pucchitvā yassa vā vihārassa,",
  "tika-vin09t16:73_11": "ekavihārepi vā yassa senāsanassa so vicāreti, tattha dātabbaṁ.",
  "tika-vin09t16:73_12": "Sacepi ‘‘asukabhikkhu gaṇhatū’’ti vadati, vaṭṭati.",
  "tika-vin09t16:73_13": "Atha ‘‘mayhaṁ dhuvakāre dethā’’ti vatvā avicāretvāva gacchati,",
  "tika-vin09t16:73_14": "saṅghassapi vicāretuṁ vaṭṭati.",
  "tika-vin09t16:73_15": "Evaṁ pana vicāretabbaṁ – ‘‘saṅghattherassa vasanaṭṭhāne dethā’’ti vattabbaṁ.",
  "tika-vin09t16:73_16": "Sace tattha senāsanaṁ paripuṇṇaṁ hoti, yattha nappahoti, tattha dātabbaṁ.",
  "tika-vin09t16:73_17": "Sace eko bhikkhu ‘‘mayhaṁ vasanaṭṭhāne senāsanaparibhogabhaṇḍaṁ natthī’’ti vadati, tattha dātabbaṁ.",
  "tika-vin09t16:74_0": "Saṅghassadammīti dinnanti ‘‘imāni cīvarāni saṅghassa dammī’’ti evaṁ dinnaṁ.",
  "tika-vin09t16:74_1": "Tato bahiddhāpīti upacārasīmāto bahiddhāpi.",
  "tika-vin09t16:74_2": "Tehi saddhinti upacārasīmāgatehi saddhiṁ.",
  "tika-vin09t16:74_3": "Ekābaddhānañca pāpuṇāti parisāvasena vaḍḍhitā sīmā hotīti katvāti adhippāyo.",
  "tika-vin09t16:74_4": "Tasmāti yasmā upacārasīmāgatānaṁ pāpuṇāti,",
  "tika-vin09t16:74_5": "yasmā ca tato bahiddhāpi upacārasīmokkantehi ekābaddhānaṁ pāpuṇāti, tasmā. Tesanti upacārasīmāgatānaṁ,",
  "tika-vin09t16:74_6": "tato bahiddhā tehi saddhiṁ ekābaddhānañca.",
  "tika-vin09t16:74_7": "Gāhate satīti antevāsikādike gaṇhante sati.",
  "tika-vin09t16:74_8": "Asampattānampīti upacārasīmāyaṁ ṭhitehi ghaṇṭiṁ paharitvā kālaṁ ghosetvā lābhabhājanaṭṭhānaṁ asampattānampi upacārasīmāya paviṭṭhānaṁ,",
  "tika-vin09t16:74_9": "tehi vā saddhiṁ ekābaddhānaṁ hutvā attano vihāradvāre vā antovihāreyeva vā ṭhitānañcāti attho.",
  "tika-vin09t16:74_10": "Bhāgo dātabboti saṅghanavakassa dinnepīti adhippāyo.",
  "tika-vin09t16:74_11": "Dutiyabhāge pana therāsanaṁ āruḷhe āgatānaṁ paṭhamabhāgo na pāpuṇāti.",
  "tika-vin09t16:74_12": "Dutiyabhāgato vassaggena dātabbaṁ.",
  "tika-vin09t16:75_0": "Sace pana ‘‘bahiupacārasīmāyaṁ ṭhitānaṁ dethā’’ti vadanti, na dātabbaṁ. Yadi pana vihāro mahā hoti,",
  "tika-vin09t16:75_1": "therāsanato paṭṭhāya vatthesu dīyamānesu alasajātikā mahātherā pacchā āgacchanti, ‘‘bhante, vīsativassānaṁ dīyati,",
  "tika-vin09t16:75_2": "tumhākaṁ ṭhitikā atikkantā’’ti na vattabbā.",
  "tika-vin09t16:75_3": "Ṭhitikaṁ ṭhapetvā tesaṁ datvā pacchā ṭhitikāya dātabbaṁ.",
  "tika-vin09t16:76_0": "‘‘Asukavihāre kira bahucīvaraṁ uppanna’’nti sutvā yojanantarikavihāratopi bhikkhū āgacchanti,",
  "tika-vin09t16:76_1": "sampattasampattānaṁ ṭhitaṭṭhānato paṭṭhāya dātabbaṁ, ayamettha saṅkhepo.",
  "tika-vin09t16:76_2": "Vitthāro pana samantapāsādikāya cīvarakkhandhakavaṇṇanāyaṁ (mahāva. aṭṭha. 379) vuttanayena veditabbo.",
  "tika-vin09t16:77_0": "Evaṁ vihāraṁ pavisitvā ‘‘imāni cīvarāni saṅghassa dammī’’ti dinnesu vinicchayaṁ vatvā idāni bahiupacārasīmāyaṁ bhikkhuṁ disvā ‘‘saṅghassa dammī’’ti dinnesu vinicchayaṁ dassetuṁ ‘‘yaṁ panā’’tiādi vuttaṁ.",
  "tika-vin09t16:77_1": "Ekābaddhaparisāya pāpuṇātīti sace yojanaṁ pharitvā parisā ṭhitā hoti, ekābaddhā ce, sabbesaṁ pāpuṇātīti attho.",
  "tika-vin09t16:77_2": "Ekābaddhatā cettha dvādasahatthabbhantarato paricchinditabbā. Tenāha ‘‘ye panā’’tiādi.",
  "tika-vin09t16:78_0": "Ubhatosaṅghassa dinnanti (mahāva. aṭṭha.",
  "tika-vin09t16:78_1": "379) ‘‘ubhatosaṅghassa dammī’’ti dinnaṁ. ‘‘Dvedhāsaṅghassa dammi, dvinnaṁ saṅghānaṁ dammi,",
  "tika-vin09t16:78_2": "bhikkhusaṅghassa ca bhikkhunisaṅghassa ca dammī’’ti vuttepi ubhatosaṅghassa dinnameva hoti. Upaḍḍhaṁ bhikkhūnaṁ,",
  "tika-vin09t16:78_3": "upaḍḍhaṁ bhikkhunīnaṁ dātabbanti dve bhāge same katvā eko bhāgo bhikkhūnaṁ,",
  "tika-vin09t16:78_4": "eko bhāgo bhikkhunīnaṁ dātabbo.",
  "tika-vin09t16:78_5": "Gahetuṁ labhati ubhatosaṅghaggahaṇena gahitattāti adhippāyo. Cetiyassāti thūpādino.",
  "tika-vin09t16:78_6": "Tañhi dhātāyatanādibhāvena citattā,",
  "tika-vin09t16:78_7": "lokassa cittīkāraṭṭhānatāya ca ‘‘cetiya’’nti vuccati.",
  "tika-vin09t16:78_8": "Na koci visesoti āha ‘‘idha pana cetiyassā’’tiādi.",
  "tika-vin09t16:79_0": "‘‘Ubhatosaṅghassa ca tuyhañca cetiyassa cā’’ti vutte pana dvāvīsatikoṭṭhāse katvā dasa bhikkhūnaṁ, dasa bhikkhunīnaṁ, eko puggalassa, eko cetiyassa dātabbo.",
  "tika-vin09t16:79_1": "Tattha puggalo saṅghatopi attano vassaggena puna gahetuṁ labhati, cetiyassa ekoyeva.",
  "tika-vin09t16:79_2": "Ayaṁ pana vāro yathāvutteneva nayena ñāyatīti katvā idha na vutto. Samantapāsādikāyaṁ (mahāva. aṭṭha. 379) pana vuttoyeva.",
  "tika-vin09t16:80_0": "Namajjhe bhinditvā dātabbaṁ ‘‘bhikkhunīna’’nti puggalikavasena vuttattā.",
  "tika-vin09t16:80_1": "Puggalo visuṁ na labhatīti pubbe viya visuṁ puggalikakoṭṭhāsaṁ na labhati.",
  "tika-vin09t16:80_2": "Pāpuṇanaṭṭhānato ekameva labhatīti attano vassaggena pattabbaṭṭhānato ekameva koṭṭhāsaṁ labhati. Kasmā?",
  "tika-vin09t16:80_3": "Bhikkhusaṅghaggahaṇena gahitattā.",
  "tika-vin09t16:80_4": "‘‘Bhikkhusaṅghassa ca bhikkhunīnañca tuyhañca cetiyassa cā’’ti vuttepi cetiyassa ekapuggalapaṭivīso labbhati, puggalassa visuṁ na labbhati.",
  "tika-vin09t16:80_5": "Tasmā ekaṁ cetiyassa datvā avasesaṁ bhikkhū ca bhikkhuniyo ca gaṇetvā bhājetabbaṁ.",
  "tika-vin09t16:80_6": "Tenāha ‘‘cetiyassa cāti vutte panā’’tiādi.",
  "tika-vin09t16:81_0": "Tehi saddhiṁ puggalacetiyaparāmasanaṁ anantaranayasadisamevāti tehi bhikkhūhi bhikkhunīhi saddhiṁ puggalassa ca cetiyassa ca gahaṇaṁ anantaranayasadisamevāti attho.",
  "tika-vin09t16:81_1": "‘‘Bhikkhūnañca bhikkhunīnañca tuyhañca,",
  "tika-vin09t16:81_2": "bhikkhūnañca bhikkhunīnañca cetiyassa ca,",
  "tika-vin09t16:81_3": "bhikkhūnañca bhikkhunīnañca tuyhañca cetiyassa cā’’ti vuttepi cetiyassa ekapaṭivīso labbhati, puggalassa visuṁ natthi,",
  "tika-vin09t16:81_4": "bhikkhū ca bhikkhuniyo ca gaṇetvāva bhājetabbanti vuttaṁ hoti.",
  "tika-vin09t16:81_5": "Puggalassa visuṁ na labbhatīti puggalassa visuṁ paṭivīso na labbhati,",
  "tika-vin09t16:81_6": "vassaggena ekova labbhatīti attho.",
  "tika-vin09t16:81_7": "‘‘Bhikkhusaṅghassa ca cetiyassa cā’’ti vutte pana cetiyassa visuṁ paṭivīso labbhatīti āha ‘‘cetiyassa pana labbhatī’’ti.",
  "tika-vin09t16:81_8": "‘‘Bhikkhusaṅghassa ca tuyhañca cetiyassa cā’’ti vuttepi cetiyasseva visuṁ labbhati, na puggalassa.",
  "tika-vin09t16:81_9": "Cetiyassa pana labbhatiyevāti ‘‘bhikkhūnañca cetiyassa cā’’ti vutte pana cetiyassa visuṁ paṭivīso labbhatīti attho.",
  "tika-vin09t16:81_10": "‘‘Bhikkhūnañca tuyhañca cetiyassa cā’’ti vuttepi cetiyasseva visuṁ labbhati, na puggalassa.",
  "tika-vin09t16:81_11": "Bhikkhunisaṅghaṁ ādiṁ katvāpi evameva yojetabbaṁ.",
  "tika-vin09t16:82_0": "Etthāha – yaṁ panetarahi (mahāva. aṭṭha.",
  "tika-vin09t16:82_1": "379) paṇḍitamanussā sadhātukaṁ paṭimaṁ vā cetiyaṁ vā ṭhapetvā buddhappamukhassa ubhatosaṅghassa dānaṁ denti,",
  "tika-vin09t16:82_2": "paṭimāya vā cetiyassa vā purato ādhārake pattaṁ ṭhapetvā dakkhiṇodakaṁ datvā ‘‘buddhānaṁ demā’’ti,",
  "tika-vin09t16:82_3": "tattha yaṁ paṭhamaṁ khādanīyaṁ bhojanīyaṁ denti,",
  "tika-vin09t16:82_4": "vihāraṁ vā āharitvā ‘‘idaṁ cetiyassa demā’’ti piṇḍapātañca mālāgandhādīni ca denti,",
  "tika-vin09t16:82_5": "tattha kathaṁ paṭipajjitabbanti?",
  "tika-vin09t16:82_6": "Vuccate – mālāgandhādīni tāva cetiye āropetabbāni, vatthehi paṭākā, telena padīpā kātabbā,",
  "tika-vin09t16:82_7": "piṇḍapātamadhuphāṇitādīni pana yo nibaddhacetiyajaggako hoti pabbajito vā gahaṭṭho vā, tassa dātabbāni.",
  "tika-vin09t16:82_8": "Nibaddhajaggake asati āhaṭabhattaṁ ṭhapetvā vattaṁ katvā paribhuñjituṁ vaṭṭati.",
  "tika-vin09t16:82_9": "Upakaṭṭhe kāle bhuñjitvā pacchāpi vattaṁ kātuṁ vaṭṭatiyeva.",
  "tika-vin09t16:83_0": "Mālāgandhādīsu ca yaṁ kiñci ‘‘idaṁ haritvā cetiyapūjaṁ karothā’’ti vutte dūrampi haritvā pūjetabbaṁ.",
  "tika-vin09t16:83_1": "‘‘Bhikkhusaṅghassa harā’’ti vuttepi haritabbaṁ.",
  "tika-vin09t16:83_2": "Sace pana ‘‘ahaṁ piṇḍāya carāmi, āsanasālāyaṁ bhikkhū atthi,",
  "tika-vin09t16:83_3": "te harissantī’’ti vutte ‘‘bhante, tuyhaṁyeva dammī’’ti vadati, bhuñjituṁ vaṭṭati.",
  "tika-vin09t16:83_4": "Atha pana ‘‘bhikkhusaṅghassa dassāmī’’ti harantassa gacchato antarāva kālo upakaṭṭho hoti,",
  "tika-vin09t16:83_5": "attano pāpetvā bhuñjituṁ vaṭṭati.",
  "tika-vin09t16:84_0": "Vassaṁvuṭṭhasaṅghassa dammīti vadatīti (mahāva. aṭṭha.",
  "tika-vin09t16:84_1": "379) ‘‘vassaṁvuṭṭhasaṅghassa imāni cīvarāni dammī’’ti vadati.",
  "tika-vin09t16:84_2": "Tesaṁ bahisīmaṭṭhānampi pāpuṇātīti atthate kathine bahisīmaṭṭhānampi yāva kathinassa ubbhārā pāpuṇāti,",
  "tika-vin09t16:84_3": "tasmā disāpakkantassāpi sati paṭiggāhake dātabbaṁ.",
  "tika-vin09t16:84_4": "Anatthate pana kathine antohemante,",
  "tika-vin09t16:84_5": "evañca pana vatvā dinnaṁ pacchimavassaṁvuṭṭhānampi pāpuṇāti.",
  "tika-vin09t16:84_6": "Yattha katthacīti yesu kesuci vihāresu.",
  "tika-vin09t16:84_7": "Evaṁ vadatīti ‘‘vassaṁvuṭṭhasaṅghassa dammī’’ti vadati.",
  "tika-vin09t16:84_8": "Tatra sammukhībhūtānaṁ sabbesaṁ pāpuṇāti piṭṭhisamaye uppannattā.",
  "tika-vin09t16:84_9": "Sace pana ‘‘vassaṁ vasantānaṁ dammī’’ti vadati,",
  "tika-vin09t16:84_10": "antovasseyeva vassaṁ vasantāva labhanti, chinnavassā na labhanti.",
  "tika-vin09t16:84_11": "Cīvaramāse pana ‘‘vassaṁ vasantānaṁ dammī’’ti vutte pacchimikāya vassūpagatānaṁyeva pāpuṇāti,",
  "tika-vin09t16:84_12": "purimikāya vassūpagatānañca chinnavassānañca na pāpuṇāti.",
  "tika-vin09t16:85_0": "Cīvaramāsato paṭṭhāya yāva hemantassa pacchimo divaso,",
  "tika-vin09t16:85_1": "tāva ‘‘vassāvāsikaṁ demā’’ti vutte kathinaṁ atthataṁ vā hotu, anatthataṁ vā,",
  "tika-vin09t16:85_2": "atītavassaṁvuṭṭhānaṁyeva pāpuṇāti.",
  "tika-vin09t16:85_3": "Gimhānaṁ paṭhamadivasato paṭṭhāya vutte pana mātikā āropetabbā ‘‘atītavassāvāsassa pañca māsā atikkantā,",
  "tika-vin09t16:85_4": "anāgato catumāsaccayena bhavissati, kataravassāvāsassa desī’’ti.",
  "tika-vin09t16:85_5": "Sace ‘‘atītavassaṁvuṭṭhānaṁ dammī’’ti vadati,",
  "tika-vin09t16:85_6": "taṁantovassaṁvuṭṭhānameva pāpuṇāti,",
  "tika-vin09t16:85_7": "disā pakkantānampi sabhāgā gaṇhituṁ labhanti.",
  "tika-vin09t16:86_0": "Sace ‘‘anāgate vassāvāsikaṁ dammī’’ti vadati,",
  "tika-vin09t16:86_1": "taṁ ṭhapetvā vassūpanāyikadivase gahetabbaṁ. Atha ‘‘agutto vihāro, corabhayaṁ atthi, na sakkā ṭhapetuṁ,",
  "tika-vin09t16:86_2": "gaṇhitvā vā āhiṇḍitu’’nti vutte ‘‘sampattānaṁ dammī’’ti vadati, bhājetvā gahetabbaṁ. Sace vadati ‘‘ito me, bhante,",
  "tika-vin09t16:86_3": "tatiye vasse vassāvāsikaṁ na dinnaṁ, taṁ dammī’’ti,",
  "tika-vin09t16:86_4": "tasmiṁ antovasse vuṭṭhabhikkhūnaṁ pāpuṇāti. Sace te disā pakkantā, añño vissāsiko gaṇhāti, dātabbaṁ. Atha ekoyeva avasiṭṭho, sesā kālaṅkatā, sabbaṁ ekasseva pāpuṇāti. Sace ekopi natthi, saṅghikaṁ hoti, sammukhībhūtehi bhājitabbaṁ.",
  "tika-vin09t16:87_0": "Yehi nimantitehi yāgu pītāti (mahāva. aṭṭha.",
  "tika-vin09t16:87_1": "379) nimantitehi yehi bhikkhūhi yāgu pītā,",
  "tika-vin09t16:87_2": "yehi pana bhikkhācāravattena gharadvārena gacchantehi vā gharaṁ paviṭṭhehi vā yāgu laddhā,",
  "tika-vin09t16:87_3": "yesaṁ vā āsanasālato pattaṁ āharitvā manussehi nītā, yesaṁ vā therehi pesitā, tesaṁ na pāpuṇāti.",
  "tika-vin09t16:87_4": "Sace pana nimantitabhikkhūhi saddhiṁ aññepi bahū āgantvā antogehañca bahigehañca pūretvā nisinnā,",
  "tika-vin09t16:87_5": "dāyako ca evaṁ vadati ‘‘nimantitā vā hontu, animantitā vā, yesaṁ mayā yāgu dinnā,",
  "tika-vin09t16:87_6": "sabbesaṁ imāni vatthāni hontū’’ti, sabbesaṁ pāpuṇāti.",
  "tika-vin09t16:87_7": "Yehi pana therānaṁ hatthato yāgu laddhā, tesaṁ na pāpuṇāti.",
  "tika-vin09t16:87_8": "Atha so ‘‘yehi mayhaṁ yāgu pītā, sabbesaṁ hotū’’ti vadati, sabbesaṁ pāpuṇāti.",
  "tika-vin09t16:87_9": "Bhattakhajjakādīhīti ettha ādisaddenapi cīvarasenāsanabhesajjānaṁ gahaṇaṁ.",
  "tika-vin09t16:88_0": "Puggalassāti (mahāva. aṭṭha.",
  "tika-vin09t16:88_1": "379) sammukhāsammukhabhūtassa puggalassa. Tenāha ‘‘idaṁ cīvara’’ntiādi.",
  "tika-vin09t16:88_2": "Sace pana ‘‘idaṁ tumhākañceva tumhākaṁ antevāsikānañca dammī’’ti evaṁ vadati,",
  "tika-vin09t16:88_3": "therassa ca antevāsikānañca pāpuṇāti. Uddesaṁ gahetuṁ āgato, gahetvā gacchanto ca atthi, tassāpi pāpuṇāti.",
  "tika-vin09t16:88_4": "Tumhehi saddhiṁ nibaddhacārikabhikkhūnaṁ dammī’’ti vutte uddesantevāsikānaṁ vattaṁ katvā uddesaparipucchādīni gahetvā vicarantānaṁ sabbesaṁ pāpuṇāti. Etthāti aṭṭhasu mātikāsu.",
  "tika-vin09t16:88_5": "Yadi pana ayamettha saṅkhepakathā,",
  "tika-vin09t16:88_6": "vitthāro pana kathaṁ ñātabboti āha ‘‘samantapāsādikāyaṁ vutto’’ti.",
  "tika-vin09t16:88_7": "Samantapāsādikāyaṁ cīvarakkhandhakavaṇṇanāyaṁ (mahāva. aṭṭha. 379) vuttoti attho.",
  "tika-vin09t16:89_0": "‘‘Ñātakehi vā me cīvaratthāya pesitaṁ, mittehi vā pesitaṁ,",
  "tika-vin09t16:89_1": "te ābhate cīvare dassantī’’ti evaṁ ñātito vā mittato vā paccāsā hotīti veditabbaṁ.",
  "tika-vin09t16:89_2": "Kappiyabhaṇḍenāti kappāsasuttādinā attano dhanena. Saṇhanti sukhumaṁ.",
  "tika-vin09t16:89_3": "Aññaṁ paccāsācīvaraṁ labhitvā eva kālabbhantare kāretabbanti aññaṁ mūlacīvarasadisaṁ paccāsācīvaraṁ labhitvāyeva māsabbhantare kāretabbaṁ.",
  "tika-vin09t16:89_4": "Tañca kho satiyāyeva paccāsāya,",
  "tika-vin09t16:89_5": "asatiyā pana paccāsāya mūlacīvaraṁ dasāhaṁ ce sampattaṁ, tadaheva adhiṭṭhātabbaṁ.",
  "tika-vin09t16:89_6": "Tenāha ‘‘sace na labhatī’’tiādi.",
  "tika-vin09t16:89_7": "Paccāsācīvarampi parikkhāracoḷaṁ adhiṭṭhātabbanti paṭhamataraṁ uppannaṁ thūlapaccāsācīvarampi sandhāya vuttaṁ.",
  "tika-vin09t16:89_8": "Pi-saddena na kevalaṁ mūlacīvaramevāti dasseti.",
  "tika-vin09t16:90_0": "Akālacīvarasikkhāpadavaṇṇanā niṭṭhitā.",
  "tika-vin09t16:91_0": "4. Purāṇacīvarasikkhāpadavaṇṇanā",
  "tika-vin09t16:92_0": "‘‘Amhākameva ñātī’’ti ñāyatīti ñāti, sāva ñātikā, na ñātikā aññātikā, tāya aññātikāya. Tenāha ‘‘na ñātikāyā’’ti.",
  "tika-vin09t16:92_1": "Mātito vā pitito vāti mātipakkhato vā pitipakkhato vā. Yāva sattamaṁ yuganti (pārā. aṭṭha.",
  "tika-vin09t16:92_2": "2.503-505) yāva sattamassa purisassa,",
  "tika-vin09t16:92_3": "sattamāya vā itthiyā āyuppamāṇaṁ,",
  "tika-vin09t16:92_4": "yāva pitāmahayugaṁ pitāmahiyugaṁ mātāmahayugaṁ mātāmahiyuganti vuttaṁ hoti.",
  "tika-vin09t16:92_5": "Atha vā yāva sattamaṁ yuganti yāva sattamadvandanti attho.",
  "tika-vin09t16:92_6": "Yugasaddo cettha ekasesanayena daṭṭhabbo ‘‘yugo ca yugo ca yugā’’ti.",
  "tika-vin09t16:92_7": "Evañhi tattha tattha dvandaṁ gahitaṁ hoti.",
  "tika-vin09t16:92_8": "Kenaci ākārena asambaddhāyāti bhātubhaginibhāgineyyaputtapaputtādīsu yena kenaci ākārena asambaddhāya. Pitā, pitupitā, tassa pitā,",
  "tika-vin09t16:92_9": "tassāpi pitāti evaṁ yāva sattamā yugā, pitā, pitumātā,",
  "tika-vin09t16:92_10": "tassā pitā ca mātā ca bhātā ca bhaginī ca, puttā ca,",
  "tika-vin09t16:92_11": "dhītaro cāti evampi uddhañca adho ca yāva sattamā yugā, pitā, pitubhātā, pitubhaginī, pituputtā, pitudhītaro,",
  "tika-vin09t16:92_12": "tesampi puttadhītuparamparāti evampi yāva sattamā yugā, mātā, mātumātā, tassā mātā,",
  "tika-vin09t16:92_13": "tassāpi mātāti evaṁ yāva sattamā yugā, mātā, mātupitā,",
  "tika-vin09t16:92_14": "tassa pitā ca mātā ca bhātā ca bhaginī ca puttā ca dhītaro cāti evampi uddhañca adho ca yāva sattamā yugā, mātā, mātubhātā, mātubhaginī, mātuputtā, mātudhītaro ,",
  "tika-vin09t16:92_15": "tesampi puttadhītuparamparāti evampi yāva sattamā yugā, tāva neva mātusambandhena,",
  "tika-vin09t16:92_16": "na pitusambandhena yā sambaddhā,",
  "tika-vin09t16:92_17": "sā ‘‘aññātikā nāmā’’ti vuttaṁ hoti.",
  "tika-vin09t16:93_0": "Sākiyāniyo viyāti pañcasatamattā sākiyāniyo viya. Nidassanamattañcetaṁ,",
  "tika-vin09t16:93_1": "tasmā bhikkhubhāve ṭhatvā parivattaliṅgā bhikkhuniyopi idha suddhabhikkhusaṅghe ‘‘upasampannā’’ icceva veditabbā.",
  "tika-vin09t16:93_2": "Ubhatosaṅghe vāti bhikkhunisaṅghe ñatticatutthena,",
  "tika-vin09t16:93_3": "bhikkhusaṅghe ñatticatutthenāti evaṁ ubhatosaṅghe vā.",
  "tika-vin09t16:93_4": "Purāṇacīvaranti ettha cīvaranti nivāsanapārupanupagameva adhippetanti āha ‘‘rajitvā’’tiādi.",
  "tika-vin09t16:93_5": "Kappaṁ katvāti kappabinduṁ datvā.",
  "tika-vin09t16:93_6": "‘‘Iminā adinnakappaṁ pācittiyavatthu na hotīti dassetī’’ti (sārattha. ṭī. 2.505) vadanti.",
  "tika-vin09t16:93_7": "Paribhogasīsenāti kāyena phusitvā paribhogasīsena. Aṁseti jattumhi. Matthaketi sīsamatthake.",
  "tika-vin09t16:93_8": "Sace pana paccattharaṇassa heṭṭhā katvā nipajjati,",
  "tika-vin09t16:93_9": "hatthehi vā ukkhipitvā ākāse vitānaṁ katvā sīsena asamphusanto gacchati, ayaṁ paribhogo nāma na hoti.",
  "tika-vin09t16:94_0": "Kāyavikāraṁ vā karotīti yathā sā ‘‘dhovāpetukāmo aya’’nti jānāti, evaṁ kāyavikāraṁ karoti.",
  "tika-vin09t16:94_1": "‘‘Antodvādasahatthe okāse ṭhatvā upari vā khipatī’’ti iminā upacāraṁ muñcitvā orato khipantassa anāpattīti dasseti.",
  "tika-vin09t16:94_2": "Aññassa vā hatthe pesetīti antodvādasahatthe okāse ṭhatvā sikkhamānasāmaṇerasāmaṇeriupāsakaitthiyādīsu yassa kassaci aññassa hatthe vā peseti. Soti upāsako ca sāmaṇero ca.",
  "tika-vin09t16:94_3": "Upasampajjitvā dhovatīti ettha upāsako liṅge parivatte bhikkhunīsu pabbajitvā upasampajjitvā dhovati,",
  "tika-vin09t16:94_4": "sāmaṇero liṅge parivatte bhikkhunīsu upasampajjitvā dhovatīti yathāyogaṁ attho gahetabbo.",
  "tika-vin09t16:94_5": "Sace pana bhikkhuniyā hatthe dinnaṁ hoti,",
  "tika-vin09t16:94_6": "sace liṅge parivatte dhovati, vaṭṭati.",
  "tika-vin09t16:95_0": "Ettha ca ekassa tikkhattuṁ nissajjanābhāvato tīṇipi kārentassa ekena nissaggiyaṁ, dvīhi dve dukkaṭāni.",
  "tika-vin09t16:95_1": "Dve kārentassa ekena nissaggiyaṁ, dutiyena dukkaṭaṁ.",
  "tika-vin09t16:95_2": "Tenāha ‘‘dhovanādīni tīṇī’’tiādi.",
  "tika-vin09t16:95_3": "‘‘Ekena vatthunā’’ti paṭhamaṁ katvā niṭṭhāpitaṁ sandhāya vuttaṁ.",
  "tika-vin09t16:95_4": "Sace pana ‘‘imaṁ cīvaraṁ rajitvā dhovitvā ānehī’’ti vutte sā bhikkhunī paṭhamaṁ dhovitvā pacchā rajati, nissaggiyena dukkaṭameva,",
  "tika-vin09t16:95_5": "evaṁ sabbesu viparītavacanesu nayo netabbo.",
  "tika-vin09t16:95_6": "Sace pana ‘‘dhovitvā ānehī’’ti vuttā dhovati ceva rajati ca, dhovāpanapaccayā eva āpatti, rajane anāpatti. Evaṁ sabbattha.",
  "tika-vin09t16:95_7": "Tenāha ‘‘sace pana‘dhovā’ti vuttā’’tiādi.",
  "tika-vin09t16:95_8": "Bhikkhūnaṁ vasena ekato upasampannāya dhovāpentassa yathāvatthukamevāti āha ‘‘bhikkhunisaṅghavasenā’’tiādi.",
  "tika-vin09t16:96_0": "Aññassavā santakanti aññassa santakaṁ purāṇacīvaraṁ dhovāpentassāti attho.",
  "tika-vin09t16:96_1": "Nisīdanapaccattharaṇanti aññassa vā attano vā santakaṁ nisīdanañceva paccattharaṇañca.",
  "tika-vin09t16:96_2": "Nivāsanapārupanupagasseva ca idha ‘‘purāṇacīvara’’nti adhippetattā attano santakampi nisīdanapaccattharaṇaṁ dhovāpentassa dukkaṭameva hoti, na nissaggiyaṁ.",
  "tika-vin09t16:96_3": "Avuttā vā dhovatīti uddesāya vā ovādāya vā āgatā kiliṭṭhacīvaraṁ disvā ṭhapitaṭṭhānato vā gahetvā, ‘‘detha ayya,",
  "tika-vin09t16:96_4": "dhovissāmī’’ti āharāpetvā vā dhovati ceva rajati ca ākoṭeti ca, ayaṁ avuttā dhovati nāma.",
  "tika-vin09t16:96_5": "Yāpi ‘‘imaṁ cīvaraṁ dhovā’’ti daharaṁ vā sāmaṇeraṁ vā āṇāpentassa bhikkhuno vacanaṁ sutvā ‘‘āharathayya, ahaṁ dhovissāmī’’ti dhovati,",
  "tika-vin09t16:96_6": "tāvakālikaṁ vā gahetvā dhovitvā rajitvā deti, ayampi avuttā dhovati nāma.",
  "tika-vin09t16:97_0": "Aññaṁ vā parikkhāranti upāhanatthavikapattatthavikaaṁsabaddhakakāyabandhanamañcapīṭhataṭṭikādiṁ yaṁ kiñci.",
  "tika-vin09t16:97_1": "‘‘Upacāre ṭhatvā’’ti vacanato pesitvā dhovanepi anāpatti.",
  "tika-vin09t16:97_2": "Upacāreti antodvādasahatthe okāse.",
  "tika-vin09t16:98_0": "Purāṇacīvarasikkhāpadavaṇṇanā niṭṭhitā.",
  "tika-vin09t16:99_0": "5. Cīvarappaṭiggahaṇasikkhāpadavaṇṇanā",
  "tika-vin09t16:100_0": "Channanti khomādīnaṁ channaṁ cīvarānaṁ majjhe.",
  "tika-vin09t16:100_1": "Upacāraṁ muñcitvāti dvādasahatthūpacāraṁ muñcitvā.",
  "tika-vin09t16:100_2": "Pi-saddena dhammakathaṁ kathentassa catasso parisā cīvarāni ca nānāvirāgavatthāni ca āharitvā pādamūle ṭhapenti,",
  "tika-vin09t16:100_3": "upacāre vā ṭhatvā upari khipanti, ‘‘sace sādiyati,",
  "tika-vin09t16:100_4": "paṭiggahitamevā’’ti ettha vattabbameva natthīti dasseti.",
  "tika-vin09t16:100_5": "Khipatūti divā vā rattibhāge vā khipatu.",
  "tika-vin09t16:100_6": "Paṭiggahitameva hotīti kiñcāpi ‘‘idaṁ bhikkhuniyā,",
  "tika-vin09t16:100_7": "idaṁ aññesa’’nti ñātuṁ na sakkā,",
  "tika-vin09t16:100_8": "tathāpi acittakabhāvena gahitameva hoti.",
  "tika-vin09t16:100_9": "Yassa kassaci pana anupasampannassāti sikkhamānasāmaṇerasāmaṇeriupāsakaupāsikādīsu yassa kassaci anupasampannassa.",
  "tika-vin09t16:100_10": "Ṭhapitanti bhikkhuniyā ṭhapitaṁ.",
  "tika-vin09t16:100_11": "Paṁsukūlaṁ adhiṭṭhahitvāti ‘‘assāmikaṁ ida’’nti saññaṁ uppādetvā.",
  "tika-vin09t16:100_12": "Assāmikañhi ‘‘paṁsukūla’’nti vuccati.",
  "tika-vin09t16:100_13": "Iminā ‘‘amhākamatthāya ṭhapita’’ntiādikāya saññāya gahetuṁ na vaṭṭatīti dasseti.",
  "tika-vin09t16:100_14": "Aññatra pārivattakāti parivattetabbaṁ parivattaṁ, parivattameva pārivattakaṁ, parivattetvā diyyamānaṁ, taṁ vināti attho.",
  "tika-vin09t16:100_15": "Tenāha ‘‘yaṁ antamaso harīṭakakkhaṇḍampī’’tiādi.",
  "tika-vin09t16:100_16": "Ābhogaṁ katvāti cittena samannāharitvā.",
  "tika-vin09t16:100_17": "Sace bhikkhunī vassāvāsikampi deti,",
  "tika-vin09t16:100_18": "tampi yathāvuttavidhānaṁ akatvā gahetuṁ na vaṭṭatīti veditabbaṁ.",
  "tika-vin09t16:101_0": "Paṭilābhenāti gahaṇena.",
  "tika-vin09t16:101_1": "Tikapācittiyanti tīṇi parimāṇāni assāti tikaṁ,tikañca taṁ pācittiyañcāti tikapācittiyaṁ,",
  "tika-vin09t16:101_2": "aññātikāya ñātikasaññivematikaaññātikasaññīnaṁ vasena tīṇi pācittiyānīti attho.",
  "tika-vin09t16:101_3": "Ekatoupasampannāyāti bhikkhunīnaṁ santike upasampannāya.",
  "tika-vin09t16:101_4": "Tāya hi hatthato aññatra pārivattakā cīvaraṁ paṭiggaṇhantassa dukkaṭaṁ,",
  "tika-vin09t16:101_5": "bhikkhūnaṁ santike upasampannāya pana pācittiyameva.",
  "tika-vin09t16:101_6": "‘‘Pattatthavikādimhi ca anadhiṭṭhātabbaparikkhāre’’ti iminā bhisicchavimpi saṅgaṇhāti.",
  "tika-vin09t16:101_7": "Sā hi mahantāpi senāsanasaṅgahitattā cīvarasaṅkhaṁ na gacchatīti neva adhiṭṭhānupagā, na vikappanupagā ca.",
  "tika-vin09t16:101_8": "Vuttañhi samantapāsādikāyaṁ ‘‘sacepi mañcappamāṇā bhisicchavi hoti, vaṭṭatiyevā’’ti (pārā. aṭṭha. 2.514).",
  "tika-vin09t16:101_9": "‘‘Hatthato cīvaraṁ paṭiggaṇhātī’’ti vacanato pana aññātikāya bhikkhuniyā pesitaggahaṇepi anāpatti. Paṭiggahaṇato,",
  "tika-vin09t16:101_10": "parivattanākaraṇato ca kiriyākiriyaṁ.",
  "tika-vin09t16:102_0": "Cīvarappaṭiggahaṇasikkhāpadavaṇṇanā niṭṭhitā.",
  "tika-vin09t16:103_0": "6. Aññātakaviññattisikkhāpadavaṇṇanā",
  "tika-vin09t16:104_0": "Gehassa pati jeṭṭhoti gahapati, taṁ gahapatiṁ,",
  "tika-vin09t16:104_1": "idha pana apabbajito yo koci manusso adhippeto.",
  "tika-vin09t16:104_2": "Tenāha ‘‘bhikkhūsu apabbajitamanussa’’nti.",
  "tika-vin09t16:104_3": "Eseva nayo gahapatāninti etthāpi.",
  "tika-vin09t16:104_4": "‘‘Viññāpeyyā’’ti idaṁ suddhakattuatthe ca hetukattuatthe ca vattatīti āha ‘‘yāceyya vā yācāpeyya vā’’ti.",
  "tika-vin09t16:104_5": "Yācāpanañcettha attano atthāyevāti daṭṭhabbaṁ.",
  "tika-vin09t16:104_6": "Evañca pana katvā ‘‘anāṇattika’’nti idaṁ samatthitaṁ hoti.",
  "tika-vin09t16:104_7": "Aññatra samayāti sameti ettha, etena vā saṁgacchati satto,",
  "tika-vin09t16:104_8": "sabhāvadhammo vā sahajātādīhi, uppādādīhi vāti samayo, kālo,",
  "tika-vin09t16:104_9": "dhammappavattimattatāya atthato abhūtopi hi kālo dhammappavattiyā adhikaraṇaṁ,",
  "tika-vin09t16:104_10": "karaṇaṁ viya ca kappanāmattasiddhena rūpena voharīyati, taṁ samayaṁ ṭhapetvāti attho.",
  "tika-vin09t16:104_11": "Tenāha ‘‘yo acchinnacīvaro vā hotī’’tiādi.",
  "tika-vin09t16:104_12": "Tattha rājādīsu yehi kehici acchinnaṁ cīvaraṁ etassāti acchinnacīvaro.",
  "tika-vin09t16:104_13": "Yathāha ‘‘acchinnacīvaro nāma bhikkhussa cīvaraṁ acchinnaṁ hoti,",
  "tika-vin09t16:104_14": "rājūhi vā corehi vā dhuttehi vā yehi kehici vā acchinnaṁ hotī’’ti.",
  "tika-vin09t16:104_15": "Aggiādīsu yena kenaci naṭṭhaṁ cīvarametassāti naṭṭhacīvaro.",
  "tika-vin09t16:104_16": "Yathāha ‘‘naṭṭhacīvaro nāma bhikkhussa cīvaraṁ agginā vā daḍḍhaṁ hoti, udakena vā vūḷhaṁ hoti,",
  "tika-vin09t16:104_17": "undūrehi vā upacikāhi vā khāyitaṁ hoti ,",
  "tika-vin09t16:104_18": "paribhogajiṇṇaṁ vā hotī’’ti (pārā. 519).",
  "tika-vin09t16:104_19": "Samayāti aññatrasaddāpekkhāya upayogatthe nissakkavacananti āha ‘‘taṁ samaya’’nti. Aññasminti aññasmiṁ samaye.",
  "tika-vin09t16:105_0": "Tikapācittiyanti aññātake aññātakasaññivematikaññātakasaññīnaṁ vasena tīṇi pācittiyāni.",
  "tika-vin09t16:105_1": "Samayeti yathāvutte acchinnacīvarakāle ca naṭṭhacīvarakāle ca.",
  "tika-vin09t16:105_2": "Ñātakappavārite vā viññāpentassāti ñātake,",
  "tika-vin09t16:105_3": "pavārite ca ‘‘tumhākaṁ santhataṁ dethā’’ti yācantassa. Ettha (pārā. aṭṭha.",
  "tika-vin09t16:105_4": "2.521) ca saṅghavasena pavārite pamāṇameva yācituṁ vaṭṭati,",
  "tika-vin09t16:105_5": "puggalikavasena pavārite pana yaṁ yaṁ pavārenti, taṁ tameva viññāpetabbaṁ.",
  "tika-vin09t16:105_6": "Yo hi catūhi paccayehi pavāretvā sayameva sallakkhetvā kālānukālaṁ cīvarādīni divase divase yāgubhattādīni deti, evaṁ yena yena attho, taṁ taṁ deti, tassa viññāpanakiccaṁ natthi.",
  "tika-vin09t16:105_7": "Yo pana pavāretvā bālatāya vā satisammosena vā na deti, so viññāpetabbo.",
  "tika-vin09t16:105_8": "Yo ‘‘mayhaṁ gehaṁ pavāremī’’ti vadati,",
  "tika-vin09t16:105_9": "tassa gehaṁ gantvā yathāsukhaṁ nisīditabbaṁ nipajjitabbaṁ, na kiñci gahetabbaṁ.",
  "tika-vin09t16:105_10": "Yo pana ‘‘yaṁ mayhaṁ gehe atthi, taṁ pavāremī’’ti vadati, yaṁ tattha kappiyaṁ, taṁ viññāpetabbaṁ.",
  "tika-vin09t16:105_11": "Gehe pana nisīdituṁ vā nipajjituṁ vā na labbhati.",
  "tika-vin09t16:105_12": "Tassevatthāyāti ‘‘aññassā’’ti laddhavohārassa tasseva buddharakkhitassa vā dhammarakkhitassa vā atthāya.",
  "tika-vin09t16:105_13": "Attano dhanena gaṇhantassāti attano kappiyabhaṇḍena kappiyavohāreneva gaṇhantassa cetāpentassa, parivattāpentassāti attho.",
  "tika-vin09t16:106_0": "Aññātakaviññattisikkhāpadavaṇṇanā niṭṭhitā.",
  "tika-vin09t16:107_0": "7. Tatuttarisikkhāpadavaṇṇanā",
  "tika-vin09t16:108_0": "Taṁ-saddo cettha pakatatthavacano. Ceti nipātamattaṁ. Ceti vā yadīti attho,",
  "tika-vin09t16:108_1": "tassa ‘‘pavāreyyā’’ti iminā sambandho veditabbo.",
  "tika-vin09t16:108_2": "Pavāreyya ceti yadi pavāreyyāti attho.",
  "tika-vin09t16:108_3": "‘‘Abhīti upasaggo’’ti (sārattha. ṭī.",
  "tika-vin09t16:108_4": "2.523-524) iminā tassa atthavisesābhāvaṁ dasseti. Tenāha ‘‘haritunti attho’’ti.",
  "tika-vin09t16:108_5": "Pavārasaddassa icchāyaṁ vattamānattā ‘‘icchāpeyyā’’ti vuttaṁ.",
  "tika-vin09t16:108_6": "Icchaṁ uppādeyyāti paccaye icchaṁ uppādeyya.",
  "tika-vin09t16:108_7": "Upanimantanāyetaṁ adhivacanaṁ. Tenāha ‘‘yāvattaka’’ntiādi. Nekkhammanti pabbajjaṁ. Daṭṭhūti daṭṭhuṁ.",
  "tika-vin09t16:108_8": "Chandānurakkhaṇatthañhettha anunāsikalopo. Khematoti nibbhayato.",
  "tika-vin09t16:108_9": "Kāyena vā vācāya vā abhiharitvā nimanteyyāti sambandho. Yathā ca kāyena abhihareyya, vācāya ca,",
  "tika-vin09t16:108_10": "taṁ vidhiṁ dassetuṁ ‘‘upanetvā’’tiādi vuttaṁ saantaranti antaravāsakasahitaṁ. Uttaranti uttarāsaṅgaṁ. Paramanti avasānaṁ.",
  "tika-vin09t16:108_11": "Assa cīvarassāti assa samudāyabhūtassa haritabbassa cīvarassa.",
  "tika-vin09t16:108_12": "Tagguṇasaṁviññāṇo hi ayaṁ bāhiratthasamāso yathā ‘‘lambakaṇṇo’’ti daṭṭhabbaṁ. Tenāha ‘‘nivāsanenā’’tiādi.",
  "tika-vin09t16:108_13": "Ukkaṭṭhaparicchedena hi sabbe taṁparamaṁyeva gahetuṁ labhanti.",
  "tika-vin09t16:109_0": "Yasmā acchinnasabbacīvarena ticīvaramattakeneva bhikkhunā evaṁ paṭipajjitabbaṁ, aññena pana aññathāpi,",
  "tika-vin09t16:109_1": "tasmā taṁ vibhāgaṁ dassetuṁ ‘‘tatrāyaṁ vinicchayo’’tiādi vuttaṁ.",
  "tika-vin09t16:109_2": "Adhiṭṭhitacīvarassāti ticīvarādhiṭṭhānanayena vā parikkhāracoḷavasena vā yena kenaci adhiṭṭhitacīvarassa,",
  "tika-vin09t16:109_3": "idañca yebhuyyena adhiṭṭhahitvā cīvaraṁ paribhuñjato vuttaṁ,",
  "tika-vin09t16:109_4": "na pana anadhiṭṭhitacīvarassa cīvare acchinne ayaṁ vidhi na sambhavatīti.",
  "tika-vin09t16:109_5": "Yassa vā ticīvarato adhikampi cīvaraṁ aññattha atthi, tattha natthi,",
  "tika-vin09t16:109_6": "tenāpi tadā tattha abhāvato dve sādituṁ vaṭṭati.",
  "tika-vin09t16:109_7": "Pakatiyāva santaruttarena caratīti (sārattha. ṭī.",
  "tika-vin09t16:109_8": "2.523-524) atthatakathinattā vā sāsaṅkasikkhāpadavasena vā avippavāsasammutivasena vā tatiyassa alābhena vā carati.",
  "tika-vin09t16:109_9": "‘‘Dve naṭṭhānī’’ti adhikārattā vuttaṁ ‘‘dve sāditabbānī’’ti.",
  "tika-vin09t16:109_10": "Ekaṁ sādiyanteneva samo bhavissatīti tiṇṇaṁ cīvarānaṁ dvīsu naṭṭhena ekaṁ sādiyantena samo bhavissati ubhinnampi santaruttaraparamatāya avaṭṭhānato.",
  "tika-vin09t16:109_11": "Yassa ekaṁyeva hoti aññena kenaci kāraṇena vinaṭṭhasesacīvarattā.",
  "tika-vin09t16:110_0": "Pañcasu naṭṭhesūti ticīvaraṁ udakasāṭikā saṁkaccikāti imesu pañcasu cīvaresu naṭṭhesu.",
  "tika-vin09t16:110_1": "‘‘Ekasmiṁ vā naṭṭhe’’ti vacanavipariṇāmaṁ katvā yojetabbaṁ.",
  "tika-vin09t16:110_2": "Tato uttarīti santaruttaraparamato uttari.",
  "tika-vin09t16:111_0": "Sesakaṁ āharissāmīti dve cīvarāni katvā ‘‘sesakaṁ puna āharissāmī’’ti attho.",
  "tika-vin09t16:111_1": "Sesakaṁ tuyhaṁyeva hotūti vuttassāti dānasamaye evaṁ vuttassa.",
  "tika-vin09t16:111_2": "Sace pana ‘‘sesakaṁ āharissāmī’’ti vatvā gahetvā gamanasamayepi ‘‘sesakaṁ tuyhaṁyeva hotū’’ti vadanti, laddhakappiyameva.",
  "tika-vin09t16:111_3": "Na acchinnanaṭṭhakāraṇā dinnanti bāhusaccādiguṇavasena dinnaṁ.",
  "tika-vin09t16:111_4": "Vuttanayenāti ‘‘ñātakappavārite vā viññāpentassa,",
  "tika-vin09t16:111_5": "samaye ca aññassa vā ñātakappavārite tassevatthāya viññāpentassa’’ti vuttanayena.",
  "tika-vin09t16:112_0": "Tatuttarisikkhāpadavaṇṇanā niṭṭhitā.",
  "tika-vin09t16:113_0": "8. Paṭhamaupakkhaṭasikkhāpadavaṇṇanā",
  "tika-vin09t16:114_0": "Bhikkhuṁpaneva uddissāti ettha panāti nipātamattaṁ, tathā eva-saddopi.",
  "tika-vin09t16:114_1": "Tenāha ‘‘itthannāmassā’’tiādi. Apadisitvāti kathetvā, ārabbhāti vā attho.",
  "tika-vin09t16:114_2": "Aññātakassa gahapatissāti aññātakagahapatināti attho.",
  "tika-vin09t16:114_3": "Karaṇatthe hi idaṁ sāmivacanaṁ.",
  "tika-vin09t16:114_4": "Aṭṭhakathāyaṁ pana idaṁ suviññeyyanti na vicāritaṁ.",
  "tika-vin09t16:114_5": "Cīvaraṁ cetāpenti parivattenti etenāti cīvaracetāpannaṁ (sārattha. ṭī. 2.528-529), cīvaramūlaṁ, na-kāro panettha āgamo,",
  "tika-vin09t16:114_6": "‘‘cīvaracetāpana’’ntipi paṭhanti.",
  "tika-vin09t16:114_7": "Taṁ pana yasmā hiraññādīsu aññataraṁ hoti,",
  "tika-vin09t16:114_8": "tasmā ‘‘hiraññādika’’nti vuttaṁ.",
  "tika-vin09t16:114_9": "Tattha hiraññanti kahāpaṇo vuccati.",
  "tika-vin09t16:114_10": "Ādisaddena suvaṇṇādīnaṁ gahaṇaṁ. Upakkhaṭanti upaṭṭhāpitaṁ.",
  "tika-vin09t16:114_11": "Taṁ upakkharaṇaṁ tesaṁ tathā sajjitanti āha ‘‘upakkhaṭaṁ hotīti sajjitaṁ hotī’’ti.",
  "tika-vin09t16:114_12": "Saṁharitvā ṭhapitanti rāsiṁ katvā ṭhapitaṁ.",
  "tika-vin09t16:114_13": "Parivattanañca akatassa kārāpanaṁ,",
  "tika-vin09t16:114_14": "katassa kiṇananti āha ‘‘kāretvā vā kiṇitvā vāti attho’’ti.",
  "tika-vin09t16:114_15": "Acchādessāmīti pārupessāmīti vuttaṁ hoti.",
  "tika-vin09t16:114_16": "Tenāha ‘‘vohāravacanameta’’nti.",
  "tika-vin09t16:114_17": "Vohāravacananti ca upacāravacananti attho.",
  "tika-vin09t16:115_0": "‘‘Tatra ce so bhikkhū’’tiādīsu ko padasambandhoti āha ‘‘yatra so gahapati vā’’tiādi.",
  "tika-vin09t16:115_1": "Pubbe appavāritoti ‘‘dassāmi, kīdisena te, bhante, cīvarena attho,",
  "tika-vin09t16:115_2": "kīdisaṁ te cīvaraṁ cetāpemī’’ti pubbe avutto. Upasaṅkamitvāti gantvā.",
  "tika-vin09t16:115_3": "Padabhājane pacuravohāravasena ‘‘gharaṁ gantvā’’ti (pārā. 529) vuttaṁ.",
  "tika-vin09t16:115_4": "Ettha ca pacuravohāravasenāti yebhuyyavohāravasena.",
  "tika-vin09t16:115_5": "Yebhuyyena hi gharasāmikaṁ daṭṭhukāmā tassa gharaṁ gacchantīti tatheva bahulavohāro.",
  "tika-vin09t16:115_6": "Vikappanti visiṭṭho kappo vikappo, vi-saddo cettha visiṭṭhattho. Tenāha ‘‘visiṭṭhakappa’’nti. Iminā vacanatthamāha.",
  "tika-vin09t16:115_7": "‘‘Adhikavidhāna’’nti iminā pana adhippāyatthaṁ.",
  "tika-vin09t16:115_8": "Yathā pana tamāpajjatīti yenākārena taṁ vikappaṁ āpajjati.",
  "tika-vin09t16:115_9": "Taṁ dassetunti taṁ ākāraṁ dassetuṁ.",
  "tika-vin09t16:116_0": "‘‘Sādhū’’ti ayaṁ saddo sampaṭicchanasampahaṁsanasundarāyācanādīsu dissati. Tathā hesa ‘‘sādhu,",
  "tika-vin09t16:116_1": "bhanteti kho so bhikkhu bhagavato bhāsitaṁ abhinanditvā anumoditvā’’tiādīsu (ma. ni. 3.86) sampaṭicchane dissati,",
  "tika-vin09t16:116_2": "‘‘sādhu sādhu sāriputtā’’tiādīsu (dī. ni. 3.349; ma. ni. 1.340) sampahaṁsane.",
  "tika-vin09t16:117_0": "‘‘Sādhu dhammaruci rājā, sādhu paññāṇavā naro;",
  "tika-vin09t16:118_0": "Sādhu mittānamaddubbho,",
  "tika-vin09t16:118_1": "pāpassākaraṇaṁ sukha’’ntiādīsu. (jā. 2.18.101) –",
  "tika-vin09t16:119_0": "Sundare, ‘‘sādhu me, bhante bhagavā,",
  "tika-vin09t16:119_1": "saṁkhittena dhammaṁ desetū’’tiādīsu (saṁ. ni. 3.64-68) āyācane,",
  "tika-vin09t16:119_2": "idhāpi āyācaneyeva daṭṭhabboti (dī. ni. aṭṭha. 1.189; ma. ni. aṭṭha. 1.1 mūlapariyāyasuttavaṇṇanā; su. ni. aṭṭha.",
  "tika-vin09t16:119_3": "1.115 aggikabhāradvājasuttavaṇṇanā; bu. vaṁ. aṭṭha.",
  "tika-vin09t16:119_4": "1.49) āha ‘‘sādhūtiāyācane nipāto’’ti.",
  "tika-vin09t16:119_5": "Tattha āyācaneti abhimukhaṁ yācane, abhipatthanāyanti attho.",
  "tika-vin09t16:119_6": "Parivitakke nipātoti sambandho. Ālapatīti āmanteti.",
  "tika-vin09t16:119_7": "Āyatādīsūti ettha ādisaddena vitthataappitasaṇhānaṁ gahaṇaṁ.",
  "tika-vin09t16:119_8": "Yasmā pana na imassa āpajjanamatteneva āpatti sīsaṁ eti,",
  "tika-vin09t16:119_9": "tasmā ‘‘tassa vacanenā’’tiādi vuttaṁ.",
  "tika-vin09t16:119_10": "Payogeti suttapariyesanādipayoge.",
  "tika-vin09t16:120_0": "Mahagghaṁ cetāpetukāmaṁ appagghanti vīsatiagghanakaṁ cīvaraṁ cetāpetukāmaṁ ‘‘alaṁ mayhaṁ tena,",
  "tika-vin09t16:120_1": "dasaagghanakaṁ vā aṭṭhagghanakaṁ vā dehī’’ti vadantassāti attho. Evarūpanti evaṁ samabhāgaṁ, iminā samakanti vuttaṁ hoti. Tañca kho agghavaseneva, na pamāṇavasena.",
  "tika-vin09t16:120_2": "Agghavaḍḍhanakañhi idaṁ sikkhāpadaṁ.",
  "tika-vin09t16:121_0": "Paṭhamaupakkhaṭasikkhāpadavaṇṇanā niṭṭhitā.",
  "tika-vin09t16:122_0": "9. Dutiyaupakkhaṭasikkhāpadavaṇṇanā",
  "tika-vin09t16:123_0": "Kasmā iminā nayena attho veditabboti āha ‘‘idañhī’’tiādi. Hīti kāraṇatthe nipāto.",
  "tika-vin09t16:123_1": "Na koci visesoti āha ‘‘kevala’’ntiādi.",
  "tika-vin09t16:124_0": "Dutiyaupakkhaṭasikkhāpadavaṇṇanā niṭṭhitā.",
  "tika-vin09t16:125_0": "10. Rājasikkhāpadavaṇṇanā",
  "tika-vin09t16:126_0": "Rājatobhogganti rājato laddhabhoggaṁ. Rājabhoggoti rājāmatto.",
  "tika-vin09t16:126_1": "Rājato bhogoti raññā dinnaṁ issariyaṁ.",
  "tika-vin09t16:126_2": "Iminātiādīti ‘‘iminā cīvaracetāpannena cīvaraṁ cetāpetvā itthannāmaṁ bhikkhuṁ cīvarena acchādehī’’ti idaṁ. Āgamanasuddhinti mūlasuddhiṁ.",
  "tika-vin09t16:126_3": "Yadi hi iminā kappiyanīhārena apesetvā ‘‘idaṁ itthannāmassa bhikkhuno dehī’’ti peseyya,",
  "tika-vin09t16:126_4": "sopi dūto taṁ bhikkhuṁ upasaṅkamitvā evaṁ vadeyya ‘‘idaṁ kho, bhante,",
  "tika-vin09t16:126_5": "āyasmantaṁ uddissa cīvaracetāpannaṁ ābhataṁ,",
  "tika-vin09t16:126_6": "paṭiggaṇhātu āyasmā cīvaracetāpanna’’nti (pārā. 538),",
  "tika-vin09t16:126_7": "tadā paṭikkhipitvāpi kappiyakārakaṁ puṭṭhena taṁ niddisituṁ na vaṭṭati. Tenāha ‘‘sace hī’’tiādi.",
  "tika-vin09t16:126_8": "Akappiyavatthuṁ ārabbhāti hiraññādiṁ ārabbha.",
  "tika-vin09t16:126_9": "Īdisena dūtavacanenāti ‘‘paṭiggaṇhātu āyasmā cīvaracetāpanna’’nti evarūpena dūtavacanena.",
  "tika-vin09t16:126_10": "Tasmāti yasmā sampaṭicchituṁ akappiyaṁ hoti, tasmā. Suvaṇṇanti jātarūpaṁ. Rajatanti rūpiyaṁ.",
  "tika-vin09t16:126_11": "Kahāpaṇenāti suvaṇṇamayo vā rūpiyamayo vā pākatiko vā kahāpaṇo. Māsakoti lohamāsako vā hotu, dārumāsako vā hotu, jatumāsako vā hotu,",
  "tika-vin09t16:126_12": "yo yo yattha yattha janapade yadā yadā vohāraṁ gacchati,",
  "tika-vin09t16:126_13": "antamaso aṭṭhimayopi cammamayopi rukkhaphalabījamayopi samuṭṭhāpitarūpopi asamuṭṭhāpitarūpopi sabbo idha māsakoti veditabbo. Ettha ca yaṁ vattabbaṁ,",
  "tika-vin09t16:126_14": "taṁ rūpiyasikkhāpade vakkhāma.",
  "tika-vin09t16:127_0": "Muttāti hatthikumbhajādikā aṭṭhavidhā muttā.",
  "tika-vin09t16:127_1": "Tathā hi hatthikumbhaṁ varāhadāṭhaṁ, bhujaṅgasīsaṁ, valāhakaṁ, veḷu, macchasiro, saṅkho, sippīti aṭṭha muttāyoniyo.",
  "tika-vin09t16:127_2": "Tattha yā macchasaṅkhasippijātā, sā sāmuddikā,",
  "tika-vin09t16:127_3": "bhujaṅgajāpi kāci sāmuddikā hoti. Itarā asāmuddikā.",
  "tika-vin09t16:127_4": "Yasmā pana bahulaṁ sāmuddikāva muttā loke dissanti, tatthāpi sippijāva, itarā kadāci.",
  "tika-vin09t16:127_5": "Tasmā sammohavinodaniyaṁ ‘‘muttāti sāmuddikamuttā’’ti (vibha. aṭṭha. 172) vuttaṁ.",
  "tika-vin09t16:127_6": "Maṇīti ṭhapetvā veḷuriyādike antamaso jātiphalikaṁ upādāya sabbopi nīlapītādivaṇṇabhedo maṇīti veditabbo,",
  "tika-vin09t16:127_7": "pacitvā kato pana kācamaṇiyeveko pattādibhaṇḍamūlatthaṁ sampaṭicchituṁ vaṭṭati. Veḷuriyo nāma vaṁsavaṇṇamaṇi.",
  "tika-vin09t16:127_8": "Saṅkhoti dhamanasaṅkho dhotaviddho ratanamisso,",
  "tika-vin09t16:127_9": "pānīyasaṅkho pana ratanāmissakato,",
  "tika-vin09t16:127_10": "so ca añjanādibhesajjatthāya,",
  "tika-vin09t16:127_11": "bhaṇḍamūlatthāya ca sampaṭicchituṁ vaṭṭati.",
  "tika-vin09t16:127_12": "Silāti dhotaviddhā ratanasaṁyuttā muggavaṇṇā silā.",
  "tika-vin09t16:127_13": "Ratanena pana amissā satthakanisānādiatthāya paṭiggaṇhituṁ vaṭṭati.",
  "tika-vin09t16:127_14": "Ettha ca ‘‘ratanasaṁyuttāti suvaṇṇena saddhiṁ yojetvā pacitvā katā’’ti vadanti.",
  "tika-vin09t16:127_15": "Pavāḷanti dhotampi adhotampi sabbaṁ pavāḷaṁ. Lohitaṅkoti rattamaṇi. Masāragallanti kabaramaṇi.",
  "tika-vin09t16:127_16": "Yaṁ ‘‘marakata’’ntipi vuccati.",
  "tika-vin09t16:128_0": "Satta dhaññānīti sānulomāni sāliādīni satta dhaññāni.",
  "tika-vin09t16:128_1": "Nīvārādiupadhaññassa pana sāliādimūladhaññantogadhattā ‘‘satta dhaññānī’’ti vuttaṁ.",
  "tika-vin09t16:128_2": "Dāsidāsakhettavatthupupphārāmaphalārāmādayoti ettha dāsī nāma antojātadhanakkītakaramarānītappabhedā. Tathā dāso.",
  "tika-vin09t16:128_3": "Khettaṁ nāma yasmiṁ pubbaṇṇaṁ ruhati.",
  "tika-vin09t16:128_4": "Vatthu nāma yasmiṁ aparaṇṇaṁ ruhati. Yattha vā ubhayampi ruhati, taṁ khettaṁ.",
  "tika-vin09t16:128_5": "Tadatthāya akatabhūmibhāgo vatthu.",
  "tika-vin09t16:128_6": "Khettavatthusīsena cettha vāpitaḷākādīnipi saṅgahitāneva.",
  "tika-vin09t16:128_7": "Vassikādīnaṁ pupphanako pupphārāmo.",
  "tika-vin09t16:128_8": "Ambaphalādīnaṁ phalanako phalārāmo.",
  "tika-vin09t16:128_9": "Na kevalañca attanoyevatthāya sampaṭicchituṁ na vaṭṭati,",
  "tika-vin09t16:128_10": "sacepi koci jātarūparajataṁ ānetvā ‘‘idaṁ saṅghassa dammi, ārāmaṁ vā karotha,",
  "tika-vin09t16:128_11": "cetiyaṁ vā bhojanasālādīnaṁ vā aññatara’’nti vadati,",
  "tika-vin09t16:128_12": "idampi sampaṭicchituṁ na vaṭṭati.",
  "tika-vin09t16:128_13": "‘‘Yassa kassaci hi aññassa atthāya sampaṭicchantassa dukkaṭaṁ hotī’’ti (pārā. aṭṭha.",
  "tika-vin09t16:128_14": "2.538-539) mahāpaccariyaṁ vuttaṁ.",
  "tika-vin09t16:128_15": "Tenāha ‘‘cetiyasaṅghagaṇapuggalānaṁ vā atthāya sampaṭicchituṁ na vaṭṭantī’’ti.",
  "tika-vin09t16:129_0": "Sace pana saṅghaṁ vā gaṇaṁ vā puggalaṁ vā anāmasitvā ‘‘idaṁ hiraññasuvaṇṇaṁ cetiyassa dema, vihārassa dema,",
  "tika-vin09t16:129_1": "navakammassa demā’’ti vadanti, paṭikkhipituṁ na vaṭṭati.",
  "tika-vin09t16:129_2": "‘‘Ime idaṁ bhaṇantī’’ti kappiyakārakānaṁ ācikkhitabbaṁ.",
  "tika-vin09t16:129_3": "‘‘Cetiyādīnaṁ atthāya tumhe gahetvā ṭhapethā’’ti vutte pana ‘‘amhākaṁ gahetuṁ na vaṭṭatī’’ti paṭikkhipitabbaṁ.",
  "tika-vin09t16:130_0": "Veyyāvaccakaroti kiccakaro.",
  "tika-vin09t16:130_1": "Idha pana sabbo kiccakarova ‘‘veyyāvaccakaro’’ti adhippetoti āha ‘‘kappiyakārako’’ti.",
  "tika-vin09t16:130_2": "Eso khoti ‘‘asukavīthiyaṁ asukaghare asukanāmo’’ti parammukhaṁ vadati.",
  "tika-vin09t16:130_3": "Itarampīti parammukhāniddiṭṭhampi. ‘‘Attho me, āvuso,",
  "tika-vin09t16:130_4": "cīvarenā’’ti etaṁ codanālakkhaṇanidassananti sambandho.",
  "tika-vin09t16:130_5": "Tattha codanālakkhaṇanidassananti vācāya codanālakkhaṇanidassanaṁ. Tenāha ‘‘sace hī’’tiādi.",
  "tika-vin09t16:130_6": "Idaṁ vā vacanaṁ vattabbanti sambandho.",
  "tika-vin09t16:130_7": "Etassa vā attho yāya kāyaci bhāsāya vattabboti sambandho. ‘‘Dehi me cīvaraṁ, āhara me cīvaraṁ, parivattehi me cīvaraṁ,",
  "tika-vin09t16:130_8": "cetāpehi me cīvara’’nti etāni pana vacanāni etesaṁ vā attho yāya kāyaci bhāsāya na vattabbo. Tenāha ‘‘dehi me’’tiādi. Sādheyyāti nipphādeyya.",
  "tika-vin09t16:130_9": "Iccetaṁ kusalanti evaṁ yāvatatiyaṁ codanena tassa cīvarassa yadetaṁ abhinipphādanaṁ,",
  "tika-vin09t16:130_10": "etaṁ kusalaṁ sādhu suṭṭhūti attho. Tenāha ‘‘etaṁ sundara’’nti.",
  "tika-vin09t16:131_0": "Chakkhattuṁ paramo paricchedo assāti chakkhattuparamaṁ.",
  "tika-vin09t16:131_1": "Idañhi ‘‘ṭhātabba’’nti imissā kiriyāya visesanaṁ,",
  "tika-vin09t16:131_2": "chakkhattuparamaṁ ṭhānaṁ kātabbanti attho.",
  "tika-vin09t16:131_3": "Tenāha ‘‘bhāvanapuṁsakavacanameta’’nti,",
  "tika-vin09t16:131_4": "etaṁ bhāve ṭhātabbanti vuttadhātvatthamatte sādhetabbe napuṁsakaliṅgavacananti attho. Na nisīditabbanti ‘‘idha, bhante,",
  "tika-vin09t16:131_5": "nisīdathā’’ti vuttepi na nisīditabbaṁ .",
  "tika-vin09t16:131_6": "Na āmisaṁ paṭiggahetabbanti yāgukhajjakādibhedaṁ kiñci āmisaṁ ‘‘gaṇhatha,",
  "tika-vin09t16:131_7": "bhante’’ti yāciyamānenāpi na gaṇhitabbaṁ. Na dhammo bhāsitabboti (pārā. aṭṭha.",
  "tika-vin09t16:131_8": "2.538-539) ‘‘maṅgalaṁ vā anumodanaṁ vā bhāsathā’’ti yāciyamānenāpi na kiñci bhāsitabbaṁ.",
  "tika-vin09t16:131_9": "Ṭhānaṁ bhañjatīti ṭhitiṁ vināseti.",
  "tika-vin09t16:131_10": "Ṭhatvā cīvaraṁ gahetuṁ āgatena hi taṁ uddissa tuṇhībhūtena ṭhātabbameva, na nisajjādikaṁ kātabbaṁ.",
  "tika-vin09t16:131_11": "Iminā pana taṁ katanti ṭhānaṁ vināsitaṁ hoti.",
  "tika-vin09t16:131_12": "Tenāha ‘‘āgatakāraṇaṁ vināsetī’’ti.",
  "tika-vin09t16:131_13": "‘‘Āgatakāraṇaṁ nāma ṭhānameva,",
  "tika-vin09t16:131_14": "tasmā ‘na kātabba’nti vāritassa katattā nisajjādīsu katesu chasu ṭhānesu ekaṁ ṭhānaṁ bhañjatī’’ti (sārattha. ṭī.",
  "tika-vin09t16:131_15": "2.537-539) ayamettha adhippāyo.",
  "tika-vin09t16:131_16": "Chakkhattuparamaṁ tuṇhībhūtena uddissa ṭhātabbaṁ.",
  "tika-vin09t16:131_17": "‘‘Na aññaṁ kiñci kātabba’’nti hi idaṁ ṭhānalakkhaṇaṁ. Tenevāha ‘‘ida’’ntiādi.",
  "tika-vin09t16:131_18": "Tattha idanti ‘‘catukkhattuṁ pañcakkhattuṁ,",
  "tika-vin09t16:131_19": "chakkhattuparamaṁ tuṇhībhūtena uddissa ṭhātabba’’nti vacanaṁ.",
  "tika-vin09t16:131_20": "Ettha ca ‘‘nisīdanādimhi kate puna cīvaraṁ gahetuṁ na labhatī’’ti keci.",
  "tika-vin09t16:131_21": "‘‘Dve ṭhānāni parihāyantī’’ti aññe.",
  "tika-vin09t16:131_22": "‘‘Ekaṁ ṭhānaṁ parihāyatī’’ti apare.",
  "tika-vin09t16:131_23": "Ubhayaṁ karotīti codetipi tiṭṭhatipi.",
  "tika-vin09t16:132_0": "‘‘Tatra tatra ṭhāne tiṭṭhatī’’ti idaṁ codakassa ṭhitaṭṭhitaṭṭhānato apakkamma tatra tatra cīvaraṁ uddissa ṭhānaṁyeva sandhāya vuttaṁ.",
  "tika-vin09t16:132_1": "Etthāti etesu dvīsu codanāṭṭhānesu.",
  "tika-vin09t16:133_0": "Kiṁ pana sabbakappiyakārakesu (pārā. aṭṭha. 2.538-539; vi. saṅga. aṭṭha. 65) evaṁ paṭipajjitabbanti? Na paṭipajjitabbaṁ.",
  "tika-vin09t16:133_1": "Ayañhi kappiyakārako nāma saṅkhepato duvidho niddiṭṭho ca aniddiṭṭho ca.",
  "tika-vin09t16:133_2": "Tattha ca niddiṭṭho duvidho bhikkhunā niddiṭṭho, dūtena niddiṭṭhoti.",
  "tika-vin09t16:133_3": "Aniddiṭṭhopi duvidho mukhavevaṭikakappiyakārako, parammukhakappiyakārakoti.",
  "tika-vin09t16:133_4": "Tesu bhikkhunā niddiṭṭho sammukhāsammukhavasena catubbidho hoti, tathā dūtena niddiṭṭhopi.",
  "tika-vin09t16:134_0": "Kathaṁ?",
  "tika-vin09t16:134_1": "Idhekacco bhikkhussa cīvaratthāya dūtena akappiyavatthuṁ pahiṇati,",
  "tika-vin09t16:134_2": "dūto ca taṁ bhikkhuṁ upasaṅkamitvā ‘‘idaṁ, bhante,",
  "tika-vin09t16:134_3": "itthannāmena tumhākaṁ cīvaratthāya pahitaṁ, gaṇhatha na’’nti vadati.",
  "tika-vin09t16:134_4": "Bhikkhu ‘‘idaṁ na kappatī’’ti paṭikkhipati. Dūto ‘‘atthi pana te, bhante, veyyāvaccakaro’’ti pucchati,",
  "tika-vin09t16:134_5": "puññatthikehi ca upāsakehi ‘‘bhikkhūnaṁ veyyāvaccaṁ karothā’’ti āṇattā vā bhikkhūnaṁ vā sandiṭṭhā sambhattā keci veyyāvaccakarā honti,",
  "tika-vin09t16:134_6": "tesaṁ aññataro tasmiṁ khaṇe bhikkhussa santike nisinno hoti,",
  "tika-vin09t16:134_7": "bhikkhu taṁ niddisati ‘‘ayaṁ bhikkhūnaṁ veyyāvaccakaro’’ti .",
  "tika-vin09t16:134_8": "Dūto tassa hatthe akappiyavatthuṁ datvā ‘‘therassa cīvaraṁ kiṇitvā dehī’’ti gacchati,",
  "tika-vin09t16:134_9": "ayaṁ bhikkhunā sammukhāniddiṭṭho.",
  "tika-vin09t16:135_0": "No ce bhikkhussa (pārā. aṭṭha. 2.537; vi. saṅga. aṭṭha. 65) santike nisinno hoti,",
  "tika-vin09t16:135_1": "apica kho bhikkhu niddisati ‘‘asukasmiṁ nāma gāme itthannāmo bhikkhūnaṁ veyyāvaccakaro’’ti.",
  "tika-vin09t16:135_2": "So gantvā tassa hatthe akappiyavatthuṁ datvā ‘‘therassa cīvaraṁ kiṇitvā dadeyyāsī’’ti āgantvā bhikkhussa ārocetvā gacchati,",
  "tika-vin09t16:135_3": "ayameko bhikkhunā asammukhāniddiṭṭho.",
  "tika-vin09t16:136_0": "Na heva kho so dūto attanā āgantvā āroceti,",
  "tika-vin09t16:136_1": "apica kho aññaṁ pahiṇati ‘‘dinnaṁ mayā, bhante,",
  "tika-vin09t16:136_2": "tassa hatthe cīvaracetāpannaṁ, cīvaraṁ gaṇheyyāthā’’ti,",
  "tika-vin09t16:136_3": "ayaṁ dutiyo bhikkhunā asammukhāniddiṭṭho.",
  "tika-vin09t16:137_0": "Na heva kho aññaṁ pahiṇati,",
  "tika-vin09t16:137_1": "apica kho gacchantova bhikkhuṁ vadati ‘‘ahaṁ tassa hatthe cīvaracetāpannaṁ dassāmi,",
  "tika-vin09t16:137_2": "tumhe cīvaraṁ gaṇheyyāthā’’ti,",
  "tika-vin09t16:137_3": "ayaṁ tatiyo bhikkhunā asammukhāniddiṭṭhoti evaṁ eko sammukhāniddiṭṭho tayo asammukhāniddiṭṭhāti ime cattāro bhikkhunā niddiṭṭhaveyyāvaccakarā nāma.",
  "tika-vin09t16:137_4": "Etesu imasmiṁ rājasikkhāpade vuttanayeneva paṭipajjitabbaṁ.",
  "tika-vin09t16:138_0": "Aparo bhikkhu purimanayeneva dūtena pucchito natthitāya vā avicāretukāmatāya vā ‘‘natthamhākaṁ kappiyakārako’’ti vadati,",
  "tika-vin09t16:138_1": "tasmiñca khaṇe koci manusso āgacchati,",
  "tika-vin09t16:138_2": "dūto tassa hatthe akappiyavatthuṁ datvā ‘‘imassa hatthato cīvaraṁ gaṇheyyāthā’’ti vatvā gacchati,",
  "tika-vin09t16:138_3": "ayaṁ dūtena sammukhāniddiṭṭho.",
  "tika-vin09t16:139_0": "Aparo dūto gāmaṁ pavisitvā attanā abhirucitassa kassaci hatthe akappiyavatthuṁ datvā purimanayeneva āgantvā vā āroceti, aññaṁ vā pahiṇati,",
  "tika-vin09t16:139_1": "‘‘ahaṁ asukassa nāma hatthe cīvaracetāpannaṁ dassāmi,",
  "tika-vin09t16:139_2": "tumhe cīvaraṁ gaṇheyyāthā’’ti vatvā vā gacchati,",
  "tika-vin09t16:139_3": "ayaṁ tatiyo dūtena asammukhāniddiṭṭhoti evaṁ eko sammukhāniddiṭṭho,",
  "tika-vin09t16:139_4": "tayo asammukhāniddiṭṭhāti ime cattāro dūtena niddiṭṭhaveyyāvaccakarā nāma.",
  "tika-vin09t16:139_5": "Etesu meṇḍakasikkhāpade vuttanayeneva paṭipajjitabbaṁ.",
  "tika-vin09t16:140_0": "Vuttañhetaṁ –",
  "tika-vin09t16:141_0": "‘‘Santi, bhikkhave, manussā saddhā pasannā,",
  "tika-vin09t16:141_1": "te kappiyakārakānaṁ hatthe hiraññaṁ upanikkhipanti ‘iminā ayyassa yaṁ kappiyaṁ, taṁ dethā’ti. Anujānāmi, bhikkhave, yaṁ tato kappiyaṁ, taṁ sādituṁ, na tvevāhaṁ, bhikkhave,",
  "tika-vin09t16:141_2": "kenaci pariyāyena jātarūparajataṁ sāditabbaṁ pariyesitabbanti vadāmī’’ti (mahāva. 299).",
  "tika-vin09t16:142_0": "Ettha ca codanāya parimāṇaṁ natthi.",
  "tika-vin09t16:142_1": "Mūlaṁ asādiyantena sahassakkhattumpi codanāya vā ṭhānena vā kappiyabhaṇḍaṁ sādituṁ vaṭṭati. No ce deti,",
  "tika-vin09t16:142_2": "aññaṁ kappiyakārakaṁ ṭhapetvāpi āharāpetabbaṁ. Sace icchati, mūlasāmikānampi kathetabbaṁ. No ce icchati, na kathetabbaṁ.",
  "tika-vin09t16:143_0": "Aparo bhikkhu purimanayeneva dūtena pucchito ‘‘natthamhākaṁ kappiyakārako’’ti vadati,",
  "tika-vin09t16:143_1": "tadañño samīpe ṭhito sutvā ‘‘āhara, bho,",
  "tika-vin09t16:143_2": "ahaṁ ayyassa cīvaraṁ cetāpetvā dassāmī’’ti vadati. Dūto ‘‘handa, bho,",
  "tika-vin09t16:143_3": "dadeyyāsī’’ti tassa hatthe datvā bhikkhussa anārocetvāva gacchati,",
  "tika-vin09t16:143_4": "ayaṁ mukhavevaṭikakappiyakārako.",
  "tika-vin09t16:144_0": "Aparo (pārā. aṭṭha. 2.538-539; vi. saṅga. aṭṭha.",
  "tika-vin09t16:144_1": "65) bhikkhuno upaṭṭhākassa vā aññassa vā hatthe akappiyavatthuṁ datvā ‘‘therassa cīvaraṁ dadeyyāsī’’ti ettova pakkamati,",
  "tika-vin09t16:144_2": "ayaṁ parammukhakappiyakārakoti ime dve aniddiṭṭhakappiyakārakā nāma.",
  "tika-vin09t16:144_3": "Etesu aññātakaappavāritesu viya paṭipajjitabbaṁ.",
  "tika-vin09t16:145_0": "Sace sayameva cīvaraṁ ānetvā denti, gahetabbaṁ. No ce, na kiñci vattabbā. Tenāha ‘‘sace’’tiādi.",
  "tika-vin09t16:145_1": "Kappiyakāraketi sammukhāsammukhavasena cattāro kappiyakāraketi attho.",
  "tika-vin09t16:145_2": "‘‘Dāyako sayamevā’’ti iminā bhikkhuṁ paṭikkhipati, na dūtaṁ.",
  "tika-vin09t16:145_3": "Tasmā dūtena niddiṭṭhopi yathāruci codetuṁ vaṭṭati.",
  "tika-vin09t16:145_4": "Mukhaṁ vivaritvā sayameva kappiyakārakattaṁ upagatoti mukhavevaṭikakappiyakārako.",
  "tika-vin09t16:145_5": "Evanti ‘‘eso kho’’tiādinā yathāvuttena ākārena.",
  "tika-vin09t16:145_6": "Dassitā honti saṅkhepatoti adhippāyo.",
  "tika-vin09t16:146_0": "Vuttacodanāṭṭhānaparimāṇatoti vuttacodanāparimāṇato ca vuttaṭṭhānaparimāṇato ca. Santikanti samīpaṁ.",
  "tika-vin09t16:146_1": "Tatthāti ettha kathamayamattho labbhatīti āha ‘‘samīpatthe hi idaṁ bhummavacana’’nti .",
  "tika-vin09t16:146_2": "Idaṁ vuttaṁ hoti – ‘‘gaṅgāyaṁ goyūthāni caranti,",
  "tika-vin09t16:146_3": "kūpe gaggakūla’’ntiādīsu viya yasmā samīpādhāre idaṁ sattamīvibhattivacanaṁ, tasmā ayamattho labbhatīti.",
  "tika-vin09t16:146_4": "Evaṁ akarontoti sāmaṁ vā agacchanto, dūtaṁ vā apāhento.",
  "tika-vin09t16:147_0": "Ajjaṇho, bhante, āgamehīti, bhante,",
  "tika-vin09t16:147_1": "ajja ekadivasaṁ amhākaṁ tiṭṭha, adhivāsehīti attho.",
  "tika-vin09t16:147_2": "Tikapācittiyanti atirekesu codanāṭṭhānesu atirekasaññivematikaūnakasaññīnaṁ vasena tīṇi pācittiyāni.",
  "tika-vin09t16:147_3": "Tikkhattuṁ codanāya chakkhattuṁ ṭhānena,",
  "tika-vin09t16:147_4": "ūnakatikkhattuṁ codanāya ūnakacchakkhattuṁ ṭhānena laddhepi anāpatti. Appitatāti patiṭṭhāpitatā,",
  "tika-vin09t16:147_5": "‘‘saññatto so mayā’’tiādinā (pārā. 538) kathitatāti vuttaṁ hoti.",
  "tika-vin09t16:148_0": "Rājasikkhāpadavaṇṇanā niṭṭhitā.",
  "tika-vin09t16:149_0": "Cīvaravaggo paṭhamo.",
  "tika-vin09t16:150_0": "2. Eḷakalomavaggo",
  "tika-vin09t16:151_0": "1. Kosiyasikkhāpadavaṇṇanā",
  "tika-vin09t16:152_0": "Kosiyamissakanti ‘‘kosakārakā’’ti laddhavohārānaṁ pāṇakānaṁ kosato nibbattaṁ aṁsu kosiyaṁ, tena missaṁ kosiyamissakaṁ.",
  "tika-vin09t16:152_1": "Tena pana kosiyena appakenāpi missitaṁ kosiyamissakameva,",
  "tika-vin09t16:152_2": "na idaṁ abbohārikanti vattuṁ labbhā. Tenāha ‘‘ekenāpī’’tiādi.",
  "tika-vin09t16:152_3": "Kosiyaṁsunāti kimikosasambhavena aṁsunā.",
  "tika-vin09t16:152_4": "‘‘Antamaso’’tiādikaṁ pana imassa sikkhāpadassa acittakattā vuttaṁ.",
  "tika-vin09t16:152_5": "Santhataṁ nāma santharitvā kataṁ avāyimaṁ.",
  "tika-vin09t16:152_6": "Tenāha ‘‘same bhūmibhāge’’tiādi.",
  "tika-vin09t16:152_7": "Imasseva vacanassa anusārenāti imasseva paṭhamasanthatassa nissajjanavidhānavacanānusārena.",
  "tika-vin09t16:152_8": "Sabbasanthatanti sabbasanthatanissajjanavidhānaṁ.",
  "tika-vin09t16:153_0": "Aññassatthāya kārāpane dukkaṭattā attano atthāya kārāpanavasena ‘‘sāṇattika’’nti vuttaṁ.",
  "tika-vin09t16:153_1": "Attanā vippakatapariyosāpananayenāti ‘‘attanā vippakataṁ attanā pariyosāpeti, nissaggiyaṁ pācittiyaṁ.",
  "tika-vin09t16:153_2": "Attanā vippakataṁ parehi pariyosāpeti, nissaggiyaṁ pācittiyaṁ.",
  "tika-vin09t16:153_3": "Parehi vippakataṁ attanā pariyosāpeti, nissaggiyaṁ pācittiyaṁ.",
  "tika-vin09t16:153_4": "Parehi vippakataṁ parehi pariyosāpeti,",
  "tika-vin09t16:153_5": "nissaggiyaṁ pācittiya’’nti (pārā. 545) iminā nayena.",
  "tika-vin09t16:153_6": "Vitānādikaraṇeti vitānabhūmattharaṇasāṇipākārabhisibibbohanakaraṇe. Yathā ca vitānādikaraṇe,",
  "tika-vin09t16:153_7": "evaṁ tenākārena paribhogepi anāpatti. ‘‘Avāyima’’nti (pārā.",
  "tika-vin09t16:153_8": "544) vuttattā vāyitvā karontassāpi anāpatti.",
  "tika-vin09t16:154_0": "Kosiyasikkhāpadavaṇṇanā niṭṭhitā.",
  "tika-vin09t16:155_0": "2. Suddhakāḷakasikkhāpadavaṇṇanā",
  "tika-vin09t16:156_0": "Kāḷakānanti sabhāvena vā rajanena vā kāḷakānaṁ.",
  "tika-vin09t16:156_1": "Yathāha ‘‘kāḷakaṁ nāma dve kāḷakāni jātiyā kāḷakaṁ vā rajanakāḷakaṁ vā’’ti.",
  "tika-vin09t16:156_2": "Aññehi amissitānanti aññehi amissitakāḷakānanti attho.",
  "tika-vin09t16:156_3": "‘‘Yathā paṭhame ‘ekenāpi kosiyaṁsunā’ti (kaṅkhā. aṭṭha.",
  "tika-vin09t16:156_4": "kosiyasikkhāpadavaṇṇanā) vuttaṁ,",
  "tika-vin09t16:156_5": "tathā idhāpi ‘ekenāpi aññena amissetvā’ti avuttattā aññena pana missakabhogepi apaññāyamānarūpakaṁ ce ‘suddhakāḷaka’micceva vuccatī’’ti (vajira. ṭī. pārājika 547) vadanti.",
  "tika-vin09t16:157_0": "Ettha ca ‘‘idaṁ me, bhante,",
  "tika-vin09t16:157_1": "suddhakāḷakānaṁ eḷakalomānaṁ santhata’’ntiādinā (pārā.",
  "tika-vin09t16:157_2": "549) nissajjanavidhānaṁ veditabbaṁ.",
  "tika-vin09t16:157_3": "Sesanti pubbapayogadukkaṭacatukkapācittiyādikaṁ.",
  "tika-vin09t16:157_4": "Aṅgesu pana ‘‘suddhakāḷakabhāvo’’ti ayaṁ viseso.",
  "tika-vin09t16:158_0": "Suddhakāḷakasikkhāpadavaṇṇanā niṭṭhitā.",
  "tika-vin09t16:159_0": "3. Dvebhāgasikkhāpadavaṇṇanā",
  "tika-vin09t16:160_0": "Gahetabbāti yathā kāḷakā adhikā na honti, tathā gahetabbā.",
  "tika-vin09t16:160_1": "Ṭhapetvā cettha kāḷakaodāte avasesā gocariyesuyeva saṅgahaṁ gacchantīti (sārattha. ṭī. 2.552) daṭṭhabbaṁ.",
  "tika-vin09t16:160_2": "Ettha ca dve bhāgāti ukkaṭṭhaparicchedo kāḷakānaṁ adhikaggahaṇassa paṭikkhepavasena sikkhāpadassa paññattattā.",
  "tika-vin09t16:160_3": "Tasmā kāḷakānaṁ bhāgadvayato adhikaṁ na vaṭṭati, ūnakaṁ vaṭṭati. Tenāha ‘‘ekassāpī’’tiādi.",
  "tika-vin09t16:160_4": "Ekassāpi kāḷakalomassa atirekabhāveti tulāya dhārayitvā ṭhapitesu antamaso vātavegenapi pahitassa ekassāpi kāḷakalomassa adhikabhāve satīti attho. ‘‘Tatiyaṁ odātānaṁ,",
  "tika-vin09t16:160_5": "catutthaṁ gocariyāna’’nti idaṁ pana heṭṭhimaparicchedo tesaṁ adhikaggahaṇe paṭikkhepābhāvato.",
  "tika-vin09t16:160_6": "Tasmā tesaṁ vuttappamāṇato adhikampi vaṭṭati.",
  "tika-vin09t16:161_0": "Ettha ca ‘‘idaṁ me, bhante,",
  "tika-vin09t16:161_1": "santhataṁ anādiyitvā dve tule suddhakāḷakānaṁ eḷakalomānaṁ, tulaṁ odātānaṁ,",
  "tika-vin09t16:161_2": "tulaṁ gocariyānaṁ santhataṁ kārāpitaṁ nissaggiya’’nti (pārā.",
  "tika-vin09t16:161_3": "554) iminā nayena nissajjanavidhānaṁ veditabbaṁ.",
  "tika-vin09t16:161_4": "Ādāya ca vuttaparicchedena anādāya ca karaṇato kiriyākiriyaṁ.",
  "tika-vin09t16:161_5": "Sesanti pubbapayogadukkaṭacatukkapācittiyādikaṁ.",
  "tika-vin09t16:161_6": "Ayaṁ pana viseso – tulaṁ odātānaṁ tulaṁ gocariyānaṁ ādiyitvā karaṇe,",
  "tika-vin09t16:161_7": "bahutaraṁ odātānaṁ bahutaraṁ gocariyānaṁ ādiyitvā karaṇe ,",
  "tika-vin09t16:161_8": "suddhaṁ odātānaṁ suddhaṁ gocariyānaṁ ādiyitvā karaṇe ca anāpattīti.",
  "tika-vin09t16:162_0": "Aṅgesu pana paṭhamaṅgaṁ kāḷakānaṁ dvebhāgato atirekabhāvoti daṭṭhabbaṁ.",
  "tika-vin09t16:162_1": "Imāni tīṇi na kevalaṁ anissaṭṭhāneva paribhuñjituṁ na vaṭṭantīti āha ‘‘imāni panā’’tiādi.",
  "tika-vin09t16:162_2": "‘‘Paribhuñjituṁ na vaṭṭantī’’ti iminā yadi paribhuñjati, dukkaṭanti dasseti.",
  "tika-vin09t16:163_0": "Dvebhāgasikkhāpadavaṇṇanā niṭṭhitā.",
  "tika-vin09t16:164_0": "4. Chabbassasikkhāpadavaṇṇanā",
  "tika-vin09t16:165_0": "Yaṁ santhatasammutiṁ detīti sambandho.",
  "tika-vin09t16:165_1": "Gilānassa bhikkhunoti yassa vinā santhatā na phāsu hoti,",
  "tika-vin09t16:165_2": "na sakkoti ca santhataṁ ādāya pakkamituṁ,",
  "tika-vin09t16:165_3": "evaṁbhūtassa gilānassa bhikkhuno.",
  "tika-vin09t16:165_4": "Santhatasammutiṁ detīti ‘‘suṇātu me, bhante, saṅgho,",
  "tika-vin09t16:165_5": "ayaṁ itthannāmo bhikkhu gilāno na sakkoti santhataṁ ādāya pakkamitu’’ntiādinā (pārā.",
  "tika-vin09t16:165_6": "560) padabhājane vuttāya ñattidutiyakammavācāya santhatasammutiṁ deti.",
  "tika-vin09t16:166_0": "Sāti santhatasammuti.",
  "tika-vin09t16:166_1": "Vūpasanto vā puna kuppatīti vūpasanto vā so ābādho puna kuppati, anuvassampi kātuṁ vaṭṭati,",
  "tika-vin09t16:166_2": "puna sammutidānakiccaṁ natthīti adhippāyo.",
  "tika-vin09t16:166_3": "Na kevalaṁ tasmiṁyeva roge kuppite,",
  "tika-vin09t16:166_4": "atha kho aññasmiṁ roge kuppitepi gatagataṭṭhāne anuvassaṁ kātuṁ labhati.",
  "tika-vin09t16:166_5": "Teneva hi samantapāsādikāyaṁ ‘‘sace arogo hutvā puna mūlabyādhināva gilāno hoti , soyeva parihāro,",
  "tika-vin09t16:166_6": "natthaññaṁ ‘sammutikicca’nti phussadevatthero āha.",
  "tika-vin09t16:166_7": "Upatissatthero pana so vā byādhi paṭikuppatu, añño vā,",
  "tika-vin09t16:166_8": "sakiṁ ‘gilāno’ti nāmaṁ laddhaṁ laddhameva,",
  "tika-vin09t16:166_9": "puna ‘sammutikiccaṁ natthī’ti āhā’’ti (pārā. aṭṭha.",
  "tika-vin09t16:166_10": "2.557) upatissattheravādo pacchā vutto.",
  "tika-vin09t16:167_0": "Ettha ca ‘‘idaṁ me, bhante,",
  "tika-vin09t16:167_1": "santhataṁ ūnakachabbassāni kārāpitaṁ aññatra bhikkhusammutiyā nissaggiya’’nti (pārā.",
  "tika-vin09t16:167_2": "562) iminā nayena nissajjanavidhānaṁ veditabbaṁ.",
  "tika-vin09t16:167_3": "‘‘Sesaṁ paṭhamasadisamevā’’ti iminā ‘‘attanā kataṁ parehi pariyosāpetī’’tiādikaṁ atidiṭṭhaṁ.",
  "tika-vin09t16:167_4": "Ayaṁ pana viseso – paripuṇṇe chabbasse vā atirekachabbasse vā anāpatti.",
  "tika-vin09t16:167_5": "Aṅgesu ca chabbassānaṁ antobhāvo nānāttaṁ.",
  "tika-vin09t16:168_0": "Chabbassasikkhāpadavaṇṇanā niṭṭhitā.",
  "tika-vin09t16:169_0": "5. Nisīdanasikkhāpadavaṇṇanā",
  "tika-vin09t16:170_0": "Nisīdanasanthatanti ‘‘nisīdanaṁ nāma sadasaṁ vuccatī’’ti ettha padabhājaniyaṁ (pārā.",
  "tika-vin09t16:170_1": "568) vuttattā sadasaṁ santhataṁ,",
  "tika-vin09t16:170_2": "ettha ca nisīdanaggahaṇaṁ santhate cīvarasaññānivāraṇatthaṁ,",
  "tika-vin09t16:170_3": "yato te bhikkhū kambalacīvarasaññāya santhataṁ chaḍḍetvā dhutaṅgāni samādiyiṁsu.",
  "tika-vin09t16:170_4": "Sayanāsanappayojanattā santhatassa ‘‘purāṇasanthataṁ nāmā’’tiādi vuttaṁ. Yatthāti yasmiṁ santhate.",
  "tika-vin09t16:170_5": "Vidatthimattanti sugatavidatthimattaṁ.",
  "tika-vin09t16:170_6": "Ukkaṭṭhaparicchedo cāyaṁ ‘‘anāpatti alabhanto thokataraṁ ādiyitvā karotī’’ti (pārā. 570) padabhājane vuttattā.",
  "tika-vin09t16:170_7": "Ekadeseti idāni kattabbanavasanthatassa ekappadese. Vijaṭetvāti viddhaṁsetvā.",
  "tika-vin09t16:170_8": "Anādāti ya-kāralopenāyaṁ niddesoti āha ‘‘sati purāṇasanthate aggahetvā’’ti.",
  "tika-vin09t16:171_0": "Ettha ca ‘‘idaṁ me, bhante,",
  "tika-vin09t16:171_1": "nisīdanasanthataṁ anādiyitvā purāṇasanthatassa sāmantā sugatavidatthiṁ kārāpitaṁ nissaggiya’’nti (pārā.",
  "tika-vin09t16:171_2": "568) iminā nayena nissajjanavidhānaṁ veditabbaṁ.",
  "tika-vin09t16:171_3": "Santhatavissajjanavatthusmiṁ paññattanti bhagavatā santhatāni vippakiṇṇāni disvā ‘‘saddhādeyyavinipātane kāraṇaṁ natthi,",
  "tika-vin09t16:171_4": "paribhogupāyaṁ nesaṁ dassessāmī’’ti (pārā. aṭṭha.",
  "tika-vin09t16:171_5": "2.566) santhatavissajjanavatthusmiṁ paññattaṁ.",
  "tika-vin09t16:171_6": "Kiriyākiriyattā imassa sikkhāpadassa ‘‘sesaṁ tatiyasadisamevā’’ti vuttaṁ,",
  "tika-vin09t16:171_7": "dvebhāgasikkhāpadasadisamevāti attho.",
  "tika-vin09t16:171_8": "Ayaṁ pana viseso – purāṇasanthatassa sāmantā sugatavidatthiyā ādāya karaṇe,",
  "tika-vin09t16:171_9": "alabhantassa thokataraṁ ādāya karaṇe,",
  "tika-vin09t16:171_10": "sabbathā alabhantassa anādāya karaṇe ca anāpattīti.",
  "tika-vin09t16:171_11": "Aṅgesu panettha paṭhamaṅgapurāṇasanthatassa sāmantā sugatavidatthianādiyanāti daṭṭhabbaṁ.",
  "tika-vin09t16:172_0": "Nisīdanasikkhāpadavaṇṇanā niṭṭhitā.",
  "tika-vin09t16:173_0": "6. Eḷakalomasikkhāpadavaṇṇanā",
  "tika-vin09t16:174_0": "Addhānamaggappaṭipannassāti addhānameva maggo addhānamaggo, taṁ paṭipannassāti attho.",
  "tika-vin09t16:174_1": "Tenāha ‘‘addhānasaṅkhāta’’ntiādi.",
  "tika-vin09t16:174_2": "Addhānasaddena visesitattā pana ‘‘dīghamagga’’nti vuttaṁ.",
  "tika-vin09t16:174_3": "Addhānagamanasamayassa vibhaṅge ‘‘addhayojanaṁ gacchissāmīti bhuñjitabba’’ntiādivacanato (pāci.",
  "tika-vin09t16:174_4": "218) addhayojanampi addhānamaggo hoti.",
  "tika-vin09t16:174_5": "Eḷakalomāni cetāni addhānamaggato aññattha uppannāni paṭiggahetuṁ na vaṭṭanti,",
  "tika-vin09t16:174_6": "yato ‘‘addhānamaggappaṭipannassā’’tiādikaṁ vuttanti anuyogaṁ sandhāyāha ‘‘sabbañceta’’ntiādi.",
  "tika-vin09t16:174_7": "Tattha sabbañcetanti ‘‘bhikkhuno paneva addhānamaggappaṭipannassa eḷakalomāni uppajjeyyu’’ntiādikaṁ etaṁ sabbaṁ.",
  "tika-vin09t16:174_8": "Vatthumattadīpanamevāti ‘‘tena kho pana samayena aññatarassa bhikkhuno kosalesu janapade sāvatthiṁ gacchantassa antarāmagge eḷakalomāni uppajjiṁsū’’tiādikassa (pārā.",
  "tika-vin09t16:174_9": "571) vatthumattassa dīpanameva.",
  "tika-vin09t16:174_10": "Yattha katthacīti addhānato aññatthāpi yattha katthaci ṭhānesu.",
  "tika-vin09t16:174_11": "Sahatthāti karaṇatthe nissakkavacananti āha ‘‘sahatthenā’’ti. Lakkhaṇavacanañcetaṁ,",
  "tika-vin09t16:174_12": "tasmā yena kenaci sarīrāvayavenāti attho daṭṭhabbo.",
  "tika-vin09t16:174_13": "Tenāha ‘‘attanā haritabbānīti attho’’ti.",
  "tika-vin09t16:174_14": "Asante hāraketi ettha padānaṁ antogadhāvadhāraṇato avadhāraṇattho labbhatīti āha ‘‘asanteyevā’’tiādi.",
  "tika-vin09t16:175_0": "Ettha ca ‘‘imāni me, bhante,",
  "tika-vin09t16:175_1": "eḷakalomāni tiyojanaṁ atikkāmitāni nissaggiyānī’’tiādinā (pārā.",
  "tika-vin09t16:175_2": "573) nissajjanavidhānaṁ veditabbaṁ.",
  "tika-vin09t16:175_3": "Tikapācittiyanti atirekatiyojane atirekatiyojanasaññivematikaūnakasaññīnaṁ vasena tīṇi pācittiyāni.",
  "tika-vin09t16:175_4": "Vāsādhippāyena gantvā tato paraṁ haraṇeti yattha gato,",
  "tika-vin09t16:175_5": "tattha uddesaparipucchādīnaṁ vā paccayādīnaṁ vā alābhena tato paraṁ aññattha haraṇe,",
  "tika-vin09t16:175_6": "tatopi aññatthāti evaṁ yojanasatampi haraṇe anāpatti.",
  "tika-vin09t16:175_7": "Acchinnaṁ vā nissaṭṭhaṁ vāti corehi acchinnaṁ vā vinayakammakataṁ vā.",
  "tika-vin09t16:175_8": "Katabhaṇḍanti kataṁ bhaṇḍaṁ kambalakojavasanthatādi yaṁ kiñci antamaso suttakena baddhamattampi. Tenāha ‘‘antamaso’’tiādi.",
  "tika-vin09t16:175_9": "Yo pana tanukapattatthavikantare (pārā. aṭṭha.",
  "tika-vin09t16:175_10": "2.575) vā āyogaaṁsabaddhakakāyabandhanādīnaṁ antaresu vā pipphalikādīnaṁ malarakkhaṇatthaṁ sipāṭikāyaṁ vā antamaso vātābādhiko kaṇṇacchiddepi lomāni pakkhipitvā gacchati , āpattiyeva.",
  "tika-vin09t16:175_11": "Suttakena pana bandhitvā pakkhittaṁ katabhaṇḍaṭṭhāne tiṭṭhati, veṇiṁ katvā harati, idaṁ nidhānamukhaṁ nāma, āpattiyeva.",
  "tika-vin09t16:176_0": "Paṭhamappaṭilābhoti attano atthāya eḷakalomānaṁ paṭhamuppatti.",
  "tika-vin09t16:176_1": "Etena acchinnanissaṭṭhappaṭiladdhānaṁ paṭikkhepo.",
  "tika-vin09t16:176_2": "Aññassa ajānantassa yāne pakkhipitvāti (pārā. aṭṭha.",
  "tika-vin09t16:176_3": "2.572) gacchante rathādike vā hatthipiṭṭhiādīsu vā sāmikassa ajānantasseva ‘‘harissatī’’ti pakkhipitvā. Agacchantepi eseva nayo.",
  "tika-vin09t16:176_4": "Sace pana agacchante rathādimhi vā hatthipiṭṭhiādīsu vā ṭhapetvā ārohitvā sāreti, heṭṭhā vā gacchanto codeti, pakkosanto vā anubandhāpeti, ‘‘aññaṁ harāpetī’’ti (pārā. 575) vacanato anāpatti.",
  "tika-vin09t16:176_5": "Ettha ca ‘‘ajānantassa yāne’’ti iminā jānantassa ce yāne pakkhipati,",
  "tika-vin09t16:176_6": "aññaṁ harāpeti nāmāti dasseti.",
  "tika-vin09t16:176_7": "Aharaṇapaccāharaṇanti haraṇapaccāharaṇānamabhāvo.",
  "tika-vin09t16:177_0": "Eḷakalomasikkhāpadavaṇṇanā niṭṭhitā.",
  "tika-vin09t16:178_0": "7. Eḷakalomadhovāpanasikkhāpadavaṇṇanā",
  "tika-vin09t16:179_0": "Sakkesūti ‘‘sakyā vata, bho kumārā’’ti (dī. ni.",
  "tika-vin09t16:179_1": "1.267) udānaṁ paṭicca ‘‘sakyā’’ti laddhanāmānaṁ nivāso ekopi janapado ruḷhisaddena ‘‘sakkā’’ti vuccati, tasmiṁ sakkesu janapade.",
  "tika-vin09t16:179_2": "Chabbaggiyā nāma paṇḍukalohitakādayo chamūlakā, tesaṁ sissā ca.",
  "tika-vin09t16:180_0": "Eḷakalomadhovāpanasikkhāpadavaṇṇanā niṭṭhitā.",
  "tika-vin09t16:181_0": "8. Jātarūpasikkhāpadavaṇṇanā",
  "tika-vin09t16:182_0": "Rajatanti na kevalaṁ rūpiyameva idhādhippetaṁ,",
  "tika-vin09t16:182_1": "atha kho yaṁ kiñci vohāragamanīyaṁ kahāpaṇādi ca etaṁ adhippetanti āha ‘‘apicā’’tiādi. Tattha kahāpaṇoti (pārā. aṭṭha.",
  "tika-vin09t16:182_2": "2.583-584) suvaṇṇamayo vā rūpiyamayo vā pākatiko vā.",
  "tika-vin09t16:182_3": "Lohamāsako nāma tambalohādīhi katamāsako.",
  "tika-vin09t16:182_4": "Dārumāsako nāma sāradārunā vā veḷupesikāya vā antamaso tālapaṇṇenapi rūpaṁ chinditvā katamāsako.",
  "tika-vin09t16:182_5": "Jatumāsako nāma lākhāya vā niyyāsena vā rūpaṁ samuṭṭhāpetvā katamāsako.",
  "tika-vin09t16:182_6": "‘‘Ye vohāraṁ gacchantī’’ti iminā pana padena yo yo yattha yattha janapade yadā yadā vohāraṁ gacchati,",
  "tika-vin09t16:182_7": "antamaso aṭṭhimayopi cammamayopi rukkhaphalabījamayopi samuṭṭhāpitarūpopi asamuṭṭhāpitarūpopi sabbo saṅgahito. Tadevāti jātarūparajatameva. Hiraññaṁ nāma kahāpaṇo.",
  "tika-vin09t16:183_0": "‘‘Sādiyatī’’ti vuttamevatthaṁ vibhāveti ‘‘gaṇhitukāmo hotī’’ti.",
  "tika-vin09t16:183_1": "Na kevalaṁ kāyavācāhi paṭikkhittameva paṭikkhittaṁ hoti,",
  "tika-vin09t16:183_2": "atha kho manasāpi paṭikkhittaṁ paṭikkhittameva hotīti āha ‘‘kāyavācāhī’’tiādi.",
  "tika-vin09t16:183_3": "Sace pana kāyavācāhi appaṭikkhipitvā cittena adhivāseti,",
  "tika-vin09t16:183_4": "kāyavācāhi kattabbassa paṭikkhepassa akaraṇato akiriyasamuṭṭhānaṁ kāyavacīdvāre āpattiṁ āpajjati.",
  "tika-vin09t16:183_5": "Manodvāre pana āpatti nāma natthi.",
  "tika-vin09t16:184_0": "Eko sataṁ (pārā. aṭṭha.",
  "tika-vin09t16:184_1": "2.583-584) vā sahassaṁ vā pādamūle ṭhapeti ‘‘tuyhidaṁ hotū’’ti,",
  "tika-vin09t16:184_2": "bhikkhu ‘‘nayidaṁ kappatī’’ti paṭikkhipati.",
  "tika-vin09t16:184_3": "Upāsako ‘‘pariccattaṁ mayā tumhāka’’nti gato,",
  "tika-vin09t16:184_4": "añño tattha āgantvā pucchati ‘‘kiṁ, bhante, ida’’nti.",
  "tika-vin09t16:184_5": "Yaṁ tena ca attanā ca vuttaṁ, taṁ ācikkhitabbaṁ. So ce vadati ‘‘gopessāmi, bhante, guttaṭṭhānaṁ dassethā’’ti,",
  "tika-vin09t16:184_6": "sattabhūmikampi pāsādaṁ abhiruhitvā ‘‘idaṁ guttaṭṭhāna’’nti ācikkhitabbaṁ,",
  "tika-vin09t16:184_7": "‘‘idha nikkhipāhī’’ti na vattabbaṁ.",
  "tika-vin09t16:184_8": "Ettāvatā kappiyañca akappiyañca nissāya ṭhitaṁ hoti,",
  "tika-vin09t16:184_9": "dvāraṁ pidahitvā rakkhantena vasitabbaṁ.",
  "tika-vin09t16:184_10": "Sace kiñci vikkāyikabhaṇḍaṁ pattaṁ vā cīvaraṁ vā āgacchati, ‘‘idaṁ gahessatha, bhante’’ti vutte ‘‘upāsaka, atthi amhākaṁ iminā attho,",
  "tika-vin09t16:184_11": "vatthu ca evarūpaṁ nāma saṁvijjati,",
  "tika-vin09t16:184_12": "kappiyakārako natthī’’ti vattabbaṁ.",
  "tika-vin09t16:184_13": "Sace so vadati ‘‘ahaṁ kappiyakārako bhavissāmi, dvāraṁ vivaritvā dethā’’ti,",
  "tika-vin09t16:184_14": "dvāraṁ vivaritvā ‘‘imasmiṁ okāse ṭhapita’’nti vattabbaṁ,",
  "tika-vin09t16:184_15": "‘‘imaṁ gaṇhā’’ti na vattabbaṁ.",
  "tika-vin09t16:184_16": "Evañca kappiyañca akappiyañca nissāya ṭhitameva hoti.",
  "tika-vin09t16:184_17": "So cetaṁ gahetvā tassa kappiyabhaṇḍaṁ deti, vaṭṭati. Sace adhikaṁ gaṇhāti,",
  "tika-vin09t16:184_18": "‘‘na mayaṁ tava bhaṇḍaṁ gaṇhāma, nikkhamāhī’’ti vattabbo.",
  "tika-vin09t16:185_0": "Saṅghamajjheyevanissajjitabbanti ettha yasmā rūpiyaṁ nāma akappiyaṁ,",
  "tika-vin09t16:185_1": "tasmā ‘‘nissajjitabbaṁ saṅghassa vā gaṇassa vā puggalassa vā’’ti na vuttaṁ.",
  "tika-vin09t16:185_2": "Yasmā pana taṁ paṭiggahitamattameva,",
  "tika-vin09t16:185_3": "na tena kiñci kappiyabhaṇḍaṁ cetāpitaṁ,",
  "tika-vin09t16:185_4": "tasmā upāyena paribhogadassanatthaṁ ‘‘saṅghamajjheyeva nissajjitabba’’nti vuttaṁ.",
  "tika-vin09t16:185_5": "Ādi-saddena telādīnaṁ gahaṇaṁ.",
  "tika-vin09t16:185_6": "Soti yo gahaṭṭho ‘‘sappi vā telaṁ vā vaṭṭati upāsakā’’tiādinā nayena vutto, so.",
  "tika-vin09t16:185_7": "Aññena labhitvāti bhikkhunā vā ārāmikena vā attano vassaggena labhitvā.",
  "tika-vin09t16:185_8": "Tato nibbattarukkhacchāyāpīti nissaggiyavatthunā āhaṭabījato nibbattarukkhaparicchedena ṭhitacchāyāpi,",
  "tika-vin09t16:185_9": "paricchedātikkantā pana āgantukattā vaṭṭati.",
  "tika-vin09t16:185_10": "No ce chaḍḍetīti atha neva gahetvā gacchati, na chaḍḍeti,",
  "tika-vin09t16:185_11": "‘‘kiṁ mayhaṁ iminā byāpārenā’’ti yenakāmaṁ pakkamati.",
  "tika-vin09t16:185_12": "Pañcaṅgasamannāgato ‘‘yo na chandāgatiṁ gaccheyya, na dosāgatiṁ gaccheyya, na mohāgatiṁ gaccheyya, na bhayāgatiṁ gaccheyya,",
  "tika-vin09t16:185_13": "chaḍḍitāchaḍḍitañca jāneyyā’’ti (pārā.",
  "tika-vin09t16:185_14": "584) evaṁ vuttapañcaṅgehi samannāgato. Sammannitabboti ‘‘suṇātu me, bhante, saṅgho, yadi saṅghassa pattakallaṁ,",
  "tika-vin09t16:185_15": "saṅgho itthannāmaṁ bhikkhuṁ rūpiyachaḍḍakaṁ sammanneyyā’’tiādinā padabhājane vuttāya ñattidutiyakammavācāya sammannitabbo.",
  "tika-vin09t16:186_0": "Animittaṁ katvā gūthaṁ viya chaḍḍetabbanti patitaṭṭhānaṁ sallakkhaṇavasena nimittaṁ akatvā gūthaṁ viya chaḍḍetabbaṁ,",
  "tika-vin09t16:186_1": "akkhīni nimīletvāva nadiyā vā papāte vā vanagahane vā gūthaṁ viya anapekkhena patitokāsaṁ asamannāharantena pātetabbanti vuttaṁ hoti.",
  "tika-vin09t16:186_2": "Tenāha ‘‘gūthaṁ viya chaḍḍetabba’’nti.",
  "tika-vin09t16:186_3": "Tikapācittiyanti rūpiyasaññivematikaarūpiyasaññīnaṁ vasena tīṇi pācittiyāni.",
  "tika-vin09t16:186_4": "Arūpiye rūpiyasaññinoti kharapattādīsu suvaṇṇādisaññino.",
  "tika-vin09t16:186_5": "Ratanasikkhāpadanayenāti ‘‘ajjhārāme vā ajjhāvasathe vā’’ti (pāci. 505) ettha vuttavidhinā.",
  "tika-vin09t16:187_0": "Jātarūpasikkhāpadavaṇṇanā niṭṭhitā.",
  "tika-vin09t16:188_0": "9. Rūpiyasaṁvohārasikkhāpadavaṇṇanā",
  "tika-vin09t16:189_0": "Katādivasenāti kataakatakatākatavasena.",
  "tika-vin09t16:189_1": "Suvaṇṇādicatubbidhampi nissaggiyavatthu idha rūpiyaggahaṇena gahitanti āha ‘‘jātarūparajataparivattana’’nti.",
  "tika-vin09t16:189_2": "Idañca ukkaṭṭhaparicchedena vuttanti daṭṭhabbaṁ.",
  "tika-vin09t16:189_3": "Tenāha ‘‘purimasikkhāpadena hī’’tiādi.",
  "tika-vin09t16:189_4": "Parivattananti sāditarūpiyassa parivattanaṁ. Purimanayānusārenāti ‘‘ahaṁ, bhante,",
  "tika-vin09t16:189_5": "nānappakārakaṁ rūpiyasaṁvohāraṁ samāpajjiṁ,",
  "tika-vin09t16:189_6": "idaṁ me nissaggiya’’ntiādinā (pārā. 589).",
  "tika-vin09t16:190_0": "Rūpiyasaṁvohāravatthusminti paṭiggahaṇasseva paṭikkhittattā paṭiggahitaparivattane dosaṁ adisvā rūpiyaparivattane. Tassa vāti parivattitassa vā.",
  "tika-vin09t16:190_1": "Dhanassa vāti attano mūladhanassa vā .",
  "tika-vin09t16:190_2": "Attano vā hi arūpiyena parassa rūpiyaṁ cetāpeyya,",
  "tika-vin09t16:190_3": "attano vā rūpiyena parassa arūpiyaṁ,",
  "tika-vin09t16:190_4": "ubhayathāpi rūpiyasaṁvohāro katova hotīti.",
  "tika-vin09t16:191_0": "Rūpiyasaṁvohārasikkhāpadavaṇṇanā niṭṭhitā.",
  "tika-vin09t16:192_0": "10. Kayavikkayasikkhāpadavaṇṇanā",
  "tika-vin09t16:193_0": "Rūpiyasaṁvohārassa pana heṭṭhāsikkhāpadena gahitattā kappiyabhaṇḍānamevettha gahaṇanti āha ‘‘cīvarādīna’’ntiādi.",
  "tika-vin09t16:193_1": "Tattha cīvarādīnaṁ kappiyabhaṇḍānanti antamaso dasikasuttaṁ upādāya cīvarapiṇḍapātasenāsanagilānapaccayānaṁ yesaṁ kesañci kappiyabhaṇḍānaṁ.",
  "tika-vin09t16:193_2": "Kayaṁ nāma parabhaṇḍassa gahaṇaṁ.",
  "tika-vin09t16:193_3": "Vikkayaṁ nāma attano bhaṇḍassa dānaṁ.",
  "tika-vin09t16:193_4": "Tenāha ‘‘iminā imaṁ dehī’’tiādi.",
  "tika-vin09t16:193_5": "Parassāti ṭhapetvā pañca sahadhammike aññassa. Ettha ca ‘‘ahaṁ, bhante,",
  "tika-vin09t16:193_6": "nānappakārakaṁ kayavikkayaṁ samāpajjiṁ, idaṁ me nissaggiyaṁ,",
  "tika-vin09t16:193_7": "imāhaṁ saṅghassa nissajjāmī’’tiādinā (pārā. 595) nayena nissajjitabbaṁ.",
  "tika-vin09t16:193_8": "Tenāha ‘‘vuttalakkhaṇavasenā’’tiādi.",
  "tika-vin09t16:193_9": "Nanu cettha cīvaradhovane vā kesacchedane vā bhūmisodhanādinavakamme vā parabhaṇḍaṁ attano hatthagataṁ nissajjitabbaṁ nāma natthi,",
  "tika-vin09t16:193_10": "tattha kiṁ kātabbanti āha ‘‘asante pācittiyaṁ desetabbamevā’’ti.",
  "tika-vin09t16:193_11": "Yathā nissaggiyavatthumhi paribhutte vā naṭṭhe vā pācittiyaṁ deseti,",
  "tika-vin09t16:193_12": "evaṁ idhāpi desetabbamevāti adhippāyo.",
  "tika-vin09t16:194_0": "Idaṁamhākaṁ atthīti idaṁ paṭiggahitaṁ telaṁ vā sappi vā amhākaṁ saṁvijjati.",
  "tika-vin09t16:194_1": "Amhākañca iminā ca iminā ca atthoti amhākañca tadaññena iminā ca iminā ca appaṭiggahitakena attho.",
  "tika-vin09t16:194_2": "‘‘Rūpiyasaṁvohāre vuttanayamevā’’ti iminā ‘‘tikapācittiyaṁ akayavikkaye kayavikkayasaññino ca vematikassa ca dukkaṭa’’nti imaṁ nayamatidisati.",
  "tika-vin09t16:195_0": "Kayavikkayasikkhāpadavaṇṇanā niṭṭhitā.",
  "tika-vin09t16:196_0": "Eḷakalomavaggo dutiyo.",
  "tika-vin09t16:197_0": "3. Pattavaggo",
  "tika-vin09t16:198_0": "1. Pattasikkhāpadavaṇṇanā",
  "tika-vin09t16:199_0": "Avikappitoti ‘‘imaṁ pattaṁ tuyhaṁ vikappemī’’tiādinā nayena avikappito.",
  "tika-vin09t16:199_1": "Aḍḍhāḷhakodanaṁ gaṇhātīti magadhanāḷiyā dvinnaṁ taṇḍulanāḷīnaṁ odanaṁ gaṇhāti.",
  "tika-vin09t16:199_2": "‘‘Magadhanāḷi nāma aḍḍhaterasapalā hotī’’ti andhakaṭṭhakathāyaṁ vuttaṁ.",
  "tika-vin09t16:199_3": "‘‘Sīhaḷadīpe pakatināḷi mahantā, damiḷanāḷi khuddakā, magadhanāḷi pamāṇayuttā,",
  "tika-vin09t16:199_4": "tāya magadhanāḷiyā diyaḍḍhanāḷi ekā sīhaḷanāḷi hotī’’ti (pārā. aṭṭha.",
  "tika-vin09t16:199_5": "2.602) mahāaṭṭhakathāyaṁ vuttaṁ.",
  "tika-vin09t16:199_6": "Anuttaṇḍulanti pākato ukkantaṁ taṇḍulaṁ uttaṇḍulaṁ, na uttaṇḍulaṁ anuttaṇḍulaṁ.",
  "tika-vin09t16:199_7": "Sabbasambhārasaṅkhatoti jīrakādisabbasambhārehi saṅkhato.",
  "tika-vin09t16:199_8": "Ālopassa catutthabhāgappamāṇaṁ byañjanaṁ ālopassa anurūpabyañjanaṁ.",
  "tika-vin09t16:200_0": "Evaṁ ukkaṭṭhapattaṁ dassetvā idāni majjhimomakāni dassetuṁ ‘‘ukkaṭṭhato’’tiādimāha.",
  "tika-vin09t16:200_1": "Tatrāyaṁ nayo – sace nāḷikodanādi sabbampi pakkhittaṁ vuttanayeneva heṭṭhimarājisamaṁ tiṭṭhati, ayaṁ majjhimo nāma patto.",
  "tika-vin09t16:200_2": "Sace taṁ rājiṁ atikkamma thūpīkataṁ tiṭṭhati, ayaṁ majjhimomako nāma patto.",
  "tika-vin09t16:200_3": "Sace taṁ rājiṁ na sampāpuṇāti, antogadhameva hoti,",
  "tika-vin09t16:200_4": "ayaṁ majjhimukkaṭṭho nāma patto.",
  "tika-vin09t16:200_5": "Sace pattodanādi sabbampi pakkhittaṁ heṭṭhimarājisamaṁ tiṭṭhati, ayaṁ omako nāma patto.",
  "tika-vin09t16:200_6": "Sace taṁ rājiṁ atikkamma thūpīkataṁ tiṭṭhati, ayaṁ omakomako nāma patto.",
  "tika-vin09t16:200_7": "Sace taṁ rājiṁ na sampāpuṇāti, antogadhameva hoti,",
  "tika-vin09t16:200_8": "ayaṁ omakukkaṭṭho nāma pattoti.",
  "tika-vin09t16:200_9": "Tenāha ‘‘tesampi vuttanayeneva bhedo veditabbo’’ti.",
  "tika-vin09t16:201_0": "Idāni tesu adhiṭṭhānavikappanānadhiṭṭhānāvikappanupage dassetuṁ ‘‘iccetesū’’tiādimāha.",
  "tika-vin09t16:201_1": "Tattha ukkaṭṭhukkaṭṭhoti ukkaṭṭhato ukkaṭṭho.",
  "tika-vin09t16:201_2": "Tato hi so ‘‘apatto’’ti vutto. Omakomakoti omakato omako.",
  "tika-vin09t16:201_3": "Tato hi so ‘‘apatto’’ti vutto.",
  "tika-vin09t16:201_4": "Ete pana bhājanaparibhogena paribhuñjitabbā,",
  "tika-vin09t16:201_5": "na adhiṭṭhānupagā na vikappanupagā,",
  "tika-vin09t16:201_6": "itare pana satta adhiṭṭhahitvā vā vikappetvā vā paribhuñjitabbā.",
  "tika-vin09t16:201_7": "Tenāha ‘‘sesā satta pattā pamāṇayuttā nāmā’’ti.",
  "tika-vin09t16:202_0": "Tasmāti yasmā satta pattā pamāṇayuttā, tasmā.",
  "tika-vin09t16:202_1": "Samaṇasāruppena pakkanti ettha ayopatto pañcahi pākehi (pārā. aṭṭha.",
  "tika-vin09t16:202_2": "2.608) pakko samaṇasāruppena pakko hoti, mattikāpatto dvīhi pākehi. Sace eko pāko ūno hoti, na adhiṭṭhānupago.",
  "tika-vin09t16:202_3": "Yathā ca samaṇasāruppena pakkoyeva adhiṭṭhānupago,",
  "tika-vin09t16:202_4": "tathā ubhopi yaṁ mūlaṁ dātabbaṁ,",
  "tika-vin09t16:202_5": "tasmiṁ dinneyeva adhiṭṭhānupagā.",
  "tika-vin09t16:202_6": "Yadi pana appakampi adinnaṁ hoti, na adhiṭṭhānupagā. Tenāha ‘‘sace panā’’tiādi.",
  "tika-vin09t16:202_7": "‘‘Kākaṇikamattaṁ nāma diyaḍḍhavīhī’’ti vadanti.",
  "tika-vin09t16:202_8": "Sacepi pattasāmiko vadati ‘‘yadā tumhākaṁ mūlaṁ bhavissati, tadā dassatha,",
  "tika-vin09t16:202_9": "adhiṭṭhahitvā paribhuñjathā’’ti, neva adhiṭṭhānupago hoti.",
  "tika-vin09t16:202_10": "Pākassa hi ūnattā pattasaṅkhaṁ na gacchati.",
  "tika-vin09t16:202_11": "Mūlassa sakalassa vā ekadesassa vā adinnattā sakabhāvaṁ na upeti, aññasseva santako hoti.",
  "tika-vin09t16:202_12": "Tasmā pāke ca mūle ca niṭṭhiteyeva adhiṭṭhānupago hoti. Yo adhiṭṭhānupago, sveva vikappanupago ca.",
  "tika-vin09t16:202_13": "Tenāha ‘‘apaccuddharantenā’’tiādi.",
  "tika-vin09t16:202_14": "Apaccuddharantena vikappetabboti purāṇapattaṁ apaccuddharantena navo patto vikappetabboti attho, ṭhapetabboti adhippāyo.",
  "tika-vin09t16:202_15": "Kaṅgusitthanti sattannaṁ dhaññānaṁ lāmakadhaññasitthanti āha ‘‘kaṅgusitthanikkhamanamattena chiddenā’’ti.",
  "tika-vin09t16:203_0": "Pattasikkhāpadavaṇṇanā niṭṭhitā.",
  "tika-vin09t16:204_0": "2. Ūnapañcabandhanasikkhāpadavaṇṇanā",
  "tika-vin09t16:205_0": "Assāti imassa pattassa.",
  "tika-vin09t16:205_1": "Tena ūnapañcabandhanenāti tena ūnapañcabandhanena pattena upalakkhito hutvāti attho.",
  "tika-vin09t16:205_2": "Ūnapañcabandhano hi patto ettha lakkhaṇabhāvena gahito.",
  "tika-vin09t16:205_3": "Tenevāha ‘‘itthambhūtassa lakkhaṇe karaṇavacana’’nti.",
  "tika-vin09t16:205_4": "Tattha itthambhūtassāti kañci pakāraṁ pattassa.",
  "tika-vin09t16:205_5": "Lakkhīyate anenāti lakkhaṇaṁ, tasmiṁ karaṇavacanaṁ, tatiyāvibhattīti attho.",
  "tika-vin09t16:205_6": "‘‘Pakāro’’ti ca sāmaññassa bhedako viseso vuccati.",
  "tika-vin09t16:205_7": "Tathā hi ūnapañcabandhanena pattenāti ettha bhikkhubhāvasāmaññassa ūnapañcabandhanapattabhāvo pakāro, taṁ bhikkhu āpanno, tassa patto lakkhaṇaṁ.",
  "tika-vin09t16:205_8": "Yadi aparipuṇṇapañcabandhano patto ūnapañcabandhano nāma hoti,",
  "tika-vin09t16:205_9": "atha kasmā imassa padabhājaniyaṁ abandhanopi vuttoti āha ‘‘tatthā’’tiādi. Tattha tatthāti vākyopaññāse.",
  "tika-vin09t16:205_10": "Bandhanokāse sati vā asati vā bandhanavirahito patto abandhano,",
  "tika-vin09t16:205_11": "pañcabandhanānaṁ okāso assāti pañcabandhanokāso.",
  "tika-vin09t16:205_12": "Apattoti patto nāma na hotīti attho,",
  "tika-vin09t16:205_13": "pākatikaṁ kātuṁ asamatthoti vuttaṁ hoti.",
  "tika-vin09t16:205_14": "Idañca aññassa viññāpane kāraṇavacanaṁ.",
  "tika-vin09t16:205_15": "Tenāha ‘‘tasmā aññaṁ viññāpetuṁ vaṭṭatī’’ti.",
  "tika-vin09t16:206_0": "Bandhanañca nāmetaṁ yasmā bandhanokāse sati hoti, asati na hoti, tasmā tassa lakkhaṇaṁ,",
  "tika-vin09t16:206_1": "bandhanavidhiñca dassetuṁ ‘‘yasmiṁ panā’’tiādi vuttaṁ.",
  "tika-vin09t16:206_2": "Mukhavaṭṭisamīpe pana pattavedhakena vijjhiyamāne kapālassa bahalattā bhijjati, tasmā heṭṭhā vijjhitabbo.",
  "tika-vin09t16:206_3": "Tenāha ‘‘heṭṭhimapariyante’’tiādi.",
  "tika-vin09t16:206_4": "Sukhumaṁ vā chiddaṁ katvā bandhitabboti sukhume chidde tipupaṭṭādīhi payojanaṁ natthi,",
  "tika-vin09t16:206_5": "suttaṁ pakkhipitvāva adhiṭṭhātabboti adhippāyo.",
  "tika-vin09t16:206_6": "Na kevalaṁ tipusuttakādināva bandhitabboti āha ‘‘phāṇita’’ntiādi.",
  "tika-vin09t16:206_7": "Phāṇitaṁ jhāpetvā pāsāṇacuṇṇenāti pāsāṇacuṇṇena saddhiṁ phāṇitaṁ pacitvā tathāpakkena pāsāṇacuṇṇenāti attho. Nissajjitabboti ‘‘ayaṁ me, bhante,",
  "tika-vin09t16:206_8": "patto ūnapañcabandhanena pattena cetāpito nissaggiyo,",
  "tika-vin09t16:206_9": "imāhaṁ saṅghassa nissajjāmī’’ti (pārā. 613) nissajjitabbo.",
  "tika-vin09t16:206_10": "Tenāha ‘‘nissajjantenā’’tiādi. Sammatenāti –",
  "tika-vin09t16:207_0": "‘‘Suṇātu me, bhante, saṅgho, yadi saṅghassa pattakallaṁ,",
  "tika-vin09t16:207_1": "saṅgho itthannāmaṁ bhikkhuṁ pattaggāhāpakaṁ sammanneyya, esā ñatti . Suṇātu me, bhante, saṅgho,",
  "tika-vin09t16:207_2": "saṅgho itthannāmaṁ bhikkhuṁ pattaggāhāpakaṁ sammannati,",
  "tika-vin09t16:207_3": "yassāyasmato khamati itthannāmassa bhikkhuno pattaggāhāpakassa sammuti, so tuṇhassa. Yassa nakkhamati, so bhāseyya.",
  "tika-vin09t16:207_4": "Sammato saṅghena itthannāmo bhikkhu pattaggāhāpako, khamati saṅghassa, tasmā tuṇhī, evametaṁ dhārayāmī’’ti (pārā. 614) –",
  "tika-vin09t16:208_0": "Evaṁ padabhājane vuttāya ñattidutiyakammavācāya sammatena.",
  "tika-vin09t16:208_1": "Pattassa vijjamānaguṇaṁ vatvāti ‘‘ayaṁ, bhante,",
  "tika-vin09t16:208_2": "patto pamāṇayutto sundaro therānurūpo’’tiādinā (pārā. aṭṭha.",
  "tika-vin09t16:208_3": "2.615) vijjamānānisaṁsaṁ vatvā.",
  "tika-vin09t16:208_4": "Pattapariyantoti pariyante ṭhitapatto.",
  "tika-vin09t16:208_5": "Adeseti mañcapīṭhacchattanāgadantakādike adese.",
  "tika-vin09t16:208_6": "Pattassa hi nikkhipanadeso ‘‘anujānāmi, bhikkhave,",
  "tika-vin09t16:208_7": "ādhāraka’’ntiādinā nayena khandhake vuttoyeva.",
  "tika-vin09t16:208_8": "Aparibhogenāti yāgurandhanarajanapacanādinā ayuttaparibhogena.",
  "tika-vin09t16:208_9": "Antarāmagge pana byādhimhi uppanne aññasmiṁ bhājane asati mattikāya limpitvā yāguṁ pacituṁ, udakaṁ vā tāpetuṁ vaṭṭati. Vissajjetīti aññassa deti.",
  "tika-vin09t16:208_10": "Sace pana saddhivihāriko vā antevāsiko vā aññaṁ varapattaṁ ṭhapetvā ‘‘ayaṁ mayhaṁ sāruppo, ayaṁ therassā’’ti gaṇhāti, vaṭṭati.",
  "tika-vin09t16:208_11": "Añño vā taṁ gahetvā attano pattaṁ deti, vaṭṭati.",
  "tika-vin09t16:208_12": "‘‘Mayhameva pattaṁ āharā’’ti vattabbakiccaṁ natthi.",
  "tika-vin09t16:209_0": "Ñātakappavāriteti ettha saṅghavasena pavāritaṭṭhāne pañcabandhaneneva vaṭṭati,",
  "tika-vin09t16:209_1": "puggalavasena pana pavāritaṭṭhāne ūnapañcabandhanenāpi. Akataviññatti nāma ‘‘vada, bhante,",
  "tika-vin09t16:209_2": "paccayenā’’ti evaṁ akataṭṭhāne viññatti.",
  "tika-vin09t16:210_0": "Ūnapañcabandhanasikkhāpadavaṇṇanā niṭṭhitā.",
  "tika-vin09t16:211_0": "3. Bhesajjasikkhāpadavaṇṇanā",
  "tika-vin09t16:212_0": "Uggahetvāti uggahitakaṁ katvā,",
  "tika-vin09t16:212_1": "appaṭiggahitaṁ sayameva gahetvāti attho.",
  "tika-vin09t16:212_2": "Sattāhātikkamepi anāpattikatā cettha anajjhoharaṇīyataṁ āpannattāti veditabbaṁ.",
  "tika-vin09t16:212_3": "Kasmā etena idaṁ dassitaṁ hotīti āha ‘‘tāni hī’’tiādi.",
  "tika-vin09t16:212_4": "Bhisakkassa imāni tena anuññātattāti bhesajjāni,",
  "tika-vin09t16:212_5": "yesaṁ kesañci sappāyānametaṁ adhivacanaṁ.",
  "tika-vin09t16:212_6": "Tenāha ‘‘bhesajjakiccaṁ karontu vā, mā vā, evaṁ laddhavohārānī’’ti.",
  "tika-vin09t16:212_7": "Idāni sattāhakālikaṁ nissaggiyavatthubhūtaṁ sappinavanītaṁ dassetuṁ ‘‘sappi nāma gavādīna’’ntiādi vuttaṁ.",
  "tika-vin09t16:212_8": "Ādisaddena ajikādīnaṁ gahaṇaṁ.",
  "tika-vin09t16:212_9": "‘‘Yesaṁ maṁsaṁ kappatī’’ti iminā pākaṭehi goajikādīhi aññānipi migarohitādīni saṅgaṇhāti. Yesañhi khīraṁ atthi, sappipi tesaṁ atthiyeva. Taṁ pana sulabhaṁ vā hotu, dullabhaṁ vā, asaṁmohatthaṁ vuttaṁ.",
  "tika-vin09t16:212_10": "Makkhikāmadhumevāti khuddakabhamaramadhukarīhi tīhi makkhikāhi kataṁ madhumeva.",
  "tika-vin09t16:212_11": "Ucchurasanti suddhodakasambhinnānaṁ vasena duvidhampi ucchurasaṁ.",
  "tika-vin09t16:212_12": "‘‘Agilānassa guḷodaka’’nti (mahāva.",
  "tika-vin09t16:212_13": "284) pana uddissa anuññātattā udakasambhinno agilānassa vaṭṭati.",
  "tika-vin09t16:212_14": "‘‘Avatthukapakkā vā’’ti iminā savatthukapakkā na vaṭṭatīti dasseti.",
  "tika-vin09t16:212_15": "Mahāpaccariyaṁ pana ‘‘etaṁ savatthukapakkaṁ vaṭṭati,",
  "tika-vin09t16:212_16": "no vaṭṭatīti pucchaṁ katvā ucchuphāṇitaṁ pacchābhattaṁ novaṭṭanakaṁ nāma natthī’’ti vuttaṁ,",
  "tika-vin09t16:212_17": "taṁ yuttanti samantapāsādikāyaṁ (pārā. aṭṭha. 2.623) vuttaṁ.",
  "tika-vin09t16:212_18": "Ucchuvikatīti ucchumhā nibbattā rasalasikādikā.",
  "tika-vin09t16:212_19": "Pakatattānaṁ paṭiniddesattā taṁ-saddassa tena pakatānaṁ bhesajjānaṁ eva gahaṇaṁ,",
  "tika-vin09t16:212_20": "na tesaṁ vatthūnanti āha ‘‘tāni bhesajjānī’’tiādi.",
  "tika-vin09t16:212_21": "Na tesaṁ vatthūnīti tesaṁ sappiādīnaṁ kāraṇāni khīrādīni appaṭiggahetvāti attho.",
  "tika-vin09t16:213_0": "Vasātelanti (pārā. aṭṭha. 2.623) ‘‘anujānāmi, bhikkhave,",
  "tika-vin09t16:213_1": "vasāni bhesajjāni acchavasaṁ macchavasaṁ susukāvasaṁ sūkaravasaṁ gadrabhavasa’’nti (mahāva.",
  "tika-vin09t16:213_2": "262) evaṁ anuññātavasānaṁ telaṁ. Yānīti yāni bhesajjāni. ‘‘Anujānāmi, bhikkhave,",
  "tika-vin09t16:213_3": "vasāni bhesajjāni acchavasaṁ macchavasaṁ susukāvasaṁ sūkaravasaṁ gadrabhavasaṁ kāle paṭiggahitaṁ kāle nippakkaṁ kāle saṁsaṭṭhaṁ telaparibhogena paribhuñjitu’’nti evaṁ telatthaṁ vasāpaṭiggahaṇassa anuññātattā ‘‘vasātelaṁ panā’’tiādi vuttaṁ. Kāleti purebhattaṁ. Saṁsaṭṭhanti parissāvitaṁ. Tasmāti yasmā anuññātaṁ, tasmā.",
  "tika-vin09t16:213_4": "‘‘Acchavasa’’nti vacanena ṭhapetvā manussavasaṁ sabbesaṁ akappiyamaṁsānaṁ vasāya anuññātattā ‘‘ṭhapetvā manussavasa’’nti vuttaṁ.",
  "tika-vin09t16:214_0": "Sāmaṁ pacitvāti kāleyeva sāmaṁ pacitvā.",
  "tika-vin09t16:214_1": "Nibbattitatelampīti kāleyeva attanā vivecitatelampi.",
  "tika-vin09t16:214_2": "Tividhampi cetaṁ kāleyeva vaṭṭati. Vuttampi cetaṁ ‘‘kāle ce, bhikkhave,",
  "tika-vin09t16:214_3": "paṭiggahitaṁ kāle nippakkaṁ kāle saṁsaṭṭhaṁ, taṁ ce paribhuñjeyya, anāpattī’’ti.",
  "tika-vin09t16:214_4": "Pacchābhattaṁ pana paṭiggahetuṁ vā kātuṁ vā na vaṭṭatiyeva. Vuttampi cetaṁ ‘‘vikāle ce, bhikkhave,",
  "tika-vin09t16:214_5": "paṭiggahitaṁ vikāle nippakkaṁ vikāle saṁsaṭṭhaṁ, taṁ ce paribhuñjeyya, āpatti tiṇṇaṁ dukkaṭānaṁ. Kāle ce, bhikkhave,",
  "tika-vin09t16:214_6": "paṭiggahitaṁ vikāle nippakkaṁ vikāle saṁsaṭṭhaṁ, taṁ ce paribhuñjeyya, āpatti dvinnaṁ dukkaṭānaṁ. Kāle ce, bhikkhave,",
  "tika-vin09t16:214_7": "paṭiggahitaṁ kāle nippakkaṁ vikāle saṁsaṭṭhaṁ, taṁ ce paribhuñjeyya,",
  "tika-vin09t16:214_8": "āpatti dukkaṭassā’’ti (mahāva. 262).",
  "tika-vin09t16:214_9": "‘‘Sattāhaṁ nirāmisaparibhogena vaṭṭatī’’ti iminā pana ‘‘kāle paṭiggahitaṁ kāle nippakkaṁ kāle saṁsaṭṭhaṁ telaparibhogena paribhuñjitu’’nti idaṁ nirāmisaparibhogaṁ sandhāya vuttanti dasseti.",
  "tika-vin09t16:215_0": "Yaṁ panettha (pārā. aṭṭha.",
  "tika-vin09t16:215_1": "2.623) sukhumarajasadisaṁ maṁsaṁ vā nhāru vā aṭṭhi vā lohitaṁ vā hoti, taṁ abbohārikaṁ.",
  "tika-vin09t16:215_2": "Sace pana anupasampanno tāya paṭiggahitavasāya telaṁ katvā deti,",
  "tika-vin09t16:215_3": "taṁ kathanti āha ‘‘anupasampannenā’’tiādi.",
  "tika-vin09t16:215_4": "Tadahūti yasmiṁ ahani paṭiggahitaṁ, tadahu.",
  "tika-vin09t16:215_5": "Pacchābhattato paṭṭhāya pana sattāhaṁ nirāmisameva vaṭṭati.",
  "tika-vin09t16:215_6": "Tatrāpi abbohārikaṁ abbohārikameva.",
  "tika-vin09t16:215_7": "Yāvakālikavatthūnaṁ aññesaṁ vatthuṁ pacituṁ na vaṭṭatīti sambandho.",
  "tika-vin09t16:215_8": "Tattha yāvakālikavatthūnanti yāvakālikaṁ vatthu etesanti yāvakālikavatthūni, tesaṁ,",
  "tika-vin09t16:215_9": "yāvakālikavatthumantānanti attho.",
  "tika-vin09t16:215_10": "Aññesanti vasātelato aññesaṁ sappiādīnaṁ.",
  "tika-vin09t16:215_11": "Vatthunti khīrādikaṁ yāvakālikabhūtaṁ vatthuṁ, pacituṁ na vaṭṭatiyeva, sāmaṁpākattāti adhippāyo.",
  "tika-vin09t16:216_0": "Nibbattitasappiṁ vāti yāvakālikavatthuto vivecitasappiṁ vā.",
  "tika-vin09t16:216_1": "Yathā tattha dadhigataṁ vā takkagataṁ vā khayaṁ gamissati, evaṁ jhāpitaṁ vāti attho.",
  "tika-vin09t16:216_2": "Navanītaṁ vāti takkabindūnipi dadhiguḷikāyopi apanetvā sudhotanavanītaṁ pacituṁ vaṭṭati sāmaṁpakkābhāvatoti adhippāyo.",
  "tika-vin09t16:216_3": "Yadi sayaṁpacitasattāhakālikena saddhiṁ āmisaṁ bhuñjati,",
  "tika-vin09t16:216_4": "taṁ āmisaṁ sayaṁpacitasattāhakālikena missitaṁ attano yāvakālikabhāvaṁ sattāhakālikena gaṇhāpeti.",
  "tika-vin09t16:216_5": "Tathā ca yāvakālikaṁ apakkampi sayaṁpakkabhāvaṁ upagacchatīti ‘‘taṁ pana tadahupurebhattampi sāmisaṁ paribhuñjituṁ na vaṭṭatī’’ti vuttaṁ.",
  "tika-vin09t16:216_6": "Yathā sayaṁpakkasattāhakālikaṁ vasātelaṁ,",
  "tika-vin09t16:216_7": "sayaṁbhajjitasāsapādiyāvajīvikavatthūnaṁ telañca sāmisaṁ tadahupurebhattampi na vaṭṭati,",
  "tika-vin09t16:216_8": "tathā navanītasappīti veditabbaṁ. Vuttañca –",
  "tika-vin09t16:217_0": "‘‘Yāvakālikaādīni , saṁsaṭṭhāni sahattanā;",
  "tika-vin09t16:218_0": "Gāhāpayanti sabbhāva’’nti ca;",
  "tika-vin09t16:219_0": "‘‘Teheva bhikkhunā pattaṁ, kappate yāvajīvikaṁ;",
  "tika-vin09t16:220_0": "Nirāmisaṁva sattāhaṁ, sāmise sāmapākatā’’ti ca.",
  "tika-vin09t16:221_0": "Khīrāditoti ettha ādisaddena tilādīnaṁ gahaṇaṁ.",
  "tika-vin09t16:221_1": "Sāmisānipīti na kevalaṁ nirāmisānevāti attho.",
  "tika-vin09t16:221_2": "Pacchābhattato pana paṭṭhāya na vaṭṭantiyeva.",
  "tika-vin09t16:221_3": "Sattāhātikkamepi anāpatti savatthukānaṁ paṭiggahitattā.",
  "tika-vin09t16:221_4": "‘‘Tāni paṭiggahetvā’’ti (pārā. 622) hi vuttaṁ.",
  "tika-vin09t16:221_5": "Tenāha ‘‘pacchābhattato paṭṭhāyā’’tiādi.",
  "tika-vin09t16:221_6": "Pacchābhattaṁ paṭiggahitakehi kataṁ pana abbhañjanādīsu upanetabbaṁ,",
  "tika-vin09t16:221_7": "purebhattampi ca uggahitakehi kataṁ.",
  "tika-vin09t16:221_8": "Ubhayesampi sattāhātikkamepi anāpatti.",
  "tika-vin09t16:221_9": "Antosattāheti sattāhabbhantare.",
  "tika-vin09t16:221_10": "Abbhañjanādīnanti ettha ādisaddena muddhanitelaarumakkhanagharadhūpanādīnaṁ gahaṇaṁ.",
  "tika-vin09t16:221_11": "Adhiṭṭhahitvāti ‘‘idāni na mayhaṁ ajjhoharaṇatthāya bhavissati,",
  "tika-vin09t16:221_12": "idaṁ sappi ca telañca vasā ca muddhanitelatthaṁ vā abbhañjanatthaṁ vā bhavissati,",
  "tika-vin09t16:221_13": "madhu arumakkhanatthaṁ vā phāṇitaṁ gharadhūpanatthaṁ vā bhavissatī’’ti evaṁ cittaṁ uppādetvā.",
  "tika-vin09t16:222_0": "Ko panettha yāvakālikayāvajīvikavatthūsu visesoti āha ‘‘yāvajīvikānī’’tiādi.",
  "tika-vin09t16:222_1": "Yāva aruṇassa uggamanā tiṭṭhatīti sattamadivase katatelaṁ sace yāva aruṇuggamanā tiṭṭhatīti attho.",
  "tika-vin09t16:222_2": "Pāḷiyaṁ anāgatasappiādīnanti ettha tāva migarohitādīnaṁ sappi pāḷiyaṁ anāgatasappi, tathā navanītaṁ,",
  "tika-vin09t16:222_3": "nāḷikeranimbakosambakaramandasāsapaādīnaṁ telaṁ pana pāḷiyaṁ anāgatatelaṁ,",
  "tika-vin09t16:222_4": "tathā madhukapupphaphāṇitaṁ pāḷiyaṁ anāgataphāṇitanti veditabbaṁ.",
  "tika-vin09t16:222_5": "Na sabbaṁ madhukapupphaphāṇitaṁ phāṇitagatikanti āha ‘‘sītudakenā’’tiādi.",
  "tika-vin09t16:222_6": "Sītudakena katanti madhukapupphāni sītudake pakkhipitvā amadditvā puppharase udakagate sati taṁ udakaṁ gahetvā pacitvā kataṁ.",
  "tika-vin09t16:222_7": "‘‘Phāṇitagatikamevā’’ti iminā sattāhakālikanti dasseti, na pana nissaggiyavatthunti.",
  "tika-vin09t16:222_8": "Tasmā sattāhaṁ atikkāmayato dukkaṭanti veditabbaṁ.",
  "tika-vin09t16:222_9": "Vuttampi cetaṁ samantapāsādikāyaṁ sītudakena kataṁ madhukapupphaphāṇitaṁ purebhattaṁ sāmisaṁ vaṭṭati ,",
  "tika-vin09t16:222_10": "pacchābhattato paṭṭhāya sattāhaṁ nirāmisameva,",
  "tika-vin09t16:222_11": "sattāhātikkame vatthugaṇanāya dukkaṭa’’nti.",
  "tika-vin09t16:222_12": "Sace pana khīraṁ pakkhipitvā kataṁ, yāvakālikaṁ.",
  "tika-vin09t16:222_13": "Khaṇḍasakkharaṁ pana khīrajallikaṁ apanetvā sodhenti, tasmā vaṭṭati,",
  "tika-vin09t16:222_14": "ambajambupanasakadalikhajjuriciñcādīnaṁ sabbesaṁ yāvakālikaphalānaṁ phāṇitaṁ yāvakālikamevāti āha ‘‘ambaphāṇitādīni yāvakālikānī’’ti.",
  "tika-vin09t16:223_0": "Kāyikaparibhogaṁ vaṭṭatīti kāyassa vā kāye aruno vā makkhanaṁ vaṭṭati, ajjhoharituṁ pana na vaṭṭati.",
  "tika-vin09t16:223_1": "Yanti sattāhātikkantaṁ bhesajjaṁ.",
  "tika-vin09t16:223_2": "Nirapekkho pariccajitvāti anapekkho sāmaṇerassa datvā.",
  "tika-vin09t16:223_3": "Tanti evaṁ pariccajitvā puna laddhabhesajjaṁ.",
  "tika-vin09t16:223_4": "Evañhi dinnaṁ bhesajjaṁ sace so sāmaṇero abhisaṅkharitvā vā anabhisaṅkharitvā vā tassa bhikkhuno dadeyya,",
  "tika-vin09t16:223_5": "gahetvā natthukammaṁ vā kātabbaṁ, aññaṁ vā kañci paribhogaṁ.",
  "tika-vin09t16:223_6": "Tenāha ‘‘ajjhoharitumpi vaṭṭatī’’ti. Sace so bālo hoti, dātuṁ na jānāti,",
  "tika-vin09t16:223_7": "aññena bhikkhunā vattabbo ‘‘atthi te, sāmaṇera, bhesajja’’nti, ‘‘āma, bhante, atthī’’ti. ‘‘Āhara,",
  "tika-vin09t16:223_8": "therassa bhesajjaṁ karissāmā’’ti, evampi vaṭṭati.",
  "tika-vin09t16:223_9": "Vatthugaṇanāyāti sappiādivatthugaṇanāya ceva sappipiṇḍādivatthugaṇanāya ca.",
  "tika-vin09t16:223_10": "Missitesu pana ekaṁ nissaggiyaṁ pācittiyaṁ. Ettha ca ‘‘idaṁ me, bhante,",
  "tika-vin09t16:223_11": "bhesajjaṁ sattāhātikkantaṁ nissaggiyaṁ,",
  "tika-vin09t16:223_12": "imāhaṁ saṅghassa nissajjāmī’’ti (pārā.",
  "tika-vin09t16:223_13": "623) nissajjanavidhānaṁ veditabbaṁ.",
  "tika-vin09t16:224_0": "Sādhāraṇapaññatti.",
  "tika-vin09t16:224_1": "Sattāhaṁ anatikkantepi atikkantasaññino ceva vematikassa ca dukkaṭaṁ.",
  "tika-vin09t16:224_2": "Atikkante anatikkantasaññinopi vematikassapi nissaggiyaṁ pācittiyameva,",
  "tika-vin09t16:224_3": "tathā anadhiṭṭhitāvissajjitānaṭṭhāvinaṭṭhādaḍḍhāviluttesu adhiṭṭhitādisaññino. Antosattāhaṁ adhiṭṭhite, vissajjite, naṭṭhe, vinaṭṭhe, daḍḍhe, acchinne,",
  "tika-vin09t16:224_4": "vissāsena gahite ummattakādīnañca anāpatti. Ācāravipatti.",
  "tika-vin09t16:224_5": "Sappiādīnaṁ attano santakatā, gaṇanupagatā,",
  "tika-vin09t16:224_6": "sattāhātikkamoti imānettha tīṇi aṅgāni. Kathinasamuṭṭhānaṁ, akiriyaṁ, nosaññāvimokkhaṁ, acittakaṁ, paṇṇattivajjaṁ, kāyakammaṁ, vacīkammaṁ, ticittaṁ, tivedanaṁ.",
  "tika-vin09t16:224_7": "Tenāha ‘‘sesaṁ cīvaravaggassa paṭhamasikkhāpade vuttanayeneva veditabba’’nti (kaṅkhā. aṭṭha. kathinasikkhāpadavaṇṇanā).",
  "tika-vin09t16:225_0": "Bhesajjasikkhāpadavaṇṇanā niṭṭhitā.",
  "tika-vin09t16:226_0": "4. Vassikasāṭikasikkhāpadavaṇṇanā",
  "tika-vin09t16:227_0": "Pacchimamāsassapaṭhamadivasato paṭṭhāyāti jeṭṭhamūlapuṇṇamāsiyā pacchimapāṭipadadivasato paṭṭhāya. Tāvāti tāva parimāṇe kāle.",
  "tika-vin09t16:227_1": "Jeṭṭhamūlapuṇṇamāsiyā pacchimapāṭipadadivasato paṭṭhāya yāva kattikapuṇṇamā, imasmiṁ pañcamāseti attho.",
  "tika-vin09t16:227_2": "Kālo vassikasāṭikāyātiādināti ettha ādisaddena ‘‘samayo vassikasāṭikāya,",
  "tika-vin09t16:227_3": "aññepi manussā vassikasāṭikacīvaraṁ dentī’’ti (pārā. 628) imesaṁ gahaṇaṁ.",
  "tika-vin09t16:227_4": "Detha me vassikasāṭikacīvarantiādikāyāti ettha ādisaddena pana ‘‘āharatha me vassikasāṭikacīvaraṁ,",
  "tika-vin09t16:227_5": "parivattetha me vassikasāṭikacīvaraṁ,",
  "tika-vin09t16:227_6": "cetāpetha me vassikasāṭikacīvara’’nti imesaṁ gahaṇaṁ.",
  "tika-vin09t16:227_7": "Attano aññātakaappavāritesu tadubhayaṁ karontassa kiṁ hotīti āha ‘‘aññātakaappavāritaṭṭhāne’’tiādi.",
  "tika-vin09t16:227_8": "‘‘Vattabhede dukkaṭa’’nti idaṁ vassikasāṭikaṁ pubbe adente sandhāya vuttaṁ. Ye pana pubbepi denti, tesu vattabhedo natthi.",
  "tika-vin09t16:227_9": "Vuttañhi samantapāsādikāyaṁ ‘‘ye manussā pubbepi vassikasāṭikacīvaraṁ denti,",
  "tika-vin09t16:227_10": "ime pana sacepi attano aññātakaappavāritā honti,",
  "tika-vin09t16:227_11": "vattabhedo natthi tesu satuppādakaraṇassa anuññātattā’’ti (pārā. aṭṭha. 2.628).",
  "tika-vin09t16:227_12": "Aññātakaviññattisikkhāpadena nissaggiyaṁ pācittiyanti ‘‘yo pana bhikkhu aññātakaṁ gahapatiṁ vā gahapatāniṁ vā cīvaraṁ viññāpeyya aññatra samayā,",
  "tika-vin09t16:227_13": "nissaggiyaṁ pācittiya’’nti (pārā.",
  "tika-vin09t16:227_14": "518) iminā sikkhāpadena nissaggiyaṁ pācittiyaṁ.",
  "tika-vin09t16:227_15": "Idaṁ pana pakatiyā vassikasāṭikadāyakesupi hotiyeva.",
  "tika-vin09t16:228_0": "Gimhānaṁ pacchimaddhamāsassa paṭhamadivasato paṭṭhāyāti ettha jeṭṭhamūlakāḷapakkhūposathassa pacchimapāṭipadadivasato paṭṭhāya yāva āsāḷhipuṇṇamā,",
  "tika-vin09t16:228_1": "ayamaddhamāso gimhānaṁ pacchimaddhamāso nāma,",
  "tika-vin09t16:228_2": "tassa paṭhamadivasato paṭṭhāyāti attho,",
  "tika-vin09t16:228_3": "addhamāsassa paṭhamapāṭipadadivasato paṭṭhāyāti vuttaṁ hoti.",
  "tika-vin09t16:228_4": "Kattikamāsassa pacchimadivaso nāma pacchimakattikamāsassa puṇṇamā.",
  "tika-vin09t16:228_5": "Ettāvatāti ‘‘māso seso gimhānanti bhikkhunā vassikasāṭikacīvaraṁ pariyesitabbaṁ,",
  "tika-vin09t16:228_6": "addhamāso seso gimhānanti katvā nivāsetabba’’nti ettakena gaṇanena.",
  "tika-vin09t16:228_7": "Pariyesanakkhettanti pariyesanassa khettaṁ.",
  "tika-vin09t16:228_8": "Etasmiñhi māse vassikasāṭikaṁ aladdhaṁ pariyesituṁ vaṭṭati.",
  "tika-vin09t16:228_9": "Karaṇanivāsanakkhettampīti karaṇakkhettañceva nivāsanakkhettañca.",
  "tika-vin09t16:228_10": "Pi-saddena pariyesanakkhettaṁ sampiṇḍeti.",
  "tika-vin09t16:228_11": "Etasmiñhi addhamāse pariyesituṁ, kātuṁ, nivāsetuñca vaṭṭati, adhiṭṭhātuṁyeva na vaṭṭati.",
  "tika-vin09t16:228_12": "Yaṁ pana samantapāsādikāyaṁ katthaci potthake ‘‘jeṭṭhamūlapuṇṇamāsiyā pacchimapāṭipadadivasato paṭṭhāya yāva kālapakkhuposatho,",
  "tika-vin09t16:228_13": "ayameko addhamāso pariyesanakkhettañceva karaṇakkhettañca.",
  "tika-vin09t16:228_14": "Etasmiñhi antare vassikasāṭikaṁ aladdhaṁ pariyesituṁ , laddhaṁ kātuñca vaṭṭati, nivāsetuṁ,",
  "tika-vin09t16:228_15": "adhiṭṭhātuñca na vaṭṭatī’’ti (pārā. aṭṭha. 2.628) vacanaṁ dissati,",
  "tika-vin09t16:228_16": "taṁ pamādalikhitaṁ mātikāya virodhatoti daṭṭhabbaṁ.",
  "tika-vin09t16:228_17": "‘‘Addhamāso seso gimhānanti katvā nivāsetabba’’nti (pārā. 627) hi pāḷi. Sabbampīti pariyesanaṁ, karaṇaṁ, nivāsanaṁ, adhiṭṭhānañcāti sabbampi.",
  "tika-vin09t16:228_18": "Iminā ime cattāro māsā pariyesanakaraṇanivāsanādhiṭṭhānānaṁ catunnampi khettanti dasseti.",
  "tika-vin09t16:228_19": "Etesu hi catūsu māsesu aladdhaṁ pariyesituṁ, laddhaṁ kātuṁ, nivāsetuṁ, adhiṭṭhātuñca vaṭṭati.",
  "tika-vin09t16:229_0": "Vassaṁ ukkaḍḍhīyatīti saṁvaccharaṁ uddhaṁ kaḍḍhīyati vaḍḍhīyati, āruyhatīti attho,",
  "tika-vin09t16:229_1": "vassānassa paṭhamamāsaṁ ukkaḍḍhitvā gimhānaṁ pacchimamāsameva karontīti vuttaṁ hoti.",
  "tika-vin09t16:229_2": "Vassūpanāyikadivase adhiṭṭhātabbāti vassānato pubbeyeva dasāhassa atikkantattā vassūpanāyikadivaseyeva adhiṭṭhātabbā.",
  "tika-vin09t16:229_3": "Tañhi divasaṁ atikkāmetuṁ na vaṭṭati.",
  "tika-vin09t16:229_4": "Antovasse pana laddhā ceva niṭṭhitā ca tasmiṁyeva antovasse laddhadivasato paṭṭhāya dasāhaṁ nātikkāmetabbā,",
  "tika-vin09t16:229_5": "dasāhātikkame niṭṭhitā pana tadaheva adhiṭṭhātabbā.",
  "tika-vin09t16:229_6": "Dasāhe appahonte cīvarakālaṁ nātikkāmetabbā. Ayaṁ tāva katāya parihāro.",
  "tika-vin09t16:229_7": "Akatāya pana ko parihāroti āha ‘‘sace’’tiādi.",
  "tika-vin09t16:229_8": "Ekāhampi na labhati ito aññassa parihārassābhāvatoti adhippāyo.",
  "tika-vin09t16:230_0": "So kuto hotīti āha ‘‘yāva hemantassa paṭhamadivaso’’ti,",
  "tika-vin09t16:230_1": "jeṭṭhamūlapuṇṇamāsito paṭṭhāya yāva kattikapuṇṇamāsiyā pacchimapāṭipadadivaso, tāvāti attho.",
  "tika-vin09t16:230_2": "Etesu sattasu piṭṭhisamayamāsesūti paṭilomakkamena vuttesu kattikapuṇṇamāsiyā pacchimapāṭipadādīsu jeṭṭhamūlapuṇṇamāsāvasānesu etesu sattasu piṭṭhisamayanāmakesu māsesu.",
  "tika-vin09t16:230_3": "Satuppādakaraṇenāti ‘‘kālo vassikasāṭikāyā’’tiādinā nayena satuppādakaraṇena.",
  "tika-vin09t16:230_4": "Viññāpentassāti ‘‘detha me vassikasāṭikacīvara’’ntiādinā (pārā.",
  "tika-vin09t16:230_5": "628) nayena viññattiṁ karontassa.",
  "tika-vin09t16:230_6": "Tena sikkhāpadena anāpattīti aññātakaviññattisikkhāpadena anāpatti,",
  "tika-vin09t16:230_7": "iminā pana sikkhāpadena āpattiyeva asamayattā.",
  "tika-vin09t16:230_8": "Vuttañhetaṁ bhadantabuddhadattācariyena –",
  "tika-vin09t16:231_0": "‘‘Katvā pana satuppādaṁ, vassasāṭikacīvaraṁ;",
  "tika-vin09t16:232_0": "Nipphādentassa bhikkhussa, samaye piṭṭhisammate.",
  "tika-vin09t16:233_0": "‘‘Hoti nissaggiyāpatti, ñātakāññātakādino;",
  "tika-vin09t16:234_0": "Tesuyeva ca viññattiṁ, katvā nipphādane tathā’’ti.",
  "tika-vin09t16:235_0": "Ettha ca ‘‘idaṁ me, bhante,",
  "tika-vin09t16:235_1": "vassikasāṭikacīvaraṁ atirekamāse sese gimhāne pariyiṭṭhaṁ atirekaddhamāse sese gimhāne katvā paridahitaṁ nissaggiya’’nti iminā (pārā.",
  "tika-vin09t16:235_2": "628) nayena nissajjanavidhānaṁ veditabbaṁ.",
  "tika-vin09t16:236_0": "Vassikasāṭikapariyesanavatthusminti paṭikacceva vassikasāṭikapariyesanavatthusmiṁ.",
  "tika-vin09t16:236_1": "Tikapācittiyanti atirekamāsaddhamāsesu atirekasaññivematikaūnakasaññīnaṁ pariyesananivāsanavasena tīṇi pācittiyāni, ekasesaniddeso cāyaṁ, sāmaññaniddeso vā.",
  "tika-vin09t16:236_2": "Ūnakamāsaddhamāsesūti ūnakamāse ceva ūnakaddhamāse ca. Atirekasaññino,",
  "tika-vin09t16:236_3": "vematikassa vā dukkaṭanti ettha ‘‘pariyesananivāsanaṁ karontassā’’ti pāṭhaseso.",
  "tika-vin09t16:236_4": "Idaṁ vuttaṁ hoti – ‘‘ūnakamāse sese gimhāne atirekasaññino,",
  "tika-vin09t16:236_5": "vematikassa vā pariyesantassa dukkaṭaṁ,",
  "tika-vin09t16:236_6": "ūnakaddhamāse sese gimhāne ca atirekasaññino,",
  "tika-vin09t16:236_7": "vematikassa vā nivāsentassa dukkaṭa’’nti.",
  "tika-vin09t16:236_8": "‘‘Tathā’’ti iminā dukkaṭaṁ atidisati,",
  "tika-vin09t16:236_9": "tañca dukkaṭaṁ udakaphusitagaṇanāya akatvā nhānapariyosānavasena payoge payoge kāretabbaṁ,",
  "tika-vin09t16:236_10": "tañca kho vivaṭaṅgaṇe ākāsato patitaudakeneva nhāyantassa,",
  "tika-vin09t16:236_11": "na nhānakoṭṭhakavāpiādīsu ghaṭehi āsittūdakena nhāyantassa.",
  "tika-vin09t16:236_12": "Tenevāha ‘‘satiyā vassikasāṭikāyā’’tiādi.",
  "tika-vin09t16:236_13": "Pokkharaṇiyādīsu pana naggassa nhāyantassa anāpattīti sambandho,",
  "tika-vin09t16:236_14": "pokkharaṇiyādīsu pana satiyāpi vassikasāṭikāya naggassa nhāyantassa natthi dukkaṭāpattīti attho.",
  "tika-vin09t16:237_0": "Evaṁ antarāpattiyā anāpattiṁ dassetvā idāni nissaggiyena anāpattiṁ dassetuṁ ‘‘acchinnacīvarassā’’tiādi vuttaṁ.",
  "tika-vin09t16:237_1": "Tattha acchinnacīvarassāti acchinnasesacīvarassa.",
  "tika-vin09t16:237_2": "Tassāpi asamaye nivāsato anāpatti.",
  "tika-vin09t16:237_3": "Esa nayo naṭṭhacīvarassa vāti etthāpi.",
  "tika-vin09t16:237_4": "Yathā cettha nivāsentānaṁ tesaṁ anāpatti,",
  "tika-vin09t16:237_5": "evaṁ tattha pariyesantānampīti daṭṭhabbaṁ.",
  "tika-vin09t16:237_6": "Ettha pana mahagghavassikasāṭikaṁ ṭhapetvā nhāyantassa corūpaddavo āpadā nāmāti āha ‘‘anivattha’’ntiādi.",
  "tika-vin09t16:237_7": "Āpadāsu vā nivāsayatoti āpadāsu vijjamānāsu asamaye nivāsentassa.",
  "tika-vin09t16:237_8": "Yaṁ pana samantapāsādikāyaṁ ‘‘acchinnacīvarassāti etaṁ vassikasāṭikaṁyeva sandhāya vuttaṁ.",
  "tika-vin09t16:237_9": "Tesañhi naggānaṁ kāyovassāpane anāpatti.",
  "tika-vin09t16:237_10": "Ettha ca mahagghavassikasāṭikaṁ nivāsetvā nhāyantassa corūpaddavo āpadā nāmā’’ti acchinnacīvarādino nissaggiyena anāpattiṁ adassetvā naggassa nhāyato dukkaṭeneva anāpattidassanaṁ, taṁ yuttaṁ viya na dissati.",
  "tika-vin09t16:237_11": "Sabbasikkhāpadesu hi mūlāpattiyā eva āpattippasaṅge anāpattidassanatthaṁ anāpattivāro ārabhīyati, na antarāpattiyāti, tasmā upaparikkhitabbaṁ.",
  "tika-vin09t16:237_12": "Sacīvaratāti antaravāsakauttarāsaṅgehi sacīvaratā.",
  "tika-vin09t16:238_0": "Vassikasāṭikasikkhāpadavaṇṇanā niṭṭhitā.",
  "tika-vin09t16:239_0": "5. Cīvaraacchindanasikkhāpadavaṇṇanā",
  "tika-vin09t16:240_0": "‘‘Datvā’’ti yaṁ kiñci paccāsīsamānasseva dānamiha adhippetaṁ,",
  "tika-vin09t16:240_1": "na nissaṭṭhadānanti āha ‘‘veyyāvaccādīnī’’tiādi.",
  "tika-vin09t16:240_2": "Sakasaññāyāti ‘‘saka’’nti saññāya. Iminā pārājikābhāvaṁ dasseti.",
  "tika-vin09t16:240_3": "Cajitvā dinnampi hi sakasaññāya gaṇhato natthi pārājikaṁ.",
  "tika-vin09t16:240_4": "Acchindantassāti ekato abaddhāni,",
  "tika-vin09t16:240_5": "visuṁ ṭhapitāni ca bahūni acchindato, ‘‘saṅghāṭiṁ āhara,",
  "tika-vin09t16:240_6": "uttarāsaṅgaṁ āharā’’ti evaṁ āharāpayato ca.",
  "tika-vin09t16:240_7": "Tenāha ‘‘vatthugaṇanāya āpattiyo’’ti.",
  "tika-vin09t16:240_8": "‘‘Mayā dinnāni sabbāni āharā’’ti vadatopi ekavacaneneva sambahulā āpattiyo.",
  "tika-vin09t16:240_9": "Ekaṁ cīvaraṁ pana ekābaddhāni ca bahūni acchindato ekā āpatti.",
  "tika-vin09t16:240_10": "‘‘Acchindā’’ti āṇattiyā dukkaṭanti ‘‘mayā dinnāni sabbāni gaṇhā’’ti āṇattiyā ekaṁ dukkaṭaṁ,",
  "tika-vin09t16:240_11": "acchinnesu pana ekavacaneneva sambahulā pācittiyo.",
  "tika-vin09t16:240_12": "Tenāha ‘‘acchinnesu vatthugaṇanāya āpattiyo’’ti.",
  "tika-vin09t16:240_13": "Acchinnesūti tenāṇattena acchinnesu cīvaresu.",
  "tika-vin09t16:240_14": "Yattha pana potthakesu ‘‘acchinnesu yattakāni āṇattāni,",
  "tika-vin09t16:240_15": "tesaṁ gaṇanāya āpattiyo’’ti pāṭho,",
  "tika-vin09t16:240_16": "tattha yattakāni āṇattānīti yattakāni cīvarāni gaṇhituṁ āṇattānīti attho.",
  "tika-vin09t16:240_17": "Yaṁ pana samantapāsādikāyaṁ ‘‘cīvaraṁ ‘gaṇhā’ti āṇāpeti, ekaṁ dukkaṭaṁ. Āṇatto bahūni gaṇhāti, ekaṁ pācittiya’’nti (pārā. aṭṭha. 2.633) vuttaṁ, taṁ ekābaddhaṁ sandhāya.",
  "tika-vin09t16:240_18": "Evañca katvā samantapāsādikāya saddhiṁ imāya aṭṭhakathāya na koci virodho. Sace pana ‘‘saṅghāṭiṁ gaṇha,",
  "tika-vin09t16:240_19": "uttarāsaṅgaṁ gaṇhā’’ti āṇāpeti, vācāya vācāya dukkaṭaṁ.",
  "tika-vin09t16:240_20": "Acchinnesu vatthugaṇanāya āpattiyo. Ettha ca ‘‘idaṁ me, bhante,",
  "tika-vin09t16:240_21": "cīvaraṁ bhikkhussa sāmaṁ datvā acchinnaṁ nissaggiya’’nti (pārā.",
  "tika-vin09t16:240_22": "633) iminā nayena nissajjanavidhānaṁ veditabbaṁ.",
  "tika-vin09t16:241_0": "Tikapācittiyanti upasampanne upasampannasaññivematikaanupasampannasaññīnaṁ vasena tīṇi pācittiyāni.",
  "tika-vin09t16:241_1": "Aññaṁ parikkhāranti pattādiṁ aññaṁ parikkhāraṁ, antamaso sūcimpīti attho.",
  "tika-vin09t16:241_2": "Na kevalaṁ anupasampannassa cīvaraṁyeva acchindato dukkaṭanti āha ‘‘anupasampannassa cā’’tiādi.",
  "tika-vin09t16:241_3": "Tattha yaṁ kiñcīti cīvaraṁ vā hotu, pattādi, yaṁ kiñci parikkhāraṁ vā.",
  "tika-vin09t16:241_4": "Tassa vissāsaṁ gaṇhantassāti yassa dinnaṁ, tassa vissāsena gaṇhantassa,",
  "tika-vin09t16:241_5": "tatiyatthe cetaṁ upayogavacanaṁ.",
  "tika-vin09t16:241_6": "Upasampannatāti acchindanasamaye upasampannabhāvo.",
  "tika-vin09t16:241_7": "Kiñcāpi upasampannabhāvo pāḷiyaṁ,",
  "tika-vin09t16:241_8": "mātikaṭṭhakathāyañca dānaggahaṇesu dissati,",
  "tika-vin09t16:241_9": "tathāpi anupasampannakāle cīvaraṁ datvā upasampannakāle acchindantassa āpattito acchindanakāleyeva upasampannatā aṅganti veditabbaṁ.",
  "tika-vin09t16:242_0": "Cīvaraacchindanasikkhāpadavaṇṇanā niṭṭhitā.",
  "tika-vin09t16:243_0": "6. Suttaviññattisikkhāpadavaṇṇanā",
  "tika-vin09t16:244_0": "Chabbidhaṁ khomasuttādinti ‘‘suttaṁ nāma cha suttāni khomaṁ kappāsikaṁ koseyyaṁ kambalaṁ sāṇaṁ bhaṅga’’nti (pārā.",
  "tika-vin09t16:244_1": "638) evaṁ vuttaṁ chabbidhaṁ khomasuttādiṁ. Tattha khomanti (pārā. aṭṭha.",
  "tika-vin09t16:244_2": "2.636-38) khomavākehi katasuttaṁ.",
  "tika-vin09t16:244_3": "Kappāsikanti kappāsato nibbattaṁ.",
  "tika-vin09t16:244_4": "Koseyyanti kosiyaṁsūhi kantitvā katasuttaṁ. Kambalanti eḷakalomasuttaṁ.",
  "tika-vin09t16:244_5": "Sāṇanti sāṇavākena katasuttaṁ.",
  "tika-vin09t16:244_6": "Bhaṅganti pāṭekkaṁ vākasuttamevāti eke.",
  "tika-vin09t16:244_7": "Pañcahipi missetvā katasuttaṁ pana ‘‘bhaṅga’’nti veditabbaṁ.",
  "tika-vin09t16:244_8": "Tesaṁ anulomanti tesaṁ khomādīnaṁ anulomaṁ dukūlaṁ pattuṇṇaṁ somārapaṭṭaṁ cīnapaṭṭaṁ iddhijaṁ devadinnanti chabbidhaṁ suttaṁ.",
  "tika-vin09t16:245_0": "Turīti vāyanūpakaraṇo eko daṇḍo,",
  "tika-vin09t16:245_1": "vītavītaṭṭhānaṁ yattha saṁharitvā ṭhapenti.",
  "tika-vin09t16:245_2": "Vemanti vāyanūpakaraṇo eko daṇḍo,",
  "tika-vin09t16:245_3": "suttaṁ pavesetvā yena ākoṭento ghanabhāvaṁ sampādenti.",
  "tika-vin09t16:245_4": "Tassa sabbappayogesu dukkaṭanti tantavāyassa ye te turivemasajjanādikā payogā,",
  "tika-vin09t16:245_5": "tesu sabbesu payogesu bhikkhussa dukkaṭaṁ,",
  "tika-vin09t16:245_6": "tassa tantavāyassa payoge payoge bhikkhussa dukkaṭanti vuttaṁ hoti.",
  "tika-vin09t16:245_7": "Turiādīnaṁ abhāve tesaṁ karaṇatthaṁ vāsipharasuādīnaṁ maggananisānarukkhacchedanādisabbappayogepi eseva nayo.",
  "tika-vin09t16:245_8": "Tantūnaṁ attano santakattā vītavītaṭṭhānaṁ paṭiladdhameva hotīti āha ‘‘paṭilābhena nissaggiyaṁ hotī’’ti,",
  "tika-vin09t16:245_9": "vikappanupagapacchimacīvarappamāṇe vīte nissaggiyaṁ hotīti vuttaṁ hoti.",
  "tika-vin09t16:245_10": "Teneva vakkhati ‘‘dīghato vidatthimatte,",
  "tika-vin09t16:245_11": "tiriyañca hatthamatte vīte nissaggiyaṁ pācittiya’’nti. Ettha ca ‘‘idaṁ me, bhante,",
  "tika-vin09t16:245_12": "cīvaraṁ sāmaṁ suttaṁ viññāpetvā tantavāyehi vāyāpitaṁ nissaggiya’’nti iminā nayena nissajjanavidhānaṁ veditabbaṁ.",
  "tika-vin09t16:246_0": "Tenevāti viññāpitatantavāyeneva.",
  "tika-vin09t16:246_1": "Evaṁ idha dukkaṭanti idhāpi tantavāyeneva dīghato vidatthimatte,",
  "tika-vin09t16:246_2": "tiriyaṁ hatthamatte vīte dukkaṭanti attho.",
  "tika-vin09t16:246_3": "Akappiyasuttamayeti viññāpitasuttamaye.",
  "tika-vin09t16:246_4": "Itarasminti aviññattisuttamaye paricchede.",
  "tika-vin09t16:246_5": "Tato ce ūnatarāti vuttappamāṇato ce ūnatarā, antamaso (pārā. aṭṭha.",
  "tika-vin09t16:246_6": "2.636-638) acchimaṇḍalappamāṇāpīti adhippāyo.",
  "tika-vin09t16:246_7": "Kappiyatantavāyenapi akappiyasuttaṁ vāyāpentassa yathā pubbe nissaggiyaṁ, evamidha dukkaṭaṁ.",
  "tika-vin09t16:246_8": "Teneva kappiyañca akappiyañca suttaṁ vāyāpentassa sace pacchimacīvarappamāṇā vā ūnakā vā akappiyasuttaparicchedā honti,",
  "tika-vin09t16:246_9": "tesu paricchedagaṇanāya dukkaṭaṁ.",
  "tika-vin09t16:246_10": "Kappiyasuttaparicchedesu anāpatti.",
  "tika-vin09t16:246_11": "Atha ekantarikena vā suttena,",
  "tika-vin09t16:246_12": "dīghato vā kappiyaṁ tiriyaṁ akappiyaṁ katvā vītaṁ hoti,",
  "tika-vin09t16:246_13": "pamāṇayutte paricchede paricchede dukkaṭaṁ.",
  "tika-vin09t16:247_0": "Yadi pana (pārā. aṭṭha.",
  "tika-vin09t16:247_1": "2.636-638) dve tantavāyā honti eko kappiyo eko akappiyo, suttañca akappiyaṁ, te ce vārena vinanti,",
  "tika-vin09t16:247_2": "akappiyatantavāyena vīte pamāṇayutte paricchede paricchede pācittiyaṁ, ūnatare dukkaṭaṁ.",
  "tika-vin09t16:247_3": "Itarena vīte ubhayattha dukkaṭaṁ.",
  "tika-vin09t16:247_4": "Sace dvepi vemaṁ gahetvā ekato vinanti,",
  "tika-vin09t16:247_5": "pamāṇayutte paricchede paricchede pācittiyaṁ. Atha suttaṁ kappiyaṁ,",
  "tika-vin09t16:247_6": "cīvarañca kedārabaddhādīhi saparicchedaṁ,",
  "tika-vin09t16:247_7": "akappiyatantavāyena vīte paricchede paricchede dukkaṭaṁ, itarena vīte anāpatti. Sace dvepi ekato vinanti,",
  "tika-vin09t16:247_8": "pamāṇayutte paricchede paricchede dukkaṭaṁ.",
  "tika-vin09t16:247_9": "Atha suttampi kappiyañca akappiyañca, te ce vārena vinanti,",
  "tika-vin09t16:247_10": "akappiyatantavāyena akappiyasuttamayesu pacchimacīvarappamāṇesu paricchedesu vītesu paricchedagaṇanāya pācittiyaṁ,",
  "tika-vin09t16:247_11": "ūnataresu kappiyasuttamayesu ca dukkaṭaṁ.",
  "tika-vin09t16:247_12": "Kappiyatantavāyena akappiyasuttamayesu pamāṇayuttesu vā ūnakesu vā dukkaṭameva, kappiyasuttamayesu anāpatti.",
  "tika-vin09t16:248_0": "Atha ekantarikena vā suttena,",
  "tika-vin09t16:248_1": "dīghato vā akappiyaṁ tiriyaṁ akappiyaṁ katvā vinanti,",
  "tika-vin09t16:248_2": "ubhopi vā te vemaṁ gahetvā ekato vinanti,",
  "tika-vin09t16:248_3": "aparicchede cīvare pamāṇayutte paricchede paricchede dukkaṭaṁ,",
  "tika-vin09t16:248_4": "saparicchede paricchedavasena dukkaṭāni.",
  "tika-vin09t16:248_5": "Tenāha ‘‘eteneva upāyenā’’tiādi.",
  "tika-vin09t16:249_0": "Ettha ca tantavāyo tāva aññātakaappavāritato viññattiyā laddho akappiyo, seso kappiyo.",
  "tika-vin09t16:249_1": "Suttampi sāmaṁ viññāpitaṁ akappiyaṁ, sesaṁ,",
  "tika-vin09t16:249_2": "ñātakādivasena uppannañca kappiyanti veditabbaṁ.",
  "tika-vin09t16:249_3": "Tikapācittiyanti vāyāpite vāyāpitasaññivematikaavāyāpitasaññīnaṁ vasena tīṇi pācittiyāni.",
  "tika-vin09t16:249_4": "Cīvaratthāya viññāpitasuttanti sāmaṁ vā aññena vā cīvaratthāya viññāpitasuttaṁ .",
  "tika-vin09t16:249_5": "Kiñcāpi pāḷiyaṁ ‘‘sāmaṁ suttaṁ viññāpetvā’’ti vuttaṁ,",
  "tika-vin09t16:249_6": "tathāpi idha ‘‘cīvaratthāya sāmaṁ viññāpitasutta’’nti avatvā kevalaṁ ‘‘cīvaratthāya viññāpitasutta’’nti aṅgesu vuttattā aññena cīvaratthāya viññāpitasuttampi saṅgahaṁ gacchatīti veditabbaṁ.",
  "tika-vin09t16:249_7": "Akappiyaviññattiyāti ‘‘cīvaraṁ me, āvuso,",
  "tika-vin09t16:249_8": "vāyathā’’ti evaṁbhūtāya akappiyaviññattiyā.",
  "tika-vin09t16:250_0": "Suttaviññattisikkhāpadavaṇṇanā niṭṭhitā.",
  "tika-vin09t16:251_0": "7. Mahāpesakārasikkhāpadavaṇṇanā",
  "tika-vin09t16:252_0": "Cīvarasāmikehipubbe appavārito hutvāti ‘‘kīdisena te, bhante, cīvarena attho, kīdisaṁ te cīvaraṁ vāyāpemi, vada, bhante,",
  "tika-vin09t16:252_1": "yadicchasī’’ti cīvarasāmikehi pubbe avutto hutvā.",
  "tika-vin09t16:252_2": "Ettha ca āyatādīhi tīhi suttavaḍḍhanākārena saha vāyanākāraṁ dasseti,",
  "tika-vin09t16:252_3": "suvītādīhi catūhi vāyanākārameva.",
  "tika-vin09t16:252_4": "‘‘Kiñcimattaṁ anupadajjeyyāmā’’tiādi tassa kattabbākāramattadassanaṁ,",
  "tika-vin09t16:252_5": "na pana aṅgadassanaṁ suttavaḍḍhanavaseneva āpajjitabbattāti āha ‘‘na bhikkhuno piṇḍapātadānamattenā’’tiādi. Ettha ca ‘‘idaṁ me, bhante,",
  "tika-vin09t16:252_6": "cīvaraṁ pubbe appavāritena aññātakassa gahapatikassa tantavāye upasaṅkamitvā cīvare vikappaṁ āpannaṁ nissaggiya’’nti (pārā.",
  "tika-vin09t16:252_7": "643) iminā nayena nissajjanavidhānaṁ veditabbaṁ.",
  "tika-vin09t16:252_8": "Tikapācittiyanti aññātake aññātakasaññivematikañātakasaññīnaṁ vasena tīṇi pācittiyāni.",
  "tika-vin09t16:253_0": "Mahāpesakārasikkhāpadavaṇṇanā niṭṭhitā.",
  "tika-vin09t16:254_0": "8. Accekacīvarasikkhāpadavaṇṇanā",
  "tika-vin09t16:255_0": "Paṭhamapadassāti ‘‘dasāhānāgata’’nti padassa.",
  "tika-vin09t16:255_1": "Purimanayenevāti accantasaṁyogavaseneva.",
  "tika-vin09t16:255_2": "Tāni divasānīti tesu divasesu. Accantamevāti nirantarameva,",
  "tika-vin09t16:255_3": "tesu dasāhesu yattha katthaci divaseti vuttaṁ hoti.",
  "tika-vin09t16:255_4": "Pavāraṇāmāsassāti pubbakattikamāsassa.",
  "tika-vin09t16:255_5": "So hi idha paṭhamapavāraṇāyogato ‘‘pavāraṇāmāso’’ti vutto.",
  "tika-vin09t16:255_6": "Juṇhapakkhapañcamito paṭṭhāyāti sukkapakkhapañcamiṁ ādiṁ katvā.",
  "tika-vin09t16:255_7": "Pavāraṇāmāsassa juṇhapakkhapañcamitoti vā pavāraṇāmāsassa pakāsanato purimassa juṇhapakkhassa pañcamito paṭṭhāyāti attho.",
  "tika-vin09t16:255_8": "Yo panettha ‘‘kāmañcesa (sārattha. ṭī.",
  "tika-vin09t16:255_9": "2.650) ‘dasāhaparamaṁ atirekacīvaraṁ dhāretabba’nti (pārā. 463) imināva siddho,",
  "tika-vin09t16:255_10": "aṭṭhuppattivasena pana apubbaṁ viya atthaṁ dassetvā sikkhāpadaṁ ṭhapita’’nti pāṭho dissati,",
  "tika-vin09t16:255_11": "so pamādapāṭho ‘‘dasāhānāgata’’nti iminā virodhatoti daṭṭhabbaṁ.",
  "tika-vin09t16:255_12": "Kiñca ‘‘juṇhapakkhapañcamito paṭṭhāyā’’ti vuttattā aṭṭhakathāyeva pubbāparavirodhopi siyā.",
  "tika-vin09t16:256_0": "Accekacīvaranti accāyikacīvaraṁ vuccati,",
  "tika-vin09t16:256_1": "so ca accāyikabhāvo dāyakassa gamikādibhāvenāti dassetuṁ ‘‘gamikagilānagabbhiniabhinavuppannasaddhānaṁ puggalāna’’ntiādi vuttaṁ.",
  "tika-vin09t16:256_2": "Tattha gamiko nāma ‘‘senāya vā gantukāmo hoti,",
  "tika-vin09t16:256_3": "pavāsaṁ vā gantukāmo hotī’’ti (pārā. 649) vutto.",
  "tika-vin09t16:256_4": "Aññatarena ‘‘vassāvāsikaṁ dassāmī’’ti evaṁ ārocetvā dinnanti gamikādīnaṁ aññatarena gamanādīhi kāraṇehi dātukāmena dūtaṁ vā pesetvā,",
  "tika-vin09t16:256_5": "sayaṁ vā āgantvā ‘‘vassāvāsikaṁ dassāmī’’ti evaṁ ārocetvā dinnaṁ cīvaraṁ. Ettha ca ‘‘idaṁ me, bhante,",
  "tika-vin09t16:256_6": "accekacīvaraṁ cīvarakālasamayaṁ atikkāmitaṁ nissaggiya’’nti (pārā.",
  "tika-vin09t16:256_7": "649) iminā nayena nissajjanavidhānaṁ veditabbaṁ.",
  "tika-vin09t16:257_0": "Sesanti ‘‘sādhāraṇapaññattī’’tiādikaṁ.",
  "tika-vin09t16:257_1": "Ayaṁ pana viseso – tattha atirekacīvare atirekacīvarasaññiādino dasāhātikkamo,",
  "tika-vin09t16:257_2": "idha accekacīvare accekacīvarasaññiādino cīvarakālātikkamo.",
  "tika-vin09t16:257_3": "Tathā anaccekacīvare accekacīvarasaññino, vematikassa ca dukkaṭaṁ.",
  "tika-vin09t16:257_4": "Jātippamāṇasampannassa accekacīvarassa attano santakatā,",
  "tika-vin09t16:257_5": "dasāhānāgatāya kattikatemāsikapuṇṇamāya uppannabhāvo, anadhiṭṭhitaavikappitatā,",
  "tika-vin09t16:257_6": "cīvarakālātikkamoti caturaṅgabhāvova ettha viseso.",
  "tika-vin09t16:258_0": "Accekacīvarasikkhāpadavaṇṇanā niṭṭhitā.",
  "tika-vin09t16:259_0": "9. Sāsaṅkasikkhāpadavaṇṇanā",
  "tika-vin09t16:260_0": "Upasampajjantiādīsu viyāti ‘‘paṭhamaṁ jhānaṁ upasampajja viharatī’’ti (vibha.",
  "tika-vin09t16:260_1": "508) imassa vibhaṅge ‘‘upasampajjā’’ti uddharitabbe ‘‘upasampajja’’nti uddhaṭaṁ. Tadiha nidassanaṁ kataṁ.",
  "tika-vin09t16:260_2": "Ādisaddena pana ‘‘anāpucchaṁ vā gaccheyyā’’tiādīnaṁ (pāci. 111, 115) saṅgaho daṭṭhabbo.",
  "tika-vin09t16:260_3": "Upagantvāti upasaddassatthamāha. Vasitvāti akkhaṇḍaṁ vasitvā. ‘‘Yena yassa hi sambandho,",
  "tika-vin09t16:260_4": "dūraṭṭhampi ca tassa ta’’nti vacanato ‘‘imassa…pe… iminā sambandho’’ti vuttaṁ.",
  "tika-vin09t16:260_5": "Tattha imassāti ‘‘upavassa’’nti padassa.",
  "tika-vin09t16:260_6": "Vinayapariyāyena araññalakkhaṇaṁ adinnādānapārājike āgataṁ.",
  "tika-vin09t16:260_7": "Tattha hi ‘‘gāmā vā araññā vā’’ti anavasesato avahāraṭṭhānapariggahena tadubhayaṁ asaṅkarato dassetuṁ ‘‘ṭhapetvā gāmañcā’’tiādi vuttaṁ.",
  "tika-vin09t16:260_8": "Gāmūpacāro hi loke gāmasaṅkhameva gacchatīti.",
  "tika-vin09t16:260_9": "Idha pana suttantapariyāyena ‘‘pañcadhanusatikaṁ pacchima’’nti (pārā.",
  "tika-vin09t16:260_10": "654) āgataṁ āraññakaṁ bhikkhuṁ sandhāya.",
  "tika-vin09t16:260_11": "Na hi so vinayapariyāyike araññe vasanto ‘‘āraññako panthasenāsano’’ti (ma. ni. 1.61) sutte vutto,",
  "tika-vin09t16:260_12": "tasmā tattha āgatameva lakkhaṇaṁ gahetabbanti dassento ‘‘sabbapacchimāni āropitena ācariyadhanunā’’tiādimāha.",
  "tika-vin09t16:260_13": "Tattha ‘‘ācariyadhanu nāma pakatihatthena navavidatthipamāṇaṁ.",
  "tika-vin09t16:260_14": "Jiyāya pana āropitāya catuhatthapamāṇa’’nti vadanti.",
  "tika-vin09t16:260_15": "Gāmassāti parikkhittassa gāmassa. Indakhīlatoti ummārato.",
  "tika-vin09t16:260_16": "Parikkhepārahaṭṭhānatoti pariyante ṭhitagharassa upacāre ṭhitassa majjhimassa purisassa paṭhamaleḍḍupātato.",
  "tika-vin09t16:260_17": "Kittakena maggena minitabbanti āha ‘‘sace’’tiādi.",
  "tika-vin09t16:260_18": "Majjhimaṭṭhakathāyaṁ pana ‘‘vihārassāpi gāmasseva upacāraṁ nīharitvā ubhinnaṁ leḍḍupātānaṁ antarā minitabba’’nti vuttaṁ.",
  "tika-vin09t16:260_19": "Corānaṁ niviṭṭhokāsādidassanenāti ārāme,",
  "tika-vin09t16:260_20": "ārāmūpacāre ca corānaṁ niviṭṭhokāsādidassanena kāraṇena.",
  "tika-vin09t16:260_21": "Ādisaddena bhuttokāsaṭṭhitokāsanisinnokāsanipannokāsānaṁ gahaṇaṁ.",
  "tika-vin09t16:260_22": "Corehi manussānaṁ hataviluttākoṭitabhāvadassanatoti ārāme,",
  "tika-vin09t16:260_23": "ārāmūpacāre ca hataviluttākoṭitabhāvadassanato.",
  "tika-vin09t16:261_0": "Antaraghare nikkhipeyyāti antare antare gharāni ettha, etassāti vā antaragharaṁ, gāmo, tasmiṁ ṭhapeyyāti attho. Tenāha ‘‘āraññakassā’’tiādi. Tañcāti nikkhipanañca.",
  "tika-vin09t16:261_1": "‘‘Mahāpavāraṇāya pavārito hotī’’ti idaṁ vassacchedaṁ akatvā vuṭṭhabhāvaṁ dassetuṁ vuttaṁ,",
  "tika-vin09t16:261_2": "na pana pavāraṇāya aṅgabhāvaṁ.",
  "tika-vin09t16:261_3": "Teneva hi byatirekaṁ dassentena samantapāsādikāyaṁ (pārā. aṭṭha.",
  "tika-vin09t16:261_4": "2.653-654) vuttaṁ ‘‘sace pacchimikāya vā upagato hoti chinnavasso vā, nikkhipituṁ na labhatī’’ti.",
  "tika-vin09t16:261_5": "Kattikamāso nāma pubbakattikamāsassa kāḷapakkhapāṭipadato paṭṭhāya yāva aparakattikapuṇṇamā, tāva ekūnattiṁsa rattindivā.",
  "tika-vin09t16:261_6": "Eva-saddena kattikamāsato paraṁ na labhatīti dasseti.",
  "tika-vin09t16:261_7": "Ūnappamāṇe tāva araññalakkhaṇāyogato na labhatu,",
  "tika-vin09t16:261_8": "kasmā gāvutato atirekappamāṇe na labhatīti āha ‘‘yatrahī’’tiādi.",
  "tika-vin09t16:261_9": "Nimantito pana addhayojanampi yojanampi gantvā vasituṁ pacceti, idamappamāṇaṁ.",
  "tika-vin09t16:261_10": "Sāsaṅkasappaṭibhayameva hotīti sāsaṅkañceva sappaṭibhayañca hoti.",
  "tika-vin09t16:261_11": "Eva-saddena anāsaṅkaappaṭibhayehi aṅgayuttepi senāsane vasanto nikkhipituṁ na labhatīti dasseti.",
  "tika-vin09t16:261_12": "Ettāvatā purimikāya upagantvā akkhaṇḍaṁ katvā vuṭṭhavasso yaṁ gāmaṁ gocaragāmaṁ katvā pañcadhanusatikapacchime āraññakasenāsane viharati,",
  "tika-vin09t16:261_13": "tasmiṁ gāme cīvaraṁ ṭhapetvā sakalakattikamāsaṁ tasmiṁyeva senāsane tena cīvarena vinā vatthuṁ anujānitvā idāni vihārato aññattha vasantassa chārattaṁ vippavāsaṁ anujānanto ‘‘siyā ca tassa bhikkhuno’’tiādimāha.",
  "tika-vin09t16:261_14": "Asamādānacārañhi atthatakathinā eva labhanti,",
  "tika-vin09t16:261_15": "netareti ettha idampi kāraṇaṁ daṭṭhabbaṁ.",
  "tika-vin09t16:261_16": "Tattha chārattaparamaṁ tena bhikkhunā tena cīvarena vippavasitabbanti yo bhikkhu vihāre vasanto tato aññattha gamanakicce sati antaraghare cīvaraṁ nikkhipati,",
  "tika-vin09t16:261_17": "tena bhikkhunā tena cīvarena chārattaparamaṁ vippavasitabbaṁ,",
  "tika-vin09t16:261_18": "cha rattiyo tamhā vihārā aññattha vasitabbāti vuttaṁ hoti.",
  "tika-vin09t16:261_19": "Vuttañhi bhadantena buddhadattācariyena –",
  "tika-vin09t16:262_0": "‘‘Yaṁ gāmaṁ gocaraṁ katvā, bhikkhu āraññake vase;",
  "tika-vin09t16:263_0": "Tasmiṁ gāme ṭhapetuṁ taṁ, māsamekaṁ tu vaṭṭati.",
  "tika-vin09t16:264_0": "‘‘Aññattheva vasantassa, chārattaparamaṁ mataṁ;",
  "tika-vin09t16:265_0": "Ayamassa adhippāyo, paṭicchanno pakāsito’’ti.",
  "tika-vin09t16:266_0": "Tenevāha ‘‘tato ce uttari vippavaseyyāti chārattato uttari tasmiṁ senāsane sattamaṁ aruṇaṁ uṭṭhāpeyyā’’tiādi.",
  "tika-vin09t16:266_1": "Tathā asakkontenāti gataṭṭhānassa dūratāya senāsanaṁ āgantvā sattamaṁ aruṇaṁ uṭṭhāpetuṁ asakkontena.",
  "tika-vin09t16:266_2": "Evampi asakkontena tatreva ṭhitena paccuddharitabbaṁ ‘‘atirekacīvaraṭṭhāne ṭhassatī’’ti. Vasitvāti aruṇaṁ uṭṭhāpetvā.",
  "tika-vin09t16:266_3": "Bhikkhusammuti udositasikkhāpade vuttāva.",
  "tika-vin09t16:267_0": "Sesanti ‘‘aññatra bhikkhusammutiyāti ayamettha anupaññattī’’tiādikaṁ.",
  "tika-vin09t16:267_1": "Tattha hi aṅgesu yaṁ rattivippavāso catutthamaṅgaṁ,",
  "tika-vin09t16:267_2": "taṁ idha chārattato uttari vippavāso hotīti ayameva viseso.",
  "tika-vin09t16:268_0": "Sāsaṅkasikkhāpadavaṇṇanā niṭṭhitā.",
  "tika-vin09t16:269_0": "10. Pariṇatasikkhāpadavaṇṇanā",
  "tika-vin09t16:270_0": "Nanu cāyaṁ saṅghassa pariṇato, na pariccatto,",
  "tika-vin09t16:270_1": "atha kathaṁ saṅghasantako hotīti āha ‘‘so hī’’tiādi. Tattha soti lābho.",
  "tika-vin09t16:270_2": "Ekena pariyāyenāti pariṇatabhāvasaṅkhātena ekena pariyāyena.",
  "tika-vin09t16:270_3": "‘‘Labhitabba’’nti iminā lābhasaddassa kammasādhanamāha.",
  "tika-vin09t16:270_4": "Cīvarādivatthunti cīvarapiṇḍapātasenāsanagilānapaccayabhesajjaparikkhāraṁ antamaso cuṇṇapiṇḍampi dantakaṭṭhampi dasikasuttampi.",
  "tika-vin09t16:270_5": "Pariṇatanti saṅghassa ninnaṁ saṅghassa poṇaṁ saṅghassa pabbhāraṁ hutvā ṭhitanti attho.",
  "tika-vin09t16:270_6": "Yena pana kāraṇena so pariṇato hoti,",
  "tika-vin09t16:270_7": "taṁ dassetvā tassa atthaṁ dassetuṁ ‘‘dassāma karissāmā’’tiādi vuttaṁ.",
  "tika-vin09t16:270_8": "Attano pariṇāmentassāti ‘‘idaṁ mayhaṁ dehī’’ti saṅghassa pariṇatabhāvaṁ ñatvā attano pariṇāmetvā gaṇhantassa. Payogeti pariṇāmanappayoge. Ettha ca ‘‘idaṁ me, bhante,",
  "tika-vin09t16:270_9": "jānaṁ saṅghikaṁ lābhaṁ pariṇataṁ attano pariṇāmikaṁ nissaggiya’’nti iminā nayena nissajjanavidhānaṁ veditabbaṁ.",
  "tika-vin09t16:271_0": "Saṅghacetiyapuggalesūti ettha ca antamaso sunakhaṁ upādāya yo koci satto ‘‘puggalo’’ti veditabbo.",
  "tika-vin09t16:271_1": "Aññasaṅghādīnanti aññasaṅghacetiyapuggalānaṁ.",
  "tika-vin09t16:271_2": "Idaṁ vuttaṁ hoti – ‘‘saṅghassa pariṇataṁ aññassa saṅghassa vā cetiyassa vā puggalassa vā,",
  "tika-vin09t16:271_3": "cetiyassa pariṇataṁ aññassa cetiyassa vā saṅghassa vā puggalassa vā,",
  "tika-vin09t16:271_4": "puggalassa pariṇataṁ aññassa puggalassa vā saṅghassa vā cetiyassa vā pariṇāmentassa dukkaṭa’’nti.",
  "tika-vin09t16:272_0": "Idāni anāpattiṁ dassetuṁ ‘‘apariṇatasaññino’’tiādimāha. Pariṇate,",
  "tika-vin09t16:272_1": "apariṇate ca apariṇatasaññino cāti sambandho, pariṇate,",
  "tika-vin09t16:272_2": "apariṇate cāti ubhayatthāpi anāpattīti attho.",
  "tika-vin09t16:272_3": "Vuttañhetaṁ ‘‘pariṇate apariṇatasaññī attano pariṇāmeti, anāpatti.",
  "tika-vin09t16:272_4": "Apariṇate apariṇatasaññī anāpattī’’ti (pārā. 660).",
  "tika-vin09t16:272_5": "Deyyadhammoti cattāro paccayā.",
  "tika-vin09t16:272_6": "Ādisaddena ‘‘paṭisaṅkhāraṁ vā labheyya, ciraṭṭhitiko vā assa,",
  "tika-vin09t16:272_7": "yattha vā pana tumhākaṁ cittaṁ pasīdati, tattha dethā’’ti (pārā. 661) vacanānaṁ gahaṇaṁ.",
  "tika-vin09t16:272_8": "Sace pana dāyakā ‘‘mayaṁ saṅghabhattaṁ kattukāmā, cetiyapūjaṁ kattukāmā,",
  "tika-vin09t16:272_9": "ekassa bhikkhuno parikkhāraṁ dātukāmā, tumhākaṁ ruciyā dassāma. Bhaṇatha, kattha demā’’ti (pārā. aṭṭha. 2.660) vadanti,",
  "tika-vin09t16:272_10": "evaṁ vutte tena bhikkhunā ‘‘yattha icchatha, tattha dethā’’ti vattabbā.",
  "tika-vin09t16:273_0": "Pariṇatasikkhāpadavaṇṇanā niṭṭhitā.",
  "tika-vin09t16:274_0": "Pattavaggo tatiyo.",
  "tika-vin09t16:275_0": "Iti kaṅkhāvitaraṇiyā pātimokkhavaṇṇanāya",
  "tika-vin09t16:276_0": "Vinayatthamañjūsāyaṁ līnatthappakāsaniyaṁ",
  "tika-vin09t16:277_0": "Nissaggiyavaṇṇanā niṭṭhitā."
}