{
"ds2.4.2:1.1": "Dhammasaṅgaṇī",
"ds2.4.2:2.1": "2 Niddesa",
"ds2.4.2:3.1": "2.4 Aṭṭhakathākaṇḍa",
"ds2.4.2:4.1": "2.4.2. Dukaatthuddhāra",
"ds2.4.2:5.1": "2.4.2.1. Hetugocchaka",
"ds2.4.2:6.1": "2.4.2.1.1. Hetuduka",
"ds2.4.2:7.1": "Katame dhammā hetū?",
"ds2.4.2:7.2": "Tayo kusalahetū, tayo akusalahetū, tayo abyākatahetū.",
"ds2.4.2:7.3": "Alobho kusalahetu, adoso kusalahetu, catūsu bhūmīsu kusalesu uppajjanti.",
"ds2.4.2:7.4": "Amoho kusalahetu, kāmāvacarakusalato cattāro ñāṇavippayutte cittuppāde ṭhapetvā, catūsu bhūmīsu kusalesu uppajjati.",
"ds2.4.2:8.1": "Lobho aṭṭhasu lobhasahagatesu cittuppādesu uppajjati.",
"ds2.4.2:8.2": "Doso dvīsu domanassasahagatesu cittuppādesu uppajjati.",
"ds2.4.2:8.3": "Moho sabbākusalesu uppajjati.",
"ds2.4.2:9.1": "Alobho vipākahetu adoso vipākahetu, kāmāvacarassa vipākato ahetuke cittuppāde ṭhapetvā, catūsu bhūmīsu vipākesu uppajjanti.",
"ds2.4.2:9.2": "Amoho vipākahetu, kāmāvacarassa vipākato ahetuke cittuppāde ṭhapetvā, cattāro ñāṇavippayutte cittuppāde ṭhapetvā, catūsu bhūmīsu vipākesu uppajjati.",
"ds2.4.2:10.1": "Alobho kiriyahetu adoso kiriyahetu, kāmāvacarakiriyato ahetuke cittuppāde ṭhapetvā, tīsu bhūmīsu kiriyesu uppajjanti.",
"ds2.4.2:10.2": "Amoho kiriyahetu, kāmāvacarakiriyato ahetuke cittuppāde ṭhapetvā, cattāro ñāṇavippayutte cittuppāde ṭhapetvā, tīsu bhūmīsu kiriyesu uppajjati—",
"ds2.4.2:10.3": "ime dhammā hetū.",
"ds2.4.2:11.1": "Katame dhammā na hetū?",
"ds2.4.2:11.2": "Ṭhapetvā hetū, catūsu bhūmīsu kusalaṃ, akusalaṃ, catūsu bhūmīsu vipāko, tīsu bhūmīsu kiriyābyākataṃ, rūpañca, nibbānañca—",
"ds2.4.2:11.3": "ime dhammā na hetū.",
"ds2.4.2:12.1": "2.4.2.1.2. Sahetukaduka",
"ds2.4.2:13.1": "Katame dhammā sahetukā?",
"ds2.4.2:13.2": "Vicikicchāsahagataṃ uddhaccasahagataṃ mohaṃ ṭhapetvā avasesaṃ akusalaṃ, catūsu bhūmīsu kusalaṃ, kāmāvacarassa vipākato ahetuke cittuppāde ṭhapetvā catūsu bhūmīsu vipāko, kāmāvacarakiriyato ahetuke cittuppāde ṭhapetvā tīsu bhūmīsu kiriyābyākataṃ—",
"ds2.4.2:13.3": "ime dhammā sahetukā.",
"ds2.4.2:14.1": "Katame dhammā ahetukā?",
"ds2.4.2:14.2": "Vicikicchāsahagato moho, uddhaccasahagato moho, dvepañcaviññāṇāni, tisso ca manodhātuyo, pañca ca ahetukamanoviññāṇadhātuyo, rūpañca, nibbānañca—",
"ds2.4.2:14.3": "ime dhammā ahetukā.",
"ds2.4.2:15.1": "2.4.2.1.3. Hetusampayuttaduka",
"ds2.4.2:16.1": "Katame dhammā hetusampayuttā?",
"ds2.4.2:16.2": "Vicikicchāsahagataṃ uddhaccasahagataṃ mohaṃ ṭhapetvā avasesaṃ akusalaṃ, catūsu bhūmīsu kusalaṃ, kāmāvacarassa vipākato ahetuke cittuppāde ṭhapetvā catūsu bhūmīsu vipāko, kāmāvacarakiriyato ahetuke cittuppāde ṭhapetvā tīsu bhūmīsu kiriyābyākataṃ—",
"ds2.4.2:16.3": "ime dhammā hetusampayuttā.",
"ds2.4.2:17.1": "Katame dhammā hetuvippayuttā?",
"ds2.4.2:17.2": "Vicikicchāsahagato moho, uddhaccasahagato moho, dvepañcaviññāṇāni tisso ca manodhātuyo pañca ca ahetukamanoviññāṇadhātuyo, rūpañca, nibbānañca—",
"ds2.4.2:17.3": "ime dhammā hetuvippayuttā.",
"ds2.4.2:18.1": "2.4.2.1.4. Hetusahetukaduka",
"ds2.4.2:19.1": "Katame dhammā hetū ceva sahetukā ca?",
"ds2.4.2:19.2": "Yattha dve tayo hetū ekato uppajjanti—",
"ds2.4.2:19.3": "ime dhammā hetū ceva sahetukā ca.",
"ds2.4.2:20.1": "Katame dhammā sahetukā ceva na ca hetū?",
"ds2.4.2:20.2": "Catūsu bhūmīsu kusalaṃ, akusalaṃ, kāmāvacarassa vipākato ahetuke cittuppāde ṭhapetvā catūsu bhūmīsu vipāko, kāmāvacarakiriyato ahetuke cittuppāde ṭhapetvā tīsu bhūmīsu kiriyābyākataṃ, etthuppanne hetū ṭhapetvā—",
"ds2.4.2:20.3": "ime dhammā sahetukā ceva na ca hetū.",
"ds2.4.2:20.4": "Ahetukā dhammā na vattabbā—",
"ds2.4.2:20.5": "hetū ceva sahetukā cātipi, sahetukā ceva na ca hetūtipi.",
"ds2.4.2:21.1": "2.4.2.1.5. Hetuhetusampayuttaduka",
"ds2.4.2:22.1": "Katame dhammā hetū ceva hetusampayuttā ca?",
"ds2.4.2:22.2": "Yattha dve tayo hetū ekato uppajjanti—",
"ds2.4.2:22.3": "ime dhammā hetū ceva hetusampayuttā ca.",
"ds2.4.2:23.1": "Katame dhammā hetusampayuttā ceva na ca hetū?",
"ds2.4.2:23.2": "Catūsu bhūmīsu kusalaṃ, akusalaṃ, kāmāvacarassa vipākato ahetuke cittuppāde ṭhapetvā catūsu bhūmīsu vipāko, kāmāvacarakiriyato ahetuke cittuppāde ṭhapetvā tīsu bhūmīsu kiriyābyākataṃ, etthuppanne hetū ṭhapetvā—",
"ds2.4.2:23.3": "ime dhammā hetusampayuttā ceva na ca hetū.",
"ds2.4.2:23.4": "Hetuvippayuttā dhammā na vattabbā—",
"ds2.4.2:23.5": "hetū ceva hetusampayuttā cātipi, hetusampayuttā ceva na ca hetūtipi.",
"ds2.4.2:24.1": "2.4.2.1.6. Nahetusahetukaduka",
"ds2.4.2:25.1": "Katame dhammā na hetū sahetukā?",
"ds2.4.2:25.2": "Catūsu bhūmīsu kusalaṃ, akusalaṃ, kāmāvacarassa vipākato ahetuke cittuppāde ṭhapetvā catūsu bhūmīsu vipāko, kāmāvacarakiriyato ahetuke cittuppāde ṭhapetvā tīsu bhūmīsu kiriyābyākataṃ, etthuppanne hetū ṭhapetvā—",
"ds2.4.2:25.3": "ime dhammā na hetū sahetukā.",
"ds2.4.2:26.1": "Katame dhammā na hetū ahetukā?",
"ds2.4.2:26.2": "Dvepañcaviññāṇāni, tisso ca manodhātuyo, pañca ca ahetukamanoviññāṇadhātuyo, rūpañca, nibbānañca—",
"ds2.4.2:26.3": "ime dhammā na hetū ahetukā.",
"ds2.4.2:26.4": "Hetū dhammā na vattabbā—",
"ds2.4.2:26.5": "na hetū sahetukātipi, na hetū ahetukātipi.",
"ds2.4.2:27.1": "2.4.2.2. Cūḷantaraduka",
"ds2.4.2:28.1": "2.4.2.2.1. Sappaccayaduka",
"ds2.4.2:29.1": "Katame dhammā sappaccayā?",
"ds2.4.2:29.2": "Catūsu bhūmīsu kusalaṃ, akusalaṃ, catūsu bhūmīsu vipāko, tīsu bhūmīsu kiriyābyākataṃ, sabbañca rūpaṃ—",
"ds2.4.2:29.3": "ime dhammā sappaccayā.",
"ds2.4.2:30.1": "Katame dhammā appaccayā?",
"ds2.4.2:30.2": "Nibbānaṃ—",
"ds2.4.2:30.3": "ime dhammā appaccayā.",
"ds2.4.2:31.1": "2.4.2.2.2. Saṅkhataduka",
"ds2.4.2:32.1": "Katame dhammā saṅkhatā?",
"ds2.4.2:32.2": "Catūsu bhūmīsu kusalaṃ, akusalaṃ, catūsu bhūmīsu vipāko, tīsu bhūmīsu kiriyābyākataṃ, sabbañca rūpaṃ—",
"ds2.4.2:32.3": "ime dhammā saṅkhatā.",
"ds2.4.2:33.1": "Katame dhammā asaṅkhatā?",
"ds2.4.2:33.2": "Nibbānaṃ—",
"ds2.4.2:33.3": "ime dhammā asaṅkhatā.",
"ds2.4.2:34.1": "2.4.2.2.3. Sanidassanaduka",
"ds2.4.2:35.1": "Katame dhammā sanidassanā?",
"ds2.4.2:35.2": "Rūpāyatanaṃ—",
"ds2.4.2:35.3": "ime dhammā sanidassanā.",
"ds2.4.2:36.1": "Katame dhammā anidassanā?",
"ds2.4.2:36.2": "Cakkhāyatanaṃ … pe … phoṭṭhabbāyatanaṃ, catūsu bhūmīsu kusalaṃ, akusalaṃ, catūsu bhūmīsu vipāko, tīsu bhūmīsu kiriyābyākataṃ, yañca rūpaṃ anidassanaṃ appaṭighaṃ dhammāyatanapariyāpannaṃ, nibbānañca—",
"ds2.4.2:36.5": "ime dhammā anidassanā.",
"ds2.4.2:37.1": "2.4.2.2.4. Sappaṭighaduka",
"ds2.4.2:38.1": "Katame dhammā sappaṭighā?",
"ds2.4.2:38.2": "Cakkhāyatanaṃ … pe … phoṭṭhabbāyatanaṃ—",
"ds2.4.2:38.5": "ime dhammā sappaṭighā.",
"ds2.4.2:39.1": "Katame dhammā appaṭighā?",
"ds2.4.2:39.2": "Catūsu bhūmīsu kusalaṃ, akusalaṃ, catūsu bhūmīsu vipāko, tīsu bhūmīsu kiriyābyākataṃ, yañca rūpaṃ anidassanaṃ appaṭighaṃ dhammāyatanapariyāpannaṃ, nibbānañca—",
"ds2.4.2:39.3": "ime dhammā appaṭighā.",
"ds2.4.2:40.1": "2.4.2.2.5. Rūpīduka",
"ds2.4.2:41.1": "Katame dhammā rūpino?",
"ds2.4.2:41.2": "Cattāro ca mahābhūtā, catunnañca mahābhūtānaṃ upādāya rūpaṃ—",
"ds2.4.2:41.3": "ime dhammā rūpino.",
"ds2.4.2:42.1": "Katame dhammā arūpino?",
"ds2.4.2:42.2": "Catūsu bhūmīsu kusalaṃ, akusalaṃ, catūsu bhūmīsu vipāko, tīsu bhūmīsu kiriyābyākataṃ, nibbānañca—",
"ds2.4.2:42.3": "ime dhammā arūpino.",
"ds2.4.2:43.1": "2.4.2.2.6. Lokiyaduka",
"ds2.4.2:44.1": "Katame dhammā lokiyā?",
"ds2.4.2:44.2": "Tīsu bhūmīsu kusalaṃ, akusalaṃ, tīsu bhūmīsu vipāko, tīsu bhūmīsu kiriyābyākataṃ, sabbañca rūpaṃ—",
"ds2.4.2:44.3": "ime dhammā lokiyā.",
"ds2.4.2:45.1": "Katame dhammā lokuttarā?",
"ds2.4.2:45.2": "Cattāro maggā apariyāpannā, cattāri ca sāmaññaphalāni, nibbānañca—",
"ds2.4.2:45.3": "ime dhammā lokuttarā.",
"ds2.4.2:46.1": "2.4.2.2.7. Kenaciviññeyyaduka",
"ds2.4.2:47.1": "Sabbe dhammā kenaci viññeyyā, kenaci na viññeyyā.",
"ds2.4.2:48.1": "2.4.2.3. Āsavagocchaka",
"ds2.4.2:49.1": "2.4.2.3.1. Āsavaduka",
"ds2.4.2:50.1": "Katame dhammā āsavā?",
"ds2.4.2:50.2": "Cattāro āsavā—",
"ds2.4.2:50.3": "kāmāsavo, bhavāsavo, diṭṭhāsavo, avijjāsavo.",
"ds2.4.2:50.4": "Kāmāsavo aṭṭhasu lobhasahagatesu cittuppādesu uppajjati bhavāsavo catūsu diṭṭhigatavippayuttalobhasahagatesu cittuppādesu uppajjati diṭṭhāsavo catūsu diṭṭhigatasampayuttesu cittuppādesu uppajjati.",
"ds2.4.2:50.5": "Avijjāsavo sabbākusalesu uppajjati—",
"ds2.4.2:50.6": "ime dhammā āsavā.",
"ds2.4.2:51.1": "Katame dhammā no āsavā?",
"ds2.4.2:51.2": "Ṭhapetvā āsave avasesaṃ akusalaṃ, catūsu bhūmīsu kusalaṃ, catūsu bhūmīsu vipāko, tīsu bhūmīsu kiriyābyākataṃ, rūpañca, nibbānañca—",
"ds2.4.2:51.3": "ime dhammā no āsavā.",
"ds2.4.2:52.1": "2.4.2.3.2. Sāsavaduka",
"ds2.4.2:53.1": "Katame dhammā sāsavā?",
"ds2.4.2:53.2": "Tīsu bhūmīsu kusalaṃ, akusalaṃ, tīsu bhūmīsu vipāko, tīsu bhūmīsu kiriyābyākataṃ, sabbañca rūpaṃ—",
"ds2.4.2:53.3": "ime dhammā sāsavā.",
"ds2.4.2:54.1": "Katame dhammā anāsavā?",
"ds2.4.2:54.2": "Cattāro maggā apariyāpannā, cattāri ca sāmaññaphalāni, nibbānañca—",
"ds2.4.2:54.3": "ime dhammā anāsavā.",
"ds2.4.2:55.1": "2.4.2.3.3. Āsavasampayuttaduka",
"ds2.4.2:56.1": "Katame dhammā āsavasampayuttā?",
"ds2.4.2:56.2": "Dve domanassasahagatacittuppādā etthuppannaṃ mohaṃ ṭhapetvā, vicikicchāsahagataṃ uddhaccasahagataṃ mohaṃ ṭhapetvā, avasesaṃ akusalaṃ—",
"ds2.4.2:56.3": "ime dhammā āsavasampayuttā.",
"ds2.4.2:57.1": "Katame dhammā āsavavippayuttā?",
"ds2.4.2:57.2": "Dvīsu domanassasahagatesu cittuppādesu uppanno moho, vicikicchāsahagato moho, uddhaccasahagato moho, catūsu bhūmīsu kusalaṃ, catūsu bhūmīsu vipāko, tīsu bhūmīsu kiriyābyākataṃ, rūpañca, nibbānañca—",
"ds2.4.2:57.3": "ime dhammā āsavavippayuttā.",
"ds2.4.2:58.1": "2.4.2.3.4. Āsavasāsavaduka",
"ds2.4.2:59.1": "Katame dhammā āsavā ceva sāsavā ca?",
"ds2.4.2:59.2": "Teva āsavā āsavā ceva sāsavā ca.",
"ds2.4.2:60.1": "Katame dhammā sāsavā ceva no ca āsavā?",
"ds2.4.2:60.2": "Ṭhapetvā āsave, avasesaṃ akusalaṃ, tīsu bhūmīsu kusalaṃ, tīsu bhūmīsu vipāko, tīsu bhūmīsu kiriyābyākataṃ, sabbañca rūpaṃ—",
"ds2.4.2:60.3": "ime dhammā sāsavā ceva no ca āsavā.",
"ds2.4.2:60.4": "Anāsavā dhammā na vattabbā—",
"ds2.4.2:60.5": "āsavā ceva sāsavā cātipi, sāsavā ceva no ca āsavātipi.",
"ds2.4.2:61.1": "2.4.2.3.5. Āsavaāsavasampayuttaduka",
"ds2.4.2:62.1": "Katame dhammā āsavā ceva āsavasampayuttā ca?",
"ds2.4.2:62.2": "Yattha dve tayo āsavā ekato uppajjanti—",
"ds2.4.2:62.3": "ime dhammā āsavā ceva āsavasampayuttā ca.",
"ds2.4.2:63.1": "Katame dhammā āsavasampayuttā ceva no ca āsavā?",
"ds2.4.2:63.2": "Ṭhapetvā āsave, avasesaṃ akusalaṃ—",
"ds2.4.2:63.3": "ime dhammā āsavasampayuttā ceva no ca āsavā.",
"ds2.4.2:63.4": "Āsavavippayuttā dhammā na vattabbā—",
"ds2.4.2:63.5": "āsavā ceva āsavasampayuttā cātipi, āsavasampayuttā ceva no ca āsavātipi.",
"ds2.4.2:64.1": "2.4.2.3.6. Āsavavippayuttasāsavaduka",
"ds2.4.2:65.1": "Katame dhammā āsavavippayuttā sāsavā?",
"ds2.4.2:65.2": "Dvīsu domanassasahagatesu cittuppādesu uppanno moho, vicikicchāsahagato moho, uddhaccasahagato moho, tīsu bhūmīsu kusalaṃ, tīsu bhūmīsu vipāko, tīsu bhūmīsu kiriyābyākataṃ, sabbañca rūpaṃ—",
"ds2.4.2:65.3": "ime dhammā āsavavippayuttā sāsavā.",
"ds2.4.2:66.1": "Katame dhammā āsavavippayuttā anāsavā?",
"ds2.4.2:66.2": "Cattāro maggā apariyāpannā, cattāri ca sāmaññaphalāni, nibbānañca—",
"ds2.4.2:66.3": "ime dhammā āsavavippayuttā anāsavā.",
"ds2.4.2:66.4": "Āsavasampayuttā dhammā na vattabbā—",
"ds2.4.2:66.5": "āsavavippayuttā sāsavātipi, āsavavippayuttā anāsavātipi.",
"ds2.4.2:67.1": "2.4.2.4. Saññojanagocchaka",
"ds2.4.2:68.1": "2.4.2.4.1. Saññojanaduka",
"ds2.4.2:69.1": "Katame dhammā saññojanā?",
"ds2.4.2:69.2": "Dasa saññojanāni—",
"ds2.4.2:69.3": "kāmarāgasaññojanaṃ, paṭighasaññojanaṃ, mānasaññojanaṃ, diṭṭhisaññojanaṃ, vicikicchāsaññojanaṃ, sīlabbataparāmāsasaññojanaṃ, bhavarāgasaññojanaṃ, issāsaññojanaṃ, macchariyasaññojanaṃ, avijjāsaññojanaṃ.",
"ds2.4.2:69.4": "Kāmarāgasaññojanaṃ aṭṭhasu lobhasahagatesu cittuppādesu uppajjati.",
"ds2.4.2:69.5": "Paṭighasaññojanaṃ dvīsu domanassasahagatesu cittuppādesu uppajjati.",
"ds2.4.2:69.6": "Mānasaññojanaṃ catūsu diṭṭhigatavippayuttalobhasahagatesu cittuppādesu uppajjati.",
"ds2.4.2:69.7": "Diṭṭhisaññojanaṃ catūsu diṭṭhigatasampayuttesu cittuppādesu uppajjati.",
"ds2.4.2:69.8": "Vicikicchāsaññojanaṃ vicikicchāsahagatesu cittuppādesu uppajjati.",
"ds2.4.2:69.9": "Sīlabbataparāmāsasaññojanaṃ catūsu diṭṭhigatasampayuttesu cittuppādesu uppajjati.",
"ds2.4.2:69.10": "Bhavarāgasaññojanaṃ catūsu diṭṭhigatavippayuttalobhasahagatesu cittuppādesu uppajjati.",
"ds2.4.2:69.11": "Issāsaññojanañca macchariyasaññojanañca dvīsu domanassasahagatesu cittuppādesu uppajjanti.",
"ds2.4.2:69.12": "Avijjāsaññojanaṃ sabbākusalesu uppajjati—",
"ds2.4.2:69.13": "ime dhammā saññojanā.",
"ds2.4.2:70.1": "Katame dhammā no saññojanā.",
"ds2.4.2:70.2": "Ṭhapetvā saññojane avasesaṃ akusalaṃ, catūsu bhūmīsu kusalaṃ, catūsu bhūmīsu vipāko, tīsu bhūmīsu kiriyābyākataṃ, rūpañca, nibbānañca—",
"ds2.4.2:70.3": "ime dhammā no saññojanā.",
"ds2.4.2:71.1": "2.4.2.4.2. Saññojaniyaduka",
"ds2.4.2:72.1": "Katame dhammā saññojaniyā?",
"ds2.4.2:72.2": "Tīsu bhūmīsu kusalaṃ, akusalaṃ, tīsu bhūmīsu vipāko, tīsu bhūmīsu kiriyābyākataṃ, sabbañca rūpaṃ—",
"ds2.4.2:72.3": "ime dhammā saññojaniyā.",
"ds2.4.2:73.1": "Katame dhammā asaññojaniyā?",
"ds2.4.2:73.2": "Cattāro maggā apariyāpannā, cattāri ca sāmaññaphalāni, nibbānañca—",
"ds2.4.2:73.3": "ime dhammā asaññojaniyā.",
"ds2.4.2:74.1": "2.4.2.4.3. Saññojanasampayuttaduka",
"ds2.4.2:75.1": "Katame dhammā saññojanasampayuttā?",
"ds2.4.2:75.2": "Uddhaccasahagataṃ mohaṃ ṭhapetvā avasesaṃ akusalaṃ—",
"ds2.4.2:75.3": "ime dhammā saññojanasampayuttā.",
"ds2.4.2:76.1": "Katame dhammā saññojanavippayuttā?",
"ds2.4.2:76.2": "Uddhaccasahagato moho, catūsu bhūmīsu kusalaṃ, catūsu bhūmīsu vipāko, tīsu bhūmīsu kiriyābyākataṃ, rūpañca, nibbānañca—",
"ds2.4.2:76.3": "ime dhammā saññojanavippayuttā.",
"ds2.4.2:77.1": "2.4.2.4.4. Saññojanasaññojaniyaduka",
"ds2.4.2:78.1": "Katame dhammā saññojanā ceva saññojaniyā ca?",
"ds2.4.2:78.2": "Tāneva saññojanāni saññojanā ceva saññojaniyā ca.",
"ds2.4.2:79.1": "Katame dhammā saññojaniyā ceva no ca saññojanā?",
"ds2.4.2:79.2": "Ṭhapetvā saññojane avasesaṃ akusalaṃ, tīsu bhūmīsu kusalaṃ, tīsu bhūmīsu vipāko, tīsu bhūmīsu kiriyābyākataṃ, sabbañca rūpaṃ—",
"ds2.4.2:79.3": "ime dhammā saññojaniyā ceva no ca saññojanā.",
"ds2.4.2:79.4": "Asaññojaniyā dhammā na vattabbā—",
"ds2.4.2:79.5": "saññojanā ceva saññojaniyā cātipi, saññojaniyā ceva no ca saññojanātipi.",
"ds2.4.2:80.1": "2.4.2.4.5. Saññojanasaññojanasampayuttaduka",
"ds2.4.2:81.1": "Katame dhammā saññojanā ceva saññojanasampayuttā ca?",
"ds2.4.2:81.2": "Yattha dve tīṇi saññojanāni ekato uppajjanti—",
"ds2.4.2:81.3": "ime dhammā saññojanā ceva saññojanasampayuttā ca.",
"ds2.4.2:82.1": "Katame dhammā saññojanasampayuttā ceva no ca saññojanā?",
"ds2.4.2:82.2": "Ṭhapetvā saññojane, avasesaṃ akusalaṃ—",
"ds2.4.2:82.3": "ime dhammā saññojanasampayuttā ceva no ca saññojanā.",
"ds2.4.2:82.4": "Saññojanavippayuttā dhammā na vattabbā—",
"ds2.4.2:82.5": "saññojanā ceva saññojanasampayuttā cātipi, saññojanasampayuttā ceva no ca saññojanātipi.",
"ds2.4.2:83.1": "2.4.2.4.6. Saññojanavippayuttasaññojaniyaduka",
"ds2.4.2:84.1": "Katame dhammā saññojanavippayuttā saññojaniyā?",
"ds2.4.2:84.2": "Uddhaccasahagato moho, tīsu bhūmīsu kusalaṃ, tīsu bhūmīsu vipāko, tīsu bhūmīsu kiriyābyākataṃ, sabbañca rūpaṃ—",
"ds2.4.2:84.3": "ime dhammā saññojanavippayuttā saññojaniyā.",
"ds2.4.2:85.1": "Katame dhammā saññojanavippayuttā asaññojaniyā?",
"ds2.4.2:85.2": "Cattāro maggā apariyāpannā, cattāri ca sāmaññaphalāni, nibbānañca—",
"ds2.4.2:85.3": "ime dhammā saññojanavippayuttā asaññojaniyā.",
"ds2.4.2:85.4": "Saññojanasampayuttā dhammā na vattabbā—",
"ds2.4.2:85.5": "saññojanavippayuttā saññojaniyātipi, saññojanavippayuttā asaññojaniyātipi.",
"ds2.4.2:86.1": "2.4.2.5. Ganthagocchaka",
"ds2.4.2:87.1": "2.4.2.5.1. Ganthaduka",
"ds2.4.2:88.1": "Katame dhammā ganthā?",
"ds2.4.2:88.2": "Cattāro ganthā—",
"ds2.4.2:88.3": "abhijjhākāyagantho, byāpādo kāyagantho, sīlabbataparāmāso kāyagantho, idaṃsaccābhiniveso kāyagantho.",
"ds2.4.2:88.4": "Abhijjhākāyagantho aṭṭhasu lobhasahagatesu cittuppādesu uppajjati.",
"ds2.4.2:88.5": "Byāpādo kāyagantho dvīsu domanassasahagatesu cittuppādesu uppajjati.",
"ds2.4.2:88.6": "Sīlabbataparāmāso kāyagantho ca idaṃsaccābhiniveso kāyagantho ca catūsu diṭṭhigatasampayuttesu cittuppādesu uppajjanti—",
"ds2.4.2:88.7": "ime dhammā ganthā.",
"ds2.4.2:89.1": "Katame dhammā no ganthā?",
"ds2.4.2:89.2": "Ṭhapetvā ganthe, avasesaṃ akusalaṃ, catūsu bhūmīsu kusalaṃ, catūsu bhūmīsu vipāko, tīsu bhūmīsu kiriyābyākataṃ, rūpañca, nibbānañca—",
"ds2.4.2:89.3": "ime dhammā no ganthā.",
"ds2.4.2:90.1": "2.4.2.5.2. Ganthaniyaduka",
"ds2.4.2:91.1": "Katame dhammā ganthaniyā?",
"ds2.4.2:91.2": "Tīsu bhūmīsu kusalaṃ, akusalaṃ, tīsu bhūmīsu vipāko, tīsu bhūmīsu kiriyābyākataṃ, sabbañca rūpaṃ—",
"ds2.4.2:91.3": "ime dhammā ganthaniyā.",
"ds2.4.2:92.1": "Katame dhammā aganthaniyā?",
"ds2.4.2:92.2": "Cattāro maggā apariyāpannā, cattāri ca sāmaññaphalāni, nibbānañca—",
"ds2.4.2:92.3": "ime dhammā aganthaniyā.",
"ds2.4.2:93.1": "2.4.2.5.3. Ganthasampayuttaduka",
"ds2.4.2:94.1": "Katame dhammā ganthasampayuttā?",
"ds2.4.2:94.2": "Cattāro diṭṭhigatasampayuttacittuppādā, cattāro diṭṭhigatavippayuttalobhasahagatacittuppādā, etthuppannaṃ lobhaṃ ṭhapetvā, dve domanassasahagatacittuppādā, etthuppannaṃ paṭighaṃ ṭhapetvā—",
"ds2.4.2:94.3": "ime dhammā ganthasampayuttā.",
"ds2.4.2:95.1": "Katame dhammā ganthavippayuttā?",
"ds2.4.2:95.2": "Catūsu diṭṭhigatavippayuttalobhasahagatesu cittuppādesu uppanno lobho, dvīsu domanassasahagatesu cittuppādesu uppannaṃ paṭighaṃ, vicikicchāsahagato cittuppādo, uddhaccasahagato cittuppādo, catūsu bhūmīsu kusalaṃ, catūsu bhūmīsu vipāko, tīsu bhūmīsu kiriyābyākataṃ, rūpañca, nibbānañca—",
"ds2.4.2:95.3": "ime dhammā ganthavippayuttā.",
"ds2.4.2:96.1": "2.4.2.5.4. Ganthaganthaniyaduka",
"ds2.4.2:97.1": "Katame dhammā ganthā ceva ganthaniyā ca?",
"ds2.4.2:97.2": "Teva ganthā ganthā ceva ganthaniyā ca.",
"ds2.4.2:98.1": "Katame dhammā ganthaniyā ceva no ca ganthā?",
"ds2.4.2:98.2": "Ṭhapetvā ganthe avasesaṃ akusalaṃ, tīsu bhūmīsu kusalaṃ, tīsu bhūmīsu vipāko, tīsu bhūmīsu kiriyābyākataṃ, sabbañca rūpaṃ—",
"ds2.4.2:98.3": "ime dhammā ganthaniyā ceva no ca ganthā.",
"ds2.4.2:98.4": "Aganthaniyā dhammā na vattabbā—",
"ds2.4.2:98.5": "ganthā ceva ganthaniyā cātipi, ganthaniyā ceva no ca ganthātipi.",
"ds2.4.2:99.1": "2.4.2.5.5. Ganthaganthasampayuttaduka",
"ds2.4.2:100.1": "Katame dhammā ganthā ceva ganthasampayuttā ca?",
"ds2.4.2:100.2": "Yattha diṭṭhi ca lobho ca ekato uppajjanti—",
"ds2.4.2:100.3": "ime dhammā ganthā ceva ganthasampayuttā ca.",
"ds2.4.2:101.1": "Katame dhammā ganthasampayuttā ceva no ca ganthā?",
"ds2.4.2:101.2": "Aṭṭha lobhasahagatacittuppādā dve domanassasahagatacittuppādā, etthuppanne ganthe ṭhapetvā—",
"ds2.4.2:101.3": "ime dhammā ganthasampayuttā ceva no ca ganthā.",
"ds2.4.2:101.4": "Ganthavippayuttā dhammā na vattabbā—",
"ds2.4.2:101.5": "ganthā ceva ganthasampayuttā cātipi, ganthasampayuttā ceva no ca ganthātipi.",
"ds2.4.2:102.1": "2.4.2.5.6. Ganthavippayuttaganthaniyaduka",
"ds2.4.2:103.1": "Katame dhammā ganthavippayuttā ganthaniyā?",
"ds2.4.2:103.2": "Catūsu diṭṭhigatavippayuttalobhasahagatesu cittuppādesu uppanno lobho, dvīsu domanassasahagatesu cittuppādesu uppannaṃ paṭighaṃ, vicikicchāsahagato cittuppādo, uddhaccasahagato cittuppādo, tīsu bhūmīsu kusalaṃ, tīsu bhūmīsu vipāko, tīsu bhūmīsu kiriyābyākataṃ, sabbañca rūpaṃ—",
"ds2.4.2:103.3": "ime dhammā ganthavippayuttā ganthaniyā.",
"ds2.4.2:104.1": "Katame dhammā ganthavippayuttā aganthaniyā?",
"ds2.4.2:104.2": "Cattāro maggā apariyāpannā, cattāri ca sāmaññaphalāni, nibbānañca—",
"ds2.4.2:104.3": "ime dhammā ganthavippayuttā aganthaniyā.",
"ds2.4.2:104.4": "Ganthasampayuttā dhammā na vattabbā—",
"ds2.4.2:104.5": "ganthavippayuttā ganthaniyātipi, ganthavippayuttā aganthaniyātipi.",
"ds2.4.2:105.1": "2.4.2.6. Oghagocchaka",
"ds2.4.2:106.1": "Katame dhammā oghā … pe ….",
"ds2.4.2:107.1": "2.4.2.7. Yogagocchaka",
"ds2.4.2:108.1": "Katame dhammā yogā … pe ….",
"ds2.4.2:109.1": "2.4.2.8. Nīvaraṇagocchaka",
"ds2.4.2:110.1": "2.4.2.8.1. Nīvaraṇaduka",
"ds2.4.2:111.1": "Katame dhammā nīvaraṇā?",
"ds2.4.2:111.2": "Cha nīvaraṇā—",
"ds2.4.2:111.3": "kāmacchandanīvaraṇaṃ, byāpādanīvaraṇaṃ, thinamiddhanīvaraṇaṃ, uddhaccakukkuccanīvaraṇaṃ, vicikicchānīvaraṇaṃ, avijjānīvaraṇaṃ.",
"ds2.4.2:111.4": "Kāmacchandanīvaraṇaṃ aṭṭhasu lobhasahagatesu cittuppādesu uppajjati, byāpādanīvaraṇaṃ dvīsu domanassasahagatesu cittuppādesu uppajjati, thinamiddhanīvaraṇaṃ sasaṅkhārikesu akusalesu uppajjati, uddhaccanīvaraṇaṃ uddhaccasahagatesu cittuppādesu uppajjati, kukkuccanīvaraṇaṃ dvīsu domanassasahagatesu cittuppādesu uppajjati, vicikicchānīvaraṇaṃ vicikicchāsahagatesu cittuppādesu uppajjati, avijjānīvaraṇaṃ sabbākusalesu uppajjati—",
"ds2.4.2:111.5": "ime dhammā nīvaraṇā.",
"ds2.4.2:112.1": "Katame dhammā no nīvaraṇā?",
"ds2.4.2:112.2": "Ṭhapetvā nīvaraṇe avasesaṃ akusalaṃ, catūsu bhūmīsu kusalaṃ, catūsu bhūmīsu vipāko, tīsu bhūmīsu kiriyābyākataṃ, rūpañca, nibbānañca—",
"ds2.4.2:112.3": "ime dhammā no nīvaraṇā.",
"ds2.4.2:113.1": "2.4.2.8.2. Nīvaraṇiyaduka",
"ds2.4.2:114.1": "Katame dhammā nīvaraṇiyā?",
"ds2.4.2:114.2": "Tīsu bhūmīsu kusalaṃ, akusalaṃ, tīsu bhūmīsu vipāko, tīsu bhūmīsu kiriyābyākataṃ, sabbañca rūpaṃ—",
"ds2.4.2:114.3": "ime dhammā nīvaraṇiyā.",
"ds2.4.2:115.1": "Katame dhammā anīvaraṇiyā?",
"ds2.4.2:115.2": "Cattāro maggā apariyāpannā, cattāri ca sāmaññaphalāni, nibbānañca—",
"ds2.4.2:115.3": "ime dhammā anīvaraṇiyā.",
"ds2.4.2:116.1": "2.4.2.8.3. Nīvaraṇasampayuttaduka",
"ds2.4.2:117.1": "Katame dhammā nīvaraṇasampayuttā?",
"ds2.4.2:117.2": "Dvādasa akusalacittuppādā—",
"ds2.4.2:117.3": "ime dhammā nīvaraṇasampayuttā.",
"ds2.4.2:118.1": "Katame dhammā nīvaraṇavippayuttā?",
"ds2.4.2:118.2": "Catūsu bhūmīsu kusalaṃ, catūsu bhūmīsu vipāko, tīsu bhūmīsu kiriyābyākataṃ, rūpañca, nibbānañca—",
"ds2.4.2:118.3": "ime dhammā nīvaraṇavippayuttā.",
"ds2.4.2:119.1": "2.4.2.8.4. Nīvaraṇanīvaraṇiyaduka",
"ds2.4.2:120.1": "Katame dhammā nīvaraṇā ceva nīvaraṇiyā ca?",
"ds2.4.2:120.2": "Tāneva nīvaraṇāni nīvaraṇā ceva nīvaraṇiyā ca.",
"ds2.4.2:121.1": "Katame dhammā nīvaraṇiyā ceva no ca nīvaraṇā?",
"ds2.4.2:121.2": "Ṭhapetvā nīvaraṇe, avasesaṃ akusalaṃ, tīsu bhūmīsu kusalaṃ, tīsu bhūmīsu vipāko, tīsu bhūmīsu kiriyābyākataṃ, sabbañca rūpaṃ—",
"ds2.4.2:121.3": "ime dhammā nīvaraṇiyā ceva no ca nīvaraṇā.",
"ds2.4.2:121.4": "Anīvaraṇiyā dhammā na vattabbā—",
"ds2.4.2:121.5": "nīvaraṇā ceva nīvaraṇiyā cātipi, nīvaraṇiyā ceva no ca nīvaraṇātipi.",
"ds2.4.2:122.1": "2.4.2.8.5. Nīvaraṇanīvaraṇasampayuttaduka",
"ds2.4.2:123.1": "Katame dhammā nīvaraṇā ceva nīvaraṇasampayuttā ca?",
"ds2.4.2:123.2": "Yattha dve tīṇi nīvaraṇāni ekato uppajjanti—",
"ds2.4.2:123.3": "ime dhammā nīvaraṇā ceva nīvaraṇasampayuttā ca.",
"ds2.4.2:124.1": "Katame dhammā nīvaraṇasampayuttā ceva no ca nīvaraṇā?",
"ds2.4.2:124.2": "Ṭhapetvā nīvaraṇe, avasesaṃ akusalaṃ—",
"ds2.4.2:124.3": "ime dhammā nīvaraṇasampayuttā ceva no ca nīvaraṇā.",
"ds2.4.2:124.4": "Nīvaraṇavippayuttā dhammā na vattabbā—",
"ds2.4.2:124.5": "nīvaraṇā ceva nīvaraṇasampayuttā cātipi, nīvaraṇasampayuttā ceva no ca nīvaraṇātipi.",
"ds2.4.2:125.1": "2.4.2.8.6. Nīvaraṇavippayuttanīvaraṇiyaduka",
"ds2.4.2:126.1": "Katame dhammā nīvaraṇavippayuttā nīvaraṇiyā?",
"ds2.4.2:126.2": "Tīsu bhūmīsu kusalaṃ, tīsu bhūmīsu vipāko, tīsu bhūmīsu kiriyābyākataṃ, sabbañca rūpaṃ—",
"ds2.4.2:126.3": "ime dhammā nīvaraṇavippayuttā nīvaraṇiyā.",
"ds2.4.2:127.1": "Katame dhammā nīvaraṇavippayuttā anīvaraṇiyā?",
"ds2.4.2:127.2": "Cattāro maggā apariyāpannā, cattāri ca sāmaññaphalāni, nibbānañca—",
"ds2.4.2:127.3": "ime dhammā nīvaraṇavippayuttā anīvaraṇiyā.",
"ds2.4.2:127.4": "Nīvaraṇasampayuttā dhammā na vattabbā—",
"ds2.4.2:127.5": "nīvaraṇavippayuttā nīvaraṇiyātipi, nīvaraṇavippayuttā anīvaraṇiyātipi.",
"ds2.4.2:128.1": "2.4.2.9. Parāmāsagocchaka",
"ds2.4.2:129.1": "2.4.2.9.1. Parāmāsaduka",
"ds2.4.2:130.1": "Katame dhammā parāmāsā?",
"ds2.4.2:130.2": "Diṭṭhiparāmāso catūsu diṭṭhigatasampayuttesu cittuppādesu uppajjati—",
"ds2.4.2:130.3": "ime dhammā parāmāsā.",
"ds2.4.2:131.1": "Katame dhammā no parāmāsā?",
"ds2.4.2:131.2": "Ṭhapetvā parāmāsaṃ avasesaṃ akusalaṃ, catūsu bhūmīsu kusalaṃ, catūsu bhūmīsu vipāko, tīsu bhūmīsu kiriyābyākataṃ, rūpañca, nibbānañca—",
"ds2.4.2:131.3": "ime dhammā no parāmāsā.",
"ds2.4.2:132.1": "2.4.2.9.2. Parāmaṭṭhaduka",
"ds2.4.2:133.1": "Katame dhammā parāmaṭṭhā?",
"ds2.4.2:133.2": "Tīsu bhūmīsu kusalaṃ, akusalaṃ, tīsu bhūmīsu vipāko, tīsu bhūmīsu kiriyābyākataṃ, sabbañca rūpaṃ—",
"ds2.4.2:133.3": "ime dhammā parāmaṭṭhā.",
"ds2.4.2:134.1": "Katame dhammā aparāmaṭṭhā?",
"ds2.4.2:134.2": "Cattāro maggā apariyāpannā, cattāri ca sāmaññaphalāni nibbānañca—",
"ds2.4.2:134.3": "ime dhammā aparāmaṭṭhā.",
"ds2.4.2:135.1": "2.4.2.9.3. Parāmāsasampayuttaduka",
"ds2.4.2:136.1": "Katame dhammā parāmāsasampayuttā?",
"ds2.4.2:136.2": "Cattāro diṭṭhigatasampayuttacittuppādā, etthuppannaṃ parāmāsaṃ ṭhapetvā—",
"ds2.4.2:136.3": "ime dhammā parāmāsasampayuttā.",
"ds2.4.2:137.1": "Katame dhammā parāmāsavippayuttā?",
"ds2.4.2:137.2": "Cattāro diṭṭhigatavippayuttalobhasahagatacittuppādā, dve domanassasahagatacittuppādā, vicikicchāsahagato cittuppādo, uddhaccasahagato cittuppādo, catūsu bhūmīsu kusalaṃ, catūsu bhūmīsu vipāko, tīsu bhūmīsu kiriyābyākataṃ, rūpañca, nibbānañca—",
"ds2.4.2:137.3": "ime dhammā parāmāsavippayuttā.",
"ds2.4.2:137.4": "Parāmāso na vattabbo—",
"ds2.4.2:137.5": "parāmāsasampayuttotipi, parāmāsavippayuttotipi.",
"ds2.4.2:138.1": "2.4.2.9.4. Parāmāsaparāmaṭṭhaduka",
"ds2.4.2:139.1": "Katame dhammā parāmāsā ceva parāmaṭṭhā ca?",
"ds2.4.2:139.2": "So eva parāmāso parāmāso ceva parāmaṭṭho ca.",
"ds2.4.2:140.1": "Katame dhammā parāmaṭṭhā ceva no ca parāmāsā?",
"ds2.4.2:140.2": "Ṭhapetvā parāmāsaṃ avasesaṃ akusalaṃ, tīsu bhūmīsu kusalaṃ, tīsu bhūmīsu vipāko, tīsu bhūmīsu kiriyābyākataṃ, sabbañca rūpaṃ—",
"ds2.4.2:140.3": "ime dhammā parāmaṭṭhā ceva no ca parāmāsā.",
"ds2.4.2:140.4": "Aparāmaṭṭhā dhammā na vattabbā—",
"ds2.4.2:140.5": "parāmāsā ceva parāmaṭṭhā cātipi, parāmaṭṭhā ceva no ca parāmāsātipi.",
"ds2.4.2:141.1": "2.4.2.9.5. Parāmāsavippayuttaparāmaṭṭhaduka",
"ds2.4.2:142.1": "Katame dhammā parāmāsavippayuttā parāmaṭṭhā?",
"ds2.4.2:142.2": "Cattāro diṭṭhigatavippayuttalobhasahagatacittuppādā, dve domanassasahagatacittuppādā, vicikicchāsahagato cittuppādo, uddhaccasahagato cittuppādo, tīsu bhūmīsu kusalaṃ, tīsu bhūmīsu vipāko, tīsu bhūmīsu kiriyābyākataṃ, sabbañca rūpaṃ—",
"ds2.4.2:142.3": "ime dhammā parāmāsavippayuttā parāmaṭṭhā.",
"ds2.4.2:143.1": "Katame dhammā parāmāsavippayuttā aparāmaṭṭhā?",
"ds2.4.2:143.2": "Cattāro maggā apariyāpannā, cattāri ca sāmaññaphalāni, nibbānañca—",
"ds2.4.2:143.3": "ime dhammā parāmāsavippayuttā aparāmaṭṭhā.",
"ds2.4.2:143.4": "Parāmāsā ca parāmāsasampayuttā ca dhammā na vattabbā—",
"ds2.4.2:143.5": "parāmāsavippayuttā parāmaṭṭhātipi, parāmāsavippayuttā aparāmaṭṭhātipi.",
"ds2.4.2:144.1": "2.4.2.10. Mahantaraduka",
"ds2.4.2:145.1": "2.4.2.10.1. Sārammaṇaduka",
"ds2.4.2:146.1": "Katame dhammā sārammaṇā?",
"ds2.4.2:146.2": "Catūsu bhūmīsu kusalaṃ, akusalaṃ, catūsu bhūmīsu vipāko, tīsu bhūmīsu kiriyābyākataṃ—",
"ds2.4.2:146.3": "ime dhammā sārammaṇā.",
"ds2.4.2:147.1": "Katame dhammā anārammaṇā?",
"ds2.4.2:147.2": "Rūpañca, nibbānañca—",
"ds2.4.2:147.3": "ime dhammā anārammaṇā.",
"ds2.4.2:148.1": "2.4.2.10.2. Cittaduka",
"ds2.4.2:149.1": "Katame dhammā cittā?",
"ds2.4.2:149.2": "Cakkhuviññāṇaṃ, sotaviññāṇaṃ, ghānaviññāṇaṃ, jivhāviññāṇaṃ, kāyaviññāṇaṃ, manodhātu, manoviññāṇadhātu—",
"ds2.4.2:149.3": "ime dhammā cittā.",
"ds2.4.2:150.1": "Katame dhammā no cittā?",
"ds2.4.2:150.2": "Vedanākkhandho, saññākkhandho, saṅkhārakkhandho, rūpañca, nibbānañca—",
"ds2.4.2:150.3": "ime dhammā no cittā.",
"ds2.4.2:151.1": "2.4.2.10.3. Cetasikaduka",
"ds2.4.2:152.1": "Katame dhammā cetasikā?",
"ds2.4.2:152.2": "Vedanākkhandho, saññākkhandho, saṅkhārakkhandho—",
"ds2.4.2:152.3": "ime dhammā cetasikā.",
"ds2.4.2:153.1": "Katame dhammā acetasikā?",
"ds2.4.2:153.2": "Cittañca, rūpañca, nibbānañca—",
"ds2.4.2:153.3": "ime dhammā acetasikā.",
"ds2.4.2:154.1": "2.4.2.10.4. Cittasampayuttaduka",
"ds2.4.2:155.1": "Katame dhammā cittasampayuttā?",
"ds2.4.2:155.2": "Vedanākkhandho, saññākkhandho, saṅkhārakkhandho—",
"ds2.4.2:155.3": "ime dhammā cittasampayuttā.",
"ds2.4.2:156.1": "Katame dhammā cittavippayuttā?",
"ds2.4.2:156.2": "Rūpañca, nibbānañca—",
"ds2.4.2:156.3": "ime dhammā cittavippayuttā.",
"ds2.4.2:156.4": "Cittaṃ na vattabbaṃ—",
"ds2.4.2:156.5": "cittena sampayuttantipi, cittena vippayuttantipi.",
"ds2.4.2:157.1": "2.4.2.10.5. Cittasaṃsaṭṭhaduka",
"ds2.4.2:158.1": "Katame dhammā cittasaṃsaṭṭhā?",
"ds2.4.2:158.2": "Vedanākkhandho, saññākkhandho, saṅkhārakkhandho—",
"ds2.4.2:158.3": "ime dhammā cittasaṃsaṭṭhā.",
"ds2.4.2:159.1": "Katame dhammā cittavisaṃsaṭṭhā?",
"ds2.4.2:159.2": "Rūpañca, nibbānañca—",
"ds2.4.2:159.3": "ime dhammā cittavisaṃsaṭṭhā.",
"ds2.4.2:159.4": "Cittaṃ na vattabbaṃ—",
"ds2.4.2:159.5": "cittena saṃsaṭṭhantipi, cittena visaṃsaṭṭhantipi.",
"ds2.4.2:160.1": "2.4.2.10.6. Cittasamuṭṭhānaduka",
"ds2.4.2:161.1": "Katame dhammā cittasamuṭṭhānā?",
"ds2.4.2:161.2": "Vedanākkhandho, saññākkhandho, saṅkhārakkhandho, kāyaviññatti, vacīviññatti, yaṃ vā panaññampi atthi rūpaṃ cittajaṃ cittahetukaṃ cittasamuṭṭhānaṃ—",
"ds2.4.2:161.3": "rūpāyatanaṃ saddāyatanaṃ gandhāyatanaṃ rasāyatanaṃ phoṭṭhabbāyatanaṃ ākāsadhātu āpodhātu rūpassa lahutā rūpassa mudutā rūpassa kammaññatā rūpassa upacayo rūpassa santati kabaḷīkāro āhāro—",
"ds2.4.2:161.4": "ime dhammā cittasamuṭṭhānā.",
"ds2.4.2:162.1": "Katame dhammā no cittasamuṭṭhānā?",
"ds2.4.2:162.2": "Cittañca, avasesañca rūpaṃ, nibbānañca—",
"ds2.4.2:162.3": "ime dhammā no cittasamuṭṭhānā.",
"ds2.4.2:163.1": "2.4.2.10.7. Cittasahabhūduka",
"ds2.4.2:164.1": "Katame dhammā cittasahabhuno?",
"ds2.4.2:164.2": "Vedanākkhandho, saññākkhandho, saṅkhārakkhandho, kāyaviññatti, vacīviññatti—",
"ds2.4.2:164.3": "ime dhammā cittasahabhuno.",
"ds2.4.2:165.1": "Katame dhammā no cittasahabhuno?",
"ds2.4.2:165.2": "Cittañca, avasesañca rūpaṃ, nibbānañca—",
"ds2.4.2:165.3": "ime dhammā no cittasahabhuno.",
"ds2.4.2:166.1": "2.4.2.10.8. Cittānuparivattiduka",
"ds2.4.2:167.1": "Katame dhammā cittānuparivattino?",
"ds2.4.2:167.2": "Vedanākkhandho, saññākkhandho, saṅkhārakkhandho, kāyaviññatti, vacīviññatti—",
"ds2.4.2:167.3": "ime dhammā cittānuparivattino.",
"ds2.4.2:168.1": "Katame dhammā no cittānuparivattino?",
"ds2.4.2:168.2": "Cittañca, avasesañca rūpaṃ, nibbānañca—",
"ds2.4.2:168.3": "ime dhammā no cittānuparivattino.",
"ds2.4.2:169.1": "2.4.2.10.9. Cittasaṃsaṭṭhasamuṭṭhānaduka",
"ds2.4.2:170.1": "Katame dhammā cittasaṃsaṭṭhasamuṭṭhānā?",
"ds2.4.2:170.2": "Vedanākkhandho, saññākkhandho, saṅkhārakkhandho—",
"ds2.4.2:170.3": "ime dhammā cittasaṃsaṭṭhasamuṭṭhānā.",
"ds2.4.2:171.1": "Katame dhammā no cittasaṃsaṭṭhasamuṭṭhānā?",
"ds2.4.2:171.2": "Cittañca, rūpañca, nibbānañca—",
"ds2.4.2:171.3": "ime dhammā no cittasaṃsaṭṭhasamuṭṭhānā.",
"ds2.4.2:172.1": "2.4.2.10.10. Cittasaṃsaṭṭhasamuṭṭhānasahabhūduka",
"ds2.4.2:173.1": "Katame dhammā cittasaṃsaṭṭhasamuṭṭhānasahabhuno?",
"ds2.4.2:173.2": "Vedanākkhandho, saññākkhandho, saṅkhārakkhandho—",
"ds2.4.2:173.3": "ime dhammā cittasaṃsaṭṭhasamuṭṭhānasahabhuno.",
"ds2.4.2:174.1": "Katame dhammā no cittasaṃsaṭṭhasamuṭṭhānasahabhuno?",
"ds2.4.2:174.2": "Cittañca, rūpañca, nibbānañca—",
"ds2.4.2:174.3": "ime dhammā no cittasaṃsaṭṭhasamuṭṭhānasahabhuno.",
"ds2.4.2:175.1": "2.4.2.10.11. Cittasaṃsaṭṭhasamuṭṭhānānuparivattiduka",
"ds2.4.2:176.1": "Katame dhammā cittasaṃsaṭṭhasamuṭṭhānānuparivattino?",
"ds2.4.2:176.2": "Vedanākkhandho, saññākkhandho, saṅkhārakkhandho—",
"ds2.4.2:176.3": "ime dhammā cittasaṃsaṭṭhasamuṭṭhānānuparivattino.",
"ds2.4.2:177.1": "Katame dhammā no cittasaṃsaṭṭhasamuṭṭhānānuparivattino?",
"ds2.4.2:177.2": "Cittañca, rūpañca, nibbānañca—",
"ds2.4.2:177.3": "ime dhammā no cittasaṃsaṭṭhasamuṭṭhānānuparivattino.",
"ds2.4.2:178.1": "2.4.2.10.12. Ajjhattikaduka",
"ds2.4.2:179.1": "Katame dhammā ajjhattikā?",
"ds2.4.2:179.2": "Cakkhāyatanaṃ … pe …",
"ds2.4.2:179.4": "manāyatanaṃ—",
"ds2.4.2:179.5": "ime dhammā ajjhattikā.",
"ds2.4.2:180.1": "Katame dhammā bāhirā?",
"ds2.4.2:180.2": "Rūpāyatanaṃ … pe …",
"ds2.4.2:180.4": "dhammāyatanaṃ—",
"ds2.4.2:180.5": "ime dhammā bāhirā.",
"ds2.4.2:181.1": "2.4.2.10.13. Upādāduka",
"ds2.4.2:182.1": "Katame dhammā upādā?",
"ds2.4.2:182.2": "Cakkhāyatanaṃ … pe …",
"ds2.4.2:182.4": "kabaḷīkāro āhāro—",
"ds2.4.2:182.5": "ime dhammā upādā.",
"ds2.4.2:183.1": "Katame dhammā no upādā?",
"ds2.4.2:183.2": "Catūsu bhūmīsu kusalaṃ, akusalaṃ, catūsu bhūmīsu vipāko, tīsu bhūmīsu kiriyābyākataṃ, cattāro ca mahābhūtā, nibbānañca—",
"ds2.4.2:183.3": "ime dhammā no upādā.",
"ds2.4.2:184.1": "2.4.2.10.14. Upādinnaduka",
"ds2.4.2:185.1": "Katame dhammā upādinnā?",
"ds2.4.2:185.2": "Tīsu bhūmīsu vipāko, yañca rūpaṃ kammassa katattā—",
"ds2.4.2:185.3": "ime dhammā upādinnā.",
"ds2.4.2:186.1": "Katame dhammā anupādinnā?",
"ds2.4.2:186.2": "Tīsu bhūmīsu kusalaṃ, akusalaṃ, tīsu bhūmīsu kiriyābyākataṃ, yañca rūpaṃ na kammassa katattā, cattāro maggā apariyāpannā, cattāri ca sāmaññaphalāni, nibbānañca—",
"ds2.4.2:186.3": "ime dhammā anupādinnā.",
"ds2.4.2:187.1": "2.4.2.11. Upādānagocchaka",
"ds2.4.2:188.1": "2.4.2.11.1. Upādānaduka",
"ds2.4.2:189.1": "Katame dhammā upādānā?",
"ds2.4.2:189.2": "Cattāri upādānāni—",
"ds2.4.2:189.3": "kāmupādānaṃ, diṭṭhupādānaṃ, sīlabbatupādānaṃ, attavādupādānaṃ.",
"ds2.4.2:189.4": "Kāmupādānaṃ aṭṭhasu lobhasahagatesu cittuppādesu uppajjati.",
"ds2.4.2:189.5": "Diṭṭhupādānañca sīlabbatupādānañca attavādupādānañca catūsu diṭṭhigatasampayuttesu cittuppādesu uppajjanti—",
"ds2.4.2:189.6": "ime dhammā upādānā.",
"ds2.4.2:190.1": "Katame dhammā no upādānā?",
"ds2.4.2:190.2": "Ṭhapetvā upādāne avasesaṃ akusalaṃ, catūsu bhūmīsu kusalaṃ, catūsu bhūmīsu vipāko, tīsu bhūmīsu kiriyābyākataṃ, rūpañca, nibbānañca—",
"ds2.4.2:190.3": "ime dhammā no upādānā.",
"ds2.4.2:191.1": "2.4.2.11.2. Upādāniyaduka",
"ds2.4.2:192.1": "Katame dhammā upādāniyā?",
"ds2.4.2:192.2": "Tīsu bhūmīsu kusalaṃ, akusalaṃ, tīsu bhūmīsu vipāko, tīsu bhūmīsu kiriyābyākataṃ, sabbañca rūpaṃ—",
"ds2.4.2:192.3": "ime dhammā upādāniyā.",
"ds2.4.2:193.1": "Katame dhammā anupādāniyā?",
"ds2.4.2:193.2": "Cattāro maggā apariyāpannā, cattāri ca sāmaññaphalāni, nibbānañca—",
"ds2.4.2:193.3": "ime dhammā anupādāniyā.",
"ds2.4.2:194.1": "2.4.2.11.3. Upādānasampayuttaduka",
"ds2.4.2:195.1": "Katame dhammā upādānasampayuttā?",
"ds2.4.2:195.2": "Cattāro diṭṭhigatasampayuttalobhasahagatacittuppādā, cattāro diṭṭhigatavippayuttalobhasahagatacittuppādā, etthuppannaṃ lobhaṃ ṭhapetvā—",
"ds2.4.2:195.3": "ime dhammā upādānasampayuttā.",
"ds2.4.2:196.1": "Katame dhammā upādānavippayuttā?",
"ds2.4.2:196.2": "Catūsu diṭṭhigatavippayuttalobhasahagatesu cittuppādesu uppanno lobho, dve domanassasahagatacittuppādā, vicikicchāsahagato cittuppādo, uddhaccasahagato cittuppādo, catūsu bhūmīsu kusalaṃ, catūsu bhūmīsu vipāko, tīsu bhūmīsu kiriyābyākataṃ, rūpañca, nibbānañca—",
"ds2.4.2:196.3": "ime dhammā upādānavippayuttā.",
"ds2.4.2:197.1": "2.4.2.11.4. Upādānaupādāniyaduka",
"ds2.4.2:198.1": "Katame dhammā upādānā ceva upādāniyā ca?",
"ds2.4.2:198.2": "Tāneva upādānāni upādānā ceva upādāniyā ca.",
"ds2.4.2:199.1": "Katame dhammā upādāniyā ceva no ca upādānā?",
"ds2.4.2:199.2": "Ṭhapetvā upādāne avasesaṃ akusalaṃ, tīsu bhūmīsu kusalaṃ, tīsu bhūmīsu vipāko, tīsu bhūmīsu kiriyābyākataṃ, sabbañca rūpaṃ—",
"ds2.4.2:199.3": "ime dhammā upādāniyā ceva no ca upādānā.",
"ds2.4.2:199.4": "Anupādāniyā dhammā na vattabbā—",
"ds2.4.2:199.5": "upādānā ceva upādāniyā cātipi, upādāniyā ceva no ca upādānātipi.",
"ds2.4.2:200.1": "2.4.2.11.5. Upādānaupādānasampayuttaduka",
"ds2.4.2:201.1": "Katame dhammā upādānā ceva upādānasampayuttā ca?",
"ds2.4.2:201.2": "Yattha diṭṭhi ca lobho ca ekato uppajjanti—",
"ds2.4.2:201.3": "ime dhammā upādānā ceva upādānasampayuttā ca.",
"ds2.4.2:202.1": "Katame dhammā upādānasampayuttā ceva no ca upādānā?",
"ds2.4.2:202.2": "Aṭṭha lobhasahagatacittuppādā, etthuppanne upādāne ṭhapetvā—",
"ds2.4.2:202.3": "ime dhammā upādānasampayuttā ceva no ca upādānā.",
"ds2.4.2:202.4": "Upādānavippayuttā dhammā na vattabbā—",
"ds2.4.2:202.5": "upādānā ceva upādānasampayuttā cātipi, upādānasampayuttā ceva no ca upādānātipi.",
"ds2.4.2:203.1": "2.4.2.11.6. Upādānavippayuttaupādāniyaduka",
"ds2.4.2:204.1": "Katame dhammā upādānavippayuttā upādāniyā?",
"ds2.4.2:204.2": "Catūsu diṭṭhigatavippayuttalobhasahagatesu cittuppādesu uppanno lobho, dve domanassasahagatacittuppādā, vicikicchāsahagato cittuppādo, uddhaccasahagato cittuppādo, tīsu bhūmīsu kusalaṃ, tīsu bhūmīsu vipāko, tīsu bhūmīsu kiriyābyākataṃ, sabbañca rūpaṃ—",
"ds2.4.2:204.3": "ime dhammā upādānavippayuttā upādāniyā.",
"ds2.4.2:205.1": "Katame dhammā upādānavippayuttā anupādāniyā?",
"ds2.4.2:205.2": "Cattāro maggā apariyāpannā, cattāri ca sāmaññaphalāni, nibbānañca—",
"ds2.4.2:205.3": "ime dhammā upādānavippayuttā anupādāniyā.",
"ds2.4.2:205.4": "Upādānasampayuttā dhammā na vattabbā—",
"ds2.4.2:205.5": "upādānavippayuttā upādāniyātipi, upādānavippayuttā anupādāniyātipi.",
"ds2.4.2:206.1": "2.3.2.12. Kilesagocchaka",
"ds2.4.2:207.1": "2.4.2.12.1. Kilesaduka",
"ds2.4.2:208.1": "Katame dhammā kilesā?",
"ds2.4.2:208.2": "Dasa kilesavatthūni—",
"ds2.4.2:208.3": "lobho, doso, moho, māno, diṭṭhi, vicikicchā, thinaṃ, uddhaccaṃ, ahirikaṃ, anottappaṃ.",
"ds2.4.2:208.4": "Lobho aṭṭhasu lobhasahagatesu cittuppādesu uppajjati.",
"ds2.4.2:208.5": "Doso dvīsu domanassasahagatesu cittuppādesu uppajjati.",
"ds2.4.2:208.6": "Moho sabbākusalesu uppajjati.",
"ds2.4.2:208.7": "Māno catūsu diṭṭhigatavippayuttalobhasahagatesu cittuppādesu uppajjati.",
"ds2.4.2:208.8": "Diṭṭhi catūsu diṭṭhigatasampayuttesu cittuppādesu uppajjati.",
"ds2.4.2:208.9": "Vicikicchā vicikicchāsahagatesu cittuppādesu uppajjati.",
"ds2.4.2:208.10": "Thinaṃ sasaṅkhārikesu akusalesu uppajjati.",
"ds2.4.2:208.11": "Uddhaccañca ahirikañca anottappañca sabbākusalesu uppajjanti—",
"ds2.4.2:208.12": "ime dhammā kilesā.",
"ds2.4.2:209.1": "Katame dhammā no kilesā?",
"ds2.4.2:209.2": "Ṭhapetvā kilese avasesaṃ akusalaṃ, catūsu bhūmīsu kusalaṃ, catūsu bhūmīsu vipāko, tīsu bhūmīsu kiriyābyākataṃ, rūpañca, nibbānañca—",
"ds2.4.2:209.3": "ime dhammā no kilesā.",
"ds2.4.2:210.1": "2.4.2.12.2. Saṃkilesikaduka",
"ds2.4.2:211.1": "Katame dhammā saṃkilesikā?",
"ds2.4.2:211.2": "Tīsu bhūmīsu kusalaṃ, akusalaṃ, tīsu bhūmīsu vipāko, tīsu bhūmīsu kiriyābyākataṃ sabbañca rūpaṃ—",
"ds2.4.2:211.3": "ime dhammā saṃkilesikā.",
"ds2.4.2:212.1": "Katame dhammā asaṃkilesikā?",
"ds2.4.2:212.2": "Cattāro maggā apariyāpannā, cattāri ca sāmaññaphalāni, nibbānañca—",
"ds2.4.2:212.3": "ime dhammā asaṃkilesikā.",
"ds2.4.2:213.1": "2.4.2.12.3. Saṃkiliṭṭhaduka",
"ds2.4.2:214.1": "Katame dhammā saṃkiliṭṭhā?",
"ds2.4.2:214.2": "Dvādasa akusalacittuppādā—",
"ds2.4.2:214.3": "ime dhammā saṃkiliṭṭhā.",
"ds2.4.2:215.1": "Katame dhammā asaṃkiliṭṭhā?",
"ds2.4.2:215.2": "Catūsu bhūmīsu kusalaṃ, catūsu bhūmīsu vipāko, tīsu bhūmīsu kiriyābyākataṃ, rūpañca, nibbānañca—",
"ds2.4.2:215.3": "ime dhammā asaṃkiliṭṭhā.",
"ds2.4.2:216.1": "2.4.2.12.4. Kilesasampayuttaduka",
"ds2.4.2:217.1": "Katame dhammā kilesasampayuttā?",
"ds2.4.2:217.2": "Dvādasa akusalacittuppādā—",
"ds2.4.2:217.3": "ime dhammā kilesasampayuttā.",
"ds2.4.2:218.1": "Katame dhammā kilesavippayuttā?",
"ds2.4.2:218.2": "Catūsu bhūmīsu kusalaṃ, catūsu bhūmīsu vipāko, tīsu bhūmīsu kiriyābyākataṃ, rūpañca, nibbānañca—",
"ds2.4.2:218.3": "ime dhammā kilesavippayuttā.",
"ds2.4.2:219.1": "2.4.2.12.5. Kilesasaṃkilesikaduka",
"ds2.4.2:220.1": "Katame dhammā kilesā ceva saṃkilesikā ca?",
"ds2.4.2:220.2": "Teva kilesā kilesā ceva saṃkilesikā ca.",
"ds2.4.2:221.1": "Katame dhammā saṃkilesikā ceva no ca kilesā?",
"ds2.4.2:221.2": "Ṭhapetvā kilese avasesaṃ akusalaṃ, tīsu bhūmīsu kusalaṃ, tīsu bhūmīsu vipāko, tīsu bhūmīsu kiriyābyākataṃ, sabbañca rūpaṃ—",
"ds2.4.2:221.3": "ime dhammā saṃkilesikā ceva no ca kilesā.",
"ds2.4.2:221.4": "Asaṃkilesikā dhammā na vattabbā—",
"ds2.4.2:221.5": "kilesā ceva saṃkilesikā cātipi, saṃkilesikā ceva no ca kilesātipi.",
"ds2.4.2:222.1": "2.4.2.12.6. Kilesasaṃkiliṭṭhaduka",
"ds2.4.2:223.1": "Katame dhammā kilesā ceva saṃkiliṭṭhā ca?",
"ds2.4.2:223.2": "Teva kilesā kilesā ceva saṃkiliṭṭhā ca.",
"ds2.4.2:224.1": "Katame dhammā saṃkiliṭṭhā ceva no ca kilesā?",
"ds2.4.2:224.2": "Ṭhapetvā kilese avasesaṃ akusalaṃ—",
"ds2.4.2:224.3": "ime dhammā saṃkiliṭṭhā ceva no ca kilesā.",
"ds2.4.2:224.4": "Asaṃkiliṭṭhā dhammā na vattabbā—",
"ds2.4.2:224.5": "kilesā ceva saṃkiliṭṭhā cātipi, saṃkiliṭṭhā ceva no ca kilesātipi.",
"ds2.4.2:225.1": "2.4.2.12.7. Kilesakilesasampayuttaduka",
"ds2.4.2:226.1": "Katame dhammā kilesā ceva kilesasampayuttā ca?",
"ds2.4.2:226.2": "Yattha dve tayo kilesā ekato uppajjanti—",
"ds2.4.2:226.3": "ime dhammā kilesā ceva kilesasampayuttā ca.",
"ds2.4.2:227.1": "Katame dhammā kilesasampayuttā ceva no ca kilesā?",
"ds2.4.2:227.2": "Ṭhapetvā kilese avasesaṃ akusalaṃ—",
"ds2.4.2:227.3": "ime dhammā kilesasampayuttā ceva no ca kilesā.",
"ds2.4.2:227.4": "Kilesavippayuttā dhammā na vattabbā—",
"ds2.4.2:227.5": "kilesā ceva kilesasampayuttā cātipi, kilesasampayuttā ceva no ca kilesātipi.",
"ds2.4.2:228.1": "2.4.2.12.8. Kilesavippayuttasaṃkilesikaduka",
"ds2.4.2:229.1": "Katame dhammā kilesavippayuttā saṃkilesikā?",
"ds2.4.2:229.2": "Tīsu bhūmīsu kusalaṃ, tīsu bhūmīsu vipāko, tīsu bhūmīsu kiriyābyākataṃ, sabbañca rūpaṃ—",
"ds2.4.2:229.3": "ime dhammā kilesavippayuttā saṃkilesikā.",
"ds2.4.2:230.1": "Katame dhammā kilesavippayuttā asaṃkilesikā?",
"ds2.4.2:230.2": "Cattāro maggā apariyāpannā, cattāri ca sāmaññaphalāni, nibbānañca—",
"ds2.4.2:230.3": "ime dhammā kilesavippayuttā asaṃkilesikā.",
"ds2.4.2:230.4": "Kilesasampayuttā dhammā na vattabbā—",
"ds2.4.2:230.5": "kilesavippayuttā saṃkilesikātipi, kilesavippayuttā asaṃkilesikātipi.",
"ds2.4.2:231.1": "2.4.2.13. Piṭṭhiduka",
"ds2.4.2:232.1": "2.4.2.13.1. Dassanenapahātabbaduka",
"ds2.4.2:233.1": "Katame dhammā dassanena pahātabbā?",
"ds2.4.2:233.2": "Cattāro diṭṭhigatasampayuttacittuppādā, vicikicchāsahagato cittuppādo—",
"ds2.4.2:233.3": "ime dhammā dassanena pahātabbā.",
"ds2.4.2:233.4": "Cattāro diṭṭhigatavippayuttalobhasahagatacittuppādā, dve domanassasahagatacittuppādā—",
"ds2.4.2:233.5": "ime dhammā siyā dassanena pahātabbā, siyā na dassanena pahātabbā.",
"ds2.4.2:234.1": "Katame dhammā na dassanena pahātabbā?",
"ds2.4.2:234.2": "Uddhaccasahagato cittuppādo, catūsu bhūmīsu kusalaṃ, catūsu bhūmīsu vipāko, tīsu bhūmīsu kiriyābyākataṃ, rūpañca, nibbānañca—",
"ds2.4.2:234.3": "ime dhammā na dassanena pahātabbā.",
"ds2.4.2:235.1": "2.4.2.13.2. Bhāvanāyapahātabbaduka",
"ds2.4.2:236.1": "Katame dhammā bhāvanāya pahātabbā?",
"ds2.4.2:236.2": "Uddhaccasahagato cittuppādo—",
"ds2.4.2:236.3": "ime dhammā bhāvanāya pahātabbā.",
"ds2.4.2:236.4": "Cattāro diṭṭhigatavippayuttalobhasahagatacittuppādā, dve domanassasahagatacittuppādā—",
"ds2.4.2:236.5": "ime dhammā siyā bhāvanāya pahātabbā, siyā na bhāvanāya pahātabbā.",
"ds2.4.2:237.1": "Katame dhammā na bhāvanāya pahātabbā?",
"ds2.4.2:237.2": "Cattāro diṭṭhigatasampayuttacittuppādā, vicikicchāsahagato cittuppādo, catūsu bhūmīsu kusalaṃ, catūsu bhūmīsu vipāko, tīsu bhūmīsu kiriyābyākataṃ, rūpañca, nibbānañca—",
"ds2.4.2:237.3": "ime dhammā na bhāvanāya pahātabbā.",
"ds2.4.2:238.1": "2.4.2.13.3. Dassanenapahātabbahetukaduka",
"ds2.4.2:239.1": "Katame dhammā dassanena pahātabbahetukā?",
"ds2.4.2:239.2": "Cattāro diṭṭhigatasampayuttacittuppādā, vicikicchāsahagato cittuppādo, etthuppannaṃ mohaṃ ṭhapetvā—",
"ds2.4.2:239.3": "ime dhammā dassanena pahātabbahetukā.",
"ds2.4.2:239.4": "Cattāro diṭṭhigatavippayuttalobhasahagatacittuppādā, dve domanassasahagatacittuppādā—",
"ds2.4.2:239.5": "ime dhammā siyā dassanena pahātabbahetukā, siyā na dassanena pahātabbahetukā.",
"ds2.4.2:240.1": "Katame dhammā na dassanena pahātabbahetukā?",
"ds2.4.2:240.2": "Vicikicchāsahagato moho, uddhaccasahagato cittuppādo, catūsu bhūmīsu kusalaṃ, catūsu bhūmīsu vipāko, tīsu bhūmīsu kiriyābyākataṃ, rūpañca, nibbānañca—",
"ds2.4.2:240.3": "ime dhammā na dassanena pahātabbahetukā.",
"ds2.4.2:241.1": "2.4.2.13.4. Bhāvanāyapahātabbahetukaduka",
"ds2.4.2:242.1": "Katame dhammā bhāvanāya pahātabbahetukā?",
"ds2.4.2:242.2": "Uddhaccasahagato cittuppādo, etthuppannaṃ mohaṃ ṭhapetvā—",
"ds2.4.2:242.3": "ime dhammā bhāvanāya pahātabbahetukā.",
"ds2.4.2:242.4": "Cattāro diṭṭhigatavippayuttalobhasahagatacittuppādā, dve domanassasahagatacittuppādā—",
"ds2.4.2:242.5": "ime dhammā siyā bhāvanāya pahātabbahetukā, siyā na bhāvanāya pahātabbahetukā.",
"ds2.4.2:243.1": "Katame dhammā na bhāvanāya pahātabbahetukā?",
"ds2.4.2:243.2": "Cattāro diṭṭhigatasampayuttacittuppādā, vicikicchāsahagato cittuppādo, uddhaccasahagato moho, catūsu bhūmīsu kusalaṃ, catūsu bhūmīsu vipāko, tīsu bhūmīsu kiriyābyākataṃ, rūpañca, nibbānañca—",
"ds2.4.2:243.3": "ime dhammā na bhāvanāya pahātabbahetukā.",
"ds2.4.2:244.1": "2.4.2.13.5. Savitakkaduka",
"ds2.4.2:245.1": "Katame dhammā savitakkā?",
"ds2.4.2:245.2": "Kāmāvacarakusalaṃ, akusalaṃ, kāmāvacarakusalassa vipākato ekādasa cittuppādā, akusalassa vipākato dve, kiriyato ekādasa, rūpāvacaraṃ paṭhamaṃ jhānaṃ kusalato ca vipākato ca kiriyato ca lokuttaraṃ paṭhamaṃ jhānaṃ kusalato ca vipākato ca, etthuppannaṃ vitakkaṃ ṭhapetvā—",
"ds2.4.2:245.3": "ime dhammā savitakkā.",
"ds2.4.2:246.1": "Katame dhammā avitakkā?",
"ds2.4.2:246.2": "Dvepañcaviññāṇāni, rūpāvacaratikacatukkajjhānā kusalato ca vipākato ca kiriyato ca, cattāro arūpāvacarā kusalato ca vipākato ca kiriyato ca, lokuttaratikacatukkajjhānā kusalato ca vipākato ca, vitakko ca, rūpañca, nibbānañca—",
"ds2.4.2:246.3": "ime dhammā avitakkā.",
"ds2.4.2:247.1": "2.4.2.13.6. Savicāraduka",
"ds2.4.2:248.1": "Katame dhammā savicārā?",
"ds2.4.2:248.2": "Kāmāvacarakusalaṃ, akusalaṃ, kāmāvacarakusalassa vipākato ekādasa cittuppādā, akusalassa vipākato dve kiriyato ekādasa, rūpāvacaraekakadukajjhānā kusalato ca vipākato ca kiriyato ca, lokuttaraekakadukajjhānā kusalato ca vipākato ca, etthuppannaṃ vicāraṃ ṭhapetvā—",
"ds2.4.2:248.3": "ime dhammā savicārā.",
"ds2.4.2:249.1": "Katame dhammā avicārā?",
"ds2.4.2:249.2": "Dvepañcaviññāṇāni, rūpāvacaratikatikajjhānā kusalato ca vipākato ca kiriyato ca, cattāro āruppā kusalato ca vipākato ca kiriyato ca, lokuttaratikatikajjhānā kusalato ca vipākato ca, vicāro ca, rūpañca, nibbānañca—",
"ds2.4.2:249.3": "ime dhammā avicārā.",
"ds2.4.2:250.1": "2.4.2.13.7. Sappītikaduka",
"ds2.4.2:251.1": "Katame dhammā sappītikā?",
"ds2.4.2:251.2": "Kāmāvacarakusalato cattāro somanassasahagatacittuppādā, akusalato cattāro, kāmāvacarakusalassa vipākato pañca, kiriyato pañca, rūpāvacaradukatikajjhānā kusalato ca vipākato ca kiriyato ca, lokuttaradukatikajjhānā kusalato ca vipākato ca, etthuppannaṃ pītiṃ ṭhapetvā—",
"ds2.4.2:251.3": "ime dhammā sappītikā.",
"ds2.4.2:252.1": "Katame dhammā appītikā?",
"ds2.4.2:252.2": "Kāmāvacarakusalato cattāro upekkhāsahagatacittuppādā, akusalato aṭṭha, kāmāvacarakusalassa vipākato ekādasa, akusalassa vipākato satta, kiriyato cha, rūpāvacaradukadukajjhānā kusalato ca vipākato ca kiriyato ca, cattāro āruppā kusalato ca vipākato ca kiriyato ca, lokuttaradukadukajjhānā kusalato ca vipākato ca pīti ca, rūpañca, nibbānañca—",
"ds2.4.2:252.3": "ime dhammā appītikā.",
"ds2.4.2:253.1": "2.4.2.13.8. Pītisahagataduka",
"ds2.4.2:254.1": "Katame dhammā pītisahagatā?",
"ds2.4.2:254.2": "Kāmāvacarakusalato cattāro somanassasahagatacittuppādā, akusalato cattāro, kāmāvacarakusalassa vipākato pañca, kiriyato pañca, rūpāvacaradukatikajjhānā kusalato ca vipākato ca kiriyato ca, lokuttaradukatikajjhānā kusalato ca vipākato ca, etthuppannaṃ pītiṃ ṭhapetvā—",
"ds2.4.2:254.3": "ime dhammā pītisahagatā.",
"ds2.4.2:255.1": "Katame dhammā na pītisahagatā?",
"ds2.4.2:255.2": "Kāmāvacarakusalato cattāro upekkhāsahagatacittuppādā, akusalato aṭṭha, kāmāvacarakusalassa vipākato ekādasa, akusalassa vipākato satta, kiriyato cha, rūpāvacaradukadukajjhānā kusalato ca vipākato ca kiriyato ca, cattāro āruppā kusalato ca vipākato ca kiriyato ca, lokuttaradukadukajjhānā kusalato ca vipākato ca, pīti ca, rūpañca, nibbānañca—",
"ds2.4.2:255.3": "ime dhammā na pītisahagatā.",
"ds2.4.2:256.1": "2.4.2.13.9. Sukhasahagataduka",
"ds2.4.2:257.1": "Katame dhammā sukhasahagatā?",
"ds2.4.2:257.2": "Kāmāvacarakusalato cattāro somanassasahagatacittuppādā, akusalato cattāro, kāmāvacarakusalassa vipākato cha, kiriyato pañca, rūpāvacaratikacatukkajjhānā kusalato ca vipākato ca kiriyato ca lokuttaratikacatukkajjhānā kusalato ca vipākato ca, etthuppannaṃ sukhaṃ ṭhapetvā—",
"ds2.4.2:257.3": "ime dhammā sukhasahagatā.",
"ds2.4.2:258.1": "Katame dhammā na sukhasahagatā?",
"ds2.4.2:258.2": "Kāmāvacarakusalato cattāro upekkhāsahagatacittuppādā, akusalato aṭṭha, kāmāvacarakusalassa vipākato dasa, akusalassa vipākato satta, kiriyato cha, rūpāvacaraṃ catutthaṃ jhānaṃ kusalato ca vipākato ca kiriyato ca, cattāro āruppā kusalato ca vipākato ca kiriyato ca lokuttaraṃ catutthaṃ jhānaṃ kusalato ca vipākato ca, sukhañca, rūpañca, nibbānañca—",
"ds2.4.2:258.3": "ime dhammā na sukhasahagatā.",
"ds2.4.2:259.1": "2.4.2.13.10. Upekkhāsahagataduka",
"ds2.4.2:260.1": "Katame dhammā upekkhāsahagatā?",
"ds2.4.2:260.2": "Kāmāvacarakusalato cattāro upekkhāsahagatacittuppādā, akusalato cha, kāmāvacarakusalassa vipākato dasa, akusalassa vipākato cha, kiriyato cha, rūpāvacaraṃ catutthaṃ jhānaṃ kusalato ca vipākato ca kiriyato ca, cattāro āruppā kusalato ca vipākato ca kiriyato ca, lokuttaraṃ catutthaṃ jhānaṃ kusalato ca vipākato ca, etthuppannaṃ upekkhaṃ ṭhapetvā—",
"ds2.4.2:260.3": "ime dhammā upekkhāsahagatā.",
"ds2.4.2:261.1": "Katame dhammā na upekkhāsahagatā?",
"ds2.4.2:261.2": "Kāmāvacarakusalato cattāro somanassasahagatacittuppādā, akusalato cha, kāmāvacarakusalassa vipākato cha, akusalassa vipākato eko, kiriyato pañca, rūpāvacaratikacatukkajjhānā kusalato ca vipākato ca kiriyato ca, lokuttaratikacatukkajjhānā kusalato ca vipākato ca, upekkhā ca, rūpañca, nibbānañca—",
"ds2.4.2:261.3": "ime dhammā na upekkhāsahagatā.",
"ds2.4.2:262.1": "2.4.2.13.11. Kāmāvacaraduka",
"ds2.4.2:263.1": "Katame dhammā kāmāvacarā?",
"ds2.4.2:263.2": "Kāmāvacarakusalaṃ, akusalaṃ, sabbo kāmāvacarassa vipāko, kāmāvacarakiriyābyākataṃ, sabbañca rūpaṃ—",
"ds2.4.2:263.3": "ime dhammā kāmāvacarā.",
"ds2.4.2:264.1": "Katame dhammā na kāmāvacarā?",
"ds2.4.2:264.2": "Rūpāvacarā, arūpāvacarā, apariyāpannā—",
"ds2.4.2:264.3": "ime dhammā na kāmāvacarā.",
"ds2.4.2:265.1": "2.4.2.13.12. Rūpāvacaraduka",
"ds2.4.2:266.1": "Katame dhammā rūpāvacarā?",
"ds2.4.2:266.2": "Rūpāvacaracatukkapañcakajjhānā kusalato ca vipākato ca kiriyato ca—",
"ds2.4.2:266.3": "ime dhammā rūpāvacarā.",
"ds2.4.2:267.1": "Katame dhammā na rūpāvacarā?",
"ds2.4.2:267.2": "Kāmāvacarā, arūpāvacarā, apariyāpannā—",
"ds2.4.2:267.3": "ime dhammā na rūpāvacarā.",
"ds2.4.2:268.1": "2.4.2.13.13. Arūpāvacaraduka",
"ds2.4.2:269.1": "Katame dhammā arūpāvacarā?",
"ds2.4.2:269.2": "Cattāro āruppā kusalato ca vipākato ca kiriyato ca—",
"ds2.4.2:269.3": "ime dhammā arūpāvacarā.",
"ds2.4.2:270.1": "Katame dhammā na arūpāvacarā?",
"ds2.4.2:270.2": "Kāmāvacarā, rūpāvacarā, apariyāpannā—",
"ds2.4.2:270.3": "ime dhammā na arūpāvacarā.",
"ds2.4.2:271.1": "2.4.2.13.14. Pariyāpannaduka",
"ds2.4.2:272.1": "Katame dhammā pariyāpannā?",
"ds2.4.2:272.2": "Tīsu bhūmīsu kusalaṃ, akusalaṃ, tīsu bhūmīsu vipāko, tīsu bhūmīsu kiriyābyākataṃ, sabbañca rūpaṃ—",
"ds2.4.2:272.3": "ime dhammā pariyāpannā.",
"ds2.4.2:273.1": "Katame dhammā apariyāpannā?",
"ds2.4.2:273.2": "Cattāro maggā apariyāpannā, cattāri ca sāmaññaphalāni, nibbānañca—",
"ds2.4.2:273.3": "ime dhammā apariyāpannā.",
"ds2.4.2:274.1": "2.4.2.13.15. Niyyānikaduka",
"ds2.4.2:275.1": "Katame dhammā niyyānikā?",
"ds2.4.2:275.2": "Cattāro maggā apariyāpannā—",
"ds2.4.2:275.3": "ime dhammā niyyānikā.",
"ds2.4.2:276.1": "Katame dhammā aniyyānikā?",
"ds2.4.2:276.2": "Tīsu bhūmīsu kusalaṃ, akusalaṃ, catūsu bhūmīsu vipāko, tīsu bhūmīsu kiriyābyākataṃ, rūpañca, nibbānañca—",
"ds2.4.2:276.3": "ime dhammā aniyyānikā.",
"ds2.4.2:277.1": "2.4.2.13.16. Niyataduka",
"ds2.4.2:278.1": "Katame dhammā niyatā?",
"ds2.4.2:278.2": "Cattāro diṭṭhigatasampayuttacittuppādā, dve domanassasahagatacittuppādā—",
"ds2.4.2:278.3": "ime dhammā siyā niyatā siyā aniyatā.",
"ds2.4.2:278.4": "Cattāro maggā apariyāpannā—",
"ds2.4.2:278.5": "ime dhammā niyatā.",
"ds2.4.2:279.1": "Katame dhammā aniyatā?",
"ds2.4.2:279.2": "Cattāro diṭṭhigatavippayuttalobhasahagatacittuppādā, vicikicchāsahagato cittuppādo, uddhaccasahagato cittuppādo, tīsu bhūmīsu kusalaṃ, catūsu bhūmīsu vipāko, tīsu bhūmīsu kiriyābyākataṃ, rūpañca, nibbānañca—",
"ds2.4.2:279.3": "ime dhammā aniyatā.",
"ds2.4.2:280.1": "2.4.2.13.17. Sauttaraduka",
"ds2.4.2:281.1": "Katame dhammā sauttarā?",
"ds2.4.2:281.2": "Tīsu bhūmīsu kusalaṃ, akusalaṃ, tīsu bhūmīsu vipāko, tīsu bhūmīsu kiriyābyākataṃ, sabbañca rūpaṃ—",
"ds2.4.2:281.3": "ime dhammā sauttarā.",
"ds2.4.2:282.1": "Katame dhammā anuttarā?",
"ds2.4.2:282.2": "Cattāro maggā apariyāpannā, cattāri ca sāmaññaphalāni, nibbānañca—",
"ds2.4.2:282.3": "ime dhammā anuttarā.",
"ds2.4.2:283.1": "2.4.2.13.18. Saraṇaduka",
"ds2.4.2:284.1": "Katame dhammā saraṇā?",
"ds2.4.2:284.2": "Dvādasa akusalacittuppādā—",
"ds2.4.2:284.3": "ime dhammā saraṇā.",
"ds2.4.2:285.1": "Katame dhammā araṇā?",
"ds2.4.2:285.2": "Catūsu bhūmīsu kusalaṃ, catūsu bhūmīsu vipāko, tīsu bhūmīsu kiriyābyākataṃ, rūpañca, nibbānañca—",
"ds2.4.2:285.3": "ime dhammā araṇā.",
"ds2.4.2:286.1": "Atthuddhāro niṭṭhito.",
"ds2.4.2:287.1": "Dhammasaṅgaṇīpakaraṇaṃ niṭṭhitaṃ."
}