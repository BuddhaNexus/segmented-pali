{
  "tika-vin09t13:0": "Pārājikakaṇḍaṁ",
  "tika-vin09t13:1_0": "Idāni nidānuddesānantaraṁ vuttassa pārājikuddesassa atthaṁ saṁvaṇṇetuṁ ‘‘idānī’’tiādi",
  "tika-vin09t13:1_1": "āraddhaṁ. Nidānānantaranti bhāvanapuṁsakaniddeso, nidānaṁ anantaraṁ katvāti vuttaṁ",
  "tika-vin09t13:1_2": "hoti. Tatthāti pārājikakaṇḍe. Pātimokkheti bhikkhupātimokkhe. Cattāroti gaṇanaparicchedo",
  "tika-vin09t13:1_3": "ūnātirekabhāvanivattanato. Pārājikāti sajātināmaṁ. Āpattiyoti sabbasādhāraṇanāmaṁ.",
  "tika-vin09t13:1_4": "Uddisīyatīti uddeso. Bhāvappadhānoyaṁ niddeso. Tenāha ‘‘uddisitabbata’’nti.",
  "tika-vin09t13:2": "1. Paṭhamapārājikavaṇṇanā",
  "tika-vin09t13:3_0": "Yo panāti (pārā. aṭṭha. 1.45 bhikkhupadabhājanīyavaṇṇanā) ettha yasmā panāti nipātamattaṁ,",
  "tika-vin09t13:3_1": "yoti atthapadaṁ, tañca aniyamena puggalaṁ dīpeti. Tasmā tassa atthaṁ dassento ‘‘yo",
  "tika-vin09t13:3_2": "kocī’’ti āha. Yasmā pana yo yokoci nāma, so avassaṁ liṅgayuttajātināmagottasīlavihāragocaravayesu",
  "tika-vin09t13:3_3": "ekenākārena paññāyati, tasmā taṁ tathā ñāpetuṁ ‘‘rassadīghādinā’’tiādimāha. Ādisaddena",
  "tika-vin09t13:3_4": "navakammādīnaṁ gahaṇaṁ. Liṅgādibhedenāti liṅgīyatiñāyati etenāti liṅgaṁ, taṁ ādi",
  "tika-vin09t13:3_5": "yesaṁ teti liṅgādayo, tesaṁ bhedo liṅgādibhedo, tena liṅgādibhedena. Etthādisaddena",
  "tika-vin09t13:3_6": "pana yuttādīnaṁ gahaṇaṁ. Idaṁ vuttaṁ hoti – liṅgavasena yādiso vā tādiso vā hotu,",
  "tika-vin09t13:3_7": "dīgho vā rasso vā kāḷo vā odāto vā maṅguracchavi vā kiso vā thūlo vā. Yogavasena",
  "tika-vin09t13:3_8": "yena vā tena vā yutto hotu, navakammayutto vā uddesayutto vā vāsadhurayutto vā. Jātivasena",
  "tika-vin09t13:3_9": "yaṁjacco vā taṁjacco vā hotu, khattiyo vā brāhmaṇo vā vesso vā suddho vā. Nāmavasena",
  "tika-vin09t13:3_10": "yathānāmo vā tathānāmo vā hotu, buddharakkhito vā dhammarakkhito vā saṅgharakkhito",
  "tika-vin09t13:3_11": "vā. Gottavasena yathāgotto vā tathāgotto vā hotu, kaccāyano vā vāsiṭṭho vā kosiyo",
  "tika-vin09t13:3_12": "vā. Sīlesu yathāsīlo vā tathāsīlo vā hotu, navakammasīlo vā uddesasīlo vā vāsadhurasīlo",
  "tika-vin09t13:3_13": "vā. Vihāresupi yathāvihārī vā tathāvihārī vā hotu, navakammavihārī vā uddesavihārī",
  "tika-vin09t13:3_14": "vā vāsadhuravihārī vā . Gocaresupi yathāgocaro vā tathāgocaro vā hotu, navakammagocaro",
  "tika-vin09t13:3_15": "vā uddesagocaro vā vāsadhuragocaro vā. Vayesupi yo vā so vā hotu thero vā navo vā",
  "tika-vin09t13:3_16": "majjhimo vā, atha kho sabbova imasmiṁ atthe ‘‘yo’’ti vuccatīti.",
  "tika-vin09t13:4_0": "Idāni ‘‘bhikkhū’’ti padaṁ saṁvaṇṇetuṁ ‘‘ehibhikkhūpasampadā’’tiādimāha. Tattha ‘‘ehi",
  "tika-vin09t13:4_1": "bhikkhū’’ti bhagavato vacanamattena bhikkhubhāvo ehibhikkhūpasampadā. ‘‘Buddhaṁ saraṇaṁ",
  "tika-vin09t13:4_2": "gacchāmī’’tiādinā (mahāva. 105) nayena tikkhattuṁ vācaṁ bhinditvā vuttehi tīhi saraṇagamanehi",
  "tika-vin09t13:4_3": "upasampadā saraṇagamanūpasampadā. Ovādappaṭiggahaṇūpasampadā (pārā. aṭṭha. 1.45) nāma –",
  "tika-vin09t13:5_0": "‘‘Tasmātiha te, kassapa, evaṁ sikkhitabbaṁ ‘tibbaṁ me hirottappaṁ paccupaṭṭhitaṁ",
  "tika-vin09t13:5_1": "bhavissati theresu navesu majjhimesū’ti, evañhi te kassapa sikkhitabbaṁ. Tasmātiha",
  "tika-vin09t13:5_2": "te, kassapa, evaṁ sikkhitabbaṁ ‘yaṁ kiñci dhammaṁ suṇissāmi kusalūpasaṁhitaṁ, sabbaṁ",
  "tika-vin09t13:5_3": "taṁ aṭṭhiṁ katvā manasi karitvā sabbacetasā samannāharitvā ohitasoto dhammaṁ suṇissāmī’ti,",
  "tika-vin09t13:5_4": "evañhi te, kassapa, sikkhitabbaṁ. Tasmātiha te, kassapa, evaṁ sikkhitabbaṁ ‘sātasahagatā",
  "tika-vin09t13:5_5": "ca me kāyagatāsati na vijahissatī’ti, evañhi te, kassapa, sikkhitabba’’nti (saṁ. ni. 2.154) –",
  "tika-vin09t13:6": "Iminā ovādappaṭiggahaṇena mahākassapattherassa anuññātaupasampadā.",
  "tika-vin09t13:7_0": "Pañhābyākaraṇūpasampadā nāma sopākassa anuññātaupasampadā. Bhagavā kira pubbārāme",
  "tika-vin09t13:7_1": "anucaṅkamantaṁ sopākasāmaṇeraṁ ‘‘‘uddhumātakasaññā’ti vā sopāka ‘rūpasaññā’ti vā",
  "tika-vin09t13:7_2": "ime dhammā nānatthā nānābyañjanā, udāhu ekatthā byañjanameva nāna’’nti (pārā. aṭṭha.",
  "tika-vin09t13:7_3": "1.45) dasa asubhanissite pañhe pucchi. So te byākāsi. Bhagavā tassa sādhukāraṁ datvā",
  "tika-vin09t13:7_4": "‘‘kativasso tvaṁ, sopākā’’ti pucchi. Sattavassohaṁ bhagavāti. ‘‘Sopāka, tvaṁ mama",
  "tika-vin09t13:7_5": "sabbaññutaññāṇena saddhiṁ saṁsanditvā pañhe byākāsī’’ti āraddhacitto upasampadaṁ",
  "tika-vin09t13:7_6": "anujāni, ayaṁ pañhābyākaraṇūpasampadā.",
  "tika-vin09t13:8": "Aṭṭhagarudhammapaṭiggahaṇūpasampadā nāma mahāpajāpatiyā aṭṭhagarudhammappaṭiggahaṇena anuññātaupasampadā.",
  "tika-vin09t13:9": "Dūtenūpasampadā nāma aḍḍhakāsiyā gaṇikāya anuññātaupasampadā.",
  "tika-vin09t13:10": "Aṭṭhavācikūpasampadā nāma bhikkhuniyā bhikkhunisaṅghato ñatticatutthena, bhikkhusaṅghato ñatticatutthenāti imehi dvīhi kammehi upasampadā.",
  "tika-vin09t13:11_0": "Ñatticatutthakammūpasampadā nāma bhikkhūnaṁ etarahi upasampadā. Ñatticatutthenāti",
  "tika-vin09t13:11_1": "tīhi anussāvanāhi, ekāya ca ñattiyāti evaṁ ñatticatutthena. Kiñcāpi hi ñatti sabbapaṭhamaṁ",
  "tika-vin09t13:11_2": "vuccati, tissannaṁ pana anussāvanānaṁ atthabyañjanabhedābhāvato atthabyañjanabhinnaṁ",
  "tika-vin09t13:11_3": "ñattiṁ tāsaṁ catutthanti katvā ‘‘ñatticatuttha’’nti vuccati. Akuppenāti akopetabbataṁ,",
  "tika-vin09t13:11_4": "appaṭikkositabbatañca upagatena. Ṭhānārahenāti kāraṇārahena satthu sāsanārahena.",
  "tika-vin09t13:11_5": "Upasampanno nāma uparibhāvaṁ samāpanno, pattoti attho. Bhikkhubhāvo hi uparibhāvo,",
  "tika-vin09t13:11_6": "tañcesa yathāvuttena kammena samāpannattā ‘‘upasampanno’’ti vuccati. Kasmā panettha",
  "tika-vin09t13:11_7": "imināva upasampanno idha gahito, nāññehīti? Vuccate – ehibhikkhūpasampadā antimabhavikānameva,",
  "tika-vin09t13:11_8": "saraṇagamanūpasampadā parisuddhānaṁ, ovādappaṭiggahaṇapañhābyākaraṇūpasampadā mahākassapasopākānaṁ,",
  "tika-vin09t13:11_9": "na ca te bhabbā pārājikādilokavajjaṁ āpajjituṁ, aṭṭhagarudhammappaṭiggahaṇādayo ca",
  "tika-vin09t13:11_10": "bhikkhunīnaṁyeva anuññātā. Ayañca bhikkhu, tasmā ñatticatuttheneva upasampadākammena",
  "tika-vin09t13:11_11": "upasampanno idha gahito, nāññehīti veditabbo. Paṇṇattivajjesu pana sikkhāpadesu aññepi",
  "tika-vin09t13:11_12": "ehibhikkhūpasampadāya upasampannādayo saṅgayhanti (sārattha. ṭī. 2.45 bhikkhupadabhājanīyavaṇṇanā).",
  "tika-vin09t13:11_13": "Vakkhati hi ‘‘paṇṇattivajjesu pana aññepi saṅgahaṁ gacchantī’’ti. Idāni ‘‘akuppena",
  "tika-vin09t13:11_14": "ṭhānārahena upasampanno’’ti saṁkhittena vuttamatthaṁ vitthāretvā dassetuṁ ‘‘tassa panā’’tiādimāha.",
  "tika-vin09t13:12_0": "Tatthāti tesu pañcasu. Vasati etthāti vatthu, ādhāro patiṭṭhā. Tenāha ‘‘upasampadāpekkho",
  "tika-vin09t13:12_1": "puggalo’’ti. Ūnāni aparipuṇṇāni vīsati vassāni assāti ūnavīsativasso. Ettha yaṁ vattabbaṁ,",
  "tika-vin09t13:12_2": "taṁ upari sappāṇakavagge ūnavīsatisikkhāpade (kaṅkhā. aṭṭha. ūnavīsativassasikkhāpadavaṇṇanā)",
  "tika-vin09t13:12_3": "vaṇṇayissāma. Tesūti paṇḍakādīsu ekādasasu abhabbapuggalesu. Paṇḍako (mahāva. aṭṭha.",
  "tika-vin09t13:12_4": "109) panettha pañcavidho hoti āsittapaṇḍako, usūyapaṇḍako , opakkamikapaṇḍako, napuṁsakapaṇḍako,",
  "tika-vin09t13:12_5": "pakkhapaṇḍakoti. Tesu āsittapaṇḍakassa ca usūyapaṇḍakassa ca pabbajjā na vāritā,",
  "tika-vin09t13:12_6": "itaresaṁ tiṇṇaṁ vāritā. Tesupi pakkhapaṇḍakassa yasmiṁ pakkhe paṇḍako hoti, tasmiṁyevassa",
  "tika-vin09t13:12_7": "pakkhe pabbajjā vāritāti. Tayo cettha pabbajjūpasampadānaṁ abhabbatāya avatthū. Tenāha",
  "tika-vin09t13:12_8": "‘‘āsittapaṇḍakañcā’’tiādi. Tattha yassa paresaṁ aṅgajātaṁ mukhena gahetvā asucinā",
  "tika-vin09t13:12_9": "āsittassa pariḷāho vūpasammati, ayaṁ āsittapaṇḍako. Yassa paresaṁ ajjhācāraṁ passato",
  "tika-vin09t13:12_10": "usūyāya uppannāya pariḷāho vūpasammati, ayaṁ usūyapaṇḍako. Yassa upakkamena bījāni",
  "tika-vin09t13:12_11": "apanītāni, ayaṁ opakkamikapaṇḍako (vi. saṅga. aṭṭha. 135; vi. vi. ṭī. mahāvagga 2.109).",
  "tika-vin09t13:12_12": "Yo pana paṭisandhiyaṁyeva abhāvako uppanno, ayaṁ napuṁsakapaṇḍako. Ekacco pana akusalavipākānubhāvena",
  "tika-vin09t13:12_13": "kāḷapakkhe paṇḍako hoti, juṇhapakkhe panassa pariḷāho vūpasammati, ayaṁ pakkhapaṇḍakoti veditabbo.",
  "tika-vin09t13:13_0": "Theyyena saṁvāso etassāti theyyasaṁvāsako. So ca na saṁvāsamattasseva thenako idhādhippeto,",
  "tika-vin09t13:13_1": "atha kho liṅgassa, tadubhayassa ca thenakopīti āha ‘‘theyyasaṁvāsako pana tividho’’tiādi.",
  "tika-vin09t13:13_2": "Na bhikkhuvassāni gaṇetīti (mahāva. aṭṭha. 110) ‘‘ahaṁ dasavasso vā vīsativasso vā’’ti",
  "tika-vin09t13:13_3": "musā vatvā bhikkhuvassāni na gaṇeti. Na yathāvuḍḍhaṁ bhikkhūnaṁ vā sāmaṇerānaṁ vā",
  "tika-vin09t13:13_4": "vandanaṁ sādiyatīti attanā musāvādaṁ katvā dassitavassānurūpena yathāvuḍḍhaṁ vandanaṁ",
  "tika-vin09t13:13_5": "nādhivāseti. Na āsanena paṭibāhatīti ‘‘apehi, me etaṁ pāpuṇātī’’ti āsanena nappaṭibāhati.",
  "tika-vin09t13:13_6": "Na uposathādīsu sandissatīti uposathappavāraṇādīsu na sandissati. Liṅgamattassevāti",
  "tika-vin09t13:13_7": "evasaddena saṁvāsaṁ nivatteti. Samānoti santo. Liṅgānurūpassa saṁvāsassāti sāmaṇeraliṅgānurūpassa",
  "tika-vin09t13:13_8": "sāmaṇerasaṁvāsassa. Sace pana kāsāye dhuraṁ nikkhipitvā naggo vā odātavatthanivattho",
  "tika-vin09t13:13_9": "vā methunasevanādīhi assamaṇo hutvā kāsāyāni nivāseti, liṅgatthenako hoti. Sace gihibhāvaṁ",
  "tika-vin09t13:13_10": "patthayamāno kāsāyaṁ ovaṭṭikaṁ katvā, aññena vā ākārena gihinivāsanena nivāseti ‘‘sobhati",
  "tika-vin09t13:13_11": "nu kho me gihiliṅgaṁ, na sobhatī’’ti vīmaṁsanatthaṁ, rakkhati tāva, ‘‘sobhatī’’ti",
  "tika-vin09t13:13_12": "sampaṭicchitvā puna liṅgaṁ sādiyati, liṅgatthenako hoti. Odātaṁ nivāsetvā vīmaṁsanasampaṭicchanesupi",
  "tika-vin09t13:13_13": "eseva nayo . Sacepi nivatthakāsāvassa upari odātaṁ nivāsetvā vīmaṁsati vā sampaṭicchati vā, rakkhati eva.",
  "tika-vin09t13:14_0": "Antimavatthuajjhāpannakepi eseva nayoti pārājikaṁ āpannake bhikkhumhipi eseva nayoti",
  "tika-vin09t13:14_1": "attho. Idaṁ vuttaṁ hoti – sace koci bhikkhu kāsāye saussāhova odātaṁ nivāsetvā methunaṁ",
  "tika-vin09t13:14_2": "paṭisevitvā puna kāsāyāni nivāsetvā vassagaṇanādibhedaṁ sabbaṁ vidhiṁ āpajjati, ayaṁ",
  "tika-vin09t13:14_3": "bhikkhūhi dinnaliṅgassa apariccattattā na liṅgatthenako, liṅgānurūpassa saṁvāsassa",
  "tika-vin09t13:14_4": "sāditattā nāpi saṁvāsatthenakoti. Videsanti paradesaṁ. Idañca vañcetuṁ sakkuṇeyyaṭṭhānaṁ",
  "tika-vin09t13:14_5": "dassetuṁ vuttaṁ. Yo pana sadesepi evaṁ karoti, sopi saṁvāsatthenakova. ‘‘Saṁvāsamattassevā’’ti",
  "tika-vin09t13:14_6": "iminā liṅgaṁ paṭikkhipati. Sace koci vuḍḍhapabbajito (mahāva. aṭṭha. 110) bhikkhuvassāni",
  "tika-vin09t13:14_7": "gaṇetvā mahāpeḷādīsu diyyamānabhattaṁ gaṇhāti, sopi theyyasaṁvāsako hoti. Sayaṁ sāmaṇerova",
  "tika-vin09t13:14_8": "sāmaṇerappaṭipāṭiyā kūṭavassāni gaṇetvā gaṇhanto theyyasaṁvāsako na hoti. Bhikkhu",
  "tika-vin09t13:14_9": "pana bhikkhupaṭipāṭiyā kūṭavassāni gaṇetvā gaṇhanto bhaṇḍagghena kāretabbo.",
  "tika-vin09t13:15_0": "Nanu saṁvāso nāma ekakammaṁ ekuddeso samasikkhatāti āha ‘‘bhikkhuvassagaṇanādiko",
  "tika-vin09t13:15_1": "hī’’tiādi. Iminā na kevalaṁ ekakammādikova kiriyabhedo saṁvāsoti idhādhippeto, atha",
  "tika-vin09t13:15_2": "kho tadañño bhikkhuvassagaṇanādikopīti dasseti. Imasmiṁ attheti theyyasaṁvāsakādhikāre.",
  "tika-vin09t13:15_3": "Sikkhaṁ paccakkhāyāti sikkhaṁ pariccajitvā. Idaṁ vuttaṁ hoti – sace koci bhikkhu",
  "tika-vin09t13:15_4": "sikkhaṁ paccakkhāya liṅgaṁ anapanetvā dussīlakammaṁ katvā vā akatvā vā ‘‘na maṁ koci",
  "tika-vin09t13:15_5": "jānātī’’ti puna sabbaṁ pubbe vuttaṁ vassagaṇanādibhedaṁ vidhiṁ paṭipajjati, so theyyasaṁvāsako hotīti.",
  "tika-vin09t13:16_0": "Sace pana kassaci rājā kuddho hoti, so ‘‘evaṁ me sotthi bhavissatī’’ti sayameva liṅgaṁ",
  "tika-vin09t13:16_1": "gahetvā palāyati. Taṁ disvā rañño ārocenti. Rājā ‘‘sace pabbajito, na taṁ labbhā",
  "tika-vin09t13:16_2": "kiñci kātu’’nti tasmiṁ kodhaṁ paṭivineti. So ‘‘vūpasantaṁ me rājabhaya’’nti saṅghamajjhaṁ",
  "tika-vin09t13:16_3": "anosaritvāva gihiliṅgaṁ gahetvā āgato pabbājetabbo. Athāpi ‘‘sāsanaṁ nissāya mayā",
  "tika-vin09t13:16_4": "jīvitaṁ laddhaṁ, handa dāni ahaṁ pabbajāmī’’ti uppannasaṁvego teneva liṅgena āgantvā",
  "tika-vin09t13:16_5": "āgantukavattaṁ na sādiyati, bhikkhūhi puṭṭho vā apuṭṭho vā yathābhūtamattānaṁ āvikatvāva",
  "tika-vin09t13:16_6": "pabbajjaṁ yācati, liṅgaṁ apanetvā pabbājetabbo. Sace pana vattaṁ sādiyati, pabbajitālayaṁ",
  "tika-vin09t13:16_7": "dasseti, sabbaṁ pubbe vuttaṁ vassagaṇanādibhedaṁ paṭipajjati, ayaṁ pana na pabbājetabbo.",
  "tika-vin09t13:17_0": "Idha panekacco dubbhikkhe jīvituṁ asakkonto sayameva liṅgaṁ gahetvā sabbapāsaṇḍiyabhattāni",
  "tika-vin09t13:17_1": "bhuñjanto dubbhikkhe vītivatte saṅghamajjhaṁ anosaritvāva gihiliṅgaṁ gahetvā āgatoti",
  "tika-vin09t13:17_2": "sabbaṁ purimasadisameva.",
  "tika-vin09t13:18_0": "Aparo mahākantāraṁ nittharitukāmo hoti, satthavāho ca pabbajite gahetvā gacchati.",
  "tika-vin09t13:18_1": "So ‘‘evaṁ maṁ satthavāho gahetvā gamissatī’’ti sayameva liṅgaṁ gahetvā satthavāhena",
  "tika-vin09t13:18_2": "saddhiṁ kantāraṁ nittharitvā khemantaṁ patvā saṅghamajjhaṁ anosaritvāva gihiliṅgaṁ",
  "tika-vin09t13:18_3": "gahetvā āgatoti sabbaṁ purimasadisameva.",
  "tika-vin09t13:19_0": "Aparo rogabhaye (mahāva. aṭṭha. 110; vi. saṅga. aṭṭha. 138) uppanne jīvituṁ asakkonto",
  "tika-vin09t13:19_1": "sayameva liṅgaṁ gahetvā sabbapāsaṇḍiyabhattāni bhuñjanto rogabhaye vūpasante saṅghamajjhaṁ",
  "tika-vin09t13:19_2": "anosaritvāva gihiliṅgaṁ gahetvā āgatoti sabbaṁ purimasadisameva.",
  "tika-vin09t13:20_0": "Aparassa eko veriko kuddho hoti, ghātetukāmo naṁ vicarati. So ‘‘evaṁ me sotthi bhavissatī’’ti",
  "tika-vin09t13:20_1": "sayameva liṅgaṁ gahetvā palāyati. Veriko ‘‘kuhiṁ so’’ti pariyesanto ‘‘pabbajitvā",
  "tika-vin09t13:20_2": "palāto’’ti sutvā ‘‘sace pabbajito, na taṁ labbhā kiñci kātu’’nti tasmiṁ kodhaṁ paṭivineti.",
  "tika-vin09t13:20_3": "So ‘‘vūpasantaṁ me veribhaya’’nti saṅghamajjhaṁ anosaritvāva gihiliṅgaṁ gahetvā āgatoti",
  "tika-vin09t13:20_4": "sabbaṁ purimasadisameva.",
  "tika-vin09t13:21_0": "Aparo ñātikulaṁ gantvā sikkhaṁ paccakkhāya gihī hutvā ‘‘imāni cīvarāni idha vinassissanti,",
  "tika-vin09t13:21_1": "sacepi imāni gahetvā vihāraṁ gamissāmi, antarāmagge maṁ ‘coro’ti gahessanti, yaṁnūnāhaṁ",
  "tika-vin09t13:21_2": "kāyaparihāriyāni katvā gaccheyya’’nti cīvarāharaṇatthaṁ nivāsetvā ca pārupitvā ca",
  "tika-vin09t13:21_3": "vihāraṁ gacchati. Taṁ dūratova āgacchantaṁ disvā sāmaṇerā ca daharā ca abbhuggacchanti,",
  "tika-vin09t13:21_4": "vattaṁ dassenti. So na sādiyati, yathābhūtamattānaṁ āvikaroti. Sace bhikkhū ‘‘na",
  "tika-vin09t13:21_5": "dāni mayaṁ taṁ muñcissāmā’’ti balakkārena pabbājetukāmā honti, kāsāyāni apanetvā",
  "tika-vin09t13:21_6": "puna pabbājetabbo. Sace pana ‘‘na ime mama hīnāyāvattabhāvaṁ jānantī’’ti taṁyeva",
  "tika-vin09t13:21_7": "bhikkhubhāvaṁ paṭijānitvā sabbaṁ pubbe vuttavassagaṇanādibhedaṁ vidhiṁ paṭipajjati,",
  "tika-vin09t13:21_8": "ayaṁ na pabbājetabbo. Tenāha ‘‘rājadubbhikkhakantāra-rogaverībhayena vā’’tiādi. Bhayasaddo",
  "tika-vin09t13:21_9": "cettha paccekaṁ yojetabbo ‘‘rājabhayena, dubbhikkhabhayenā’’tiādinā. Liṅgaṁ ādiyatīti",
  "tika-vin09t13:21_10": "vesaṁ gaṇhāti. Idhāti imasmiṁ sāsane. Saṁvāsaṁ nādhivāseti, yāva so suddhamānasoti",
  "tika-vin09t13:21_11": "bhikkhūnaṁ vañcetukāmatāya abhāvato yo suddhamānaso yāva saṁvāsaṁ nādhivāseti, tāva",
  "tika-vin09t13:21_12": "esa ‘‘gihī maṁ ‘samaṇo’ti jānantū’’ti vañcanacitte satipi bhikkhūnaṁ vañcetukāmatāya",
  "tika-vin09t13:21_13": "abhāvato doso natthīti theyyasaṁvāsako nāmāti na vuccatīti attho.",
  "tika-vin09t13:22_0": "Titthiyesu pakkantako paviṭṭhoti titthiyapakkantako. So ca na kevalaṁ tattha paviṭṭhamatteneva",
  "tika-vin09t13:22_1": "titthiyapakkantako hoti, atha kho tesaṁ laddhiggahaṇena. Tenāha ‘‘yo panā’’tiādi.",
  "tika-vin09t13:22_2": "‘‘Upasampanno’’ti iminā anupasampanno titthiyapakkantako na hotīti dasseti. Vuttañhetaṁ",
  "tika-vin09t13:22_3": "kurundiaṭṭhakathāyaṁ ‘‘ayañca titthiyapakkantako nāma upasampannabhikkhunā kathito,",
  "tika-vin09t13:22_4": "tasmā sāmaṇero saliṅgena titthāyatanaṁ gatopi puna pabbajjañca upasampadañca labhatī’’ti",
  "tika-vin09t13:22_5": "(mahāva. aṭṭha. 110). Kusacīrādikanti etthādisaddena phalakakkhaṇḍajaṭādīnaṁ gahaṇaṁ.",
  "tika-vin09t13:22_6": "Sacepi ‘‘ayaṁ pabbajjā seṭṭhā’’ti seṭṭhabhāvaṁ vā upagacchati, na muccati, titthiyapakkantakova",
  "tika-vin09t13:22_7": "hoti. Vatānīti ukkuṭikappadhānādīni vatāni. Sace pana ‘‘sobhati nu kho me titthiyapabbajjā,",
  "tika-vin09t13:22_8": "nanu kho sobhatī’’ti vīmaṁsanatthaṁ kusacīrādīni nivāseti, jaṭaṁ vā bandhati, khārikājaṁ",
  "tika-vin09t13:22_9": "vā ādiyati, yāva na sampaṭicchati taṁ laddhiṁ, tāva rakkhati, sampaṭicchitamatte",
  "tika-vin09t13:22_10": "titthiyapakkantako hoti. Acchinnacīvaro pana kusacīrādīni nivāsento, rājabhayādīhi",
  "tika-vin09t13:22_11": "vā titthiyaliṅgaṁ gaṇhanto laddhiyā abhāvena neva titthiyapakkantako hoti.",
  "tika-vin09t13:23": "Avaseso sabbopīti nāgasupaṇṇayakkhagandhabbādiko. Yañhettha vattabbaṁ, taṁ heṭṭhā vuttameva.",
  "tika-vin09t13:24_0": "Yathā samānajātikassa (sārattha. ṭī. mahāvagga 3.112) vikopane kammaṁ garutaraṁ,",
  "tika-vin09t13:24_1": "na tathā vijātikassāti āha ‘‘manussajātikā’’ti. Puttasambandhena mātāpitusamaññā,",
  "tika-vin09t13:24_2": "dattakittimādivasenapi puttavohāro loke dissati, so ca kho pariyāyatoti nippariyāyasiddhataṁ",
  "tika-vin09t13:24_3": "dassetuṁ ‘‘janettī’’ti vuttaṁ. Janettīti janikā, mātāti attho. Yathā manussattabhāve",
  "tika-vin09t13:24_4": "ṭhitasseva kusaladhammānaṁ tikkhavisadasūrabhāvāpatti, yathā taṁ tiṇṇampi bodhisattānaṁ",
  "tika-vin09t13:24_5": "bodhittayanipphattiyaṁ, evaṁ manussattabhāve ṭhitasseva akusaladhammānampi tikkhavisadasūrabhāvāpattīti",
  "tika-vin09t13:24_6": "āha ‘‘manussabhūtenevā’’ti. Sañciccāti ‘‘pāṇo’’ti saññāya saddhiṁ vadhakacetanāya",
  "tika-vin09t13:24_7": "cetetvā. Ayaṁ mātughātako nāmāti ayaṁ ānantariyena mātughātakakammena mātughātako",
  "tika-vin09t13:24_8": "nāma. Yena pana manussitthibhūtāpi ajanikā posāvanikamātā vā mahāmātā vā cūḷamātā",
  "tika-vin09t13:24_9": "vā janikāpi vā amanussitthibhūtā mātā ghātitā, tassa pabbajjā na vāritā, na ca ānantariko",
  "tika-vin09t13:24_10": "hoti. Yena sayaṁ tiracchānabhūtena manussitthibhūtā mātā ghātitā, sopi ānantariko",
  "tika-vin09t13:24_11": "na hoti. Tiracchānagatattā panassa pabbajjā paṭikkhittā, kammaṁ panassa bhāriyaṁ",
  "tika-vin09t13:24_12": "hoti, ānantariyaṁ āhacceva tiṭṭhati.",
  "tika-vin09t13:25_0": "Yena manussabhūto janako pitā sayampi manussajātikeneva satā sañcicca jīvitā voropito,",
  "tika-vin09t13:25_1": "ayaṁ ānantariyena pitughātakakammena pitughātako nāmāti imamatthaṁ atidisanto ‘‘pitughātakepi",
  "tika-vin09t13:25_2": "eseva nayo’’ti āha. Sacepi hi vesiyā putto hoti, ‘‘ayaṁ me pitā’’ti na jānāti, yassa",
  "tika-vin09t13:25_3": "sambhavena nibbatto, so ca tena ghātito, ‘‘pitughātako’’tveva saṅkhaṁ gacchati, ānantariyañca",
  "tika-vin09t13:25_4": "phusati (mahāva. aṭṭha. 114).",
  "tika-vin09t13:26_0": "Eḷakacatukkaṁ (ma. ni. aṭṭha. 3.128; a. ni. aṭṭha. 1.1.275; vibha. aṭṭha. 809; sārattha.",
  "tika-vin09t13:26_1": "ṭī. mahāvagga 3.112), saṅgāmacatukkaṁ, coracatukkañcettha kathetabbaṁ. ‘‘Eḷakaṁ māremī’’ti",
  "tika-vin09t13:26_2": "abhisandhināpi hi eḷakaṭṭhāne ṭhitaṁ manussabhūtaṁ mātaraṁ vā pitaraṁ vā mārento",
  "tika-vin09t13:26_3": "ānantariyaṁ phusati māraṇādhippāyeneva ānantariyavatthuno vikopitattā. Eḷakābhisandhinā,",
  "tika-vin09t13:26_4": "pana mātāpitiabhisandhinā vā eḷakaṁ mārento ānantariyaṁ na phusati ānantariyavatthuabhāvato.",
  "tika-vin09t13:26_5": "Mātāpitiabhisandhinā mātāpitaro mārento phusateva . Eseva nayo itarasmimpi catukkadvaye.",
  "tika-vin09t13:26_6": "Sabbattha hi purimaṁ abhisandhicittaṁ appamāṇaṁ, vadhakacittaṁ, pana tadārammaṇajīvitindriyañca",
  "tika-vin09t13:26_7": "ānantariyānānantariyabhāve pamāṇaṁ.",
  "tika-vin09t13:27_0": "Arahantaghātakopi manussaarahantavaseneva veditabboti āha ‘‘yena antamaso gihiliṅge",
  "tika-vin09t13:27_1": "ṭhitopī’’tiādi. Amanussajātikaṁ pana arahantaṁ, manussajātikaṁ vā avasesaṁ ariyapuggalaṁ",
  "tika-vin09t13:27_2": "ghātetvā ānantariko na hoti, pabbajjāpissa na vāritā, kammaṁ pana balavaṁ hoti. Tiracchāno",
  "tika-vin09t13:27_3": "manussaarahantampi ghātetvā ānantariko na hoti, kammaṁ pana bhāriyanti ayamettha",
  "tika-vin09t13:27_4": "vinicchayo. Yathā mātāpitūsu, evaṁ arahantepi eḷakacatukkādīni veditabbāni.",
  "tika-vin09t13:28_0": "Pakatattaṁ bhikkhuninti parisuddhasīlaṁ ubhatosaṅghe upasampannaṁ bhikkhuniṁ. Yo",
  "tika-vin09t13:28_1": "(mahāva. aṭṭha. 115) pana kāyasaṁsaggena sīlavināsaṁ pāpeti, tassa pabbajjā ca upasampadā",
  "tika-vin09t13:28_2": "ca na vāritā. Balakkārena odātavatthavasanaṁ katvā anicchamānaṁyeva dūsentopi bhikkhunidūsakoyeva,",
  "tika-vin09t13:28_3": "balakkārena pana odātavatthavasanaṁ katvā icchamānaṁ dūsento bhikkhunidūsako na hoti.",
  "tika-vin09t13:28_4": "Kasmā? Yasmā gihibhāve sampaṭicchitamatteyeva sā abhikkhunī hoti . Sakiṁ sīlavipannaṁ",
  "tika-vin09t13:28_5": "pana pacchā dūsento sikkhamānasāmaṇerīsu ca vippaṭipajjanto neva bhikkhunidūsako",
  "tika-vin09t13:28_6": "hoti, pabbajjaṁ, upasampadañca labhatīti.",
  "tika-vin09t13:29_0": "Dhammato uggataṁ apagataṁ uddhammaṁ. Ubbinayanti etthāpi eseva nayo. Catunnaṁ kammānanti",
  "tika-vin09t13:29_1": "apalokanañattiñattidutiyañatticatutthasaṅkhātānaṁ catunnaṁ kammānaṁ. Imesañhi aññataraṁ",
  "tika-vin09t13:29_2": "saṅghakammaṁ ekasīmāyaṁ visuṁ visuṁ karontena saṅgho bhinno nāma hoti. Tena vuttaṁ",
  "tika-vin09t13:29_3": "‘‘catunnaṁ kammānaṁ aññataravasena saṅghaṁ bhindatī’’ti.",
  "tika-vin09t13:30_0": "‘‘Duṭṭhacittenā’’ti vuttamevatthaṁ vibhāvetuṁ ‘‘vadhakacittenā’’ti vuttaṁ. Vadhakacetanāya",
  "tika-vin09t13:30_1": "hi dūsitaṁ cittaṁ idha duṭṭhacittaṁ nāma. Lohitaṁ uppādetīti antosarīreyeva lohitaṁ",
  "tika-vin09t13:30_2": "uppādeti, sañcitaṁ karotīti adhippāyo. Na hi tathāgatassa abhejjakāyatāya parūpakkamena",
  "tika-vin09t13:30_3": "dhammaṁ bhinditvā lohitaṁ paggharati, sarīrassa pana antoyeva ekasmiṁ ṭhāne lohitaṁ",
  "tika-vin09t13:30_4": "samosarati, āghātena pakuppamānaṁ sañcitaṁ hoti, taṁ sandhāyetaṁ vuttaṁ. Yo pana",
  "tika-vin09t13:30_5": "rogavūpasamanatthaṁ jīvako viya satthena phāletvā pūtimaṁsañca lohitañca nīharitvā",
  "tika-vin09t13:30_6": "phāsukaṁ karoti, ayaṁ lohituppādako na hoti, bahuṁ pana so puññaṁ pasavati (mahāva. aṭṭha. 115).",
  "tika-vin09t13:31_0": "Duvidhampi byañjananti yathāvuttakammadvayato samuṭṭhitaṁ itthinimittaṁ, purisanimittañcāti",
  "tika-vin09t13:31_1": "duvidhampi byañjanaṁ. Iminā ca viggahena ‘‘ubhatobyañjanako’’ti asamānādhikaraṇavisayo",
  "tika-vin09t13:31_2": "bāhiratthasamāsoyaṁ, purimapade ca vibhattialopoti dasseti. So duvidho hoti itthiubhatobyañjanako,",
  "tika-vin09t13:31_3": "purisaubhatobyañjanako cāti. Tattha itthiubhatobyañjanakassa itthinimittaṁ pākaṭaṁ",
  "tika-vin09t13:31_4": "hoti, purisanimittaṁ paṭicchannaṁ. Purisaubhatobyañjanakassa purisanimittaṁ pākaṭaṁ,",
  "tika-vin09t13:31_5": "itthinimittaṁ paṭicchannaṁ. Itthiubhatobyañjanakassa itthīsu purisattaṁ karontassa",
  "tika-vin09t13:31_6": "itthinimittaṁ paṭicchannaṁ hoti, purisanimittaṁ pākaṭaṁ hoti. Purisaubhatobyañjanakassa",
  "tika-vin09t13:31_7": "purisānaṁ itthibhāvaṁ upagacchantassa purisanimittaṁ paṭicchannaṁ hoti, itthinimittaṁ",
  "tika-vin09t13:31_8": "pākaṭaṁ hoti. Itthiubhatobyañjanako sayañca gabbhaṁ gaṇhāti, parañca gaṇhāpeti. Purisaubhatobyañjanako",
  "tika-vin09t13:31_9": "pana sayaṁ na gaṇhāti, paraṁ gaṇhāpetīti idametesaṁ nānākaraṇaṁ.",
  "tika-vin09t13:32_0": "Aparāmasanānīti aggahaṇāni avacanāni. ‘‘Ayaṁ itthannāmo’’ti upasampadāpekkhassa akittananti",
  "tika-vin09t13:32_1": "yassa upasampadā karīyati, tassa akittanaṁ, ‘‘suṇātu me, bhante, saṅgho, ayaṁ dhammarakkhito",
  "tika-vin09t13:32_2": "āyasmato buddharakkhitassa upasampadāpekkho’’ti vattabbe ‘‘ayaṁ dhammarakkhito’’ti",
  "tika-vin09t13:32_3": "(pari. aṭṭha. 484) avacananti vuttaṁ hoti. ‘‘Itthannāmassa upasampadāpekkho’’ti upajjhāyassa",
  "tika-vin09t13:32_4": "akittananti ‘‘suṇātu me, bhante, saṅgho, ayaṁ dhammarakkhito āyasmato buddharakkhitassa",
  "tika-vin09t13:32_5": "upasampadāpekkho’’ti vattabbe ‘‘suṇātu me, bhante, saṅgho, ayaṁ dhammarakkhito upasampadāpekkho’’ti",
  "tika-vin09t13:32_6": "vatvā ‘‘āyasmato buddharakkhitassā’’ti avacanaṁ. Sabbena sabbaṁ ñattiyā anuccāraṇanti",
  "tika-vin09t13:32_7": "ñattiṁ aṭṭhapetvā catukkhattuṁ kammavācāya eva anussāvanakammassa karaṇaṁ. Sampannanti upetaṁ.",
  "tika-vin09t13:33_0": "Hāpanaṁ pariccajanaṁ. Yopi ekaṁ ñattiṁ ṭhapetvā sakiṁyeva vā dvikkhattuṁ vā anussāvanaṁ",
  "tika-vin09t13:33_1": "karoti, ayampi sāvanaṁ hāpetiyeva. Duruccāraṇaṁ nāma aññasmiṁ akkhare vattabbe aññassa",
  "tika-vin09t13:33_2": "vacanaṁ. Tasmā kammavācaṁ karontena bhikkhunā yvāyaṁ –",
  "tika-vin09t13:34": "‘‘Sithilaṁ dhanitañca dīgharassaṁ;",
  "tika-vin09t13:35": "Garukaṁ lahukañceva niggahītaṁ;",
  "tika-vin09t13:36": "Sambandhavavatthitaṁ vimuttaṁ;",
  "tika-vin09t13:37": "Dasadhā byañjanabuddhiyā pabhedo’’ti. (dī. ni. aṭṭha. 1.190; ma. ni. aṭṭha. 1.291; a. ni. aṭṭha. 2.3.64, pari. aṭṭha. 485; vi. saṅga. aṭṭha. 252) –",
  "tika-vin09t13:38_0": "Vutto, ayaṁ suṭṭhu upalakkhetabbo. Ettha hi sithilaṁ nāma pañcasu vaggesu paṭhamatatiyaṁ.",
  "tika-vin09t13:38_1": "Dhanitaṁ nāma tesveva dutiyacatutthaṁ. Dīghanti dīghena kālena vattabbaṁ ā-kārādi.",
  "tika-vin09t13:38_2": "Rassanti tato upaḍḍhakālena vattabbaṁ a-kārādi. Garukanti dīghameva, yaṁ vā ‘‘āyasmato",
  "tika-vin09t13:38_3": "buddharakkhitattherassa yassa nakkhamatī’’ti evaṁ saṁyogaparaṁ katvā vuccati. Lahukanti",
  "tika-vin09t13:38_4": "rassameva, yaṁ vā ‘‘āyasmato buddharakkhitattherassa yassa na khamatī’’ti evaṁ asaṁyogaparaṁ",
  "tika-vin09t13:38_5": "katvā vuccati. Niggahītanti yaṁ karaṇāni niggahetvā avissajjetvā avivaṭena mukhena",
  "tika-vin09t13:38_6": "sānunāsikaṁ katvā vattabbaṁ. Sambandhanti yaṁ parapadena sambandhitvā ‘‘tuṇhissā’’ti",
  "tika-vin09t13:38_7": "vā ‘‘tuṇhassā’’ti vā vuccati. Vavatthitanti yaṁ parapadena sambandhaṁ akatvā vicchinditvā",
  "tika-vin09t13:38_8": "‘‘tuṇhī assā’’ti vā ‘‘tuṇha assā’’ti vā vuccati. Vimuttanti yaṁ karaṇāni aniggahetvā",
  "tika-vin09t13:38_9": "vissajjetvā vivaṭena mukhena anunāsikaṁ akatvā vuccati.",
  "tika-vin09t13:39_0": "Tattha ‘‘suṇātu me’’ti vattabbe ta-kārassa tha-kāraṁ katvā ‘‘suṇāthu me’’ti vacanaṁ",
  "tika-vin09t13:39_1": "sithilassadhanitakaraṇaṁ nāma, tathā ‘‘pattakallaṁ esā ñattī’’ti vattabbe ‘‘patthakallaṁ",
  "tika-vin09t13:39_2": "esā ñattī’’tiādivacanañca. ‘‘Bhante, saṅgho’’ti vattabbe bha-kāra gha-kārānaṁ ba-kāra",
  "tika-vin09t13:39_3": "ga-kāre katvā ‘‘bante saṁgo’’ti vacanaṁ dhanitassa sithilakaraṇaṁ nāma. ‘‘Suṇātu",
  "tika-vin09t13:39_4": "me’’ti vivaṭena mukhena vattabbe ‘‘suṇaṁtu me’’ti vā ‘‘esā ñattī’’ti vattabbe ‘‘esaṁ",
  "tika-vin09t13:39_5": "ñattī’’ti vā avivaṭena mukhena anunāsikaṁ katvā vacanaṁ vimuttassa niggahitavacanaṁ",
  "tika-vin09t13:39_6": "nāma. ‘‘Pattakalla’’nti avivaṭena mukhena anunāsikaṁ katvā vattabbe ‘‘pattakallā’’ti",
  "tika-vin09t13:39_7": "vivaṭena mukhena anunāsikaṁ akatvā vacanaṁ niggahitassa vimuttavacanaṁ nāma. Iti",
  "tika-vin09t13:39_8": "sithile kattabbe dhanitaṁ, dhanite kattabbe sithilaṁ, vimutte kattabbe niggahitaṁ,",
  "tika-vin09t13:39_9": "niggahite kattabbe vimuttanti imāni cattāri byañjanāni antokammavācāya kammaṁ dūsenti.",
  "tika-vin09t13:39_10": "Evaṁ vadanto hi aññasmiṁ akkhare vattabbe aññaṁ vadati, duruttaṁ karotīti vuccati.",
  "tika-vin09t13:40_0": "Itaresu pana dīgharassādīsu chasu byañjanesu dīghaṭṭhāne dīghameva. Rassaṭṭhāne ca",
  "tika-vin09t13:40_1": "rassamevāti evaṁ yathāṭhāne taṁ tadeva akkharaṁ bhāsantena anukkamāgataṁ paveṇiṁ",
  "tika-vin09t13:40_2": "avināsentena kammavācā kātabbā. Sace pana evaṁ akatvā dīghe vattabbe rassaṁ, rasse",
  "tika-vin09t13:40_3": "vā vattabbe dīghaṁ vadati, tathā garuke vattabbe lahukaṁ, lahuke vā vattabbe garukaṁ",
  "tika-vin09t13:40_4": "vadati, sambandhe vā pana vattabbe vavatthitaṁ, vavatthite vā vattabbe sambandhaṁ",
  "tika-vin09t13:40_5": "vadati, evaṁ vuttepi kammavācā na kuppati. Imāni hi cha byañjanāni kammaṁ na kopenti.",
  "tika-vin09t13:41_0": "Yaṁ pana suttantikattherā ‘‘da-kāro ta-kāramāpajjati, ta-kāro da-kāramāpajjati, ca-kāro",
  "tika-vin09t13:41_1": "ja-kāramāpajjati, ja-kāro ca-kāramāpajjati, ya-kāro ka-kāramāpajjati, ka-kāro ya-kāramāpajjati,",
  "tika-vin09t13:41_2": "tasmā da-kārādīsu vattabbesu ta-kārādīnaṁ vacanaṁ na virujjhatī’’ti vadanti, taṁ",
  "tika-vin09t13:41_3": "kammavācaṁ patvā na vaṭṭati. Tasmā vinayadharena neva da-kāro ta-kāro kātabbo…pe…",
  "tika-vin09t13:41_4": "na ka-kāro ya-kāro. Yathāpāḷiyā niruttiṁ sodhetvā dasavidhāya byañjananiruttiyā vuttadose",
  "tika-vin09t13:41_5": "pariharantena kammavācā kātabbā. Itarathā hi sāvanaṁ hāpeti nāma. Ñattiṁ aṭṭhapetvā",
  "tika-vin09t13:41_6": "paṭhamaṁ anussāvanakaraṇanti sambandho.",
  "tika-vin09t13:42_0": "Yāvatikā bhikkhū kammappattāti yattakā bhikkhū tassa upasampadākammassa pattā yuttā",
  "tika-vin09t13:42_1": "anurūpā. Te ca kho sabbantimena pariyāyena hatthapāsaṁ avijahitvā ekasīmaṭṭhā pañca",
  "tika-vin09t13:42_2": "pakatattā bhikkhū. Na hi tehi vinā taṁ kammaṁ karīyati, na tesaṁ chando eti. Avasesā",
  "tika-vin09t13:42_3": "pana sacepi sahassamattā honti, sace ekasīmaṭṭhā ekasmiṁ ṭhāne samānasaṁvāsakā, sabbe",
  "tika-vin09t13:42_4": "chandārahāva honti, chandaṁ datvā āgacchantu vā, mā vā, kammaṁ na kuppati. Paṭikkosananti",
  "tika-vin09t13:42_5": "nivāraṇaṁ. Tiṭṭhati ettha phalaṁ tadāyattavuttitāyāti ṭhānaṁ, kāraṇaṁ. Idha pana",
  "tika-vin09t13:42_6": "upasampadākammakaraṇassa kāraṇattā upasampadākammavācāsaṅkhātaṁ bhagavato vacanaṁ",
  "tika-vin09t13:42_7": "vuccati. Tenāha ‘‘kāraṇārahattā pana satthu sāsanārahattā’’ti. Yathā ca ‘‘taṁ kattabba’’nti",
  "tika-vin09t13:42_8": "bhagavatā anusiṭṭhaṁ, tathākaraṇaṁ upasampadākammassa kāraṇaṁ hotīti ṭhānārahaṁ nāma.",
  "tika-vin09t13:42_9": "Keci (sārattha. ṭī. 2.45) pana ‘‘ṭhānārahenāti ettha ‘na, bhikkhave, hatthacchinno",
  "tika-vin09t13:42_10": "pabbājetabbo’tiādi (mahāva. 119) satthusāsanaṁ ṭhāna’’nti vadanti. Idhāti imasmiṁ",
  "tika-vin09t13:42_11": "pārājike. Yathā ca idha, evaṁ sabbatthāpi lokavajjasikkhāpadesu ayameva adhippetoti",
  "tika-vin09t13:42_12": "veditabbaṁ. Tenāha ‘‘paṇṇattivajjesu panā’’tiādi. Aññepīti ehibhikkhūpasampannādayopi.",
  "tika-vin09t13:42_13": "Kathametaṁ viññāyati paṇṇattivajjesu sikkhāpadesu aññepi saṅgahaṁ gacchantīti? Atthato",
  "tika-vin09t13:42_14": "āpannattā. Tathā hi ‘‘dve puggalā abhabbā āpattiṁ āpajjituṁ buddhā ca paccekabuddhā",
  "tika-vin09t13:42_15": "ca, dve puggalā bhabbā āpattiṁ āpajjituṁ bhikkhū ca bhikkhuniyo cā’’ti (pari. 322)",
  "tika-vin09t13:42_16": "sāmaññato vuttattā. Ehibhikkhūpasampannādayopi asañcicca assatiyā acittakaṁ sahaseyyāpattiādibhedaṁ",
  "tika-vin09t13:42_17": "paṇṇattivajjaṁ āpajjantīti (sārattha. ṭī. 2.45) atthato āpannaṁ.",
  "tika-vin09t13:43_0": "Idāni ‘‘bhikkhūna’’nti imaṁ padaṁ visesatthābhāvato visuṁ avaṇṇetvāva yaṁ sikkhañca",
  "tika-vin09t13:43_1": "sājīvañca samāpannattā bhikkhūnaṁ sikkhāsājīvasamāpanno hoti, taṁ dassento ‘‘bhikkhūnaṁ",
  "tika-vin09t13:43_2": "sikkhāsājīvasamāpanno’’tiādimāha. Sikkhitabbāti sikkhā, pātimokkhasaṁvarasīlaṁ, saha",
  "tika-vin09t13:43_3": "jīvanti etthāti sājīvaṁ, mātikādibhedā paṇṇatti, sikkhā ca sājīvañca sikkhāsājīvaṁ,",
  "tika-vin09t13:43_4": "tadubhayaṁ samāpanno upagatoti sikkhāsājīvasamāpanno. Tenāha ‘‘yā bhikkhūna’’ntiādi.",
  "tika-vin09t13:43_5": "Ettha ca ‘‘sikkhā’’ti sājīvasahacariyato adhisīlasikkhāva adhippetāti āha ‘‘adhisīlasaṅkhātā’’ti.",
  "tika-vin09t13:43_6": "Adhikaṁ uttamaṁ sīlanti adhisīlaṁ, ‘‘adhisīla’’nti saṅkhātā adhisīlasaṅkhātā.",
  "tika-vin09t13:44_0": "Katamaṁ panettha sīlaṁ, katamaṁ adhisīlanti? Vuccate – pañcaṅgadasaṅgasīlaṁ tāva",
  "tika-vin09t13:44_1": "sīlameva, na taṁ adhisīlaṁ. Pātimokkhasaṁvarasīlaṁ pana adhisīla’’nti vuccati. Tañhi",
  "tika-vin09t13:44_2": "sūriyo viya pajjotānaṁ, sineru viya ca pabbatānaṁ sabbalokiyasīlānaṁ adhikañceva",
  "tika-vin09t13:44_3": "uttamañca, buddhuppādeyeva ca pavattati, na vinā buddhuppādā. Na hi taṁ paññattiṁ",
  "tika-vin09t13:44_4": "uddharitvā añño satto paññāpetuṁ sakkoti, buddhāyeva panassa sabbaso kāyavacīdvārajjhācārasotaṁ",
  "tika-vin09t13:44_5": "chinditvā tassa tassa vītikkamassa anucchavikaṁ taṁ taṁ sīlasaṁvaraṁ paññāpenti.",
  "tika-vin09t13:44_6": "Pātimokkhasaṁvarasīlatopi ca maggaphalasampayuttameva sīlaṁ adhisīlaṁ, taṁ pana idha",
  "tika-vin09t13:44_7": "na adhippetaṁ. Na hi taṁ samāpanno methunadhammaṁ paṭisevati.",
  "tika-vin09t13:45_0": "Eteti nānādesajātigottādibhedabhinnā bhikkhū. Saha jīvantīti ekuddesādivasena saha",
  "tika-vin09t13:45_1": "pavattanti. Tenāha ‘‘ekajīvikā sabhāgavuttino’’ti. Sikkhāpadasaṅkhātanti paṇṇattisaṅkhātaṁ.",
  "tika-vin09t13:45_2": "Sāpi hi viratiādīnaṁ dīpanato ‘‘sikkhāpada’’nti vuccati. Vuttampi cetaṁ ‘‘sikkhāpadanti",
  "tika-vin09t13:45_3": "yo tattha nāmakāyo padakāyo niruttikāyo byañjanakāyo’’ti. Tatthāti tesu. Sikkhaṁ",
  "tika-vin09t13:45_4": "paripūrentoti akattabbaparivajjanakattabbakaraṇavasena vārittacārittasaṅkhātaṁ duvidhaṁ",
  "tika-vin09t13:45_5": "sīlaṁ paripūrentoti attho, vārittasīlavasena viratisampayuttacetanaṁ, cārittasīlavasena",
  "tika-vin09t13:45_6": "virativippayuttacetanañca attani pavattentoti vuttaṁ hoti. Sājīvañca avītikkamantoti",
  "tika-vin09t13:45_7": "sikkhāpadañca amaddanto, sīlasaṁvaraṇaṁ, sājīvānatikkamanañcāti idameva dvayaṁ idha",
  "tika-vin09t13:45_8": "samāpajjanaṁ nāmāti adhippāyo. Tattha sājīvānatikkamo sikkhāpāripūriyā paccayo. Tassānatikkamanato",
  "tika-vin09t13:45_9": "hi yāva maggā sikkhā paripūrati. Apicettha ‘‘sikkhaṁ paripūrento’’ti iminā viraticetanāsaṅkhātassa",
  "tika-vin09t13:45_10": "sīlasaṁvarassa visesato santāne pavattanakālova gahito, ‘‘avītikkamanto’’ti iminā",
  "tika-vin09t13:45_11": "pana appavattanakālopi. Sikkhañhi paripūraṇavasena attani pavattentopi niddādivasena",
  "tika-vin09t13:45_12": "appavattentopi vītikkamābhāvā sikkhanavasena samāpannoti vuccati.",
  "tika-vin09t13:46_0": "Yasmā sikkhāpaccakkhānassa ekaccaṁ dubbalyāvikammaṁ attho hoti, tasmā taṁ sandhāya",
  "tika-vin09t13:46_1": "‘‘sikkhaṁ apaccakkhāyā’’ti padassa atthaṁ vivaranto ‘‘dubbalyaṁ anāvikatvā’’ti āhāti",
  "tika-vin09t13:46_2": "dassetuṁ ‘‘sikkhaṁ apaccakkhāya dubbalyaṁ anāvikatvā’’tiādimāha. Tattha siyā (pārā.",
  "tika-vin09t13:46_3": "aṭṭha. 1.45 sikkhāpaccakkhānavibhaṅgavaṇṇanā), yasmā na sabbaṁ dubbalyāvikammaṁ sikkhāpaccakkhānaṁ,",
  "tika-vin09t13:46_4": "tasmā ‘‘dubbalyaṁ anāvikatvā’’ti paṭhamaṁ vatvā tassa atthaniyamanatthaṁ ‘‘sikkhaṁ",
  "tika-vin09t13:46_5": "apaccakkhāyā’’ti vattabbanti? Taṁ na, kasmā? Atthānukkamābhāvato. ‘‘Sikkhāsājīvasamāpanno’’ti",
  "tika-vin09t13:46_6": "hi vuttattā yaṁ sikkhaṁ samāpanno, taṁ apaccakkhāya, yañca sājīvaṁ samāpanno, tattha",
  "tika-vin09t13:46_7": "dubbalyaṁ anāvikatvāti vuccamāne anukkameneva attho vutto hoti, na aññathā. Tasmā",
  "tika-vin09t13:46_8": "idameva paṭhamaṁ vuttanti.",
  "tika-vin09t13:47_0": "Idāni tadubhayameva pākaṭaṁ katvā dassetuṁ ‘‘tatthā’’tiādimāha. Tadabhāvenāti tesaṁ",
  "tika-vin09t13:47_1": "cittādīnaṁ abhāvena. Cavitukāmatācittenāti apagantukāmatācittena . Davāti sahasā.",
  "tika-vin09t13:47_2": "Yo hi aññaṁ bhaṇitukāmo sahasā ‘‘buddhaṁ paccakkhāmī’’ti bhaṇati, ayaṁ davā vadati",
  "tika-vin09t13:47_3": "nāma. Ravāti virajjhitvā. Yo hi aññaṁ bhaṇitukāmo virujjhitvā ‘‘buddhaṁ paccakkhāmī’’ti",
  "tika-vin09t13:47_4": "bhaṇati, ayaṁ ravā bhaṇati nāma. Purimena ko visesoti ce? Purimaṁ paṇḍitassāpi sahasāvasena",
  "tika-vin09t13:47_5": "aññabhaṇanaṁ, idaṁ pana mandattā momūhattā pakkhalantassa ‘‘aññaṁ bhaṇissāmī’’ti",
  "tika-vin09t13:47_6": "aññabhaṇanaṁ. ‘‘Akkharasamayānabhiññātatāya vā karaṇasampattiyā abhāvato vā kathetabbaṁ",
  "tika-vin09t13:47_7": "kathetumasakkonto hutvā aññaṁ kathento ravā bhaṇati nāmā’’ti (sārattha. ṭī. 2.54) eke.",
  "tika-vin09t13:48_0": "Vajjāvajjaṁ upanijjhāyatīti upajjhāyo, taṁ upajjhāyaṁ. ‘‘Evaṁ sajjhāyitabbaṁ, evaṁ",
  "tika-vin09t13:48_1": "abhikkamitabba’’ntiādinā ācārasikkhāpanako ācariyo. Ante samīpe vasati sīlenāti antevāsī,",
  "tika-vin09t13:48_2": "vibhattialopena yathā ‘‘vanekaserukā’’ti. Samāno upajjhāyo assāti samānupajjhāyako.",
  "tika-vin09t13:48_3": "Evaṁ samānācariyako. Sabrahmacārinti bhikkhuṁ. So hi ‘‘ekakammaṁ, ekuddeso, samasikkhatā’’ti",
  "tika-vin09t13:48_4": "imaṁ brahmaṁ samānaṁ carati, tasmā ‘‘sabrahmacārī’’ti vuccati. Evaṁ vuttānanti evaṁ",
  "tika-vin09t13:48_5": "padabhājanīye vuttānaṁ. Yathā hi loke sassānaṁ viruhanaṭṭhānaṁ ‘‘khetta’’nti vuccati,",
  "tika-vin09t13:48_6": "evamimānipi buddhādīni padāni sikkhāpaccakkhānassa viruhanaṭṭhānatthā ‘‘khetta’’nti",
  "tika-vin09t13:48_7": "vuccantīti āha ‘‘imesaṁ dvāvīsatiyā khettapadāna’’nti. Yasmā panetesaṁ vevacanehipi",
  "tika-vin09t13:48_8": "sikkhāpaccakkhānaṁ hoti, tasmā ‘‘savevacanassā’’ti vuttaṁ. Vividhaṁ ekasmiṁyeva atthe",
  "tika-vin09t13:48_9": "vacanaṁ vivacanaṁ, vivacanameva vevacanaṁ, pariyāyanāmaṁ, saha vevacanehīti savevacanaṁ,",
  "tika-vin09t13:48_10": "tassa savevacanassa. Ettha ca vaṇṇapaṭṭhāne (sārattha. ṭī. 2.52; vi. vi. ṭī. 1.53;",
  "tika-vin09t13:48_11": "vajira. ṭī. 53) āgataṁ nāmasahassaṁ, upāligāthāsu (ma. ni. 2.76) nāmasataṁ, aññāni",
  "tika-vin09t13:48_12": "ca guṇato labbhamānāni nāmāni ‘‘buddhavevacanānī’’ti veditabbāni. Sabbānipi dhammassa",
  "tika-vin09t13:48_13": "nāmāni ‘‘dhammavevacanānī’’ti veditabbāni. Esa nayo sabbattha.",
  "tika-vin09t13:49_0": "Tesu yaṁ kiñci vattukāmassa yaṁ kiñci vadato sikkhāpaccakkhānaṁ hotīti tesu dvāvīsatiyā",
  "tika-vin09t13:49_1": "khettapadesu yaṁ kiñci ekaṁ padaṁ vattukāmassa tato aññaṁ yaṁ kiñci padampi vacībhedaṁ",
  "tika-vin09t13:49_2": "katvā vadato khettapadantogadhattā sikkhāpaccakkhānaṁ hotīti attho. Idaṁ vuttaṁ hoti",
  "tika-vin09t13:49_3": "– sace panāyaṁ ‘‘buddhaṁ paccakkhāmī’’ti vattukāmo padapaccābhaṭṭhaṁ katvā ‘‘paccakkhāmi",
  "tika-vin09t13:49_4": "buddha’’nti vā vadeyya, milakkhabhāsādīsu vā aññatarabhāsāya tamatthaṁ vadeyya, ‘‘buddhaṁ",
  "tika-vin09t13:49_5": "paccakkhāmī’’ti vattukāmo uppaṭipāṭiyā ‘‘dhammaṁ paccakkhāmī’’ti vā ‘‘sabrahmacāriṁ",
  "tika-vin09t13:49_6": "paccakkhāmī’’ti vā vadeyya, seyyathāpi uttarimanussadhammavibhaṅge ‘‘paṭhamaṁ jhānaṁ",
  "tika-vin09t13:49_7": "samāpajjāmī’’ti vattukāmo ‘‘dutiyaṁ jhāna’’nti vadati. Sace ‘‘yassa vadati, so ayaṁ",
  "tika-vin09t13:49_8": "bhikkhubhāvaṁ cajitukāmo etamatthaṁ vadatī’’ti ettakamattampi jānāti, viraddhaṁ nāma",
  "tika-vin09t13:49_9": "natthi, khettameva otiṇṇaṁ, paccakkhātāva hoti sikkhā. Sakkattā vā brahmattā vā cutasatto",
  "tika-vin09t13:49_10": "viya cutova hoti sāsanāti.",
  "tika-vin09t13:50_0": "Alanti (pārā. aṭṭha. 1.52) hotu, pariyattanti attho. Kiṁ nu meti kiṁ mayhaṁ kiccaṁ,",
  "tika-vin09t13:50_1": "kiṁ karaṇīyaṁ, kiṁ sādhetabbanti attho. Na mamatthoti natthi mama attho. Sumuttāhanti",
  "tika-vin09t13:50_2": "suṭṭhu mutto ahaṁ. Purimehi cuddasahi padehīti buddhādīhi sabrahmacāripariyantehi",
  "tika-vin09t13:50_3": "purimehi cuddasahi padehi. Yannūnāhaṁ paccakkheyyanti ettha ‘‘yannūnā’’ti parivitakkadassane",
  "tika-vin09t13:50_4": "nipāto. Idaṁ vuttaṁ hoti – ‘‘sacāhaṁ buddhaṁ paccakkheyyaṁ, sādhu vata me siyā’’ti.",
  "tika-vin09t13:50_5": "Ādisaddena ‘‘paccakkhi’’nti vā ‘‘paccakkhissāmī’’ti vā ‘‘bhavissāmī’’ti vā ‘‘homī’’ti",
  "tika-vin09t13:50_6": "vā ‘‘jātomhī’’ti vā ‘‘amhī’’ti vā evaṁbhūtānaṁ gahaṇaṁ. Sace pana ‘‘ajja paṭṭhāya",
  "tika-vin09t13:50_7": "‘gihī’ti maṁ dhārehī’’ti vā ‘‘jānāhī’’ti vā ‘‘sañjānāhī’’ti vā ‘‘manasi karohī’’ti",
  "tika-vin09t13:50_8": "vā vadati, ariyakena vā vadati, milakkhakena vā. Evametasmiṁ atthe vutte yassa vadati,",
  "tika-vin09t13:50_9": "sace so jānāti, paccakkhātā hoti sikkhā. Esa nayo sesesupi ‘‘upāsako’’tiādīsu sattasu",
  "tika-vin09t13:50_10": "padesu. Ettha ca ariyakaṁ nāma māgadhavohāro. Milakkhakaṁ nāma anariyako andhadamiḷādi.",
  "tika-vin09t13:51_0": "Akkharalikhananti ‘‘buddhaṁ paccakkhāmī’’tiādinā aññesaṁ dassanatthaṁ akkharalikhanaṁ.",
  "tika-vin09t13:51_1": "Adhippāyaviññāpako aṅgulisaṅkocanādiko hatthavikāro hatthamuddā, hatthasaddo cettha",
  "tika-vin09t13:51_2": "tadekadesesu aṅgulīsu daṭṭhabbo ‘‘na bhuñjamāno sabbaṁ hatthaṁ mukhe pakkhipissāmī’’tiādīsu",
  "tika-vin09t13:51_3": "(pāci. 618) viya. Tasmā adhippāyaviññāpakassa aṅgulisaṅkocanādino hatthavikārassa",
  "tika-vin09t13:51_4": "dassanaṁ hatthamuddādidassananti (sārattha. ṭī. 2.51) evamettha attho daṭṭhabbo.",
  "tika-vin09t13:51_5": "Ādisaddena sīsakampanadassanādiṁ saṅgaṇhāti.",
  "tika-vin09t13:52_0": "Ummattakakhittacittavedanāṭṭānanti ettha ummattakoti pittummattako. Khittacittoti",
  "tika-vin09t13:52_1": "yakkhehi katacittavikkhepo, yakkhummattakoti vuttaṁ hoti. Ubhinnaṁ pana viseso anāpattivāre",
  "tika-vin09t13:52_2": "āvibhavissati. Vedanāṭṭoti balavatiyā dukkhavedanāya phuṭṭho mucchāpareto, tena vippalapantena",
  "tika-vin09t13:52_3": "paccakkhātāpi apaccakkhātāva hoti. Manussajātiko hotīti sabhāgo vā visabhāgo vā gahaṭṭho",
  "tika-vin09t13:52_4": "vā pabbajito vā viññū yokoci manusso hoti. Ummattakādīnanti etthādisaddena khittacittavedanāṭṭadevatātiracchānagatānaṁ",
  "tika-vin09t13:52_5": "gahaṇaṁ. Tatra ummattakakhittacittavedanāṭṭatiracchānagatānaṁ santike paccakkhātāpi",
  "tika-vin09t13:52_6": "ajānanabhāvena apaccakkhātāva hoti. Devatāya pana santike atikhippaṁ jānanabhāvena.",
  "tika-vin09t13:52_7": "Devatā nāma mahāpaññā tihetukappaṭisandhikā atikhippaṁ jānanti, cittañca nāmetaṁ",
  "tika-vin09t13:52_8": "lahuparivattaṁ, tasmā ‘‘cittalahukassa puggalassa cittavaseneva mā atikhippaṁ vināso",
  "tika-vin09t13:52_9": "ahosī’’ti devatāya santike sikkhāpaccakkhānaṁ paṭikkhipi. Tena vuttaṁ ‘‘na ca ummattakādīnaṁ",
  "tika-vin09t13:52_10": "aññataro’’ti. Dūtena vāti ‘‘mama sikkhāpaccakkhānabhāvaṁ kathehī’’ti mukhasāsanavasena",
  "tika-vin09t13:52_11": "dūtena vā. Paṇṇena vāti paṇṇe likhitvā pahiṇavasena paṇṇena vā.",
  "tika-vin09t13:53_0": "Sace te sikkhāpaccakkhānabhāvaṁ jānantīti sambandho. Āvajjanasamayeti atthābhogasamaye.",
  "tika-vin09t13:53_1": "Iminā taṁ khaṇaṁyeva pana apubbaṁ acarimaṁ dujjānanti dasseti. Vacanānantaramevāti",
  "tika-vin09t13:53_2": "vacanassa anantarameva, āvajjanasamayevāti attho. Eva-saddena pana cirena jānanaṁ",
  "tika-vin09t13:53_3": "paṭikkhipati. Ukkaṇṭhitoti anabhiratiyā imasmiṁ sāsane kicchajīvikaṁ patto. Atha",
  "tika-vin09t13:53_4": "vā ‘‘ajja yāmi, sve yāmi, ito yāmi, ettha yāmī’’ti uddhaṁ kaṇṭhaṁ katvā viharamāno",
  "tika-vin09t13:53_5": "vikkhitto, anekaggoti vuttaṁ hoti. Idañca ‘‘anabhirato sāmaññā cavitukāmo’’tiādīnaṁ",
  "tika-vin09t13:53_6": "(pārā. 45) upalakkhaṇaṁ. Yena kenaci…pe… jānantīti sace te‘‘ukkaṇṭhito’’ti vā ‘‘gihibhāvaṁ",
  "tika-vin09t13:53_7": "patthetī’’ti vā ‘‘anabhirato’’ti vā ‘‘sāmaññā cavitukāmo’’ti vā yena kenaci ākārena",
  "tika-vin09t13:53_8": "sikkhāpaccakkhānabhāvaṁ jānanti. Idañhi sikkhāpaccakkhānañca upari abhūtārocanaduṭṭhullavācāattakāmaduṭṭhadosabhūtārocanasikkhāpadāni",
  "tika-vin09t13:53_9": "ca ekaparicchedāni, āvajjanasamaye ñāte eva sīsaṁ enti. ‘‘Kiṁ ayaṁ bhaṇatī’’ti kaṅkhatā",
  "tika-vin09t13:53_10": "cirena ñāte sīsaṁ na enti. Tenāha ‘‘atha aparabhāge’’tiādi. Atha dvinnaṁ ṭhitaṭṭhāne",
  "tika-vin09t13:53_11": "dvinnampi niyametvā ‘‘etesaṁ ārocemī’’ti vadati, tesu ekasmiṁ jānantepi dvīsu jānantesupi",
  "tika-vin09t13:53_12": "paccakkhātāva hoti sikkhā. Evaṁ sambahulesupi veditabbaṁ. Vuttanayenāti ‘‘tassa vacanānantara’’ntiādinā",
  "tika-vin09t13:53_13": "vuttena nayena. Yo koci manussajātikoti antamaso navakammikaṁ upādāya yo koci manusso.",
  "tika-vin09t13:53_14": "Vuttañhetaṁ samantapāsādikāyaṁ –",
  "tika-vin09t13:54_0": "‘‘Sace pana anabhiratiyā pīḷito sabhāge bhikkhū parisaṅkamāno ‘yo koci jānātū’ti",
  "tika-vin09t13:54_1": "uccāsaddaṁ karonto ‘buddhaṁ paccakkhāmī’ti vadati, tañca avidūre ṭhito navakammiko",
  "tika-vin09t13:54_2": "vā añño vā samayaññū puriso sutvā ‘ukkaṇṭhito ayaṁ samaṇo gihibhāvaṁ pattheti, sāsanato",
  "tika-vin09t13:54_3": "cuto’ti jānāti, paccakkhātāva hoti sikkhā’’ti (pārā. aṭṭha. 1.51).",
  "tika-vin09t13:55_0": "Sace vacanatthaṁ ñatvāpi ‘‘ayaṁ ukkaṇṭhito’’ti vā ‘‘gihibhāvaṁ patthetī’’ti vā na",
  "tika-vin09t13:55_1": "jānāti, apaccakkhātāva hoti sikkhā. Sace pana vacanatthaṁ ajānitvāpi ‘‘ukkaṇṭhito’’ti",
  "tika-vin09t13:55_2": "vā ‘‘gihibhāvaṁ patthetī’’ti vā jānāti, paccakkhātāva hoti sikkhā. Davāyapīti kīḷādhippāyenapi.",
  "tika-vin09t13:55_3": "Cittādīnaṁ vā vasenāti cittādīnaṁ vā chaḷaṅgānaṁ vasena. Hoti cettha –",
  "tika-vin09t13:56": "‘‘Cittaṁ khettañca kālo ca, payogo puggalo tathā;",
  "tika-vin09t13:57": "Vijānananti sikkhāya, paccakkhānaṁ chaḷaṅgika’’nti.",
  "tika-vin09t13:58_0": "Sabbaso vā pana apaccakkhānenāti ‘‘buddhaṁ paccakkhāmī’’tiādīsu yena yena pariyāyena",
  "tika-vin09t13:58_1": "sikkhāpaccakkhānaṁ hoti, tato ekassapi paccakkhānassa abhāvena. Iminā pana ‘‘idaṁ",
  "tika-vin09t13:58_2": "padaṁ sāvessāmi, sikkhaṁ paccakkhāmī’’ti evaṁ pavattacittuppādassa abhāvaṁ dasseti.",
  "tika-vin09t13:58_3": "Yassa hi evarūpo cittuppādo natthi, so sabbaso na paccakkhāti nāmāti. Sikkhāpaccakkhānassāti",
  "tika-vin09t13:58_4": "‘‘buddhaṁ paccakkhāmī’’tiādisikkhāpaccakkhānassa. Atthabhūtaṁ ekaccaṁ dubbalyanti",
  "tika-vin09t13:58_5": "‘‘buddhaṁ paccakkhāmī’’ti vadati viññāpeti, evampi, bhikkhave, dubbalyāvikammañceva",
  "tika-vin09t13:58_6": "hoti, sikkhā ca paccakkhātā’’tiādinā (pārā. 53) vuttehi yehi vacanehi sikkhāpaccakkhānañceva",
  "tika-vin09t13:58_7": "hoti dubbalyāvikammañca, taṁ ‘‘buddhaṁ paccakkhāmī’’tiādikaṁ atthabhūtaṁ dubbalyaṁ",
  "tika-vin09t13:58_8": "anāvikatvā. ‘‘Buddhaṁ paccakkhāmī’’tiādimhi pana vutte sikkhāparipūraṇe dubbalabhāvassāpi",
  "tika-vin09t13:58_9": "gamyamānattā sikkhāpaccakkhānassa idaṁ dubbalyāvikammaṁ atthoti daṭṭhabbaṁ. Ettha",
  "tika-vin09t13:58_10": "ca ‘‘atthabhūta’’nti iminā ‘‘yannūnāhaṁ buddhaṁ paccakkheyya’’ntiādikaṁ dubbalyāvikammaṁ",
  "tika-vin09t13:58_11": "paṭikkhipati. Yena hi sikkhāpaccakkhānañceva hoti dubbalyāvikammañca, tadeva sikkhāpaccakkhānassa",
  "tika-vin09t13:58_12": "atthabhūtaṁ. Yena pana dubbalyāvikammameva hoti, na sikkhāpaccakkhānaṁ, na taṁ tassa atthabhūtanti.",
  "tika-vin09t13:59_0": "Rāgapariyuṭṭhānena sadisabhāvāpattiyā mithunānaṁ ayanti ‘‘methuno’’ti dhammova vuccatīti",
  "tika-vin09t13:59_1": "āha ‘‘rāgapariyuṭṭhānenā’’tiādi. Tattha rāgapariyuṭṭhānenāti rāgassa pariyuṭṭhānena,",
  "tika-vin09t13:59_2": "methunarāgassa pavattiyā pariyonaddhacittatāyāti attho. Dhammoti ajjhācāro. ‘‘Palambate",
  "tika-vin09t13:59_3": "vilambate’’tiādīsu viya upasaggassa koci atthaviseso natthīti āha ‘‘seveyyā’’ti.",
  "tika-vin09t13:59_4": "Ajjhāpajjeyyāti abhibhuyya pajjeyya. Sabbantimenāti paranimmitavasavatti…pe… cātumahārājikamanussitthināgagaruḷamāṇavikādīnaṁ",
  "tika-vin09t13:59_5": "sabbāsaṁ antimena. Tiracchānagatāyāti tiracchānesu uppannāya. Tenāha ‘‘paṭisandhivasenā’’ti.",
  "tika-vin09t13:59_6": "Pārājikāya vatthubhūtā eva cettha tiracchānagatitthī ‘‘tiracchānagatā’’ti gahetabbā,",
  "tika-vin09t13:59_7": "na sabbā. Tatrāyaṁ paricchedo –",
  "tika-vin09t13:60": "‘‘Apadānaṁ ahimacchā, dvipadānañca kukkuṭī;",
  "tika-vin09t13:61": "Catuppadānaṁ majjārī, vatthu pārājikassimā’’ti. (pārā. aṭṭha. 1.55)",
  "tika-vin09t13:62_0": "Tattha ahiggahaṇena sabbāpi ajagaragonasādibhedā dīghajāti saṅgahitā. Tasmā dīghajātīsu",
  "tika-vin09t13:62_1": "yattha tiṇṇaṁ maggānaṁ aññatarasmiṁ sakkā tilaphalamattampi pavesetuṁ, sā pārājikavatthu,",
  "tika-vin09t13:62_2": "avasesā dukkaṭavatthūti veditabbā. Macchaggahaṇena sabbāpi macchakacchapamaṇḍūkādibhedā",
  "tika-vin09t13:62_3": "odakajāti saṅgahitā. Tatrāpi dīghajātiyaṁ vuttanayeneva pārājikavatthu ca dukkaṭavatthu",
  "tika-vin09t13:62_4": "ca veditabbaṁ. Ayaṁ pana viseso – pataṅgamukhamaṇḍūkā nāma honti, tesaṁ mukhasaṇṭhānaṁ",
  "tika-vin09t13:62_5": "mahantaṁ, chiddaṁ appakaṁ, tattha pavesanaṁ nappahoti, mukhasaṇṭhānaṁ pana vaṇasaṅkhepaṁ",
  "tika-vin09t13:62_6": "gacchati, tasmā taṁ thullaccayavatthūti veditabbaṁ . Kukkuṭiggahaṇena sabbāpi kākakapotādibhedā",
  "tika-vin09t13:62_7": "pakkhijāti saṅgahitā. Tatrāpi vuttanayeneva pārājikavatthu ca dukkaṭavatthu ca veditabbaṁ.",
  "tika-vin09t13:62_8": "Majjāriggahaṇena sabbāpi rukkhasunakhamaṅgusagodhādibhedā catuppadajāti saṅgahitā.",
  "tika-vin09t13:62_9": "Tatrāpi vuttanayeneva pārājikavatthu ca dukkaṭavatthu ca veditabbaṁ.",
  "tika-vin09t13:63_0": "Pārājiko hotīti (pārā. aṭṭha. 1.55) parājito hoti parājayaṁ apanno. Ayañhi pārājikasaddo",
  "tika-vin09t13:63_1": "sikkhāpadāpattipuggalesu vattati. Tattha ‘‘aṭṭhānametaṁ, ānanda, anavakāso, yaṁ tathāgato",
  "tika-vin09t13:63_2": "vajjīnaṁ vā vajjiputtakānaṁ vā kāraṇā sāvakānaṁ pārājikaṁ sikkhāpadaṁ paññattaṁ samūhaneyyā’’ti",
  "tika-vin09t13:63_3": "(pārā. 43) evaṁ sikkhāpade vattamāno veditabbo. ‘‘Āpattiṁ tvaṁ bhikkhu āpanno pārājika’’nti",
  "tika-vin09t13:63_4": "(pārā. 67) evaṁ āpattiyaṁ. ‘‘Na mayaṁ pārājikā, yo avahaṭo, so pārājiko’’ti (pārā.",
  "tika-vin09t13:63_5": "155) evaṁ puggale vattamāno veditabbo. ‘‘Pārājikena dhammena anuddhaṁseyyā’’tiādīsu",
  "tika-vin09t13:63_6": "(pārā. 384) pana dhamme vattatīti vadanti. Yasmā pana tattha ‘‘dhammo’’ti katthaci",
  "tika-vin09t13:63_7": "āpatti, katthaci sikkhāpadameva adhippetaṁ, tasmā so visuṁ na vattabbo. Tattha sikkhāpadaṁ",
  "tika-vin09t13:63_8": "yo taṁ atikkamati, taṁ parājeti, tasmā ‘‘pārājika’’nti vuccati. Āpatti pana yo naṁ",
  "tika-vin09t13:63_9": "ajjhāpajjati, taṁ parājeti, tasmā ‘‘pārājikā’’ti vuccati. Puggalo yasmā parājito",
  "tika-vin09t13:63_10": "parājayamāpanno, tasmā ‘‘pārājiko’’ti vuccati. Idha pana puggalo veditabboti āha",
  "tika-vin09t13:63_11": "‘‘pārājiko hotī’’tiādi. Imināpi idaṁ dasseti – ‘‘parājitasadde upasaggassa vuddhiṁ",
  "tika-vin09t13:63_12": "katvā, ta-kārassa ca ka-kāraṁ katvā pārājiko hotīti niddiṭṭho’’ti.",
  "tika-vin09t13:64_0": "Apalokanādi catubbidhampi saṅghakammaṁ sīmāparicchinnehi pakatattehi bhikkhūhi ekato",
  "tika-vin09t13:64_1": "kattabbattā ekakammaṁ nāma. Ādisaddena ekuddesasamasikkhatānaṁ gahaṇaṁ. Tattha pañcavidhopi",
  "tika-vin09t13:64_2": "pātimokkhuddeso ekato uddisitabbattā ekuddeso nāma. Nahāpitapubbakādīnaṁ viya odissa",
  "tika-vin09t13:64_3": "anuññātaṁ ṭhapetvā avasesaṁ sabbampi sikkhāpadaṁ sabbehipi lajjipuggalehi samaṁ sikkhitabbabhāvato",
  "tika-vin09t13:64_4": "samasikkhatā nāma. Yasmā sabbepi lajjino etesu ekakammādīsu saha vasanti, na ekopi",
  "tika-vin09t13:64_5": "tato bahiddhā sandissati, tasmā tāni sabbānipi gahetvā ekakammādiko tividhopi saṁvāso",
  "tika-vin09t13:64_6": "nāmāti āha ‘‘so ca vuttappakāro saṁvāso tena puggalena saddhiṁ natthi, tena kāraṇena",
  "tika-vin09t13:64_7": "so pārājiko puggalo ‘asaṁvāso’ti vuccatī’’ti (pārā. aṭṭha. 1.55).",
  "tika-vin09t13:65_0": "Idāni yasmā na kevalaṁ manussitthiyā eva nimittaṁ pārājikavatthu, atha kho amanussitthitiracchānagatitthīnampi.",
  "tika-vin09t13:65_1": "Na ca itthiyā eva. Atha kho ubhatobyañjanakapaṇḍakapurisānampi, tasmā te satte, tesañca",
  "tika-vin09t13:65_2": "yaṁ yaṁ nimittaṁ vatthu hoti, taṁ taṁ nimittaṁ, tattha ca yathā paṭisevanto pārājiko",
  "tika-vin09t13:65_3": "hoti, tañca sabbaṁ vitthāretvā dassetuṁ ‘‘ayaṁ panettha vinicchayo’’tiādimāha. Etthāti",
  "tika-vin09t13:65_4": "imasmiṁ sikkhāpade. Tesūti ye tiṁsamaggā vuttā, tesu. Attano vāti lambimudupiṭṭhike",
  "tika-vin09t13:65_5": "sandhāya vuttaṁ. Santhatassa vāti yena kenaci vatthena vā paṇṇena vā vākapaṭṭena",
  "tika-vin09t13:65_6": "vā cammena vā tipusīsādīnaṁ paṭṭena vā paliveṭhetvā, anto vā pavesetvā paṭicchannassa.",
  "tika-vin09t13:65_7": "Akkhāyitassa vāti soṇasiṅgālādīhi akkhāditassa. Yebhuyyena akkhāyitassāti yāva upaḍḍhakkhāyito",
  "tika-vin09t13:65_8": "nāma na hoti, evaṁ akkhāyitassa. Allokāseti tintokāse. Santhatanti tesaṁyeva vatthādīnaṁ",
  "tika-vin09t13:65_9": "yena kenaci paṭicchannaṁ. Ayañhettha saṅkhepattho – na hettha anupādinnakaṁ anupādinnakena",
  "tika-vin09t13:65_10": "chupati, mutti atthi, atha kho upādinnakena vā anupādinnakaṁ ghaṭṭiyatu, anupādinnakena",
  "tika-vin09t13:65_11": "vā upādinnakaṁ, anupādinnakena vā anupādinnakaṁ, upādinnakena vā upādinnakaṁ. Sace",
  "tika-vin09t13:65_12": "yattake paviṭṭhe pārājikaṁ hotīti vuttaṁ, tattakaṁ sevanacittena paveseti, sabbatthāyaṁ",
  "tika-vin09t13:65_13": "pārājikāpattiṁ āpanno nāma hotīti.",
  "tika-vin09t13:66_0": "Evaṁ sevanacitteneva pavesentassa āpattiṁ dassetvā idāni yasmā taṁ pavesanaṁ nāma",
  "tika-vin09t13:66_1": "na kevalaṁ attūpakkameneva, parūpakkamenāpi hoti. Tatrāpi sādiyantasseva āpatti paṭisevanacittasamaṅgissa",
  "tika-vin09t13:66_2": ", na itarassāti dassetuṁ ‘‘parena vā’’tiādimāha. Tattha parenāti bhikkhupaccatthikādinā",
  "tika-vin09t13:66_3": "yena kenaci aññena. Pavesanapaviṭṭhaṭṭhitauddharaṇesūti ettha aggato (sārattha. ṭī.",
  "tika-vin09t13:66_4": "2.58) yāva mūlā pavesanaṁ pavesanaṁ nāma. Aṅgajātassa yattakaṁ ṭhānaṁ pavesanārahaṁ,",
  "tika-vin09t13:66_5": "tattakaṁ anavasesato paviṭṭhaṁ paviṭṭhaṁ nāma. Evaṁ paviṭṭhassa uddharaṇārambhato",
  "tika-vin09t13:66_6": "antarā ṭhitakālo ṭhitaṁ nāma. Samantapāsādikāyaṁ pana mātugāmassa sukkavisaṭṭhiṁ",
  "tika-vin09t13:66_7": "patvā sabbathā vāyāmato oramitvā ṭhitakālaṁ sandhāya ‘‘sukkavisaṭṭhisamaye’’ti vuttaṁ.",
  "tika-vin09t13:66_8": "Uddharaṇaṁ nāma yāva aggā nīharaṇakālo. Sādiyatīti sevanacittaṁ upaṭṭhapeti. Asādhāraṇavinicchayoti",
  "tika-vin09t13:66_9": "adinnādānādīhi sabbehi sikkhāpadehi asādhāraṇo vinicchayo.",
  "tika-vin09t13:67_0": "Sādhāraṇavinicchayatthanti parivāravasena sādhāraṇavinicchayatthaṁ. Mātikāti mātā,",
  "tika-vin09t13:67_1": "janettīti attho. Nidadāti desanaṁ desavasena aviditaṁ viditaṁ katvā nidassetīti nidānaṁ.",
  "tika-vin09t13:67_2": "Paññāpīyatīti paññatti, tassā pakāro paññattividhi aṅgeti gameti ñāpetīti aṅgaṁ,",
  "tika-vin09t13:67_3": "kāraṇaṁ. Samuṭṭhahanti āpattiyo etenāti samuṭṭhānaṁ, uppattikāraṇaṁ, tassa vidhi",
  "tika-vin09t13:67_4": "samuṭṭhānavidhi. Vajjakammappabhedañcāti ettha pabhedasaddo paccekaṁ yojetabbo ‘‘vajjappabhedaṁ,",
  "tika-vin09t13:67_5": "kammappabhedañcā’’ti. Tattha tatthāti tasmiṁ tasmiṁ sikkhāpade.",
  "tika-vin09t13:68_0": "Paññattiṭṭhānanti paññattiṭṭhapanassa ṭhānaṁ, sikkhāpadānaṁ paññattidesoti attho.",
  "tika-vin09t13:68_1": "Puggaloti ettha ādikammikoyeva adhippetoti āha ‘‘puggalo nāma yaṁ yaṁ ārabbha taṁ",
  "tika-vin09t13:68_2": "taṁ sikkhāpadaṁ paññatta’’nti, so so puggaloti adhippāyo. Honti cettha –",
  "tika-vin09t13:69": "‘‘Sudinno dhaniyo sambahulā vaggumudantikā;",
  "tika-vin09t13:70": "Seyyasako udāyi cā-ḷavakā channamettiyā.",
  "tika-vin09t13:71": "‘‘Devadattassajipunabbasu-chabbaggiyopanandaññataropi ca;",
  "tika-vin09t13:72": "Hatthako cānuruddho ca, sattarasa cūḷapanthako.",
  "tika-vin09t13:73": "‘‘Belaṭṭhasīso cānando, sāgatoriṭṭhanāmako;",
  "tika-vin09t13:74": "Nandattherena tevīsa, bhikkhūnaṁ ādikammikā.",
  "tika-vin09t13:75": "‘‘Sundarīnandā thullanandā, chabbaggiyaññatarāpi ca;",
  "tika-vin09t13:76": "Caṇḍakāḷī sambahulā, dve ca bhikkhuniyo parā;",
  "tika-vin09t13:77": "Bhikkhunīnaṁ tu satteva, honti tā ādikammikā’’ti.",
  "tika-vin09t13:78_0": "Tassa tassa puggalassāti yaṁ yaṁ sudinnādikaṁ puggalaṁ ārabbha sikkhāpadaṁ paññattaṁ,",
  "tika-vin09t13:78_1": "tassa tassa puggalassa. Paññattīti paṭhamapaññatti. Paṭhamapaññattiyā pacchā ṭhapitā",
  "tika-vin09t13:78_2": "paññatti anupaññatti. Anuppanne dose ṭhapitā paññatti anuppannapaññatti. Sabbattha",
  "tika-vin09t13:78_3": "majjhimadese ceva paccantimesu janapadesu cāti sabbesu padesesu ṭhapitā paññatti",
  "tika-vin09t13:78_4": "sabbatthapaññatti. Majjhimadeseyeva ṭhapitā paññatti padesapaññatti. Bhikkhūnañceva",
  "tika-vin09t13:78_5": "bhikkhunīnañca sādhāraṇabhūtā paññatti sādhāraṇapaññatti. Suddhabhikkhūnameva, suddhabhikkhunīnaṁ",
  "tika-vin09t13:78_6": "vā paññattaṁ sikkhāpadaṁ asādhāraṇapaññatti. Ubhinnampi paññatti ubhatopaññatti.",
  "tika-vin09t13:78_7": "Vinayadharapañcamenāti anussāvanakācariyapañcamena. Guṇaṅguṇūpāhanāti catuppaṭalato",
  "tika-vin09t13:78_8": "paṭṭhāya katā upāhanā, na ekadvitipaṭalā. Cammattharaṇanti attharitabbaṁ cammaṁ.",
  "tika-vin09t13:78_9": "Etesaṁ vasena catubbidhā padesapaññatti nāmāti etesaṁ vasena catubbidhā paññatti",
  "tika-vin09t13:78_10": "majjhimadeseyeva paññattāti padesapaññatti nāma. Tenevāha ‘‘majjhimadeseyeva hī’’tiādi.",
  "tika-vin09t13:78_11": "Yasmā majjhimadeseyeva yathāvuttavatthuvītikkame āpatti hoti, na paccantimajanapade,",
  "tika-vin09t13:78_12": "tasmā padesapaññattīti attho. Dhuvanhānaṁ paṭikkhepamattanti niccanahānappaṭisedhanameva.",
  "tika-vin09t13:78_13": "Ettha ca mattasaddena aññāni tīṇi sikkhāpadāni paṭikkhipati. Tāni hi ‘‘anujānāmi,",
  "tika-vin09t13:78_14": "bhikkhave, sabbapaccantimesu janapadesu vinayadharapañcamena gaṇena upasampada’’ntiādinā",
  "tika-vin09t13:78_15": "(mahāva. 259) cammakkhandhake āgatāni. Tenevāha ‘‘tato aññā padesapaññatti nāma natthī’’ti.",
  "tika-vin09t13:78_16": "Sabbānīti tato avasesāni sabbāni sikkhāpadāni. Tasmāti yasmā anuppannapaññatti aṭṭhagarudhammavasena",
  "tika-vin09t13:78_17": "bhikkhunīnaṁyeva āgatā, yasmā ca dhuvanhānaṁ paṭikkhepamattaṁ ṭhapetvā pātimokkhe",
  "tika-vin09t13:78_18": "sabbāni sikkhāpadāni sabbatthapaññattiyeva honti, yasmā ca sādhāraṇapaññattidukañca",
  "tika-vin09t13:78_19": "ekatopaññattidukañca byañjanamattaṁ nānaṁ, atthato ekaṁ, tasmā. Sabbatthāti sabbesu",
  "tika-vin09t13:78_20": "sikkhāpadesu. Āpattibhedo hettha uttarapadalopena ‘‘āpattī’’ti vuttoti āha ‘‘āpattīti",
  "tika-vin09t13:78_21": "pubbappayogādivasena āpattibhedo’’ti. Sīlaācāradiṭṭhiājīvavipattīnanti ettha paṭhamā",
  "tika-vin09t13:78_22": "dve āpattikkhandhā sīlavipatti nāma, avasesā pañca ācāravipatti nāma, micchādiṭṭhi",
  "tika-vin09t13:78_23": "ca antaggāhikādiṭṭhi ca diṭṭhivipatti nāma, ājīvahetu paññattāni cha sikkhāpadāni",
  "tika-vin09t13:78_24": "ājīvavipatti nāma, iti imāsaṁ sīlaācāradiṭṭhiājīvavipattīnaṁ aññatarāti attho.",
  "tika-vin09t13:79_0": "Na kevalaṁ yathāvuttanayeneva vuccantīti āha ‘‘yāni sikkhāpadasamuṭṭhānānītipi vuccantī’’ti.",
  "tika-vin09t13:79_1": "Etāni hi kiñcāpi āpattiyā samuṭṭhānāni, na sikkhāpadassa, vohārasukhatthaṁ panevaṁ",
  "tika-vin09t13:79_2": "vuccantīti. Tatthāti tesu chasu samuṭṭhānesu. Tesūti sacittakācittakesu. Ekaṁ samuṭṭhānaṁ",
  "tika-vin09t13:79_3": "uppattikāraṇaṁ etissāti ekasamuṭṭhānā, ekena vā samuṭṭhānaṁ etissāti ekasamuṭṭhānā.",
  "tika-vin09t13:79_4": "‘‘Dvisamuṭṭhānā’’tiādīsupi eseva nayo.",
  "tika-vin09t13:80": "Samuṭṭhānavasenāti samuṭṭhānasīsavasena. Paṭhamapārājikaṁ samuṭṭhānaṁ etissāti paṭhamapārājikasamuṭṭhānā. Tathā adinnādānasamuṭṭhānā’’tiādīsupi.",
  "tika-vin09t13:81_0": "Sayaṁ pathavikhaṇane kāyena, pare āṇāpetvā khaṇāpane vācāya ca āpattisambhavato ‘‘pathavikhaṇanādīsu",
  "tika-vin09t13:81_1": "viyā’’ti vuttaṁ. Ādisaddena adinnādānādīnaṁ pariggaho. Paṭhamakathināpatti kāyavācato",
  "tika-vin09t13:81_2": "kattabbaṁ adhiṭṭhānaṁ vā vikappanaṁ vā akarontassa hoti, no karontassāti āha ‘‘paṭhamakathināpatti",
  "tika-vin09t13:81_3": "viyā’’ti. Aññātikāya bhikkhuniyā hatthato cīvarappaṭiggahaṇāpatti tassā hatthato",
  "tika-vin09t13:81_4": "cīvaraṁ paṭiggaṇhantassa, parivattakaṁ adentassa ca hotīti kiriyākiriyato samuṭṭhāti.",
  "tika-vin09t13:81_5": "‘‘Siyā karontassā’’tiādīsu siyāti ‘‘siyā kho pana te brāhmaṇa evamassā’’tiādīsu viya",
  "tika-vin09t13:81_6": "‘‘kadācī’’ti iminā samānattho nipāto. Rūpiyappaṭiggahaṇāpatti siyā kiriyā gahaṇena",
  "tika-vin09t13:81_7": "āpajjanato, siyā akiriyā paṭikkhepassa akaraṇatoti āha ‘‘rūpiyappaṭiggahaṇāpatti",
  "tika-vin09t13:81_8": "viyā’’ti. Kuṭikārāpatti vatthuṁ desāpetvā pamāṇātikkantakaraṇe karontassa siyā, adesāpetvā",
  "tika-vin09t13:81_9": "pana pamāṇātikkantakaraṇe pamāṇayuttaṁ vā karontassa ca akarontassa ca siyāti āha",
  "tika-vin09t13:81_10": "‘‘kuṭikārāpatti viyā’’ti.",
  "tika-vin09t13:82_0": "Saññāya abhāvena vimokkho assāti saññāvimokkhoti majjhepadalopasamāso daṭṭhabboti",
  "tika-vin09t13:82_1": "āha ‘‘yato vītikkamasaññāyā’’tiādi. Itarā nāma yato vītikkamasaññāya abhāvena na",
  "tika-vin09t13:82_2": "muccati, sā itarasaddassa vuttappaṭiyogivisayattā. Yā acittakena vā sacittakamissakena",
  "tika-vin09t13:82_3": "vā samuṭṭhātīti yā āpatti kadāci acittakena vā kadāci sacittakamissakena vā samuṭṭhānena",
  "tika-vin09t13:82_4": "samuṭṭhāti. Ettha ca saññādukaṁ anāpattimukhena vuttaṁ, sacittakadukaṁ āpattimukhenāti daṭṭhabbaṁ.",
  "tika-vin09t13:83_0": "Yassāsacittakapakkhe cittaṁ akusalameva hotīti yassā sacittakāya āpattiyā cittaṁ",
  "tika-vin09t13:83_1": "akusalameva hoti, yassā ca sacittakācittakasaṅkhātāya surāpānādiacittakāya āpattiyā",
  "tika-vin09t13:83_2": "vatthuvijānanacittena sacittakapakkhe cittaṁ akusalameva hoti, ayaṁ lokavajjā. ‘‘Sacittakapakkhe’’ti",
  "tika-vin09t13:83_3": "hi idaṁ vacanaṁ sacittakācittakaṁ sandhāya vuttaṁ. Na hi ekaṁsato sacittakassa ‘‘sacittakapakkhe’’ti",
  "tika-vin09t13:83_4": "visesane payojanaṁ atthīti. Yaṁ panettha gaṇṭhipade ‘‘surāpānasmiñhi ‘surā’ti vā",
  "tika-vin09t13:83_5": "‘na vaṭṭatī’ti vā jānitvā pivane akusalamevā’’ti vuttaṁ. Tattha ‘‘na vaṭṭatīti vā",
  "tika-vin09t13:83_6": "jānitvā’’ti vuttavacanaṁ na yujjati paṇṇattivajjassāpi lokavajjabhāvappasaṅgato.",
  "tika-vin09t13:83_7": "Yassā pana ‘‘sacittakapakkhe cittaṁ akusalamevā’’ti niyamo natthi, sā paṇṇattivajjāti",
  "tika-vin09t13:83_8": "imamatthaṁ dassento āha ‘‘sesā paṇṇattivajjā’’ti. Tathā hi tassā vatthuvijānanacittena",
  "tika-vin09t13:83_9": "sacittakapakkhe cittaṁ siyā kusalaṁ, siyā akusalaṁ, siyā abyākatanti ‘‘akusalamevā’’ti",
  "tika-vin09t13:83_10": "niyamo natthi. Ubhayattha āpajjitabbāti kāyadvāre, vacīdvāre cāti ubhayattha āpajjitabbā",
  "tika-vin09t13:83_11": "āpatti, tā pana adinnādānādayo. ‘‘Manodvāre āpatti nāma natthī’’ti idaṁ yebhuyyavasena",
  "tika-vin09t13:83_12": "vuttaṁ upanikkhittasādiyanādīsu āpattisambhavatoti daṭṭhabbaṁ.",
  "tika-vin09t13:84_0": "Akusalacitto vā āpajjatīti pārājikasukkavisaṭṭhikāyasaṁsaggaduṭṭhullaattakāmapāricariyaduṭṭhadosasaṅghabhedappahāradānatalasattikādibhedaṁ",
  "tika-vin09t13:84_1": "āpattiṁ akusalacitto āpajjati. Anupasampannaṁ padasodhammaṁ vācento, mātugāmassa",
  "tika-vin09t13:84_2": "dhammaṁ desentoti evarūpaṁ āpattiṁ kusalacitto āpajjati. Asañciccasahaseyyādiṁ abyākatacitto",
  "tika-vin09t13:84_3": "āpajjati. Yaṁ arahā āpajjati, sabbaṁ abyākatacittova āpajjati. Tenāha ‘‘kusalābyākatacitto vā’’ti.",
  "tika-vin09t13:85_0": "Dukkhavedanāsamaṅgī vāti duṭṭhadosādibhedaṁ āpattiṁ āpajjanto dukkhavedanāsamaṅgī",
  "tika-vin09t13:85_1": "āpajjati. Methunadhammādibhedaṁ pana sukhavedanāsamaṅgī āpajjati. Yaṁ sukhavedanāsamaṅgī",
  "tika-vin09t13:85_2": "āpajjati, taṁyeva majjhatto hutvā āpajjanto adukkhamasukhavedanāsamaṅgī āpajjati.",
  "tika-vin09t13:85_3": "Tenāha ‘‘itaravedanādvayasamaṅgī vā’’ti. Idampi ca tikadvayaṁ yebhuyyavaseneva vuttaṁ.",
  "tika-vin09t13:85_4": "Nipajjitvā nirodhasamāpanno hi acittako avedano sahaseyyāpattiṁ āpajjatīti. Kiñcāpi",
  "tika-vin09t13:85_5": "evaṁ aniyamena vuttaṁ, viseso panettha atthīti dassetuṁ ‘‘evaṁ santepī’’tiādi vuttaṁ.",
  "tika-vin09t13:85_6": "Evaṁ santepīti hi visesābhidhānanimittābhyūpagameva yujjati. Sabbesaṁ vasena tīṇi",
  "tika-vin09t13:85_7": "cittānīti kusalākusalābyākatānaṁ vasena padasodhammādīsu tīṇi cittāni.",
  "tika-vin09t13:86_0": "Idāni taṁ yathāvuttanidānādivedanāttikapariyosānaṁ sattarasappakāraṁ imasmiṁ sikkhāpade",
  "tika-vin09t13:86_1": "yojetuṁ ‘‘idha panā’’tiādimāha. Idhāti imasmiṁ paṭhamapārājikasikkhāpade. Vesāliyanti",
  "tika-vin09t13:86_2": "evaṁnāmake itthiliṅgavasena pavattavohāre nagare. Tañhi nagaraṁ tikkhattuṁ pākāraparikkhepavaḍḍhanena",
  "tika-vin09t13:86_3": "visālībhūtattā ‘‘vesālī’’ti vuccati. Idampi ca nagaraṁ sabbaññutaṁ sampatteyeva sammāsambuddhe",
  "tika-vin09t13:86_4": "sabbākāravepullattaṁ pattanti veditabbaṁ. ‘‘Sikkhaṁ apaccakkhāyā’’ti ca ‘‘antamaso",
  "tika-vin09t13:86_5": "tiracchānagatāyapī’’ti ca dve anupaññattiyoti makkaṭivajjiputtakavatthūnaṁ vasena",
  "tika-vin09t13:86_6": "vuttā. ‘‘Antamaso tiracchānagatāyā’’ti ca ‘‘sikkhaṁ apaccakkhāyā’’ti ca imā dve anupaññattiyo.",
  "tika-vin09t13:86_7": "Āpattikarā ca hotīti paṭhamapaññattito visuṁyevāpattikarā ca hoti. Aññavādakasikkhāpadādīsu",
  "tika-vin09t13:86_8": "viyāti aññavādakasikkhāpadādīsu ‘‘vihesake’’tiādikā (pāci. 98) viyāti attho. Ādisaddena",
  "tika-vin09t13:86_9": "ujjhāpanakassa pariggaho. Ettha hi aññavādakādito visuṁyeva vihesakādīsupi pācittiyaṁ",
  "tika-vin09t13:86_10": "hoti. Yathāha ‘‘ropite vihesake saṅghamajjhe vatthusmiṁ vā āpattiyā vā anayuñjiyamāno",
  "tika-vin09t13:86_11": "taṁ nakathetukāmo taṁ naugghāṭetukāmo tuṇhībhūto saṅghaṁ viheseti, āpatti pācittiyassā’’tiādi",
  "tika-vin09t13:86_12": "(pārā. 100). Supinante vijjamānāpi mocanassādacetanā abbohārikattā anāpattikarāti",
  "tika-vin09t13:86_13": "āha ‘‘aññatra supinantātiādikā viyā’’ti. Tathā hi thinamiddhena abhibhūtattā supine",
  "tika-vin09t13:86_14": "cittaṁ abbohārikaṁ, cittassa abbohārikattā opakkamanakiriyāpavattanikāpi cetanā abbohārikā.",
  "tika-vin09t13:86_15": "Vuttañhetaṁ ‘‘atthesā, bhikkhave, cetanā, sā ca kho abbohārikā’’ti (pārā. 235), tasmā",
  "tika-vin09t13:86_16": "‘‘aññatra supinantā’’ti ayaṁ anupaññatti anāpattikarā jātā. Ādisaddena ‘‘aññatra",
  "tika-vin09t13:86_17": "adhimānā’’tiādikaṁ (pārā. 197) saṅgaṇhāti. Adinnādānādīsu viyāti adinnādānādīsu ‘‘araññā",
  "tika-vin09t13:86_18": "vā’’tiādikā (pārā. 91) viyāti attho. Ettha pana ādisaddena paṭhamapārājikādīnaṁ saṅgaho.",
  "tika-vin09t13:86_19": "Ettha hi ‘‘tañca kho gāme, no araññe’’tiādinā (pārā. 90) nayena lesaṁ oḍḍentānaṁ",
  "tika-vin09t13:86_20": "lesapidahanatthaṁ ‘‘araññā vā’’tiādikā anupaññatti vuttāti upatthambhakarāva hoti.",
  "tika-vin09t13:86_21": "Teneva hi ‘‘nanu, āvuso, tathevetaṁ hotī’’ti (pārā. 90) bhikkhūhi vuttaṁ.",
  "tika-vin09t13:87_0": "Vuttappakāre maggeti ‘‘manussāmanussatiracchānagatavasenā’’tiādinā (kaṅkhā. aṭṭha.",
  "tika-vin09t13:87_1": "paṭhamapārājikavaṇṇanā) vuttappakāre tiṁsamagge. Imassa pana ‘‘chinne’’ti iminā sambandho.",
  "tika-vin09t13:87_2": "Tacādīni anavasesetvāti nimittappadese bahi ṭhitāni chavicammāni anavasesetvā. Nimittasaṇṭhānamattaṁ",
  "tika-vin09t13:87_3": "paññāyatīti nimittamaṁsassa pana abbhantare chavicammassa ca vijjamānattā vuttaṁ.",
  "tika-vin09t13:87_4": "Cammakhilanti cammakkhaṇḍaṁ. ‘‘Uṇṇigaṇḍo’’tipi (sārattha. ṭī. 2.55; vi. vi. ṭī. 1.55)",
  "tika-vin09t13:87_5": "vadanti. Tañhi nimitte jātattā nimittameva. Tenāha ‘‘sevanacitte sati pārājika’’nti.",
  "tika-vin09t13:87_6": "Sevanacitteti methunasevanacitte. Kāyasaṁsaggasevanacitte pana sati saṅghādisesova",
  "tika-vin09t13:87_7": ". Naṭṭho kāyappasādo etthāti naṭṭhakāyappasādaṁ, sukkhapīḷakaṁ vā matacammaṁ vāti",
  "tika-vin09t13:87_8": "attho. Mate akkhāyite, yebhuyyena akkhāyite ca pārājikāpattivacanato (pārā. 61) pana",
  "tika-vin09t13:87_9": "naṭṭhakāyappasādepi itthinimitte pavesentassa pārājikāpattiyeva. Nimittasaṇṭhānamattampi",
  "tika-vin09t13:87_10": "anavasesetvāti nimittākārena ṭhitaṁ yathāvuttanimittamaṁsādimpi anavasesetvā. Vaṇasaṅkhepavasenāti",
  "tika-vin09t13:87_11": "vaṇasaṅgahavasena. Vaṇe thullaccayañca ‘‘amaggena amaggaṁ paveseti, āpatti thullaccayassā’’ti",
  "tika-vin09t13:87_12": "(pārā. 66) imassa suttassa vasena veditabbaṁ. Tasmiñhi sutte dvīsu sambhinnavaṇesu",
  "tika-vin09t13:87_13": "ekena vaṇena pavesetvā dutiyena nīharantassa thullaccayaṁ vuttaṁ. Vuttañhi samantapāsādikāyaṁ",
  "tika-vin09t13:87_14": "‘‘imassa sattassa anulomavasena sabbattha vaṇasaṅkhepe thullaccayaṁ veditabba’’nti",
  "tika-vin09t13:87_15": "(pārā. aṭṭha. 1.66). Manussānaṁ pana akkhiādayopi vaṇasaṅgahaṁ gacchantīti vaṇena",
  "tika-vin09t13:87_16": "ekaparicchedaṁ katvā dassento ‘‘tathā’’tiādimāha. Tesaṁ vaṇasaṅgaho ‘‘navadvāro mahāvaṇo’’ti",
  "tika-vin09t13:87_17": "(mi. pa. 2.6.1) evamādisuttānusārena veditabbo. Tattha manussānanti itthipurisapaṇḍakaubhatobyañjanakavasena",
  "tika-vin09t13:87_18": "catubbidhānaṁ manussānaṁ. Vatthikosesūti vatthipuṭesu purisānaṁ aṅgajātakosesu. Hatthiassādīnañca",
  "tika-vin09t13:87_19": "tiracchānānanti hatthiassagoṇagadrabhaoṭṭhamahiṁsādīnaṁ tiracchānagatānaṁ. Tiracchānānaṁ",
  "tika-vin09t13:87_20": "panāti sabbesampi tiracchānagatānaṁ. Sabbesanti yathāvuttamanussādīnaṁ sabbesaṁ.",
  "tika-vin09t13:88_0": "Evaṁ jīvamānakasarīre labbhamānaṁ āpattivisesaṁ dassetvā idāni matasarīre labbhamānaṁ",
  "tika-vin09t13:88_1": "āpattivisesaṁ dassetuṁ ‘‘matasarīre’’tiādimāha. Vaccamaggapassāvamaggamukhamaggānaṁ",
  "tika-vin09t13:88_2": "catūsu koṭṭhāsesu dve koṭṭhāse ṭhapetvā yadā apare dve koṭṭhāsā khāditā, tadā upaḍḍhakkhāyitaṁ",
  "tika-vin09t13:88_3": "nāma hoti. Na kuthitaṁ hotīti uddhumātakādibhāvena kuthitaṁ na hoti, allanti attho.",
  "tika-vin09t13:88_4": "Yadā pana sarīraṁ uddhumātakaṁ hoti kuthitaṁ nīlamakkhikasamākiṇṇaṁ kimikulasamākulaṁ",
  "tika-vin09t13:88_5": "navahi vaṇamukhehi paggaḷitapubbakuṇapabhāvena upagantumpi asakkuṇeyyaṁ (pārā. aṭṭha.",
  "tika-vin09t13:88_6": "1.59-60), tadā pārājikavatthuñca thullaccayavatthuñca vijahati, dukkaṭavatthumeva",
  "tika-vin09t13:88_7": "hotīti āha ‘‘kuthite dukkaṭa’’nti. Kuthiteti uddhumātakabhāvappatte. Īdise hi sarīre",
  "tika-vin09t13:88_8": "yattha katthaci upakkamato dukkaṭaṁ. Tathā vaṭṭakate mukhe acchupantaṁ aṅgajātaṁ",
  "tika-vin09t13:88_9": "pavesentassāti (pārā. aṭṭha. 1.73) vivaṭṭe mukhe cattāri passāni, tālukañca apphusantaṁ",
  "tika-vin09t13:88_10": "aṅgajātaṁ pavesentassa dukkaṭanti attho. Sace pana heṭṭhā vā upari vā ubhayapassehi",
  "tika-vin09t13:88_11": "vā chupantaṁ paveseti, pārājikaṁ. Catūhi passehi acchupantaṁ pavesetvā abbhantare",
  "tika-vin09t13:88_12": "tālukaṁ chupati, pārājikameva. Bahi nikkhantajivhāya vā dantesu vā aṅgajātaṁ pavesentassa",
  "tika-vin09t13:88_13": "thullaccayanti sambandho. Jīvamānakasarīrepi bahi nikkhantajivhāya thullaccayameva.",
  "tika-vin09t13:88_14": "Yadi pana bahi jivhāya paliveṭhetvā antomukhaṁ paveseti, pārājikameva. Yadi pana",
  "tika-vin09t13:88_15": "dantā suphusitā, antomukhe okāso natthi, dantā ca bahi oṭṭhamaṁsena paṭicchannā,",
  "tika-vin09t13:88_16": "tattha vātena asamphuṭṭhaṁ allokāsaṁ tilaphalamattampi pavesentassa pārājikameva.",
  "tika-vin09t13:88_17": "Uppāṭite pana oṭṭhamaṁse dantesuyeva upakkamantassa thullaccayaṁ. Yopi danto bahi",
  "tika-vin09t13:88_18": "nikkhamanto tiṭṭhati, na sakkā oṭṭhehi pidahituṁ, tatthāpi eseva nayo.",
  "tika-vin09t13:89_0": "Vedanāya aṭṭo pīḷito vedanāṭṭo. Ummattakoti cettha pittummattako adhippetoti āha",
  "tika-vin09t13:89_1": "‘‘yo pittavasenā’’tiādi. Pittavasenāti baddhapittavasena. Tasmiñhi baddhapitte pittakosato",
  "tika-vin09t13:89_2": "calitvā bahi nikkhamante sattā ummattakā honti, vipallatthasaññā hirottappaṁ chaḍḍetvā",
  "tika-vin09t13:89_3": "asāruppacariyaṁ caranti, lahukagarukāni sikkhāpadāni maddantāpi na jānanti, bhesajjakiriyāyapi",
  "tika-vin09t13:89_4": "atekicchā honti, evarūpassa ummattakassa anāpatti. Abaddhapittaṁ pana lohitaṁ viya",
  "tika-vin09t13:89_5": "sabbaṅgagataṁ, tamhi kupite sattānaṁ kaṇḍukacchusarīrakampādīni honti, tāni bhesajjakiriyāya",
  "tika-vin09t13:89_6": "vūpasamanti. Tena vuttaṁ ‘‘baddhapittavasenā’’ti. Khittacitto nāma vissaṭṭhacitto",
  "tika-vin09t13:89_7": "yakkhummattako vuccatīti āha ‘‘yakkhehi katacittavikkhepo khittacitto’’ti. Yakkhā",
  "tika-vin09t13:89_8": "kira bheravāni ārammaṇāni dassetvā mukhena hatthaṁ pavesetvā, hadayarūpaṁ vā maddantā",
  "tika-vin09t13:89_9": "satte vikkhittacitte vipallatthasaññe karonti, evarūpassa khittacittassa anāpatti.",
  "tika-vin09t13:89_10": "Tesaṁ pana ubhinnaṁ ayaṁ viseso – pittummattako niccameva ummattako hoti, pakatisaññaṁ",
  "tika-vin09t13:89_11": "na labhati. Yakkhummattako antarantarā pakatisaññaṁ paṭilabhati. Idha pana pittummattako",
  "tika-vin09t13:89_12": "vā hotu, yakkhummattako vā, yo sabbaso muṭṭhassati kiñci na jānāti, aggimpi suvaṇṇampi",
  "tika-vin09t13:89_13": "gūthampi candanampi ekasadisaṁ maddantova vicarati, evarūpassa anāpatti. Antarantarā",
  "tika-vin09t13:89_14": "pakatisaññaṁ paṭilabhitvā ñatvā karontassa pana āpattiyeva. Tenāha ‘‘dvinnampi ca etesa’’ntiādi.",
  "tika-vin09t13:90_0": "Adhimattavedanāyāti adhikappamāṇāya dukkhavedanāya. Ādikamme niyutto ādikammiko,",
  "tika-vin09t13:90_1": "yo ca ādikamme niyutto, so tasmiṁ kamme ādibhūto hotīti āha ‘‘yo’’tiādi. Idha pana",
  "tika-vin09t13:90_2": "sudinnatthero ādikammiko, tassa anāpatti. Avasesānaṁ makkaṭisamaṇavajjiputtakādīnaṁ",
  "tika-vin09t13:90_3": "āpattiyeva. Paṭipādanaṁ sampādanaṁ. Karontoyeva hi taṁ āpajjatīti kiriyaṁ. Idaṁ (sārattha.",
  "tika-vin09t13:90_4": "ṭī. 2.66) pana yebhuyyavasena vuttaṁ methunadhamme parūpakkame sati sādiyantassa",
  "tika-vin09t13:90_5": "akiriyasamuṭṭhānabhāvato. Methunappaṭisaṁyuttāya hi kāmasaññāya abhāvena muccanato",
  "tika-vin09t13:90_6": "saññāvimokkhaṁ. ‘‘Anāpatti ajānantassa, asādiyantassā’’ti (pārā. 66) hi vuttaṁ. Methunacitteneva",
  "tika-vin09t13:90_7": "naṁ āpajjati, na vinā cittenāti sacittakaṁ. Rāgavaseneva āpajjitabbato lokavajjaṁ.",
  "tika-vin09t13:90_8": "Kāyadvāreneva samuṭṭhānato kāyakammaṁ. Cittaṁ panettha aṅgamattaṁ hoti , na tassa",
  "tika-vin09t13:90_9": "vasena kammabhāvo labbhati. Lobhacitteneva āpajjitabbato akusalacittaṁ. Sukhasamaṅgī",
  "tika-vin09t13:90_10": "vā upekkhāsamaṅgī vā āpajjatīti dvivedanaṁ. Nanu samuṭṭhānādīni āpattiyā honti, na",
  "tika-vin09t13:90_11": "sikkhāpadassa, atha kasmā sikkhāpadassa samuṭṭhānādīni vuttānīti āha ‘‘imāni ca samuṭṭhānādīni",
  "tika-vin09t13:90_12": "nāmā’’tiādi. Āpattiyā hontīti ajjhācārassa honti.",
  "tika-vin09t13:91": "Munanato anumunanato muti, ñāṇaṁ, taṁ etassa atthīti mutimā, ñāṇavāti attho.",
  "tika-vin09t13:92": "Paṭhamapārājikavaṇṇanā niṭṭhitā.",
  "tika-vin09t13:93": "2. Dutiyapārājikavaṇṇanā",
  "tika-vin09t13:94_0": "Etthāti etesu dvīsu. Ekakuṭikādibhedo sabbopi gāmoti veditabboti sambandho. Tattha",
  "tika-vin09t13:94_1": "ekakuṭikādibhedoti yasmiṁ gāme ekā eva kuṭi ekaṁ gehaṁ seyyathāpi malayajanapade,",
  "tika-vin09t13:94_2": "ayaṁ ekakuṭiko gāmo nāma. Ādisaddena ‘‘dvikuṭikopi gāmo, tikuṭikopi gāmo, catukkuṭikopi",
  "tika-vin09t13:94_3": "gāmo’’ti (pārā. 92) vuttappabhedaṁ saṅgaṇhāti. Abhinavaniviṭṭho ekakuṭikādigāmo pana",
  "tika-vin09t13:94_4": "yāva manussā pavisitvā vāsaṁ na kappenti, tāva gāmasaṅkhaṁ na gacchati. Kiṁbhūtoti",
  "tika-vin09t13:94_5": "āha ‘‘parikkhitto vā’’tiādi. Tattha parikkhitto nāma iṭṭhakapākāraṁ ādiṁ katvā antamaso",
  "tika-vin09t13:94_6": "kaṇṭakasākhāhipi parikkhitto. Tabbiparīto aparikkhitto. Amanusso nāma yo sabbaso",
  "tika-vin09t13:94_7": "vā manussānaṁ abhāvena yakkhapariggahabhūto, yato vā manussā kenaci karaṇīyena punapi",
  "tika-vin09t13:94_8": "āgantukāmā eva apakkantā, yato pana nirapekkhā hutvā pakkamanti, so gāmasaṅkhaṁ na",
  "tika-vin09t13:94_9": "gacchati. Na kevalaṁ ekakuṭikādibhedovāti āha ‘‘antamaso’’tiādi. Yo koci satthopīti",
  "tika-vin09t13:94_10": "jaṅghasatthasakaṭasatthādīsu yo koci satthopi. Imasmiṁ sikkhāpade nigamanagarāni",
  "tika-vin09t13:94_11": "viya gāmaggahaṇeneva gāmūpacāropi saṅgahitoti āha ‘‘ṭhapetvā gāmañca gāmūpacārañcā’’ti.",
  "tika-vin09t13:94_12": "Aññathā pana mātikāya anavasesato avahāraṭṭhānapariggaho kato nāma na hoti, na ca",
  "tika-vin09t13:94_13": "buddhā sāvasesaṁ pārājikaṁ paññāpenti.",
  "tika-vin09t13:95_0": "Tatthāti tesu gāmagāmūpacāresu. Dvāreti nibbakosassa udakapatanaṭṭhānato abbhantare.",
  "tika-vin09t13:95_1": "Antogeheti pamukhassa abbhantare. Kataparikkhepoti pākāravatiādīhi kataparikkhepo.",
  "tika-vin09t13:95_2": "Suppapatanādiparicchedo panettha aparikkhittagharaṁ sandhāya vutto. Na kevalaṁ gharassa",
  "tika-vin09t13:95_3": "purato, atha kho samantato tattakova paricchedo gharūpacāro nāmāti gahetabbaṁ. ‘‘Purato’’tiādikaṁ",
  "tika-vin09t13:95_4": "pana lokiyehi tathākaraṇato vuttaṁ. Thāmamajjhimassāti majjhimathāmassa, neva appathāmassa,",
  "tika-vin09t13:95_5": "na mahāthāmassāti vuttaṁ hoti. ‘‘Yathā taruṇamanussā’’tiādinā yathā mātugāmo kāke",
  "tika-vin09t13:95_6": "uḍḍāpento ujukameva hatthaṁ ukkhipitvā leḍḍuṁ khipati, yathā ca udakukkhepe udakaṁ",
  "tika-vin09t13:95_7": "khipanti, evaṁ khittassa leḍḍussa patitaṭṭhānaṁ paṭikkhipati. Pavattitvāti luṭhitvā,",
  "tika-vin09t13:95_8": "parivattitvāti vuttaṁ hoti. Tassa sace dve indakhīlā hontīti (pārā. aṭṭha. 1.92)",
  "tika-vin09t13:95_9": "tassa parikkhittassa gāmassa sace anurādhapurasseva dve ummārā honti. Yassa pana",
  "tika-vin09t13:95_10": "eko, tassa gāmadvārabāhānaṁ vemajjhe ṭhitassa leḍḍupātabbhantaraṁ gāmūpacāro nāma.",
  "tika-vin09t13:95_11": "Yatra pana indakhīlo natthi, tatra gāmadvārabāhānaṁ vemajjhaṁ. Yatra dvārabāhāpi",
  "tika-vin09t13:95_12": "natthi, tattha ubhosu passesu vatiyā vā pākārassa vā koṭivemajjhaṁva indakhīlaṭṭhāniyattā",
  "tika-vin09t13:95_13": "indakhīloti gahetabbaṁ. Yo pana gāmo pubbe mahā hutvā pacchā kulesu naṭṭhesu appako",
  "tika-vin09t13:95_14": "hoti, so gharūpacārato leḍḍupāteneva paricchinditabbo. Purimaparicchedo panassa parikkhittassāpi",
  "tika-vin09t13:95_15": "aparikkhittassāpi appamāṇamevāti. Nanu cetaṁ aparikkhittassa upacāradassanaṁ padabhājanena",
  "tika-vin09t13:95_16": "viruddhamiva dissati. Tattha hi ‘‘gāmūpacāro nāma parikkhittassa gāmassa indakhīle",
  "tika-vin09t13:95_17": "ṭhitassa majjhimassa purisassa leḍḍupāto’’ti (pārā. 92) vatvā ‘‘aparikkhittassa gāmassa",
  "tika-vin09t13:95_18": "gharūpacāre ṭhitassa majjhimassa purisassa leḍḍupāto’’ti (pārā. 92) ettakameva vuttaṁ,",
  "tika-vin09t13:95_19": "na pana taṁ leḍḍupātaṁ gāmasaṅkhepaṁ katvā tato paraṁ gāmūpacāroti vuttoti āha ‘‘padabhājanepi",
  "tika-vin09t13:95_20": "hi imināva nayena attho veditabbo’’ti.",
  "tika-vin09t13:96_0": "Ayamettha adhippāyo – idha gāmo nāma duvidho hoti parikkhitto ca aparikkhitto ca",
  "tika-vin09t13:96_1": "(pārā. aṭṭha. 1.92). Tatra parikkhittassa parikkhepoyeva paricchedo. Tasmā tassa",
  "tika-vin09t13:96_2": "visuṁ paricchedaṁ avatvā ‘‘gāmūpacāro nāma parikkhittassa gāmassa indakhīle ṭhitassa",
  "tika-vin09t13:96_3": "majjhimassa purisassa leḍḍupāto’’ti pāḷiyaṁ vuttaṁ. Aparikkhittassa pana gāmassa",
  "tika-vin09t13:96_4": "gāmaparicchedo vattabbo. Tasmā tassa gāmassa gāmaparicchedadassanatthaṁ ‘‘aparikkhittassa",
  "tika-vin09t13:96_5": "gāmassa gharūpacāre ṭhitassa majjhimassa purisassa leḍḍupāto’’ti (pārā. 92) vuttaṁ.",
  "tika-vin09t13:96_6": "Gāmaparicchede ca dassite gāmūpacāralakkhaṇaṁ pubbe vuttanayeneva sakkā ñātunti puna",
  "tika-vin09t13:96_7": "‘‘tattha ṭhitassa majjhimassa purisassa leḍḍupāto’’ti na vuttaṁ, attho pana tatthāpi",
  "tika-vin09t13:96_8": "ayameva yathāvuttoti. Yo pana gharūpacāre ṭhitassa leḍḍupātaṁyeva ‘‘gāmūpacāro’’ti",
  "tika-vin09t13:96_9": "vadati, tassa gharūpacāro ‘‘gāmo’’ti āpajjati. Tato gharaṁ gharūpacāro, gāmo gāmūpacāroti",
  "tika-vin09t13:96_10": "esa vibhāgo saṅkarīyati. Asaṁkarato cettha vinicchayo veditabbo. Tasmā pāḷiñca aṭṭhakathañca",
  "tika-vin09t13:96_11": "saṁsanditvā vuttanayenevettha gāmo, gāmūpacāro ca veditabboti.",
  "tika-vin09t13:97_0": "Tatthāti tesu dvīsu upacāresu. Yvāyaṁ upacāro dassitoti sambandho. Vikāle gāmappavesanādīsūti",
  "tika-vin09t13:97_1": "ettha ādisaddena asaṁkaccikāgāmappavesanaṁ (pāci. 1225) saṅgaṇhāti. Yo pana parikkhittassa",
  "tika-vin09t13:97_2": "gāmassa upacāro vutto, so na katthaci vinayapiṭake upayogaṁ gato. Kevalaṁ aparikkhittassa",
  "tika-vin09t13:97_3": "parikkhepokāsato aparo eko leḍḍupāto gāmūpacāro nāmāti ñāpanatthaṁ vutto. Evaṁ vutte",
  "tika-vin09t13:97_4": "hi ñāyati ‘‘parikkhittassāpi ce gāmassa eko leḍḍupāto kappiyabhūmi samāno upacāroti",
  "tika-vin09t13:97_5": "vutto, pageva aparikkhittassa parikkhepokāsato eko’’ti. Imesaṁ paricchedadassanatthanti",
  "tika-vin09t13:97_6": "imesaṁ gāmāraññānaṁ paricchedadassanatthaṁ vuttā aṭṭhakathāyaṁ. Pārājikavatthunti",
  "tika-vin09t13:97_7": "pādagghanakaṁ. Avaharantassāti gaṇhantassa.",
  "tika-vin09t13:98_0": "Adinnanti (pārā. aṭṭha. 92) dantaponasikkhāpade attano santakampi appaṭiggahitakaṁ",
  "tika-vin09t13:98_1": "kappiyaṁ ajjhoharaṇīyaṁ vuccati, idha pana yaṁ kiñci parapariggahitaṁ sasāmikaṁ bhaṇḍaṁ,",
  "tika-vin09t13:98_2": "tadetaṁ tehi sāmikehi kāyena vā vācāya vā na dinnanti adinnaṁ. Avahārappahonakameva",
  "tika-vin09t13:98_3": "pana dassetuṁ ‘‘aññassa manussajātikassa santaka’’nti vuttaṁ. Saṅkhāsaddasseva ta-kārena",
  "tika-vin09t13:98_4": "vaḍḍhetvā vuttattā ‘‘saṅkhā saṅkhātanti atthato eka’’nti vuttaṁ. Tattha atthato ekanti",
  "tika-vin09t13:98_5": "padatthato ekaṁ, anatthantaranti vuttaṁ hoti. Koṭṭhāsassetaṁ nāmaṁ bhāgato saṅkhāyati",
  "tika-vin09t13:98_6": "upaṭṭhātīti katvā. Papañcasaṅkhāti sattānaṁ saṁsāre papañcenti cirāyantīti papañcā,",
  "tika-vin09t13:98_7": "taṇhāmānadiṭṭhiyo, yassa vā uppannā, taṁ ‘‘ratto’’ti vā ‘‘matto’’ti vā ‘‘micchādiṭṭhiniviṭṭho’’ti",
  "tika-vin09t13:98_8": "vā papañcenti byañjentīti papañcā, saṅkhā vuccati koṭṭhāso, papañcāva saṅkhā papañcasaṅkhā,",
  "tika-vin09t13:98_9": "papañcakoṭṭhāsāti attho, taṇhāmānadiṭṭhiyoti vuttaṁ hoti. Theyyacittasaṅkhātoti ‘‘theyyacitto’’ti",
  "tika-vin09t13:98_10": "kathito. Eko cittakoṭṭhāsoti vissāsatāvakālikādiggāhavasappavattaatheyyacittakoṭṭhāsato",
  "tika-vin09t13:98_11": "añño cittakoṭṭhāso. Theyyasaṅkhātenāti theyyabhūtacittakoṭṭhāsena. Yadi evaṁ atha",
  "tika-vin09t13:98_12": "kasmā etassa vibhaṅge ‘‘theyyacitto avaharaṇacitto’’ti (pārā. 92) vuttanti āha ‘‘yo",
  "tika-vin09t13:98_13": "cā’’tiādi. Byañjanaṁ anādiyitvāti byañjane ādaraṁ akatvāti attho, saddatthamanapekkhitvāti",
  "tika-vin09t13:98_14": "vuttaṁ hoti. Atthamevāti bhāvatthameva.",
  "tika-vin09t13:99_0": "Te pana avahārāti te pañcavīsati avahārā. Saviññāṇakāviññāṇakavasena nānāvidho bhaṇḍo",
  "tika-vin09t13:99_1": "etassa pañcakassāti nānābhaṇḍaṁ, pañcannaṁ avahārānaṁ samūho pañcakaṁ, pañcaparimāṇamassāti",
  "tika-vin09t13:99_2": "vā pañcakaṁ, nānābhaṇḍameva pañcakaṁ nānābhaṇḍapañcakaṁ. Saviññāṇakavasena eko bhaṇḍo",
  "tika-vin09t13:99_3": "etassāti ekabhaṇḍaṁ. Sesaṁ vuttanayameva. Sāhatthikova pañcakaṁ sāhatthikapañcakaṁ.",
  "tika-vin09t13:99_4": "Ādipadavasena cetaṁ nāmaṁ kusalādittikassa kusalattikavohāro viya. Tasmā sāhatthikādipañcakanti",
  "tika-vin09t13:99_5": "atthato daṭṭhabbaṁ. Esa nayo sesesu pañcakadvayesu. Etassevāti ‘‘ādiyeyyā’’ti etasseva",
  "tika-vin09t13:99_6": "mātikāpadassa. Imesaṁ padānaṁ vasenāti imesaṁ pañcannaṁ padānaṁ vasena. Ettha ca",
  "tika-vin09t13:99_7": "paṭhamapadaṁ abhiyogavasena vuttaṁ, dutiyapadaṁ aññesaṁ bhaṇḍaṁ harantassa gacchato",
  "tika-vin09t13:99_8": "vasena, tatiyapadaṁ upanikkhittabhaṇḍavasena, catutthaṁ saviññāṇakavasena, pañcamaṁ",
  "tika-vin09t13:99_9": "thale nikkhittādivasena vuttanti veditabbaṁ.",
  "tika-vin09t13:100_0": "Idāni nesaṁ atthayojanaṁ dassetuṁ ‘‘tatthā’’tiādimāha. Tattha tatthāti tesu dvīsu",
  "tika-vin09t13:100_1": "pañcakesu. Itaranti ekabhaṇḍapañcakaṁ. Ārāmanti pupphārāmaphalārāmaṁ. Abhiyuñjatīti",
  "tika-vin09t13:100_2": "(pārā. aṭṭha. 1.102) parasantakaṁ ‘‘mama santakova aya’’nti musā bhaṇitvā abhiyuñjati",
  "tika-vin09t13:100_3": "codeti, aṭṭaṁ karotīti attho. Sampajānamusāvādepi adinnādānassa pubbapayogattā dukkaṭanti",
  "tika-vin09t13:100_4": "āha ‘‘āpattidukkaṭassā’’ti, dukkaṭasaṅkhātā āpatti bhaveyyāti attho. Atha vā dukkaṭasaññitassa",
  "tika-vin09t13:100_5": "vītikkamassa āpajjananti attho. Esa nayo ‘‘āpatti thullaccayassā’’tiādīsu. Sāmikassa",
  "tika-vin09t13:100_6": "vimatiṁ uppādetīti vinicchayakusalatāya, balavanissitādibhāvena vā ārāmasāmikassa",
  "tika-vin09t13:100_7": "saṁsayaṁ janeti. Kathaṁ? Tañhi tathā vinicchayappasutaṁ disvā sāmiko cinteti ‘‘sakkhissāmi",
  "tika-vin09t13:100_8": "nu kho ahaṁ imaṁ ārāmaṁ attano kātuṁ, na sakkhissāmi nu kho’’ti. Evaṁ tassa vimati",
  "tika-vin09t13:100_9": "uppajjamānā tena uppāditā hoti. Dhuraṁ nikkhipatīti yadā pana sāmiko ‘‘ayaṁ thaddho",
  "tika-vin09t13:100_10": "kakkhaḷo jīvitabrahmacariyantarāyampi me kareyya, alaṁ dāni mayhaṁ iminā ārāmenā’’ti",
  "tika-vin09t13:100_11": "dhuraṁ nikkhipati, ussāhaṁ ṭhapeti, attano santakakaraṇe nirussāho hotīti attho.",
  "tika-vin09t13:100_12": "Āpatti pārājikassa sace sayampi katadhuranikkhepo cāti adhippāyo. Atha pana sāmikena",
  "tika-vin09t13:100_13": "dhure nikkhittepi abhiyuñjako dhuraṁ anikkhipitvāva ‘‘imaṁ suṭṭhu pīḷetvā mama āṇāpavattiṁ",
  "tika-vin09t13:100_14": "dassetvā kiṅkārappaṭissāvibhāve ṭhapetvā dassāmī’’ti dātabbabhāve saussāho, rakkhati",
  "tika-vin09t13:100_15": "tāva. Athāpi abhiyuñjako acchinditvā ‘‘na dāni imaṁ imassa dassāmī’’ti dhuraṁ nikkhipati,",
  "tika-vin09t13:100_16": "sāmiko pana dhuraṁ na nikkhipati, pakkhaṁ pariyesati, kālaṁ āgameti, ‘‘lajjiparisaṁ",
  "tika-vin09t13:100_17": "tāva labhāmi, pacchā jānissāmī’’ti gahaṇeyeva saussāho hoti, rakkhatiyeva. Yadā pana",
  "tika-vin09t13:100_18": "‘‘sopi na dassāmī’’ti, ‘‘sāmikopi na lacchāmī’’ti evaṁ ubho dhuraṁ nikkhipanti, tadā",
  "tika-vin09t13:100_19": "abhiyuñjakassa pārājikaṁ.",
  "tika-vin09t13:101_0": "Aññassa bhaṇḍaṁ harantoti vetanena vā mittabhāvena vā aññassa bhaṇḍaṁ haranto. Sīse",
  "tika-vin09t13:101_1": "bhāranti sīse ṭhitabhāraṁ. Sīsassa tāva purimagale galavāṭako, piṭṭhigale kesañci",
  "tika-vin09t13:101_2": "kesante āvaṭṭo hoti, galasseva ubhosu passesu kesañci kesā oruyha jāyanti, ye ‘‘kaṇṇacūḷikā’’ti",
  "tika-vin09t13:101_3": "vuccanti, tesaṁ adhobhāgo cāti ayaṁ heṭṭhimako paricchedo, tato upari sīsaṁ, etthantare",
  "tika-vin09t13:101_4": "ṭhitabhāranti vuttaṁ hoti. Khandhaṁ oropetīti ubhosu passesu kaṇṇacūḷikāhi paṭṭhāya",
  "tika-vin09t13:101_5": "heṭṭhā, kapparehi paṭṭhāya upari, piṭṭhigalāvaṭṭato ca galavāṭakato ca paṭṭhāya heṭṭhā,",
  "tika-vin09t13:101_6": "piṭṭhivemajjhāvaṭṭato ca uraparicchedamajjhe, hadayāvāṭakato ca paṭṭhāya upari khandho, taṁ oropeti.",
  "tika-vin09t13:102_0": "Ayaṁ panettha vinicchayo – yo bhikkhu ‘‘idaṁ gahetvā ettha yāhī’’ti (pārā. aṭṭha.",
  "tika-vin09t13:102_1": "1.101) sāmikehi anāṇatto sayameva ‘‘mayhaṁ idaṁ nāma detha, ahaṁ vo bhaṇḍaṁ vahāmī’’ti",
  "tika-vin09t13:102_2": "tesaṁ bhaṇḍaṁ sīsena ādāya gacchanto theyyacittena taṁ bhaṇḍaṁ āmasati, dukkaṭaṁ.",
  "tika-vin09t13:102_3": "Yathāvuttasīsaparicchedaṁ anatikkamantova ito cito ca ghaṁsanto sāretipi paccāsāretipi,",
  "tika-vin09t13:102_4": "thullaccayaṁ. Khandhaṁ oropitamatte kiñcāpi sāmikānaṁ ‘‘vahatū’’ti cittaṁ atthi,",
  "tika-vin09t13:102_5": "tehi pana anāṇattattā pārājikaṁ. Khandhaṁ pana anoropetvāpi sīsato kesaggamattampi",
  "tika-vin09t13:102_6": "cāventassa pārājikaṁ. Yamakabhārassa pana eko bhāgo sīse patiṭṭhāti, eko piṭṭhiyaṁ,",
  "tika-vin09t13:102_7": "tattha dvinnaṁ ṭhānānaṁ vasena vinicchayo veditabbo. Ayaṁ pana suddhasīsabhārasseva",
  "tika-vin09t13:102_8": "vasena vutto. Yo cāyaṁ sīsabhāre vutto, khandhabhārādīsupi ayameva vinicchayo veditabbo.",
  "tika-vin09t13:103_0": "Upanikkhittaṁ bhaṇḍanti saṅgopanatthāya attano hatthe parehi ṭhapitabhaṇḍaṁ. Ahaṁ",
  "tika-vin09t13:103_1": "na gaṇhāmīti sambandho. Atītatthe cetaṁ vattamānavacanaṁ, nāhaṁ gahesinti attho.",
  "tika-vin09t13:103_2": "Dukkaṭaṁ (pārā. aṭṭha. 1.111) sampajānamusāvādepi adinnādānassa pubbapayogattā. ‘‘Kiṁ",
  "tika-vin09t13:103_3": "tumhe bhaṇatha, nevidaṁ mayhaṁ anurūpaṁ, na tumhāka’’ntiādīni vadantassāpi dukkaṭameva.",
  "tika-vin09t13:103_4": "Sāmikassa vimatiṁ uppādetīti ‘‘raho mayā etassa hatthe ṭhapitaṁ, na añño koci jānāti,",
  "tika-vin09t13:103_5": "dassati nu kho me, no’’ti sāmikassa vimatiṁ uppādeti. Dhuraṁ nikkhipatīti tassa pharusādibhāvaṁ",
  "tika-vin09t13:103_6": "disvā ussāhaṁ ṭhapeti. Tatra sacāyaṁ bhikkhu ‘‘kilametvā naṁ dassāmī’’ti dāne saussāho,",
  "tika-vin09t13:103_7": "rakkhati tāva. Sace so dāne nirussāho, bhaṇḍasāmiko pana gahaṇe saussāho, rakkhateva.",
  "tika-vin09t13:103_8": "Yadi pana so tasmiṁ dāne nirussāho, bhaṇḍasāmikopi ‘‘na mayhaṁ dassatī’’ti dhuraṁ",
  "tika-vin09t13:103_9": "nikkhipati, evaṁ ubhinnaṁ dhuranikkhepena bhikkhuno pārājikaṁ. Yadipi mukhena ‘‘dassāmī’’ti",
  "tika-vin09t13:103_10": "vadati, cittena pana adātukāmo, evampi sāmikassa dhuranikkhepena bhikkhuno pārājikaṁ.",
  "tika-vin09t13:104_0": "Sahabhaṇḍahārakaṁnessāmīti ‘‘sahabhaṇḍahārakaṁ bhaṇḍaṁ nessāmī’’ti cintetvā. Paṭhamaṁ",
  "tika-vin09t13:104_1": "pādaṁ atikkāmetīti bhaṇḍahārakaṁ tajjetvā tassa gamanapathaṁ vāretvā attanā rucitamaggaṁ",
  "tika-vin09t13:104_2": "ekapādaṁ atikkāmeti. Thalaṭṭhanti (pārā. aṭṭha. 1.95) thale nikkhittaṁ, bhūmitale",
  "tika-vin09t13:104_3": "vā pāsāṇapabbatatalādīsu vā yattha katthaci paṭicchanne vā appaṭicchanne vā ṭhapitanti",
  "tika-vin09t13:104_4": "attho. Phandāpeti, thullaccayanti yo phandāpeti , tassa payoge payoge thullaccayaṁ,",
  "tika-vin09t13:104_5": "āmasane dukkaṭaṁ, phandāpane thullaccayañca visuṁ visuṁ theyyacittena āmasanaphandāpanapayoge",
  "tika-vin09t13:104_6": "karontasseva hoti. ‘‘Ekapayogena gaṇhantassa pana uddhāre pārājikameva, na dukkaṭathullaccayānī’’ti",
  "tika-vin09t13:104_7": "vadanti. Ṭhānāti ṭhitaṭṭhānato. Sace taṁ thalaṭṭhaṁ rāsikataṁ hoti, antokumbhiyaṁ",
  "tika-vin09t13:104_8": "bhājanagatakaraṇamuṭṭhicchedanavinicchayena vinicchinitabbaṁ. Sace ekābaddhaṁ silesaniyyāsādi,",
  "tika-vin09t13:104_9": "pakkamadhuphāṇitavinicchayena vinicchinitabbaṁ. Sace garukaṁ hoti bhārabaddhaṁ lohapiṇḍitelamadhughaṭādi",
  "tika-vin09t13:104_10": "vā, kumbhiyaṁ ṭhānācāvanavinicchayena vinicchinitabbaṁ. Saṅkhalikābaddhassa ca ṭhānabhedo",
  "tika-vin09t13:104_11": "sallakkhetabbo. Pattharitvā ṭhapitaṁ pana pāvārattharaṇakaṭasārakādiṁ ujukaṁ gahetvā",
  "tika-vin09t13:104_12": "ākaḍḍhati, pārimante orimantena phuṭṭhokāsaṁ atikkante pārājikaṁ. Tatheva gahetvā",
  "tika-vin09t13:104_13": "parato pellati, pārimante phuṭṭhokāsaṁ orimante atikkante pārājikaṁ. Vāmato vā dakkhiṇato",
  "tika-vin09t13:104_14": "vā apanāmentassa vāmantena vā dakkhiṇantena vā phuṭṭhokāsaṁ dakkhiṇante vā vāmante",
  "tika-vin09t13:104_15": "vā atikkante pārājikaṁ. Veṭhetvā uddharati, kesaggamattaṁ ākāsagataṁ karontassa pārājikaṁ.",
  "tika-vin09t13:105_0": "Sako hattho sahattho, tena nibbatto, tassa vā sambandhīti sāhatthiko, avahāro. Āṇāpanaṁ",
  "tika-vin09t13:105_1": "āṇatti, tāya āṇattiyā nibbatto avahāro āṇattiko. Nissajjanaṁ nissaggo, suṅkaghātaṭṭhāne,",
  "tika-vin09t13:105_2": "parikappitokāse ca ṭhatvā bhaṇḍassa bahi nipātanaṁ, nissaggova nissaggiyo. Kiriyāsiddhito",
  "tika-vin09t13:105_3": "puretarameva pārājikāpattisaṅkhātaṁ atthaṁ sādhetīti atthasādhako. Dhurassa ālayasaṅkhātassa",
  "tika-vin09t13:105_4": "bhārassa nikkhipanaṁ pariccajanaṁ nirussāhabhāvāpajjanaṁ dhuranikkhepo. Idāni byañjane",
  "tika-vin09t13:105_5": "ādaraṁ akatvā tesaṁ atthamattameva dassento ‘‘tattha sāhatthiko nāmā’’tiādimāha.",
  "tika-vin09t13:105_6": "Sahatthāti sahatthena. Karaṇatthe hi idaṁ nissakkavacanaṁ. ‘‘Asukassa bhaṇḍaṁ avaharā’’ti",
  "tika-vin09t13:105_7": "aññaṁ āṇāpetīti etthāpi āṇattikkhaṇe eva āpatti daṭṭhabbā. Yadi evaṁ imassa, atthasādhakassa",
  "tika-vin09t13:105_8": "ca ko visesoti? Taṁ khaṇaṁ eva gahaṇe niyuñjanaṁ āṇattikapayogo, kālantarena gahaṇatthaṁ",
  "tika-vin09t13:105_9": "niyogo atthasādhakoti (sārattha. ṭī. 2.92; vi. vi. ṭī. 1.92) ayametesaṁ visesoti.",
  "tika-vin09t13:105_10": "Tenevāha ‘‘asukassa bhaṇḍaṁ yadā sakkosi, tadā taṁ avaharāti āṇāpetī’’ti.",
  "tika-vin09t13:106_0": "Suṅkaghātaparikappitokāsānanti suṅkaghātañca parikappitokāso ca suṅkaghātaparikappitokāsā,",
  "tika-vin09t13:106_1": "tesaṁ. Tattha suṅkaghātanti (pārā. aṭṭha. 1.113) rukkhapabbatādisaññāṇena niyamitassa",
  "tika-vin09t13:106_2": "suṅkaṭṭhānassetaṁ adhivacanaṁ. Tañhi yasmā tato rājadeyyabhāgaṁ suṅkaṁ adatvā nīharantā",
  "tika-vin09t13:106_3": "rañño suṅkaṁ hananti vināsenti, tasmā ‘‘suṅkaghāta’’nti vuttaṁ.",
  "tika-vin09t13:107_0": "Koci parapariveṇādīni paviṭṭho kiñci lobhaneyyabhaṇḍaṁ disvā dvārappamukhādivasena",
  "tika-vin09t13:107_1": "yaṁ ṭhānaṁ ‘‘sace maṁ etthantare passissanti, daṭṭhukāmatāya gahetvā vicaranto viya",
  "tika-vin09t13:107_2": "dassāmi, no ce passissanti, harissāmī’’ti parikappeti, ayaṁ parikappitokāso. Āṇattikkhaṇeyeva",
  "tika-vin09t13:107_3": "pārājikanti (pārā. aṭṭha. 1.121) atthasādhakacetanākkhaṇeyeva pārājikaṁ. Sacepi avahārako",
  "tika-vin09t13:107_4": "saṭṭhivassātikkamenapi taṁ bhaṇḍaṁ avaharati, āṇāpako ca antarāyeva kālaṁ karoti,",
  "tika-vin09t13:107_5": "hīnāya vā āvattati, assamaṇova hutvā kālaṁ vā karissati, hīnāya vā āvattissati, avahārakassa",
  "tika-vin09t13:107_6": "pana avahārakkhaṇeyeva pārājikaṁ. Pādagghanakatelanti (pārā. aṭṭha. 1.94) ettha pādo",
  "tika-vin09t13:107_7": "nāma kahāpaṇassa catuttho bhāgo, taṁ agghatīti pādagghanakaṁ, pādagghanakañca taṁ",
  "tika-vin09t13:107_8": "telañcāti pādagghanakatelaṁ. Upāhanā ādi yesaṁ vatthūnaṁ tāni upāhanādīni. Ādisaddena",
  "tika-vin09t13:107_9": "dukūlasāṭakacammakkhaṇḍādīnaṁ gahaṇaṁ. Pakkhipatīti theyyacittena pakkhipati. Tenāha",
  "tika-vin09t13:107_10": "‘‘hatthato muttamatteyeva pārājika’’nti sace pana attanopi kumbhiyaṁ añño sappiṁ",
  "tika-vin09t13:107_11": "vā telaṁ vā ākirati, tatra cāyaṁ theyyacittena telapivanakaṁ bhaṇḍaṁ pakkhipati,",
  "tika-vin09t13:107_12": "vuttanayeneva pārājikaṁ.",
  "tika-vin09t13:108_0": "Kāyena vā vācāya vā payuñjanaṁ āṇāpanaṁ payogo, āṇattassa bhaṇḍaggahaṇato pubbattā",
  "tika-vin09t13:108_1": "pubbo, iti pubbo ca so payogo cāti pubbapayogo. Payogena saha vattamāno avahāro sahapayogo.",
  "tika-vin09t13:108_2": "Samaṁ ekī hutvā vidahitvā mantetvā avaharaṇaṁ saṁvidhāvahāro, aññamaññaṁ saññuppattiyā",
  "tika-vin09t13:108_3": "katāvahāroti vuttaṁ hoti. Pubbaṇhādikālaparicchedena sañjānanaṁ saṅketo, tassa kammaṁ",
  "tika-vin09t13:108_4": "saṅketakammaṁ. Nimittassa kammaṁ nimittakammaṁ, saññuppādanatthaṁ kassaci nimittassa",
  "tika-vin09t13:108_5": "karaṇanti attho. Tatthāti yathāvuttesu pubbapayogādīsu pañcasu. Khilādīni saṅkāmetvā",
  "tika-vin09t13:108_6": "khettādiggahaṇavasenāti khilaṁ, rajjuṁ, vatiṁ, mariyādaṁ vā pākāraṁ vā saṅkāmetvā",
  "tika-vin09t13:108_7": "khettaggahaṇavasena, khilaṁ, rajjuṁ, vatiṁ, mariyādaṁ vā pākāraṁ vā saṅkāmetvā vatthuggahaṇavasena.",
  "tika-vin09t13:108_8": "Sace pana dvīhi khilehi gahetabbaṁ hoti, paṭhame khile thullaccayaṁ, dutiye pārājikaṁ",
  "tika-vin09t13:108_9": "(pārā. aṭṭha. 1.104). Sace tīhi gahetabbaṁ hoti, paṭhame dukkaṭaṁ, dutiye thullaccayaṁ,",
  "tika-vin09t13:108_10": "tatiye pārājikaṁ. Evaṁ bahukesupi avasāne dve ṭhapetvā purimehi dukkaṭaṁ, avasāne",
  "tika-vin09t13:108_11": "dvinnaṁ ekena thullaccayaṁ , itarena pārājikaṁ. Rajjupasāraṇādīsupi eseva nayo. Yaṁ",
  "tika-vin09t13:108_12": "pana samantapāsādikāyaṁ ‘‘tañca kho sāmikānaṁ dhuranikkhepenā’’ti (pārā. aṭṭha. 1.104)",
  "tika-vin09t13:108_13": "vuttaṁ, taṁ ‘‘khettaṁ abhiyuñjati, āpatti dukkaṭassā’’tiādi (pārā. 104) -adhikāre",
  "tika-vin09t13:108_14": "vuttattā abhiyogavasena gahaṇaṁ sandhāyāti daṭṭhabbaṁ. Saṁvidahitvāti etasseva vevacanaṁ.",
  "tika-vin09t13:108_15": "Saṁmantayitvāti ekacchandatāya ekajjhāsayatāya bhaṇitvāti attho. Imasmiṁ avahāre",
  "tika-vin09t13:108_16": "asammohatthaṁ ‘‘evaṁ saṁvidahitvā gatesu hī’’tiādimāha. Sañjānanakammanti pubbaṇhādikālaparicchedavasena",
  "tika-vin09t13:108_17": "saññāṇakaraṇaṁ. Tenāha ‘‘sace hī’’tiādi.",
  "tika-vin09t13:109_0": "Ettha ca ‘‘purebhattaṁ avaharā’’ti vutte (pārā. aṭṭha. 1.119) ajja vā purebhattaṁ",
  "tika-vin09t13:109_1": "avaharatu, sve vā, anāgate vā saṁvacchare, natthi visaṅketo, ubhinnampi pārājikaṁ.",
  "tika-vin09t13:109_2": "Sace pana ‘‘ajja purebhattaṁ avaharā’’ti vutte sve avaharati. ‘‘Ajjā’’ti niyamitaṁ",
  "tika-vin09t13:109_3": "saṅketaṁ atikkamma pacchā avahaṭaṁ hoti. Sace ‘‘sve purebhattaṁ avaharā’’ti vutte",
  "tika-vin09t13:109_4": "ajja purebhattaṁ avaharati, ‘‘sve’’ti niyamitaṁ taṁ saṅketaṁ apatvā pure avahaṭaṁ",
  "tika-vin09t13:109_5": "hoti, evaṁ avaharantassa avahārakasseva pārājikaṁ, mūlaṭṭhassa anāpatti. ‘‘Sveva",
  "tika-vin09t13:109_6": "purebhatta’’nti vutte tadaheva vā, sve pacchābhattaṁ vā avaharantopi taṁsaṅketato",
  "tika-vin09t13:109_7": "pure ca pacchā ca avaharati. Yo pana evaṁakatvā yathāparicchinnakālameva avaharati,",
  "tika-vin09t13:109_8": "ayaṁ saṅketato apure apacchā taṁ avaharatīti veditabbo. Esa nayo pacchābhattarattindivesupi,",
  "tika-vin09t13:109_9": "purimayāmamajjhimayāmapacchimayāmakāḷajuṇhamāsautusaṁvaccharādivasenāpi ettha saṅketavisaṅketatā",
  "tika-vin09t13:109_10": "veditabbā. Parabhaṇḍāvahārasaññuppādassa hetuttā akkhinikhaṇādīneva nimittanti akkhinikhaṇādinimittaṁ,",
  "tika-vin09t13:109_11": "tassa karaṇaṁ akkhinikhaṇādinimittakaraṇaṁ. Ādisaddena bhamukukkhepasīsakampanahatthalaṅghanapāṇippahāraaṅguliphoṭanagīvunnāmanaukkāsanādianekappakāraṁ",
  "tika-vin09t13:109_12": "saṅgaṇhāti. Sesamettha saṅketakamme vuttanayameva.",
  "tika-vin09t13:110_0": "Theno vuccati coro, tassa bhāvo theyyaṁ, tena avaharaṇaṁ theyyāvahāro. Pasayha abhibhavitvā",
  "tika-vin09t13:110_1": "avaharaṇaṁ pasayhāvahāro. Vatthasuttādikaṁ paricchijja kappanaṁ parikappo, tena avaharaṇaṁ",
  "tika-vin09t13:110_2": "parikappāvahāro. Tiṇapaṇṇādīhi paṭicchannassa avahāro paṭicchannāvahāro. Kusena avahāro",
  "tika-vin09t13:110_3": "kusāvahāro. Kūṭamānakūṭakahāpaṇādīhīti ettha kūṭamānaṁ (dī. ni. aṭṭha. 1.10; ma.",
  "tika-vin09t13:110_4": "ni. aṭṭha. 1.293; pu. pa. aṭṭha. 179) nāma hadayabhedasikhābhedarajjubhedavasena",
  "tika-vin09t13:110_5": "tividhaṁ mānakūṭaṁ. Tattha hadayanti nāḷiādimānabhājanānaṁ abbhantaraṁ, tassa bhedo",
  "tika-vin09t13:110_6": "chiddakaraṇaṁ hadayabhedo, so sappitelādiminanakāle labbhati. Tāni hi gaṇhanto heṭṭhāchiddena",
  "tika-vin09t13:110_7": "mānena ‘‘saṇikaṁ āsiñcā’’ti vatvā antobhājane bahuṁ paggharāpetvā gaṇhāti, dadanto",
  "tika-vin09t13:110_8": "ca chiddaṁ pidhāya sīghaṁ pūretvā deti.",
  "tika-vin09t13:111": "Sikhābhedo pana tilataṇḍulādiminanakāle labbhati. Tāni hi gaṇhanto saṇikaṁ sikhaṁ ussāpetvā gaṇhāti, dadanto vegena pūretvā sikhaṁ chindanto deti.",
  "tika-vin09t13:112": "Rajjubhedo khettavatthuminanakāle labbhati. Khettādiṁ minantā hi amahantampi mahantaṁ katvā minanti, mahantampi amahantaṁ.",
  "tika-vin09t13:113_0": "Tambakaṁsādimayo kūṭo kahāpaṇo kūṭakahāpaṇo. Ādisaddena tulākūṭakaṁsakūṭavañcanādiṁ",
  "tika-vin09t13:113_1": "saṅgaṇhāti. Tattha tulākūṭaṁ rūpakūṭaṁ, aṅgakūṭaṁ, gahaṇakūṭaṁ, paṭicchannakūṭanti",
  "tika-vin09t13:113_2": "catubbidhaṁ hoti. Tattha rūpakūṭaṁ nāma dve tulā samarūpā katvā gaṇhanto mahatiyā",
  "tika-vin09t13:113_3": "gaṇhāti, dadanto khuddikāya deti. Aṅgakūṭaṁ nāma gaṇhanto pacchābhāge hatthena tulaṁ",
  "tika-vin09t13:113_4": "akkamati, dadanto pubbabhāge akkamati. Gahaṇakūṭaṁ nāma gaṇhanto mūle rajjuṁ gaṇhāti,",
  "tika-vin09t13:113_5": "dadanto agge. Paṭicchannakūṭaṁ nāma tulaṁ susiraṁ katvā anto ayacuṇṇaṁ pakkhipitvā",
  "tika-vin09t13:113_6": "gaṇhanto taṁ pacchābhāge karoti, dadanto aggabhāge.",
  "tika-vin09t13:114_0": "Kaṁso vuccati suvaṇṇapāti, tāya vañcanaṁ kaṁsakūṭaṁ. Kathaṁ? Ekaṁ suvaṇṇapātiṁ katvā",
  "tika-vin09t13:114_1": "aññā dve tisso lohapātiyo suvaṇṇavaṇṇā karonti. Tato janapadaṁ gantvā kiñcideva aḍḍhaṁ",
  "tika-vin09t13:114_2": "kulaṁ pavisitvā ‘‘suvaṇṇabhājanāni kiṇāthā’’ti vatvā agghe pucchite samagghataraṁ",
  "tika-vin09t13:114_3": "dātukāmā honti . Tato tehi ‘‘kathaṁ imesaṁ suvaṇṇabhāvo jānitabbo’’ti vutte ‘‘vīmaṁsitvā",
  "tika-vin09t13:114_4": "gaṇhathā’’ti suvaṇṇapātiṁ pāsāṇe ghaṁsitvā sabbā pātiyo datvā gacchati.",
  "tika-vin09t13:115_0": "Vañcanaṁ nāma tehi tehi upāyehi paresaṁ vañcanaṁ. Tatridamekaṁ vatthu – eko kira",
  "tika-vin09t13:115_1": "luddako migañca migapotakañca gahetvā āgacchati, tameko dhutto ‘‘kiṁ bho migo agghati,",
  "tika-vin09t13:115_2": "kiṁ migapotako’’ti āha. ‘‘Migo dve kahāpaṇe, migapotako eka’’nti vutte ekaṁ kahāpaṇaṁ",
  "tika-vin09t13:115_3": "datvā migapotakaṁ gahetvā thokaṁ gantvā nivattento ‘‘na me bho migapotakena attho,",
  "tika-vin09t13:115_4": "migaṁ me dehī’’ti āha. ‘‘Tena hi dve kahāpaṇe dehī’’ti āha. So āha ‘‘nanu bho mayā",
  "tika-vin09t13:115_5": "paṭhamaṁ eko kahāpaṇo dinno’’ti. Āma dinno, imaṁ migapotakaṁ gaṇha, evaṁ so ca kahāpaṇo",
  "tika-vin09t13:115_6": ", ayañca kahāpaṇagghanako migapotakoti dve kahāpaṇā bhavissantīti. So ‘‘kāraṇaṁ vadatī’’ti",
  "tika-vin09t13:115_7": "sallakkhetvā migapotakaṁ gahetvā migaṁ adāsīti.",
  "tika-vin09t13:116_0": "Pasayhāti (pārā. aṭṭha. 1.138) pare abhibhuyya. Gāmaṁ ghātentīti gāmaghātakā, gāmaṁ",
  "tika-vin09t13:116_1": "paharantā corā, te ādi yesaṁ te gāmaghātakādayo. Ādisaddena cettha panthaghātakādīnaṁ",
  "tika-vin09t13:116_2": "gahaṇaṁ. Uddhāreyeva pārājikanti ‘‘sace sāṭako bhavissati, gaṇhissāmī’’ti parikappassa",
  "tika-vin09t13:116_3": "pavattattā, sāṭakassa ca tattha sabbhāvato. Padavārena kāretabboti bhūmiyaṁ anikkhipitvāva",
  "tika-vin09t13:116_4": "vīmaṁsitattā vuttaṁ. Bhaṇḍadeyyanti yaṁ parassa naṭṭhaṁ, tassa mūlaṁ vā tadeva vā",
  "tika-vin09t13:116_5": "bhaṇḍaṁ dātabbanti attho.",
  "tika-vin09t13:117": "Tassāti yo evaṁ parikappeti, tassa. Imassa ‘‘avahāro hotī’’ti iminā sambandho.",
  "tika-vin09t13:118_0": "Paresanti kīḷantānaṁ, pavisantānaṁ vā paresaṁ manussānaṁ. ‘‘Pacchā gaṇhissāmī’’ti",
  "tika-vin09t13:118_1": "paṁsunā vā paṇṇena vā paṭicchādetīti ‘‘sace idāneva onamitvā gaṇhissāmi, ‘kiṁ samaṇo",
  "tika-vin09t13:118_2": "gaṇhātī’ti maṁ jānitvā viheṭheyyuṁ pacchā gaṇhissāmī’’ti paṁsunā vā paṇṇena vā paṭicchādeti.",
  "tika-vin09t13:118_3": "Uddhāro natthīti ṭhānācāvanaṁ natthīti attho. Sāmikāti antāgāmaṁ pavisitukāmā bhaṇḍasāmikā",
  "tika-vin09t13:118_4": "manussā. Uddhāreti uddharaṇe, ṭhānācāvaneti attho . Ṭhānācāvanañcettha heṭṭhā vuttanayānusārena",
  "tika-vin09t13:118_5": "veditabbaṁ. Pavesetīti ṭhānācāvanavasena paveseti, heṭṭhimantena phuṭṭhokāsaṁ kesaggamattampi",
  "tika-vin09t13:118_6": "uparimantena atikkāmento pavesetīti attho.",
  "tika-vin09t13:119_0": "Samagghataranti appagghataraṁ. Uddhaṭamatte avahāroti sakabhāvappayogassa niṭṭhāpitattā,",
  "tika-vin09t13:119_1": "na atthasādhakavasena. Uddhāre rakkhati attano koṭṭhāse pātetukāmatāya uddhaṭattā.",
  "tika-vin09t13:119_2": "Eseva nayo pātanepi rakkhatīti etthāpi. ‘‘Uddhāreyeva rakkhatī’’ti imināva pātane",
  "tika-vin09t13:119_3": "na rakkhatīti atthe siddhepi atthasādhakavasena atthaṁ dassetuṁ ‘‘taṁ uddharitvā’’tiādi",
  "tika-vin09t13:119_4": "vuttaṁ. Sace pana dvīsupi koṭṭhāsesu patitadaṇḍake adassanaṁ gameti (pārā. aṭṭha.",
  "tika-vin09t13:119_5": "1.138), tato avasesabhikkhūsu gatesu itaro ‘‘mayhaṁ, bhante, daṇḍako na paññāyatī’’ti,",
  "tika-vin09t13:119_6": "‘‘mayhampi, āvuso, na paññāyatī’’ti, ‘‘katamo pana, bhante, mayhaṁ bhāgo’’ti. ‘‘Ayaṁ",
  "tika-vin09t13:119_7": "tuyhaṁ bhāgo’’ti attano bhāgaṁ dasseti. Tasmiṁ vivaditvā vā avivaditvā vā taṁ gaṇhitvā",
  "tika-vin09t13:119_8": "gate itaro tassa bhāgaṁ uddharati, uddhāre pārājikaṁ. Sacepi tena ‘‘ahaṁ mama bhāgaṁ",
  "tika-vin09t13:119_9": "tuyhaṁ na demi, tvaṁ pana attano bhāgaṁ ñatvā gaṇhā’’ti vuttepi ‘‘nāyaṁ mamā’’ti",
  "tika-vin09t13:119_10": "jānantopi tasseva bhāgaṁ gaṇhāti, uddhāre pārājikaṁ. Sace pana itaro ‘‘ayaṁ tuyhaṁ",
  "tika-vin09t13:119_11": "bhāgo, ayaṁ mayhaṁ bhāgoti kiṁ iminā vivādenā’’ti cintetvā ‘‘mayhaṁ vā patto hotu,",
  "tika-vin09t13:119_12": "tumhākaṁ vā, yo varabhāgo, taṁ tumhe gaṇhathā’’ti vadati, dinnakaṁ nāma gahitaṁ hoti,",
  "tika-vin09t13:119_13": "natthettha avahāro. Sace so vivādabhīruko bhikkhu ‘‘yaṁ tuyhaṁ ruccati, taṁ gaṇhā’’ti",
  "tika-vin09t13:119_14": "vutto attano pattaṁ varabhāgaṁ ṭhapetvā lāmakaṁyeva gahetvā gacchati, tato itarassa",
  "tika-vin09t13:119_15": "vicinitāvasesaṁ gaṇhantassāpi avahāro nattheva. Evamimāni pañca pañcakāni samodhānetvā",
  "tika-vin09t13:119_16": "ime pañcavīsati avahārā veditabbā. Niṭṭhito ‘‘ādiyeyyā’’ti imassa padassa vinicchayo.",
  "tika-vin09t13:119_17": "Tenāha ‘‘iti yaṁ vuttaṁ…pe… yassattho pakāsito hotī’’ti.",
  "tika-vin09t13:120_0": "Rājānoti kiñcāpi avisesena vuttaṁ, aparādhānurūpaṁ pana chejjabhejjānusāsako pamāṇabhūtova",
  "tika-vin09t13:120_1": "idhādhippetoti āha ‘‘rājānoti idaṁ bimbisāraṁyeva sandhāya vutta’’nti. So hi dhammikarājattā",
  "tika-vin09t13:120_2": "yathāpaveṇiyāva karoti. Aññe pana kākaṇikamattassapi sīsaṁ chindeyyuṁ , bahukassāpi",
  "tika-vin09t13:120_3": "na vā kiñci kareyyuṁ. Tenāha ‘‘aññe panā’’tiādi. Hananaṁ nāma pothanañceva chedanañcāti",
  "tika-vin09t13:120_4": "āha ‘‘hatthādīhi vā’’tiādi. Ādisaddena pādakasāvettaaḍḍhadaṇḍakānaṁ gahaṇaṁ. Rajjubandhanādīhīti",
  "tika-vin09t13:120_5": "ādisaddena andubandhanasaṅkhalikābandhanagharabandhananagarabandhanapurisaguttīnaṁ",
  "tika-vin09t13:120_6": "gahaṇaṁ. Nīhareyyunti raṭṭhato nikkhāmeyyuṁ. Corosi…pe… thenosīti ettha ‘‘paribhāseyyu’’nti",
  "tika-vin09t13:120_7": "padaṁ ajjhāharitabbaṁ ūnattā padappayogassa. Tenāha ‘‘imehi vacanehi paribhāseyyu’’nti.",
  "tika-vin09t13:120_8": "Yathārūpaṁ pana yasmā pādato paṭṭhāya hoti, tasmā ‘‘pādassa vā pādārahassa vā’’ti",
  "tika-vin09t13:120_9": "āha. Porāṇakassa kahāpaṇassa catuttho bhāgo pādo, pādaṁ arahatīti pādāraho, tassa",
  "tika-vin09t13:120_10": "pādassa vā pādārahassa vā. Ettha ca pādena kahāpaṇassa catutthabhāgaṁ akappiyabhaṇḍameva",
  "tika-vin09t13:120_11": "dasseti, pādārahena pādagghanakaṁ kappiyabhaṇḍaṁ. Ettāvatā heṭṭhimantadassanena sabbākārena",
  "tika-vin09t13:120_12": "dutiyapārājikappahonakavatthu dassitaṁ hotīti daṭṭhabbaṁ. Porāṇakassāti (sārattha.",
  "tika-vin09t13:120_13": "ṭī. 2.88; vi. vi. ṭī. 1.88) porāṇasatthānurūpaṁ uppāditassa lakkhaṇasampannassa nīlakahāpaṇasadisassa",
  "tika-vin09t13:120_14": "kahāpaṇassa. Etena rudradāmakādīni paṭikkhipati.",
  "tika-vin09t13:121_0": "Evaṁ asādhāraṇavinicchayaṁ dassetvā idāni sādhāraṇavinicchayaṁ dassetuṁ ‘‘rājagahe’’tiādimāha.",
  "tika-vin09t13:121_1": "Raññoti bimbisārarañño. Māsako nāma porāṇakassa kahāpaṇassa vīsatimo bhāgo. Yo loke",
  "tika-vin09t13:121_2": "‘‘mañjeṭṭhī’’tipi vuccati. Idāni imasmiṁ adinnādāne vinicchayaṁ dassetuṁ ‘‘sabbatthā’’tiādi",
  "tika-vin09t13:121_3": "vuttaṁ. Sabbatthāti ūnamāsakātirekamāsakapañcamāsakesu. Parihīnāparihīnavasenāti",
  "tika-vin09t13:121_4": "agghassa parihīnāparihīnavasena. Ayamettha saṅkhepo , vitthāro pana evaṁ veditabbo",
  "tika-vin09t13:121_5": "– idañhi adinnādānaṁ vinicchinantena otiṇṇe vatthusmiṁ sahasā avinicchinitvā pañca",
  "tika-vin09t13:121_6": "ṭhānāni oloketabbāni. Yāni sandhāya porāṇā āhu –",
  "tika-vin09t13:122": "‘‘Vatthuṁ kālañca desañca, agghaṁ paribhogapañcamaṁ;",
  "tika-vin09t13:123": "Tulayitvā pañcaṭhānāni, dhāreyyatthaṁ vicakkhaṇo’’ti. (pārā. aṭṭha. 1.92);",
  "tika-vin09t13:124_0": "Tattha ca vatthūti bhaṇḍaṁ. Avahārakena hi ‘‘mayā idaṁ nāma avahaṭa’’nti vuttepi",
  "tika-vin09t13:124_1": "āpattiṁ anāropetvāva taṁ bhaṇḍaṁ sasāmikaṁ vā asāmikaṁ vāti upaparikkhitabbaṁ. Sasāmikepi",
  "tika-vin09t13:124_2": "sāmikānaṁ sālayabhāvo vā nirālayabhāvo vā upaparikkhitabbo. Sace tesaṁ sālayakāle",
  "tika-vin09t13:124_3": "avahaṭaṁ, bhaṇḍaṁ agghāpetvā āpatti kāretabbā. Sace nirālayakāle, na pārājikena kāretabbo.",
  "tika-vin09t13:124_4": "Bhaṇḍasāmikesu pana bhaṇḍaṁ āharāpentesu bhaṇḍaṁ dātabbaṁ. Ayamettha sāmīci. Evaṁ vatthu oloketabbaṁ.",
  "tika-vin09t13:125_0": "Kāloti avahārakālo. Tadeva hi bhaṇḍaṁ kadāci samagghaṁ hoti, kadāci mahagghaṁ. Tasmā",
  "tika-vin09t13:125_1": "taṁ bhaṇḍaṁ yasmiṁ kāle avahaṭaṁ, tasmiṁyeva kāle yo tassa aggho, tena agghena āpatti",
  "tika-vin09t13:125_2": "kāretabbā. Evaṁ kālo oloketabbo.",
  "tika-vin09t13:126_0": "Desoti avahāradeso. Tañhi bhaṇḍaṁ yasmiṁ dese avahaṭaṁ, tasmiṁyeva dese yo tassa",
  "tika-vin09t13:126_1": "aggho, tena agghena āpatti kāretabbā. Bhaṇḍuṭṭhānadese hi bhaṇḍaṁ samagghaṁ hoti,",
  "tika-vin09t13:126_2": "aññattha mahagghaṁ. Evaṁ deso oloketabbo.",
  "tika-vin09t13:127_0": "Agghoti (pārā. aṭṭha. 1.92) bhaṇḍaggho. Navabhaṇḍassa hi yo aggho, so pacchā parihāyati.",
  "tika-vin09t13:127_1": "Yathā navadhoto patto aṭṭha vā dasa vā agghati, so pacchā bhinno vā chiddo vā āṇigaṇṭhikāhato",
  "tika-vin09t13:127_2": "vā appaggho hoti, tasmā na sabbadā bhaṇḍaṁ pakatiaggheneva kātabbanti. Evaṁ aggho oloketabbo.",
  "tika-vin09t13:128_0": "Paribhogoti bhaṇḍassa paribhogo. Paribhogenāpi hi vāsiādibhaṇḍassa aggho parihāyati,",
  "tika-vin09t13:128_1": "tasmā evaṁ upaparikkhitabbaṁ – sace koci kassaci pādagghanakaṁ vāsiṁ harati, tatra",
  "tika-vin09t13:128_2": "vāsisāmiko pucchitabbo ‘‘tayā ayaṁ vāsi kittakena kītā’’ti. ‘‘Pādena, bhante’’ti.",
  "tika-vin09t13:128_3": "‘‘Kiṁ pana te kiṇitvāva ṭhapitā, udāhu taṁ valañjesī’’ti? Sace vadati ‘‘ekadivasaṁ",
  "tika-vin09t13:128_4": "me dantakaṭṭhaṁ vā rajanachalli vā pattapacanadāru vā chinnaṁ, ghaṁsitvā vā nisitā’’ti.",
  "tika-vin09t13:128_5": "Athassa porāṇo aggho bhaṭṭhoti veditabbo. Yathā ca vāsiyā, evaṁ añjaniyā vā añjanisalākāya",
  "tika-vin09t13:128_6": "vā kuñcikāya vā palālena vā thusehi vā iṭṭhakacuṇṇena vā ekavāraṁ ghaṁsitvā dhovanamattenāpi",
  "tika-vin09t13:128_7": "aggho bhassati. Tipumaṇḍalassa makaradantacchedanenāpi parimaddanamattenāpi, udakasāṭikāya",
  "tika-vin09t13:128_8": "sakiṁ nivāsanapārupanenāpi, paribhogasīsena aṁse vā sīse vā ṭhapanamattenāpi, taṇḍulādīnaṁ",
  "tika-vin09t13:128_9": "papphoṭanenāpi tato ekaṁ vā dve vā apanayanenapi, antamaso ekaṁ pāsāṇasakkharaṁ uddharitvā",
  "tika-vin09t13:128_10": "chaḍḍitamattenāpi, sappitelādīnaṁ bhājanantaraparivattanenapi, antamaso tato makkhikaṁ",
  "tika-vin09t13:128_11": "vā kipillikaṁ vā uddharitvā chaḍḍitamattenapi, guḷapiṇḍakassa madhurabhāvajānanatthaṁ",
  "tika-vin09t13:128_12": "nakhena vijjhitvā aṇumattaṁ gahitamattenapi aggho bhassati. Tasmā yaṁ kiñci pādagghanakaṁ",
  "tika-vin09t13:128_13": "vuttanayeneva sāmikena paribhogena ūnaṁ kataṁ hoti, na taṁ avahārako bhikkhu pārājikena",
  "tika-vin09t13:128_14": "kāretabboti. Evaṁ paribhogo oloketabbo.",
  "tika-vin09t13:129": "Evaṁ imāni tulayitvā pañca ṭhānāni dhāreyya atthaṁ vicakkhaṇo āpattiṁ vā anāpattiṁ vā garukaṁ vā lahukaṁ vā āpattiṁ yathāṭhāne ṭhapeyyāti.",
  "tika-vin09t13:130_0": "Evaṁ tattha vinicchayaṁ dassetvā idāni anāpattiṁ dassento ‘‘sakasaññissā’’tiādimāha.",
  "tika-vin09t13:130_1": "Tattha sakasaññissāti ‘‘mayhaṁ santakaṁ idaṁ bhaṇḍa’’nti evaṁ sakasaññissa parabhaṇḍampi",
  "tika-vin09t13:130_2": "gaṇhato gahaṇe anāpatti, gahitaṁ pana puna dātabbaṁ. Sace sāmikehi ‘‘dehī’’ti vutto",
  "tika-vin09t13:130_3": "na deti, tesaṁ dhuranikkhepe pārājikaṁ. Vissāsaggāheti (pārā. aṭṭha. 1.131) vissāsaggahaṇepi",
  "tika-vin09t13:130_4": "anāpatti. Vissāsaggāhalakkhaṇaṁ pana iminā suttena jānitabbaṁ –",
  "tika-vin09t13:131": "‘‘Anujānāmi, bhikkhave, pañcahaṅgehi samannāgatassa vissāsaṁ gahetuṁ, sandiṭṭho ca hoti, sambhatto ca ālapito ca jīvati ca jānāti ca ‘gahite me attamano’’’ti (mahāva. 356).",
  "tika-vin09t13:132_0": "Tattha sandiṭṭhoti diṭṭhamattakamitto. Sambhattoti daḷhamitto. Ālapitoti ‘‘mama santakaṁ",
  "tika-vin09t13:132_1": "yaṁ icchasi, taṁ gaṇheyyāsi, āpucchitvā gahaṇe kāraṇaṁ natthī’’ti vutto. Jīvatīti",
  "tika-vin09t13:132_2": "anuṭṭhānaseyyāya sayitopi yāva jīvitindriyupacchedaṁ na pāpuṇāti. Gahite ca attamanoti",
  "tika-vin09t13:132_3": "gahite tuṭṭhacitto. Evarūpassa santakaṁ ‘‘gahite me attamano bhavissatī’’ti jānantena",
  "tika-vin09t13:132_4": "gahetuṁ vaṭṭati. Anavasesapariyādānavasena cetāni pañcaṅgāni vuttāni. Vissāsaggāho",
  "tika-vin09t13:132_5": "pana tīhi aṅgehi ruhati. Kathaṁ? Sandiṭṭho, jīvati, gahite attamano, sambhatto, jīvati,",
  "tika-vin09t13:132_6": "gahite attamano, ālapito, jīvati, gahite attamanoti evaṁ.",
  "tika-vin09t13:133_0": "Yo pana jīvati, na ca gahite attamano hoti, tassa santakaṁ vissāsabhāvena gahitampi",
  "tika-vin09t13:133_1": "puna dātabbaṁ. Dadantena ca matakadhanaṁ tāva ye tassa dhane issarā gahaṭṭhā vā pabbajitā",
  "tika-vin09t13:133_2": "vā, tesaṁ dātabbaṁ. Anattamanassa santakaṁ tasseva dātabbaṁ. Yo pana paṭhamaṁyeva",
  "tika-vin09t13:133_3": "‘‘suṭṭhu kataṁ tayā mama santakaṁ gaṇhantenā’’ti vacībhedena vā cittuppādamattena",
  "tika-vin09t13:133_4": "vā anumoditvā pacchā kenaci kāraṇena kupito, so paccāharāpetuṁ na labhati. Yo ca",
  "tika-vin09t13:133_5": "adātukāmo, cittena pana adhivāseti, na kiñci vadati, sopi puna paccāharāpetuṁ na",
  "tika-vin09t13:133_6": "labhati. Yo pana ‘‘mayā tumhākaṁ santakaṁ gahita’’nti vā ‘‘paribhutta’’nti vā vutto",
  "tika-vin09t13:133_7": "gahitaṁ vā hotu, paribhuttaṁ vā, ‘‘mayā pana taṁ kenacideva karaṇīyena ṭhapitaṁ,",
  "tika-vin09t13:133_8": "pākatikaṁ kātuṁ vaṭṭatī’’ti vadati, ayaṁ paccāharāpetuṁ labhati.",
  "tika-vin09t13:134_0": "Tāvakāliketi ‘‘paṭidassāmi paṭikarissāmī’’ti evaṁ gaṇhantassa tāvakālikepi gahaṇe",
  "tika-vin09t13:134_1": "anāpatti. Gahitaṁ pana sace bhaṇḍasāmiko puggalo vā gaṇo vā ‘‘tuyhevetaṁ hotū’’ti",
  "tika-vin09t13:134_2": "anujānāti, iccetaṁ kusalaṁ. No ce anujānāti, āharāpente dātabbaṁ. Saṅghasantakaṁ",
  "tika-vin09t13:134_3": "pana paṭidātumeva vaṭṭati.",
  "tika-vin09t13:135_0": "Petapariggaheti ettha pana pettivisaye upapannāpi, kālaṁ katvā tasmiṁyeva attabhāve",
  "tika-vin09t13:135_1": "nibbattāpi, cātumahārājikādayo devāpi sabbe ‘‘petā’’tveva saṅkhyaṁ gatā, tesaṁ pariggahe",
  "tika-vin09t13:135_2": "anāpatti. Devatāya pana uddissa balikammaṁ karontehi rukkhādīsu laggitasāṭake vattabbameva",
  "tika-vin09t13:135_3": "natthi. Tañca kho ārakkhakehi apariggahite, pariggahitaṁ pana gahetuṁ na vaṭṭati",
  "tika-vin09t13:135_4": "(sārattha. ṭī. 2.131).",
  "tika-vin09t13:136_0": "Tiracchānagatapariggaheti nāgasupaṇṇādīnaṁ tiracchānagatānaṁ pariggahe. Sacepi hi",
  "tika-vin09t13:136_1": "devo vā nāgasupaṇṇo vā manussarūpena āpaṇaṁ pasāreti, tato cassa santakaṁ koci dibbacakkhuko",
  "tika-vin09t13:136_2": "bhikkhu taṁ ñatvā gahetvā gacchati, vaṭṭati.",
  "tika-vin09t13:137_0": "Paṁsukūlasaññissāti ‘‘asāmikaṁ idaṁ paṁsukūla’’nti evasaññissāpi gahaṇe anāpatti.",
  "tika-vin09t13:137_1": "Sace pana taṁ sasāmikaṁ hoti, āharāpente dātabbaṁ. Ummattakādīni pubbe vuttappakārāneva.",
  "tika-vin09t13:137_2": "Ādikammiko panettha dhaniyo . Avasesānaṁ pana rajakabhaṇḍikādicorānaṁ chabbaggiyādīnaṁ āpattiyeva.",
  "tika-vin09t13:138_0": "Sacittakehi tīhi samuṭṭhānehi idaṁ samuṭṭhātīti āha ‘‘adinnādānasamuṭṭhāna’’nti.",
  "tika-vin09t13:138_1": "Tathā hi sāhatthikaṁ kāyacittato samuṭṭhāti. Āṇattikaṁ vācācittato samuṭṭhāti. Sāhattikāṇattikaṁ",
  "tika-vin09t13:138_2": "kāyavācācittato samuṭṭhāti, tañca kho ‘‘bhāriyamidaṁ, tvaṁ ekapassaṁ gaṇha, ahaṁ",
  "tika-vin09t13:138_3": "ekapassa’’nti saṁvidhāya ubhayesaṁ payogena ekassa vatthuno ṭhānācāvane labbhati.",
  "tika-vin09t13:138_4": "‘‘Kāyavacīkamma’’nti avacanaṁ pana kāyavācānaṁ īdise ṭhāne aṅgamattattā. Yāya pana",
  "tika-vin09t13:138_5": "cetanāya samuṭṭhāpito payogo sāhatthiko vā āṇattiko vā padhānabhāvena ṭhānācāvanaṁ",
  "tika-vin09t13:138_6": "sādheti, tassā vasena āpatti kāretabbā. Aññathā sāhatthikaṁ vā āṇattikassa aṅgaṁ",
  "tika-vin09t13:138_7": "na hoti, āṇattikaṁ vā sāhatthikassāti idaṁ virujjhati. ‘‘Adinnaṁ ādiyāmī’’ti saññāya",
  "tika-vin09t13:138_8": "abhāvena muccanato saññāvimokkhaṁ. Kāyena kataṁ kammaṁ kāyakammaṁ, kāyadvārena katanti",
  "tika-vin09t13:138_9": "attho. Vacīkammanti etthāpi eseva nayo. Tuṭṭho vā bhīto vā majjhatto vā naṁ āpajjatīti",
  "tika-vin09t13:138_10": "tivedanaṁ. Sesaṁ paṭhamasikkhāpade vuttanayeneva veditabbaṁ.",
  "tika-vin09t13:139": "Dutiyapārājikavaṇṇanā niṭṭhitā.",
  "tika-vin09t13:140": "3. Tatiyapārājikavaṇṇanā",
  "tika-vin09t13:141_0": "Santi sahatthe upasaggo. Tena saddhiṁ ussukkavacanametaṁ ‘‘sañciccā’’ti āha ‘‘sañcetetvā’’tiādi.",
  "tika-vin09t13:141_1": "Ussukkavacananti ettha ussukkavacanaṁ (sārattha. ṭī. 2.172) nāma pubbakālakiriyāvacanaṁ.",
  "tika-vin09t13:141_2": "Ayañhi samānakattukesu pubbāparakālakiriyāvacanesu pubbakālakiriyāvacanassa niruttivohāro.",
  "tika-vin09t13:141_3": "Idāni ‘‘saddhiṁ cetetvā’’ti iminā saṅkhepena vuttamevatthaṁ pākaṭaṁ katvā dassetuṁ",
  "tika-vin09t13:141_4": "‘‘pāṇo’’tiādimāha. Tattha ‘‘pāṇo’’ti saññāya saddhiṁyevāti ‘‘pāṇo’’ti saññaṁ avijahitvā",
  "tika-vin09t13:141_5": "eva, ‘‘pāṇo’’ti saññuppattiyā anantaranti vuttaṁ hoti. Evañca katvā kathaṁ ekakkhaṇe",
  "tika-vin09t13:141_6": "ekassa cittassa ubhayārammaṇabhāvoti edisī codanā anavakāsāti daṭṭhabbaṁ. Keci pana",
  "tika-vin09t13:141_7": "‘‘ñātapariññāya diṭṭhasabhāvesu dhammesu tīraṇapariññāya tilakkhaṇaṁ āropetvā (sārattha.",
  "tika-vin09t13:141_8": "ṭī. 2.172) ‘rūpaṁ anicca’ntiādinā sabhāvena saddhiṁ ekakkhaṇe aniccādilakkhaṇajānanaṁ",
  "tika-vin09t13:141_9": "viya ‘pāṇo’ti saññāya saddhiṁyeva ‘vadhāmi na’nti jānātī’’ti vadanti. Apare pana",
  "tika-vin09t13:141_10": "ācariyā tatthāpi evaṁ na kathenti. Ettha ca manussaviggaho’’ti avatvā ‘‘pāṇo’’ti",
  "tika-vin09t13:141_11": "vacanaṁ ‘‘manusso aya’’nti ajānitvā kevalaṁ sattasaññāya ghātentassāpi pārājikabhāvadassanatthaṁ",
  "tika-vin09t13:141_12": "vuttaṁ. Cetetvāti cintetvā. Pakappetvāti abhivicāretvā, sanniṭṭhānaṁ karitvāti attho.",
  "tika-vin09t13:142_0": "Idāni manussaattabhāvaṁ ādito paṭṭhāya dassetuṁ ‘‘manussaviggaha’’ntiādimāha. Tattha",
  "tika-vin09t13:142_1": "kalalato paṭṭhāyāti paṭisandhiviññāṇena saddhiṁ uppannakalalarūpato paṭṭhāya. Kalalarūpaṁ",
  "tika-vin09t13:142_2": "nāma itthipurisānaṁ kāyavatthubhāvadasakavasena samatiṁsa rūpāni, napuṁsakānaṁ kāyavatthudasakavasena",
  "tika-vin09t13:142_3": "vīsati. Tattha itthipurisānaṁ kalalarūpaṁ jātiuṇṇāya ekena aṁsunā uddhaṭatelabindumattaṁ",
  "tika-vin09t13:142_4": "hoti acchaṁ vippasannaṁ. Vuttañhetaṁ aṭṭhakathāyaṁ –",
  "tika-vin09t13:143": "‘‘Tilatelassa yathā bindu, sappimaṇḍo anāvilo;",
  "tika-vin09t13:144": "Evaṁvaṇṇappaṭibhāgaṁ, ‘kalala’nti pavuccatī’’ti. (saṁ. ni. aṭṭha. 1.1.235; vibha. aṭṭha. 26; pārā. aṭṭha. 2.172);",
  "tika-vin09t13:145_0": "Evaṁ parittakaṁ vatthuṁ ādiṁ katvā yāva maraṇakālā etthantare anupubbena vuḍḍhippatto",
  "tika-vin09t13:145_1": "attabhāvo manussaviggaho nāmāti vuttaṁ hoti. Idañca yebhuyyavaseneva vuttaṁ. Opapātikasaṁsedajāpi",
  "tika-vin09t13:145_2": "hi manussā pārājikavatthuyeva. Kalalakālepīti paṭhamasattāhepi. Tattha hi santativasena",
  "tika-vin09t13:145_3": "pavattamānaṁ kalalasaṅkhātaṁ attabhāvaṁ jīvitā voropetuṁ sakkā, na pana sabbapaṭhamaṁ",
  "tika-vin09t13:145_4": "kalalarūpaṁ. Paṭisandhicittena hi saddhiṁ tiṁsa kammajarūpāni nibbattanti. Tesu pana",
  "tika-vin09t13:145_5": "ṭhitesuyeva soḷasa bhavaṅgacittāni uppajjitvā nirujjhanti. Etasmiṁ antare gahitapaṭisandhikassa",
  "tika-vin09t13:145_6": "dārakassa vā mātuyā vā panassa antarāyo natthi. Ayañhi maraṇassa anokāso nāma. Bhesajjasampadānenāti",
  "tika-vin09t13:145_7": "gabbhapātanabhesajjadānena. Tato vā uddhampīti abbudapesikālādīsupi. Jīvitā viyojeyyāti",
  "tika-vin09t13:145_8": "santativikopanavasena jīvitindriyato apaneyya.",
  "tika-vin09t13:146_0": "Imassapanatthassāti ‘‘sañcicca manussaviggahaṁ jīvitā voropeyyā’’ti (pārā. 171) imassa",
  "tika-vin09t13:146_1": "atthassa. Āvibhāvatthanti pakāsanatthaṁ. Pāṇassa atipāto pāṇātipāto, pāṇavadho pāṇaghātoti",
  "tika-vin09t13:146_2": "vuttaṁ hoti. Sattoti khandhasantāno. Tattha hi sattapaññatti. Jīvitindriyanti rūpārūpajīvitindriyaṁ.",
  "tika-vin09t13:146_3": "Rūpajīvitindriye hi vikopite itarampi taṁsambandhatāya vinassatīti. Yāya cetanāyāti",
  "tika-vin09t13:146_4": "tasmiṁ pāṇe pāṇasaññino kāyavacīdvārānaṁ aññataradvārappavattāya yāya cetanāya. Manodvāre",
  "tika-vin09t13:146_5": "pana pavattāya vadhakacetanāya pāṇātipātabhāvo natthi. Sā cetanāti sā jīvitindriyupacchedakaupakkamasamuṭṭhāpikā",
  "tika-vin09t13:146_6": "kāyavacīdvārānaṁ aññataradvārappavattā vadhakacetanā. Idaṁ vuttaṁ hoti – yāya cetanāya",
  "tika-vin09t13:146_7": "pavattamānassa jīvitindriyassa nissayabhūtesu mahābhūtesu upakkamakaraṇahetu taṁmahābhūtapaccayā",
  "tika-vin09t13:146_8": "uppajjanakamahābhūtā nuppajjissanti (sārattha. ṭī. 2.172), sā tādisapayogasamuṭṭhāpikā",
  "tika-vin09t13:146_9": "cetanā pāṇātipāto. Laddhūpakkamāni hi mahābhūtāni itarabhūtāni viya na visadānīti",
  "tika-vin09t13:146_10": "samānajātikānaṁ kāraṇaṁ na hontīti.",
  "tika-vin09t13:147_0": "Pāṇātipāto assa atthīti pāṇātipātī. Saṁsagge ayamīkāro. Tenāha ‘‘vuttacetanāya samaṅgipuggalo’’ti.",
  "tika-vin09t13:147_1": "Sako hattho sahattho, tena nibbatto payogo sāhatthiko. Nissajjanaṁ nissaggo, sova",
  "tika-vin09t13:147_2": "nissaggiyo. Evaṁ āṇattiko. Vijjāmayo mantaparijappanayogo. Iddhimayo kammavipākajiddhimayo.",
  "tika-vin09t13:148_0": "Idāni yathāvutteyeva cha payoge vibhajitvā dassetuṁ ‘‘tatthā’’tiādi vuttaṁ. Tattha",
  "tika-vin09t13:148_1": "tatthāti tesu chasu payogesu. Sāhatthikoti ettha hattho upalakkhaṇabhāvena gahitoti",
  "tika-vin09t13:148_2": "āha ‘‘kāyena vā’’tiādi. Tattha kāyenāti hatthena vā pādena vā muṭṭhinā vā jāṇunā",
  "tika-vin09t13:148_3": "vā yena kenaci aṅgapaccaṅgena. Kāyekadeso hettha hatthādikāyo avayave samudāyopacāro",
  "tika-vin09t13:148_4": "yathā ‘‘gāmo daḍḍho’’ti. Kāyappaṭibaddhenāti kāyato amocitena asiādinā paharaṇena.",
  "tika-vin09t13:148_5": "Paharaṇanti kāyaviññattisahitāya vadhakacetanāya adhippetatthasādhanaṁ. Kāyena vā",
  "tika-vin09t13:148_6": "sattiādīnaṁ, kāyappaṭibaddhena vā usuyantapāsāṇādīnaṁ nissajjananti yathāsambhavaṁ",
  "tika-vin09t13:148_7": "yojetabbaṁ. Tatthāti tesu sāhatthikanissaggiyesu . Uddissānuddissabhedatoti uddisitvā",
  "tika-vin09t13:148_8": "ca anuddisitvā ca pavattibhedena. Uddisanaṁ uddiso, so etassa atthīti uddisako, payogo,",
  "tika-vin09t13:148_9": "tasmiṁ. Bajjhati etenāti baddho, kammameva baddho kammabaddho, pāṇātipātoti attho.",
  "tika-vin09t13:148_10": "Atha vā bandhanaṁ baddho, kammunā baddho kammabaddho, so assa hoti, pāṇātipātakammamassa",
  "tika-vin09t13:148_11": "siddhanti vuttaṁ hoti. Ubhayatthāpīti uddisake, anuddisake cāti dvīsupi. Pacchā vā",
  "tika-vin09t13:148_12": "teneva rogena maratūti yojanā. Paharitakkhaṇeyevāti maraṇāya pahonakappahārassa laddhakkhaṇeyeva",
  "tika-vin09t13:148_13": "kammabaddho. Yadi avassaṁ tena maratīti adhippāyo. Sace pana maraṇādhippāyena pahāraṁ",
  "tika-vin09t13:148_14": "datvā tena amatassa puna aññena cittena pahāre dinne pacchāpi paṭhamappahāreneva",
  "tika-vin09t13:148_15": "marati, tadāva kammabaddho. Atha dutiyapahārena marati , natthi pāṇātipāto. Ubhayehi",
  "tika-vin09t13:148_16": "matepi paṭhamappahāreneva kammabaddho, ubhayehipi amate nevatti pāṇātipāto. Esa nayo",
  "tika-vin09t13:148_17": "bahūhipi ekassa pahāre dinne. Tatrāpi hi yassa pahārena marati, tasseva kammabaddhoti.",
  "tika-vin09t13:148_18": "Āṇāpanaṁ nāma vacīviññattisahitāya vadhakacetanāya adhippetatthasādhanaṁ.",
  "tika-vin09t13:149_0": "Idāni imasmiṁ āṇattikapayoge saṅketavisaṅketabhāvajānanatthaṁ chabbidhaṁ niyamaṁ",
  "tika-vin09t13:149_1": "dassento ‘‘tatthā’’tiādimāha. Tattha tatthāti tasmiṁ āṇattikapayoge. Āṇattiniyāmakāti",
  "tika-vin09t13:149_2": "āṇattikapayogasādhikā. Etesu hi avirajjhitesuyeva āṇattikapayogo hoti, na aññathāti.",
  "tika-vin09t13:150_0": "Puggaloti māretabbo puggalo. Tenāha ‘‘yaṁ hī’’tiādi. Āṇāpakassa āpattīti āṇāpakassa",
  "tika-vin09t13:150_1": "āṇattikkhaṇe āpatti, āṇattassa māraṇakkhaṇe. Āṇāpako muccatīti āṇattasseva kammabaddho,",
  "tika-vin09t13:150_2": "vatthuvisesena panettha kammaviseso ca āpattiviseso ca hotīti. ‘‘Purebhattaṁ mārehī’’ti",
  "tika-vin09t13:150_3": "āṇatto purebhattameva māretīti ‘‘ajja sve’’ti aniyametvā ‘‘purebhattaṁ mārehī’’ti",
  "tika-vin09t13:150_4": "āṇatto yadā kadāci purebhattaṁ māreti. Yo pana ‘‘ajja pubbaṇhe’’ti vutto majjhanhe",
  "tika-vin09t13:150_5": "vā sāyanhe vā sve vā pubbaṇhe māreti, visaṅketo hoti, āṇāpakassa natthi kammabaddho.",
  "tika-vin09t13:150_6": "Pubbaṇhe māretuṁ vāyamantassa majjhanhe jātepi eseva nayo. Etena nayena sabbakālappabhedesu",
  "tika-vin09t13:150_7": "saṅketavisaṅketatā veditabbā.",
  "tika-vin09t13:151_0": "Evaṁ vatthukālesu saṅketavisaṅketataṁ dassetvā idāni okāsādīsu saṅketavisaṅketataṁ",
  "tika-vin09t13:151_1": "atidisanto ‘‘iminā nayenā’’tiādimāha. Tattha okāsoti (pārā. aṭṭha. 2.174) gāmo vā",
  "tika-vin09t13:151_2": "vanaṁ vā gehadvāraṁ vāti evamādiko. Āvudhanti asi vā usu vā satti vāti evamādi. Iriyāpathoti",
  "tika-vin09t13:151_3": "māretabbassa gamanaṁ vā nisajjā vāti evamādi. Kiriyāvisesoti vijjhanaṁ vā chedanaṁ",
  "tika-vin09t13:151_4": "vā bhedanaṁ vā saṅkhamuṇḍakaṁ vāti evamādi. Imesu yathā yathā vadhako āṇatto, tathā",
  "tika-vin09t13:151_5": "tathā kate āṇāpakassa āpatti, aññathā kate visaṅketo hoti. Tenāha ‘‘iminā nayenā’’tiādi.",
  "tika-vin09t13:151_6": "Tattha sabbatthāti okāsādīsu catūsu. Hoti cettha –",
  "tika-vin09t13:152": "‘‘Yathāṇattivaseneva, āṇattena kate sati;",
  "tika-vin09t13:153": "Āṇāpakassa āpatti, visaṅketoññathā kate’’ti.",
  "tika-vin09t13:154": "Āṇattiyaṁ pana ayaṁ viseso – adhiṭṭhāyāti adhiṭṭhahitvā āṇāpeti ‘‘evaṁ vijjha, evaṁ pahara, evaṁ ghātehī’’ti (pārā. 174) vuttāya pāḷiyā labbhatīti ñātabbo.",
  "tika-vin09t13:155_0": "Opatanti etthāti opāto, āvāṭo, tassa khaṇanaṁ opātakkhaṇanaṁ. Apassenasaṁvidhānanti",
  "tika-vin09t13:155_1": "(pārā. aṭṭha. 2.177) apassenassa saṁvidhānaṁ. Niccaparibhogo mañco vā pīṭhaṁ vā apassenaphalakaṁ",
  "tika-vin09t13:155_2": "vā divāṭṭhāne nisīdantassa apassenakatthambho vā tatthajātakarukkho vā caṅkame apassāya",
  "tika-vin09t13:155_3": "tiṭṭhantassa ālambanarukkho vā ālambanaphalakaṁ vā, sabbampetaṁ apassanīyaṭṭhena",
  "tika-vin09t13:155_4": "apassenaṁ nāma, tasmiṁ apassene yathā apassayantaṁ vijjhati vā chindati vā, tathā",
  "tika-vin09t13:155_5": "katvā vāsipharasusattiārakaṇṭakādīsu aññatarassa satthassa ṭhapananti attho.",
  "tika-vin09t13:156_0": "Upanikkhipanaṁ nāma samīpe nikkhipanaṁ. Manāpassa vā amanāpassa vā rūpassa upaharaṇaṁ",
  "tika-vin09t13:156_1": "samīpe ṭhapanaṁ rūpūpahāro, attanā vā yakkhapetādivesaṁ gahetvā tiṭṭhanaṁ. Ādisaddena",
  "tika-vin09t13:156_2": "saddūpahārādīnaṁ gahaṇaṁ. Etthāpīti thāvarapayogepi . Uddissānuddissabhedo veditabbo,",
  "tika-vin09t13:156_3": "yato tatthapi pubbe vuttanayeneva kammabaddho hoti. Ayaṁ pana viseso – mūlaṭṭhena",
  "tika-vin09t13:156_4": "opātādīsu paresaṁ mūlena vā mudhā vā dinnesupi yadi tappaccayā koci marati, mūlaṭṭhasseva",
  "tika-vin09t13:156_5": "kammabaddho. Yadipi tena, aññena vā tatra opāte vināsetvā bhūmisame katepi paṁsuhārakā",
  "tika-vin09t13:156_6": "vā paṁsuṁ gaṇhantā, mūlakhaṇakā vā mūlāni khaṇantā āvāṭaṁ karonti, deve vā vassante",
  "tika-vin09t13:156_7": "kaddamo jāyati, tattha ca koci otaritvā vā laggitvā vā marati, mūlaṭṭhasseva kammabaddho.",
  "tika-vin09t13:156_8": "Yadi pana yena laddhaṁ, so vā añño vā vitthatataraṁ vā gambhīrataraṁ vā karoti, tappaccayā",
  "tika-vin09t13:156_9": "ca koci marati, ubhayesampi kammabaddho. Yathā tu mūlāni mūlehi saṁsandanti, tathā",
  "tika-vin09t13:156_10": "tattha thale kate muccati. Evaṁ apassenasaṁvidhānādīsupi yāva tesaṁ pavatti, tāva",
  "tika-vin09t13:156_11": "yathāsambhavaṁ kammabaddho veditabbo.",
  "tika-vin09t13:157_0": "Vijjāparijappananti āthabbaṇikehi, vijjādharehi ca mantaparijappanaṁ. Kammavipākajāya",
  "tika-vin09t13:157_1": "iddhiyāti sātisayakammanibbattāya kammavipākena sahajātāya iddhiyā, kammassa vā vipākabhāvena",
  "tika-vin09t13:157_2": "jātāya iddhiyā. Payojananti pavattanaṁ, karaṇanti attho, dāṭhāvudhādīnaṁ dāṭhākoṭanādīnamiva",
  "tika-vin09t13:157_3": "māraṇatthaṁ kammavipākajiddhivikārakaraṇanti vuttaṁ hoti.",
  "tika-vin09t13:158_0": "Kammasādhano vāyaṁ hārakasaddo bahulaṁvidhānena tatthāpi ṇvupaccayassa sijjhanatoti",
  "tika-vin09t13:158_1": "āha ‘‘atha vā’’tiādi. Jīvitaharaṇakaṁ, upanikkhipitabbaṁ vā satthameva hārakanti",
  "tika-vin09t13:158_2": "(sārattha. ṭī. 2.172) vikappadvayena vuttanti āha ‘‘satthañca taṁ hārakañcāti satthahāraka’’nti.",
  "tika-vin09t13:158_3": "‘‘Hārakasattha’’nti vattabbe visesanassa paranipātaṁ katvā evaṁ vuttanti daṭṭhabbaṁ.",
  "tika-vin09t13:158_4": "Pariyeseyyāti gaveseyya. ‘‘Yathā labhati, tathā kareyyā’’ti iminā pana adhippāyatthamāha,",
  "tika-vin09t13:158_5": "‘‘upanikkhipeyyā’’ti iminā sikhāpattamatthaṁ. Itarathā hi ‘‘pariyeseyyā’’ti imassa",
  "tika-vin09t13:158_6": "‘‘upanikkhipeyyā’’ti ayamattho adhippeto na siyā. Pariyiṭṭhamatteyevāti pariyesitamatteyeva.",
  "tika-vin09t13:158_7": "Yadi evaṁ atha kasmā pāḷiyaṁ ‘‘satthahārakaṁ vāssa pariyeseyyāti asiṁ vā sattiṁ vā",
  "tika-vin09t13:158_8": "bheṇḍiṁ vā laguḷaṁ vā pāsāṇaṁ vā satthaṁ vā visaṁ vā rajjuṁ vā’’ti (pārā. 172) vuttanti",
  "tika-vin09t13:158_9": "āha ‘‘padabhājane panā’’tiādi. Assāti ‘‘satthahārakaṁ vāssa pariyeseyyā’’ti imassa",
  "tika-vin09t13:158_10": "padassa. Byañjanānurūpato paripuṇṇaṁ katvā atthassa avuttattā ‘‘byañjanaṁ anādiyitvā’’ti",
  "tika-vin09t13:158_11": "vuttaṁ. Sasati hiṁsatīti satthaṁ, sasanti hiṁsanti etenāti vā satthaṁ. Ādisaddena",
  "tika-vin09t13:158_12": "‘‘sattiṁ vā’’tiādipāḷisesaṁ saṅgaṇhāti. Tattha laguḷanti muggaro. Satthanti vuttāvasesaṁ",
  "tika-vin09t13:158_13": "yaṁ kiñci samukhaṁ veditabbaṁ.",
  "tika-vin09t13:159_0": "Yo evaṁ maratīti yo satthaṁ vā āharitvā, visaṁ vā khāditvā, rajjuyā vā ubbandhitvā,",
  "tika-vin09t13:159_1": "sobbhādīsu vā patitvā, aññehi vā aggipavesanaudakapavesanādīhi upāyehi marati. ‘‘So",
  "tika-vin09t13:159_2": "dhanaṁ vā labhatī’’tiādinā nayenāti so dhanaṁ vā labhati, yasaṁ vā labhati, saggaṁ",
  "tika-vin09t13:159_3": "vā gacchati, dhammo vāssa hotīti iminā nayena. Kimanena veditabbanti āha ‘‘etenā’’tiādi.",
  "tika-vin09t13:159_4": "Tattha etenāti ‘‘maraṇavaṇṇaṁ vā saṁvaṇṇeyyā’’ti etena vacanena. Nayidha evanti idha",
  "tika-vin09t13:159_5": "manussaviggahapārājike na evaṁ, na pariyāyakathāya muccatīti attho. Tenāha ‘‘saṁvaṇṇeyyā’’tiādi.",
  "tika-vin09t13:160_0": "‘‘Satthaṁ vā āharā’’tiādināti ettha ādisaddena ‘‘visaṁ vā khāda, rajjuyā vā ubbandhitvā",
  "tika-vin09t13:160_1": "kālaṁ karohi, sobbhe vā narake vā papāte vā papatā’’tiādiṁ (pārā. 172) sabbaṁ maraṇūpāyaṁ",
  "tika-vin09t13:160_2": "saṅgaṇhāti. Ettha ca narako (pārā. aṭṭha. 2.172) nāma tattha tattha phalantiyā bhūmiyā",
  "tika-vin09t13:160_3": "sayameva nibbattā mahādarī, yattha hatthīpi patanti, corāpi nilīyitvā tiṭṭhanti.",
  "tika-vin09t13:160_4": "Papātoti pabbatantare vā thalantare vā ekato chinno. Pāpakenāti lāmakena. Dujjīvitenāti",
  "tika-vin09t13:160_5": "dukkhabahulattā dukkhena jīvitena. Mataṁ te jīvitā seyyāti tava maraṇaṁ jīvitā sundarataraṁ.",
  "tika-vin09t13:160_6": "Cittamassa atthīti citto. Tathā mano. Iti-saddo ‘‘sabbamatthīti kho, kaccāna, ayameko",
  "tika-vin09t13:160_7": "anto, sabbaṁ natthīti kho, kaccāna, ayaṁ dutiyo anto’’tiādīsu (saṁ. ni. 2.15; 3.90)",
  "tika-vin09t13:160_8": "viya nidassane daṭṭhabbo yathāvuttassa buddhiyaṁ viparivattamānassa maraṇassa nidassanato.",
  "tika-vin09t13:160_9": "Tenevāha ‘‘mataṁ te jīvitā seyyo’’tiādi.",
  "tika-vin09t13:161_0": "Nanu cettha ‘‘mano’’ti idampi atthato cittameva, atha kasmā vuttanti āha ‘‘ettha",
  "tika-vin09t13:161_1": "cā’’tiādi. Cittassa atthadīpanatthaṁ vuttanti nāyaṁ cittasaddo ‘‘cittasaṅkappo’’tiādīsu",
  "tika-vin09t13:161_2": "(pārā. 171) viya vicittādiattho, atha kho viññāṇavacanoti tassa atthadīpanatthaṁ",
  "tika-vin09t13:161_3": "vuttaṁ. Iminā punaruttidosābhāvaṁ dasseti. Kathametaṁ viññāyatīti āha ‘‘tenevassā’’tiādi.",
  "tika-vin09t13:161_4": "Citto nānāppakārako saṅkappo assāti cittasaṅkappo. Vicittattho hettha cittasaddo",
  "tika-vin09t13:161_5": "‘‘nāhaṁ, bhikkhave, aññaṁ ekanikāyampi samanupassāmi evaṁ cittaṁ, yathayidaṁ, bhikkhave,",
  "tika-vin09t13:161_6": "tiracchānagatā’’tiādīsu (saṁ. ni. 3.100) viya. Tenāha ‘‘vicittasaṅkappo’’ti. Etthāpi",
  "tika-vin09t13:161_7": "itisaddo āharitabboti ‘‘cittasaṅkappo’’ti imasmiṁ padepi adhikāravasena itisaddo",
  "tika-vin09t13:161_8": "āharitabbo. Idañhi ‘‘iti cittasaṅkappo’’ti evaṁ avuttampi adhikārato vuttameva hotīti.",
  "tika-vin09t13:161_9": "Saṅkappoti cettha ‘‘takko vitakko saṅkappo’’tiādīsu (dha. sa. 7) viya na vitakkasseva",
  "tika-vin09t13:161_10": "nāmaṁ, atha kho tassa ca aññesañcāti dassetuṁ ‘‘saṅkappoti cā’’tiādi āraddhaṁ. Saṁvidahanamattassāti",
  "tika-vin09t13:161_11": "saññācetanāvitakkasaṅkhātassa sabbassa saṁvidahanassa. Sāmaññattho hettha mattasaddo",
  "tika-vin09t13:161_12": "‘‘brāhmaṇamattaṁ bhojetī’’tiādīsu viya. Tenāha ‘‘tañca saṁvidahana’’ntiādi. Iminā",
  "tika-vin09t13:161_13": "saṁvidahanaṁ nāmettha na vidhānanti dasseti. Adhippāyo nāma vitakko.",
  "tika-vin09t13:162_0": "Uccāvacena kāraṇenāti (pārā. aṭṭha. 2.172) mahantāmahantena upāyena. Tattha maraṇavaṇṇasaṁvaṇṇane",
  "tika-vin09t13:162_1": "tāva jīvite ādīnavadassanavasena avacākāratā, maraṇe vaṇṇabhaṇanavasena uccākāratā",
  "tika-vin09t13:162_2": "veditabbā. Samādapane pana muṭṭhijāṇunippothanādīhi maraṇasamādapanavasena uccākāratā,",
  "tika-vin09t13:162_3": "ekato bhuñjantassa nakhe visaṁ pakkhipitvā maraṇādisamādapanavasena avacākāratā veditabbā.",
  "tika-vin09t13:163_0": "Evaṁ asādhāraṇavinicchayaṁ vatvā idāni sādhāraṇavinicchayaṁ dassetuṁ ‘‘vesāliya’’ntiādimāha.",
  "tika-vin09t13:163_1": "Opātakkhaṇanādīsu dukkaṭanti ettha sacepi jātapathaviṁ khaṇati, pāṇātipātassa pubbapayogattā",
  "tika-vin09t13:163_2": "payoge payoge dukkaṭaṁ. Manussaviggaho nāgasupaṇṇādisadiso tiracchānagato tiracchānagatamanussaviggaho,",
  "tika-vin09t13:163_3": "yakkho ca peto ca tiracchānagatamanussaviggaho ca yakkhapetatiracchānagatamanussaviggahā,",
  "tika-vin09t13:163_4": "tesaṁ. ‘‘Tathā’’ti iminā thullaccayaṁ atidisati. Idāni ‘‘iminānayenā’’tiādinā apassenasaṁvidhānādīsupi",
  "tika-vin09t13:163_5": "yathāvuttaāpattibhedaṁ atidisati. Sabbatthāti apassenasaṁvidhānādīsu sabbesu payogesu.",
  "tika-vin09t13:164_0": "Idāni anāpattiṁ dassetuṁ ‘‘asañciccā’’tiādimāha. Ettha ca ‘‘asañciccā’’ti (sārattha.",
  "tika-vin09t13:164_1": "ṭī. 2.179) idaṁ maraṇasaṁvattanikaupakkamassa asallakkhaṇaṁ sandhāya vuttaṁ , ‘‘ajānantassā’’ti",
  "tika-vin09t13:164_2": "idaṁ pana maraṇasaṁvattanikaupakaraṇassa ajānanaṁ sandhāya, ‘‘namaraṇādhippāyassā’’ti",
  "tika-vin09t13:164_3": "idaṁ upakkamaṁ jānantassāpi maraṇādhippāyassa abhāvaṁ. Tenāha ‘‘asañciccā’’tiādi.",
  "tika-vin09t13:164_4": "Acetetvāti asallakkhetvā, virajjhitvāti vuttaṁ hoti.",
  "tika-vin09t13:165_0": "Musalussāpanavatthusmiṁ viyāti ‘‘tena kho pana samayena aññataro bhikkhu bhattagge",
  "tika-vin09t13:165_1": "antaraghare āsanaṁ paññapento musale ussite ekaṁ musalaṁ aggahesi. Dutiyo musalo",
  "tika-vin09t13:165_2": "paripatitvā aññatarassa dārakassa matthake avatthāsi. So kālamakāsi. Tassa kukkuccaṁ",
  "tika-vin09t13:165_3": "ahosi…pe… kiṁcitto tvaṁ bhikkhūti. Asañcicca ahaṁ bhagavāti. Anāpatti bhikkhu asañciccā’’ti",
  "tika-vin09t13:165_4": "(pārā. 180) imasmiṁ vatthusmiṁ viya.",
  "tika-vin09t13:166_0": "Visagatapiṇḍapātavatthusmiṁ viyāti ‘‘tena kho pana samayena aññataro piṇḍacāriko",
  "tika-vin09t13:166_1": "bhikkhu visagataṁ piṇḍapātaṁ labhitvā paṭikkamanaṁ haritvā bhikkhūnaṁ aggakārikaṁ",
  "tika-vin09t13:166_2": "adāsi. Te bhikkhū kālamakaṁsu. Tassa kukkuccaṁ ahosi…pe… kiṁcitto tvaṁ bhikkhūti.",
  "tika-vin09t13:166_3": "Nāhaṁ bhagavā jānāmīti. Anāpatti bhikkhu ajānantassā’’ti (pārā. 181) imasmiṁ vatthusmiṁ viya.",
  "tika-vin09t13:167_0": "Bhesajjavatthusmiṁ viyāti ‘‘tena kho pana samayena aññatarā vañjhā itthī kulūpakaṁ",
  "tika-vin09t13:167_1": "bhikkhuṁ etadavoca ‘‘iṅghāyya bhesajjaṁ jānāhi, yenāhaṁ vijāyeyya’nti. ‘Suṭṭhu bhaginī’ti",
  "tika-vin09t13:167_2": "tassā bhesajjaṁ adāsi. Sā kālamakāsi. Tassa kukkuccaṁ ahosi…pe… anāpatti bhikkhu",
  "tika-vin09t13:167_3": "pārājikassa, āpatti dukkaṭassā’’ti (pārā. 187) imasmiṁ vatthusmiṁ viya. Idha ādikammikā",
  "tika-vin09t13:167_4": "aññamaññaṁ jīvitā voropitabhikkhū, tesaṁ anāpatti. Avasesānaṁ maraṇavaṇṇasaṁvaṇṇanakādīnaṁ āpattiyeva.",
  "tika-vin09t13:168_0": "Atha kathaṁ dukkhavedananti, nanu rājāno coraṁ disvā hasamānāpi ‘‘gacchatha, naṁ",
  "tika-vin09t13:168_1": "ghātethā’’ti vadantīti? Saccaṁ hasamānā vadanti, so pana hāso tesaṁ aññavisayo, sanniṭṭhāpakacetanā",
  "tika-vin09t13:168_2": "dukkhasampayuttāva. Vuttañhetaṁ samantapāsādikāyaṁ ‘‘sacepi hi sirisayanaṁ āruḷho",
  "tika-vin09t13:168_3": "rajjasampattisukhamanubhavanto rājā ‘coro deva ānīto’ti vutte ‘gacchatha naṁ mārethā’ti",
  "tika-vin09t13:168_4": "hasamāno bhaṇati, domanassacitteneva bhaṇatīti veditabbo. Sukhavokiṇṇattā, pana anuppabandhābhāvā",
  "tika-vin09t13:168_5": "ca dujjānametaṁ puthujjanehī’’ti (pārā. aṭṭha. 2.179).",
  "tika-vin09t13:169": "Tatiyapārājikavaṇṇanā niṭṭhitā.",
  "tika-vin09t13:170": "4. Catutthapārājikavaṇṇanā",
  "tika-vin09t13:171_0": "Anabhijānanti na abhijānaṁ. Yena hi yo dhammo adhigato, so tassa pākaṭo hotīti āha",
  "tika-vin09t13:171_1": "‘‘sakasantāne’’tiādi. Uttarimanussānanti pakatimanussehi uttaritarānaṁ manussānaṁ,",
  "tika-vin09t13:171_2": "ukkaṭṭhamanussānanti attho. Dhammanti mahaggatalokuttarabhūtaṁ adhigatadhammaṁ. Atha",
  "tika-vin09t13:171_3": "vā uttarimanussadhammāti uttarimanussadhammo. Manussadhammo nāma vinā bhāvanāmanasikārena",
  "tika-vin09t13:171_4": "pakatiyā manussehi nibbattetabbo dasakusalakammapathadhammo. So hi manussānaṁ cittādhiṭṭhānamattena",
  "tika-vin09t13:171_5": "ijjhanato tesaṁ so bhāvitadhammo viya ṭhitoti tathā vutto, manussaggahaṇañcettha",
  "tika-vin09t13:171_6": "tesu bahulaṁ pavattanato. Jhānādikaṁ pana tabbidhuranti tatuttari, iti uttari manussadhammāti",
  "tika-vin09t13:171_7": "uttarimanussadhammo, taṁ uttarimanussadhammanti evampettha attho daṭṭhabbo. Samudācarantoti ārocento.",
  "tika-vin09t13:172_0": "Kiñcāpi lokiyalokuttarā sabbāva paññā ‘‘ñāṇa’’nti vuccati, idha pana mahaggatalokuttarāva",
  "tika-vin09t13:172_1": "veditabbāti āha ‘‘mahaggatalokuttarapaññā jānanaṭṭhena ñāṇa’’nti. Kilesehi ārakattā",
  "tika-vin09t13:172_2": "parisuddhaṭṭhena ariyanti āha ‘‘ariyaṁ visuddhaṁ uttama’’nti. Ariyasaddo cettha visuddhapariyāyo,",
  "tika-vin09t13:172_3": "na lokuttarapariyāyo. Jhānādibhedeti ādisaddena ‘‘vimokkho, samādhi, samāpatti, ñāṇadassanaṁ,",
  "tika-vin09t13:172_4": "maggabhāvanā, phalasacchikiriyā, kilesappahānaṁ, vinīvaraṇatā cittassa, suññāgāre",
  "tika-vin09t13:172_5": "abhiratī’’ti (pārā. 198) ime saṅgaṇhāti. Viññussa manussajātikassāti ārocetabbapuggalanidassanaṁ.",
  "tika-vin09t13:172_6": "Etassa hi ārocite ārocitaṁ hoti, na devabrahmānaṁ, nāpi petayakkhatiracchānagatānanti.",
  "tika-vin09t13:172_7": "Āroceyyāti vadeyya, viññāpeyyāti vuttaṁ hoti. Vinā aññāpadesenāti ‘‘yo te vihāre",
  "tika-vin09t13:172_8": "vasati, so bhikkhu paṭhamassa jhānassa lābhī’’tiādinā (pārā. 220) nayena aññāpadesaṁ",
  "tika-vin09t13:172_9": "vināti attho. Idhevāti ‘‘iti jānāmi, iti passāmī’’ti imasmiṁyeva pade. ‘‘Tena vutta’’ntiādi nigamanaṁ.",
  "tika-vin09t13:173_0": "Samanuggāhīyamānoti codiyamāno, yaṁ vatthu ārocitaṁ hoti, tasmiṁ vatthusmiṁ ‘‘kiṁ",
  "tika-vin09t13:173_1": "te adhigataṁ, kinti te adhigataṁ, kadā te adhigataṁ, kattha te adhigataṁ, katame",
  "tika-vin09t13:173_2": "te kilesā pahīnā, katamesaṁ tvaṁ dhammānaṁ lābhī’ti kenaci vuccamāno’’ti vuttaṁ hoti.",
  "tika-vin09t13:173_3": "Asamanuggāhīyamānoti na kenaci vuccamāno.",
  "tika-vin09t13:174_0": "‘‘Bhikkhubhāve ṭhatvā abhabbo jhānādīni adhigantu’’nti sikkhāpadātikkamassa antarāyakarattā",
  "tika-vin09t13:174_1": "vuttaṁ. Bhikkhubhāvo hissa saggantarāyo ceva hoti maggantarāyo ca (pārā. aṭṭha. 2.198).",
  "tika-vin09t13:174_2": "Vuttañhetaṁ ‘‘sāmaññaṁ dupparāmaṭṭhaṁ, nirayāyupakaḍḍhatī’’ti (saṁ. ni. 1.89; dha.",
  "tika-vin09t13:174_3": "pa. 311). Aparampi vuttaṁ ‘‘sithilo hi paribbājo, bhiyyo ākirate raja’’nti (saṁ.",
  "tika-vin09t13:174_4": "ni. 1.89; dha. pa. 313). Bhikkhubhāvoti pārājikaṁ āpajjitvā ‘‘samaṇo aha’’nti paṭijānanato",
  "tika-vin09t13:174_5": "vohāramattasiddho bhikkhubhāvo. Dānādīhīti dānasaraṇasīlasaṁvarādīhi.",
  "tika-vin09t13:175_0": "Ajānamevāti ettha evāti avadhāraṇatthe nipāto. ‘‘Ajānameva’’ntipi paṭhanti. Tattha",
  "tika-vin09t13:175_1": "pana ‘‘evaṁ jānāmi, evaṁ passāmī’’ti avacanti yojetabbaṁ. Vacanatthavirahatoti ‘‘paṭhamaṁ",
  "tika-vin09t13:175_2": "jhānaṁ samāpajji’’nti ādivacanassa (pārā. 209) atthabhūtena jhānādinā vajjitattā",
  "tika-vin09t13:175_3": "tucchaṁ udakādisuññaṁ bhājanaṁ viya. Musāti visaṁvādanapurekkhārassa paravisaṁvādako",
  "tika-vin09t13:175_4": "vacīpayogo, kāyapayogo vā. Tenāha ‘‘vañcanādhippāyato musā’’ti. Musā ca vañcanādhippāyo",
  "tika-vin09t13:175_5": "ca pubbabhāgakkhaṇe, taṅkhaṇe ca. Vuttañhi ‘‘pubbe vāssa hoti ‘musā bhaṇissa’nti,",
  "tika-vin09t13:175_6": "bhaṇantassa hoti ‘musā bhaṇāmī’’’ti (pārā. 200). Etañhi dvayaṁ aṅgabhūtaṁ, itaraṁ",
  "tika-vin09t13:175_7": "pana hotu vā, mā vā, akāraṇametaṁ. Abhaṇinti viññāpanaṁ akāsiṁ.",
  "tika-vin09t13:176_0": "Aññatra adhimānāti adhigato māno, adhiko vā māno adhimāno, thaddhamānoti attho, taṁ",
  "tika-vin09t13:176_1": "vināti attho. Kassa panāyaṁ adhimāno uppajjati, kassa nuppajjati? Ariyasāvakassa",
  "tika-vin09t13:176_2": "tāva nuppajjati (pārā. aṭṭha. 2.196). So hi maggaphalanibbānapahīnakilesāvasiṭṭhakilesapaccavekkhaṇena",
  "tika-vin09t13:176_3": "sañjātasomanasso ariyaguṇappaṭivedhe nikkaṅkho, tasmā sotāpannādīnaṁ ‘‘ahaṁ sakadāgāmī’’tiādivasena",
  "tika-vin09t13:176_4": "māno nuppajjati. Dussīlassa nuppajjati. So hi ariyaguṇādhigame nirāsova. Sīlavatopi",
  "tika-vin09t13:176_5": "pariccattakammaṭṭhānassa niddārāmatādimanuyuttassa nuppajjati, suparisuddhasīlassa",
  "tika-vin09t13:176_6": "pana kammaṭṭhāne appamattassa nāmarūpaṁ vavatthapetvā paccayapariggahena vitiṇṇakaṅkhassa",
  "tika-vin09t13:176_7": "tilakkhaṇaṁ āropetvā saṅkhāre sammasantassa āraddhavipassakassa uppajjati. Tenāha",
  "tika-vin09t13:176_8": "‘‘yvāya’’ntiādi. Tattha tilakkhaṇaṁ āropetvāti (sārattha. ṭī. 2.196) kalāpasammasanavasena",
  "tika-vin09t13:176_9": "aniccādilakkhaṇattayaṁ āropetvā. Sammasantassāti vipassantassa. Āraddhavipassakassāti",
  "tika-vin09t13:176_10": "udayabbayānupassanāya āraddhavipassakassa. Apatteti attano santāne uppattivasena",
  "tika-vin09t13:176_11": "apatte, anadhigateti vuttaṁ hoti. Pattasaññitāsaṅkhātoti ‘‘patto mayā uttarimanussadhammo’’ti",
  "tika-vin09t13:176_12": "evaṁsaññitāsaṅkhāto adhimāno uppajjati. Uppanno ca suddhasamathalābhiṁ vā suddhavipassanālābhiṁ",
  "tika-vin09t13:176_13": "vā antarā ṭhapeti. So hi dasapi vīsampi tiṁsampi vassāni kilesasamudācāraṁ apassanto",
  "tika-vin09t13:176_14": "‘‘ahaṁ sotāpanno’’ti vā ‘‘sakadāgāmī’’ti vā ‘‘anāgāmī’’ti vā maññati. Samathavipassanālābhiṁ",
  "tika-vin09t13:176_15": "pana arahatteyeva ṭhapeti. Tassa hi samādhibalena kilesā vikkhambhitā, vipassanābalena",
  "tika-vin09t13:176_16": "saṅkhārā supariggahitā, tasmā saṭṭhimpi vassāni, asītimpi vassāni, vassasatampi kilesā",
  "tika-vin09t13:176_17": "na samudācaranti, khīṇāsavasseva cittācāro hoti. So evaṁ dīgharattaṁ kilesasamudācāraṁ",
  "tika-vin09t13:176_18": "apassanto antarā aṭṭhatvāva ‘‘arahā aha’’nti maññatīti. ‘‘Taṁ adhimānaṁ ṭhapetvā’’ti",
  "tika-vin09t13:176_19": "iminā ‘‘aññatrā’’ti padaṁ apekkhitvā ‘‘adhimānā’’ti upayogatthe nissakkavacananti dasseti.",
  "tika-vin09t13:177_0": "Pāpicchatāyāti pāpā icchā etassāti pāpiccho, tassa bhāvo pāpicchatā, tāya, pāpikāya",
  "tika-vin09t13:177_1": "icchāyāti attho. Yā sā ‘‘idhekacco dussīlova samāno ‘sīlavā’ti maṁ jano jānātū’’tiādinā",
  "tika-vin09t13:177_2": "(vibha. 851) nayena vuttā, tāya asantaguṇasambhāvanicchāyāti vuttaṁ hoti. Iminā pana",
  "tika-vin09t13:177_3": "mandattā momūhattā samudācarantassa anāpattīti dasseti. Ayampīti pi-saddena na kevalaṁ",
  "tika-vin09t13:177_4": "purimā tayovāti dasseti.",
  "tika-vin09t13:178_0": "Asantanti abhūtaṁ. Jhānādidhammanti jhānaṁ, vimokkho, samādhi, samāpatti, ñāṇadassanaṁ,",
  "tika-vin09t13:178_1": "maggabhāvanā, phalasacchikiriyā, kilesappahānaṁ, vinīvaraṇatā cittassa, suññāgāre",
  "tika-vin09t13:178_2": "abhiratī’’ti (pārā. 198) evaṁ vuttaṁ uttarimanussadhammaṁ. Yassa ārocetīti (pārā.",
  "tika-vin09t13:178_3": "aṭṭha. 2.215) vācāya vā hatthavikārādīhi vā aṅgapaccaṅgacopanehi viññattipathe ṭhitassa",
  "tika-vin09t13:178_4": "yassa puggalassa āroceti. Viññattipathaṁ pana atikkamitvā ṭhito koci ce dibbena cakkhunā",
  "tika-vin09t13:178_5": "(sārattha. ṭī. 2.215), dibbāya ca sotadhātuyā disvā ca sutvā ca jānāti, na pārājikaṁ.",
  "tika-vin09t13:178_6": "Yopi ‘‘kiṁ ayaṁ bhaṇatī’’ti saṁsayaṁ vā āpajjati, ciraṁ vīmaṁsitvā vā pacchā jānāti,",
  "tika-vin09t13:178_7": "‘‘avijānanto’’icceva saṅkhyaṁ gacchati. Yo pana jhānādīni attano adhigamavasena vā",
  "tika-vin09t13:178_8": "uggahaparipucchādivasena vā na jānāti, kevalaṁ ‘‘jhāna’’nti vā ‘‘vimokkho’’ti vā",
  "tika-vin09t13:178_9": "vacanamattameva sutaṁ hoti, sopi tena vutte ‘‘jhānaṁ kira samāpajjī’’ti esa vadatīti",
  "tika-vin09t13:178_10": "yadi ettakamattampi jānāti, ‘‘jānāti’’cceva saṅkhyaṁ gacchati, tassa vutte pārājikameva.",
  "tika-vin09t13:178_11": "Seso pana ekassa vā dvinnaṁ vā bahūnaṁ vā niyamitāniyamitavasena viseso sabbo sikkhāpaccakkhānakathāyaṁ",
  "tika-vin09t13:178_12": "vuttanayeneva veditabbo. Pariyāyabhāsane pana ‘‘aha’’nti avuttattā paṭivijānantassa",
  "tika-vin09t13:178_13": "vuttepi thullaccayaṁ. Visaṁvādanādhippāyena musāvādapayogassa katattā appaṭivijānantassāpi",
  "tika-vin09t13:178_14": "dukkaṭanti āha ‘‘yo te vihāre vasati…pe… dukkaṭa’’nti. Anullapanādhippāyassāti ullapanādhippāyavirahitassa,",
  "tika-vin09t13:178_15": "abhūtārocanādhippāyavirahitassāti attho. Ummattakādayo pubbe vuttanayā eva. Idha",
  "tika-vin09t13:178_16": "pana ādikammikā vaggumudātīriyabhikkhū, tesaṁ anāpatti.",
  "tika-vin09t13:179": "Catutthapārājikavaṇṇanā niṭṭhitā.",
  "tika-vin09t13:180": "Pārājikanigamanavaṇṇanā",
  "tika-vin09t13:181_0": "Idhāti imasmiṁ bhikkhupātimokkhe. Uddiṭṭhapārājikaparidīpanamevāti uddiṭṭhānaṁ catunnaṁ",
  "tika-vin09t13:181_1": "pārājikānaṁ paridīpanavacanameva. Avadhāraṇaṁ pana na aññesampīti dassanatthaṁ. Tenāha",
  "tika-vin09t13:181_2": "‘‘samodhānetvā panā’’tiādi. Tattha samodhānetvāti tattha tattha āgatāni ettheva samodahitvā,",
  "tika-vin09t13:181_3": "pakkhipitvā rāsiṁ katvāti attho. Pāḷiyaṁ āgatānīti uddesapāḷiyaṁ āgatāni . Bhikkhunīnaṁ",
  "tika-vin09t13:181_4": "asādhāraṇāni cattārīti ubbhajāṇumaṇḍalikā, vajjappaṭicchādikā, ukkhittānuvattikā,",
  "tika-vin09t13:181_5": "aṭṭhavatthukāti imāni bhikkhunīnaṁ bhikkhūhi asādhāraṇāni cattāri. Paṇḍakādīnañhi",
  "tika-vin09t13:181_6": "ekādasannaṁ abhabbabhāvo pārājikāpattisadisattā pārājikoti āha ‘‘ekādasanna’’ntiādi.",
  "tika-vin09t13:181_7": "Abhabbabhāvasaṅkhātehīti vatthuvipannatādinā pabbajjūpasampadāya naarahabhāvasaṅkhātehi.",
  "tika-vin09t13:181_8": "Paṇḍakatiracchānagataubhatobyañjanakā (pārā. aṭṭha. 2.233) hi tayo vatthuvipannā",
  "tika-vin09t13:181_9": "ahetukappaṭisandhikā, tesaṁ saggo avārito, maggo pana vārito. Abhabbā hi te maggappaṭilābhāya",
  "tika-vin09t13:181_10": "vatthuvipannattā. Pabbajjāpi nesaṁ paṭikkhittā, tasmā tepi pārājikāva. Theyyasaṁvāsako,",
  "tika-vin09t13:181_11": "titthiyapakkantako, mātughātako, pitughātako, arahantaghātako, bhikkhunidūsako, lohituppādako,",
  "tika-vin09t13:181_12": "saṅghabhedakoti ime aṭṭha attano kiriyāya vipannattā abhabbaṭṭhānaṁ pattāti pārājikāva.",
  "tika-vin09t13:181_13": "Tesu theyyasaṁvāsako, titthiyapakkantako, bhikkhunidūsakoti imesaṁ tiṇṇaṁ saggo avārito,",
  "tika-vin09t13:181_14": "maggo pana vāritova. Itaresaṁ pañcannaṁ ubhayampi vāritaṁ. Te hi anantarāva narake",
  "tika-vin09t13:181_15": "nibbattanakasattā. Yadā bhikkhunī vibbhamitukāmā hutvā kāsāvameva vā gihivatthaṁ",
  "tika-vin09t13:181_16": "vā gihinivāsanākārena nivāseti, tadā pārājikamāpannā nāma hotīti āha ‘‘gihibhāvaṁ",
  "tika-vin09t13:181_17": "patthayamānāyā’’tiādi. Sā hi ajjhācāravītikkamaṁ akatvāpi ettāvatā assamaṇī nāma hoti.",
  "tika-vin09t13:182_0": "Dīghatāya lambamānaṁ aṅgajātametassāti lambī (sārattha. ṭī. 2.233). Na so ettāvatā",
  "tika-vin09t13:182_1": "pārājiko, atha kho yadā anabhiratiyā pīḷito attano aṅgajātaṁ mukhe vā vaccamagge",
  "tika-vin09t13:182_2": "vā paveseti, tadā pārājiko hoti. Mudukatā piṭṭhi etassāti mudupiṭṭhiko, kataparikammāya",
  "tika-vin09t13:182_3": "mudukāya piṭṭhiyā samannāgato. Sopi yadā anabhiratiyā pīḷito attano aṅgajātaṁ attano",
  "tika-vin09t13:182_4": "mukhamaggavaccamaggesu aññataraṁ paveseti, tadā pārājiko hoti. Parassa aṅgajātaṁ",
  "tika-vin09t13:182_5": "mukhena gaṇhātīti yo anabhiratiyā pīḷito parassa suttassa vā pamattassa vā aṅgajātaṁ",
  "tika-vin09t13:182_6": "mukhena gaṇhāti. Parassa aṅgajāte abhinisīdatīti yo anabhiratiyā pīḷito parassa aṅgajātaṁ",
  "tika-vin09t13:182_7": "kammaniyaṁ disvā attano vaccamaggena tassūpari nisīdati, taṁ attano vaccamaggaṁ pavesetīti",
  "tika-vin09t13:182_8": "attho. Etāni hi cattāri yasmā ubhinnaṁ rāgavasena sadisabhāvūpagatānaṁ dhammo ‘‘methunadhammo’’ti",
  "tika-vin09t13:182_9": "vuccati, tasmā ekena pariyāyena methunadhammaṁ appaṭisevitvāyeva kevalaṁ maggena",
  "tika-vin09t13:182_10": "maggappavesanavasena āpajjitabbattā methunadhammapārājikassa anulomentīti ‘‘anulomapārājikānī’’ti vuccanti.",
  "tika-vin09t13:183_0": "Etthāha – mātughātakapitughātakaarahantaghātakā tatiyapārājikaṁ āpannā, bhikkhunidūsako,",
  "tika-vin09t13:183_1": "lambiādayo cattāro ca paṭhamapārājikaṁ āpannā evāti katvā kuto catuvīsatīti (sārattha.",
  "tika-vin09t13:183_2": "ṭī. 2.233)? Vuccate – mātughātakādayo hi cattāro idha anupasampannā eva adhippetā,",
  "tika-vin09t13:183_3": "lambiādayo cattāro kiñcāpi paṭhamapārājikena saṅgahitā, yasmā pana ekena pariyāyena",
  "tika-vin09t13:183_4": "methunadhammaṁ appaṭisevino honti, tasmā visuṁ vuttāti. Dutiyavikappe kaccitthāti",
  "tika-vin09t13:183_5": "ettha kacci atthāti padacchedo kātabbo.",
  "tika-vin09t13:184": "Iti kaṅkhāvitaraṇiyā pātimokkhavaṇṇanāya",
  "tika-vin09t13:185": "Vinayatthamañjūsāyaṁ līnatthappakāsaniyaṁ",
  "tika-vin09t13:186": "Pārājikavaṇṇanā niṭṭhitā."
}