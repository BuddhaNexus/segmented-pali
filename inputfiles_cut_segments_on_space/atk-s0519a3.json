{
  "atk-s0519a3:0": "3. Niddesavāravaṇṇanā",
  "atk-s0519a3:1_0": "4. Evaṁ uddiṭṭhe hārādayo niddisituṁ ‘‘tattha saṅkhepato’’tiādi āraddhaṁ. Tattha",
  "atk-s0519a3:1_1": "tatthāti tasmiṁ uddesapāṭhe. Saṅkhepato netti kittitāti samāsato nettippakaraṇaṁ",
  "atk-s0519a3:1_2": "kathitaṁ. Hāranayamūlapadānañhi sarūpadassanaṁ uddesapāṭhena katanti. Ettha ca hāranayānaṁ –",
  "atk-s0519a3:2": "Sāmaññato visesena, padattho lakkhaṇaṁ kamo;",
  "atk-s0519a3:3": "Ettāvatā ca hetvādī, veditabbā hi viññunā.",
  "atk-s0519a3:4_0": "Tesu avisesato visesato ca hāranayānaṁ attho dassito. Lakkhaṇādīsu pana avisesato",
  "atk-s0519a3:4_1": "sabbepi hārā nayā ca yathākkamaṁ byañjanatthamukhena navaṅgassa sāsanassa atthasaṁvaṇṇanalakkhaṇā.",
  "atk-s0519a3:4_2": "Visesato pana tassa tassa hārassa nayassa ca lakkhaṇaṁ niddese eva kathayissāma.",
  "atk-s0519a3:4_3": "Kamādīni ca yasmā nesaṁ lakkhaṇesu ñātesu viññeyyāni honti, tasmā tānipi niddesato",
  "atk-s0519a3:4_4": "parato pakāsayissāma.",
  "atk-s0519a3:5": "Hārasaṅkhepo",
  "atk-s0519a3:6_0": "1. Yā pana assādādīnavatātiādikā niddesagāthā, tāsu assādādīnavatāti assādo ādīnavatāti",
  "atk-s0519a3:6_1": "padavibhāgo. Ādīnavatāti ca ādīnavo eva. Keci ‘‘assādādīnavato’’ti paṭhanti, taṁ",
  "atk-s0519a3:6_2": "na sundaraṁ. Tattha assādīyatīti assādo, sukhaṁ somanassañca. Vuttañhetaṁ – ‘‘yaṁ,",
  "atk-s0519a3:6_3": "bhikkhave, pañcupādānakkhandhe paṭicca uppajjati sukhaṁ somanassaṁ, ayaṁ pañcasu",
  "atk-s0519a3:6_4": "upādānakkhandhesu assādo’’ti (ma. ni. 1.166; saṁ. ni. 3.26). Yathā cetaṁ sukhaṁ somanassaṁ,",
  "atk-s0519a3:6_5": "evaṁ iṭṭhārammaṇampi. Vuttampi cetaṁ – ‘‘so tadassādeti taṁ nikāmetī’’ti ‘‘rūpaṁ",
  "atk-s0519a3:6_6": "assādeti abhinandati, taṁ ārabbha rāgo uppajjatī’’ti (paṭṭhā. 1.1.424), ‘‘saṁyojanīyesu,",
  "atk-s0519a3:6_7": "bhikkhave, dhammesu assādānupassino’’ti (saṁ. ni. 2.53) ca . Assādeti etāyāti vā",
  "atk-s0519a3:6_8": "assādo, taṇhā. Taṇhāya hi kāraṇabhūtāya puggalo sukhampi sukhārammaṇampi assādeti.",
  "atk-s0519a3:6_9": "Yathā ca taṇhā, evaṁ vipallāsāpi. Vipallāsavasena hi sattā aniṭṭhampi ārammaṇaṁ iṭṭhākārena",
  "atk-s0519a3:6_10": "assādenti, evaṁ vedanāya sabbesaṁ tebhūmakasaṅkhārānaṁ taṇhāya vipallāsānañca assādavicāro veditabbo.",
  "atk-s0519a3:7_0": "Kathaṁ pana dukkhādukkhamasukhavedanānaṁ assādanīyatāti? Vipallāsato sukhapariyāyasabbhāvato",
  "atk-s0519a3:7_1": "ca. Tathā hi vuttaṁ – ‘‘sukhā kho, āvuso visākha, vedanā ṭhitisukhā vipariṇāmadukkhā.",
  "atk-s0519a3:7_2": "Dukkhā vedanā ṭhitidukkhā vipariṇāmasukhā, adukkhamasukhā vedanā ñāṇasukhā aññāṇadukkhā’’ti",
  "atk-s0519a3:7_3": "(ma. ni. 1.465). Tattha vedanāya aṭṭhasatapariyāyavasena, tebhūmakasaṅkhārānaṁ nikkhepakaṇḍarūpakaṇḍavasena,",
  "atk-s0519a3:7_4": "taṇhāya saṁkilesavatthuvibhaṅge nikkhepakaṇḍe ca taṇhāniddesavasena, vipallāsānaṁ",
  "atk-s0519a3:7_5": "sukhasaññādivasena dvāsaṭṭhidiṭṭhigatavasena ca vibhāgo veditabbo.",
  "atk-s0519a3:8_0": "Ādīnavo dukkhā vedanā tissopi vā dukkhatā. Atha vā sabbepi tebhūmakā saṅkhārā ādīnavo.",
  "atk-s0519a3:8_1": "Ādīnaṁ ativiya kapaṇaṁ vāti pavattatīti hi ādīnavo, kapaṇamanusso, evaṁsabhāvā ca",
  "atk-s0519a3:8_2": "tebhūmakā dhammā aniccatādiyogena. Yato tattha ādīnavānupassanā āraddhavipassakānaṁ",
  "atk-s0519a3:8_3": "yathābhūtanayoti vuccati. Tathā ca vuttaṁ – ‘‘yaṁ, bhikkhave, pañcupādānakkhandhā",
  "atk-s0519a3:8_4": "aniccā dukkhā vipariṇāmadhammā, ayaṁ pañcasu upādānakkhandhesu ādīnavo’’ti. Tasmā",
  "atk-s0519a3:8_5": "ādīnavo dukkhasaccaniddesabhūtānaṁ jātiyādīnaṁ aniccatādīnaṁ dvācattālīsāya ākārānañca",
  "atk-s0519a3:8_6": "vasena vibhajitvā niddisitabbo.",
  "atk-s0519a3:9_0": "Nissarati etenāti nissaraṇaṁ, ariyamaggo. Nissaratīti vā nissaraṇaṁ nibbānaṁ. Ubhayampi",
  "atk-s0519a3:9_1": "sāmaññaniddesena ekasesena vā ‘‘nissaraṇa’’nti vuttaṁ. Pi-saddo purimānaṁ pacchimānañca",
  "atk-s0519a3:9_2": "sampiṇḍanattho. Tattha ariyamaggapakkhe satipaṭṭhānādīnaṁ sattattiṁsabodhipakkhiyadhammānaṁ",
  "atk-s0519a3:9_3": "kāyānupassanādīnañca tadantogadhabhedānaṁ vasena nissaraṇaṁ vibhajitvā niddisitabbaṁ.",
  "atk-s0519a3:10_0": "Nibbānapakkhe pana kiñcāpi asaṅkhatāya dhātuyā nippariyāyena vibhāgo natthi. Pariyāyena",
  "atk-s0519a3:10_1": "pana sopādisesanirupādisesabhedena. Yato vā taṁ nissaṭaṁ, tesaṁ paṭisambhidāmagge",
  "atk-s0519a3:10_2": "(paṭi. ma. 1.3) dassitappabhedānaṁ cakkhādīnaṁ channaṁ dvārānaṁ rūpādīnaṁ channaṁ",
  "atk-s0519a3:10_3": "ārammaṇānaṁ taṁtaṁdvārappavattānaṁ channaṁ channaṁ viññāṇaphassavedanāsaññācetanātaṇhāvitakkavicārānaṁ",
  "atk-s0519a3:10_4": "pathavīdhātuādīnaṁ channaṁ dhātūnaṁ dasannaṁ kasiṇāyatanānaṁ asubhānaṁ kesādīnaṁ",
  "atk-s0519a3:10_5": "dvattiṁsāya ākārānaṁ pañcannaṁ khandhānaṁ dvādasannaṁ āyatanānaṁ aṭṭhārasannaṁ dhātūnaṁ",
  "atk-s0519a3:10_6": "lokiyānaṁ indriyānaṁ kāmadhātuādīnaṁ tissannaṁ dhātūnaṁ kāmabhavādīnaṁ tiṇṇaṁ tiṇṇaṁ",
  "atk-s0519a3:10_7": "bhavānaṁ catunnaṁ jhānānaṁ appamaññānaṁ āruppānaṁ dvādasannaṁ paṭiccasamuppādaṅgānañcāti",
  "atk-s0519a3:10_8": "evamādīnaṁ saṅkhatadhammānaṁ nissaraṇabhāvena ca vibhajitvā niddisitabbaṁ.",
  "atk-s0519a3:11_0": "Phalanti desanāphalaṁ. Kiṁ pana tanti? Yaṁ desanāya nipphādīyati. Nanu ca nibbānādhigamo",
  "atk-s0519a3:11_1": "bhagavato desanāya nipphādīyati. Nibbānañca ‘‘nissaraṇa’’nti iminā vuttamevāti? Saccametaṁ,",
  "atk-s0519a3:11_2": "tañca kho paramparāya. Idha pana paccakkhato desanāphalaṁ adhippetaṁ. Taṁ pana sutamayañāṇaṁ.",
  "atk-s0519a3:11_3": "Atthadhammavedādiariyamaggassa pubbabhāgappaṭipattibhūtā chabbisuddhiyo. Yañca tasmiṁ",
  "atk-s0519a3:11_4": "khaṇe maggaṁ anabhisambhuṇantassa kālantare tadadhigamakāraṇabhūtaṁ sampattibhavahetu",
  "atk-s0519a3:11_5": "ca siyā. Tathā hi vakkhati – ‘‘attānudiṭṭhiṁ ūhacca, evaṁ maccutaro siyāti (su. ni.",
  "atk-s0519a3:11_6": "1125; kathā. 226; cūḷani. mogharājamāṇavapucchā 144, mogharājamāṇavapucchāniddesa",
  "atk-s0519a3:11_7": "88; netti. 5; peṭako. 22) idaṁ phala’’nti, ‘‘dhammo have rakkhati dhammacārinti idaṁ",
  "atk-s0519a3:11_8": "phala’’nti (jā. 1.10.102-103; 1.15.385) ca. Etena nayena devesu ca mānusesu ca āyuvaṇṇabalasukhayasaparivāraādhipateyyasampattiyo",
  "atk-s0519a3:11_9": "upadhisampattiyo cakkavattisirī devarajjasirī cattāri sampatticakkāni sīlasampadā",
  "atk-s0519a3:11_10": "samādhisampadā tisso vijjā cha abhiññā catasso paṭisambhidā sāvakabodhi paccekabodhi",
  "atk-s0519a3:11_11": "sammāsambodhīti sabbāpi sampattiyo puññasambhārahetukā bhagavato desanāya sādhetabbatāya phalanti veditabbā.",
  "atk-s0519a3:12_0": "Upāyoti ariyamaggapadaṭṭhānabhūtā pubbabhāgappaṭipadā. Sā hi purimā purimā pacchimāya",
  "atk-s0519a3:12_1": "pacchimāya adhigamūpāyabhāvato paramparāya magganibbānādhigamassa ca hetubhāvato",
  "atk-s0519a3:12_2": "upāyo. Yā ca pubbe vuttaphalādhigamassa upāyapaṭipatti. Keci pana ‘‘saha vipassanāya",
  "atk-s0519a3:12_3": "maggo upāyo’’ti vadanti, tesaṁ matena nissaraṇanti nibbānameva vuttaṁ siyā. Phalaṁ",
  "atk-s0519a3:12_4": "viya upāyopi pubbabhāgoti vuttaṁ siyā, yaṁ pana vakkhati ‘‘sabbe dhammā…pe… visuddhiyāti",
  "atk-s0519a3:12_5": "(dha. pa. 279; theragā. 678) ayaṁ upāyo’’ti. Etthāpi pubbabhāgappaṭipadā eva udāhaṭāti",
  "atk-s0519a3:12_6": "sakkā viññātuṁ. Yasmā pana ‘‘te pahāya tare oghanti idaṁ nissaraṇa’’nti ariyamaggassa",
  "atk-s0519a3:12_7": "nissaraṇabhāvaṁ vakkhati. Ariyamaggo hi oghataraṇanti.",
  "atk-s0519a3:13_0": "Āṇattīti āṇārahassa bhagavato veneyyajanassa hitasiddhiyā ‘‘evaṁ paṭipajjāhī’’ti",
  "atk-s0519a3:13_1": "vidhānaṁ. Tathā hi vakkhati ‘‘suññato lokaṁ avekkhassu, mogharājāti (su. ni. 1125;",
  "atk-s0519a3:13_2": "kathā. 226; netti. 5; peṭako. 22; cūḷani. mogharājamāṇavapucchā 144, mogharājamāṇavapucchāniddesa 88) āṇattī’’ti.",
  "atk-s0519a3:14_0": "Yogīnanti catusaccakammaṭṭhānabhāvanāya yuttappayuttānaṁ veneyyānaṁ, atthāyāti vacanaseso.",
  "atk-s0519a3:14_1": "Desanāhāroti etesaṁ yathāvuttānaṁ assādādīnaṁ vibhajanalakkhaṇo saṁvaṇṇanāviseso",
  "atk-s0519a3:14_2": "desanāhāro nāmāti attho. Etthāha – kiṁ panetesaṁ assādādīnaṁ anavasesānaṁ vacanaṁ",
  "atk-s0519a3:14_3": "desanāhāro, udāhu ekaccānanti? Niravasesānaṁyeva. Yasmiñhi sutte assādādīnavanissaraṇāni",
  "atk-s0519a3:14_4": "sarūpato āgatāni, tattha vattabbameva natthi. Yattha pana ekadesena āgatāni, na vā",
  "atk-s0519a3:14_5": "sarūpena. Tattha anāgataṁ atthavasena niddhāretvā hāro yojetabbo. Ayañca attho desanāhāravibhaṅge",
  "atk-s0519a3:14_6": "āgamissatīti idha na papañcito.",
  "atk-s0519a3:15_0": "2. Yaṁ pucchitanti yā pucchā, viciyamānāti vacanaseso. Vissajjitaṁ anugītīti etthāpi",
  "atk-s0519a3:15_1": "eseva nayo. Tattha vissajjitanti vissajjanā, sā ekaṁsabyākaraṇādivasena catubbidhaṁ",
  "atk-s0519a3:15_2": "byākaraṇaṁ. Ca-saddo sampiṇḍanattho, tena gāthāyaṁ avuttaṁ padādiṁ saṅgaṇhāti. Tā",
  "atk-s0519a3:15_3": "pana pucchāvissajjanā kassāti āha ‘‘suttassā’’ti. Etena sutte āgataṁ pucchāvissajjanaṁ",
  "atk-s0519a3:15_4": "vicetabbanti dasseti. Yā ca anugītiti vuttasseva atthassa yā anu pacchā gīti anugīti,",
  "atk-s0519a3:15_5": "saṅgahagāthā, pucchāya vā anurūpā gīti. Etena pubbāparaṁ gahitaṁ. Byākaraṇassa hi",
  "atk-s0519a3:15_6": "pucchānurūpatā idha pubbāparaṁ adhippetaṁ. Yā ‘‘pucchānusandhī’’ti vuccati. Purimaṁ",
  "atk-s0519a3:15_7": "‘‘suttassā’’ti padaṁ pubbāpekkhanti puna ‘‘suttassā’’ti vuttaṁ. Tena suttassa nissayabhūte",
  "atk-s0519a3:15_8": "assādādike pariggaṇhāti. Ettāvatā vicayahārassa visayo niravasesena dassito hoti.",
  "atk-s0519a3:15_9": "Tathā ca vakkhati vicayahāravibhaṅge ‘‘padaṁ vicinati…pe… anugītiṁ vicinatī’’ti.",
  "atk-s0519a3:16_0": "Tattha sutte sabbesaṁ padānaṁ anupubbena atthaso byañjanaso ca vicayo padavicayo.",
  "atk-s0519a3:16_1": "‘‘Ayaṁ pucchā adiṭṭhajotanā diṭṭhasaṁsandanā vimaticchedanā anumatipucchā kathetukamyatāpucchā",
  "atk-s0519a3:16_2": "sattādhiṭṭhānā dhammādhiṭṭhānā ekādhiṭṭhānā anekādhiṭṭhānā sammutivisayā paramatthavisayā",
  "atk-s0519a3:16_3": "atītavisayā anāgatavisayā paccuppannavisayā’’tiādinā pucchāvicayo veditabbo. ‘‘Idaṁ",
  "atk-s0519a3:16_4": "vissajjanaṁ ekaṁsabyākaraṇaṁ vibhajjabyākaraṇaṁ paṭipucchābyākaraṇaṁ ṭhapanaṁ sāvasesaṁ",
  "atk-s0519a3:16_5": "niravasesaṁ sauttaraṁ anuttaraṁ lokiyaṁ lokuttara’’ntiādinā vissajjanavicayo.",
  "atk-s0519a3:17_0": "‘‘Ayaṁ pucchā iminā sameti, etena na sametī’’ti pucchitatthaṁ ānetvā vicayo pubbenāparaṁ",
  "atk-s0519a3:17_1": "saṁsanditvā ca vicayo pubbāparavicayo. ‘‘Ayaṁ anugīti vuttatthasaṅgahā avuttatthasaṅgahā",
  "atk-s0519a3:17_2": "tadubhayatthasaṅgahā kusalatthasaṅgahā akusalatthasaṅgahā’’tiādinā anugītivicayo.",
  "atk-s0519a3:17_3": "Assādādīsu sukhavedanāya ‘‘iṭṭhārammaṇānubhavanalakkhaṇā’’tiādinā, taṇhāya ‘‘ārammaṇaggahaṇalakkhaṇā’’tiādinā,",
  "atk-s0519a3:17_4": "vipallāsānaṁ ‘‘viparītaggahaṇalakkhaṇā’’tiādinā, avasiṭṭhānaṁ tebhūmakadhammānaṁ",
  "atk-s0519a3:17_5": "‘‘yathāsakalakkhaṇā’’tiādinā sabbesañca dvāvīsatiyā tikesu dvācattālīsādhike ca dukasate",
  "atk-s0519a3:17_6": "labbhamānapadavasena taṁtaṁassādatthavisesaniddhāraṇaṁ assādavicayo.",
  "atk-s0519a3:18_0": "Dukkhavedanāya ‘‘aniṭṭhānubhavanalakkhaṇā’’tiādinā, dukkhasaccānaṁ ‘‘paṭisandhilakkhaṇā’’tiādinā,",
  "atk-s0519a3:18_1": "aniccatādīnaṁ ādiantavantatāya aniccantikatāya ca ‘‘aniccā’’tiādinā sabbesañca lokiyadhammānaṁ",
  "atk-s0519a3:18_2": "saṁkilesabhāgiyahānabhāgiyatādivasena ādīnavavuttiyā okāraniddhāraṇena ādīnavavicayo.",
  "atk-s0519a3:18_3": "Nissaraṇapade ariyamaggassa āgamanato kāyānupassanādipubbabhāgappaṭipadāvibhāgavisesaniddhāraṇavasena",
  "atk-s0519a3:18_4": "nibbānassa yathāvuttapariyāyavibhāgavisesaniddhāraṇavasenāti evaṁ nissaraṇavicayo.",
  "atk-s0519a3:18_5": "Phalādīnaṁ taṁtaṁsuttadesanāya sādhetabbaphalassa tadupāyassa tattha tattha suttavidhivacanassa",
  "atk-s0519a3:18_6": "ca vibhāganiddhāraṇavasena vicayo veditabbo. Evaṁ padapucchāvissajjanapubbāparānugītīnaṁ",
  "atk-s0519a3:18_7": "assādādīnañca visesaniddhāraṇavaseneva vicayalakkhaṇo ‘‘vicayo hāro’’ti veditabbo.",
  "atk-s0519a3:19_0": "3. Sabbesanti soḷasannaṁ. Bhūmīti byañjanaṁ sandhāyāha. Byañjanañhi mūlapadāni viya",
  "atk-s0519a3:19_1": "nayānaṁ hārānaṁ bhūmi pavattiṭṭhānaṁ, tesaṁ byañjanavicārabhāvato. Vuttañhi – ‘‘hārā",
  "atk-s0519a3:19_2": "byañjanavicayo’’ti, peṭakepi hi vuttaṁ – ‘‘yattha ca sabbe hārā, sampatamānā nayanti",
  "atk-s0519a3:19_3": "suttatthaṁ. Byañjanavidhiputhuttā’’ti. Gocaroti suttattho. Suttassa hi padatthuddhāraṇamukhena",
  "atk-s0519a3:19_4": "hārayojanā. Tesaṁ byañjanatthānaṁ. Yuttāyuttaparikkhāti yuttassa ca ayuttassa ca",
  "atk-s0519a3:19_5": "upaparikkhā. ‘‘Yuttāyuttiparikkhā’’tipi pāṭho, yuttiayuttīnaṁ vicāraṇāti attho. Kathaṁ",
  "atk-s0519a3:19_6": "pana tesaṁ yuttāyuttajānanā? Catūhi mahāpadesehi avirujjhanena. Tattha byañjanassa",
  "atk-s0519a3:19_7": "tāva sabhāvaniruttibhāvo adhippetatthavācakabhāvo ca yuttabhāvo. Atthassa pana suttavinayadhammatāhi",
  "atk-s0519a3:19_8": "avilomanaṁ . Ayamettha saṅkhepo. Vitthāro pana parato āvi bhavissati. Hāro yuttīti",
  "atk-s0519a3:19_9": "niddiṭṭhoti evaṁ sutte byañjanatthānaṁ yuttāyuttabhāvavibhāvanalakkhaṇo yuttihāroti veditabbo.",
  "atk-s0519a3:20_0": "4. Dhammanti yaṁ kiñci suttāgataṁ kusalādidhammamāha. Tassa dhammassāti tassa yathāvuttassa",
  "atk-s0519a3:20_1": "kusalādidhammassa. Yaṁ padaṭṭhānanti yaṁ kāraṇaṁ, yonisomanasikārādi sutte āgataṁ",
  "atk-s0519a3:20_2": "vā anāgataṁ vā sambhavato niddhāretvā kathetabbanti adhippāyo. Itīti evaṁ, vuttanayenāti",
  "atk-s0519a3:20_3": "attho. Yāva sabbadhammāti yattakā tasmiṁ sutte āgatā dhammā, tesaṁ sabbesampi yathānurūpaṁ",
  "atk-s0519a3:20_4": "padaṭṭhānaṁ niddhāretvā kathetabbanti adhippāyo. Atha vā yāva sabbadhammāti suttāgatassa",
  "atk-s0519a3:20_5": "dhammassa yaṁ padaṭṭhānaṁ, tassapi yaṁ padaṭṭhānanti sambhavato yāva sabbadhammā",
  "atk-s0519a3:20_6": "padaṭṭhānavicāraṇā kātabbāti attho. Eso hāro padaṭṭhānoti evaṁ sutte āgatadhammānaṁ",
  "atk-s0519a3:20_7": "padaṭṭhānabhūtā dhammā tesañca padaṭṭhānabhūtāti sambhavato padaṭṭhānabhūtadhammaniddhāraṇalakkhaṇo",
  "atk-s0519a3:20_8": "padaṭṭhāno nāma hāroti attho.",
  "atk-s0519a3:21_0": "5. Vuttamhiekadhammeti kusalādīsu khandhādīsu vā yasmiṁ kismiñci ekadhamme, sutte",
  "atk-s0519a3:21_1": "sarūpato niddhāraṇavasena vā kathite. Ye dhammā ekalakkhaṇā kecīti ye keci dhammā",
  "atk-s0519a3:21_2": "kusalādibhāvena rūpakkhandhādibhāvena vā tena dhammena samānalakkhaṇā. Vuttā bhavanti",
  "atk-s0519a3:21_3": "sabbeti te sabbepi kusalādisabhāvā, khandhādisabhāvā vā dhammā sutte avuttāpi tāya",
  "atk-s0519a3:21_4": "samānalakkhaṇatāya vuttā bhavanti ānetvā saṁvaṇṇanāvasenāti adhippāyo. Ettha ca ekalakkhaṇāti",
  "atk-s0519a3:21_5": "samānalakkhaṇā vuttā. Tena sahacāritā samānakiccatā samānahetutā samānaphalatā samānārammaṇatāti",
  "atk-s0519a3:21_6": "evamādīhi avuttānampi vuttānaṁ viya niddhāraṇaṁ veditabbaṁ. So hāro lakkhaṇo nāmāti",
  "atk-s0519a3:21_7": "evaṁ sutte anāgatepi dhamme vuttappakārena āgate viya niddhāretvā yā saṁvaṇṇanā,",
  "atk-s0519a3:21_8": "so lakkhaṇo nāma hāroti attho.",
  "atk-s0519a3:22_0": "6. Neruttanti niruttaṁ, padanibbacananti attho. Adhippāyoti buddhānaṁ sāvakānaṁ vā",
  "atk-s0519a3:22_1": "tassa suttassa desakānaṁ adhippāyo. Byañjananti byañjanena, karaṇe hi etaṁ paccattaṁ.",
  "atk-s0519a3:22_2": "Kāmañca sabbe hārā byañjanavicayā, ayaṁ pana visesato byañjanadvāreneva atthapariyesanāti",
  "atk-s0519a3:22_3": "katvā ‘‘byañjana’’nti vuttaṁ. Tathā hi vakkhati – ‘‘byañjanena suttassa neruttañca",
  "atk-s0519a3:22_4": "adhippāyo ca nidānañca pubbāparānusandhi ca gavesitabbā’’ti. Athāti padapūraṇamattaṁ.",
  "atk-s0519a3:22_5": "Desanānidānanti nidadāti phalanti nidānaṁ, kāraṇaṁ, yena kāraṇena desanā pavattā,",
  "atk-s0519a3:22_6": "taṁ desanāya pavattinimittanti attho. Pubbāparānusandhīti pubbena ca aparena ca anusandhi.",
  "atk-s0519a3:22_7": "‘‘Pubbāparena sandhī’’tipi pāṭho, suttassa pubbabhāgena aparabhāgaṁ saṁsanditvā kathananti",
  "atk-s0519a3:22_8": "attho. Saṅgītivasena vā pubbāparabhūtehi suttantarehi saṁvaṇṇiyamānassa suttassa",
  "atk-s0519a3:22_9": "saṁsandanaṁ pubbāparānusandhi. Yañca pubbapadena parapadassa sambandhanaṁ, ayampi",
  "atk-s0519a3:22_10": "pubbāparānusandhi. Eso hāro catubyūhoti evaṁ nibbacanādhippāyādīnaṁ catunnaṁ vibhāvanalakkhaṇo",
  "atk-s0519a3:22_11": "catubyūho hāro nāmāti attho.",
  "atk-s0519a3:23_0": "7. Ekamhi padaṭṭhāneti ekasmiṁ ārambhadhātuādike parakkamadhātuādīnaṁ padaṭṭhānabhūte",
  "atk-s0519a3:23_1": "dhamme desanāruḷhe sati. Pariyesati sesakaṁ padaṭṭhānanti tassa visabhāgatāya aggahaṇena",
  "atk-s0519a3:23_2": "vā sesakaṁ pamādādīnaṁ āsannakāraṇattā padaṭṭhānabhūtaṁ kosajjādikaṁ dhammantaraṁ",
  "atk-s0519a3:23_3": "pariyesati paññāya gavesati, pariyesitvā ca saṁvaṇṇanāya yojento desanaṁ āvaṭṭati",
  "atk-s0519a3:23_4": "paṭipakkheti vīriyārambhādimukhena āraddhasuttaṁ vuttanayena pamādādivasena niddisanto",
  "atk-s0519a3:23_5": "desanaṁ paṭipakkhato āvaṭṭeti nāma. Āvaṭṭo nāma so hāroti desanāya gahitadhammānaṁ",
  "atk-s0519a3:23_6": "sabhāgavisabhāgadhammavasena āvaṭṭanalakkhaṇo āvaṭṭo hāro nāmāti attho.",
  "atk-s0519a3:24_0": "8. Dhammanti sabhāvadhammaṁ, taṁ kusalādivasena anekavidhaṁ. Padaṭṭhānanti yasmiṁ",
  "atk-s0519a3:24_1": "patiṭṭhite uttari guṇavisese adhigacchati, taṁ visesādhigamanakāraṇaṁ. Bhūminti puthujjanabhūmi",
  "atk-s0519a3:24_2": "dassanabhūmīti evamādikaṁ bhūmiṁ. Vibhajjateti vibhāgena katheti. Sādhāraṇeti dassanapahātabbādināmavasena",
  "atk-s0519a3:24_3": "vā puthujjanasotāpannādivatthuvasena vā sādhāraṇe avisiṭṭhe samāneti attho. Vuttavipariyāyena",
  "atk-s0519a3:24_4": "asādhāraṇā veditabbā. Neyyo vibhattīti yathāvuttadhammādīnaṁ vibhajano ayaṁ hāro",
  "atk-s0519a3:24_5": "vibhattīti ñātabboti attho. Tasmā saṁkilesadhamme vodānadhamme ca sādhāraṇāsādhāraṇato",
  "atk-s0519a3:24_6": "padaṭṭhānato bhūmito ca vibhajanalakkhaṇo ‘‘vibhattihāro’’ti daṭṭhabbaṁ.",
  "atk-s0519a3:25_0": "9. Niddiṭṭheti kathite sutte āgate, saṁvaṇṇite vā. Bhāviteti yathā uppannasadisā",
  "atk-s0519a3:25_1": "uppannāti vuccanti, evaṁ bhāvitasadise bhāvetabbeti attho. Pahīneti etthāpi eseva",
  "atk-s0519a3:25_2": "nayo. Parivattati paṭipakkheti vuttānaṁ dhammānaṁ ye paṭipakkhā, tesaṁ vasena parivattetīti",
  "atk-s0519a3:25_3": "attho. Evaṁ niddiṭṭhānaṁ dhammānaṁ paṭipakkhato parivattanalakkhaṇo ‘‘parivattano hāro’’ti veditabbo.",
  "atk-s0519a3:26_0": "10. Vividhāni ekasmiṁyeva atthe vacanāni vivacanāni, vivacanāni eva vevacanāni, pariyāyasaddāti",
  "atk-s0519a3:26_1": "attho. Tāni vevacanāni. Bahūnīti anekāni. Tu-saddo avadhāraṇe. Tena bahū eva pariyāyasaddā",
  "atk-s0519a3:26_2": "vevacanahārayojanāyaṁ kathetabbā, na katipayāti dasseti . Sutte vuttānīti navavidhasuttantasaṅkhāte",
  "atk-s0519a3:26_3": "tepiṭake buddhavacane bhāsitāni. Etthāpi tu-saddassa attho ānetvā yojetabbo, tena",
  "atk-s0519a3:26_4": "pāḷiyaṁ āgatāniyeva vevacanāni gahetabbānīti vuttaṁ hoti. Ekadhammassāti ekassa padatthassa.",
  "atk-s0519a3:26_5": "Yo jānāti suttavidūti yathā ‘‘sappissa jānāhī’’ti vutte ‘‘sappinā vicārehi, sappiṁ",
  "atk-s0519a3:26_6": "dehi, dethā’’ti vā āṇāpetīti attho, evaṁ yo suttakovido dhammakathiko ekassa atthassa",
  "atk-s0519a3:26_7": "bahūpi pariyāyasadde vicāreti vibhāveti yojetīti attho. Vevacano nāma so hāroti tassa",
  "atk-s0519a3:26_8": "atthassa vuttappakārapariyāyasaddayojanālakkhaṇo vevacanahāro nāma. Tasmā ekasmiṁ",
  "atk-s0519a3:26_9": "atthe anekapariyāyasaddayojanālakkhaṇo ‘‘vevacanahāro’’ti veditabbaṁ.",
  "atk-s0519a3:27_0": "11. Dhammanti khandhādidhammaṁ. Paññattīhīti paññāpanehi pakārehi ñāpanehi, asaṅkarato",
  "atk-s0519a3:27_1": "vā ṭhapanehi. Vividhāhīti nikkhepappabhavādivasena anekavidhāhi. So ākāroti yo ekassevatthassa",
  "atk-s0519a3:27_2": "nikkhepappabhavapaññattiādivasena anekāhi paññattīhi paññāpanākāro. Ñeyyo paññatti",
  "atk-s0519a3:27_3": "nāma hāroti paññattihāro nāmāti ñātabbo. Tasmā ekekassa dhammassa anekāhi paññattīhi",
  "atk-s0519a3:27_4": "paññāpetabbākāravibhāvanalakkhaṇo ‘‘paññattihāro’’ti veditabbaṁ.",
  "atk-s0519a3:28_0": "12. Paṭiccuppādoti paṭiccasamuppādo. Indriyakhandhāti indriyāni ca khandhā ca. Dhātuāyatanāti",
  "atk-s0519a3:28_1": "dhātuyo ca āyatanāni ca. Etehīti yo dvādasapadiko paccayākāro yāni ca dvāvīsatindriyāni",
  "atk-s0519a3:28_2": "ye ca pañcakkhandhā yā ca aṭṭhārasa dhātuyo yāni ca dvādasāyatanāni, etehi sutte",
  "atk-s0519a3:28_3": "āgatapadatthamukhena niddhāriyamānehi. Otarati yoti yo saṁvaṇṇanānayo ogāhati, paṭiccasamuppādādike",
  "atk-s0519a3:28_4": "anupavisatīti attho. Otaraṇo nāma so hāroti yo yathāvutto saṁvaṇṇanāviseso, so otaraṇahāro",
  "atk-s0519a3:28_5": "nāma. Ca-saddena cettha suññatamukhādīnaṁ gāthāyaṁ avuttānampi saṅgaho daṭṭhabbo.",
  "atk-s0519a3:28_6": "Evaṁ paṭiccasamuppādādimukhehi suttatthassa otaraṇalakkhaṇo otaraṇo hāro nāmāti veditabbaṁ.",
  "atk-s0519a3:29_0": "13. Vissajjitamhīti buddhādīhi byākate. Pañheti ñātuṁ icchite atthe. Gāthāyanti gāthāruḷhe.",
  "atk-s0519a3:29_1": "Idañca pucchantā yebhuyyena gāthābandhavasena pucchantīti katvā vuttaṁ. Yamārabbhāti",
  "atk-s0519a3:29_2": "sā pana gāthā yaṁ atthaṁ ārabbha adhikicca pucchitā, tassa atthassa. Suddhāsuddhaparikkhāti",
  "atk-s0519a3:29_3": "padaṁ sodhitaṁ, ārambho na sodhito, padañca sodhitaṁ ārambho ca sodhitoti evaṁ padādīnaṁ",
  "atk-s0519a3:29_4": "sodhitāsodhitabhāvavicāro . Hāro so sodhanonāmāti yathāvuttavicāro sodhano hāro nāma.",
  "atk-s0519a3:29_5": "Evaṁ sutte padapadatthapañhārambhānaṁ sodhanalakkhaṇo ‘‘sodhano hāro’’ti veditabbaṁ.",
  "atk-s0519a3:30_0": "14. Ekattatāyāti ekassa bhāvo ekattaṁ, ekattameva ekattatā, tāya ekattatāya. Eka-saddo",
  "atk-s0519a3:30_1": "cettha samānasaddapariyāyo, tasmā sāmaññenāti attho. Visiṭṭhā mattā vimattā, vimattāva",
  "atk-s0519a3:30_2": "vemattaṁ, tassa bhāvo vemattatā, tāya vemattatāya, visesenāti attho. Te na vikappayitabbāti",
  "atk-s0519a3:30_3": "ye dhammā ‘‘dukkhaṁ samudayo’’tiādinā sāmaññena, ‘‘jāti jarā kāmataṇhā bhavataṇhā’’tiādinā",
  "atk-s0519a3:30_4": "visesena ca sutte desitā, te ‘‘kimettha sāmaññaṁ, ko vā viseso’’ti evaṁ sāmaññavisesavikappanavasena",
  "atk-s0519a3:30_5": "na vikappayitabbā. Kasmā? Sāmaññavisesakappanāya vohārabhāvena anavaṭṭhānato kāladisāvisesādīnaṁ",
  "atk-s0519a3:30_6": "viya apekkhāsiddhito ca. Yathā hi ‘‘ajja hiyyo sve’’ti vuccamānā kālavisesā anavaṭṭhitasabhāvā",
  "atk-s0519a3:30_7": "‘‘purimā disā pacchimā disā’’ti vuccamānā disāvisesā ca, evaṁ sāmaññavisesāpi. Tathā",
  "atk-s0519a3:30_8": "hi ‘‘idaṁ dukkha’’nti vuccamānaṁ jātiādiapekkhāya sāmaññampi samānaṁ saccāpekkhāya",
  "atk-s0519a3:30_9": "viseso hoti. Esa nayo samudayādīsupi. Eso hāro adhiṭṭhānoti evaṁ suttāgatānaṁ dhammānaṁ",
  "atk-s0519a3:30_10": "avikappanavasena sāmaññavisesaniddhāraṇalakkhaṇo adhiṭṭhāno hāro nāmāti attho.",
  "atk-s0519a3:31_0": "15. Ye dhammāti ye avijjādikā paccayadhammā. Yaṁ dhammanti yaṁ saṅkhārādikaṁ paccayuppannadhammaṁ.",
  "atk-s0519a3:31_1": "Janayantīti nibbattenti. Paccayāti sahajātapaccayabhāvena. Paramparatoti paramparapaccayabhāvena,",
  "atk-s0519a3:31_2": "anurūpasantānaghaṭanavasena paccayo hutvāti attho. Upanissayakoṭi hi idhādhippetā.",
  "atk-s0519a3:31_3": "Purimasmiṁ avasiṭṭho paccayabhāvo. Hetumavakaḍḍhayitvāti taṁ yathāvuttapaccayasaṅkhātaṁ",
  "atk-s0519a3:31_4": "janakādibhedabhinnaṁ hetuṁ ākaḍḍhitvā suttato niddhāretvā yo saṁvaṇṇanāsaṅkhāto,",
  "atk-s0519a3:31_5": "eso hāro parikkhāroti evaṁ sutte āgatadhammānaṁ parikkhārasaṅkhāte hetupaccaye niddhāretvā",
  "atk-s0519a3:31_6": "saṁvaṇṇanalakkhaṇo parikkhāro hāroti attho.",
  "atk-s0519a3:32_0": "16. Ye dhammāti ye sīlādidhammā. Yaṁmūlāti yesaṁ samādhiādīnaṁ mūlabhūtā, te tesaṁ",
  "atk-s0519a3:32_1": "samādhiādīnaṁ padaṭṭhānabhāvena samāropayitabbāti sambandho. Ye cekatthā pakāsitā",
  "atk-s0519a3:32_2": "munināti ye ca rāgavirāgācetovimuttisekkhaphalakāmadhātusamatikkamanādisaddā anāgāmiphalatthatāya",
  "atk-s0519a3:32_3": "ekatthā buddhamuninā paridīpitā, te aññamaññavevacanabhāvena samāropayitabbāti sambandho.",
  "atk-s0519a3:32_4": "Samāropanañcettha sutte yathārutavasena niddhāraṇavasena vā gayhamānassa sikkhattayasaṅkhātassa",
  "atk-s0519a3:32_5": "sīlādikkhandhattayassa pariyāyantaravibhāvanamukhena bhāvanāpāripūrikathanaṁ, bhāvanāpāripūrī",
  "atk-s0519a3:32_6": "ca pahātabbassa pahānenāti pahānasamāropanāpi atthato dassitā eva hoti. Esa samāropano",
  "atk-s0519a3:32_7": "hāroti esa sutte āgatadhammānaṁ padaṭṭhānavevacanabhāvanāpahānasamāropanavicāraṇalakkhaṇo",
  "atk-s0519a3:32_8": "samāropano nāma hāroti attho.",
  "atk-s0519a3:33": "Nayasaṅkhepo",
  "atk-s0519a3:34_0": "17. Evaṁ gāthābandhavasena soḷasapi hāre niddisitvā idāni naye niddisituṁ ‘‘taṇhañcā’’tiādi",
  "atk-s0519a3:34_1": "vuttaṁ. Tattha taṇhañca avijjampi cāti sutte āgataṁ atthato niddhāraṇavasena vā gahitaṁ",
  "atk-s0519a3:34_2": "taṇhaṁ avijjañca yo netīti sambandho. Yo saṁvaṇṇanāviseso taṁ neti saṁkilesapakkhaṁ",
  "atk-s0519a3:34_3": "pāpeti saṁkilesavasena suttatthaṁ yojetīti adhippāyo. Samathenāti samādhinā. Vipassanāyāti",
  "atk-s0519a3:34_4": "paññāya, yo neti vodānapakkhaṁ pāpeti, tathā suttatthaṁ yojetīti adhippāyo. Saccehi",
  "atk-s0519a3:34_5": "yojayitvāti nayanto ca taṇhā ca avijjā ca bhavamūlakattā samudayasaccaṁ, avasesā",
  "atk-s0519a3:34_6": "tebhūmakadhammā dukkhasaccaṁ, samathavipassanā maggasaccaṁ, tena pattabbā asaṅkhatadhātu",
  "atk-s0519a3:34_7": "nirodhasaccanti evaṁ imehi catūhi saccehi yojetvā. Ayaṁ nayo nandiyāvaṭṭoti yo taṇhāvijjāhi",
  "atk-s0519a3:34_8": "saṁkilesapakkhassa suttatthassa samathavipassanāhi vodānapakkhassa catusaccayojanamukhena",
  "atk-s0519a3:34_9": "nayanalakkhaṇo saṁvaṇṇanāviseso, ayaṁ nandiyāvaṭṭo nayo nāmāti attho. Ettha ca nayassa",
  "atk-s0519a3:34_10": "bhūmi gāthāyaṁ ‘‘nayo’’ti vuttā, tasmā saṁvaṇṇanāvisesoti vuttaṁ. Na hi atthanayo",
  "atk-s0519a3:34_11": "saṁvaṇṇanā, catusaccapaṭivedhassa anurūpo pubbabhāge anugāhaṇanayo atthanayo. Tassa",
  "atk-s0519a3:34_12": "pana yā ugghaṭitaññuādīnaṁ vasena taṇhādimukhena nayabhūmiracanā, tattha nayavohāro.",
  "atk-s0519a3:35_0": "18. Akusaleti dvādasacittuppādasaṅgahite sabbepi akusale dhamme. Samūlehīti attano",
  "atk-s0519a3:35_1": "mūlehi, lobhadosamohehīti attho. Kusaleti sabbepi catubhūmake kusale dhamme. Kusalamūlehīti",
  "atk-s0519a3:35_2": "kusalehi alobhādimūlehi yo neti. Nayanto ca kusalākusalaṁ māyāmarīciādayo viya abhūtaṁ",
  "atk-s0519a3:35_3": "na hotīti bhūtaṁ. Paṭaghaṭādayo viya na sammutisaccamattanti tathaṁ. Akusalassa iṭṭhavipākatābhāvato",
  "atk-s0519a3:35_4": "kusalassa ca aniṭṭhavipākatābhāvato vipāke sati avisaṁvādakattā avitathaṁ neti. Evametesaṁ",
  "atk-s0519a3:35_5": "tiṇṇampi padānaṁ kusalākusalavisesanatā daṭṭhabbā. Atha vā akusalamūlehi akusalāni",
  "atk-s0519a3:35_6": "kusalamūlehi ca kusalāni nayanto ayaṁ nayo bhūtaṁ tathaṁ avitathaṁ neti, cattāri",
  "atk-s0519a3:35_7": "saccāni niddhāretvā yojetīti attho. Dukkhādīni hi bādhakādibhāvato aññathābhāvābhāvena",
  "atk-s0519a3:35_8": "bhūtāni, saccasabhāvattā tathāni, avisaṁvādanato avitathāni. Vuttañhetaṁ bhagavatā",
  "atk-s0519a3:35_9": "‘‘cattārimāni, bhikkhave, tathāni avitathāni anaññathānī’’ti (saṁ. ni. 5.1090). Tipukkhalaṁ",
  "atk-s0519a3:35_10": "taṁ nayaṁ āhūti yo akusalamūlehi saṁkilesapakkhassa kusalamūlehi vodānapakkhassa",
  "atk-s0519a3:35_11": "suttatthassa catusaccayojanamukhena nayanalakkhaṇo saṁvaṇṇanāviseso, taṁ tipukkhalaṁ",
  "atk-s0519a3:35_12": "nayanti vadantīti attho.",
  "atk-s0519a3:36_0": "19. Vipallāsehīti asubhe subhantiādinayappavattehi catūhi vipallāsehi. Kileseti kilissanti",
  "atk-s0519a3:36_1": "vibādhiyantīti kilesā, saṁkiliṭṭhadhammā, saṁkilesapakkhanti attho. Keci ‘‘saṁkilese’’tipi",
  "atk-s0519a3:36_2": "paṭhanti, kilesasahiteti attho. Indriyehīti saddhādīhi indriyehi. Saddhammeti paṭipattipaṭivedhasaddhamme,",
  "atk-s0519a3:36_3": "vodānapakkhanti attho. Etaṁ nayanti yo subhasaññādīhi vipallāsehi sakalassa saṁkilesapakkhassa",
  "atk-s0519a3:36_4": "saddhindriyādīhi vodānapakkhassa catusaccayojanavasena nayanalakkhaṇo saṁvaṇṇanāviseso,",
  "atk-s0519a3:36_5": "etaṁ nayaṁ nayavidū saddhammanayakovidā, atthanayakusalā eva vā sīhavikkīḷitaṁ nayanti vadantīti attho.",
  "atk-s0519a3:37_0": "20. Veyyākaraṇesūti tassa tassa atthanayassa yojanatthaṁ katesu suttassa atthavissajjanesūti",
  "atk-s0519a3:37_1": "attho. Tenevāha ‘‘tahiṁ tahi’’nti. Kusalākusalāti vodāniyā saṁkilesikā ca tassa tassa",
  "atk-s0519a3:37_2": "nayassa disābhūtadhammā. Vuttāti suttato niddhāretvā kathitā. Manasā volokayateti",
  "atk-s0519a3:37_3": "te yathāvuttadhamme citteneva ‘‘ayaṁ paṭhamā disā ayaṁ dutiyā disā’’tiādinā tassa",
  "atk-s0519a3:37_4": "tassa nayassa disābhāvena upaparikkhati, vicāretīti attho. ‘‘Olokayate te abahī’’tipi",
  "atk-s0519a3:37_5": "pāṭho. Tattha teti te yathāvuttadhamme. Abahīti abbhantaraṁ, citte evāti attho. Taṁ",
  "atk-s0519a3:37_6": "khu disālocanaṁ āhūti olokayateti ettha yadetaṁ olokanaṁ, taṁ disālocanaṁ nāma nayaṁ",
  "atk-s0519a3:37_7": "vadanti. Khu-ti ca nipāto avadhāraṇe. Tena olokanameva ayaṁ nayo, na koci atthavisesoti dasseti.",
  "atk-s0519a3:38_0": "21. Oloketvāti paṭhamādidisābhāvena upaparikkhitvā. Disālocanenāti disālocananayena",
  "atk-s0519a3:38_1": "karaṇabhūtena. Yena hi vidhinā tassa tassa atthanayassa yojanāya disā olokīyanti,",
  "atk-s0519a3:38_2": "so vidhi disālocananti evaṁ vā ettha attho daṭṭhabbo. Ukkhipiyāti uddharitvā, disābhūtadhamme",
  "atk-s0519a3:38_3": "suttato niddhāretvāti attho. ‘‘Ukkhipiya yo samānetī’’tipi paṭhanti, tassattho –",
  "atk-s0519a3:38_4": "‘‘yo tesaṁ disābhūtadhammānaṁ samānayanaṁ karotī’’ti. Yanti vā kiriyāparāmasanaṁ",
  "atk-s0519a3:38_5": ". Samānetīti samaṁ, sammā vā āneti tassa tassa nayassa yojanāvasena. Ke pana āneti?",
  "atk-s0519a3:38_6": "Sabbe kusalākusale taṁtaṁnayadisābhūte. Ayaṁ nayoti samānetīti ettha yadetaṁ taṁtaṁnayadisābhūtadhammānaṁ",
  "atk-s0519a3:38_7": "samānayanaṁ, ayaṁ aṅkuso nāma nayoti attho. Etañca dvayaṁ ‘‘vohāranayo, kammanayo’’ti ca vuccati.",
  "atk-s0519a3:39_0": "22. Evaṁ hāre naye ca niddisitvā idāni nesaṁ yojanakkamaṁ dassento ‘‘soḷasa hārā",
  "atk-s0519a3:39_1": "paṭhama’’ntiādimāha. Tattha paṭhamaṁ soḷasa hārā ‘‘yojetabbā’’ti vacanaseso. Hārasaṁvaṇṇanā",
  "atk-s0519a3:39_2": "paṭhamaṁ kātabbā byañjanapariyeṭṭhibhāvatoti adhippāyo. Disalocanatoti disālocanena,",
  "atk-s0519a3:39_3": "ayameva vā pāṭho. Aṅkusena hīti hi-saddo nipātamattaṁ. Sesaṁ uttānameva.",
  "atk-s0519a3:40": "Dvādasapadaṁ",
  "atk-s0519a3:41_0": "23. Idāni yesaṁ byañjanapadānaṁ atthapadānañca vasena dvādasa padāni suttanti vuttaṁ,",
  "atk-s0519a3:41_1": "tāni padāni niddisituṁ ‘‘akkharaṁ pada’’ntiādimāha. Tattha apariyosite pade vaṇṇo",
  "atk-s0519a3:41_2": "akkharaṁ pariyāyavasena akkharaṇato asañcaraṇato. Na hi vaṇṇassa pariyāyo vijjati,",
  "atk-s0519a3:41_3": "atha vaṇṇoti kenaṭṭhena vaṇṇo? Atthasaṁvaṇṇanaṭṭhena. Vaṇṇo eva hi ittarakhaṇatāya",
  "atk-s0519a3:41_4": "aparāparabhāvena pavatto padādibhāvena gayhamāno yathāsambandhaṁ taṁ taṁ atthaṁ vadati",
  "atk-s0519a3:41_5": ". Ekakkharaṁ vā padaṁ akkharaṁ, keci pana ‘‘manasā desanāvācāya akkharaṇato akkhara’’nti vadanti.",
  "atk-s0519a3:42_0": "Padanti pajjati attho etenāti padaṁ, taṁ nāmapadaṁ ākhyātapadaṁ upasaggapadaṁ nipātapadanti",
  "atk-s0519a3:42_1": "catubbidhaṁ. Tattha ‘‘phasso vedanā citta’’nti evamādikaṁ satvappadhānaṁ nāmapadaṁ.",
  "atk-s0519a3:42_2": "‘‘Phusati vedayati vijānātī’’ti evamādikaṁ kiriyāpadhānaṁ ākhyātapadaṁ. Kiriyāvisesaggahaṇanimittaṁ",
  "atk-s0519a3:42_3": "‘‘pa’’ iti evamādikaṁ upasaggapadaṁ. Kiriyāya satvassa ca sarūpavisesappakāsanahetubhūtaṁ",
  "atk-s0519a3:42_4": "‘‘eva’’nti evamādikaṁ nipātapadaṁ.",
  "atk-s0519a3:43_0": "Byañjananti saṅkhepato vuttaṁ padābhihitaṁ atthaṁ byañjayatīti byañjanaṁ, vākyaṁ.",
  "atk-s0519a3:43_1": "Taṁ pana atthato padasamudāyoti daṭṭhabbaṁ. Padamattasavanepi hi adhikārādivasena",
  "atk-s0519a3:43_2": "labbhamānehi padantarehi anusandhānaṁ katvāva atthasampaṭipatti hotīti vākyameva",
  "atk-s0519a3:43_3": "atthaṁ byañjayati. Niruttīti ākārābhihitaṁ nibbacanaṁ nirutti.",
  "atk-s0519a3:44_0": "Niddesoti nibbacanavitthāro niravasesadesanattā niddeso. Padehi vākyassa vibhāgo",
  "atk-s0519a3:44_1": "ākāro. Yadi evaṁ padato ākārassa ko visesoti? Apariyosite vākye avibhajjamāne vā",
  "atk-s0519a3:44_2": "tadavayavo padaṁ. Uccāraṇavasena pariyosite vākye vibhajjamāne vā tadavayavo ākāroti",
  "atk-s0519a3:44_3": "ayametesaṁ viseso. Chaṭṭhaṁ vacanaṁ chaṭṭhavacanaṁ. Ākāro chaṭṭhavacanaṁ etassāti",
  "atk-s0519a3:44_4": "ākārachaṭṭhavacanaṁ, byañjanapadaṁ. Ettha ca byañjananti imassa padassa anantaraṁ",
  "atk-s0519a3:44_5": "vattabbaṁ ākārapadaṁ niddesapadānantaraṁ vadantena ‘‘ākārachaṭṭhavacana’’nti vuttaṁ,",
  "atk-s0519a3:44_6": "padānupubbikaṁ pana icchantehi taṁ byañjanapadānantarameva kātabbaṁ. Tathā hi vakkhati",
  "atk-s0519a3:44_7": "‘‘aparimāṇā byañjanā aparimāṇā ākārāti, byañjanehi vivarati ākārehi vibhajatī’’ti",
  "atk-s0519a3:44_8": "ca. Keci pana ‘‘ākārapadabyañjananiruttiyo ca niddeso’’ti paṭhanti. Ettāva byañjanaṁ",
  "atk-s0519a3:44_9": "sabbanti yānimāni akkharādīni niddiṭṭhāni, ettakameva sabbaṁ byañjanaṁ, etehi asaṅgahitaṁ",
  "atk-s0519a3:44_10": "byañjanaṁ nāma natthīti attho.",
  "atk-s0519a3:45_0": "24. Saṅkāsanāti saṁkhittena kāsanā. Pakāsanāti paṭhamaṁ kāsanā, kāsīyati dīpīyatīti",
  "atk-s0519a3:45_1": "attho. Iminā hi atthapadadvayena akkharapadehi vibhāviyamāno atthākāro gahito. Yasmā",
  "atk-s0519a3:45_2": "akkharehi suyyamānehi suṇantānaṁ visesavidhānassa katattā padapariyosāne padatthasampaṭipatti",
  "atk-s0519a3:45_3": "hoti. Tathā hi vakkhati ‘‘tattha bhagavā akkharehi saṅkāseti padehi pakāsetīti, akkharehi",
  "atk-s0519a3:45_4": "padehi ca ugghāṭetī’’ti ca.",
  "atk-s0519a3:46_0": "Vivaraṇāti vitthāraṇā. Vibhajanā ca uttānīkammañca paññatti ca vibhajanuttānīkammapaññatti.",
  "atk-s0519a3:46_1": "Tattha vibhajanāti vibhāgakaraṇaṁ, ubhayenāpi niddisanamāha. Idha purimanayeneva",
  "atk-s0519a3:46_2": "byañjanākārehi niddisiyamāno atthākāro dassitoti daṭṭhabbaṁ. Uttānīkammaṁ pākaṭakaraṇaṁ.",
  "atk-s0519a3:46_3": "Pakārehi ñāpanaṁ paññatti. Dvayenāpi paṭiniddisanaṁ katheti. Etthāpi niruttiniddesasaṅkhātehi",
  "atk-s0519a3:46_4": "byañjanapadehi niddisiyamāno atthākāro vutto, yo paṭiniddisīyatīti vuccati. Etehīti",
  "atk-s0519a3:46_5": "etehi eva saṅkāsanādivinimuttassa desanātthassa abhāvato. Atthoti suttattho. Kammanti",
  "atk-s0519a3:46_6": "ugghaṭanādikammaṁ. Suttatthena hi desanāya pavattiyamānena ugghaṭitaññuādiveneyyānaṁ",
  "atk-s0519a3:46_7": "cittasantānassa pabodhanakiriyānibbatti. So ca suttattho saṅkāsanādiākāroti. Tena",
  "atk-s0519a3:46_8": "vuttaṁ – ‘‘attho kammañca niddiṭṭha’’nti.",
  "atk-s0519a3:47_0": "25. Tīṇīti liṅgavipallāsena vuttaṁ, tayoti vuttaṁ hoti. Navahi padehīti navahi koṭṭhāsehi",
  "atk-s0519a3:47_1": ". Attho samāyuttoti attho sammā yutto na vinā vattati. Sabbassa hi buddhavacanassa",
  "atk-s0519a3:47_2": "catusaccappakāsanato atthanayānañca catusaccayojanavasena pavattanato sabbo pāḷiattho",
  "atk-s0519a3:47_3": "atthanayattayasaṅgahito saṅkāsanādiākāravisesavutti cāti.",
  "atk-s0519a3:48_0": "26. Idāni yathāniddiṭṭhe desanāhārādike nettippakaraṇassa padatthe sukhaggahaṇatthaṁ",
  "atk-s0519a3:48_1": "gaṇanavasena paricchinditvā dassento ‘‘atthassā’’tiādimāha. Tattha catubbīsāti soḷasa",
  "atk-s0519a3:48_2": "hārā cha byañjanapadāni dve kammanayāti evaṁ catubbīsa. Ubhayanti cha atthapadāni",
  "atk-s0519a3:48_3": "tayo atthanayāti idaṁ navavidhaṁ yathāvuttaṁ catubbīsavidhañcāti etaṁ ubhayaṁ. Saṅkalayitvāti",
  "atk-s0519a3:48_4": "sampiṇḍetvā. ‘‘Saṅkhepayato’’tipi pāṭho, ekato karontassāti attho. Ettikāti etappamāṇā,",
  "atk-s0519a3:48_5": "ito vinimutto koci nettipadatthā natthīti attho.",
  "atk-s0519a3:49_0": "Evaṁ tettiṁsapadatthāya nettiyā suttassa atthapariyesanāya yo ‘‘soḷasa hārā paṭhama’’nti",
  "atk-s0519a3:49_1": "nayehi paṭhamaṁ hārā saṁvaṇṇetabbāti hāranayānaṁ saṁvaṇṇanākkamo dassito, svāyaṁ",
  "atk-s0519a3:49_2": "hāranayānaṁ desanākkameneva siddho. Evaṁ siddhe sati ayaṁ ārambho imamatthaṁ dīpeti",
  "atk-s0519a3:49_3": "– sabbepime hārā nayā ca iminā dassitakkameneva suttesu saṁvaṇṇanāvasena yojetabbā, na uppaṭipāṭiyāti.",
  "atk-s0519a3:50_0": "Kiṁ panettha kāraṇaṁ, yadete hārā nayā ca imināva kamena desitāti? Yadipi nāyamanuyogo",
  "atk-s0519a3:50_1": "katthaci anukkame nivisati, api ca dhammadesanāya nissayaphalatadupāyasarīrabhūtānaṁ",
  "atk-s0519a3:50_2": "assādādīnaṁ vibhāvanasabhāvattā pakatiyā sabbasuttānurūpāti suviññeyyabhāvato paresañca",
  "atk-s0519a3:50_3": "saṁvaṇṇanāvisesānaṁ vicayahārādīnaṁ patiṭṭhābhāvato paṭhamaṁ desanāhāro dassito.",
  "atk-s0519a3:51_0": "Padapucchāvissajjanapubbāparānugītīhi saddhiṁ desanāhārapadatthānaṁ pavicayasabhāvatāya",
  "atk-s0519a3:51_1": "tassa anantaraṁ vicayo. Tathā hi vakkhati ‘‘padaṁ vicinati…pe… āṇattiṁ vicinati anugītiṁ vicinatī’’ti.",
  "atk-s0519a3:52_0": "Vicayena hārena pavicitānaṁ atthānaṁ yuttāyuttivicāraṇā yuttāti yuttivicāraṇabhāvato",
  "atk-s0519a3:52_1": "vicayānantaraṁ yuttihāro vutto. Tathā hi vakkhati – ‘‘vicayena hārena vicinitvā yuttihārena yojetabba’’nti.",
  "atk-s0519a3:53_0": "Yuttāyuttānaṁyeva atthānaṁ upapattianurūpaṁ kāraṇaparamparāya niddhāraṇalakkhaṇaṁ",
  "atk-s0519a3:53_1": "padaṭṭhānacintanaṁ kattabbanti yuttihārānantaraṁ padaṭṭhānahāro dassito. Tathā hi",
  "atk-s0519a3:53_2": "vakkhati – ‘‘yo koci upanissayo yo koci paccayo ca, sabbo so padaṭṭhāna’’nti.",
  "atk-s0519a3:54_0": "Yuttāyuttānaṁ kāraṇaparamparāya pariggahitasabhāvānaṁyeva ca dhammānaṁ avuttānampi",
  "atk-s0519a3:54_1": "ekalakkhaṇatāya gahaṇaṁ kātabbanti dassanatthaṁ padaṭṭhānānantaraṁ lakkhaṇo hāro",
  "atk-s0519a3:54_2": "vutto. Tathā hi lakkhaṇahāravibhaṅge ‘‘avijjāpaccayā saṅkhārā’’tiādinā paṭiccasamuppādaṁ",
  "atk-s0519a3:54_3": "dassetvā ‘‘evaṁ ye dhammā ekalakkhaṇā’’tiādi vuttaṁ.",
  "atk-s0519a3:55_0": "Atthato niddhāritānampi dhammānaṁ nibbacanādīni vattabbāni, na sutte sarūpato āgatānamevāti",
  "atk-s0519a3:55_1": "dassanatthaṁ lakkhaṇānantaraṁ catubyūho vutto. Evañhi niravasesato atthāvabodho hoti,",
  "atk-s0519a3:55_2": "evañca katvā ‘‘yadā hi bhikkhu atthassa ca nāmaṁ jānāti dhammassa ca nāmaṁ jānāti",
  "atk-s0519a3:55_3": "tathā tathā naṁ abhiniropetī’’ti anavasesapariyādānaṁ vakkhati. Tathā ‘‘punappunaṁ",
  "atk-s0519a3:55_4": "gabbhamupetī’’ti ettha ‘‘ye jarāmaraṇena aṭṭiyitukāmā bhavissanti , te bhavissanti",
  "atk-s0519a3:55_5": "bhojane mattaññuno indriyesu guttadvārā’’tiādinā sammāpaṭipattiṁ adhippāyabhāvena vakkhati.",
  "atk-s0519a3:56_0": "Nibbacanādhippāyanidānavacanehi saddhiṁ sutte padatthānaṁ suttantarasaṁsandanasaṅkhāte",
  "atk-s0519a3:56_1": "pubbāparavicāre dassite tesaṁ sabhāgavisabhāgadhammantarāvaṭṭanaṁ sukhena sakkā dassetunti",
  "atk-s0519a3:56_2": "catubyūhānantaraṁ āvaṭṭo vutto. Teneva hi ‘‘ārambhatha nikkamathā’’ti gāthāyaṁ ārambhanikkamanabuddhasāsanayogadhunanehi",
  "atk-s0519a3:56_3": "vīriyasamādhipaññindriyāni niddhāretvā tadanuyogassa mūlaṁ ‘‘pamādo’’ti suttantare",
  "atk-s0519a3:56_4": "dassito pamādo āvaṭṭito.",
  "atk-s0519a3:57_0": "Sabhāgavisabhāgadhammāvaṭṭane niyojite sādhāraṇāsādhāraṇavasena saṁkilesavodānadhammānaṁ",
  "atk-s0519a3:57_1": "padaṭṭhānato bhūmito ca vibhāgo sakkā sukhena yojitunti āvaṭṭānantaraṁ vibhattihāro",
  "atk-s0519a3:57_2": "vutto. Yato vibhattihāravibhaṅge ‘‘katame dhammā sādhāraṇā? Dve dhammā sādhāraṇā,",
  "atk-s0519a3:57_3": "nāmasādhāraṇā vatthusādhāraṇā cā’’ti ārabhitvā ‘‘micchattaniyatānaṁ sattānaṁ aniyatānañca",
  "atk-s0519a3:57_4": "sattānaṁ dassanappahātabbā kilesā sādhāraṇā, puthujjanassa sotāpannassa ca kāmarāgabyāpādā",
  "atk-s0519a3:57_5": "sādhāraṇā’’tiādinā sabhāgavisabhāgapariyāyavanteyeva dhamme vibhajissati.",
  "atk-s0519a3:58_0": "Sāvajjānavajjadhammānaṁ sappaṭibhāgābhāvato tesaṁ vibhāge kate suttāgate dhamme akasirena",
  "atk-s0519a3:58_1": "paṭipakkhato parivattetuṁ sakkāti vibhattianantaraṁ parivattanahāro vutto. Tathā",
  "atk-s0519a3:58_2": "hi ‘‘sammādiṭṭhissa purisapuggalassa micchādiṭṭhi nijjiṇṇā bhavatī’’ti paṭivibhattasabhāve",
  "atk-s0519a3:58_3": "eva dhamme parivattanahāravibhaṅge udāharissati.",
  "atk-s0519a3:59": "Paṭipakkhato parivattitāpi dhammā pariyāyavacanehi bodhetabbā, na sutte āgatāyevāti dassanatthaṁ parivattanānantaraṁ vevacanahāro vutto.",
  "atk-s0519a3:60_0": "Evaṁ te dhammā pariyāyasaddatopi vibhāvitā hontīti pariyāyato pakāsitānaṁ dhammānaṁ",
  "atk-s0519a3:60_1": "pabhedato paññattivasena vibhajanaṁ sukhena sakkā ñātunti vevacanahārānantaraṁ paññattihāro",
  "atk-s0519a3:60_2": "vutto. Tathā hi sutte āgatadhammānaṁ pariyāyapaññattivibhāgaṁ subodhanañca paññattihāravibhaṅge vakkhati.",
  "atk-s0519a3:61_0": "Pabhāvapariññādipaññattivibhāgamukhena paṭiccasamuppādasaccādidhammavibhāge kate",
  "atk-s0519a3:61_1": "sutte āgatadhammānaṁ paṭiccasamuppādādimukhena avadhāraṇaṁ sakkā dassetunti paññattianantaraṁ",
  "atk-s0519a3:61_2": "otaraṇo hāro vutto. Tathā hi ‘‘uddhaṁ adho’’ti gāthaṁ uddisitvā ‘‘vippamutto’’ti",
  "atk-s0519a3:61_3": "padena asekkhaṁ vijjaṁ niddhāretvā ‘‘vijjuppādā avijjānirodho’’tiādinā paṭiccasamuppādaṁ udāharissati.",
  "atk-s0519a3:62_0": "Dhātāyatanādīsu otāritānaṁ sutte padatthānaṁ pucchārambhavisodhanaṁ sakkā sukhena",
  "atk-s0519a3:62_1": "sampādetunti otaraṇānantaraṁ sodhano hāro vutto. Tathā hi vakkhati – ‘‘yattha evaṁ",
  "atk-s0519a3:62_2": "suddho ārambho, so pañho vissajjito bhavatī’’tiādi.",
  "atk-s0519a3:63_0": "Visodhitesu sutte padapadatthesu tattha labbhamānasāmaññavisesabhāvo sukaro hotīti",
  "atk-s0519a3:63_1": "dassetuṁ sodhanānantaraṁ adhiṭṭhāno hāro dassito. Sodhano hi adhiṭṭhānassa bahūpakāro,",
  "atk-s0519a3:63_2": "tato eva hi ‘‘yathā yathā vā pana pucchitaṁ, tathā tathā vissajjayitabba’’nti vakkhati.",
  "atk-s0519a3:64_0": "Sāmaññavisesabhūtesu sādhāraṇāsādhāraṇesu dhammesu paveditesu parikkhārasaṅkhātassa",
  "atk-s0519a3:64_1": "sādhāraṇāsādhāraṇarūpassa paccayaheturāsissa pabhedo suviññeyyoti adhiṭṭhānānantaraṁ",
  "atk-s0519a3:64_2": "parikkhāro vutto . Tathā hi vakkhati ‘‘asādhāraṇalakkhaṇo hetu, sādhāraṇalakkhaṇo",
  "atk-s0519a3:64_3": "paccayo. Yathā kiṁ bhave, yathā aṅkurassa nibbattiyā bījaṁ asādhāraṇaṁ, pathavī āpo",
  "atk-s0519a3:64_4": "ca sādhāraṇā’’tiādi.",
  "atk-s0519a3:65_0": "Asādhāraṇe sādhāraṇe ca kāraṇe dassite tassa attano phalesu kāraṇākāro tesaṁ hetuphalānaṁ",
  "atk-s0519a3:65_1": "pabhedato desanākāro bhāvetabbapahātabbadhammānaṁ bhāvanāpahānāni ca niddhāretvā",
  "atk-s0519a3:65_2": "vuccamānāni sammā suttassa atthaṁ tathattāvabodhāya saṁvattantīti parikkhārānantaraṁ",
  "atk-s0519a3:65_3": "samāropano hāro dassitoti. Idaṁ hārānaṁ anukkamakāraṇaṁ.",
  "atk-s0519a3:66_0": "Nayānaṁ pana veneyyattayappayojitattā atthanayattayūpadesassa tadanukkameneva nandiyāvaṭṭādīnaṁ",
  "atk-s0519a3:66_1": "tiṇṇaṁ atthanayānaṁ kamo veditabbo. Ugghaṭitaññuādayo hi tayo veneyyā nandiyāvaṭṭādayo",
  "atk-s0519a3:66_2": "payojenti. Tasmā te uddesaniddesapaṭiniddesā viya yathākkamaṁ tesaṁ upakārāya savaṁttantīti.",
  "atk-s0519a3:66_3": "Tathā hi nesaṁ cattāro cha aṭṭha ca mūlapadā niddiṭṭhā. Itarassa pana nayadvayassa",
  "atk-s0519a3:66_4": "atthanayattayassa bhūmiyā ālocanaṁ tassa tattha samānayanañcāti iminā kāraṇena uddesakkamo",
  "atk-s0519a3:66_5": "veditabbo. Na hi sakkā anoloketvā samānetunti.",
  "atk-s0519a3:67_0": "Etaparamatā ca hārānaṁ ettakehi pakāravisesehi atthanayattayasahitehi suttassa attho",
  "atk-s0519a3:67_1": "niddhāriyamāno veneyyānaṁ alamanuttarāya paṭhamāya bhūmiyā samadhigamāyāti veditabbo.",
  "atk-s0519a3:67_2": "Dassanabhūmisamanuppattiatthā hi nettippakaraṇadesanāti. Atha vā etadantogadhattā",
  "atk-s0519a3:67_3": "sabbesaṁ suttassa saṁvaṇṇanāvisesānaṁ ettāvatā hārānaṁ daṭṭhabbā. Yattakā hi suttassa",
  "atk-s0519a3:67_4": "saṁvaṇṇanāvisesā, sabbe te nettiupadesāyattāti vuttovāyamattho.",
  "atk-s0519a3:68_0": "Tathā hi ye keci suttassa saṁvaṇṇanāpakārā niddisīyanti. Seyyathidaṁ – suttassa samuṭṭhānaṁ",
  "atk-s0519a3:68_1": "vattabbaṁ, adhippāyo vibhāvetabbo, anekadhā padattho saṁvaṇṇetabbo, vidhi anuvādo",
  "atk-s0519a3:68_2": "ca veditabbo, virodho samādhātabbo, anusandhiyā anurūpaṁ nigametabbanti. Tathā suttassa",
  "atk-s0519a3:68_3": "payojanaṁ piṇḍattho padattho anusandhi codanā parihāro ca atthaṁ vadantena vattabbāti.",
  "atk-s0519a3:68_4": "Tathā upogghāṭapadaviggahapadatthacālanāpaccupaṭṭhānāni vattabbānīti.",
  "atk-s0519a3:69": "Tathā tisso kathā ekanāḷikā caturassā nisinnavattikā. Tattha pāḷiṁ vatvā ekekapadassa atthakathanaṁ ekanāḷikā nāma.",
  "atk-s0519a3:70": "Paṭipakkhaṁ dassetvā paṭipakkhassa upamaṁ dassetvā sapakkhaṁ dassetvā sapakkhassa upamaṁ dassetvā kathanaṁ caturassā nāma.",
  "atk-s0519a3:71": "Visabhāgadhammavaseneva pariyosānaṁ gantvā puna sabhāgadhammavaseneva pariyosānagamanaṁ nisinnavattikā nāma.",
  "atk-s0519a3:72": "Bhedakathāya tatvakathāya pariyāyavacanehi ca suttaṁ saṁvaṇṇetabbanti ca evamādayo. Tesampi ettheva avarodho, yasmā te idha katipayahārasaṅgahitāti.",
  "atk-s0519a3:73_0": "Nayānaṁ pana yasmā ugghaṭitaññuādayo tayo eva veneyyā saccābhisamayabhāgino tadatthāya",
  "atk-s0519a3:73_1": "ca atthanayadesanā, tasmā satipi saṁkilesavodānadhammānaṁ yathāvuttamūlapadabhedato",
  "atk-s0519a3:73_2": "vaḍḍhetvā vibhajitabbappakāre tathā mūlapadāni avaḍḍhetvā veneyyattayavaseneva etaparamatā",
  "atk-s0519a3:73_3": "vuttā. Navasu navasu eva hi mūlapadesu sabbesaṁ saṁkilesavodānadhammānaṁ antogadhabhāvato",
  "atk-s0519a3:73_4": "na tāni vaḍḍhetabbāni veneyyattayādhikārato na hāpetabbānīti nayānaṁ etaparamatā daṭṭhabbā.",
  "atk-s0519a3:74_0": "Kammanayānaṁ pana ālocanasamānayanato aññassa pakārantarassa asambhavato etaparamatā.",
  "atk-s0519a3:74_1": "Hetvādīti ettha ādisaddena phalabhūmiupanisāsabhāgavisabhāgalakkhaṇanayādayo pariggahitā.",
  "atk-s0519a3:74_2": "Tesu hetūti kāraṇaṁ, yo dhammotipi vuccati, so pana paccayabhāvena ekavidho. Kārako",
  "atk-s0519a3:74_3": "sampāpakoti duvidho. Puna kārako ñāpako sampāpakoti tividho. Hetuhetu paccayahetu",
  "atk-s0519a3:74_4": "uttamahetu sādhāraṇahetūti catubbidho. Paccayadhammo kusalo akusalo saddo ariyamaggoti",
  "atk-s0519a3:74_5": "pañcavidho. Tathā sabhāgahetu asabhāgahetu ajjhattikahetu bāhirahetu janakahetu pariggāhakahetu",
  "atk-s0519a3:74_6": "sādhāraṇahetu asādhāraṇahetu samanantarahetu paramparahetu sahajātahetu asahajātahetu",
  "atk-s0519a3:74_7": "sāsavahetu anāsavahetūtiādinā anekavidho cāti veditabbo.",
  "atk-s0519a3:75_0": "Phalampi paccayuppannabhāvena ekavidhaṁ. Adhigantabbatopi sampāpakahetuvasena phalapariyāyo",
  "atk-s0519a3:75_1": "labbhatīti nibbattetabbaadhigantabbabhāvato duvidhaṁ. Ñāpetabbanibbattetabbapattabbato",
  "atk-s0519a3:75_2": "tividhaṁ. Paccayuppannavipākakiriyāvacanatthanibbānavasena pañcavidhaṁ. Sabhāgahetunibbattaṁ",
  "atk-s0519a3:75_3": "asabhāgahetunibbattanti evamādivasena anekavidhañcāti veditabbaṁ. Tathā lokiyaṁ lokuttaranti.",
  "atk-s0519a3:75_4": "Tattha lokuttaraṁ cattāri sāmaññaphalāni. Lokiyaphalaṁ duvidhaṁ kāyikaṁ mānasañca",
  "atk-s0519a3:75_5": ". Tattha kāyikaṁ pañcadvārikaṁ, avasiṭṭhaṁ mānasaṁ. Yañca tāya tāya suttadesanāya",
  "atk-s0519a3:75_6": "sādhetabbaṁ, tadapi phalanti.",
  "atk-s0519a3:76_0": "Bhūmīti sāsavabhūmi anāsavabhūmi saṅkhatabhūmi asaṅkhatabhūmi dassanabhūmi bhāvanābhūmi",
  "atk-s0519a3:76_1": "puthujjanabhūmi sekkhabhūmi asekkhabhūmi sāvakabhūmi paccekabuddhabhūmi sammāsambuddhabhūmi",
  "atk-s0519a3:76_2": "jhānabhūmi asamāhitabhūmi paṭipajjamānabhūmi paṭipannabhūmi paṭhamābhūmi yāva catutthībhūmi",
  "atk-s0519a3:76_3": "kāmāvacarabhūmi yāva lokuttarabhūmīti bahuvidhā. Tattha sāsavabhūmi parittamahaggatā",
  "atk-s0519a3:76_4": "dhammā. Anāsavabhūmi appamāṇā dhammā. Saṅkhatabhūmi nibbānavajjā sabbe sabhāvadhammā.",
  "atk-s0519a3:76_5": "Asaṅkhatabhūmi appaccayā dhammā. Dassanabhūmi paṭhamamaggaphaladhammā. Bhāvanābhūmi",
  "atk-s0519a3:76_6": "avasiṭṭhamaggaphaladhammā. Puthujjanabhūmi hīnamajjhimā dhammā. Sekkhabhūmi cattāro",
  "atk-s0519a3:76_7": "ariyamaggadhammā heṭṭhimā ca tayo phaladhammā. Asekkhabhūmi aggaphaladhammā. Sāvakapaccekabuddhabuddhadhammā",
  "atk-s0519a3:76_8": "sāvakādibhūmiyo. Jhānabhūmi jhānadhammā. Asamāhitabhūmi jhānavajjitā dhammā. Paṭipajjamānabhūmi",
  "atk-s0519a3:76_9": "maggadhammā. Paṭipannabhūmi phaladhammā. Paṭhamādibhūmiyo saha phalena cattāro maggā",
  "atk-s0519a3:76_10": "apariyāpannā dhammā ‘‘paṭhamāya bhūmiyā pattiyā’’tiādivacanato. Kāmāvacarādibhūmiyo",
  "atk-s0519a3:76_11": "kāmāvacarādidhammā. Ye ca dhammā tesaṁ tesaṁ hāranayānaṁ patiṭṭhānabhāvena suttesu",
  "atk-s0519a3:76_12": "niddhārīyanti, tepi bhūmiyoti viññātabbā.",
  "atk-s0519a3:77_0": "Upanisāti balavakāraṇaṁ, yo upanissayapaccayoti vuccati. Yañca sandhāya sutte ‘‘dukkhūpanisā",
  "atk-s0519a3:77_1": "saddhā saddhūpanisaṁ ‘sīla’nti yāva vimuttūpanisaṁ vimuttiñāṇadassana’’nti vuttaṁ.",
  "atk-s0519a3:77_2": "Api ca upanisāti tasmiṁ tasmiṁ samaye siddhante hadayabhūtaṁ abbhantaraṁ vuccati.",
  "atk-s0519a3:77_3": "Idhāpi nettihadayaṁ, yaṁ sammā pariggaṇhantā dhammakathikā tasmiṁ tasmiṁ sutte āgatadhammamukhena",
  "atk-s0519a3:77_4": "sabbahāranayayojanāya samatthā honti. Kiṁ panetaṁ nettihadayaṁ? Yadidaṁ etasseva",
  "atk-s0519a3:77_5": "tettiṁsavidhassa pakaraṇapadatthasoḷasassa aṭṭhavīsatividhapaṭṭhānavibhaṅgasahitassa",
  "atk-s0519a3:77_6": "visayo saha nimittavibhāgena asaṅkarato vavatthito.",
  "atk-s0519a3:78_0": "Seyyathidaṁ – desanāhārassa assādādayo visayo, tassa assādādivibhāvanalakkhaṇattā.",
  "atk-s0519a3:78_1": "Tassa assādo sukhaṁ somanassanti evamādivibhāgo, tassa nimittaṁ iṭṭhārammaṇādi, ayañca",
  "atk-s0519a3:78_2": "attho desanāhāravicayahāraniddesavaṇṇanāyaṁ vitthārato pakāsito eva. Sutte āgatadhammassa",
  "atk-s0519a3:78_3": "sabhāgavisabhāgadhammāvaṭṭanavisayo āvaṭṭahāro, tadubhayaāvaṭṭanalakkhaṇattā. Sutte",
  "atk-s0519a3:78_4": "āgatadhammānaṁ paccanīkadhammavisayo parivattanahāro, paṭipakkhadhammaparivattanalakkhaṇattā.",
  "atk-s0519a3:78_5": "Padaṭṭhānaparikkhāresu āsannakāraṇaṁ upanissayakāraṇañca padaṭṭhānaṁ, hetu parikkhāroti ayametesaṁ viseso.",
  "atk-s0519a3:79_0": "Sabhāgavisabhāgadhammā ca tesaṁ tesaṁ dhammānaṁ anukūlapaṭikūladhammā yathākkamaṁ",
  "atk-s0519a3:79_1": "veditabbā. Yathā – sammādiṭṭhiyā sammāsaṅkappo sabhāgo, micchāsaṅkappo visabhāgoti",
  "atk-s0519a3:79_2": "iminā nayena sabbaṁ sabhāgavisabhāgato veditabbaṁ.",
  "atk-s0519a3:80": "Lakkhaṇanti sabhāvo. So hāranayānaṁ niddese vibhāvito eva.",
  "atk-s0519a3:81_0": "Yaṁ panetaṁ hetuādivisesavinimuttaṁ hāranayānaṁ yojanānibandhanaṁ, so nayo. Yathāha",
  "atk-s0519a3:81_1": "– lakkhaṇahāre ‘‘evaṁ ye dhammā ekalakkhaṇā kiccato ca lakkhaṇato ca sāmaññato cā’’tiādi.",
  "atk-s0519a3:81_2": "Tathā vicayena hārena vicinitvā yuttihārena yojetabbāti. Tathā sodhanahārādīsu suddho",
  "atk-s0519a3:81_3": "ārambho hoti, so pañho vissajjito bhavatīti evamādi. Ekattādayopi nayā idha nayoti gahetabbā.",
  "atk-s0519a3:82_0": "Evaṁ hetuphalādīni upadhāretvā nesaṁ vasena tattha tattha sutte labbhamānapadatthaniddhāraṇamukhena",
  "atk-s0519a3:82_1": "yathālakkhaṇaṁ ete hārā nayā ca yojetabbā. Visesato pana padaṭṭhānaparikkhārā hetuvasena.",
  "atk-s0519a3:82_2": "Desanāvicayacatubyūhasamāropanā hetuphalavasena. Tathā vevacanapaññattiotaraṇasodhanā",
  "atk-s0519a3:82_3": "phalavasenevāti keci. Vibhatti hetubhūmivasena. Parivatto visabhāgavasena. Āvaṭṭo",
  "atk-s0519a3:82_4": "sabhāgavisabhāgavasena. Lakkhaṇayuttiadhiṭṭhānā nayavasena yojetabbāti. Ettāvatā ca yaṁ vuttaṁ –",
  "atk-s0519a3:83": "‘‘Sāmaññato visesena, padattho lakkhaṇaṁ kamo;",
  "atk-s0519a3:84": "Ettāvatā ca hetvādī, veditabbā hi viññunā’’ti.",
  "atk-s0519a3:85": "Ayaṁ gāthā vuttatthā hoti.",
  "atk-s0519a3:86": "Niddesavāravaṇṇanā niṭṭhitā."
}