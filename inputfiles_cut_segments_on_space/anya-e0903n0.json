{
  "anya-e0903n0:0": "Namo tassa bhagavato arahato sammāsambuddhassa",
  "anya-e0903n0:1": "Suttantapiṭaka",
  "anya-e0903n0:2": "Saṁyuttanikāye",
  "anya-e0903n0:3": "Sagāthāvaggapāḷi",
  "anya-e0903n0:4": "Saṁgāyanassa pucchā vissajjanā",
  "anya-e0903n0:5_0": "Pucchā – paṭhamamahāsaṁgītikāle āvuso dhammasaṁgāhakā mahākassapādayo mahātheravarā",
  "anya-e0903n0:5_1": "porāṇasaṁgītikārā paṭhamaṁ vinayapiṭakaṁ saṁgāyitvā tadanantaraṁ suttantapiṭakaṁ",
  "anya-e0903n0:5_2": "saṁgāyantā dīghanikāyañca majjhimanikāyañca saṁgāyitvā tadanantaraṁ kiṁnāma pāvacanaṁ saṁgāyiṁsu.",
  "anya-e0903n0:6_0": "Vissajjanā – paṭhamamahāsaṁgītikāle bhante dhammasaṁgāhakā mahākassapādayo porāṇatheravarā",
  "anya-e0903n0:6_1": "paṭhamaṁ vinayapiṭakaṁ saṁgāyitvā tadanantaraṁ suttantapiṭakaṁ saṁgāyantā dīghanikāyañca",
  "anya-e0903n0:6_2": "majjhimanikāyañca saṁgāyitvā tadanantaraṁ sattahi ca suttasahassehi sattahi ca suttasatehi",
  "anya-e0903n0:6_3": "dvāsaṭṭhiyā ca suttehi paṭimaṇḍitaṁ bhāṇavārasataparimāṇaṁ saṁyuttanikāyaṁ nāma pāvacanaṁ saṁgāyiṁsu.",
  "anya-e0903n0:7": "Pucchā – saṁyuttanikāye ca āvuso sagāthāvaggo nidānavaggo khandhavaggo saḷāyatanavaggo mahāvaggoti pañcasaṁyuttappakaraṇāni, tesu paṭhamaṁ kataraṁ saṁyuttappakaraṇaṁ te saṁgāyiṁsu.",
  "anya-e0903n0:8": "Vissajjanā – pañcasu bhante saṁyuttappakaraṇesu paṭhamaṁ sagāthāvaggasaṁyuttappakaraṇaṁ saṁgāyiṁsu.",
  "anya-e0903n0:9": "Pucchā – sagāthāvaggepi āvuso devatāsaṁyuttādivasena ekādasasaṁyuttāni, tesu paṭhamaṁ kataraṁ saṁyuttaṁ te saṁgāyiṁsu.",
  "anya-e0903n0:10": "Vissajjanā – ekādasasu bhante saṁyuttesu paṭhamaṁ devatāsaṁyuttaṁ saṁgāyiṁsu.",
  "anya-e0903n0:11": "Pucchā – devatāsaṁyuttepi āvuso naḷavaggādayo aṭṭha vaggā, oghataraṇasuttādīni ca ekāsīti suttāni, tesu paṭhamaṁ kataraṁ vaggaṁ katarañca suttaṁ sagāyiṁsu.",
  "anya-e0903n0:12": "Vissajjanā – aṭṭhasu bhante vaggesu paṭhamaṁ naḷavaggaṁ ekāsītiyā ca suttesu paṭhamaṁ oghataraṇasuttaṁ saṁgāyiṁsu.",
  "anya-e0903n0:13": "Sādhu sādhu āvuso, mayampi dāni tatoyeva paṭṭhāya saṁgītipubbaṅgamāni pucchanavissajjanakiccāni āvahituṁ samārabhāra.",
  "anya-e0903n0:14": "Devatāsaṁyutta",
  "anya-e0903n0:15": "Oghataraṇasutta",
  "anya-e0903n0:16": "Pucchā – tenāvuso bhagavatā jānatā passatā arahatā sammāsambuddhena oghataraṇasuttaṁ kattha kaṁ ārabbha kismiṁ vatthusmiṁ kathañca bhāsitaṁ.",
  "anya-e0903n0:17_0": "Vissajjanā – sāvatthiyaṁ bhante aññataraṁ devataṁ ārabbha bhāsitaṁ, aññatarā bhante",
  "anya-e0903n0:17_1": "devatā abhikkantāya rattiyā abhikkantavaṇṇā kevalakappaṁ jetavanaṁ obhāsetvā yena",
  "anya-e0903n0:17_2": "bhagavā tenupasaṅkami, upasaṅkamitvā bhagavantaṁ abhivādetvā ekamantaṁ aṭṭhāsi, ekamantaṁ",
  "anya-e0903n0:17_3": "ṭhitā kho sā devatā bhagavantaṁ etadavoca “kathaṁ nu tvaṁ mārisa oghamatarī”ti,",
  "anya-e0903n0:18": "Tasmiṁ bhante vatthusmiṁ “apatiṭṭhaṁ khvāhaṁ āvuso anāyūhaṁ oghamatariṁ”ti, evaṁ kho bhante bhagavatā bhāsitaṁ.",
  "anya-e0903n0:19": "Accentisutta",
  "anya-e0903n0:20": "Pucchā – accentisuttaṁ panāvuso bhagavatā kattha kaṁ ārabbha kismiṁ vatthusmiṁ kathañca bhāsitaṁ.",
  "anya-e0903n0:21": "Vissajjanā – sāvatthiyaṁ bhante aññataraṁ devataṁ ārabbha bhāsitaṁ. Aññatarā bhante devatā bhagavantaṁ etadavoca–",
  "anya-e0903n0:22": "“Accenti kālā tarayanti rattiyo,",
  "anya-e0903n0:23": "Vayoguṇā anupubbaṁ jahanti,",
  "anya-e0903n0:24": "Etaṁ bhayaṁ maraṇe pekkhamāno,",
  "anya-e0903n0:25": "Puññāni kayirātha sukhāvahānī”ti–",
  "anya-e0903n0:26": "Tasmiṁ bhante vatthusmiṁ –",
  "anya-e0903n0:27": "“Accenti kālā tarayanti rattiyo,",
  "anya-e0903n0:28": "Vayoguṇā anupubbaṁ jahanti,",
  "anya-e0903n0:29": "Etaṁ bhayaṁ maraṇe pekkhamāno,",
  "anya-e0903n0:30": "Lokāmisaṁ pajahe santipekkho”ti –",
  "anya-e0903n0:31": "Evaṁ kho bhante bhagavatā bhāsitaṁ.",
  "anya-e0903n0:32": "Sattisutta",
  "anya-e0903n0:33": "Pucchā – sattisuttaṁ panāvuso bhagavatā kattha kaṁ ārabbha kismiṁ vatthusmiṁ kathañca bhāsitaṁ.",
  "anya-e0903n0:34": "Vissajjanā – sāvatthiyaṁ bhante aññataraṁ devataṁ ārabbha bhāsitaṁ, aññatarā bhante devatā bhagavantaṁ etadavoca–",
  "anya-e0903n0:35": "“Sattiyā viya omaṭṭho, ḍayhamānova matthake;",
  "anya-e0903n0:36": "Kāmarāgappahānāya, sato bhikkhu paribbaje”ti–",
  "anya-e0903n0:37": "Tasmiṁ bhante vatthusmiṁ–",
  "anya-e0903n0:38": "Sattiyā viya omaṭṭho ḍayhamānova matthake;",
  "anya-e0903n0:39": "Sakkāyadiṭṭhippahānāya, sato bhikkhu paribbajeti;",
  "anya-e0903n0:40": "Evaṁ kho bhante bhagavatā bhāsitaṁ.",
  "anya-e0903n0:41": "Sattiyā viya omaṭṭho, ḍayhamānova matthake;",
  "anya-e0903n0:42": "Kāmarāgappahānāya, sato bhikkhu paribbaje –",
  "anya-e0903n0:43": "Sattiyā viya omaṭṭho, ḍayhamānova matthake,",
  "anya-e0903n0:44": "Sakkāyadiṭṭhippamānāya, sato bhikkhu paribbaje –",
  "anya-e0903n0:45": "Jaṭāsutta",
  "anya-e0903n0:46": "Pucchā – jaṭāsuttaṁ panāvuso bhagavatā kattha kaṁ ārabbha kismiṁ vatthusmiṁ kathañca bhāsitaṁ.",
  "anya-e0903n0:47": "Vissajjanā – sāvatthiyaṁ bhante aññataraṁ devataṁ ārabbha bhāsitaṁ, aññatarā bhante devatā bhavagantaṁ etadavoca–",
  "anya-e0903n0:48": "“Anto jaṭā bahijaṭā, jaṭāya jaṭitā pajā;",
  "anya-e0903n0:49": "Taṁ taṁ gotama pucchāmi, ko imaṁ vijaṭaye jaṭa”nti–",
  "anya-e0903n0:50": "Tasmiṁ bhante vatthusmiṁ –",
  "anya-e0903n0:51": "Sīle patiṭṭhāya naro sapañño, cittaṁ paññañca bhāvayaṁ;",
  "anya-e0903n0:52": "Ātāpī nipako bhikkhu, so imaṁ vijaṭaye jaṭaṁ.",
  "anya-e0903n0:53": "Yesaṁ rāgo ca doso ca, avijjā ca virājitā;",
  "anya-e0903n0:54": "Khīṇāsavā arahanto, tesaṁ vijaṭitā jaṭāti;",
  "anya-e0903n0:55": "Evamādinā bhante bhagavatā bhāsitaṁ.",
  "anya-e0903n0:56": "Sīle patiṭṭhāya naro sapañño, cittaṁ paññañca bhāvayaṁ;",
  "anya-e0903n0:57": "Ātāpī nipako bhikkhu, so imaṁ vijaṭaye jaṭaṁ–",
  "anya-e0903n0:58": "Yesaṁ rāgo ca doso ca, avijjā ca virājitā;",
  "anya-e0903n0:59": "Khīṇāsavā arahanto, tesaṁ vijaṭitā jaṭā–",
  "anya-e0903n0:60": "Yattha nāmañca rūpañca, asesaṁ uparujjhati;",
  "anya-e0903n0:61": "Paṭighaṁ rūpasaññā ca, etthesā chijjate jaṭā.",
  "anya-e0903n0:62": "Accharāsutta",
  "anya-e0903n0:63": "Pucchā – accharāsuttaṁ panāvuso bhagavatā kattha kaṁ ārabbha kismiṁ vatthusmiṁ kathañca bhāsitaṁ.",
  "anya-e0903n0:64": "Vissajjanā – sāvatthiyaṁ bhante aññataraṁ devaputtaṁ ārabbha bhāsitaṁ. Aññataro bhante devaputto bhagavantaṁ etadavoca–",
  "anya-e0903n0:65": "“Accharāgaṇasaṅghaṭṭhaṁ, pisāca gaṇasevitaṁ;",
  "anya-e0903n0:66": "Vanantaṁ mohanaṁ nāma, kathaṁ yātrā bhavissatī”ti.",
  "anya-e0903n0:67": "Tasmiṁ bhante vatthusmiṁ–",
  "anya-e0903n0:68": "“Ujuko nāma so maggo, abhayā nāma sā disā,",
  "anya-e0903n0:69": "Ratho akūjano nāma, dhammacakkehi saṁyuto.",
  "anya-e0903n0:70": "Hirī tassa apālambo, satyassa parivāraṇaṁ;",
  "anya-e0903n0:71": "Dhammāhaṁ sārathiṁ brūmi, sammādiṭṭhi purejavaṁ.",
  "anya-e0903n0:72": "Yassa etādisaṁ yānaṁ, itthiyā purisassa vā;",
  "anya-e0903n0:73": "Sa ve etena yānena, nibbānasseva santike”ti.",
  "anya-e0903n0:74": "Evaṁ kho bhante bhagavatā bhāsitaṁ.",
  "anya-e0903n0:75": "Accharāgaṇasaṅghuṭṭhaṁ, pisācagaṇasevitaṁ;",
  "anya-e0903n0:76": "Vanantaṁ mohanaṁ nāma, kathaṁ yātrā bhavissati–",
  "anya-e0903n0:77": "Jarāsutta",
  "anya-e0903n0:78": "Pucchā – jarāsuttaṁ panāvuso bhagavatā kattha kaṁ ārabbha kismiṁ vatthusmiṁ kathañca bhāsitaṁ.",
  "anya-e0903n0:79": "Vissajjanā – sāvatthiyaṁ bhante aññataraṁ devataṁ ārabbha bhāsitaṁ. Aññatarā bhante devatā bhagavantaṁ etadavoca–",
  "anya-e0903n0:80": "“Kiṁ su yāva jarā sādhu, kiṁ su sādhu patiṭṭhitaṁ;",
  "anya-e0903n0:81": "Kiṁ su narānaṁ ratanaṁ, kiṁ su corehi dūhara”nti.",
  "anya-e0903n0:82": "Tasmiṁ bhante vatthusmiṁ–",
  "anya-e0903n0:83": "“Sīlaṁ yāva jarā sādhu, saddhā sādhu patiṭṭhitā;",
  "anya-e0903n0:84": "Paññā narānaṁ ratanaṁ, puññaṁ corehi dūhara”nti.",
  "anya-e0903n0:85": "Evaṁ kho bhante bhagavatā bhāsitaṁ.",
  "anya-e0903n0:86": "Kiṁ su yāva jarā sādhu.",
  "anya-e0903n0:87": "Kiṁ su sādhu patiṭṭhitaṁ.",
  "anya-e0903n0:88": "Kiṁ su narānaṁ ratanaṁ.",
  "anya-e0903n0:89": "Kiṁ su corehi dūharaṁ.",
  "anya-e0903n0:90": "Devaputtasaṁyutta",
  "anya-e0903n0:91": "Subrahmasutta",
  "anya-e0903n0:92_0": "Pucchā – tenāvuso bhagavatā jānatā passatā arahatā sammāsambuddhena subrahmasuttaṁ",
  "anya-e0903n0:92_1": "kattha kaṁ ārabbha kismiṁ vatthusmiṁ katañca bhāsitaṁ. Kīdiso ca tattha dhammapaṭiggāhakassa",
  "anya-e0903n0:92_2": "dhammassavanānisaṁso adhigato.",
  "anya-e0903n0:93": "Vissajjanā – rājagahe bhante subrahmadevaputtaṁ ārabbha bhāsitaṁ. Subrahmā bhante devaputto maraṇabhayabhīto bhagavantaṁ upasaṅkamitvā etadavoca–",
  "anya-e0903n0:94": "“Niccaṁ utrastamidaṁ cittaṁ, niccaṁ ubbiggamidaṁ mano;",
  "anya-e0903n0:95": "Anuppannesu kicchesu, atho uppatitesu ca;",
  "anya-e0903n0:96": "Sace atthi anutrastaṁ, taṁ me akkhāhi pucchito”ti–",
  "anya-e0903n0:97": "Tasmiṁ bhante vatthusmiṁ.",
  "anya-e0903n0:98": "“Nāññatra bojjā tapasā, nāññatrindriyasaṁvarā;",
  "anya-e0903n0:99": "Nāññatra sabbanissaggā, sotthiṁ passāmi pāṇina”nti.",
  "anya-e0903n0:100_0": "Evaṁ kho bhante bhagavatā bhāsitaṁ. Desanāpariyosāne ca bhante subrahmassa devaputtassa",
  "anya-e0903n0:100_1": "tasmiṁyeva āsane virajaṁ vītamalaṁ dhammacakkhuṁ udapādi, “yaṁkiñci samudayadhammaṁ,",
  "anya-e0903n0:100_2": "sabbaṁ taṁ nirodhadhamma”nti.",
  "anya-e0903n0:101": "Niccaṁ utrastamidaṁ cittaṁ, niccaṁ ubbiggamidaṁ mano;",
  "anya-e0903n0:102": "Anuppannesu kicchesu, atho uppatitesu ca;",
  "anya-e0903n0:103": "Sace atthi anutrasta, taṁ me akkhāhi pucchito-hu–",
  "anya-e0903n0:104": "Nāññatra bojjā tapasā, nāññatrindriyasaṁvarā;",
  "anya-e0903n0:105": "Nāññatra sabbanissaggā, sotthiṁ passāmi pāṇinaṁ–",
  "anya-e0903n0:106": "Rohitassasutta",
  "anya-e0903n0:107": "Pucchā – rohitassasuttaṁ panāvuso bhagavatā kattha kaṁ ārabbha kismiṁ vatthusmiṁ kathañca bhāsitaṁ.",
  "anya-e0903n0:108_0": "Vissajjanā – sāvatthiyaṁ bhante rohitassaṁ devaputtaṁ ārabbha bhāsitaṁ. Rohitasso",
  "anya-e0903n0:108_1": "bhante devaputto bhagavantaṁ etadavoca “yattha nu kho bhante na jāyati na jīyati",
  "anya-e0903n0:108_2": "na mīyati na cavati na upapajjati, sakkā nu kho so bhante gamanena lokassa anto ñātuṁ",
  "anya-e0903n0:108_3": "vā daṭṭhuṁ vā pāpuṇituṁ vā”ti. Tasmiṁ bhante vatthusmiṁ “yattha kho āvuso na jāyati",
  "anya-e0903n0:108_4": "na jīyati na mīyati na cavati na upapajjati, nāhaṁ taṁ gamanena lokassa antaṁ ñāteyyaṁ",
  "anya-e0903n0:108_5": "aṭṭheyyaṁ patteyyanti vadāmī”ti evamādinā bhante bhagavatā bhāsitaṁ.",
  "anya-e0903n0:109": "Kosalasaṁyutta",
  "anya-e0903n0:110": "Daharasutta",
  "anya-e0903n0:111": "Pucchā – daharasuttaṁ panāvuso bhagavatā kattha kaṁ ārabbha kismiṁ vatthusmiṁ kathañca bhāsitaṁ.",
  "anya-e0903n0:112_0": "Vissajjanā – sāvatthiyaṁ bhante rājānaṁ pasenadiṁ kosalaṁ ārabbha bhāsitaṁ. Rājā",
  "anya-e0903n0:112_1": "bhante pasenadi kosalo yena bhagavā tenupasaṅkami, upasaṅkamitvā bhagavatā saddhiṁ",
  "anya-e0903n0:112_2": "sammodi, ekamantaṁ nisinno kho bhante rājā pasenadi kosalo bhagavantaṁ etadavoca",
  "anya-e0903n0:112_3": "“bhavampi no gotamo ‘anuttaraṁ sammāsambodhiṁ abhisambuddho’ti paṭijānātī”ti. Tasmiṁ",
  "anya-e0903n0:112_4": "bhante vatthusmiṁ “yañhi taṁ mahārāja sammā vadamānovadeyya ‘anuttaraṁ sammāsambodhiṁ",
  "anya-e0903n0:112_5": "abhisambuddho’ti, mameva taṁ sammā vadamāno vadeyyā”ti evamādinā bhante bhagavatā bhāsitaṁ.",
  "anya-e0903n0:113": "Tasmā hi paṇḍito poso, sampassaṁ atthamattano;",
  "anya-e0903n0:114": "Bhujaṅgamaṁ pāvakañca, khattiyañca yasassinaṁ;",
  "anya-e0903n0:115": "Bhikkhuñca sīlasampannaṁ, sammadeva samācare–",
  "anya-e0903n0:116": "Attarakkhitasutta",
  "anya-e0903n0:117": "Pucchā – attarakkhitasuttaṁ panāvuso bhagavatā kattha kaṁ ārabbha kismiṁ vatthusmiṁ kathañca bhāsitaṁ.",
  "anya-e0903n0:118_0": "Vissajjanā – sāvatthiyaṁ bhante rājānaṁyeva pasenadiṁ kosalaṁ ārabbha bhāsitaṁ. Rājā",
  "anya-e0903n0:118_1": "bhante pasenadi kosalo bhagavantaṁ upasaṅkamitvā “idha mayhaṁ bhante rahogatassa",
  "anya-e0903n0:118_2": "paṭisallīnassa evaṁ cetaso parivitakko udapādī”ti evamādikaṁ vacanaṁ avoca. Bhagavā",
  "anya-e0903n0:118_3": "ca bhante evametaṁ mahārāja evametaṁ mahārājāti evamādinā vibhajitvā bhāsitaṁ.",
  "anya-e0903n0:119": "Kāyena saṁvaro sādhu, sādhu vācāya saṁvaro;",
  "anya-e0903n0:120": "Manasā saṁvaro sādhu, sādhu, sabbattha saṁvaro;",
  "anya-e0903n0:121": "Sabbattha saṁvuto lajjī, rakkhitoti pavuccati.",
  "anya-e0903n0:122": "Appakasutta",
  "anya-e0903n0:123": "Pucchā – appakasuttaṁ panāvuso bhagavatā kattha kaṁ ārabbha kismiṁ vatthusmiṁ kathañca bhāsitaṁ.",
  "anya-e0903n0:124_0": "Vissajjanā – sāvatthiyaṁ bhante rājānaṁyeva pasenadiṁ kosalaṁ ārabbha bhāsitaṁ. Rājā",
  "anya-e0903n0:124_1": "bhante pasenadi kosalo bhagavantaṁ upasaṅkamitvā “idha mayhaṁ bhante rahogatassa",
  "anya-e0903n0:124_2": "paṭisallīnassa evaṁ cetaso parivitakko udapādi appakā te sattā lokasmiṁ, ye uḷāre",
  "anya-e0903n0:124_3": "uḷāre bhoge labhitvā na ceva majjanti na ca pamajjanti, na ca kāmesu gedhaṁ āpajjantī”ti",
  "anya-e0903n0:124_4": "evamādikaṁ vacanaṁ avoca. Bhagavā ca bhante “evametaṁ mahārāja evametaṁ mahārājā”ti",
  "anya-e0903n0:124_5": "evamādinā appakasuttaṁ bhāsitaṁ.",
  "anya-e0903n0:125": "Mallikāsutta",
  "anya-e0903n0:126": "Pucchā – mallikāsuttaṁ panāvuso bhagavatā kattha kaṁ ārabbha kismiṁ vatthusmiṁ kathañca bhāsitaṁ.",
  "anya-e0903n0:127_0": "Vissajjanā – sāvatthiyaṁ bhante rājānaṁyeva pasenadiṁ kosalaṁ ārabbha bhāsitaṁ. Rājā",
  "anya-e0903n0:127_1": "bhante pasenadi kosalo mallikaṁ deviṁ etadavoca “atthi nu kho te mallike kocañño",
  "anya-e0903n0:127_2": "attanā piyataro”ti. Tasmiṁ vatthusmiṁ sabbādisā anuparigamma cetasāti evamādinā bhante bhagavatā bhāsitaṁ.",
  "anya-e0903n0:128": "Sabbā disā anuparigamma cetasā, nevajjhagā piyataramattanā kvaci. Evaṁ piyo puthu attā paresaṁ, tasmā na hiṁse paramattakāmo–",
  "anya-e0903n0:129": "Sattajaṭilasutta",
  "anya-e0903n0:130": "Pucchā – tenāvuso bhagavatā…pe… sammāsambuddhena sattajaṭilasuttaṁ kattha kaṁ ārabbha kismiṁ vatthusmiṁ kathañca bhāsitaṁ.",
  "anya-e0903n0:131_0": "Vissajjanā – sāvatthiyaṁ bhante rājānaṁ pasenadiṁ kosalaṁ ārabbha bhāsitaṁ. Rājā",
  "anya-e0903n0:131_1": "bhante pasenadi kosalo acirapakkantesu sattasu ca jaṭilesu sattasu ca nigaṇṭhesu",
  "anya-e0903n0:131_2": "sattasu ca acelakesu sattasu ca ekasāṭakesu sattasu ca paribbājakesu yena bhagavā",
  "anya-e0903n0:131_3": "tenupasaṅkami, upasaṅkamitvā bhagavantaṁ abhivādetvā ekamantaṁ nisīdi, ekamantaṁ",
  "anya-e0903n0:131_4": "nisinno kho bhante rājā pasenadi kosalo bhagavantaṁ etadavoca “ye te bhante loke",
  "anya-e0903n0:131_5": "arahanto vā arahattamaggaṁ vā samāpannā, ete tesaṁ aññatarā”ti. Tasmiṁ bhante vatthusmiṁ",
  "anya-e0903n0:131_6": "“dujjānaṁ kho etaṁ mahārāja tayā gihinā kāmabhoginā puttasambādhasayanaṁ ajjhāvasantena",
  "anya-e0903n0:131_7": "kāsiṇacandanaṁ paccanubhontena mālāgandhavilepanaṁ dhārayantena jātarūparajataṁ sādiyantena",
  "anya-e0903n0:131_8": "“ime vā arahanto, ime vā arahattamaggaṁ samāpannā”ti evamādinā bhante bhagavatā bhāsitaṁ.",
  "anya-e0903n0:132": "Na vaṇṇarūpena naro sujāno, na vissase ittaradassanena;",
  "anya-e0903n0:133": "Susaññatānañhi viyañjanena, asaññatā lokamimaṁ caranti.",
  "anya-e0903n0:134": "Patirūpako mattikākuṇḍalova, lohaḍḍhamāsova suvaṇṇachanno;",
  "anya-e0903n0:135": "Caranti loke parivārachannā, anto asuddhā bahisobhamānā-hū",
  "anya-e0903n0:136": "Pañcarājasutta",
  "anya-e0903n0:137": "Pucchā – pañcarājasuttaṁ panāvuso bhagavatā kattha kaṁ ārabbha kismiṁ vatthusmiṁ kathañca bhāsitaṁ.",
  "anya-e0903n0:138_0": "Vissajjanā – sāvatthiyaṁ bhante rājānaṁyeva pasenadiṁ kosalaṁ ārabbha bhāsitaṁ. Rājā",
  "anya-e0903n0:138_1": "bhante pasenadi kosalo bhagavantaṁ etadavoca “kiṁ nu kho bhante kāmānaṁ agga”nti.",
  "anya-e0903n0:138_2": "Tasmiṁ bhante vatthusmiṁ “manāpapariyantaṁ khvāhaṁ mahārāja pañcasu kāmaguṇesu agganti",
  "anya-e0903n0:138_3": "vadāmī”ti evamādinā bhante bhagavatā bhāsitaṁ.",
  "anya-e0903n0:139": "Idha bhante amhākaṁ pañcannaṁ rājūnaṁ pañcahi kāmaguṇehi samappitānaṁ samaṅgībhūtānaṁ paricārayamānānaṁ ayamantarākathā udapādiṁ ‘kiṁ nu kho kāmānaṁ agga’nti–",
  "anya-e0903n0:140": "Padumaṁ yathā kokanadaṁ sugandhaṁ, pāto siyā phullamavītagandhaṁ. Aṅgīrasaṁ passa virocamānaṁ, tapantamādiccamivantalikkhe–",
  "anya-e0903n0:141": "Dutiyaaputtakasutta",
  "anya-e0903n0:142": "Pucchā – dutiyaaputtakasuttaṁ panāvuso bhagavatā kattha kaṁ ārabbha kismiṁ vatthusmiṁ kathañca bhāsitaṁ.",
  "anya-e0903n0:143_0": "Vissajjanā – sāvatthiyaṁ bhante rājānaṁyeva pasenadiṁ kosalaṁ ārabbha bhāsitaṁ. Rājā",
  "anya-e0903n0:143_1": "bhante pasenadi kosalo bhagavantaṁ upasaṅkamitvā “idha bhante sāvatthiyaṁ seṭṭhi",
  "anya-e0903n0:143_2": "gahapati kālaṅkato, tamahaṁ aputtakaṁ sāpateyyaṁ rājantepuraṁ atiharitvā āgacchāmī”ti",
  "anya-e0903n0:143_3": "evamādikaṁ vacanaṁ avoca. Bhagavā ca bhante “evametaṁ mahārāja, evametaṁ mahārāja,",
  "anya-e0903n0:143_4": "bhūtapubbaṁ so mahārāja seṭṭhi gahapati taggarasikhiṁ nāma paccekasambuddhaṁ piṇḍapātena",
  "anya-e0903n0:143_5": "paṭipādesī”ti evamādinā tassa seṭṭhissa gahapatissa atītaṁ vatthuṁ āharitvā pariyosāne",
  "anya-e0903n0:143_6": "catūhi gāthāhi bhāsitaṁ.",
  "anya-e0903n0:144": "Dhaññaṁ dhanaṁ rajataṁ jātarūpaṁ, pariggahaṁ vāpi yadatthi kiñci,",
  "anya-e0903n0:145": "Dāsā kammakarā pessā, ye cassa anujīvino.",
  "anya-e0903n0:146": "Sabbaṁ nādāya gantabbaṁ, sabbaṁ nikkhippagāminaṁ;",
  "anya-e0903n0:147": "Yañca karoti kāyena, vācāya udacetasā.",
  "anya-e0903n0:148": "Tañhi tassa sakaṁ hoti, taṁva ādāya gacchati;",
  "anya-e0903n0:149": "Taṁvassa anugaṁ hoti, chāyāva anapāyinī.",
  "anya-e0903n0:150": "Tasmā kareyya kalyāṇaṁ, nicayaṁ samparāyikaṁ;",
  "anya-e0903n0:151": "Puññāni paralokasmiṁ, patiṭṭhā honti pāṇinaṁ –",
  "anya-e0903n0:152": "Mārasaṁyutta",
  "anya-e0903n0:153": "Tapokammasutta",
  "anya-e0903n0:154": "Pucchā – tapokammasuttaṁ panāvuso bhagavatā jinena kattha kaṁ ārabbha kismiṁ vatthusmiṁ kathañca bhāsitaṁ.",
  "anya-e0903n0:155": "Vissajjanā – uruvelāyaṁ bhante māraṁ pāpimantaṁ ārabbha bhāsitaṁ. Māro bhante pāpimā bhagavantaṁ upasaṅkamitvā gāthāya ajjhabhāsi.",
  "anya-e0903n0:156": "“Tapokammā apakkamma, yena sujjhanti māṇavā;",
  "anya-e0903n0:157": "Asuddho maññasi suddho, suddhimaggā aparaddho”ti.",
  "anya-e0903n0:158": "Tasmiṁ bhante vatthusmiṁ–",
  "anya-e0903n0:159": "“Anattasaṁhitaṁ ñatvā, yaṁ kiñci amaraṁ tapaṁ;",
  "anya-e0903n0:160": "Sabbaṁ natthāvahaṁ hoti, phiyārittaṁva dhammani;",
  "anya-e0903n0:161": "Sīlaṁ samādhi paññañca, maggaṁ bodhāya bhāvayaṁ;",
  "anya-e0903n0:162": "Pattosmi paramaṁ suddhiṁ, nihato tvamasi antakā”ti.",
  "anya-e0903n0:163": "Evaṁ kho bhante bhagavatā jinena bhāsitaṁ.",
  "anya-e0903n0:164": "Tapokammā apakkamma, ye na sujjhanti māṇavā;",
  "anya-e0903n0:165": "Asuddho maññasi suddho, suddhimaggā aparaddho–",
  "anya-e0903n0:166": "Anatthasaṁhitaṁ utvā, yaṁkiñci amaraṁ tapaṁ;",
  "anya-e0903n0:167": "Sabbaṁ natthāvahaṁ hoti, phiyārittaṁva dhammani;",
  "anya-e0903n0:168": "Hatthirājavaṇṇasutta",
  "anya-e0903n0:169": "Pucchā – hatthirājavaṇṇasuttaṁ panāvuso bhavagatā jinena kattha kaṁ ārabbha kismiṁ vatthusmiṁ kathañca bhāsitaṁ.",
  "anya-e0903n0:170_0": "Vissajjanā – uruvelāyaṁ bhante mārakaṁyeva pāpimantaṁ ārabbha bhāsitaṁ. Māro bhante",
  "anya-e0903n0:170_1": "pāpimā bhagavato bhayaṁ chambhitattaṁ lomahaṁsaṁ uppādetukāmo mahantaṁ hatthirājavaṇṇaṁ",
  "anya-e0903n0:170_2": "abhinimminitvā yena bhagavā tenupasaṅkami.",
  "anya-e0903n0:171": "Tasmiṁ bhante vatthusmiṁ–",
  "anya-e0903n0:172": "“Saṁsaraṁ dīghamaddhānaṁ, vaṇṇaṁ katvā subhāsubhaṁ;",
  "anya-e0903n0:173": "Alaṁ te tena pāpima, nihato tvamasi antakā”ti.",
  "anya-e0903n0:174": "Evaṁ kho bhante bhagavatā jinena bhāsitaṁ.",
  "anya-e0903n0:175": "Saṁsaraṁ dīghamaddhānaṁ, vaṇṇaṁ katvā subhāsubhaṁ,",
  "anya-e0903n0:176": "Alaṁ te tena pāpima, nihato tvamasi antaka –",
  "anya-e0903n0:177": "Bhikkhunīsaṁyutta",
  "anya-e0903n0:178": "Āḷavikāsutta",
  "anya-e0903n0:179": "Pucchā – idāni āvuso bhikkhunī saṁyuttaṁ pucchāmi, yaṁ tassa bhagavato arahato sammāsambuddhassa sāvikāhi therīhi attano",
  "anya-e0903n0:180_0": "Ca buddhasāsanassa ca yathābhūtaṁ guṇaṁ pakāsetvā bhāsitaṁ. Tatthāvuso paṭhamaṁ porāṇakehi",
  "anya-e0903n0:180_1": "mahākassapādīhi dhammasaṁgāhakehi theravarehi saṁgītaṁ āḷavikāsuttaṁ kattha kaṁ ārabbha",
  "anya-e0903n0:180_2": "kismiṁ vatthusmiṁ kena kathañca bhāsitaṁ.",
  "anya-e0903n0:181_0": "Vissajjanā – sāvatthiyaṁ bhante māraṁ pāpimantaṁ ārabbha āḷavikāya bhikkhuniyā bhāsitaṁ.",
  "anya-e0903n0:181_1": "Māro bhante pāpimā āḷavikāya bhikkhuniyā bhayaṁ chambhitattaṁ lomahaṁsaṁ uppādetukāmo",
  "anya-e0903n0:181_2": "vivekamhā cāvetukāmo āḷavikaṁ bhikkhuniṁ gāthāya ajjhabhāsi–",
  "anya-e0903n0:182": "“Natthi nissaraṇaṁ loke, kiṁ vivekena kāhasi;",
  "anya-e0903n0:183": "Bhuñjassa kāmaratiyo, māhu pacchānutāpinī”ti.",
  "anya-e0903n0:184": "Tasmiṁ bhante vatthusmiṁ–",
  "anya-e0903n0:185": "“Atthi nissaraṇaṁ loke, paññāya me suphussitaṁ;",
  "anya-e0903n0:186": "Pamattabandhu pāpima, na tvaṁ jānāsi taṁ padaṁ;",
  "anya-e0903n0:187": "Sattisūlūpamā kāmā, khandhāsaṁ adhikuṭṭanā;",
  "anya-e0903n0:188": "Yaṁ tvaṁ kāmaratiṁ brūsi, arahi mayha sā ahū”ti.",
  "anya-e0903n0:189": "Evaṁ kho bhante āḷavikāya bhikkhuniyā bhāsitaṁ.",
  "anya-e0903n0:190": "Natthi nissaraṇaṁ loke, kiṁ vivekena kāhasi;",
  "anya-e0903n0:191": "Bhuñjassu kāmaratiyo, māhu pacchānutāpinī-hu–",
  "anya-e0903n0:192": "Atthi nissaraṇaṁ loke, paññāya me suphussitaṁ;",
  "anya-e0903n0:193": "Pamattabandhu pāpima, na tvaṁ jānāsi taṁ padaṁ.",
  "anya-e0903n0:194": "Sattisūlūpamā kāmā, khandhāsaṁ adhikuṭṭanā;",
  "anya-e0903n0:195": "Yaṁ tvaṁ kāmaratiṁ brūsi, arati mayha sā ahu–",
  "anya-e0903n0:196": "Somāsutta",
  "anya-e0903n0:197": "Pucchā – somāsuttaṁ panāvuso kattha kaṁ ārabbha kismiṁ vatthusmiṁ kena kathañca bhāsitaṁ.",
  "anya-e0903n0:198_0": "Vissajjanā – sāvatthiyaṁyeva bhante andhavane māraṁ pāpimantaṁ ārabbha somāya bhikkhuniyā",
  "anya-e0903n0:198_1": "bhāsitaṁ. Māro bhante pāpimā somāya bhikkhuniyā bhayaṁ chambhitattaṁ lomahaṁsaṁ uppādetukāmo",
  "anya-e0903n0:198_2": "samādhimhā cāvetukāmo somaṁ bhikkhuniṁ gāthāya ajjhabhāsi.",
  "anya-e0903n0:199": "“Yaṁ taṁ isīhi pattabbaṁ, ṭhānaṁ durabhisambhavaṁ;",
  "anya-e0903n0:200": "Na taṁ dvaṅgulapaññāya, sakkā pappotumitthiyā”ti.",
  "anya-e0903n0:201": "Tasmiṁ bhante vatthusmiṁ–",
  "anya-e0903n0:202": "“Itthibhāvo kiṁ kayirā, cittamhi susamāhite;",
  "anya-e0903n0:203": "Ñāṇamhi vattamānamhi, sammā dhammaṁ vipassato;",
  "anya-e0903n0:204": "Yassa nūna siyā evaṁ, itthāhaṁ purisoti vā;",
  "anya-e0903n0:205": "Kiñci vā pana aññasmi, taṁ māro vattumarahatī”ti.",
  "anya-e0903n0:206": "Evaṁ kho bhante somāya bhikkhuniyā ariyasāvikāya bhāsitaṁ.",
  "anya-e0903n0:207": "Yaṁ taṁ isīhi pattabbaṁ, ṭhānaṁ durabhisambhavaṁ;",
  "anya-e0903n0:208": "Na taṁ dvaṅgulapaññāya, sakkā pappotumitthiyā–",
  "anya-e0903n0:209": "Itthi bhāvo kiṁ kayirā, cittamhi susamāhite;",
  "anya-e0903n0:210": "Ñāṇamhi vatta mānamhi, sammā dhammaṁ vipassato.",
  "anya-e0903n0:211": "Yassa nūna siyā evaṁ, itthāhaṁ purisoti vā;",
  "anya-e0903n0:212": "Kiñci vā pana aññasmi, taṁ māro vattumarahati.",
  "anya-e0903n0:213": "Kisāgotamīsutta",
  "anya-e0903n0:214": "Pucchā – tatthāvuso kisāgotamīsuttaṁ kattha kaṁ ārabbha kismiṁ vatthusmiṁ kena kathañca bhāsitaṁ.",
  "anya-e0903n0:215_0": "Vissajjanā – sāvatthiyaṁyeva bhante andhavane māraṁ pāpimantaṁ ārabbha kisāgotamiyā",
  "anya-e0903n0:215_1": "bhikkhuniyā theriyā bhāsitaṁ. Māro bhante pāpimā kisāgotamiyā bhikkhuniyā bhayaṁ",
  "anya-e0903n0:215_2": "chambhitattaṁ lomahaṁsaṁ uppādetukāmo samādhimhā cāvetukāmo kisāgotamiṁ bhikkhuniṁ gāthāya ajjhabhāsi–",
  "anya-e0903n0:216": "“Kiṁ nu tvaṁ mataputtāva, ekamāsi rudammukhī;",
  "anya-e0903n0:217": "Vanamajjhagatā ekā, purisaṁ nu gavesasī”ti.",
  "anya-e0903n0:218": "Tasmiṁ bhante vatthusmiṁ–",
  "anya-e0903n0:219": "Accantaṁ mataputtāmhi, purisā ekadantikā;",
  "anya-e0903n0:220": "Na socāmi na rodāmi, na taṁ bhāyāmi āvuso.",
  "anya-e0903n0:221": "Sabbattha vihatā nandī, tamokkhandho padālito;",
  "anya-e0903n0:222": "Jetvāna maccuno senaṁ, viharāmi anāsavā”ti.",
  "anya-e0903n0:223": "Evaṁ kho bhante kisāgotamiyā bhikkhuniyā bhāsitaṁ.",
  "anya-e0903n0:224": "Kiṁ nu tvaṁ mataputtāva, ekamāsi rudammukhī;",
  "anya-e0903n0:225": "Vanamajjhagatā ekā, purisaṁ nu gasesasi-hu–",
  "anya-e0903n0:226": "Accantaṁ mataputtāmhi, purisā etadantikā;",
  "anya-e0903n0:227": "Na socāmi na rodāmi, na taṁ bhāyāmi āvuso.",
  "anya-e0903n0:228": "Sabbattha vihatā nandī, tamokkhandho padālito;",
  "anya-e0903n0:229": "Jetvāna maccuno senaṁ, viharāmi anāsavā.",
  "anya-e0903n0:230": "Uppalavaṇṇāsutta",
  "anya-e0903n0:231": "Pucchā – tatthāvuso porāṇehi saṁgītikāramahātheravarehi saṁgītaṁ uppalavaṇṇasuttaṁ kattha kaṁ ārabbha kismiṁ vatthusmiṁ kena kathañca bhāsitaṁ.",
  "anya-e0903n0:232_0": "Vissajjanā – sāvatthiyaṁyeva bhante andhavane māraṁ pāpimantaṁ ārabbha uppalavaṇṇāya",
  "anya-e0903n0:232_1": "bhikkhuniyā bhāsitaṁ. Māro bhante pāpimā uppalavaṇṇāya bhikkhuniyā bhayaṁ chambhitattaṁ",
  "anya-e0903n0:232_2": "lomahaṁsaṁ uppādetukāmo samādhimhā cāvetukāmo uppalavaṇṇaṁ bhikkhuniṁ gāthāya ajjhabhāsi–",
  "anya-e0903n0:233": "“Supupphitaggaṁ upagamma bhikkhuni, ekā tuvaṁ tiṭṭhasi sālamūle. Na catthi te dutiyā vaṇṇadhātu, bāle na tvaṁ bhāyasi dhuttakāna”nti.",
  "anya-e0903n0:234": "Tasmiṁ bhante vatthusmiṁ–",
  "anya-e0903n0:235": "“Sataṁ sahassānipi dhuttakānaṁ,",
  "anya-e0903n0:236": "Idhāgatā tādisakā bhaveyyuṁ;",
  "anya-e0903n0:237": "Lomaṁ na iñjāmi na santasāmi,",
  "anya-e0903n0:238": "Na māra bhāyāmi tamekikāpi.",
  "anya-e0903n0:239": "Esā antaradhāyāmi, kucchiṁ vā pavisāmi te;",
  "anya-e0903n0:240": "Pakhumantarikāyampi, tiṭṭhantiṁ maṁ na dakkhasi.",
  "anya-e0903n0:241": "Cittasmiṁ vasībhūtāmhi, iddhipādā subhāvitā;",
  "anya-e0903n0:242": "Sabbabandhanamuttāmhi, na taṁ bhāyāmi āvuso”ti.",
  "anya-e0903n0:243": "Evaṁ kho bhante uppalavaṇṇāya bhikkhuniyā bhāsitaṁ.",
  "anya-e0903n0:244": "Cālāsutta",
  "anya-e0903n0:245": "Pucchā – tatthāvuso cālāsuttaṁ kattha kaṁ ārabbha kismiṁ vatthusmiṁ kena kathañca bhāsitaṁ.",
  "anya-e0903n0:246_0": "Vissajjanā – sāvatthiyaṁ bhante andhavane māraṁyeva pāpimantaṁ ārabbha cālāya bhikkhuniyā",
  "anya-e0903n0:246_1": "ariyasāvikāya bhāsitaṁ. Māro bhante pāpimā cālaṁ bhikkhuniṁ upasaṅkamitvā etadavoca",
  "anya-e0903n0:246_2": "“kiṁ nu tvaṁ bhikkhuni na rocesī”ti. Jātiṁ khvāhaṁ āvuso na rocemī”ti.",
  "anya-e0903n0:247": "Kiṁ nu jātiṁ na rocesi, jāto kāmāni bhuñjati;",
  "anya-e0903n0:248": "Ko nu taṁ idamādapayi, jātiṁ mā roca bhikkhunīti.",
  "anya-e0903n0:249": "Tasmiṁ bhante vatthusmiṁ–",
  "anya-e0903n0:250": "Jātassa maraṇaṁ hoti, jāto dukkhāni phussati;",
  "anya-e0903n0:251": "Bandhaṁ vadhaṁ pariklesaṁ, tasmā jātiṁ na rocaye.",
  "anya-e0903n0:252": "Buddho dhammamadesesi, jātiyā samatikkamaṁ;",
  "anya-e0903n0:253": "Sabbadukkhappahānāya, so maṁ sacce nivesayi.",
  "anya-e0903n0:254": "Ye ca rūpūpagā sattā, ye ca arūpaṭṭhāyino;",
  "anya-e0903n0:255": "Nirodhaṁ appajānantā, āgantāro punabbhavanti.",
  "anya-e0903n0:256": "Evaṁ kho bhante cālāya bhikkhuniyā bhāsitaṁ.",
  "anya-e0903n0:257": "Kiṁ nu jātiṁ na rocesi, jāto kāmāni bhuñjati;",
  "anya-e0903n0:258": "Ko nu taṁ idamādapayi, jātiṁ mā roca bhikkhunī.",
  "anya-e0903n0:259": "Jātassa maraṇaṁ hoti, jāto dukkhāni phussati;",
  "anya-e0903n0:260": "Bandhaṁ vadhaṁ pariklesaṁ, tasmā jātiṁ na rocaye.",
  "anya-e0903n0:261": "Buddho dhammamadesesi, jātiyā samatikkamaṁ,",
  "anya-e0903n0:262": "Sabbadukkhappahānāya, so maṁ sacce nivesayi.",
  "anya-e0903n0:263": "Selāsutta",
  "anya-e0903n0:264": "Pucchā – tatthāvuso selāsuttaṁ kattha kaṁ ārabbha kismiṁ vatthusmiṁ kena kathañca bhāsitaṁ.",
  "anya-e0903n0:265_0": "Vissajjanā – sāvatthiyaṁ bhante māraṁyeva pāpimantaṁ ārabbbha selāya bhikkhuniyā",
  "anya-e0903n0:265_1": "ariyasāvikāya bhāsitaṁ. Māro bhante pāpimā selāya bhikkhuniyā bhayaṁ chambhitattaṁ",
  "anya-e0903n0:265_2": "lomahaṁsaṁ uppādetukāmo samādhimhā cāvetukāmo selaṁ bhikkhuniṁ gāthāya ajjhabhāsi–",
  "anya-e0903n0:266": "Kenidaṁ pakataṁ bimbaṁ, kvanu bimbassa kārako;",
  "anya-e0903n0:267": "Kvanu bimbaṁ samuppannaṁ, kvanu bimbaṁ nirujjhatīti.",
  "anya-e0903n0:268": "Tasmiṁ bhante vatthusmiṁ–",
  "anya-e0903n0:269": "Nayidaṁ attakataṁ bimbaṁ, nayidaṁ parakataṁ aghaṁ;",
  "anya-e0903n0:270": "Hetuṁ paṭicca sambhūtaṁ, hetubhaṅgā nirujjhatīti.",
  "anya-e0903n0:271": "Evamādinā bhante selāya bhikkhuniyā bhāsitaṁ.",
  "anya-e0903n0:272": "Kenidaṁ pakataṁ bimbaṁ, kvanu bimbassa kārako;",
  "anya-e0903n0:273": "Kvanu bimbaṁ samuppannaṁ, kvanu bimbaṁ nirujjhati-hu–",
  "anya-e0903n0:274": "Nayidaṁ attakataṁ bimbaṁ, nayidaṁ parakataṁ aghaṁ;",
  "anya-e0903n0:275": "Hetuṁ paṭicca sambhūtaṁ, hetubhaṅgā nirujjhati.",
  "anya-e0903n0:276": "Vajirāsutta",
  "anya-e0903n0:277": "Pucchā – tatthāvuso porāṇakehi mahākassapādīhi dhammasaṁgāhakatheravarehi saṁgītaṁ vajirāsuttaṁ kattha kaṁ ārabbha kena kathañca bhāsitaṁ.",
  "anya-e0903n0:278": "Vissajjanā – sāvatthiyaṁ bhante māraṁ pāpimantaṁ ārabbha vajirāya theriyā bhikkhuniyā bhāsitaṁ. Māro bhante pāpimā purimanayeneva vajiraṁ bhikkhuniṁ gāthāya ajjhabhāsi–",
  "anya-e0903n0:279": "Kenāyaṁ pakato satto, kuvaṁ sattassa kārako,",
  "anya-e0903n0:280": "Kuvaṁ satto samuppanno, kuvaṁ satto nirujjhatīti.",
  "anya-e0903n0:281": "Tasmiṁ bhante vatthusmiṁ–",
  "anya-e0903n0:282": "Kiṁ nu sattoti paccesi, māradiṭṭhigataṁ nu te;",
  "anya-e0903n0:283": "Suddhasaṅkhārapuñjoyaṁ, nayidha sattupalabbhati.",
  "anya-e0903n0:284": "Yathā hi aṅgasambhārā, hoti saddo ratho iti;",
  "anya-e0903n0:285": "Evaṁ khandhesu santesu, hoti sattoti sammuti.",
  "anya-e0903n0:286": "Dukkhameva hi sambhoti, dukkhaṁ tiṭṭhati veti ca,",
  "anya-e0903n0:287": "Nāññatra dukkhā sambhoti, nāññaṁ dukkhā nirujjhatīti.",
  "anya-e0903n0:288": "Evaṁ kho bhante vajirāya bhikkhuniyā bhāsitaṁ.",
  "anya-e0903n0:289": "Kenāyaṁ pakato satto, kuvaṁ sattassakārako;",
  "anya-e0903n0:290": "Kuvaṁ satto samuppanno, kuvaṁ satto nirujjhati-hu–",
  "anya-e0903n0:291": "Kiṁ nu sattoti paccesi, māra diṭṭhigataṁ nu te;",
  "anya-e0903n0:292": "Suddhasaṅkhārapuñjoyaṁ, nayidha sattupalabbhati.",
  "anya-e0903n0:293": "Brahmasaṁyutta",
  "anya-e0903n0:294": "Gāravasutta",
  "anya-e0903n0:295": "Pucchā – brahmasaṁyutte āvuso porāṇehi mahākassapatherādīhi dhammasaṁgāhakatheravarehi dutiyaṁ saṁgītaṁ gāravasuttaṁ kattha kathañca samuppannaṁ.",
  "anya-e0903n0:296_0": "Vissajjanā – uruvelāyaṁ bhante samuppannaṁ. Bhagavā bhante uruvelāyaṁ viharati najjā",
  "anya-e0903n0:296_1": "nerañjarāya tīre ajapālanigrodhamūle paṭhamābhisambuddho. Atha kho bhagavato rahogatassa",
  "anya-e0903n0:296_2": "paṭisallīnassa evaṁ cetaso parivitakko udapādi “dukkhaṁ kho agāravo viharati appatisso,",
  "anya-e0903n0:296_3": "kaṁ nu khvāhaṁ samaṇaṁ vā brāhmaṇaṁ vā sakkatvā garuṁ katvā upanissāya vihareyya”nti.",
  "anya-e0903n0:297_0": "Atha kho bhante bhagavato etadahosi “aparipuṇṇassa kho sīlakkhandhassa pāripūriyā",
  "anya-e0903n0:297_1": "aññaṁ samaṇaṁ vā brāhmaṇaṁ vā sakkatvā garuṁ katvā upanissāya vihareyyuṁ, na kho",
  "anya-e0903n0:297_2": "panāhaṁ passāmi sadevake loke samārake sabrahmake sassamaṇabrāhmaṇiyā pajāya sadevamanussāya",
  "anya-e0903n0:297_3": "attanā sīlasampannataraṁ aññaṁ samaṇaṁ vā",
  "anya-e0903n0:298": "Brāhmaṇaṁ vā, yamahaṁ sakkatvā garuṁ katvā upanissāya vihareyyuṁ.",
  "anya-e0903n0:299": "Aparipuṇṇassa kho samādhikkhandhassa;",
  "anya-e0903n0:300": "Aparipuṇṇassa kho paññākkhandhassa;",
  "anya-e0903n0:301": "Aparipuṇṇassa kho vimuttikkhandhassa.",
  "anya-e0903n0:302_0": "Aparipuṇṇassa kho vimuttiñāṇadassanakkhandhassa pāripūriyā aññaṁ samaṇaṁ vā brāhmaṇaṁ",
  "anya-e0903n0:302_1": "vā sakkatvā garuṁ katvā upaninissāya vihareyyaṁ. Na kho panāhaṁ passāmi sadevake",
  "anya-e0903n0:302_2": "loke samārake sabrahmake sassamaṇabrāhmaṇiyā pajāya sadevamanussāya attanā vimuttiñāṇadassanasampannataraṁ",
  "anya-e0903n0:302_3": "aññaṁ samaṇaṁ vā brāhmaṇaṁ vā, yamahaṁ sakkatvā garuṁ katvā upanissāya vihareyyaṁ.",
  "anya-e0903n0:302_4": "Yaṁnūnāhaṁ yvāyaṁ dhammo mayā abhisambuddho, tameva dhammaṁ sakkatvā garuṁ katvā",
  "anya-e0903n0:302_5": "upanissāya vihareyya”nti. Evaṁ kho bhante bhagavato cetaso parivitakkavasena uppannaṁ.",
  "anya-e0903n0:303": "Ye ca atītā sambuddhā, ye ca buddhā anāgatā;",
  "anya-e0903n0:304": "Yo cetarahi sambuddho, bahūnaṁ sokanāsano;",
  "anya-e0903n0:305": "Sabbe saddhammagaruno, vihaṁsu viharanti ca;",
  "anya-e0903n0:306": "Tathāpi viharissanti, esā buddhāna dhammatā.",
  "anya-e0903n0:307": "Tasmā hi attakāmena, mahattamabhikaṅkhatā;",
  "anya-e0903n0:308": "Saddhammo garukātabbo, saraṁ buddhāna sāsanaṁ.",
  "anya-e0903n0:309": "Aññaratabrahmasutta",
  "anya-e0903n0:310": "Pucchā- tatthāvuso porāṇakehi mahākassapādīhi dhammasaṁgāhakatheravarehi paṭhamaṁ saṁgītaṁ aññatarabrahmasuttaṁ kattha kaṁ ārabbha kismiṁ vatthusmiṁ kena kathañca bhāsitaṁ.",
  "anya-e0903n0:311_0": "Vissajjanā – brahmaloke bhante aññataraṁ brahmānaṁ ārabbha āyasmatā mahāmoggallānattherena",
  "anya-e0903n0:311_1": "bhāsitaṁ. Aññatarassa bhante brahmuno evarūpaṁ pāpakaṁ diṭṭhigataṁ uppannaṁ hoti",
  "anya-e0903n0:311_2": "“natthi so samaṇo vā brāhmaṇo vā, yo idha āgaccheyyā”ti. Tasmiṁ bhante vatthusmiṁ–",
  "anya-e0903n0:312": "Ajjāpi te āvuso sā diṭṭhi, yā te diṭṭhi pure ahu;",
  "anya-e0903n0:313": "Passasi vītivattantaṁ, brahmaloke pabhassaranti;",
  "anya-e0903n0:314": "Evaṁ kho bhante āyasmatā mahāmoggallānattherena bhāsitaṁ.",
  "anya-e0903n0:315": "Ajjāpi te āvuso sā diṭṭhi, yā te diṭṭhi pure ahu;",
  "anya-e0903n0:316": "Passasi vītivattanta, brahmaloke pabhassaraṁ-hu–",
  "anya-e0903n0:317": "Na me mārisa sā diṭṭhi, yā me diṭṭhi pure ahu;",
  "anya-e0903n0:318": "Passāmi vītivattantaṁ, brahmaloke pabhassaraṁ;",
  "anya-e0903n0:319": "Svāhaṁ ajja kathaṁ vajjaṁ, ahaṁ niccomhi sassato hu–",
  "anya-e0903n0:320": "Tevijjā iddhipattā ca, cetopariyāya kovidā;",
  "anya-e0903n0:321": "Khīṇāsavā arahanto, bahū buddhassa sāvakā-hu–",
  "anya-e0903n0:322": "Aruṇavatīsutta",
  "anya-e0903n0:323": "Pucchā – tatthāvuso aruṇavatīsuttaṁ bhagavatā kattha kaṁ ārabbha kathañca bhāsitaṁ.",
  "anya-e0903n0:324_0": "Vissajjanā – sāvatthiyaṁ bhante sambahule bhikkhū ārabbha “bhūtapubbaṁ bhikkhave",
  "anya-e0903n0:324_1": "rājā ahosi aruṇavā nāma. Rañño kho pana bhikkhave aruṇavato aruṇavatī nāma rājadhānī",
  "anya-e0903n0:324_2": "ahosī”ti evamādinā bhante bhagavatā aruṇavatī suttaṁ bhāsitaṁ.",
  "anya-e0903n0:325": "Ārambhatha nikkamatha, yuñjatha buddhasāsane;",
  "anya-e0903n0:326": "Dhunātha maccuno senaṁ, naḷāgāraṁva kuñjaro;",
  "anya-e0903n0:327": "Yo imasmiṁ dhammavinaye, appamatto vihassati;",
  "anya-e0903n0:328": "Pahāya jāti saṁsāraṁ, dukkhassantaṁ karissati-hu–",
  "anya-e0903n0:329": "Brāhmaṇasaṁyutta",
  "anya-e0903n0:330": "Dhanañjānīsutta",
  "anya-e0903n0:331": "Pucchā – brāhmaṇasaṁyutte āvuso paṭhamaṁ saṁgītaṁ dhanañjānīsuttaṁ bhagavatā kattha kaṁ ārabbha kismiṁ vatthusmiṁ kathañca bhāsitaṁ.",
  "anya-e0903n0:332": "Vissajjanā – rājagahe bhante bhāradvājagottaṁ brāhmaṇaṁ ārabbha bhāsitaṁ. Bhāradvājagotto bhante brāhmaṇo bhagavantaṁ upasaṅkamitvā gāthāya ajjhabhāsi.",
  "anya-e0903n0:333": "“Kiṁ su chetvā sukhaṁ seti,",
  "anya-e0903n0:334": "Kiṁ su chetvā na socati;",
  "anya-e0903n0:335": "Kissassu ekadhammassa,",
  "anya-e0903n0:336": "Vadhaṁ rocesi gotamā”ti–",
  "anya-e0903n0:337": "Tasmiṁ bhante vatthusmiṁ–",
  "anya-e0903n0:338": "“Kodhaṁ chetvā sukhaṁ seti;",
  "anya-e0903n0:339": "Kodhaṁ chetvā na socati;",
  "anya-e0903n0:340": "Kodhassa visamūlassa,",
  "anya-e0903n0:341": "Madhuraggassa brāhmaṇa;",
  "anya-e0903n0:342": "Vadhaṁ ariyā pasaṁsanti,",
  "anya-e0903n0:343": "Tañhi chetvā na socatī”ti;",
  "anya-e0903n0:344": "Evaṁ kho bhante bhagavatā bhāsitaṁ.",
  "anya-e0903n0:345": "Kiṁ su chetvā sukhaṁseti, kiṁ su chetvā na socati;",
  "anya-e0903n0:346": "Kissassu ekadhammassa, vadhaṁ rocesi gotama–",
  "anya-e0903n0:347": "Pucchā – imañca panāvuso dhammadesanaṁ sutvā bhāradvājagotto brāhmaṇo imasmiṁ dhammavinaye pasanno kīdisaṁ pasannākāramakāsi, kīvattakañca atthaṁ sampādesi.",
  "anya-e0903n0:348_0": "Vissajjanā – imañca pana bhante dhammadesanaṁ sutvā bhāradvājagotto brāhmaṇo “abhikkantaṁ",
  "anya-e0903n0:348_1": "bho gotama, abhikkantaṁ bho gotama, seyyathāpi bho gotama nikkujjitaṁ vā ukkujjeyya,",
  "anya-e0903n0:348_2": "paṭicchannaṁ vā vivareyya, mūḷhassa vā maggaṁ ācikkheyya, andhakāre vā telapajjotaṁ",
  "anya-e0903n0:348_3": "dhāreyya cakkhumanto rūpāni dakkhantī”ti evamādinā bhante imasmiṁ dhammavinaye pasanno",
  "anya-e0903n0:348_4": "pasannākāramakāsi. Imañca pana bhante dhammadesanaṁ sutvā bhāradvājagotto brāhmaṇo",
  "anya-e0903n0:348_5": "bhagavato santike pabbajjaṁ upasampadaṁ yācitvā acirūpasampanno yāva arahattaṁ sampādesi.",
  "anya-e0903n0:349": "Akkosasutta",
  "anya-e0903n0:350": "Pucchā – akkosakabhāradvājasuttaṁ panāvuso bhagavatā kattha kaṁ ārabbha kismiṁ vatthusmiṁ kathañca bhāsitaṁ.",
  "anya-e0903n0:351_0": "Vissajjanā – rājagahe bhante akkosakabhāradvājaṁ brāhmaṇaṁ ārabbha bhāsitaṁ. Akkosakabhāradvājo",
  "anya-e0903n0:351_1": "bhante brāhmaṇo bhagavantaṁ upasaṅkamitvā asabbhāhi pharusāhi vācāhi bhagavantaṁ",
  "anya-e0903n0:351_2": "akkosati paribhāsati. Tasmiṁ bhante vatthusmiṁ “taṁ kiṁ maññasi brāhmaṇa, api nukho",
  "anya-e0903n0:351_3": "te āgacchanti mittāmaccā ñātisālohitā atitiyo”ti evamādinā bhante bhagavatā bhāsitaṁ.",
  "anya-e0903n0:352": "Akkodhassa kuto kodho,",
  "anya-e0903n0:353": "Dantassa samajīvino;",
  "anya-e0903n0:354": "Sammadaññā vimuttassa,",
  "anya-e0903n0:355": "Upasantassa tādino.",
  "anya-e0903n0:356": "Tasseva tena pāpiyo,",
  "anya-e0903n0:357": "Yo kuddhaṁ paṭikujjhati;",
  "anya-e0903n0:358": "Kuddhaṁ appaṭikujjhanto,",
  "anya-e0903n0:359": "Saṅgāmaṁ jeti dujjayaṁ.",
  "anya-e0903n0:360": "Ubhinnamatthaṁ carati,",
  "anya-e0903n0:361": "Attano ca parassa ca;",
  "anya-e0903n0:362": "Paraṁ saṅkupitaṁ ñatvā,",
  "anya-e0903n0:363": "Yo sato upasammati.",
  "anya-e0903n0:364": "Ubhinnaṁ tikicchantānaṁ,",
  "anya-e0903n0:365": "Attano ca parassa ca;",
  "anya-e0903n0:366": "Janā maññanti bāloti,",
  "anya-e0903n0:367": "Ye dhammassa akovidā.",
  "anya-e0903n0:368": "Pucchā – imañca panāvuso dhammadesanaṁ sutvā akkosakabhāradvājo brāhmaṇo imasmiṁ dhammavinaye pasanno kīdisaṁ pasannākāramakāsi. Kīvattakañca atthaṁ sampādesi.",
  "anya-e0903n0:369_0": "Vissajjanā – imañca pana bhante dhammadesanaṁ sutvā akkosakabhāradvājo brāhmaṇo “abhikkantaṁ",
  "anya-e0903n0:369_1": "bho gotama, abhikkantaṁ bho gotamā”ti evamādinā imasmiṁ dhammavinaye pasanno pasannākāramakāsi.",
  "anya-e0903n0:369_2": "Yāva arahattā ca pana mahantaṁ atthaṁ sampādesi.",
  "anya-e0903n0:370": "Bahudhītarasutta",
  "anya-e0903n0:371": "Pucchā – tenāvuso bhagavatā jānatā…pe… sammāsambuddhena brāhmaṇasaṁyutte bahudhītarasuttaṁ kattha kaṁ ārabbha kismiṁ vatthusmiṁ kathañca bhāsitaṁ.",
  "anya-e0903n0:372_0": "Vissajjanā – kosalesu bhante aññatarasmiṁ vanasaṇḍe aññataraṁ bhāradvājagottaṁ brāhmaṇaṁ",
  "anya-e0903n0:372_1": "ārabbha bhāsitaṁ. Aññataro bhante bhāradvājagotto brāhmaṇo goṇe naṭṭhe pariyesanto",
  "anya-e0903n0:372_2": "bhagavato santike imā gāthāyo abhāsi.",
  "anya-e0903n0:373": "“Na hi nūnimassa samaṇassa, balībaddā catuddasa;",
  "anya-e0903n0:374": "Ajjasaṭṭhiṁ na dissanti, tenāyaṁ samaṇo sukhī;",
  "anya-e0903n0:375": "Na hi nūnimassa samaṇassa, tilākhettasmi pāpakā;",
  "anya-e0903n0:376": "Ekapaṇṇā dupaṇṇā ca, tenāyaṁ samaṇo sukhī.",
  "anya-e0903n0:377": "(Peyyāla)",
  "anya-e0903n0:378": "Na hi nūnimassa samaṇassa, paccūsamhi iṇāyikā;",
  "anya-e0903n0:379": "Detha dethāti codenti, tenāyaṁ samaṇo sukhī”ti.",
  "anya-e0903n0:380": "Tasmiṁ bhante vatthusmiṁ–",
  "anya-e0903n0:381": "Na hi mayhaṁ brāhmaṇa, balībaddā catuddasa;",
  "anya-e0903n0:382": "Ajjasaṭṭhiṁ na dissanti, tenāhaṁ brāhmaṇā sukhī;",
  "anya-e0903n0:383": "Na hi mayhaṁ brāhmaṇa, tilākhettasmi pāpakā;",
  "anya-e0903n0:384": "Ekapaṇṇā dupaṇṇā ca, tenāhaṁ brāhmaṇā sukhī.",
  "anya-e0903n0:385": "(Peyyāla)",
  "anya-e0903n0:386": "Na hi mayhaṁ brāhmaṇa, paccūsamhi iṇāyikā;",
  "anya-e0903n0:387": "Detha dethāti codenti, tenāhaṁ brāhmaṇā sukhīti.",
  "anya-e0903n0:388": "Evaṁ kho bhante bhagavatā bhāsitaṁ.",
  "anya-e0903n0:389": "(1)",
  "anya-e0903n0:390": "Na hi nūnimassa samaṇassa, balībaddā catuddasa;",
  "anya-e0903n0:391": "Ajjasaṭṭhiṁ na dissanti, tenāhaṁ samaṇo sukhī.",
  "anya-e0903n0:392": "(2)",
  "anya-e0903n0:393": "Na hi nūnimassa samaṇassa, tilākhettasmi pāpakā;",
  "anya-e0903n0:394": "Ekapaṇṇā dupaṇṇā ca, tenāyaṁ samaṇo sukhī.",
  "anya-e0903n0:395": "(3)",
  "anya-e0903n0:396": "Na hi nūnimassa samaṇassa, tucchakoṭṭhasmi mūsikā;",
  "anya-e0903n0:397": "Ussoḷhikāya naccanti, tenāyaṁ samaṇo sukhī.",
  "anya-e0903n0:398": "(4)",
  "anya-e0903n0:399": "Na hi nūnimassa samaṇassa, santhāro sattamāsiko;",
  "anya-e0903n0:400": "Uppāṭakehi sañchanno, tenāyaṁ samaṇo sukhī.",
  "anya-e0903n0:401": "(5)",
  "anya-e0903n0:402": "Na hi nūnimassa samaṇassa, vidhavā satta dhītaro;",
  "anya-e0903n0:403": "Ekaputtā duputtā ca, tenāyaṁ samaṇo sukhī.",
  "anya-e0903n0:404": "(6)",
  "anya-e0903n0:405": "Na hi nūnimassa samaṇassa, piṅgalā tilakāhatā;",
  "anya-e0903n0:406": "Sottaṁ pādena bodheti, tenāyaṁ samaṇo sukhī.",
  "anya-e0903n0:407": "(7)",
  "anya-e0903n0:408": "Na hi nūnimassa samaṇassa, paccūsami iṇāyikā;",
  "anya-e0903n0:409": "Detha dethāti codenti, tenāyaṁ samaṇo sukhī.",
  "anya-e0903n0:410": "(1)",
  "anya-e0903n0:411": "Na hi mayhaṁ brāhmaṇa, balībaddā catuddasa;",
  "anya-e0903n0:412": "Ajjasaṭṭhiṁ na dissanti, tenāhaṁ brāhmaṇā sukhī.",
  "anya-e0903n0:413": "(2)",
  "anya-e0903n0:414": "Na hi mayhaṁ brāhmaṇa, tilākhettasmi pāpakā;",
  "anya-e0903n0:415": "Ekapaṇṇā dupaṇṇā ca, tenāhaṁ brāhmaṇā sukhī.",
  "anya-e0903n0:416": "(3)",
  "anya-e0903n0:417": "Na hi mayhaṁ brāhmaṇa, tucchakoṭṭhasmi mūsikā;",
  "anya-e0903n0:418": "Ussoḷhīkāya naccanti, tenāhaṁ brāhmaṇā sukhī.",
  "anya-e0903n0:419": "(4)",
  "anya-e0903n0:420": "Na hi mayhaṁ brāhmaṇa, santhāro sattamāsiko;",
  "anya-e0903n0:421": "Uppāṭakehi sañchanno, tenāhaṁ brāhmaṇā sukhī.",
  "anya-e0903n0:422": "(5)",
  "anya-e0903n0:423": "Na hi mayhaṁ brāhmaṇa, vidhavā satta dhītaro;",
  "anya-e0903n0:424": "Ekaputtā duputtā ca, tenāhaṁ brāhmaṇā sukhī.",
  "anya-e0903n0:425": "(6)",
  "anya-e0903n0:426": "Na hi mayhaṁ brāhmaṇa, piṅgalā tilakāhatā;",
  "anya-e0903n0:427": "Sottaṁ pādena bodheti, tenāhaṁ brāhmaṇā sukhī.",
  "anya-e0903n0:428": "(7)",
  "anya-e0903n0:429": "Na hi mayhaṁ brāhmaṇa, paccūsamhi iṇāyikā;",
  "anya-e0903n0:430": "Detha dethāti codenti, tenāhaṁ brāhmaṇā sukhī.",
  "anya-e0903n0:431_0": "Pucchā – imañca panāvuso dhammadesanaṁ sutvā so bhāradvājagotto brāhmaṇo imasmiṁ",
  "anya-e0903n0:431_1": "dhammavinaye pasanno kīdisaṁ pasannākāramakāsi. Kīva mahantañca imasmiṁ dhammavinaye atthaṁ sampādesi.",
  "anya-e0903n0:432_0": "Vissajjanā – imañca pana bhante dhammadesanaṁ sutvā so bhāradvājagotto brāhmaṇo “abhikkantaṁ",
  "anya-e0903n0:432_1": "bho gotama abhikkantaṁ bho gotama, seyyathāpi bhogotama, nikkujjitaṁ vā ukkujjeyya,",
  "anya-e0903n0:432_2": "paṭicchannaṁ vā vivareyya, mūḷhassa vā maggaṁ ācikkheyya, andhakāre vā telapajjotaṁ",
  "anya-e0903n0:432_3": "dhāreyya, cakkhumanto rūpāni dukkhantī”ti evamādinā imasmi dhammavinaye pasanno pasannākāramakāsi.",
  "anya-e0903n0:432_4": "Bhagavato ca santike “labheyyāhaṁ bhoto gotamassa santike pabbajaṁ, labheyyaṁ upasampada”nti",
  "anya-e0903n0:432_5": "evamādinā pabbajjaṁ upasampadaṁ yācitvā acirūpasampanno yāva arahattā mahantaṁ visesaṁ sampādesi.",
  "anya-e0903n0:433": "Kasibhāradvājasutta",
  "anya-e0903n0:434": "Pucchā – tatthāvuso ekādasamaṁ mahākassapādīhi porāṇadhammasaṁgāhakatherehi saṁgītaṁ kasibhāradvājasuttaṁ bhagavatā kattha kaṁ ārabbha kismiṁ vatthusmiṁ kathañca bhāsitaṁ.",
  "anya-e0903n0:435": "Vissajjanā – magadhesu bhante dakkhiṇāgirismiṁ ekanāḷāyaṁ brāhmaṇagāme kasibhāradvājaṁ brāhmaṇaṁ ārabbha bhāsitaṁ. Kasibhāradvājo bhante brāhmaṇo bhagavantaṁ gāthāya ajjhabhāsi.",
  "anya-e0903n0:436": "“Kassako paṭijānāsi, na ca passāmi te kasiṁ. Kassako pucchito brūhi, kathaṁ jānemu taṁ kasi”nti. Tasmiṁ bhante vatthusmiṁ–",
  "anya-e0903n0:437": "“Saddhā bījaṁ tapo vuṭṭhi, paññā me yuganaṅgalaṁ;",
  "anya-e0903n0:438": "Hirī īsā mano yottaṁ, sati me phālapācanaṁ.",
  "anya-e0903n0:439": "Kāyagutto vacīgutto, āhāre udare yato;",
  "anya-e0903n0:440": "Saccaṁ karomi niddānaṁ, soraccaṁ me pamocanaṁ.",
  "anya-e0903n0:441": "Vīriyaṁ me dhuradhorayhaṁ, yogakkhemādhivāhanaṁ;",
  "anya-e0903n0:442": "Gacchati anivattantaṁ, yattha gantvā na socati.",
  "anya-e0903n0:443": "Evamesā kasī kaṭṭhā, sā hoti amatapphalā;",
  "anya-e0903n0:444": "Etaṁ kasiṁ kasitvāna, sabbadukkhā pamuccatī”ti.",
  "anya-e0903n0:445": "Evaṁ kho bhante bhagavatā bhāsitaṁ.",
  "anya-e0903n0:446": "Kassako paṭijānāsi, na ca passāmi te kasiṁ;",
  "anya-e0903n0:447": "Kassako pucchito brūhi, kathaṁ jānemu taṁ kasiṁ.",
  "anya-e0903n0:448": "Saddhā bījaṁ tapo vuṭṭhi, paññā me yuganaṅgalaṁ;",
  "anya-e0903n0:449": "Hirī īsā mano yottaṁ, sati me phālapācanaṁ.",
  "anya-e0903n0:450": "Pucchā – imañca panāvuso dhammadesanaṁ sutvā so kasibhāradvājo brāhmaṇo imasmiṁ dhammavinaye pasanno kīdisaṁ pasannākāramakāsi.",
  "anya-e0903n0:451_0": "Vissajjanā – imañca pana bhante dhammadesanaṁ sutvā kasibhāradvājo brāhmaṇo “abhikkantaṁ",
  "anya-e0903n0:451_1": "bho gotama, abhikkantaṁ bho gotamā”tievamādinā imasmiṁ dhammavinaye pasanno pasannākāramakāsi.",
  "anya-e0903n0:452": "Seyyathāpi bho gotama ukkujjitaṁ vā nikkujjeyya.",
  "anya-e0903n0:453": "Udayasutta",
  "anya-e0903n0:454": "Pucchā – udayasuttaṁ panāvuso bhagavatā kattha kaṁ ārabbha kismiṁ vatthusmiṁ kathañca bhāsitaṁ.",
  "anya-e0903n0:455_0": "Vissajjanā – sāvatthiyaṁ bhante udayaṁ brāhmaṇaṁ ārabbha bhāsitaṁ. Udayo bhante brāhmaṇo",
  "anya-e0903n0:455_1": "bhagavantaṁ etadavoca “pakaṭṭhakoyaṁ samaṇo gotamo punappunaṁ āgacchatī”ti. Tasmiṁ bhante vatthusmiṁ–",
  "anya-e0903n0:456": "Punappunañceva vapanti bījaṁ, punappunaṁ vassati devarājā;",
  "anya-e0903n0:457": "Punappunaṁ khettaṁ kasanti kassakā, punappunaṁ dhaññamupeti raṭṭhaṁ.",
  "anya-e0903n0:458": "Evamādinā bhante bhagavatā bhāsitaṁ.",
  "anya-e0903n0:459": "Punappunaṁ ceva vapanti bījaṁ, punappunaṁ vassati deva rājā;",
  "anya-e0903n0:460": "Punappunaṁ khettaṁ kasanti kassakā, punappunaṁ dhaññamupeti raṭṭhaṁ.",
  "anya-e0903n0:461": "Punappunaṁ yācakā yācayanti, punappunaṁ dānapatī dadanti;",
  "anya-e0903n0:462": "Punappunaṁ dānapatī daditvā, punappunaṁ saggamupeti ṭhānaṁ.",
  "anya-e0903n0:463": "Punappunaṁ khīranikā duhanti, punappunaṁ vaccho upeti mātaraṁ;",
  "anya-e0903n0:464": "Punappunaṁ kilamati phandati ca, punappunaṁ gabbhamupeti mando.",
  "anya-e0903n0:465": "Punappunaṁ jāyati mīyati ca, punappunaṁ sivathikaṁ haranti;",
  "anya-e0903n0:466": "Maggañca laddhā apunabbhavāya, na punappunaṁ jāyati bhūripañño-hu–",
  "anya-e0903n0:467": "Mātuposakasutta",
  "anya-e0903n0:468": "Pucchā – mātuposakasuttaṁ panāvuso bhagavatā kattha kaṁ ārabbha kismiṁ vatthusmiṁ kathañca bhāsitaṁ.",
  "anya-e0903n0:469_0": "Vissajjanā – sāvatthiyaṁ bhante mātuposakaṁ brāhmaṇaṁ ārabbha bhāsitaṁ. Mātuposako",
  "anya-e0903n0:469_1": "bhante brāhmaṇo bhagavantaṁ etadavoca “ahañhi bho gotama dhammena bhikkhaṁ pariyesāmi,",
  "anya-e0903n0:469_2": "dhammena bhikkhaṁ pariyesitvā mātāpitaro posemi, kaccāhaṁ bho gotama evaṁkārī kiccakārī",
  "anya-e0903n0:469_3": "homī”ti, tasmiṁ bhante vatthusmiṁ “taggha tvaṁ brāhmaṇa evaṁkārī kiccakārī hosi,",
  "anya-e0903n0:469_4": "yo kho brāhmaṇa dhammena bhikkhaṁ pariyesati, dhammena bhikkhaṁ pariyesitvā mātāpitaro",
  "anya-e0903n0:469_5": "poseti, bahuṁ so puññaṁ pasavatī”ti evamādinā bhante bhagavatā bhāsitā.",
  "anya-e0903n0:470": "Yo mātaraṁ vā pitaraṁ vā, macco dhammena posati;",
  "anya-e0903n0:471": "Tāya naṁ pāricariyāya, mātāpitūsu paṇḍitā;",
  "anya-e0903n0:472": "Idheva naṁ pasaṁsanti, pecca sagge pamodati–",
  "anya-e0903n0:473": "Khomadussasutta",
  "anya-e0903n0:474": "Pucchā – tenāvuso bhagavatā…pe… sammāsambuddhena brāhmaṇasaṁyutte khomadussasuttaṁ kattha kaṁ ārabbha kismiṁ vatthusmiṁ kathañca bhāsitaṁ.",
  "anya-e0903n0:475_0": "Vissajjanā – sakkesu bhante khomadusse nāma sakyānaṁ nigame khomadussake brāhmaṇagahapatike",
  "anya-e0903n0:475_1": "ārabbha bhāsita, khomadussakā bhante brāhmaṇagahapatikā bhagavantaṁ etadavocuṁ “ke",
  "anya-e0903n0:475_2": "ca muṇḍakā samaṇakā, ke ca sabhādhammaṁ jānissantī”ti.",
  "anya-e0903n0:476": "Tasmiṁ bhante vatthusmiṁ–",
  "anya-e0903n0:477": "“Nesā sabhā yattha na santi santo,",
  "anya-e0903n0:478": "Santo na te ye na vadanti dhammaṁ;",
  "anya-e0903n0:479": "Rāgañca dosañca pahāya mohaṁ,",
  "anya-e0903n0:480": "Dhammaṁ vadantā ca bhavanti santo”ti.",
  "anya-e0903n0:481": "Evaṁ kho bhante bhagavatā bhāsitaṁ.",
  "anya-e0903n0:482": "Nesā sabhā yattha nasanti santo,",
  "anya-e0903n0:483": "Santo na te ye na vadanti dhammaṁ;",
  "anya-e0903n0:484": "Rāgañca dosañca pahāya mohaṁ,",
  "anya-e0903n0:485": "Dhammaṁ vadantā ca bhavanti santo–",
  "anya-e0903n0:486": "Vaṅgīsasaṁyutta",
  "anya-e0903n0:487": "Ānandasutta",
  "anya-e0903n0:488": "Pucchā – vaṅgīsasaṁyutte panāvuso catutthaṁ saṁṅgītaṁ ānandasuttaṁ katthakaṁ ārabbha kismiṁ vatthusmiṁ kena kathañca bhāsitaṁ.",
  "anya-e0903n0:489_0": "Vissajjanā – sāvatthiyaṁ bhante āyasmantaṁ vaṅgīsattheraṁ ārabbha āyasmatā ānandattherena",
  "anya-e0903n0:489_1": "dhammabhaṇḍāgārikena bhāsitaṁ. Āyasmatā bhante vaṅgīso āyasmantaṁ ānandaṁ gāthāya ajjhabhāsi–",
  "anya-e0903n0:490": "“Kāmarāgena ḍayhāmi, cittaṁ me pariḍayhati;",
  "anya-e0903n0:491": "Sādhu nibbāpanaṁ brūhi, anukampāya gotamā”ti.",
  "anya-e0903n0:492": "Tasmiṁ bhante vatthusmiṁ–",
  "anya-e0903n0:493": "“Saññāya vipariyesā, cittaṁ te pariḍayhati;",
  "anya-e0903n0:494": "Nimittaṁ parivajjehi, subhaṁ rāgūpasaṁhitaṁ;",
  "anya-e0903n0:495": "Saṅkhāre parato passa, dukkhato mā ca attato;",
  "anya-e0903n0:496": "Nibbāpehi mahārāgaṁ, mā ḍayhittho punappunaṁ;",
  "anya-e0903n0:497": "Asubhāya cittaṁ bhāvehi, ekaggaṁ susamāhitaṁ;",
  "anya-e0903n0:498": "Sati kāyagatā tyatthu, nibbidābahulo bhava;",
  "anya-e0903n0:499": "Animittañca bhāvehi, mānānusayamujjaha;",
  "anya-e0903n0:500": "Tato mānābhisamayā, upasanto carissasī”ti.",
  "anya-e0903n0:501": "Evaṁ kho bhante āyasmatā ānandattherena dhammabhaṇḍāgārikena bhāsitaṁ.",
  "anya-e0903n0:502": "Kāmarāgena ḍayhāmi, cittaṁ me pariḍayhati;",
  "anya-e0903n0:503": "Sādhu nibbāpanaṁ brūhi, anukampāya gotama–",
  "anya-e0903n0:504": "Saññāya vipariyesā, cittaṁ te pariḍayhati;",
  "anya-e0903n0:505": "Nimittaṁ parivajjehi, subhaṁ rāgūpasaṁhitaṁ.",
  "anya-e0903n0:506": "Saṅkhāre paratopassa, dukkhato mā ca attato;",
  "anya-e0903n0:507": "Nibbāpehi mahārāgaṁ, mā ḍayhittho punappunaṁ.",
  "anya-e0903n0:508": "Asubhāya cittaṁ bhāvehi, ekaggaṁ susamāhitaṁ;",
  "anya-e0903n0:509": "Sati kāyagatā tyatthu, nibbidābahulo bhava.",
  "anya-e0903n0:510": "Animittañca bhāvehi, mānānusayamujjaha;",
  "anya-e0903n0:511": "Tato mānābhisamayā, upasanto carissasi.",
  "anya-e0903n0:512": "Vaṅgīsasutta",
  "anya-e0903n0:513": "Pucchā – tattha āvuso dvādasamaṁ vaṅgīsasuttaṁ kattha kena kathañca bhāsitaṁ.",
  "anya-e0903n0:514": "Vissajjanā – sāvatthiyaṁ bhante āyasmatā vaṅgīsattherena acira arahattappattena vimuttisukhapaṭisaṁvedinā–",
  "anya-e0903n0:515": "“Kāveyyamattā vicarimha pubbe, gāmāgāmaṁ purāpuraṁ,",
  "anya-e0903n0:516": "Athaddasāma sambuddhaṁ, saddhā no upapajjatha;",
  "anya-e0903n0:517": "So me dhamma madesesi, khandhāyatana dhātuyo;",
  "anya-e0903n0:518": "Tassāhaṁ dhammaṁ sutvāna, pabbajiṁ anagāriyaṁ;",
  "anya-e0903n0:519": "Bahunnaṁ vata atthāya, bodhiṁ ajjhagamā muni;",
  "anya-e0903n0:520": "Bhikkhūnaṁ bhikkhūnīnañca, ye niyāmagataddasā;",
  "anya-e0903n0:521": "Svāgataṁ vata me āsi, mama buddhassa santike;",
  "anya-e0903n0:522": "Tisso vijjā anuppattā, kataṁ buddhassa sāsanaṁ;",
  "anya-e0903n0:523": "Pubbe nivāsaṁ jānāmi, dibbacakkhuṁ visodhitaṁ;",
  "anya-e0903n0:524": "Tevijjo iddhipattomhi, cetopariyāya kovido.",
  "anya-e0903n0:525": "Evaṁ kho bhante udānavasena bhāsitaṁ.",
  "anya-e0903n0:526": "Kāveyya mattā vicarimha pubbe; Gāmāgāmaṁpurāpuraṁ,",
  "anya-e0903n0:527": "Athaddasāma sambuddhaṁ, saddhā no upapajjatha.",
  "anya-e0903n0:528": "So me dhammamadesesi, khandhāyatana dhātuyo;",
  "anya-e0903n0:529": "Tassāhaṁ dhammaṁ sutvāna, pabbajiṁ anagāriyaṁ.",
  "anya-e0903n0:530": "Bahunnaṁ vata atthāya, bodhiṁ ajjhagamā muni;",
  "anya-e0903n0:531": "Bhikkhūnaṁ bhikkhunī nañca, ye niyāmagataddasā.",
  "anya-e0903n0:532": "Svāgataṁ vata me āsi, mama buddhassa santike;",
  "anya-e0903n0:533": "Tasso vijjā anuppattā, kataṁ buddhassa sāsanaṁ.",
  "anya-e0903n0:534": "Pubbenivāsaṁ jānāmi; Dibbacakkhu visodhitaṁ;",
  "anya-e0903n0:535": "Tevijjo iddhipattomhi, cetopariyāyakovido.",
  "anya-e0903n0:536": "Vanasaṁyutta",
  "anya-e0903n0:537": "Ānandasutta",
  "anya-e0903n0:538": "Pucchā – vanasaṁyutte panāvuso pañcamaṁ saṁgītaṁ ānandasuttaṁ kadā kattha kaṁ ārabbha kismiṁ vatthusmiṁ kena kathañca bhāsitaṁ.",
  "anya-e0903n0:539_0": "Vissajjanā – kosalesu bhante aññatarasmiṁ vanasaṇḍe aciraparinibbute bhagavati āyasmantaṁ",
  "anya-e0903n0:539_1": "ānandaṁ ārabbha tasmiṁ vanasaṇḍe adhivatthāya devatāya bhāsitaṁ. Āyasmā bhante ānando",
  "anya-e0903n0:539_2": "aciraparinibbute bhagavati ativelaṁ gihisaññattibahulo viharati, tasmiṁ bhante vatthusmiṁ–",
  "anya-e0903n0:540": "“Rukkhamūlagahanaṁ pasakkiya,",
  "anya-e0903n0:541": "Nibbānaṁ hadayasmiṁ opiya;",
  "anya-e0903n0:542": "Jhāya gotama mā pamādo,",
  "anya-e0903n0:543": "Kiṁ te biḷibiḷikā karissatī”ti.",
  "anya-e0903n0:544": "Evaṁ kho bhante vanasaṇḍe adhivatthāya devatāya āyasmato ānandattherassa anukampikāya atthakāmāya bhāsitaṁ.",
  "anya-e0903n0:545": "Rukkhamūla gahanaṁ pasakkiya, nibbānaṁ hadayasmiṁ opiya;",
  "anya-e0903n0:546": "Jhāya gotama mā pamādo, kiṁ te biḷibiḷikā karissati-hu–",
  "anya-e0903n0:547": "Yakkhasaṁyutta",
  "anya-e0903n0:548": "Indakasutta",
  "anya-e0903n0:549": "Pucchā – yakkhasaṁyutte panāvuso paṭhamaṁ saṁgītaṁ indakasuttaṁ bhagavatā kattha kaṁ ārabbha kismiṁ vatthusmiṁ kathañca bhāsitaṁ.",
  "anya-e0903n0:550_0": "Vissajjanā – rājagahe bhante indakūṭe pabbate indakassa yakkhassa bhavane indakaṁ",
  "anya-e0903n0:550_1": "yakkhaṁ ārabbha bhāsitaṁ. Indako bhante yakkho attavādo bhagavantaṁ upasaṅkamitvā gāthāya ajjhabhāsi–",
  "anya-e0903n0:551": "“Rūpaṁ na jīvanti vadanti buddhā,",
  "anya-e0903n0:552": "Kathaṁ nvayaṁ vindatimaṁ sarīraṁ;",
  "anya-e0903n0:553": "Kutassa aṭṭhīyakapiṇḍamebhi,",
  "anya-e0903n0:554": "Kathaṁ nvayaṁ sajjati gabbharasmi”nti.",
  "anya-e0903n0:555": "Tasmiṁ bhante vatthusmiṁ–",
  "anya-e0903n0:556": "“Paṭhamaṁ kalalaṁ hoti, kalalā hoti abbudaṁ,",
  "anya-e0903n0:557": "Abbudā jāyate pesi, pesi nibbattatī ghano;",
  "anya-e0903n0:558": "Ghanā pasākhā jāyanti, kesā lomā nakhāpica;",
  "anya-e0903n0:559": "Yañcassa bhuñjatī mātā, annaṁ pānañca bhojanaṁ;",
  "anya-e0903n0:560": "Tena so tattha yāpeti, mātukucchigatonaro”ti.",
  "anya-e0903n0:561": "Evaṁ kho bhante bhagavatā bhāsitaṁ.",
  "anya-e0903n0:562": "Āḷavakasutta",
  "anya-e0903n0:563": "Pucchā – tenāvuso bhagavatā…pe… sammāsambuddhena yakkhasaṁyutte āḷavakasuttaṁ kattha kaṁ ārabbha kismiṁ vatthusmiṁ kathañca bhāsitaṁ.",
  "anya-e0903n0:564": "Vissajjanā – āḷaviyaṁ bhante āḷavakassa yakkhassa bhavane āḷavakaṁ yakkhaṁ ārabbha bhāsitaṁ. Āḷavako bhante yakkho bhagavantaṁ gāthāya ajjhabhāsi–",
  "anya-e0903n0:565": "Kiṁ sūdhavittaṁ purisassa seṭṭhaṁ,",
  "anya-e0903n0:566": "Kiṁ su suciṇṇaṁ sukhamāvahāti;",
  "anya-e0903n0:567": "Kiṁ su have sādutaraṁ rasānaṁ,",
  "anya-e0903n0:568": "Kathaṁ jīviṁ jīvitāmāhu seṭṭhanti.",
  "anya-e0903n0:569": "Tasmiṁ bhante vatthusmiṁ–",
  "anya-e0903n0:570": "Saddhīca vittaṁ purisassa seṭṭhaṁ,",
  "anya-e0903n0:571": "Dhammo suciṇṇo sukhamāvahāti;",
  "anya-e0903n0:572": "Saccaṁ have sādutaraṁ rasānaṁ,",
  "anya-e0903n0:573": "Paññājīviṁ jīvitamāhu seṭṭhanti.",
  "anya-e0903n0:574": "Evamādinā bhante bhagavatā bhāsitaṁ.",
  "anya-e0903n0:575": "Na khvāhaṁ taṁ āvuso nikkhamissāmi, yaṁ te karaṇīyaṁ, taṁ karohi,",
  "anya-e0903n0:576": "Pañhaṁ taṁ samaṇa pucchissāmi, sace me na byākarissasi, cittaṁ vā te khipissāmi, hadayaṁ vā te phālessāmi, pādesu vā gahetvā pāragaṅgāya khipissāmi–",
  "anya-e0903n0:577": "Kiṁ sūkha vittaṁ purisassa seṭṭhaṁ, kiṁ su suciṇṇaṁ sukhamāvahāti;",
  "anya-e0903n0:578": "Kiṁ su have sādubharaṁ rasānaṁ, kathaṁ jīviṁ jīvitamāhu seṭṭhaṁ–",
  "anya-e0903n0:579": "Saddhīdha vittaṁ purisassa seṭṭhaṁ, dhammo suciṇṇo sukhamāvahāti;",
  "anya-e0903n0:580": "Saccaṁ have sādutaraṁ rasānaṁ, paññājīviṁ jīvitamāhu seṭṭhaṁ;",
  "anya-e0903n0:581": "Kathaṁsu tarati oghaṁ, kathaṁsu tarati aṇṇavaṁ;",
  "anya-e0903n0:582": "Kathaṁsu dukkha macceti, kathaṁsu parisujjhati.",
  "anya-e0903n0:583": "Saddhāya tarati oghaṁ, appamādena aṇṇavaṁ;",
  "anya-e0903n0:584": "Vīriyena dukkha macceti, paññāya parisujjhati–",
  "anya-e0903n0:585": "Kathaṁsu labhate paññaṁ, kathaṁsu vindate dhanaṁ;",
  "anya-e0903n0:586": "Kathaṁsu kittiṁ pappoti, kathaṁ mittāni ganthati;",
  "anya-e0903n0:587": "Asmā lokā paraṁ lokaṁ, kathaṁ pecca na socati–",
  "anya-e0903n0:588": "Saddahāno arahataṁ, dhammaṁ nibbānapattiyā;",
  "anya-e0903n0:589": "Sussūsaṁ labhate paññaṁ, appamatto vicakkhaṇo;",
  "anya-e0903n0:590": "Patirūpakārī dhuravā, uṭṭhātā vindate dhanaṁ;",
  "anya-e0903n0:591": "Saccena kittiṁ pappoti, dadaṁ mittāni ganthati;",
  "anya-e0903n0:592": "Asmā lokā paraṁ lokaṁ, evaṁ pecca na socati;",
  "anya-e0903n0:593": "Yassete caturo dhammā, saddhassa gharamesino;",
  "anya-e0903n0:594": "Saccaṁ dhammo dhiti cāgo, sa ve peccana socati–",
  "anya-e0903n0:595": "Sakkasaṁyutta",
  "anya-e0903n0:596": "Vatapadasutta",
  "anya-e0903n0:597": "Pucchā – sakkasaṁyutte panāvuso vatapadasuttaṁ bhagavatā kattha kaṁ ārabbha kathañca bhāsitaṁ.",
  "anya-e0903n0:598_0": "Vissajjanā – sāvatthiyaṁ bhante sambahule bhikkhū ārabbha sakkassa bhikkhave devānamindassa",
  "anya-e0903n0:598_1": "pubbe manussabhūtassa satta vatapadāni samattāni samādinnāni ahesuṁ, yesaṁ samādinnattā",
  "anya-e0903n0:598_2": "sakko sakkattaṁ ajjhagāti evamādinā bhante bhagavatā bhāsitaṁ.",
  "anya-e0903n0:599": "Sakkassa bhikkhave devānamindassa pubbe manussabhūtassa imāni satta vatapadāni samattāni samādinnāni ahesuṁ.",
  "anya-e0903n0:600": "Mātāpettibharaṁ jantuṁ, kule jeṭṭhāpacāyinaṁ;",
  "anya-e0903n0:601": "Saṇhaṁ sakhilasambhāsaṁ, pesuṇeyyappahāyinaṁ;",
  "anya-e0903n0:602": "Maccheravinaye yuttaṁ, saccaṁ kodhābhibhuṁ naraṁ;",
  "anya-e0903n0:603": "Taṁ ve devā tāvatiṁsā, āhu “sappuriso”iti.",
  "anya-e0903n0:604": "Daliddasutta",
  "anya-e0903n0:605_0": "Pucchā – daliddasuttaṁ panāvuso kattha kaṁ ārabbha kathañca bhāsitaṁ. Vissajjanā.",
  "anya-e0903n0:605_1": "Rājagahe bhante sambahule bhikkhū ārabbha “bhūtapubbaṁ bhikkhave aññataro puriso",
  "anya-e0903n0:605_2": "imasmiṁyeva rājagahe manussadaliddo ahosi manussakapaṇo manussavarāko, so tathāgatappavedite",
  "anya-e0903n0:605_3": "dhammavinaye saddhaṁ samādiyi, sīlaṁ, sutaṁ, cāgaṁ, paññaṁ samādiyī”ti evamādinā",
  "anya-e0903n0:605_4": "bhante bhagavatā bhāsitaṁ.",
  "anya-e0903n0:606": "Yassa saddhā tathāgate, acalā suppatiṭṭhitā;",
  "anya-e0903n0:607": "Sīlañca yassa kalyāṇaṁ, ariyakantaṁ pasaṁsitaṁ.",
  "anya-e0903n0:608": "Yajamānasutta",
  "anya-e0903n0:609": "Pucchā – yajamānasuttaṁ panāvuso bhagavatā kattha kaṁ ārabbha kismiṁ vatthusmiṁ kathañca bhāsitaṁ.",
  "anya-e0903n0:610": "Vissajjanā – rājagahe bhante sakkaṁ devānamindaṁ ārabbha bhāsitaṁ. Sakko bhante devānamindo bhagavantaṁ gāthāya ajjhabhāsi–",
  "anya-e0903n0:611": "“Yajamānānaṁ manussānaṁ, puññapekkhāna pāṇinaṁ;",
  "anya-e0903n0:612": "Karotaṁ opadhikaṁ puññaṁ, kattha dinnaṁ mahapphala”nti.",
  "anya-e0903n0:613": "Tasmiṁ bhante vatthusmiṁ–",
  "anya-e0903n0:614": "“Cattāro ca paṭipannā, cattāroca phale ṭhitā;",
  "anya-e0903n0:615": "Esa saṅgho ujubhūto, paññāsīlasamāhito;",
  "anya-e0903n0:616": "Yajamānānaṁ manussānaṁ, puññapekkhāna pāṇinaṁ;",
  "anya-e0903n0:617": "Karotaṁ opadhikaṁ puññaṁ, saṅghe dinnaṁ mahapphalaṁ”nti.",
  "anya-e0903n0:618": "Evaṁ kho bhante bhagavatā bhāsitaṁ.",
  "anya-e0903n0:619": "Yajamānānaṁ manussānaṁ, puññapekkhāna pāṇinaṁ,",
  "anya-e0903n0:620": "Karotaṁ opadhitaṁ puññaṁ, kattha dinnaṁ mahapphalaṁ–",
  "anya-e0903n0:621": "Cattāro ca paṭipannā, cattāro ca phale ṭhitā;",
  "anya-e0903n0:622": "Esa saṅgho ujubhūto, paññāsīlasamāhito;",
  "anya-e0903n0:623": "Yajamānānaṁ manussānaṁ, puññapekkhāna pāṇinaṁ;",
  "anya-e0903n0:624": "Karotaṁ opadhikaṁ puññaṁ, saṅghe dinnaṁ mahapphalaṁ–",
  "anya-e0903n0:625": "Gahaṭṭhavandanāsutta",
  "anya-e0903n0:626": "Pucchā – gahaṭṭhavandanāsuttaṁ panāvuso bhagavatā kattha kaṁ ārabbha kathañca bhāsitaṁ.",
  "anya-e0903n0:627": "Vissajjanā – sāvatthiyaṁ bhante sambahule bhikkhū ārabbha “bhūtapubbaṁ bhikkhave sakko devānamindo mātaliṁ saṅgāhakaṁ āmantesī”ti evamādinā bhante bhagavatā bhāsitaṁ.",
  "anya-e0903n0:628": "Taṁ namassanti tevijjā, sabbe bhummāca khattiyā;",
  "anya-e0903n0:629": "Cattāro ca mahārājā, tidasāca yasassino;",
  "anya-e0903n0:630": "Athako nāma so yakkho, yaṁ tvaṁ sakka namassasi–",
  "anya-e0903n0:631": "Ahañca sīlasampanne, cirarattasamāhite;",
  "anya-e0903n0:632": "Sammāpabbajite vande, brahmacariyaparāyane.",
  "anya-e0903n0:633": "Ye gahaṭṭhā puññakarā, sīlavanto upāsakā;",
  "anya-e0903n0:634": "Dhammena dāraṁ posenti, te namassāmi mātali."
}