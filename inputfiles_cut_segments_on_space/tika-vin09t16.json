{
  "tika-vin09t16:0": "Nissaggiyakaṇḍaṁ",
  "tika-vin09t16:1": "1. Cīvaravaggo",
  "tika-vin09t16:2": "1. Kathinasikkhāpadavaṇṇanā",
  "tika-vin09t16:3_0": "Niṭṭhitacīvarasminti (pārā. aṭṭha. 2.462-463) niṭṭhitañca taṁ cīvarañcāti niṭṭhitacīvaraṁ,",
  "tika-vin09t16:3_1": "niṭṭhite ānisaṁsamūlake cīvare, paccāsācīvare cāti attho. Yasmā pana taṁ cīvaraṁ",
  "tika-vin09t16:3_2": "karaṇenapi niṭṭhitaṁ hoti nāsanādīhipi, tasmā ‘‘sūcikammapariyosānena vā’’tiādi vuttaṁ.",
  "tika-vin09t16:3_3": "Tattha yaṁ kiñci sūciyā kattabbaṁ pāsakapaṭṭagaṇṭhikapaṭṭapariyosānakammaṁ, taṁ sūcikammapariyosānaṁ",
  "tika-vin09t16:3_4": "nāma, tena. Naṭṭhanti corādīhi haṭaṁ. Etampi hi karaṇapalibodhassa niṭṭhitattā ‘‘niṭṭhita’’nti",
  "tika-vin09t16:3_5": "vuccati. Vinaṭṭhanti upacikādīhi khāditaṁ. Daḍḍhanti agginā daḍḍhaṁ. Cīvarāsā vā",
  "tika-vin09t16:3_6": "upacchinnāti ‘‘asukasmiṁ nāma kule cīvaraṁ labhissāmī’’ti yā cīvarāsā uppannā hoti,",
  "tika-vin09t16:3_7": "sā upacchinnā. Etesampi karaṇapalibodhasseva niṭṭhitattā niṭṭhitabhāvo veditabbo.",
  "tika-vin09t16:3_8": "Tenāha ‘‘imesu vā’’tiādi. Etena cīvarapalibodhābhāvo vutto. Tenāha ‘‘cīvarassa karaṇapalibodhe",
  "tika-vin09t16:3_9": "upacchinneti attho’’ti. Kathametaṁ viññāyatīti āha ‘‘atthatakathinassa hī’’tiādi.",
  "tika-vin09t16:3_10": "Pañcānisaṁse aññattha gantuṁ adatvā saṅgaṇhanaṭṭhena kathinaṁ, thiranti attho, atthataṁ",
  "tika-vin09t16:3_11": "kathinaṁ yena so atthatakathino, tassa atthatakathinassa. Hīti kāraṇatthe nipāto.",
  "tika-vin09t16:3_12": "Tāva kathinānisaṁsaṁ labhatīti ettha yo atthatakathino bhikkhūti ajjhāharitabbaṁ,",
  "tika-vin09t16:3_13": "tāva so atthatakathino bhikkhūti veditabbo, anāmantacārādikaṁ kathinānisaṁsaṁ labhatīti",
  "tika-vin09t16:3_14": "attho. ‘‘Atthatakathinassa bhikkhuno’’ti idaṁ vā ‘‘atthatakathino bhikkhū’’ti vibhattivipariṇāmaṁ",
  "tika-vin09t16:3_15": "katvā yojetabbaṁ. Idaṁ vuttaṁ hoti – cīvarapalibodho āvāsapalibodhoti dve palibodhā.",
  "tika-vin09t16:3_16": "Tesu ekapalibodhepi sati yasmā anāmantacārādikaṁ ānisaṁsaṁ labhati, nāsati. Kasmā?",
  "tika-vin09t16:3_17": "‘‘Niṭṭhitacīvarasmi’’nti etassa cīvarassa karaṇapalibodhe upacchinneti ayamattho",
  "tika-vin09t16:3_18": "viññāyatīti. Saṅghassāti saṅghena. Kattari cetaṁ sāmivacanaṁ. Ubbhateti aṭṭhannaṁ",
  "tika-vin09t16:3_19": "mātikānamaññatarena, antarubbhārena vā uddhaṭe.",
  "tika-vin09t16:4_0": "Tatrāti tasmiṁ kathine. Ubbhāro uddharaṇaṁ. Purimavassaṁvuṭṭhe tiṁsamatte pāveyyake",
  "tika-vin09t16:4_1": "bhikkhū uddissa ‘‘anujānāmi, bhikkhave, vassaṁvuṭṭhānaṁ bhikkhūnaṁ kathinaṁ attharitu’’nti",
  "tika-vin09t16:4_2": "kathinakkhandhake (mahāva. 306) bhagavatā kathinassa anuññātattā ‘‘ayañhi kathinatthāro",
  "tika-vin09t16:4_3": "nāma…pe… anuññāto’’ti vuttaṁ. Tattha purimavassaṁvuṭṭhānanti vassacchedaṁ akatvā",
  "tika-vin09t16:4_4": "purimavassaṁvuṭṭhānanti attho. Etena vuṭṭhavassavasena tāva purimikāya vassaṁ upagatāyeva",
  "tika-vin09t16:4_5": "kathinatthāraṁ labhanti, na pacchimikāya upagatāti dasseti. Vuṭṭhavassavasena tāva",
  "tika-vin09t16:4_6": "evaṁ hotu, gaṇanavasena taṁ kittakā labhantīti āha ‘‘so’’tiādi. Soti kathinatthāro.",
  "tika-vin09t16:4_7": "Sabbantimena paricchedenāti gaṇanavasena pacchimakoṭiyā. Pañcannaṁ janānaṁ vaṭṭatīti",
  "tika-vin09t16:4_8": "pacchimakoṭiyā cattāro kathinadussassa dāyakā, eko paṭiggāhakoti pañcannaṁ janānaṁ",
  "tika-vin09t16:4_9": "vaṭṭati. Keci pana ‘‘pañcavaggakaraṇīyattā ‘pañcannaṁ janānaṁ vaṭṭatī’ti vutta’’nti",
  "tika-vin09t16:4_10": "vadanti, taṁ tesaṁ matimattaṁ ‘‘tatra, bhikkhave, yvāyaṁ catuvaggo bhikkhusaṅgho",
  "tika-vin09t16:4_11": "ṭhapetvā tīṇi kammāni upasampadaṁ pavāraṇaṁ abbhāna’’nti campeyyakkhandhake (mahāva.",
  "tika-vin09t16:4_12": "388) vuttattā. Tasmāti yasmā vuṭṭhavassavasena purimavassaṁvuṭṭhānaṁ anaññāto, yasmā",
  "tika-vin09t16:4_13": "ca sabbantimena paricchedena pañcannaṁ janānaṁ vaṭṭati, tasmā. Yatthāti yasmiṁ vihāre.",
  "tika-vin09t16:4_14": "Ānisaṁseti anāmantacārādike kathinānisaṁse. Atha pana cattāro bhikkhū vassaṁ upagatā,",
  "tika-vin09t16:4_15": "eko paripuṇṇavasso sāmaṇero sace pacchimikāya upasampajjati, gaṇapūrako ceva hoti,",
  "tika-vin09t16:4_16": "ānisaṁsañca labhati. Tayo bhikkhū, dve sāmaṇerā, dve bhikkhū, tayo sāmaṇerā, eko",
  "tika-vin09t16:4_17": "bhikkhu, cattāro sāmaṇerāti etthāpi eseva nayo.",
  "tika-vin09t16:5": "Khandhake vuttāya ñattidutiyakammavācāyāti –",
  "tika-vin09t16:6_0": "‘‘Suṇātu me, bhante, saṅgho, idaṁ saṅghassa kathinadussaṁ uppannaṁ. Yadi saṅghassa",
  "tika-vin09t16:6_1": "pattakallaṁ, saṅgho imaṁ kathinadussaṁ itthannāmassa bhikkhuno dadeyya kathinaṁ attharituṁ,",
  "tika-vin09t16:6_2": "esā ñatti. Suṇātu me, bhante, saṅgho, idaṁ saṅghassa kathinadussaṁ uppannaṁ, saṅgho",
  "tika-vin09t16:6_3": "imaṁ kathinadussaṁ itthannāmassa bhikkhuno deti kathinaṁ attharituṁ. Yassāyasmato",
  "tika-vin09t16:6_4": "khamati imassa kathinadussassa itthannāmassa bhikkhuno dānaṁ kathinaṁ attharituṁ,",
  "tika-vin09t16:6_5": "so tuṇhassa. Yassa nakkhamati, so bhāseyya. Dinnaṁ idaṁ saṅghena kathinadussaṁ itthannāmassa",
  "tika-vin09t16:6_6": "bhikkhuno kathinaṁ attharituṁ, khamati saṅghassa, tasmā tuṇhī, evametaṁ dhārayāmī’’ti (mahāva. 307) –",
  "tika-vin09t16:7_0": "Evaṁ kathinakkhandhake vuttāya ñattidutiyakammavācāya. Kathinatthārārahassāti kathinaṁ",
  "tika-vin09t16:7_1": "attharituṁ bhabbassa. So ca kho pubbakaraṇajānanādīhi aṭṭhahi aṅgehi samannāgatoti",
  "tika-vin09t16:7_2": "veditabbo. Vuttañhetaṁ vinayavinicchaye ‘‘aṭṭhadhammakovido bhikkhu, kathinatthāramarahatī’’ti.",
  "tika-vin09t16:7_3": "Parivārepi (pari. 409) vuttaṁ –",
  "tika-vin09t16:8_0": "‘‘Aṭṭhahaṅgehi samannāgato puggalo bhabbo kathinaṁ attharituṁ. Katamehi aṭṭhahaṅgehi",
  "tika-vin09t16:8_1": "samannāgato puggalo bhabbo kathinaṁ attharituṁ? Pubbakaraṇaṁ jānāti, paccuddhāraṁ",
  "tika-vin09t16:8_2": "jānāti, adhiṭṭhānaṁ jānāti, atthāraṁ jānāti, mātikaṁ jānāti, palibodhaṁ jānāti, uddhāraṁ",
  "tika-vin09t16:8_3": "jānāti, ānisaṁsaṁ jānāti, imehi aṭṭhahaṅgehi samannāgato puggalo bhabbo kathinaṁ attharitu’’nti.",
  "tika-vin09t16:9_0": "Ettha ca pubbakaraṇaṁ nāma dhovanavicāraṇacchedanabandhanasibbanarajanakappakaraṇaṁ.",
  "tika-vin09t16:9_1": "Paccuddhāro nāma purāṇasaṅghāṭiādīnaṁ paccuddharaṇaṁ. Adhiṭṭhānaṁ nāma kathinacīvarādhiṭṭhānaṁ.",
  "tika-vin09t16:9_2": "Atthāro nāma kathinatthāro. Mātikā nāma aṭṭha mātikā. Palibodho nāma āvāsapalibodho",
  "tika-vin09t16:9_3": "cīvarapalibodhoti dve palibodhā. Uddhāro nāma pakkamanantikādayo. Ānisaṁso nāma pañcānisaṁsā.",
  "tika-vin09t16:10_0": "Yaṁ pana samantapāsādikāyaṁ (mahāva. aṭṭha. 306) vuttaṁ ‘‘kathinaṁ pana kena attharitabbaṁ?",
  "tika-vin09t16:10_1": "Yassa saṅgho kathinacīvaraṁ deti, saṅghena pana kassa dātabbaṁ? Yo jiṇṇacīvaro hoti,",
  "tika-vin09t16:10_2": "sace bahū jiṇṇacīvarā honti, vuḍḍhassa dātabbaṁ. Vuḍḍhesupi yo mahāpariso tadaheva",
  "tika-vin09t16:10_3": "cīvaraṁ katvā attharituṁ sakkoti, tassa dātabbaṁ. Sace vuḍḍho na sakkoti, navakataro",
  "tika-vin09t16:10_4": "sakkoti, tassa dātabbaṁ. Apica saṅghena mahātherassa saṅgahaṁ kātuṁ vaṭṭati, tasmā",
  "tika-vin09t16:10_5": "‘tumhe, bhante, gaṇhatha, mayaṁ katvā dassāmā’ti vattabba’’nti, tampi kathinatthārārahaṁyeva",
  "tika-vin09t16:10_6": "gahetvāva dātabbaṁ. Dentena pana tīsu cīvaresu yaṁ yaṁ jiṇṇaṁ hoti, taṁ tadatthāya",
  "tika-vin09t16:10_7": "dātabbaṁ. Pakatiyā dupaṭṭacīvarassa dupaṭṭatthāyeva dātabbaṁ. Sacepissa ekapaṭṭacīvaraṁ",
  "tika-vin09t16:10_8": "ghanaṁ hoti, kathinasāṭako ca pelavo, sāruppatthāya dupaṭṭappahonakameva dātabbaṁ.",
  "tika-vin09t16:10_9": "‘‘Ahaṁ alabhanto ekapaṭṭaṁ pārupāmī’’ti vadantassāpi dupaṭṭaṁ dātuṁ vaṭṭati. Yo pana",
  "tika-vin09t16:10_10": "lobhapakatiko hoti, tassa na dātabbaṁ. Tenāpi kathinaṁ attharitvā pacchā sibbetvā",
  "tika-vin09t16:10_11": "‘‘dve cīvarāni karissāmī’’ti na gahetabbaṁ.",
  "tika-vin09t16:11_0": "Tenāti kathinatthārakena bhikkhunā. Tadahevāti tasmiṁyeva divase. Pañca vā atirekāni",
  "tika-vin09t16:11_1": "vākhaṇḍāni chinditvāti yathā pañcakhaṇḍikādīnaṁ saṅghāṭiādīnaṁ tiṇṇaṁ cīvarānaṁ aññatarappahonakāni",
  "tika-vin09t16:11_2": "mahāmaṇḍalaaḍḍhamaṇḍalādivasena pañca khaṇḍāni vā atirekāni vā sattādikhaṇḍāni honti,",
  "tika-vin09t16:11_3": "evaṁ chinditvā. Tasmiñca kathinacīvare kariyamāne ‘‘ahaṁ thero’’ti vā ‘‘bahussuto’’ti",
  "tika-vin09t16:11_4": "vā ekenāpi akātuṁ na labbhati. Anādariyena akarontassa dukkaṭaṁ. Tasmā sabbeheva",
  "tika-vin09t16:11_5": "sannipatitvā dhovanachedanasibbanarajanāni niṭṭhāpetabbāni. Tenāha ‘‘sesabhikkhūhipi",
  "tika-vin09t16:11_6": "tassa sahāyehi bhavitabba’’nti. Katacīvaramevāti niṭṭhitaparikammameva kathinadussaṁ.",
  "tika-vin09t16:11_7": "Sabbantimena paricchedena antaravāsakopi chinditvāva kātabbo aññathā atthāravipattito. Yathāha –",
  "tika-vin09t16:12_0": "‘‘Kathañca pana, bhikkhave, anatthataṁ hoti kathinaṁ? Na ullikhitamattena atthataṁ",
  "tika-vin09t16:12_1": "hoti kathinaṁ…pe… na aññatra pañcakena vā atirekapañcakena vā tadaheva sañchinnenā’’ti (mahāva. 308).",
  "tika-vin09t16:13_0": "Tenevāha ‘‘acchinnāsibbitaṁ pana na vaṭṭatī’’ti. Tena bhikkhunāti atthārakena bhikkhunā.",
  "tika-vin09t16:13_1": "Attharitabbanti attharaṇaṁ kātabbaṁ. Tañca kho tathāvacībhedakaraṇamevāti daṭṭhabbaṁ. Yathāha –",
  "tika-vin09t16:14_0": "‘‘Sace saṅghāṭiyā kathinaṁ attharitukāmo hoti, porāṇikā saṅghāṭi paccuddharitabbā,",
  "tika-vin09t16:14_1": "navā saṅghāṭi adhiṭṭhātabbā, ‘imāya saṅghāṭiyā kathinaṁ attharāmī’ti vācā bhinditabbā’’ti (pari. 413) –",
  "tika-vin09t16:15": "Vitthāro. ‘‘Bhante, āvuso’’ti ca ‘‘anumodatha, anumodāhī’’ti ca vacanabhedaṁ sandhāya ‘‘therānañcā’’tiādi vuttaṁ.",
  "tika-vin09t16:16_0": "Evaṁ atthārakena paṭipajjitabbavidhiṁ dassetvā idāni anumodakehi paṭipajjitabbavidhiṁ",
  "tika-vin09t16:16_1": "dassetuṁ ‘‘tehipī’’tiādi vuttaṁ. ‘‘Anumodāmā’’ti attanāva attani gāravavasena vuttaṁ.",
  "tika-vin09t16:16_2": "Kiñcāpi evaṁ vuttaṁ, tathāpi ekakena ‘‘anumodāmā’’ti vattuṁ na vaṭṭati, ‘‘anumodāmi’’cceva",
  "tika-vin09t16:16_3": "vattabbanti vadanti, vīmaṁsitvā gahetabbaṁ. Idāni kathinānisaṁse dassetuṁ bhūmiṁ",
  "tika-vin09t16:16_4": "vicārayanto ‘‘purimavassaṁvuṭṭhesupī’’tiādimāha. Tattha tesaṁyevāti atthārakaanumodakānaṁyeva.",
  "tika-vin09t16:16_5": "Vuttañhetaṁ parivāre ‘‘dvinnaṁ puggalānaṁ atthataṁ hoti kathinaṁ atthārakassa ca",
  "tika-vin09t16:16_6": "anumodakassa cā’’ti (pari. 403). Teti atthārakaanumodakā. Tato paṭṭhāyāti atthārānumodanato",
  "tika-vin09t16:16_7": "paṭṭhāya. Yāva kathinassubbhārāti na kevalaṁ cīvaramāseyeva, atha kho aṭṭhannaṁ mātikānaṁ",
  "tika-vin09t16:16_8": "aññatarena vā antarubbhārena vā yāva kathinassubbhārā pañcānisaṁse labhanti, uddhaṭe",
  "tika-vin09t16:16_9": "pana na labhantīti attho.",
  "tika-vin09t16:17_0": "Idāni te pañcānisaṁse sarūpato dassetuṁ ‘‘anāmantacāro’’tiādimāha. Tattha anāmantacāro",
  "tika-vin09t16:17_1": "nāma pañcannaṁ bhojanānaṁ aññatarena nimantitassa santaṁ bhikkhuṁ anāpucchā kulesu",
  "tika-vin09t16:17_2": "cārittāpajjanaṁ. Asamādānacāro nāma nāmenādhiṭṭhitassa cīvarassa asamādānacaraṇaṁ,",
  "tika-vin09t16:17_3": "nāmenādhiṭṭhitānaṁ tiṇṇaṁ cīvarānamaññataraṁ cīvaraṁ yattha katthaci nikkhipitvā",
  "tika-vin09t16:17_4": "aññattha aruṇuṭṭhāpananti attho, cīvaravippavāsoti vuttaṁ hoti. Yāvadatthacīvaranti",
  "tika-vin09t16:17_5": "yāvatā cīvarena attho hoti, tāvatakaṁ anadhiṭṭhitaṁ avikappitaṁ cīvaradhāraṇaṁ, dasāhamatikkamitvā",
  "tika-vin09t16:17_6": "cīvarassa ṭhapananti attho. Gaṇassa bhojanaṁ gaṇabhojanaṁ. Gaṇoti cettha cattāro",
  "tika-vin09t16:17_7": "vā tatuttari vā bhikkhū. Tesaṁ viññattito vā nimantanato vā laddhassa odanādīnaṁ",
  "tika-vin09t16:17_8": "pañcannaṁ aññatarabhojanassa saha gahaṇanti attho. Yo ca tattha cīvaruppādoti tattha",
  "tika-vin09t16:17_9": "kathinatthatasīmāya matakacīvaraṁ vā hotu, saṅghaṁ uddissa dinnaṁ vā saṅghikena tatruppādena",
  "tika-vin09t16:17_10": "ābhataṁ vā yena kenaci ākārena yaṁ saṅghikaṁ cīvaraṁ uppajjati, taṁ tesaṁ bhavissatīti",
  "tika-vin09t16:17_11": "attho. Tenāha ‘‘tasmiṁ āvāse saṅghassa uppannacīvarañcā’’ti.",
  "tika-vin09t16:18_0": "‘‘Yaṁ pana tattha saṅghassa uppannaṁ pattādi vā aññaṁ bhaṇḍaṁ vā, taṁ sabbesaṁ pāpuṇāti.",
  "tika-vin09t16:18_1": "Yaṁ pana tatruppādena taṇḍulādinā vatthaṁ cetāpitaṁ, atthatakathinānameva tāni vatthāni",
  "tika-vin09t16:18_2": "pāpuṇanti. Vatthehi pana taṇḍulādīsu cetāpitesu sabbesaṁ tāni pāpuṇantī’’ti gaṇṭhipade",
  "tika-vin09t16:18_3": "vuttaṁ, tampi cetāpitakālato paṭṭhāya cīvaruppādo na hotīti suvuttanti daṭṭhabbaṁ.",
  "tika-vin09t16:18_4": "Anatthatakathinā pana imesu pañcasu ānisaṁsesu cīvaramāse asamādānacāraṁ ṭhapetvā",
  "tika-vin09t16:18_5": "sesānisaṁse labhanti. Yadi asamādānacāropi labbheyya, pāveyyakā bhikkhū vassaṁvuṭṭhā",
  "tika-vin09t16:18_6": "okapuṇṇehi cīvarehi na bhagavantaṁ upasaṅkameyyuṁ. Yasmā taṁ na labbhati, tasmā cīvaramāsepi",
  "tika-vin09t16:18_7": "cīvaraṁ samādāya eva bhagavantaṁ upasaṅkamiṁsu.",
  "tika-vin09t16:19_0": "Evaṁ kathinatthāraṁ dassetvā idāni ubbhāraṁ dassento ‘‘taṁ panetaṁ kathina’’ntiādimāha.",
  "tika-vin09t16:19_1": "Tattha mātikāti mātaro, janettiyoti attho. Kathinubbhārañhi etā aṭṭha janenti. Tāsu",
  "tika-vin09t16:19_2": "pakkamanaṁ anto etissāti pakkamanantikā. Evaṁ sesāpi veditabbā. Tattha yo bhikkhu",
  "tika-vin09t16:19_3": "atthatakathino kathinacīvaraṁ ādāya tasmiṁ āvāse nirapekkho ‘‘na paccessa’’nti pakkamati,",
  "tika-vin09t16:19_4": "tassevaṁ pakkamato kathinuddhāro atikkantamattāya sīmāya hotīti pakkamanantiko kathinuddhāroti veditabbo.",
  "tika-vin09t16:20_0": "Yo pana ānisaṁsacīvaraṁ ādāya pakkamati, tassa bahisīmāgatassa evaṁ hoti ‘‘idhevimaṁ",
  "tika-vin09t16:20_1": "karissāmi, na puna taṁ vihāraṁ gacchissāmī’’ti tasmiṁ āvāse nirapekkho hutvā taṁ",
  "tika-vin09t16:20_2": "cīvaraṁ kāreti, tassa bhikkhuno niṭṭhānantiko kathinuddhāro.",
  "tika-vin09t16:21": "Yadi pana ānisaṁsamūlacīvaraṁ ādāya bahisīmāgato ‘‘nevimaṁ cīvaraṁ karissāmi, na ca taṁ āvāsaṁ gacchissāmī’’ti sanniṭṭhānaṁ karoti, tadā sanniṭṭhānantiko kathinuddhāro.",
  "tika-vin09t16:22_0": "Tadeva ānisaṁsacīvaraṁ laddhā taṁ ādāya bahisīmaṁ gantvā ‘‘idhevimaṁ cīvaraṁ karissāmi,",
  "tika-vin09t16:22_1": "na gacchissāmī’’ti karontassa sace taṁ cīvaraṁ nassati vinassati ḍayhati, nāsanantiko kathinuddhāro hoti.",
  "tika-vin09t16:23": "Sace pana ānisaṁsacīvaraṁ laddhā tasmiṁ vihāre sāpekkhova bahisīmāgato ‘‘vihāre bhikkhūhi antarubbhāraṁ kata’’nti suṇāti, tassa savanantiko kathinuddhāro hoti.",
  "tika-vin09t16:24_0": "Āsāya avacchedo etissāti āsāvacchedikā. Yo pana yena kenaci ‘‘tuyhaṁ cīvaraṁ dassāmī’’ti",
  "tika-vin09t16:24_1": "vutto tasmiṁ cīvare āsāya vihāre apekkhaṁ pahāya bahisīmāgato puna tena ‘‘na sakkomi",
  "tika-vin09t16:24_2": "dātu’’nti vutte āsaṁ chindati, tassa āsāvacchediko kathinuddhāro hoti.",
  "tika-vin09t16:25": "Yo pana vassaṁvuṭṭhavihārato aññaṁ vihāraṁ sāpekkhova gantvā āgacchanto antarāmaggeyeva kathinuddhāraṁ vītināmeti, tassa sīmātikkamanantiko kathinuddhāro.",
  "tika-vin09t16:26": "Saha ubbhārenāti sahubbhārā. Ānisaṁsacīvaraṁ ādāya sāpekkhova bahi gantvā kathinuddhāraṁ sambhuṇantassa kathinuddhāro sahubbhāroti veditabbo.",
  "tika-vin09t16:27_0": "‘‘Etasmiṁ pana pakkamanantike kathinuddhāre paṭhamaṁ cīvarapalibodho chijjatī’’tiādinā",
  "tika-vin09t16:27_1": "cīvarapalibodhupacchedādikassa vinicchayassa vitthārato samantapāsādikāyaṁ (mahāva.",
  "tika-vin09t16:27_2": "aṭṭha. 311) vuttattā 8 ‘‘tattha vitthāravinicchayo’’tiādimāha. Atthārubbhārānaṁyeva",
  "tika-vin09t16:27_3": "vā vitthāravinicchayassa tatthāgatattā evaṁ vuttanti daṭṭhabbaṁ. Sesapalibodhābhāvanti",
  "tika-vin09t16:27_4": "avasesassa palibodhassa abhāvaṁ, āvāsapalibodhābhāvanti attho.",
  "tika-vin09t16:28_0": "Assāti kālassa. Dasāhaparamanti accantasaṁyoge upayogavacananti āha ‘‘taṁ dasāhaparamaṁ",
  "tika-vin09t16:28_1": "kāla’’nti. Atirekanti adhikaṁ, so ca adhikabhāvo adhiṭṭhitavikappitacīvaratoti āha",
  "tika-vin09t16:28_2": "‘‘adhiṭṭhitavikappitesū’’tiādi. Khomanti (pārā. aṭṭha. 2.636-638) khomasuttehi vāyitaṁ",
  "tika-vin09t16:28_3": "khomapaṭṭacīvaraṁ. Tathā sesāni. Kambalaṁ nāma manussalomavāḷalome ṭhapetvā sesalomehi",
  "tika-vin09t16:28_4": "vāyitvā katavatthaṁ. Sāṇaṁ nāma sāṇavākehi katavatthaṁ. Bhaṅgaṁ nāma khomasuttādīhi",
  "tika-vin09t16:28_5": "pañcahi missetvā katavatthaṁ. ‘‘Pāṭekkaṁ vākamayamevā’’tipi vadanti. Tadanulomānaṁ",
  "tika-vin09t16:28_6": "vāti dukūlaṁ pattuṇṇaṁ somārapaṭṭaṁ cīnapaṭṭaṁ iddhijaṁ devadinnanti tesaṁ khomādīnaṁyeva",
  "tika-vin09t16:28_7": "anulomānaṁ channaṁ cīvarānaṁ vā, tattha dukūlaṁ sāṇassa anulomaṁ vākamayattā. Pattuṇṇadese",
  "tika-vin09t16:28_8": "pāṇakehi sañjātavatthaṁ pattuṇṇaṁ. Somāradese jātaṁ vatthaṁ somārapaṭṭaṁ. Tathā cīnapaṭṭaṁ.",
  "tika-vin09t16:28_9": "Imāni tīṇipi koseyyassa anulomāni pāṇakehi katasuttamayattā. Iddhijaṁ ehibhikkhūnaṁ",
  "tika-vin09t16:28_10": "puññiddhiyā nibbattacīvaraṁ. Taṁ pana khomādīnamaññataraṁ hotīti tesaṁyeva anulomaṁ.",
  "tika-vin09t16:28_11": "Devehi dinnaṁ cīvaraṁ devadinnaṁ, taṁ kapparukkhe nibbattaṁ jāliniyā devakaññāya",
  "tika-vin09t16:28_12": "anuruddhattherassa dinnavatthasadisaṁ, tampi khomādīnaṁyeva anulomaṁ hoti tesu aññatarabhāvato.",
  "tika-vin09t16:29_0": "Dīghato vaḍḍhakihatthappamāṇaṁ, vitthārato tato upaḍḍhappamāṇaṁ vikappanupagaṁ pacchimaṁ.",
  "tika-vin09t16:29_1": "Aṭṭhaṅgulaṁ sugataṅgulenāti ettha sugataṅgulaṁ nāma idāni majjhimassa purimassa tīṇi",
  "tika-vin09t16:29_2": "aṅgulāni, tena sugataṅgulena aṭṭhaṅgulaṁ vaḍḍhakihatthappamāṇanti attho. Caturaṅgulavitthatanti",
  "tika-vin09t16:29_3": "etthāpi yathāvuttānusāreneva attho veditabbo. Yesaṁ pana adhiṭṭhānavikappanānaṁ abhāvato",
  "tika-vin09t16:29_4": "adhiṭṭhitavikappitesu apariyāpannattā idaṁ atirekacīvaraṁ nāma hoti.",
  "tika-vin09t16:30_0": "Taṁ adhiṭṭhānavikappanaṁ kenākārena jānitabbanti anuyogaṁ sandhāya taṁ dassetuṁ ‘‘yaṁ",
  "tika-vin09t16:30_1": "pana vutta’’ntiādi āraddhaṁ. Tattha yaṁ pana vuttanti atirekacīvaraṁ dassetuṁ ‘‘adhiṭṭhitavikappitesu",
  "tika-vin09t16:30_2": "apariyāpannattā’’ti amhehi yaṁ vuttanti attho. Ticīvaraṁ adhiṭṭhātunti nāmaṁ vatvā",
  "tika-vin09t16:30_3": "adhiṭṭhātuṁ. Na vikappetunti saṅghāṭiādināmena vikappetuṁ na anujānāmīti attho. ‘‘Imaṁ",
  "tika-vin09t16:30_4": "cīvaraṁ vikappemī’’ti pana vikappetuṁ vaṭṭatiyeva. Sāmaññavacanaṁ pana ticīvarassa",
  "tika-vin09t16:30_5": "kaṇḍupaṭicchādivassikasāṭikānaṁ viya kālavasena visesābhāvā cassa vikappetabbatāti",
  "tika-vin09t16:30_6": "dassanatthaṁ , na pana sabbathā vikappanapaṭisedhanatthanti daṭṭhabbaṁ. Tathā hi",
  "tika-vin09t16:30_7": "purāṇacīvaraṁ paccuddharitvā navassa adhiṭṭhānavacanato, ‘‘anāpatti adhiṭṭheti vikappetī’’tiādivacanato",
  "tika-vin09t16:30_8": "(pārā. 469) ca ticīvarassapi vikappanāya okāso dinno. Esa nayo sabbattha. Ticīvarādīni",
  "tika-vin09t16:30_9": "hi adhiṭṭhahantena ‘‘imaṁ saṅghāṭiṁ adhiṭṭhāmī’’tiādinā taṁ taṁ nāmaṁ vatvā adhiṭṭhātabbaṁ.",
  "tika-vin09t16:30_10": "Vikappentena pana ‘‘imaṁ saṅghāṭi’’ntiādinā tassa tassa cīvarassa nāmaṁ aggahetvā",
  "tika-vin09t16:30_11": "‘‘imaṁ cīvaraṁ tuyhaṁ vikappemī’’ti vikappetabbaṁ. Ticīvaraṁ vā hotu, aññaṁ vā, yadi",
  "tika-vin09t16:30_12": "taṁ taṁ nāmaṁ gahetvā vikappeti, avikappitaṁ hoti, atirekacīvaraṭṭhāneyeva tiṭṭhati.",
  "tika-vin09t16:30_13": "Tato paraṁ vikappetunti catumāsato paraṁ ‘‘imaṁ cīvaraṁ vikappemī’’ti vikappetuṁ.",
  "tika-vin09t16:30_14": "Idañca paribhuñjituṁ anuññātaṁ. Keci pana (sārattha. ṭī. 2.469) ‘‘tato paraṁ vikappetvā",
  "tika-vin09t16:30_15": "yāva āgāmisaṁvacchare vassānaṁ catumāsaṁ, tāva ṭhapetuṁ anuññāta’’nti vadanti. Tato",
  "tika-vin09t16:30_16": "paranti ābādhato paraṁ. ‘‘Imāsañca pana vassikasāṭikakaṇḍupaṭicchādīnaṁ tato paraṁ",
  "tika-vin09t16:30_17": "vikappetvā paribhogassa anuññātattā tathāvikappitaṁ aññanāmena adhiṭṭhahitvā paribhuñjitabba’’nti",
  "tika-vin09t16:30_18": "gaṇṭhipadesu vuttaṁ. Adhiṭṭhātabbavikappetabbatā jānitabbāti adhiṭṭhātabbaṁ vikappetabbanti",
  "tika-vin09t16:30_19": "evaṁ adhiṭṭhānavikappanā jānitabbāti attho.",
  "tika-vin09t16:31_0": "Pañcaparimāṇaṁ assāti pañcakaṁ, muṭṭhissa muṭṭhihatthassa sambandhaṁ pañcakaṁ muṭṭhipañcakaṁ.",
  "tika-vin09t16:31_1": "Esa na yo muṭṭhittikanti etthāpi. Pārupanenapi sakkā nābhiṁ paṭicchādetunti āha ‘‘dvihatthopi",
  "tika-vin09t16:31_2": "vaṭṭatī’’ti. Na kevalaṁ aḍḍhateyyova vaṭṭati, atha kho dvihatthopi vaṭṭatīti pi-saddassa",
  "tika-vin09t16:31_3": "attho daṭṭhabbo. Atirekañcāti sugatacīvarappamāṇampi tato adhikampi. Paccuddharāmīti",
  "tika-vin09t16:31_4": "ṭhapemi, pariccajāmīti vā attho. ‘‘Imaṁ cīvaraṁ saṅghāṭiṁ adhiṭṭhāmī’’ti (sārattha.",
  "tika-vin09t16:31_5": "ṭī. 2.469) evampi vattuṁ vaṭṭati. Kāyavikāraṁ karontenāti hatthādinā cīvaraṁ parāmasantena,",
  "tika-vin09t16:31_6": "cālentena vā. Idañhi adhiṭṭhānaṁ yena kenaci sarīrāvayavena aphusantassa na vaṭṭati.",
  "tika-vin09t16:31_7": "Duvidhanti sammukhāparammukhabhedena duvidhaṁ. Vācā bhinditabbāti vacanaṁ nicchāretabbaṁ.",
  "tika-vin09t16:31_8": "Antogabbhādīsūti antogabbhauparipāsādesu. Sāmantavihāreti yattha tadaheva gantvā",
  "tika-vin09t16:31_9": "nivattetuṁ sakkā, evarūpe samīpavihāre. Idañca desanāsīsamattaṁ, tasmā dūre ṭhitampi",
  "tika-vin09t16:31_10": "adhiṭṭhātabbanti vadanti. ‘‘Ṭhapitaṭṭhānaṁ sallakkhetvā’’ti iminā cīvarasaṁlakkhaṇaṁ",
  "tika-vin09t16:31_11": "vuttaṁ. Na hi ṭhapitaṭṭhānamattasallakkhaṇena kiñci payojanaṁ atthi.",
  "tika-vin09t16:32_0": "Adhiṭṭhahitvā ṭhapitavatthehīti paccattharaṇamukhapuñchanacoḷaparikkhāracoḷavasena",
  "tika-vin09t16:32_1": "adhiṭṭhahitvā ṭhapitavatthehi. Adhiṭṭhānato pubbe saṅghāṭiādivohārassa abhāvato ‘‘imaṁ",
  "tika-vin09t16:32_2": "paccuddharāmī’’ti paccattharaṇādīnaṁ visuṁ paccuddharaṇavidhiṁ dasseti. Paccattharaṇādināmena",
  "tika-vin09t16:32_3": "pana adhiṭṭhātabbattā ‘‘imaṁ paccattharaṇaṁ paccuddharāmī’’tiādinā vuttepi nevatthi",
  "tika-vin09t16:32_4": "doso. Puna adhiṭṭhātabbānīti saṅghāṭiādināmena adhiṭṭhātabbāni. Parikkhāracoḷakassa",
  "tika-vin09t16:32_5": "pana parikkhāracoḷavasena adhiṭṭhahitvā ṭhapitavatthehipi saṅghāṭiādimhi kate paccuddharitvā",
  "tika-vin09t16:32_6": "puna adhiṭṭhātabbanti natthi. Pubbe katādhiṭṭhānameva adhiṭṭhānaṁ. Adhiṭṭhitena pana",
  "tika-vin09t16:32_7": "tena saddhiṁ mahantatarameva dutiyaṁ paṭṭaṁ vā khaṇḍaṁ vā saṁsibbantena adhiṭṭhātabbaṁ,",
  "tika-vin09t16:32_8": "same vā khuddake vā adhiṭṭhānakiccaṁ natthi. Sukhaparibhogatthanti vippavāsadosābhāvato",
  "tika-vin09t16:32_9": "yattha katthaci ṭhapetvā dhammassavanādinā kiccena aññattha aruṇaṁ uṭṭhāpetvā āgantvā",
  "tika-vin09t16:32_10": "nissajjanaṁ vināva paribhuñjituṁ sakkuṇeyyatāya sukhaparibhogatthaṁ. Parikkhāracoḷaṁ",
  "tika-vin09t16:32_11": "adhiṭṭhātunti parikkhāracoḷaṁ katvā adhiṭṭhātuṁ.",
  "tika-vin09t16:33_0": "Anatirittapamāṇāti ‘‘dīghaso cha vidatthiyo sugatavidatthiyā, tiriyaṁ aḍḍhateyyā’’ti",
  "tika-vin09t16:33_1": "(pāci. 543) vuttappamāṇato anadhikapamāṇā. Paccuddharitvā vikappetabbāti vassikasāṭikabhāvato",
  "tika-vin09t16:33_2": "apanetvā vikappetabbā, hemantassa paṭhamadivasato paṭṭhāya antodasāhe vassikasāṭikāvassikasāṭikabhāvato",
  "tika-vin09t16:33_3": "apanetvā ‘‘imaṁ cīvaraṁ tuyhaṁ vikappemī’’tiādinā nayena vikappetabbāti vuttaṁ hoti.",
  "tika-vin09t16:33_4": "Aññathā hi ‘‘vassikasāṭikā vassānamāsātikkamenāpi, kaṇḍupaṭicchādi ābādhavūpasamenāpi",
  "tika-vin09t16:33_5": "adhiṭṭhānaṁ vijahatī’’ti (kaṅkhā. aṭṭha. kathinasikkhāpadavaṇṇanā) vakkhamānattā",
  "tika-vin09t16:33_6": "vassānamāsato paraṁ asati adhiṭṭhāne kiṁ paccuddhareyyāti ‘‘paccuddharitvā’’ti vacanameva nopapajjeyya.",
  "tika-vin09t16:34_0": "Keci pana (sārattha. ṭī. 2.469) ‘‘yathā kathinamāsabbhantare uppannacīvaraṁ kathinamāsātikkame",
  "tika-vin09t16:34_1": "nissaggiyaṁ hoti, evamayaṁ vassikasāṭikāpi vassānamāsātikkame nissaggiyā hoti. Tasmā",
  "tika-vin09t16:34_2": "kattikapuṇṇamadivase paccuddharitvā tato paraṁ hemantassa paṭhamadivase vikappetabbāti",
  "tika-vin09t16:34_3": "evamattho gahetabbo, paccuddharitvā tato paraṁ vikappetabbāti padayojanā veditabbā’’ti",
  "tika-vin09t16:34_4": "ca vadanti, taṁ na yuttaṁ. Kathinamāse uppannañhi cīvaraṁ atirekacīvaraṭṭhāne ṭhitattā",
  "tika-vin09t16:34_5": "avasānadivase anadhiṭṭhitaṁ kathinamāsātikkame nissaggiyaṁ hoti. Ayaṁ pana vassikasāṭikā",
  "tika-vin09t16:34_6": "adhiṭṭhahitvā ṭhapitattā na tena sadisāti vassānātikkame kathaṁ nissaggiyaṁ hoti",
  "tika-vin09t16:34_7": "anadhiṭṭhitaavikappitameva hi taṁ kālātikkame nissaggiyaṁ hoti, tasmā hemantepi vassikasāṭikā",
  "tika-vin09t16:34_8": "dasāhaparihāraṁ labhati. Evaṁ kaṇḍupaṭicchādipi adhiṭṭhānavijahanato paraṁ dasāhaparihāraṁ",
  "tika-vin09t16:34_9": "labhati. Dasāhaṁ pana anatikkāmetvā vikappetabbā. Nahānatthāya anuññātattā vaṇṇabhedamattarattāpi",
  "tika-vin09t16:34_10": "cesā vaṭṭatīti vuttaṁ. ‘‘Dve pana na vaṭṭantī’’ti dvinnaṁ adhiṭṭhānābhāvato vuttaṁ",
  "tika-vin09t16:34_11": ". ‘‘Sace vassāne aparā vassikasāṭikā uppannā hoti, purimavassikasāṭikaṁ paccuddharitvā,",
  "tika-vin09t16:34_12": "vikappetvā ca adhiṭṭhātabbā’’ti vadanti.",
  "tika-vin09t16:35_0": "Pamāṇayuttanti ‘‘dīghaso sugatavidatthiyā dve vidatthiyo, vitthārato diyaḍḍhaṁ dasā",
  "tika-vin09t16:35_1": "vidatthī’’ti (pāci. 531 ādayo) iminā pamāṇena yuttaṁ. Pamāṇikāti ‘‘sugatavidatthiyā",
  "tika-vin09t16:35_2": "dīghaso catasso vidatthiyo, tiriyaṁ dve vidatthiyo’’ti evaṁ vuttappamāṇayuttā. Paccuddharitvā",
  "tika-vin09t16:35_3": "vikappetabbāti ettha yaṁ vattabbaṁ, taṁ heṭṭhā vuttameva. Yasmā bhikkhūnaṁ ticīvare",
  "tika-vin09t16:35_4": "paripuṇṇe, atthe ca sati parissāvanādīhi ‘‘anujānāmi, bhikkhave, parikkhāracoḷaka’’nti",
  "tika-vin09t16:35_5": "(mahāva. 357) bahūnaṁ pattatthavikaparissāvanādīnaṁ saṅgahavasena parikkhāracoḷādhiṭṭhānamanuññātaṁ,",
  "tika-vin09t16:35_6": "tasmā ‘‘parikkhāracoḷe gaṇanā natthī’’tiādi vuttaṁ. Bhagavatā hi yaṁ yaṁ bhikkhū",
  "tika-vin09t16:35_7": "labhanti, taṁ taṁ iminā vidhānena adhiṭṭhahitvā puna ‘‘yena yena parissāvanādinā",
  "tika-vin09t16:35_8": "attho hoti, taṁ taṁ katvā gaṇhantū’’ti anukampāya anuññātaṁ. Tenevāha ‘‘thavikāpī’’tiādi.",
  "tika-vin09t16:35_9": "Ādisaddena ‘‘etāni cīvarāni parikkhāracoḷāni adhiṭṭhāmī’’ti asammukhādhiṭṭhānaṁ saṅgaṇhāti.",
  "tika-vin09t16:35_10": "‘‘Senāsanaparikkhāratthāya dinnapaccattharaṇe cā’’ti iminā attano santakaṁ paṭikkhipati.",
  "tika-vin09t16:35_11": "Keci pana (sārattha. ṭī. 2.469) ‘‘anivāsetvā, apārupitvā ca kevalaṁ pañcapīṭhesuyeva",
  "tika-vin09t16:35_12": "attharitvā paribhuñjiyamānaṁ paccattharaṇaṁ attano santakampi anadhiṭṭhitaṁ vaṭṭatī’’ti",
  "tika-vin09t16:35_13": "vadanti, taṁ ayuttaṁ senāsanaparikkhāratthāya dinna’’nti paccattharaṇassa visesitattā.",
  "tika-vin09t16:35_14": "Bhisibibbohanapāvārakojavānampi senāsanaparikkhāratoyeva adhiṭṭhānakiccaṁ natthīti veditabbaṁ.",
  "tika-vin09t16:36_0": "Adhiṭṭhitañca panetaṁ cīvaraṁ paribhuñjato kathaṁ adhiṭṭhānaṁ vijahatīti āha ‘‘sabbañca",
  "tika-vin09t16:36_1": "paneta’’ntiādi. Tattha acchinditvā gahaṇenāti corādīhi acchinditvā gahaṇena. Hīnāyāvattanenāti",
  "tika-vin09t16:36_2": "gihibhāvāya āvattanena, vibbhamenāti attho, ‘‘sīlavantova hutvā gihī bhavissāmī’’ti",
  "tika-vin09t16:36_3": "setavatthanivāsanenāti vuttaṁ hoti. ‘‘Antimavatthuṁ ajjhāpannassa setavatthanivāso",
  "tika-vin09t16:36_4": "vā kāsāyacajanaṁ vā hīnāyāvattana’’nti keci. ‘‘‘Hīnāyāvattanenā’ti iminā bhikkhuniyā",
  "tika-vin09t16:36_5": "eva adhiṭṭhānavijahanaṁ gahitaṁ hoti. Sā hi yadā vibbhamati, tadā assamaṇī hoti.",
  "tika-vin09t16:36_6": "Bhikkhu pana vibbhamantopi yāva sikkhaṁ na paccakkhāti, tāva bhikkhuyevāti adhiṭṭhānaṁ",
  "tika-vin09t16:36_7": "na vijahatī’’ti apare. Sikkhāpaccakkhānenāti liṅge ṭhitasseva sikkhāya paccakkhānena.",
  "tika-vin09t16:36_8": "Yo hi bhikkhuliṅge ṭhitova sikkhaṁ paccakkhāti, tassa kāyalaggampi cīvaraṁ adhiṭṭhānaṁ",
  "tika-vin09t16:36_9": "vijahatīti. Kālaṅkiriyāyāti maraṇena. Liṅgaparivattanenāti purisaliṅgassa , itthiliṅgassa",
  "tika-vin09t16:36_10": "vā parivattanena, purisassa itthiliṅgapātubhāvena, itthiyā vā purisaliṅgapātubhāvenāti vuttaṁ hoti.",
  "tika-vin09t16:37_0": "Kaniṭṭhaṅgulinakhapiṭṭhippamāṇenāti heṭṭhimaparicchedaṁ dasseti. Oratoti abbhantarato.",
  "tika-vin09t16:37_1": "Yo pana dubbalaṭṭhāne paṭhamaṁ aggaḷaṁ datvā pacchā dubbalaṭṭhānaṁ chinditvā apaneti,",
  "tika-vin09t16:37_2": "adhiṭṭhānaṁ na bhijjati. Maṇḍalaparivattanepi eseva nayo. Dupaṭṭassa pana ekasmiṁ",
  "tika-vin09t16:37_3": "paṭale chidde vā jāte, galite vā adhiṭṭhānaṁ na bhijjati. Khuddakaṁ cīvaraṁ mahantaṁ",
  "tika-vin09t16:37_4": "karoti, mahantaṁ vā khuddakaṁ karoti, adhiṭṭhānaṁ na bhijjati. Ubho koṭiyo majjhe",
  "tika-vin09t16:37_5": "karonto sace pana paṭhamaṁ chinditvā pacchā ghaṭeti, adhiṭṭhānaṁ bhijjati. Atha ghaṭetvā",
  "tika-vin09t16:37_6": "chindati, na bhijjati. Rajakehi dhovāpetvā setaṁ karontassāpi adhiṭṭhānaṁ adhiṭṭhānameva.",
  "tika-vin09t16:37_7": "Vassānamāsātikkamenāpīti ettha pi-saddo sampiṇḍanattho. Tena na kevalaṁ pubbe vuttena",
  "tika-vin09t16:37_8": "dānādinā aṭṭhavidheneva kāraṇena vassikasāṭikā adhiṭṭhānaṁ vijahati, atha kho vassānamāsātikkamenapīti",
  "tika-vin09t16:37_9": "evamettha attho daṭṭhabbo. Esa nayo ābādhavūpasamenāpīti etthāpi. Vikappanasikkhāpadeti",
  "tika-vin09t16:37_10": "(pāci. 372 ādayo) pācittiye surāpānavaggassa navamasikkhāpade.",
  "tika-vin09t16:38_0": "Taṁ atikkāmayatoti ettha tanti cīvaraṁ, kālaṁ vā parāmasatīti āha ‘‘taṁ yathāvuttajātippamāṇa’’ntiādi.",
  "tika-vin09t16:38_1": "Assāti bhikkhussa. Tassa yo aruṇoti tassa cīvaruppādadivasassa yo atikkanto aruṇo.",
  "tika-vin09t16:38_2": "Cīvaruppādadivasena saddhinti cīvaruppādadivasassa aruṇena saddhiṁ. Divasasaddena",
  "tika-vin09t16:38_3": "cettha taṁdivasanissito aruṇo vutto. Idāni yassa ca nissajjitabbaṁ, yathā ca nissajjitabbaṁ,",
  "tika-vin09t16:38_4": "taṁ dassetuṁ ‘‘taṁ gahetvā’’tiādi vuttaṁ. Tatrāyaṁ nayoti tasmiṁ nissajjane ayaṁ",
  "tika-vin09t16:38_5": "vidhi. Aññathāpīti bhāsantarenāpi, yāya kāyaci bhāsāyapīti attho. Paṭibalenāti vattuṁ",
  "tika-vin09t16:38_6": "samatthena. Āyatiṁ saṁvareyyāsīti upari saṁvaramāpajjeyyāsi, saṁvutakāyavacīdvāro",
  "tika-vin09t16:38_7": "bhaveyyāsīti attho. Imāni ca ‘‘passasī’’tiādīni yathākkamaṁ paṭiggāhakadesakehi vattabbavacanāni.",
  "tika-vin09t16:38_8": "Tathā hi ‘‘passasī’’ti paṭiggāhakena vattabbavacanaṁ, ‘‘āma passāmī’’ti tadanudesakena",
  "tika-vin09t16:38_9": "vattabbavacanaṁ. ‘‘Āyatiṁ saṁvareyyāsī’’ti tadanuppaṭiggāhakena vattabbavacanaṁ,",
  "tika-vin09t16:38_10": "‘‘sādhu suṭṭhu saṁvarissāmī’’ti tadanudesakena vattabbavacanaṁ. Iminā ca attano āyatiṁ",
  "tika-vin09t16:38_11": "saṁvare patiṭṭhitabhāvaṁ dasseti. Dvīsu, pana sambahulāsu vāti dvīsu vā sambahulāsu",
  "tika-vin09t16:38_12": "vā āpattīsu purimanayeneva vacanabhedo kātabbo. Ñattiyaṁ āpattiṁ sarati vivaratīti",
  "tika-vin09t16:38_13": "ettha ‘‘dve āpattiyo’’ti vā ‘‘sambahulā āpattiyo’’ti vā vacanabhedo kātabbo. Dvīsu,",
  "tika-vin09t16:38_14": "bahūsu vā vacanabhedo kātabboti ‘‘saṅgho imāni cīvarānī’’ti vatthuvasena vacanabhedo kātabbo.",
  "tika-vin09t16:39_0": "Evaṁ saṅghassa nissajjanavidhiṁ dassetvā gaṇassa nissajjanavidhiṁ dassetuṁ ‘‘gaṇassa",
  "tika-vin09t16:39_1": "pana nissajjantenā’’tiādimāha. Tattha sesaṁ purimasadisamevāti nissajjanāpattippaṭiggahaṇanissaṭṭhacīvaradānesu",
  "tika-vin09t16:39_2": "‘‘āyasmantāna’’ntiādinā vuttavacanabhedaṁ vinā avasesaṁ saṅghassa nissajjanādīsu",
  "tika-vin09t16:39_3": "vuttasadisamevāti attho.",
  "tika-vin09t16:40_0": "Idāni puggalassa nissajjanavidhiṁ dassetuṁ ‘‘puggalassa panā’’tiādi vuttaṁ. Tattha",
  "tika-vin09t16:40_1": "dvīsu, tīsu vāti dvīsu, tīsu vā āpattīsu ceva dātabbacīvaresu ca. Yathā ca gaṇassa",
  "tika-vin09t16:40_2": "nissajjane, evaṁ dvinnaṁ nissajjanepi pāḷi veditabbā. Yadi hi viseso bhaveyya, yatheva",
  "tika-vin09t16:40_3": "‘‘anujānāmi, bhikkhave, tiṇṇaṁ pārisuddhiuposathaṁ kātuṁ, evañca pana, bhikkhave,",
  "tika-vin09t16:40_4": "kātabbo – byattena bhikkhunā paṭibalena te bhikkhū ñāpetabbā’’tiādinā (mahāva. 168)",
  "tika-vin09t16:40_5": "nayena tiṇṇaṁ pārisuddhiuposathaṁ vatvā ‘‘anujānāmi, bhikkhave, dvinnaṁ pārisuddhiuposathaṁ",
  "tika-vin09t16:40_6": "kātuṁ, evañca pana, bhikkhave, kattabbo – therena bhikkhunā ekaṁsaṁ uttarāsaṅga’’ntiādinā",
  "tika-vin09t16:40_7": "nayena visuṁyeva dvinnaṁ pārisuddhiuposatho vutto, evaṁ idhāpi visuṁ pāḷiṁ vadeyya.",
  "tika-vin09t16:40_8": "Yasmā pana natthi, tasmā avatvāva gatoti gaṇassa vuttā pāḷiyevettha pāḷi. Āpattippaṭiggahaṇe",
  "tika-vin09t16:40_9": "pana ayaṁ viseso – yathā gaṇassa nissajjitvā āpattiyā desiyamānāya āpattippaṭiggāhako",
  "tika-vin09t16:40_10": "bhikkhu ñattiṁ ṭhapeti, evaṁ aṭṭhapetvā dvīsu aññatarena yathā ekapuggalo paṭiggaṇhāti,",
  "tika-vin09t16:40_11": "evaṁ āpatti paṭiggahetabbā. Dvinnañhi ñattiṭṭhapanaṁ nāma natthi. Yadi siyā, dvinnaṁ",
  "tika-vin09t16:40_12": "pārisuddhiuposathaṁ visuṁ na vadeyya. Nissaṭṭhacīvaradānepi yathā ‘‘imaṁ cīvaraṁ",
  "tika-vin09t16:40_13": "āyasmato dammī’’ti eko vadati, evaṁ ‘‘mayaṁ imaṁ cīvaraṁ āyasmato demā’’ti vattuṁ",
  "tika-vin09t16:40_14": "vaṭṭati. Ito garukatarānipi hi ñattidutiyakammāni apaloketvā kātabbānīti vuttāni",
  "tika-vin09t16:40_15": "atthi, tesaṁ etaṁ anulomaṁ. Tenevāha ‘‘dvinnaṁ panā’’tiādi. Nissaṭṭhacīvaraṁ pana",
  "tika-vin09t16:40_16": "dātabbameva, adātuṁ na labbhati. Vinayakammamattameva hetaṁ. Na taṁ tena saṅghassa",
  "tika-vin09t16:40_17": "vā gaṇassa vā puggalassa vā dinnameva hoti. Tenāha ‘‘nissaṭṭhavatthu’’ntiādi.",
  "tika-vin09t16:41_0": "Anissajjitvāparibhuñjantassa dukkaṭanti sakiṁ nivatthaṁ vā sakiṁ pārutaṁ vā kāyato",
  "tika-vin09t16:41_1": "amocetvā divasampi carati, ekameva dukkaṭaṁ. Mocetvā nivāseti vā pārupati vā, payoge",
  "tika-vin09t16:41_2": "payoge dukkaṭaṁ. Dunnivatthaṁ vā duppārutaṁ vā saṇṭhāpentassa anāpatti. Aññassa taṁ",
  "tika-vin09t16:41_3": "paribhuñjatopi anāpatti. ‘‘Aññena kataṁ paṭilabhitvā paribhuñjatī’’tiādivacanañcettha",
  "tika-vin09t16:41_4": "(pārā. 570) sādhakaṁ. Dasāhaṁ anatikkantepi atikkantasaññino, vematikassa ca dukkaṭanti",
  "tika-vin09t16:41_5": "etthāpi ‘‘paribhuñjantassā’’ti ānetvā sambandhitabbaṁ. Atikkante anatikkantasaññinopīti",
  "tika-vin09t16:41_6": "dasāhaṁ atikkante cīvare ‘‘anatikkantaṁ ida’’nti evaṁ saññino, dasāhe vā atikkante",
  "tika-vin09t16:41_7": "‘‘anatikkanto dasāho’’ti evaṁ saññino.",
  "tika-vin09t16:42_0": "Idāni ‘‘anadhiṭṭhite adhiṭṭhitasaññino nissaggiya’’ntiādiāpattivāraṁ saṅgahetvā dassento",
  "tika-vin09t16:42_1": "‘‘tathā’’tiādimāha. Tathāti yathā dasāhaṁ atikkante saññābhedena tikapācittiyaṁ,",
  "tika-vin09t16:42_2": "tathā anadhiṭṭhitādīsu sattasu vikappesu adhiṭṭhitādisaññābhedatoti attho. Tattha",
  "tika-vin09t16:42_3": "avissajjite vissajjitasaññinoti kassaci adinne apariccatte ‘‘dinnaṁ pariccattaṁ mayā’’ti",
  "tika-vin09t16:42_4": "evaṁ saññino. Anaṭṭhe naṭṭhasaññinoti attano cīvarena saddhiṁ bahūni aññesaṁ cīvarāni",
  "tika-vin09t16:42_5": "ekato ṭhapitāni, tāni ce corā haranti, tatresa attano cīvare anaṭṭhe naṭṭhasaññī",
  "tika-vin09t16:42_6": "hoti, tassa naṭṭhasaññino. Esa nayo avinaṭṭhādīsupi. Avilutteti ettha pana gabbhaṁ",
  "tika-vin09t16:42_7": "bhinditvā pasayhāvahāravasena avilutteti veditabbaṁ.",
  "tika-vin09t16:43_0": "Vissajjiteti (pārā. aṭṭha. 2.469) aññassa dinne. Kathaṁ pana dinnaṁ hoti, kathaṁ",
  "tika-vin09t16:43_1": "gahitaṁ? ‘‘Imaṁ tuyhaṁ demi, dadāmi, dajjāmi, oṇojemi, pariccajāmi, vissajjāmi, nissajjāmī’’ti",
  "tika-vin09t16:43_2": "vā vadati, ‘‘itthannāmassa demi…pe… nissajjāmī’’ti vā vadati, sammukhāpi parammukhāpi",
  "tika-vin09t16:43_3": "dinnaṁyeva hoti. ‘‘Tuyhaṁ gaṇhāhī’’ti vutte ‘‘mayhaṁ gaṇhāmī’’ti vadati, sudinnaṁ,",
  "tika-vin09t16:43_4": "suggahitañca. ‘‘Tava santakaṁ karohi, tava santakaṁ hotu, tava santakaṁ karissasī’’ti",
  "tika-vin09t16:43_5": "vutte ‘‘mama santakaṁ karomi, mama santakaṁ hotu, mama santakaṁ karissāmī’’ti vadati,",
  "tika-vin09t16:43_6": "duddinnaṁ, duggahitañca. Neva dātā dātuṁ jānāti, na itaro gahetuṁ. Sace pana ‘‘tava",
  "tika-vin09t16:43_7": "santakaṁ karohī’’ti vutte ‘‘sādhu, bhante, mayhaṁ gaṇhāmī’’ti gaṇhāti, suggahitaṁ,",
  "tika-vin09t16:43_8": "sace pana eko ‘‘gaṇhāhī’’ti vadati, itaro ‘‘na gaṇhāmī’’ti vadati, puna so ‘‘dinnaṁ",
  "tika-vin09t16:43_9": "mayā tuyhaṁ, gaṇhāhī’’ti vadati, itaropi ‘‘na mayhaṁ iminā attho’’ti vadati. Tato",
  "tika-vin09t16:43_10": "purimopi ‘‘mayā dinna’’nti dasāhaṁ atikkāmeti, pacchimopi ‘‘mayā paṭikkhitta’’nti,",
  "tika-vin09t16:43_11": "kassāpattīti? Na kassaci. Yassa pana ruccati, tena adhiṭṭhahitvā paribhuñjitabbaṁ.",
  "tika-vin09t16:43_12": "Yo pana adhiṭṭhāne vematiko, tena kiṁ kātabbaṁ? Vematikabhāvaṁ ārocetvā ‘‘sace anadhiṭṭhitaṁ",
  "tika-vin09t16:43_13": "bhavissati, evaṁ me kappiyaṁ hotī’’ti vatvā vuttanayeneva nissajjitabbaṁ. Na hi evaṁ",
  "tika-vin09t16:43_14": "jānāpetvā vinayakammaṁ karontassa musāvādo hoti.",
  "tika-vin09t16:44_0": "Yathāca idaṁ, evaṁ ito parānipīti yathā idaṁ atirekacīvaradhāraṇasikkhāpadaṁ ācāravipatti,",
  "tika-vin09t16:44_1": "evaṁ ito parānipi sikkhāpadāni ācāravipattiyevāti attho. Tenāha ‘‘ubhatopātimokkhesū’’tiādi.",
  "tika-vin09t16:44_2": "Ājīvavipattipaccayā pana ṭhapetvā dubbhāsitaṁ cha āpattikkhandhā paññattāti –",
  "tika-vin09t16:45_0": "‘‘Ājīvahetu ājīvakāraṇā pāpiccho icchāpakato asantaṁ abhūtaṁ uttarimanussadhammaṁ",
  "tika-vin09t16:45_1": "ullapati, āpatti pārājikassa. Ājīvahetu ājīvakāraṇā sañcarittaṁ samāpajjati, āpatti",
  "tika-vin09t16:45_2": "saṅghādisesassa. Ājīvahetu ājīvakāraṇā ‘yo te vihāre vasati, so bhikkhu arahā’ti",
  "tika-vin09t16:45_3": "bhaṇati, paṭivijānantassa āpatti thullaccayassa. Ājīvahetu ājīvakāraṇā bhikkhu paṇītabhojanāni",
  "tika-vin09t16:45_4": "agilāno attano atthāya viññāpetvā bhuñjati, āpatti pācittiyassa. Ājīvahetu ājīvakāraṇā",
  "tika-vin09t16:45_5": "bhikkhunī paṇītabhojanāni agilānā attano atthāya viññāpetvā bhuñjati, āpatti pāṭidesanīyassa.",
  "tika-vin09t16:45_6": "Ājīvahetu ājīvakāraṇā bhikkhu sūpaṁ vā odanaṁ vā agilāno attano atthāya viññāpetvā",
  "tika-vin09t16:45_7": "bhuñjati, āpatti dukkaṭassā’’ti (pari. 287) –",
  "tika-vin09t16:46_0": "Evaṁ pārājikādivasena ṭhapetvā dubbhāsitaṁ ājīvavipattipaccayā cha āpattikkhandhā",
  "tika-vin09t16:46_1": "paññattā. Diṭṭhivipattipaccayā pācittiyadukkaṭavasena dve āpattikkhandhā paññattāti",
  "tika-vin09t16:46_2": "samanubhāsanāya pāpikāya diṭṭhiyā appaṭinissajjane ñattiyā dukkaṭaṁ, kammavācāpariyosāne",
  "tika-vin09t16:46_3": "pācittiyanti evaṁ diṭṭhivipattipaccayā pācittiyadukkaṭavasena dve āpattikkhandhā",
  "tika-vin09t16:46_4": "paññattā. Etthāti vipattikathāsu.",
  "tika-vin09t16:47_0": "Gaṇanupagatāti divasagaṇanaṁ upagatabhāvo. Aññehi ‘‘imaṁ cīvaraṁ itthannāmassa demā’’ti",
  "tika-vin09t16:47_1": "parahatthe dinnampi ‘‘na tāva taṁ gaṇanupagaṁ, yāva na hatthaṁ gacchatī’’ti (mahāva.",
  "tika-vin09t16:47_2": "259) cammakkhandhake vuttattā yāva āharitvā vā na dinnaṁ, ‘‘tumhākaṁ, bhante, cīvaraṁ",
  "tika-vin09t16:47_3": "uppanna’’nti pahiṇitvā vā anārocitaṁ, tāva divasagaṇanaṁ na upeti, anadhiṭṭhitaṁ",
  "tika-vin09t16:47_4": "vaṭṭati. Yadā pana ānetvā dinnaṁ hoti, ‘‘uppanna’’nti vā sutaṁ, tato paṭṭhāya gaṇanupagaṁ",
  "tika-vin09t16:47_5": "hoti, antodasāhe adhiṭṭhātabbaṁ. Kathinasaññitaṁ samuṭṭhānamassāti kathinasamuṭṭhānaṁ,",
  "tika-vin09t16:47_6": "tatiyachaṭṭhasamuṭṭhānavasena dvisamuṭṭhānanti attho. Kāyavācāhi kattabbaadhiṭṭhānavikappanānaṁ",
  "tika-vin09t16:47_7": "akaraṇena kāyavācato, citte pana sati kāyavācācittato ca samuṭṭhātīti vuttaṁ hoti.",
  "tika-vin09t16:47_8": "Anadhiṭṭhānāvikappanavasena āpajjanato akiriyaṁ. Ajānantopi āpajjatīti nosaññāvimokkhaṁ.",
  "tika-vin09t16:47_9": "Kāyadvāre ca vacīdvāre ca kattabbākaraṇato kāyakammaṁ vacīkammaṁ.",
  "tika-vin09t16:48": "Kathinasikkhāpadavaṇṇanā niṭṭhitā.",
  "tika-vin09t16:49": "2. Udositasikkhāpadavaṇṇanā",
  "tika-vin09t16:50_0": "Bhikkhunāti bhikkhussāti attho, sāmiatthe cetaṁ karaṇavacanaṁ. Tenāha ‘‘purimasikkhāpade",
  "tika-vin09t16:50_1": "viyā’’tiādi. Atha kasmā karaṇavaseneva karaṇavacanassa atthaṁ aggahetvā sāmivasena",
  "tika-vin09t16:50_2": "attho veditabboti āha ‘‘karaṇavasena hī’’tiādi. Hīti kāraṇatthe nipāto. Chinnapalibodhoti",
  "tika-vin09t16:50_3": "chinnacīvarāvāsapalibodho. Ekāva ratti ekarattaṁ, samāsantagatassa atthaṁ. Tiṇṇaṁ",
  "tika-vin09t16:50_4": "cīvarānaṁ samāhāroti ticīvaraṁ. Tena ticīvarena, tīhi cīvarehīti attho. Ekena vippavutthopi",
  "tika-vin09t16:50_5": "(pārā. aṭṭha. 2.475-476) hi ticīvarena vippavuttho nāma hoti paṭisiddhapariyāpannena",
  "tika-vin09t16:50_6": "vippavutthattā, avayavepi vā samudāyavohārato. Tenāha ‘‘ticīvarādhiṭṭhānanayenā’’tiādi.",
  "tika-vin09t16:51_0": "Idāni vippavāsalakkhaṇavavatthāpanatthaṁ ‘‘gāmo ekūpacāro’’tiādimāha. Tattha nivesananti",
  "tika-vin09t16:51_1": "udositādīnaṁ vasena akatāya patissayavikatiyā adhivacanaṁ. Udositoti (pārā. aṭṭha.",
  "tika-vin09t16:51_2": "2.482-487) yānādīnaṁ bhaṇḍānaṁ sālā. Yo ‘‘udavasito’’tipi vuccati. Aṭṭoti paṭirājādipaṭibāhanatthaṁ",
  "tika-vin09t16:51_3": "iṭṭhakāhi kato bahalabhittiko catupañcabhūmiko patissayaviseso. ‘‘Aṭṭoti bahalabhittikagehaṁ,",
  "tika-vin09t16:51_4": "yassa gopānasiyo aggahetvā iṭṭhakāhi eva chadanaṁ hotī’’ti apare. ‘‘Aṭṭākārena karīyatī’’tipi",
  "tika-vin09t16:51_5": "vadanti. Māḷoti ekakūṭasaṅgahito caturassapāsādo, ekakūṭasaṅgahito vā anekakoṇavanto",
  "tika-vin09t16:51_6": "patissayaviseso. ‘‘Māḷoti vaṭṭākārena katasenāsana’’nti apare. Pāsādoti dīghapāsādo,",
  "tika-vin09t16:51_7": "aḍḍhayogādibhedo aṭṭamāḷahammiyavajjito sabbo vā pāsādo. Hammiyanti muṇḍacchadanapāsādo.",
  "tika-vin09t16:51_8": "‘‘Candiyaṅgaṇayutta’’nti apare. Nāvāti thalaṭṭhaudakaṭṭhavasena dvidhā nāvā. Satthoti",
  "tika-vin09t16:51_9": "jaṅghasattho, sakaṭasattho vā. Dhaññakaraṇanti (pārā. aṭṭha. 2.491-494) khalaṁ vuccati.",
  "tika-vin09t16:51_10": "Ārāmoti pupphārāmo, phalārāmo vā. Vihāroti saparikkhitto vā aparikkhitto vā sakalo",
  "tika-vin09t16:51_11": "āvāso. ‘‘Gehampī’’ti keci. Nivesanādīni cettha gāmato bahi niviṭṭhāni gahitāni. Antogāme",
  "tika-vin09t16:51_12": "ṭhitānaṁ pana gāmaggahaṇeneva gahitattā gāmaparihāroyevāti. ‘‘Nivesanādayo hammiyapariyosānā",
  "tika-vin09t16:51_13": "gāmaparikkhepato bahi niviṭṭhā’’ti apare. Hatthapāsātikkameti ettha hatthapāso nāma",
  "tika-vin09t16:51_14": "aḍḍhateyyaratanappamāṇo padeso, tassa atikkamo hatthapāsātikkamo, tasmiṁ hatthapāsātikkame.",
  "tika-vin09t16:51_15": "Hatthapāsabbhantare pana vatthuṁ vaṭṭati. Taṁ pamāṇaṁ atikkamitvā sacepi iddhimā",
  "tika-vin09t16:51_16": "bhikkhu ākāse aruṇaṁ uṭṭhāpeti, nissaggiyameva hoti.",
  "tika-vin09t16:52_0": "Ayaṁ panettha vinicchayo – sace (pārā. aṭṭha. 2.477-478) gāmo ekassa rañño vā bhojakassa",
  "tika-vin09t16:52_1": "vā vasena ekakulassa hoti, pākārādinā parikkhittattā ekūpacāro ca, evarūpe gāme cīvaraṁ",
  "tika-vin09t16:52_2": "nikkhipitvā tasmiṁ gāmabbhantare yathārucitaṭṭhāne vasitabbaṁ, sace aparikkhitto,",
  "tika-vin09t16:52_3": "yasmiṁ ghare cīvaraṁ nikkhittaṁ hoti, tasmiṁ ghare vasitabbaṁ, tassa gharassa samantato",
  "tika-vin09t16:52_4": "hatthapāsā vā na vijahitabbaṁ.",
  "tika-vin09t16:53_0": "Sace gāmo vesālikusinārādayo viya nānārājūnaṁ vā bhojakānaṁ vā hoti, vuttappakārena",
  "tika-vin09t16:53_1": "parikkhitto ca, evarūpe gāme yasmiṁ ghare cīvaraṁ nikkhittaṁ hoti, tasmiṁ ghare vā",
  "tika-vin09t16:53_2": "vatthabbaṁ, tassa gharassa hatthapāsā vā na vijahitabbaṁ. Yassā vīthiyā gharaṁ hoti,",
  "tika-vin09t16:53_3": "tassā vīthiyā tassa gharassa sammukhāṭṭhāne sabhāyaṁ vā gharadvāre vā vatthabbaṁ,",
  "tika-vin09t16:53_4": "tesaṁ sabhādvārānaṁ hatthapāsā vā na vijahitabbaṁ.",
  "tika-vin09t16:54_0": "Sace so gāmo aparikkhitto, yasmiṁ ghare cīvaraṁ nikkhittaṁ, tattha vā tassa hatthapāse",
  "tika-vin09t16:54_1": "vā vatthabbaṁ. Nivesane pana sace ekakulassa nivesanaṁ hoti, parikkhittañca, antonivesane",
  "tika-vin09t16:54_2": "cīvaraṁ nikkhipitvā antonivesane vatthabbaṁ. Aparikkhittaṁ ce hoti, yasmiṁ gabbhe",
  "tika-vin09t16:54_3": "cīvaraṁ nikkhittaṁ, tasmiṁ vatthabbaṁ, tassa gabbhassa hatthapāsā vā na vijahitabbaṁ.",
  "tika-vin09t16:55_0": "Sace nānākulassa nivesanaṁ hoti, parikkhittañca, yasmiṁ gabbhe cīvaraṁ nikkhittaṁ,",
  "tika-vin09t16:55_1": "tasmiṁ gabbhe vatthabbaṁ, sabbesaṁ sādhāraṇadvāramūle vā tesaṁ gabbhadvāramūlānaṁ",
  "tika-vin09t16:55_2": "hatthapāsā vā na vijahitabbaṁ. Aparikkhittaṁ ce, yasmiṁ gabbhe cīvaraṁ nikkhittaṁ,",
  "tika-vin09t16:55_3": "tasmiṁ gabbhe vatthabbaṁ, tassa gabbhassa hatthapāsā vā na vijahitabbaṁ. Esa nayo udositādīsupi.",
  "tika-vin09t16:56_0": "Sattho pana jaṅghasattho vā hotu, sakaṭasattho vā. Sace ekakulassa sattho hoti, satthe",
  "tika-vin09t16:56_1": "cīvaraṁ nikkhipitvā purato vā pacchato vā sattabbhantarā na vijahitabbā, passato",
  "tika-vin09t16:56_2": "abbhantaraṁ na vijahitabbaṁ. Sace (pārā. aṭṭha. 2.489) sattho gacchanto gāmaṁ vā",
  "tika-vin09t16:56_3": "nadiṁ vā pariyādiyitvā tiṭṭhati, antopaviṭṭhena saddhiṁ ekābaddho hutvā orañca pārañca",
  "tika-vin09t16:56_4": "pharitvā ṭhito hoti, satthaparihārova labbhati. Atha gāme vā nadiyā vā pariyāpanno",
  "tika-vin09t16:56_5": "hoti antopaviṭṭho, gāmaparihāro ceva nadiparihāro ca labbhati. Sace vihārasīmaṁ atikkamitvā",
  "tika-vin09t16:56_6": "tiṭṭhati, antosīmāya ca cīvaraṁ hoti, vihāraṁ gantvā vasitabbaṁ. Sace bahisīmāya",
  "tika-vin09t16:56_7": "cīvaraṁ hoti, satthasamīpeyeva vasitabbaṁ. Sace gacchanto sakaṭe vā bhagge, goṇe",
  "tika-vin09t16:56_8": "vā naṭṭhe antarā chijjati, yasmiṁ koṭṭhāse cīvaraṁ nikkhittaṁ, tattha vasitabbaṁ.",
  "tika-vin09t16:57_0": "Khettepi (pārā. aṭṭha. 2.490) sace ekakulassa khettaṁ hoti, parikkhittañca, antokhette",
  "tika-vin09t16:57_1": "cīvaraṁ nikkhipitvā antokhette vatthabbaṁ. Sace aparikkhittaṁ, hatthapāsā cīvaraṁ",
  "tika-vin09t16:57_2": "na vijahitabbaṁ. Sace nānākulassa khettaṁ hoti, parikkhittañca, antokhette cīvaraṁ",
  "tika-vin09t16:57_3": "nikkhipitvā khettadvāramūle vā vatthabbaṁ, tassa hatthapāsā vā na vijahitabbaṁ. Sace",
  "tika-vin09t16:57_4": "aparikkhittaṁ, cīvaraṁ hatthapāsā na vijahitabbaṁ. Esa nayo dhaññakaraṇārāmesu dvīsupi.",
  "tika-vin09t16:57_5": "Vihāre pana nivesane vuttasadisova vinicchayo.",
  "tika-vin09t16:58_0": "Rukkhamūle pana yaṁ majjhanhike kāle samantā chāyā pharati, tasmiṁ ṭhāne aviraḷe",
  "tika-vin09t16:58_1": "padese tassa chāyāya phuṭṭhokāsassa antoyeva nikkhipitabbaṁ. Sace viraḷasākhassa",
  "tika-vin09t16:58_2": "rukkhassa ātapena phuṭṭhokāse ṭhapeti, aruṇuggamane ca so bhikkhu tassa hatthapāse",
  "tika-vin09t16:58_3": "na hoti, aññasmiṁ ṭhāne tassa chāyāyapi hoti, nissaggiyaṁ hoti. Sace nānākulassa",
  "tika-vin09t16:58_4": "rukkho hoti, cīvarassa hatthapāsā na vijahitabbaṁ.",
  "tika-vin09t16:59_0": "Ajjhokāse pana viñjhāṭaviādīsu araññesupi samuddamajjhe macchabandhānaṁ agamanapathadīpakesupi",
  "tika-vin09t16:59_1": "cīvaraṁ ṭhapetvā tato samantā sattabbhantare padese yattha katthaci vasitabbaṁ, ito",
  "tika-vin09t16:59_2": "aññattha vasanto vippavuttho nāma hotīti daṭṭhabbaṁ.",
  "tika-vin09t16:60_0": "Imassa pana vitthārassa idha avuttattā, samantapāsādikāyañca vuttattā ‘‘ayamettha",
  "tika-vin09t16:60_1": "saṅkhepo’’tiādi vuttaṁ. Etthāti ‘‘ticīvarena vippavaseyyā’’ti etasmiṁ pade. Saṅkhepoti",
  "tika-vin09t16:60_2": "saṅkhepavaṇṇanā. Ettha pana pāḷiyaṁ (pārā. 477) ‘‘gāmo ekūpacāro nānūpacāro’’tiādinā",
  "tika-vin09t16:60_3": "avisesena mātikaṁ nikkhipitvāpi gāmanivesanaudositakhettadhaññakaraṇaārāmavihārānaṁ",
  "tika-vin09t16:60_4": "ekūpacāranānūpacāratā ‘‘gāmo ekūpacāro nāma ekakulassa gāmo hoti parikkhitto ca aparikkhitto",
  "tika-vin09t16:60_5": "cā’’tiādinā (pārā. 478) parikkhittāparikkhittavasena vibhattā. Aṭṭamāḷapāsādahammiyanāvāsattharukkhamūlaajjhokāsānaṁ",
  "tika-vin09t16:60_6": "pana evaṁ avatvā ‘‘ekakulassa aṭṭo hoti, nānākulassa aṭṭo hotī’’tiādinā (pārā. 484)",
  "tika-vin09t16:60_7": "nayena ekakulanānākulavasena ca ante ‘‘ajjhokāso ekūpacāro nāma agāmake araññe samantā",
  "tika-vin09t16:60_8": "sattabbhantarā ekūpacāro, tato paraṁ nānūpacāroti (pārā. 494) ca evaṁ ekūpacāranānūpacāratā",
  "tika-vin09t16:60_9": "vibhattā. Tasmā gāmādīsu parikkhittaṁ ekūpacāraṁ, aparikkhittaṁ nānūpacāranti ca,",
  "tika-vin09t16:60_10": "aṭṭādisu yaṁ ekakulassa, taṁ ekūpacāraṁ, yaṁ nānākulassa, taṁ nānūpacāranti ca gahetabbaṁ.",
  "tika-vin09t16:60_11": "Ajjhokāse vuttanayena gahetabbaṁ. Upacāroti hi ‘‘gāmo ekūpacāro nānūpacāro’’tiādīsu",
  "tika-vin09t16:60_12": "dvāraṁ, ‘‘ajjhokāso ekūpacāro’’ti ettha samantā sattabbhantarasaṅkhātaṁ pamāṇanti apare.",
  "tika-vin09t16:61_0": "Aññatra bhikkhusammutiyāti bhikkhuno saṅghena dinnā sammuti bhikkhusammuti, taṁ vināti",
  "tika-vin09t16:61_1": "attho. Tenāha ‘‘yaṁ saṅgho’’tiādi. Avippavāsasammutiṁ detīti avippavāsā sammuti,",
  "tika-vin09t16:61_2": "avippavāsāya vā sammuti avippavāsasammuti, taṁ ñattidutiyena kammena detīti attho.",
  "tika-vin09t16:62_0": "Santaruttarenāti ‘‘antara’’nti antaravāsako vuccati, ‘‘uttara’’nti uttarāsaṅgo, saha",
  "tika-vin09t16:62_1": "antarena uttaraṁ santaruttaraṁ, tena santaruttarena, saha antaravāsakena uttarāsaṅgenāti",
  "tika-vin09t16:62_2": "attho. Antoaruṇe paccuddhaṭeti nivattitvā sampāpuṇitumasakkontena tattheva ṭhatvā",
  "tika-vin09t16:62_3": "anto aruṇe paccuddhaṭe. Paccāgantabbanti yathā rogo na kuppati, tathā puna cīvarassa",
  "tika-vin09t16:62_4": "ṭhapitaṭṭhānaṁ āgantabbaṁ. Yato paṭṭhāya hi satthaṁ vā pariyesati, ‘‘gacchāmī’’ti",
  "tika-vin09t16:62_5": "ābhogaṁ vā karoti, tato paṭṭhāya vaṭṭati. ‘‘Na dāni gamissāmī’’ti evaṁ pana dhuranikkhepaṁ",
  "tika-vin09t16:62_6": "karontena paccuddharitabbaṁ ‘‘atirekacīvaraṭṭhāne ṭhassatī’’ti. Tenāha ‘‘tattheva",
  "tika-vin09t16:62_7": "vā ṭhitena paccuddharitabba’’nti. Soti yassa sammuti dinnā, so rogo. Laddhakappiyameva",
  "tika-vin09t16:62_8": "puna sammutidānakiccaṁ natthīti adhippāyo.",
  "tika-vin09t16:63_0": "Adhiṭṭhitacīvaratāti ticīvarādhiṭṭhānanayena adhiṭṭhitacīvaratā. Vippavāso nāma yadi",
  "tika-vin09t16:63_1": "baddhasīmāyaṁ cīvaraṁ hoti, tato bahi aruṇuṭṭhāpanaṁ. Atha abaddhasīmāyaṁ, yathāvuttagāmādīnaṁ",
  "tika-vin09t16:63_2": "bahi hatthapāsātikkame aruṇuṭṭhāpanaṁ. Baddhasīmāyaṁ pana yattha katthaci cīvaraṁ",
  "tika-vin09t16:63_3": "ṭhapetvā antosīmāyameva yattha katthaci vasituṁ vaṭṭati. Idha apaccuddharaṇaṁ akiriyāti sambandho.",
  "tika-vin09t16:64": "Udositasikkhāpadavaṇṇanā niṭṭhitā.",
  "tika-vin09t16:65": "3. Akālacīvarasikkhāpadavaṇṇanā",
  "tika-vin09t16:66_0": "Purimasikkhāpade viya etthāpi bhikkhunāti sāmiatthe karaṇavacananti āha ‘‘niṭṭhitacīvarasmiṁ",
  "tika-vin09t16:66_1": "bhikkhunā’’tiādi. ‘‘Akālacīvaraṁ nāma anatthate kathine ekādasamāse uppannaṁ, atthate",
  "tika-vin09t16:66_2": "kathine sattamāse uppannaṁ, kālepi ādissa dinnaṁ, etaṁ akālacīvaraṁ nāmā’’ti (pārā.",
  "tika-vin09t16:66_3": "500) padabhājaniyaṁ vuttattā ‘‘yvāyaṁ anatthate kathine’’tiādimāha. Yvāyaṁ cīvarakālo",
  "tika-vin09t16:66_4": "vuttoti sambandho. Vassānassāti vassānasaṅkhātassa utuno. Pacchimo māso nāma cīvaramāso.",
  "tika-vin09t16:66_5": "Tasmiñhi anatthatepi kathine uppannaṁ cīvaraṁ anadhiṭṭhitaṁ, avikappitaṁ ṭhapetuṁ",
  "tika-vin09t16:66_6": "vaṭṭati. Pañca māsāti pacchimakattikamāso, hemantikā cattāro cāti pañca māsā. Aññadāti",
  "tika-vin09t16:66_7": "anatthate kathine ekādasamāse, atthate kathine sattamāse. Kālepīti ‘‘anatthate kathine",
  "tika-vin09t16:66_8": "cīvaramāso, atthate kathine pañca māsā’’ti yathāvuttacīvarakālepi. ‘‘Ādinā nayenā’’ti",
  "tika-vin09t16:66_9": "iminā ‘‘dadāmi dajjāmī’’tiādīnaṁ (pārā. aṭṭha. 2.469) saṅgaho. Kiñcāpi cetāni sabbāni",
  "tika-vin09t16:66_10": "‘‘akālacīvara’’nti vuttāni, tathāpi piṭṭhisamayeyeva uppannāni ‘‘akālacīvara’’nti idhādhippetāni.",
  "tika-vin09t16:67_0": "‘‘Kāle saṅghassa idaṁ akālacīvara’’nti dinnaṁ pana akālacīvarasāmaññato atthuddhāravasena",
  "tika-vin09t16:67_1": "vuttaṁ. Yathā piṭṭhisamaye uppannaṁ cīvaraṁ vuṭṭhavassehi, sesehi ca sammukhībhūtehi",
  "tika-vin09t16:67_2": "bhājetuṁ labbhatīti akālacīvaraṁ nāma jātaṁ, tathevidampīti tadidaṁ akālacīvarasāmaññaṁ.",
  "tika-vin09t16:67_3": "Yadi evaṁ ‘‘puggalassa vā idaṁ tuyhaṁ ‘dammī’tiādinā nayena dinna’’nti kasmā vuttaṁ,",
  "tika-vin09t16:67_4": "na hi puggalassa ādissa dinnaṁ kenaci bhājanīyaṁ hotīti? Nāyaṁ virodho, ādissa dānasāmaññato",
  "tika-vin09t16:67_5": "labbhamānamatthaṁ dassetuṁ tathā vuttanti. Attano vā dhanenāti attano kappāsasuttādinā",
  "tika-vin09t16:67_6": "dhanena. Imassa ‘‘uppajjeyyā’’ti iminā sambandho veditabbo. ‘‘Sīmāya detī’’tiādi",
  "tika-vin09t16:67_7": "puggalādhiṭṭhānanayena vuttaṁ. Ettha pana sīmāya dānaṁ ekā mātikā, katikāya dānaṁ",
  "tika-vin09t16:67_8": "dutiyā…pe… puggalassa dānaṁ aṭṭhamā.",
  "tika-vin09t16:68_0": "‘‘Parikkhepārahaṭṭhānenā’’ti iminā aparikkhittassa vihārassa dhuvasannipātaṭṭhānādito",
  "tika-vin09t16:68_1": "paṭhamaleḍḍupātassa anto upacārasīmāti dasseti. Idāni dutiyaleḍḍupātassapi anto upacārasīmāyevāti",
  "tika-vin09t16:68_2": "dassetuṁ ‘‘apicā’’tiādi āraddhaṁ. Dhuvasannipātaṭṭhānampi sīmāpariyantagatameva veditabbaṁ.",
  "tika-vin09t16:68_3": "Āvāse vaḍḍhante vaḍḍhatīti sace upacārato abahibhūto hutvā āvāso vaḍḍhatīti adhippāyo.",
  "tika-vin09t16:68_4": "Mahāpaccariyaṁ pana ‘‘bhikkhūsupi vaḍḍhantesu vaḍḍhatī’’ti vuttaṁ. ‘‘Sace vihāre",
  "tika-vin09t16:68_5": "sannipatitabhikkhūhi saddhiṁ ekābaddhā hutvā yojanasatampi pūretvā nisīdanti, yojanasatampi",
  "tika-vin09t16:68_6": "upacārasīmāva hoti, sabbesaṁ lābho pāpuṇātī’’ti (mahāva. aṭṭha. 379) samantapāsādikāyaṁ",
  "tika-vin09t16:68_7": "vuttaṁ. Bhikkhunīnaṁ ārāmapavesanasenāsanāpucchanānīti āgantukagamikānaṁ bhikkhunīnaṁ",
  "tika-vin09t16:68_8": "ārāmapavesanāpucchanaṁ, senāsanāpucchanañcāti attho. Tathā hi āgantukāya bhikkhuniyā",
  "tika-vin09t16:68_9": "ārāmapavesanaṁ āpucchitabbaṁ, gamikāya saṅghikaṁ dasavidhaṁ senāsanaṁ. Ettha ca kiñcāpi",
  "tika-vin09t16:68_10": "‘‘bhikkhunīna’’nti vuttaṁ, gamikassa pana bhikkhussāpi imissāyeva sīmāya vasena senāsanāpucchanaṁ veditabbaṁ.",
  "tika-vin09t16:69_0": "Parivāsamānattārocananti pārivāsikamānattacārīnaṁ parivāsārocanaṁ, mānattārocanañca.",
  "tika-vin09t16:69_1": "Vassacchedanissayasenāsanaggāhādividhānanti vassacchedavidhānaṁ, nissayaggāhavidhānaṁ,",
  "tika-vin09t16:69_2": "senāsanaggāhavidhānanti attho. Ādisaddena nissayapaṭippassaddhi, lābhaggāho āgantukavattaṁ",
  "tika-vin09t16:69_3": "pūretvā ārāmapavesananti evamādikaṁ saṅgaṇhāti. Imissāva sīmāya vasenāti upacārasīmāyevāti",
  "tika-vin09t16:69_4": "yathāsambhavaṁ anto, bahi ca imassa sabbassa labbhanato vuttaṁ.",
  "tika-vin09t16:70_0": "Lābhatthāya ṭhapitā sīmā lābhasīmā (mahāva. 379), sā ca kho neva sammāsambuddhena",
  "tika-vin09t16:70_1": "anuññātā, na dhammasaṅgāhakattherehi ṭhapitā, apica kho lābhadāyakehi. Tenāha ‘‘yaṁ",
  "tika-vin09t16:70_2": "rājarājamahāmattādayo’’tiādi. Samantāti vihārassa samantā. Yanti suṅkasassādi. ‘‘Sīmaṁ",
  "tika-vin09t16:70_3": "ṭhapentī’’ti pāṭhaseso. Ekassa rañño āṇāpavattiṭṭhānanti coḷabhogo keraḷabhogoti",
  "tika-vin09t16:70_4": "evaṁ ekekassa rañño āṇāpavattiṭṭhānaṁ. Dvidhā āpo gato etthāti dīpo, oghena anajjhotthato",
  "tika-vin09t16:70_5": "bhūmibhāgo, sova sīmā dīpasīmā. Tenāha samuddantenā’’tiādi. Cakkavāḷasīmā cakkavāḷapabbateneva",
  "tika-vin09t16:70_6": "paricchinnāti āha ‘‘ekacakkavāḷapabbataparikkhepabbhantaraṁ cakkavāḷasīmā’’ti.",
  "tika-vin09t16:71_0": "Sesāti khaṇḍasīmādayo. Khaṇḍasīmāya demāti dinnanti khaṇḍasīmāya kenaci kammena sannipatitaṁ",
  "tika-vin09t16:71_1": "saṅghaṁ disvā ‘‘khaṇḍasīmāyaṁ saṅghassa demā’’ti dinnaṁ. Khaṇḍasīmāya ṭhite rukkhe",
  "tika-vin09t16:71_2": "vā pabbate vā ṭhitopi heṭṭhā vā pathavivemajjhagatopi khaṇḍasīmāyeva ṭhitoti veditabbo.",
  "tika-vin09t16:71_3": "Samānasaṁvāsasīmāya dinnanti ‘‘samānasaṁvāsasīmāya dammī’’ti dinnaṁ. Esa nayo sesesupi.",
  "tika-vin09t16:71_4": "Khaṇḍasīmā sīmantarikaṭṭhānaṁ na pāpuṇāti tattha samānasaṁvāsasīmāya abhāvatoti adhippāyo.",
  "tika-vin09t16:71_5": "Samānasaṁvāsaavippavāsasīmāsu dinnassa idaṁ nānāttaṁ – ‘‘avippavāsasīmāya dammī’’ti",
  "tika-vin09t16:71_6": "dinnaṁ gāmaṭṭhānaṁ na pāpuṇāti. Kasmā? ‘‘Ṭhapetvā gāmañca gāmūpacārañcā’’ti (mahāva.",
  "tika-vin09t16:71_7": "144) vuttattā . ‘‘Samānasaṁvāsasīmāya dammī’’ti dinnaṁ pana gāme ṭhitānampi pāpuṇātīti.",
  "tika-vin09t16:71_8": "Abbhantarasīmāudakukkhepasīmāsu dinnanti tattha uposathādiatthāya sannipatite disvā",
  "tika-vin09t16:71_9": "‘‘imissā abbhantarasīmāya demā’’tiādinā dinnaṁ. Janapadaraṭṭharajjadīpacakkavāḷasīmāsupi",
  "tika-vin09t16:71_10": "gāmasīmādīsu vuttasadisova vinicchayoti āha ‘‘janapadasīmādīsū’’tiādi. Ekopi gantvā",
  "tika-vin09t16:71_11": "sabbesaṁ saṅgaṇhituṁ labhatīti ekopi gantvā idha vassaggena bhājetvā gahetvā āgantuṁ",
  "tika-vin09t16:71_12": "labhatīti attho. Ekoti sabhāgo eko bhikkhu, ayampi bhāgameva gahetuṁ labhati. Tenāha",
  "tika-vin09t16:71_13": "‘‘sabhāgānaṁ bhāgaṁ gaṇhātī’’ti.",
  "tika-vin09t16:72_0": "Evaṁ tāva yo sīmaṁ parāmasitvā deti, tassa dāne vinicchayaṁ vatvā idāni yo ‘‘asukasīmāyā’’ti",
  "tika-vin09t16:72_1": "vattuṁ na jānāti, kevalaṁ ‘‘sīmā’’ti vacanamattameva jānanto vihāraṁ āgantvā ‘‘sīmāya",
  "tika-vin09t16:72_2": "dammī’’ti vā ‘‘sīmaṭṭhakasaṅghassa dammī’’ti vā bhaṇati, tattha vinicchayaṁ dassetuṁ",
  "tika-vin09t16:72_3": "‘‘yo pana vihāraṁ pavisitvā’’tiādimāha. Kataranti katarasīmaṁ. Ahametaṁ bhedaṁ na",
  "tika-vin09t16:72_4": "jānāmīti ahaṁ ‘‘asukā sīmā’’ti etaṁ vibhāgaṁ na jānāmi. Upacārasīmaṭṭhehi bhājetabbaṁ",
  "tika-vin09t16:72_5": "lābhassa upacārasīmāya paricchinnattāti adhippāyo. Sāti samānalābhakatikā.",
  "tika-vin09t16:73_0": "Yattha mayhaṁ dhuvakārā karīyantīti (mahāva. aṭṭha. 379) ettha yasmiṁ vihāre tassa",
  "tika-vin09t16:73_1": "cīvaradāyakassa santakaṁ saṅghassa pākavattaṁ vā vattati. Yasmiṁ vihāre bhikkhū attano",
  "tika-vin09t16:73_2": "bhāraṁ katvā sadā gehe bhojeti, yattha vā anena āvāso vā kārito, salākabhattādīni",
  "tika-vin09t16:73_3": "vā nibaddhāni, ime dhuvakārā nāma. Yena pana sakalopi vihāro patiṭṭhāpito, tattha",
  "tika-vin09t16:73_4": "vattabbameva natthi. Tenāha ‘‘yattha tassa pākavattaṁ vā vattatī’’tiādi. Tattha pākavattanti",
  "tika-vin09t16:73_5": "dānavattaṁ. Vattatīti pavattati. Yatoti yasmā vihārā. Yatthāti yasmiṁ vihāre. Sabbatthāti",
  "tika-vin09t16:73_6": "sabbesu vihāresu. Mātikaṁ āropetvāti ekasmiṁ vihāre bhikkhū bahutarā, ekasmiṁ thokatarā,",
  "tika-vin09t16:73_7": "ekañca vatthaṁ, dhuvakāraṭṭhānañca bahukaṁ, kattha demāti pucchitvā, yadi pana mañco",
  "tika-vin09t16:73_8": "vā pīṭhaṁ vā ekameva hoti, taṁ pucchitvā yassa vā vihārassa, ekavihārepi vā yassa",
  "tika-vin09t16:73_9": "senāsanassa so vicāreti, tattha dātabbaṁ. Sacepi ‘‘asukabhikkhu gaṇhatū’’ti vadati,",
  "tika-vin09t16:73_10": "vaṭṭati. Atha ‘‘mayhaṁ dhuvakāre dethā’’ti vatvā avicāretvāva gacchati, saṅghassapi",
  "tika-vin09t16:73_11": "vicāretuṁ vaṭṭati. Evaṁ pana vicāretabbaṁ – ‘‘saṅghattherassa vasanaṭṭhāne dethā’’ti",
  "tika-vin09t16:73_12": "vattabbaṁ. Sace tattha senāsanaṁ paripuṇṇaṁ hoti, yattha nappahoti, tattha dātabbaṁ.",
  "tika-vin09t16:73_13": "Sace eko bhikkhu ‘‘mayhaṁ vasanaṭṭhāne senāsanaparibhogabhaṇḍaṁ natthī’’ti vadati, tattha dātabbaṁ.",
  "tika-vin09t16:74_0": "Saṅghassadammīti dinnanti ‘‘imāni cīvarāni saṅghassa dammī’’ti evaṁ dinnaṁ. Tato",
  "tika-vin09t16:74_1": "bahiddhāpīti upacārasīmāto bahiddhāpi. Tehi saddhinti upacārasīmāgatehi saddhiṁ.",
  "tika-vin09t16:74_2": "Ekābaddhānañca pāpuṇāti parisāvasena vaḍḍhitā sīmā hotīti katvāti adhippāyo. Tasmāti",
  "tika-vin09t16:74_3": "yasmā upacārasīmāgatānaṁ pāpuṇāti, yasmā ca tato bahiddhāpi upacārasīmokkantehi ekābaddhānaṁ",
  "tika-vin09t16:74_4": "pāpuṇāti, tasmā. Tesanti upacārasīmāgatānaṁ, tato bahiddhā tehi saddhiṁ ekābaddhānañca.",
  "tika-vin09t16:74_5": "Gāhate satīti antevāsikādike gaṇhante sati. Asampattānampīti upacārasīmāyaṁ ṭhitehi",
  "tika-vin09t16:74_6": "ghaṇṭiṁ paharitvā kālaṁ ghosetvā lābhabhājanaṭṭhānaṁ asampattānampi upacārasīmāya",
  "tika-vin09t16:74_7": "paviṭṭhānaṁ, tehi vā saddhiṁ ekābaddhānaṁ hutvā attano vihāradvāre vā antovihāreyeva",
  "tika-vin09t16:74_8": "vā ṭhitānañcāti attho. Bhāgo dātabboti saṅghanavakassa dinnepīti adhippāyo. Dutiyabhāge",
  "tika-vin09t16:74_9": "pana therāsanaṁ āruḷhe āgatānaṁ paṭhamabhāgo na pāpuṇāti. Dutiyabhāgato vassaggena dātabbaṁ.",
  "tika-vin09t16:75_0": "Sace pana ‘‘bahiupacārasīmāyaṁ ṭhitānaṁ dethā’’ti vadanti, na dātabbaṁ. Yadi pana",
  "tika-vin09t16:75_1": "vihāro mahā hoti, therāsanato paṭṭhāya vatthesu dīyamānesu alasajātikā mahātherā",
  "tika-vin09t16:75_2": "pacchā āgacchanti, ‘‘bhante, vīsativassānaṁ dīyati, tumhākaṁ ṭhitikā atikkantā’’ti",
  "tika-vin09t16:75_3": "na vattabbā. Ṭhitikaṁ ṭhapetvā tesaṁ datvā pacchā ṭhitikāya dātabbaṁ.",
  "tika-vin09t16:76_0": "‘‘Asukavihāre kira bahucīvaraṁ uppanna’’nti sutvā yojanantarikavihāratopi bhikkhū",
  "tika-vin09t16:76_1": "āgacchanti, sampattasampattānaṁ ṭhitaṭṭhānato paṭṭhāya dātabbaṁ, ayamettha saṅkhepo.",
  "tika-vin09t16:76_2": "Vitthāro pana samantapāsādikāya cīvarakkhandhakavaṇṇanāyaṁ (mahāva. aṭṭha. 379) vuttanayena veditabbo.",
  "tika-vin09t16:77_0": "Evaṁ vihāraṁ pavisitvā ‘‘imāni cīvarāni saṅghassa dammī’’ti dinnesu vinicchayaṁ vatvā",
  "tika-vin09t16:77_1": "idāni bahiupacārasīmāyaṁ bhikkhuṁ disvā ‘‘saṅghassa dammī’’ti dinnesu vinicchayaṁ",
  "tika-vin09t16:77_2": "dassetuṁ ‘‘yaṁ panā’’tiādi vuttaṁ. Ekābaddhaparisāya pāpuṇātīti sace yojanaṁ pharitvā",
  "tika-vin09t16:77_3": "parisā ṭhitā hoti, ekābaddhā ce, sabbesaṁ pāpuṇātīti attho. Ekābaddhatā cettha dvādasahatthabbhantarato",
  "tika-vin09t16:77_4": "paricchinditabbā. Tenāha ‘‘ye panā’’tiādi.",
  "tika-vin09t16:78_0": "Ubhatosaṅghassa dinnanti (mahāva. aṭṭha. 379) ‘‘ubhatosaṅghassa dammī’’ti dinnaṁ.",
  "tika-vin09t16:78_1": "‘‘Dvedhāsaṅghassa dammi, dvinnaṁ saṅghānaṁ dammi, bhikkhusaṅghassa ca bhikkhunisaṅghassa",
  "tika-vin09t16:78_2": "ca dammī’’ti vuttepi ubhatosaṅghassa dinnameva hoti. Upaḍḍhaṁ bhikkhūnaṁ, upaḍḍhaṁ",
  "tika-vin09t16:78_3": "bhikkhunīnaṁ dātabbanti dve bhāge same katvā eko bhāgo bhikkhūnaṁ, eko bhāgo bhikkhunīnaṁ",
  "tika-vin09t16:78_4": "dātabbo. Gahetuṁ labhati ubhatosaṅghaggahaṇena gahitattāti adhippāyo. Cetiyassāti",
  "tika-vin09t16:78_5": "thūpādino. Tañhi dhātāyatanādibhāvena citattā, lokassa cittīkāraṭṭhānatāya ca ‘‘cetiya’’nti",
  "tika-vin09t16:78_6": "vuccati. Na koci visesoti āha ‘‘idha pana cetiyassā’’tiādi.",
  "tika-vin09t16:79_0": "‘‘Ubhatosaṅghassa ca tuyhañca cetiyassa cā’’ti vutte pana dvāvīsatikoṭṭhāse katvā",
  "tika-vin09t16:79_1": "dasa bhikkhūnaṁ, dasa bhikkhunīnaṁ, eko puggalassa, eko cetiyassa dātabbo. Tattha",
  "tika-vin09t16:79_2": "puggalo saṅghatopi attano vassaggena puna gahetuṁ labhati, cetiyassa ekoyeva. Ayaṁ",
  "tika-vin09t16:79_3": "pana vāro yathāvutteneva nayena ñāyatīti katvā idha na vutto. Samantapāsādikāyaṁ",
  "tika-vin09t16:79_4": "(mahāva. aṭṭha. 379) pana vuttoyeva.",
  "tika-vin09t16:80_0": "Namajjhe bhinditvā dātabbaṁ ‘‘bhikkhunīna’’nti puggalikavasena vuttattā. Puggalo",
  "tika-vin09t16:80_1": "visuṁ na labhatīti pubbe viya visuṁ puggalikakoṭṭhāsaṁ na labhati. Pāpuṇanaṭṭhānato",
  "tika-vin09t16:80_2": "ekameva labhatīti attano vassaggena pattabbaṭṭhānato ekameva koṭṭhāsaṁ labhati. Kasmā?",
  "tika-vin09t16:80_3": "Bhikkhusaṅghaggahaṇena gahitattā. ‘‘Bhikkhusaṅghassa ca bhikkhunīnañca tuyhañca cetiyassa",
  "tika-vin09t16:80_4": "cā’’ti vuttepi cetiyassa ekapuggalapaṭivīso labbhati, puggalassa visuṁ na labbhati.",
  "tika-vin09t16:80_5": "Tasmā ekaṁ cetiyassa datvā avasesaṁ bhikkhū ca bhikkhuniyo ca gaṇetvā bhājetabbaṁ.",
  "tika-vin09t16:80_6": "Tenāha ‘‘cetiyassa cāti vutte panā’’tiādi.",
  "tika-vin09t16:81_0": "Tehi saddhiṁ puggalacetiyaparāmasanaṁ anantaranayasadisamevāti tehi bhikkhūhi bhikkhunīhi",
  "tika-vin09t16:81_1": "saddhiṁ puggalassa ca cetiyassa ca gahaṇaṁ anantaranayasadisamevāti attho. ‘‘Bhikkhūnañca",
  "tika-vin09t16:81_2": "bhikkhunīnañca tuyhañca, bhikkhūnañca bhikkhunīnañca cetiyassa ca, bhikkhūnañca bhikkhunīnañca",
  "tika-vin09t16:81_3": "tuyhañca cetiyassa cā’’ti vuttepi cetiyassa ekapaṭivīso labbhati, puggalassa visuṁ",
  "tika-vin09t16:81_4": "natthi, bhikkhū ca bhikkhuniyo ca gaṇetvāva bhājetabbanti vuttaṁ hoti. Puggalassa",
  "tika-vin09t16:81_5": "visuṁ na labbhatīti puggalassa visuṁ paṭivīso na labbhati, vassaggena ekova labbhatīti",
  "tika-vin09t16:81_6": "attho. ‘‘Bhikkhusaṅghassa ca cetiyassa cā’’ti vutte pana cetiyassa visuṁ paṭivīso",
  "tika-vin09t16:81_7": "labbhatīti āha ‘‘cetiyassa pana labbhatī’’ti. ‘‘Bhikkhusaṅghassa ca tuyhañca cetiyassa",
  "tika-vin09t16:81_8": "cā’’ti vuttepi cetiyasseva visuṁ labbhati, na puggalassa. Cetiyassa pana labbhatiyevāti",
  "tika-vin09t16:81_9": "‘‘bhikkhūnañca cetiyassa cā’’ti vutte pana cetiyassa visuṁ paṭivīso labbhatīti attho.",
  "tika-vin09t16:81_10": "‘‘Bhikkhūnañca tuyhañca cetiyassa cā’’ti vuttepi cetiyasseva visuṁ labbhati, na puggalassa.",
  "tika-vin09t16:81_11": "Bhikkhunisaṅghaṁ ādiṁ katvāpi evameva yojetabbaṁ.",
  "tika-vin09t16:82_0": "Etthāha – yaṁ panetarahi (mahāva. aṭṭha. 379) paṇḍitamanussā sadhātukaṁ paṭimaṁ vā",
  "tika-vin09t16:82_1": "cetiyaṁ vā ṭhapetvā buddhappamukhassa ubhatosaṅghassa dānaṁ denti, paṭimāya vā cetiyassa",
  "tika-vin09t16:82_2": "vā purato ādhārake pattaṁ ṭhapetvā dakkhiṇodakaṁ datvā ‘‘buddhānaṁ demā’’ti, tattha",
  "tika-vin09t16:82_3": "yaṁ paṭhamaṁ khādanīyaṁ bhojanīyaṁ denti, vihāraṁ vā āharitvā ‘‘idaṁ cetiyassa demā’’ti",
  "tika-vin09t16:82_4": "piṇḍapātañca mālāgandhādīni ca denti, tattha kathaṁ paṭipajjitabbanti? Vuccate –",
  "tika-vin09t16:82_5": "mālāgandhādīni tāva cetiye āropetabbāni, vatthehi paṭākā, telena padīpā kātabbā,",
  "tika-vin09t16:82_6": "piṇḍapātamadhuphāṇitādīni pana yo nibaddhacetiyajaggako hoti pabbajito vā gahaṭṭho",
  "tika-vin09t16:82_7": "vā, tassa dātabbāni. Nibaddhajaggake asati āhaṭabhattaṁ ṭhapetvā vattaṁ katvā paribhuñjituṁ",
  "tika-vin09t16:82_8": "vaṭṭati. Upakaṭṭhe kāle bhuñjitvā pacchāpi vattaṁ kātuṁ vaṭṭatiyeva.",
  "tika-vin09t16:83_0": "Mālāgandhādīsu ca yaṁ kiñci ‘‘idaṁ haritvā cetiyapūjaṁ karothā’’ti vutte dūrampi",
  "tika-vin09t16:83_1": "haritvā pūjetabbaṁ. ‘‘Bhikkhusaṅghassa harā’’ti vuttepi haritabbaṁ. Sace pana ‘‘ahaṁ",
  "tika-vin09t16:83_2": "piṇḍāya carāmi, āsanasālāyaṁ bhikkhū atthi, te harissantī’’ti vutte ‘‘bhante, tuyhaṁyeva",
  "tika-vin09t16:83_3": "dammī’’ti vadati, bhuñjituṁ vaṭṭati. Atha pana ‘‘bhikkhusaṅghassa dassāmī’’ti harantassa",
  "tika-vin09t16:83_4": "gacchato antarāva kālo upakaṭṭho hoti, attano pāpetvā bhuñjituṁ vaṭṭati.",
  "tika-vin09t16:84_0": "Vassaṁvuṭṭhasaṅghassa dammīti vadatīti (mahāva. aṭṭha. 379) ‘‘vassaṁvuṭṭhasaṅghassa",
  "tika-vin09t16:84_1": "imāni cīvarāni dammī’’ti vadati. Tesaṁ bahisīmaṭṭhānampi pāpuṇātīti atthate kathine",
  "tika-vin09t16:84_2": "bahisīmaṭṭhānampi yāva kathinassa ubbhārā pāpuṇāti, tasmā disāpakkantassāpi sati",
  "tika-vin09t16:84_3": "paṭiggāhake dātabbaṁ. Anatthate pana kathine antohemante, evañca pana vatvā dinnaṁ",
  "tika-vin09t16:84_4": "pacchimavassaṁvuṭṭhānampi pāpuṇāti. Yattha katthacīti yesu kesuci vihāresu. Evaṁ",
  "tika-vin09t16:84_5": "vadatīti ‘‘vassaṁvuṭṭhasaṅghassa dammī’’ti vadati. Tatra sammukhībhūtānaṁ sabbesaṁ",
  "tika-vin09t16:84_6": "pāpuṇāti piṭṭhisamaye uppannattā. Sace pana ‘‘vassaṁ vasantānaṁ dammī’’ti vadati,",
  "tika-vin09t16:84_7": "antovasseyeva vassaṁ vasantāva labhanti, chinnavassā na labhanti. Cīvaramāse pana",
  "tika-vin09t16:84_8": "‘‘vassaṁ vasantānaṁ dammī’’ti vutte pacchimikāya vassūpagatānaṁyeva pāpuṇāti, purimikāya",
  "tika-vin09t16:84_9": "vassūpagatānañca chinnavassānañca na pāpuṇāti.",
  "tika-vin09t16:85_0": "Cīvaramāsato paṭṭhāya yāva hemantassa pacchimo divaso, tāva ‘‘vassāvāsikaṁ demā’’ti",
  "tika-vin09t16:85_1": "vutte kathinaṁ atthataṁ vā hotu, anatthataṁ vā, atītavassaṁvuṭṭhānaṁyeva pāpuṇāti.",
  "tika-vin09t16:85_2": "Gimhānaṁ paṭhamadivasato paṭṭhāya vutte pana mātikā āropetabbā ‘‘atītavassāvāsassa",
  "tika-vin09t16:85_3": "pañca māsā atikkantā, anāgato catumāsaccayena bhavissati, kataravassāvāsassa desī’’ti.",
  "tika-vin09t16:85_4": "Sace ‘‘atītavassaṁvuṭṭhānaṁ dammī’’ti vadati, taṁantovassaṁvuṭṭhānameva pāpuṇāti,",
  "tika-vin09t16:85_5": "disā pakkantānampi sabhāgā gaṇhituṁ labhanti.",
  "tika-vin09t16:86_0": "Sace ‘‘anāgate vassāvāsikaṁ dammī’’ti vadati, taṁ ṭhapetvā vassūpanāyikadivase gahetabbaṁ.",
  "tika-vin09t16:86_1": "Atha ‘‘agutto vihāro, corabhayaṁ atthi, na sakkā ṭhapetuṁ, gaṇhitvā vā āhiṇḍitu’’nti",
  "tika-vin09t16:86_2": "vutte ‘‘sampattānaṁ dammī’’ti vadati, bhājetvā gahetabbaṁ. Sace vadati ‘‘ito me,",
  "tika-vin09t16:86_3": "bhante, tatiye vasse vassāvāsikaṁ na dinnaṁ, taṁ dammī’’ti, tasmiṁ antovasse vuṭṭhabhikkhūnaṁ",
  "tika-vin09t16:86_4": "pāpuṇāti. Sace te disā pakkantā, añño vissāsiko gaṇhāti, dātabbaṁ. Atha ekoyeva avasiṭṭho,",
  "tika-vin09t16:86_5": "sesā kālaṅkatā, sabbaṁ ekasseva pāpuṇāti. Sace ekopi natthi, saṅghikaṁ hoti, sammukhībhūtehi bhājitabbaṁ.",
  "tika-vin09t16:87_0": "Yehi nimantitehi yāgu pītāti (mahāva. aṭṭha. 379) nimantitehi yehi bhikkhūhi yāgu",
  "tika-vin09t16:87_1": "pītā, yehi pana bhikkhācāravattena gharadvārena gacchantehi vā gharaṁ paviṭṭhehi",
  "tika-vin09t16:87_2": "vā yāgu laddhā, yesaṁ vā āsanasālato pattaṁ āharitvā manussehi nītā, yesaṁ vā therehi",
  "tika-vin09t16:87_3": "pesitā, tesaṁ na pāpuṇāti. Sace pana nimantitabhikkhūhi saddhiṁ aññepi bahū āgantvā",
  "tika-vin09t16:87_4": "antogehañca bahigehañca pūretvā nisinnā, dāyako ca evaṁ vadati ‘‘nimantitā vā hontu,",
  "tika-vin09t16:87_5": "animantitā vā, yesaṁ mayā yāgu dinnā, sabbesaṁ imāni vatthāni hontū’’ti, sabbesaṁ",
  "tika-vin09t16:87_6": "pāpuṇāti. Yehi pana therānaṁ hatthato yāgu laddhā, tesaṁ na pāpuṇāti. Atha so ‘‘yehi",
  "tika-vin09t16:87_7": "mayhaṁ yāgu pītā, sabbesaṁ hotū’’ti vadati, sabbesaṁ pāpuṇāti. Bhattakhajjakādīhīti",
  "tika-vin09t16:87_8": "ettha ādisaddenapi cīvarasenāsanabhesajjānaṁ gahaṇaṁ.",
  "tika-vin09t16:88_0": "Puggalassāti (mahāva. aṭṭha. 379) sammukhāsammukhabhūtassa puggalassa. Tenāha ‘‘idaṁ",
  "tika-vin09t16:88_1": "cīvara’’ntiādi. Sace pana ‘‘idaṁ tumhākañceva tumhākaṁ antevāsikānañca dammī’’ti",
  "tika-vin09t16:88_2": "evaṁ vadati, therassa ca antevāsikānañca pāpuṇāti. Uddesaṁ gahetuṁ āgato, gahetvā",
  "tika-vin09t16:88_3": "gacchanto ca atthi, tassāpi pāpuṇāti. Tumhehi saddhiṁ nibaddhacārikabhikkhūnaṁ dammī’’ti",
  "tika-vin09t16:88_4": "vutte uddesantevāsikānaṁ vattaṁ katvā uddesaparipucchādīni gahetvā vicarantānaṁ sabbesaṁ",
  "tika-vin09t16:88_5": "pāpuṇāti. Etthāti aṭṭhasu mātikāsu. Yadi pana ayamettha saṅkhepakathā, vitthāro pana",
  "tika-vin09t16:88_6": "kathaṁ ñātabboti āha ‘‘samantapāsādikāyaṁ vutto’’ti. Samantapāsādikāyaṁ cīvarakkhandhakavaṇṇanāyaṁ",
  "tika-vin09t16:88_7": "(mahāva. aṭṭha. 379) vuttoti attho.",
  "tika-vin09t16:89_0": "‘‘Ñātakehi vā me cīvaratthāya pesitaṁ, mittehi vā pesitaṁ, te ābhate cīvare dassantī’’ti",
  "tika-vin09t16:89_1": "evaṁ ñātito vā mittato vā paccāsā hotīti veditabbaṁ. Kappiyabhaṇḍenāti kappāsasuttādinā",
  "tika-vin09t16:89_2": "attano dhanena. Saṇhanti sukhumaṁ. Aññaṁ paccāsācīvaraṁ labhitvā eva kālabbhantare",
  "tika-vin09t16:89_3": "kāretabbanti aññaṁ mūlacīvarasadisaṁ paccāsācīvaraṁ labhitvāyeva māsabbhantare kāretabbaṁ.",
  "tika-vin09t16:89_4": "Tañca kho satiyāyeva paccāsāya, asatiyā pana paccāsāya mūlacīvaraṁ dasāhaṁ ce sampattaṁ,",
  "tika-vin09t16:89_5": "tadaheva adhiṭṭhātabbaṁ. Tenāha ‘‘sace na labhatī’’tiādi. Paccāsācīvarampi parikkhāracoḷaṁ",
  "tika-vin09t16:89_6": "adhiṭṭhātabbanti paṭhamataraṁ uppannaṁ thūlapaccāsācīvarampi sandhāya vuttaṁ. Pi-saddena",
  "tika-vin09t16:89_7": "na kevalaṁ mūlacīvaramevāti dasseti.",
  "tika-vin09t16:90": "Akālacīvarasikkhāpadavaṇṇanā niṭṭhitā.",
  "tika-vin09t16:91": "4. Purāṇacīvarasikkhāpadavaṇṇanā",
  "tika-vin09t16:92_0": "‘‘Amhākameva ñātī’’ti ñāyatīti ñāti, sāva ñātikā, na ñātikā aññātikā, tāya aññātikāya.",
  "tika-vin09t16:92_1": "Tenāha ‘‘na ñātikāyā’’ti. Mātito vā pitito vāti mātipakkhato vā pitipakkhato vā.",
  "tika-vin09t16:92_2": "Yāva sattamaṁ yuganti (pārā. aṭṭha. 2.503-505) yāva sattamassa purisassa, sattamāya",
  "tika-vin09t16:92_3": "vā itthiyā āyuppamāṇaṁ, yāva pitāmahayugaṁ pitāmahiyugaṁ mātāmahayugaṁ mātāmahiyuganti",
  "tika-vin09t16:92_4": "vuttaṁ hoti. Atha vā yāva sattamaṁ yuganti yāva sattamadvandanti attho. Yugasaddo",
  "tika-vin09t16:92_5": "cettha ekasesanayena daṭṭhabbo ‘‘yugo ca yugo ca yugā’’ti. Evañhi tattha tattha dvandaṁ",
  "tika-vin09t16:92_6": "gahitaṁ hoti. Kenaci ākārena asambaddhāyāti bhātubhaginibhāgineyyaputtapaputtādīsu",
  "tika-vin09t16:92_7": "yena kenaci ākārena asambaddhāya. Pitā, pitupitā, tassa pitā, tassāpi pitāti evaṁ",
  "tika-vin09t16:92_8": "yāva sattamā yugā, pitā, pitumātā, tassā pitā ca mātā ca bhātā ca bhaginī ca, puttā",
  "tika-vin09t16:92_9": "ca, dhītaro cāti evampi uddhañca adho ca yāva sattamā yugā, pitā, pitubhātā, pitubhaginī,",
  "tika-vin09t16:92_10": "pituputtā, pitudhītaro, tesampi puttadhītuparamparāti evampi yāva sattamā yugā, mātā,",
  "tika-vin09t16:92_11": "mātumātā, tassā mātā, tassāpi mātāti evaṁ yāva sattamā yugā, mātā, mātupitā, tassa",
  "tika-vin09t16:92_12": "pitā ca mātā ca bhātā ca bhaginī ca puttā ca dhītaro cāti evampi uddhañca adho ca",
  "tika-vin09t16:92_13": "yāva sattamā yugā, mātā, mātubhātā, mātubhaginī, mātuputtā, mātudhītaro , tesampi",
  "tika-vin09t16:92_14": "puttadhītuparamparāti evampi yāva sattamā yugā, tāva neva mātusambandhena, na pitusambandhena",
  "tika-vin09t16:92_15": "yā sambaddhā, sā ‘‘aññātikā nāmā’’ti vuttaṁ hoti.",
  "tika-vin09t16:93_0": "Sākiyāniyo viyāti pañcasatamattā sākiyāniyo viya. Nidassanamattañcetaṁ, tasmā bhikkhubhāve",
  "tika-vin09t16:93_1": "ṭhatvā parivattaliṅgā bhikkhuniyopi idha suddhabhikkhusaṅghe ‘‘upasampannā’’ icceva",
  "tika-vin09t16:93_2": "veditabbā. Ubhatosaṅghe vāti bhikkhunisaṅghe ñatticatutthena, bhikkhusaṅghe ñatticatutthenāti",
  "tika-vin09t16:93_3": "evaṁ ubhatosaṅghe vā. Purāṇacīvaranti ettha cīvaranti nivāsanapārupanupagameva adhippetanti",
  "tika-vin09t16:93_4": "āha ‘‘rajitvā’’tiādi. Kappaṁ katvāti kappabinduṁ datvā. ‘‘Iminā adinnakappaṁ pācittiyavatthu",
  "tika-vin09t16:93_5": "na hotīti dassetī’’ti (sārattha. ṭī. 2.505) vadanti. Paribhogasīsenāti kāyena phusitvā",
  "tika-vin09t16:93_6": "paribhogasīsena. Aṁseti jattumhi. Matthaketi sīsamatthake. Sace pana paccattharaṇassa",
  "tika-vin09t16:93_7": "heṭṭhā katvā nipajjati, hatthehi vā ukkhipitvā ākāse vitānaṁ katvā sīsena asamphusanto",
  "tika-vin09t16:93_8": "gacchati, ayaṁ paribhogo nāma na hoti.",
  "tika-vin09t16:94_0": "Kāyavikāraṁ vā karotīti yathā sā ‘‘dhovāpetukāmo aya’’nti jānāti, evaṁ kāyavikāraṁ",
  "tika-vin09t16:94_1": "karoti. ‘‘Antodvādasahatthe okāse ṭhatvā upari vā khipatī’’ti iminā upacāraṁ muñcitvā",
  "tika-vin09t16:94_2": "orato khipantassa anāpattīti dasseti. Aññassa vā hatthe pesetīti antodvādasahatthe",
  "tika-vin09t16:94_3": "okāse ṭhatvā sikkhamānasāmaṇerasāmaṇeriupāsakaitthiyādīsu yassa kassaci aññassa hatthe",
  "tika-vin09t16:94_4": "vā peseti. Soti upāsako ca sāmaṇero ca. Upasampajjitvā dhovatīti ettha upāsako liṅge",
  "tika-vin09t16:94_5": "parivatte bhikkhunīsu pabbajitvā upasampajjitvā dhovati, sāmaṇero liṅge parivatte",
  "tika-vin09t16:94_6": "bhikkhunīsu upasampajjitvā dhovatīti yathāyogaṁ attho gahetabbo. Sace pana bhikkhuniyā",
  "tika-vin09t16:94_7": "hatthe dinnaṁ hoti, sace liṅge parivatte dhovati, vaṭṭati.",
  "tika-vin09t16:95_0": "Ettha ca ekassa tikkhattuṁ nissajjanābhāvato tīṇipi kārentassa ekena nissaggiyaṁ,",
  "tika-vin09t16:95_1": "dvīhi dve dukkaṭāni. Dve kārentassa ekena nissaggiyaṁ, dutiyena dukkaṭaṁ. Tenāha",
  "tika-vin09t16:95_2": "‘‘dhovanādīni tīṇī’’tiādi. ‘‘Ekena vatthunā’’ti paṭhamaṁ katvā niṭṭhāpitaṁ sandhāya",
  "tika-vin09t16:95_3": "vuttaṁ. Sace pana ‘‘imaṁ cīvaraṁ rajitvā dhovitvā ānehī’’ti vutte sā bhikkhunī paṭhamaṁ",
  "tika-vin09t16:95_4": "dhovitvā pacchā rajati, nissaggiyena dukkaṭameva, evaṁ sabbesu viparītavacanesu nayo",
  "tika-vin09t16:95_5": "netabbo. Sace pana ‘‘dhovitvā ānehī’’ti vuttā dhovati ceva rajati ca, dhovāpanapaccayā",
  "tika-vin09t16:95_6": "eva āpatti, rajane anāpatti. Evaṁ sabbattha. Tenāha ‘‘sace pana‘dhovā’ti vuttā’’tiādi.",
  "tika-vin09t16:95_7": "Bhikkhūnaṁ vasena ekato upasampannāya dhovāpentassa yathāvatthukamevāti āha ‘‘bhikkhunisaṅghavasenā’’tiādi.",
  "tika-vin09t16:96_0": "Aññassavā santakanti aññassa santakaṁ purāṇacīvaraṁ dhovāpentassāti attho. Nisīdanapaccattharaṇanti",
  "tika-vin09t16:96_1": "aññassa vā attano vā santakaṁ nisīdanañceva paccattharaṇañca. Nivāsanapārupanupagasseva",
  "tika-vin09t16:96_2": "ca idha ‘‘purāṇacīvara’’nti adhippetattā attano santakampi nisīdanapaccattharaṇaṁ",
  "tika-vin09t16:96_3": "dhovāpentassa dukkaṭameva hoti, na nissaggiyaṁ. Avuttā vā dhovatīti uddesāya vā ovādāya",
  "tika-vin09t16:96_4": "vā āgatā kiliṭṭhacīvaraṁ disvā ṭhapitaṭṭhānato vā gahetvā, ‘‘detha ayya, dhovissāmī’’ti",
  "tika-vin09t16:96_5": "āharāpetvā vā dhovati ceva rajati ca ākoṭeti ca, ayaṁ avuttā dhovati nāma. Yāpi ‘‘imaṁ",
  "tika-vin09t16:96_6": "cīvaraṁ dhovā’’ti daharaṁ vā sāmaṇeraṁ vā āṇāpentassa bhikkhuno vacanaṁ sutvā ‘‘āharathayya,",
  "tika-vin09t16:96_7": "ahaṁ dhovissāmī’’ti dhovati, tāvakālikaṁ vā gahetvā dhovitvā rajitvā deti, ayampi",
  "tika-vin09t16:96_8": "avuttā dhovati nāma.",
  "tika-vin09t16:97_0": "Aññaṁ vā parikkhāranti upāhanatthavikapattatthavikaaṁsabaddhakakāyabandhanamañcapīṭhataṭṭikādiṁ",
  "tika-vin09t16:97_1": "yaṁ kiñci. ‘‘Upacāre ṭhatvā’’ti vacanato pesitvā dhovanepi anāpatti. Upacāreti antodvādasahatthe okāse.",
  "tika-vin09t16:98": "Purāṇacīvarasikkhāpadavaṇṇanā niṭṭhitā.",
  "tika-vin09t16:99": "5. Cīvarappaṭiggahaṇasikkhāpadavaṇṇanā",
  "tika-vin09t16:100_0": "Channanti khomādīnaṁ channaṁ cīvarānaṁ majjhe. Upacāraṁ muñcitvāti dvādasahatthūpacāraṁ",
  "tika-vin09t16:100_1": "muñcitvā. Pi-saddena dhammakathaṁ kathentassa catasso parisā cīvarāni ca nānāvirāgavatthāni",
  "tika-vin09t16:100_2": "ca āharitvā pādamūle ṭhapenti, upacāre vā ṭhatvā upari khipanti, ‘‘sace sādiyati,",
  "tika-vin09t16:100_3": "paṭiggahitamevā’’ti ettha vattabbameva natthīti dasseti. Khipatūti divā vā rattibhāge",
  "tika-vin09t16:100_4": "vā khipatu. Paṭiggahitameva hotīti kiñcāpi ‘‘idaṁ bhikkhuniyā, idaṁ aññesa’’nti ñātuṁ",
  "tika-vin09t16:100_5": "na sakkā, tathāpi acittakabhāvena gahitameva hoti. Yassa kassaci pana anupasampannassāti",
  "tika-vin09t16:100_6": "sikkhamānasāmaṇerasāmaṇeriupāsakaupāsikādīsu yassa kassaci anupasampannassa. Ṭhapitanti",
  "tika-vin09t16:100_7": "bhikkhuniyā ṭhapitaṁ. Paṁsukūlaṁ adhiṭṭhahitvāti ‘‘assāmikaṁ ida’’nti saññaṁ uppādetvā.",
  "tika-vin09t16:100_8": "Assāmikañhi ‘‘paṁsukūla’’nti vuccati. Iminā ‘‘amhākamatthāya ṭhapita’’ntiādikāya",
  "tika-vin09t16:100_9": "saññāya gahetuṁ na vaṭṭatīti dasseti. Aññatra pārivattakāti parivattetabbaṁ parivattaṁ,",
  "tika-vin09t16:100_10": "parivattameva pārivattakaṁ, parivattetvā diyyamānaṁ, taṁ vināti attho. Tenāha ‘‘yaṁ",
  "tika-vin09t16:100_11": "antamaso harīṭakakkhaṇḍampī’’tiādi. Ābhogaṁ katvāti cittena samannāharitvā. Sace",
  "tika-vin09t16:100_12": "bhikkhunī vassāvāsikampi deti, tampi yathāvuttavidhānaṁ akatvā gahetuṁ na vaṭṭatīti veditabbaṁ.",
  "tika-vin09t16:101_0": "Paṭilābhenāti gahaṇena. Tikapācittiyanti tīṇi parimāṇāni assāti tikaṁ,tikañca taṁ",
  "tika-vin09t16:101_1": "pācittiyañcāti tikapācittiyaṁ, aññātikāya ñātikasaññivematikaaññātikasaññīnaṁ vasena",
  "tika-vin09t16:101_2": "tīṇi pācittiyānīti attho. Ekatoupasampannāyāti bhikkhunīnaṁ santike upasampannāya.",
  "tika-vin09t16:101_3": "Tāya hi hatthato aññatra pārivattakā cīvaraṁ paṭiggaṇhantassa dukkaṭaṁ, bhikkhūnaṁ",
  "tika-vin09t16:101_4": "santike upasampannāya pana pācittiyameva. ‘‘Pattatthavikādimhi ca anadhiṭṭhātabbaparikkhāre’’ti",
  "tika-vin09t16:101_5": "iminā bhisicchavimpi saṅgaṇhāti. Sā hi mahantāpi senāsanasaṅgahitattā cīvarasaṅkhaṁ",
  "tika-vin09t16:101_6": "na gacchatīti neva adhiṭṭhānupagā, na vikappanupagā ca. Vuttañhi samantapāsādikāyaṁ",
  "tika-vin09t16:101_7": "‘‘sacepi mañcappamāṇā bhisicchavi hoti, vaṭṭatiyevā’’ti (pārā. aṭṭha. 2.514). ‘‘Hatthato",
  "tika-vin09t16:101_8": "cīvaraṁ paṭiggaṇhātī’’ti vacanato pana aññātikāya bhikkhuniyā pesitaggahaṇepi anāpatti.",
  "tika-vin09t16:101_9": "Paṭiggahaṇato, parivattanākaraṇato ca kiriyākiriyaṁ.",
  "tika-vin09t16:102": "Cīvarappaṭiggahaṇasikkhāpadavaṇṇanā niṭṭhitā.",
  "tika-vin09t16:103": "6. Aññātakaviññattisikkhāpadavaṇṇanā",
  "tika-vin09t16:104_0": "Gehassa pati jeṭṭhoti gahapati, taṁ gahapatiṁ, idha pana apabbajito yo koci manusso",
  "tika-vin09t16:104_1": "adhippeto. Tenāha ‘‘bhikkhūsu apabbajitamanussa’’nti. Eseva nayo gahapatāninti etthāpi.",
  "tika-vin09t16:104_2": "‘‘Viññāpeyyā’’ti idaṁ suddhakattuatthe ca hetukattuatthe ca vattatīti āha ‘‘yāceyya",
  "tika-vin09t16:104_3": "vā yācāpeyya vā’’ti. Yācāpanañcettha attano atthāyevāti daṭṭhabbaṁ. Evañca pana katvā",
  "tika-vin09t16:104_4": "‘‘anāṇattika’’nti idaṁ samatthitaṁ hoti. Aññatra samayāti sameti ettha, etena vā",
  "tika-vin09t16:104_5": "saṁgacchati satto, sabhāvadhammo vā sahajātādīhi, uppādādīhi vāti samayo, kālo, dhammappavattimattatāya",
  "tika-vin09t16:104_6": "atthato abhūtopi hi kālo dhammappavattiyā adhikaraṇaṁ, karaṇaṁ viya ca kappanāmattasiddhena",
  "tika-vin09t16:104_7": "rūpena voharīyati, taṁ samayaṁ ṭhapetvāti attho. Tenāha ‘‘yo acchinnacīvaro vā hotī’’tiādi.",
  "tika-vin09t16:104_8": "Tattha rājādīsu yehi kehici acchinnaṁ cīvaraṁ etassāti acchinnacīvaro. Yathāha ‘‘acchinnacīvaro",
  "tika-vin09t16:104_9": "nāma bhikkhussa cīvaraṁ acchinnaṁ hoti, rājūhi vā corehi vā dhuttehi vā yehi kehici",
  "tika-vin09t16:104_10": "vā acchinnaṁ hotī’’ti. Aggiādīsu yena kenaci naṭṭhaṁ cīvarametassāti naṭṭhacīvaro.",
  "tika-vin09t16:104_11": "Yathāha ‘‘naṭṭhacīvaro nāma bhikkhussa cīvaraṁ agginā vā daḍḍhaṁ hoti, udakena vā",
  "tika-vin09t16:104_12": "vūḷhaṁ hoti, undūrehi vā upacikāhi vā khāyitaṁ hoti , paribhogajiṇṇaṁ vā hotī’’ti",
  "tika-vin09t16:104_13": "(pārā. 519). Samayāti aññatrasaddāpekkhāya upayogatthe nissakkavacananti āha ‘‘taṁ",
  "tika-vin09t16:104_14": "samaya’’nti. Aññasminti aññasmiṁ samaye.",
  "tika-vin09t16:105_0": "Tikapācittiyanti aññātake aññātakasaññivematikaññātakasaññīnaṁ vasena tīṇi pācittiyāni.",
  "tika-vin09t16:105_1": "Samayeti yathāvutte acchinnacīvarakāle ca naṭṭhacīvarakāle ca. Ñātakappavārite vā",
  "tika-vin09t16:105_2": "viññāpentassāti ñātake, pavārite ca ‘‘tumhākaṁ santhataṁ dethā’’ti yācantassa. Ettha",
  "tika-vin09t16:105_3": "(pārā. aṭṭha. 2.521) ca saṅghavasena pavārite pamāṇameva yācituṁ vaṭṭati, puggalikavasena",
  "tika-vin09t16:105_4": "pavārite pana yaṁ yaṁ pavārenti, taṁ tameva viññāpetabbaṁ. Yo hi catūhi paccayehi",
  "tika-vin09t16:105_5": "pavāretvā sayameva sallakkhetvā kālānukālaṁ cīvarādīni divase divase yāgubhattādīni",
  "tika-vin09t16:105_6": "deti, evaṁ yena yena attho, taṁ taṁ deti, tassa viññāpanakiccaṁ natthi. Yo pana pavāretvā",
  "tika-vin09t16:105_7": "bālatāya vā satisammosena vā na deti, so viññāpetabbo. Yo ‘‘mayhaṁ gehaṁ pavāremī’’ti",
  "tika-vin09t16:105_8": "vadati, tassa gehaṁ gantvā yathāsukhaṁ nisīditabbaṁ nipajjitabbaṁ, na kiñci gahetabbaṁ.",
  "tika-vin09t16:105_9": "Yo pana ‘‘yaṁ mayhaṁ gehe atthi, taṁ pavāremī’’ti vadati, yaṁ tattha kappiyaṁ, taṁ",
  "tika-vin09t16:105_10": "viññāpetabbaṁ. Gehe pana nisīdituṁ vā nipajjituṁ vā na labbhati. Tassevatthāyāti",
  "tika-vin09t16:105_11": "‘‘aññassā’’ti laddhavohārassa tasseva buddharakkhitassa vā dhammarakkhitassa vā atthāya.",
  "tika-vin09t16:105_12": "Attano dhanena gaṇhantassāti attano kappiyabhaṇḍena kappiyavohāreneva gaṇhantassa",
  "tika-vin09t16:105_13": "cetāpentassa, parivattāpentassāti attho.",
  "tika-vin09t16:106": "Aññātakaviññattisikkhāpadavaṇṇanā niṭṭhitā.",
  "tika-vin09t16:107": "7. Tatuttarisikkhāpadavaṇṇanā",
  "tika-vin09t16:108_0": "Taṁ-saddo cettha pakatatthavacano. Ceti nipātamattaṁ. Ceti vā yadīti attho, tassa",
  "tika-vin09t16:108_1": "‘‘pavāreyyā’’ti iminā sambandho veditabbo. Pavāreyya ceti yadi pavāreyyāti attho.",
  "tika-vin09t16:108_2": "‘‘Abhīti upasaggo’’ti (sārattha. ṭī. 2.523-524) iminā tassa atthavisesābhāvaṁ dasseti.",
  "tika-vin09t16:108_3": "Tenāha ‘‘haritunti attho’’ti. Pavārasaddassa icchāyaṁ vattamānattā ‘‘icchāpeyyā’’ti",
  "tika-vin09t16:108_4": "vuttaṁ. Icchaṁ uppādeyyāti paccaye icchaṁ uppādeyya. Upanimantanāyetaṁ adhivacanaṁ.",
  "tika-vin09t16:108_5": "Tenāha ‘‘yāvattaka’’ntiādi. Nekkhammanti pabbajjaṁ. Daṭṭhūti daṭṭhuṁ. Chandānurakkhaṇatthañhettha",
  "tika-vin09t16:108_6": "anunāsikalopo. Khematoti nibbhayato. Kāyena vā vācāya vā abhiharitvā nimanteyyāti",
  "tika-vin09t16:108_7": "sambandho. Yathā ca kāyena abhihareyya, vācāya ca, taṁ vidhiṁ dassetuṁ ‘‘upanetvā’’tiādi",
  "tika-vin09t16:108_8": "vuttaṁ saantaranti antaravāsakasahitaṁ. Uttaranti uttarāsaṅgaṁ. Paramanti avasānaṁ.",
  "tika-vin09t16:108_9": "Assa cīvarassāti assa samudāyabhūtassa haritabbassa cīvarassa. Tagguṇasaṁviññāṇo",
  "tika-vin09t16:108_10": "hi ayaṁ bāhiratthasamāso yathā ‘‘lambakaṇṇo’’ti daṭṭhabbaṁ. Tenāha ‘‘nivāsanenā’’tiādi.",
  "tika-vin09t16:108_11": "Ukkaṭṭhaparicchedena hi sabbe taṁparamaṁyeva gahetuṁ labhanti.",
  "tika-vin09t16:109_0": "Yasmā acchinnasabbacīvarena ticīvaramattakeneva bhikkhunā evaṁ paṭipajjitabbaṁ, aññena",
  "tika-vin09t16:109_1": "pana aññathāpi, tasmā taṁ vibhāgaṁ dassetuṁ ‘‘tatrāyaṁ vinicchayo’’tiādi vuttaṁ.",
  "tika-vin09t16:109_2": "Adhiṭṭhitacīvarassāti ticīvarādhiṭṭhānanayena vā parikkhāracoḷavasena vā yena kenaci",
  "tika-vin09t16:109_3": "adhiṭṭhitacīvarassa, idañca yebhuyyena adhiṭṭhahitvā cīvaraṁ paribhuñjato vuttaṁ,",
  "tika-vin09t16:109_4": "na pana anadhiṭṭhitacīvarassa cīvare acchinne ayaṁ vidhi na sambhavatīti. Yassa vā",
  "tika-vin09t16:109_5": "ticīvarato adhikampi cīvaraṁ aññattha atthi, tattha natthi, tenāpi tadā tattha abhāvato",
  "tika-vin09t16:109_6": "dve sādituṁ vaṭṭati. Pakatiyāva santaruttarena caratīti (sārattha. ṭī. 2.523-524)",
  "tika-vin09t16:109_7": "atthatakathinattā vā sāsaṅkasikkhāpadavasena vā avippavāsasammutivasena vā tatiyassa",
  "tika-vin09t16:109_8": "alābhena vā carati. ‘‘Dve naṭṭhānī’’ti adhikārattā vuttaṁ ‘‘dve sāditabbānī’’ti.",
  "tika-vin09t16:109_9": "Ekaṁ sādiyanteneva samo bhavissatīti tiṇṇaṁ cīvarānaṁ dvīsu naṭṭhena ekaṁ sādiyantena",
  "tika-vin09t16:109_10": "samo bhavissati ubhinnampi santaruttaraparamatāya avaṭṭhānato. Yassa ekaṁyeva hoti",
  "tika-vin09t16:109_11": "aññena kenaci kāraṇena vinaṭṭhasesacīvarattā.",
  "tika-vin09t16:110_0": "Pañcasu naṭṭhesūti ticīvaraṁ udakasāṭikā saṁkaccikāti imesu pañcasu cīvaresu naṭṭhesu.",
  "tika-vin09t16:110_1": "‘‘Ekasmiṁ vā naṭṭhe’’ti vacanavipariṇāmaṁ katvā yojetabbaṁ. Tato uttarīti santaruttaraparamato uttari.",
  "tika-vin09t16:111_0": "Sesakaṁ āharissāmīti dve cīvarāni katvā ‘‘sesakaṁ puna āharissāmī’’ti attho. Sesakaṁ",
  "tika-vin09t16:111_1": "tuyhaṁyeva hotūti vuttassāti dānasamaye evaṁ vuttassa. Sace pana ‘‘sesakaṁ āharissāmī’’ti",
  "tika-vin09t16:111_2": "vatvā gahetvā gamanasamayepi ‘‘sesakaṁ tuyhaṁyeva hotū’’ti vadanti, laddhakappiyameva.",
  "tika-vin09t16:111_3": "Na acchinnanaṭṭhakāraṇā dinnanti bāhusaccādiguṇavasena dinnaṁ. Vuttanayenāti ‘‘ñātakappavārite",
  "tika-vin09t16:111_4": "vā viññāpentassa, samaye ca aññassa vā ñātakappavārite tassevatthāya viññāpentassa’’ti vuttanayena.",
  "tika-vin09t16:112": "Tatuttarisikkhāpadavaṇṇanā niṭṭhitā.",
  "tika-vin09t16:113": "8. Paṭhamaupakkhaṭasikkhāpadavaṇṇanā",
  "tika-vin09t16:114_0": "Bhikkhuṁpaneva uddissāti ettha panāti nipātamattaṁ, tathā eva-saddopi. Tenāha ‘‘itthannāmassā’’tiādi.",
  "tika-vin09t16:114_1": "Apadisitvāti kathetvā, ārabbhāti vā attho. Aññātakassa gahapatissāti aññātakagahapatināti",
  "tika-vin09t16:114_2": "attho. Karaṇatthe hi idaṁ sāmivacanaṁ. Aṭṭhakathāyaṁ pana idaṁ suviññeyyanti na vicāritaṁ.",
  "tika-vin09t16:114_3": "Cīvaraṁ cetāpenti parivattenti etenāti cīvaracetāpannaṁ (sārattha. ṭī. 2.528-529),",
  "tika-vin09t16:114_4": "cīvaramūlaṁ, na-kāro panettha āgamo, ‘‘cīvaracetāpana’’ntipi paṭhanti. Taṁ pana yasmā",
  "tika-vin09t16:114_5": "hiraññādīsu aññataraṁ hoti, tasmā ‘‘hiraññādika’’nti vuttaṁ. Tattha hiraññanti kahāpaṇo",
  "tika-vin09t16:114_6": "vuccati. Ādisaddena suvaṇṇādīnaṁ gahaṇaṁ. Upakkhaṭanti upaṭṭhāpitaṁ. Taṁ upakkharaṇaṁ",
  "tika-vin09t16:114_7": "tesaṁ tathā sajjitanti āha ‘‘upakkhaṭaṁ hotīti sajjitaṁ hotī’’ti. Saṁharitvā ṭhapitanti",
  "tika-vin09t16:114_8": "rāsiṁ katvā ṭhapitaṁ. Parivattanañca akatassa kārāpanaṁ, katassa kiṇananti āha ‘‘kāretvā",
  "tika-vin09t16:114_9": "vā kiṇitvā vāti attho’’ti. Acchādessāmīti pārupessāmīti vuttaṁ hoti. Tenāha ‘‘vohāravacanameta’’nti.",
  "tika-vin09t16:114_10": "Vohāravacananti ca upacāravacananti attho.",
  "tika-vin09t16:115_0": "‘‘Tatra ce so bhikkhū’’tiādīsu ko padasambandhoti āha ‘‘yatra so gahapati vā’’tiādi.",
  "tika-vin09t16:115_1": "Pubbe appavāritoti ‘‘dassāmi, kīdisena te, bhante, cīvarena attho, kīdisaṁ te cīvaraṁ",
  "tika-vin09t16:115_2": "cetāpemī’’ti pubbe avutto. Upasaṅkamitvāti gantvā. Padabhājane pacuravohāravasena",
  "tika-vin09t16:115_3": "‘‘gharaṁ gantvā’’ti (pārā. 529) vuttaṁ. Ettha ca pacuravohāravasenāti yebhuyyavohāravasena.",
  "tika-vin09t16:115_4": "Yebhuyyena hi gharasāmikaṁ daṭṭhukāmā tassa gharaṁ gacchantīti tatheva bahulavohāro.",
  "tika-vin09t16:115_5": "Vikappanti visiṭṭho kappo vikappo, vi-saddo cettha visiṭṭhattho. Tenāha ‘‘visiṭṭhakappa’’nti.",
  "tika-vin09t16:115_6": "Iminā vacanatthamāha. ‘‘Adhikavidhāna’’nti iminā pana adhippāyatthaṁ. Yathā pana",
  "tika-vin09t16:115_7": "tamāpajjatīti yenākārena taṁ vikappaṁ āpajjati. Taṁ dassetunti taṁ ākāraṁ dassetuṁ.",
  "tika-vin09t16:116_0": "‘‘Sādhū’’ti ayaṁ saddo sampaṭicchanasampahaṁsanasundarāyācanādīsu dissati. Tathā",
  "tika-vin09t16:116_1": "hesa ‘‘sādhu, bhanteti kho so bhikkhu bhagavato bhāsitaṁ abhinanditvā anumoditvā’’tiādīsu",
  "tika-vin09t16:116_2": "(ma. ni. 3.86) sampaṭicchane dissati, ‘‘sādhu sādhu sāriputtā’’tiādīsu (dī. ni. 3.349;",
  "tika-vin09t16:116_3": "ma. ni. 1.340) sampahaṁsane.",
  "tika-vin09t16:117": "‘‘Sādhu dhammaruci rājā, sādhu paññāṇavā naro;",
  "tika-vin09t16:118": "Sādhu mittānamaddubbho, pāpassākaraṇaṁ sukha’’ntiādīsu. (jā. 2.18.101) –",
  "tika-vin09t16:119_0": "Sundare, ‘‘sādhu me, bhante bhagavā, saṁkhittena dhammaṁ desetū’’tiādīsu (saṁ. ni.",
  "tika-vin09t16:119_1": "3.64-68) āyācane, idhāpi āyācaneyeva daṭṭhabboti (dī. ni. aṭṭha. 1.189; ma. ni. aṭṭha.",
  "tika-vin09t16:119_2": "1.1 mūlapariyāyasuttavaṇṇanā; su. ni. aṭṭha. 1.115 aggikabhāradvājasuttavaṇṇanā;",
  "tika-vin09t16:119_3": "bu. vaṁ. aṭṭha. 1.49) āha ‘‘sādhūtiāyācane nipāto’’ti. Tattha āyācaneti abhimukhaṁ",
  "tika-vin09t16:119_4": "yācane, abhipatthanāyanti attho. Parivitakke nipātoti sambandho. Ālapatīti āmanteti.",
  "tika-vin09t16:119_5": "Āyatādīsūti ettha ādisaddena vitthataappitasaṇhānaṁ gahaṇaṁ. Yasmā pana na imassa",
  "tika-vin09t16:119_6": "āpajjanamatteneva āpatti sīsaṁ eti, tasmā ‘‘tassa vacanenā’’tiādi vuttaṁ. Payogeti",
  "tika-vin09t16:119_7": "suttapariyesanādipayoge.",
  "tika-vin09t16:120_0": "Mahagghaṁ cetāpetukāmaṁ appagghanti vīsatiagghanakaṁ cīvaraṁ cetāpetukāmaṁ ‘‘alaṁ",
  "tika-vin09t16:120_1": "mayhaṁ tena, dasaagghanakaṁ vā aṭṭhagghanakaṁ vā dehī’’ti vadantassāti attho. Evarūpanti",
  "tika-vin09t16:120_2": "evaṁ samabhāgaṁ, iminā samakanti vuttaṁ hoti. Tañca kho agghavaseneva, na pamāṇavasena.",
  "tika-vin09t16:120_3": "Agghavaḍḍhanakañhi idaṁ sikkhāpadaṁ.",
  "tika-vin09t16:121": "Paṭhamaupakkhaṭasikkhāpadavaṇṇanā niṭṭhitā.",
  "tika-vin09t16:122": "9. Dutiyaupakkhaṭasikkhāpadavaṇṇanā",
  "tika-vin09t16:123": "Kasmā iminā nayena attho veditabboti āha ‘‘idañhī’’tiādi. Hīti kāraṇatthe nipāto. Na koci visesoti āha ‘‘kevala’’ntiādi.",
  "tika-vin09t16:124": "Dutiyaupakkhaṭasikkhāpadavaṇṇanā niṭṭhitā.",
  "tika-vin09t16:125": "10. Rājasikkhāpadavaṇṇanā",
  "tika-vin09t16:126_0": "Rājatobhogganti rājato laddhabhoggaṁ. Rājabhoggoti rājāmatto. Rājato bhogoti raññā",
  "tika-vin09t16:126_1": "dinnaṁ issariyaṁ. Iminātiādīti ‘‘iminā cīvaracetāpannena cīvaraṁ cetāpetvā itthannāmaṁ",
  "tika-vin09t16:126_2": "bhikkhuṁ cīvarena acchādehī’’ti idaṁ. Āgamanasuddhinti mūlasuddhiṁ. Yadi hi iminā",
  "tika-vin09t16:126_3": "kappiyanīhārena apesetvā ‘‘idaṁ itthannāmassa bhikkhuno dehī’’ti peseyya, sopi dūto",
  "tika-vin09t16:126_4": "taṁ bhikkhuṁ upasaṅkamitvā evaṁ vadeyya ‘‘idaṁ kho, bhante, āyasmantaṁ uddissa cīvaracetāpannaṁ",
  "tika-vin09t16:126_5": "ābhataṁ, paṭiggaṇhātu āyasmā cīvaracetāpanna’’nti (pārā. 538), tadā paṭikkhipitvāpi",
  "tika-vin09t16:126_6": "kappiyakārakaṁ puṭṭhena taṁ niddisituṁ na vaṭṭati. Tenāha ‘‘sace hī’’tiādi. Akappiyavatthuṁ",
  "tika-vin09t16:126_7": "ārabbhāti hiraññādiṁ ārabbha. Īdisena dūtavacanenāti ‘‘paṭiggaṇhātu āyasmā cīvaracetāpanna’’nti",
  "tika-vin09t16:126_8": "evarūpena dūtavacanena. Tasmāti yasmā sampaṭicchituṁ akappiyaṁ hoti, tasmā. Suvaṇṇanti",
  "tika-vin09t16:126_9": "jātarūpaṁ. Rajatanti rūpiyaṁ. Kahāpaṇenāti suvaṇṇamayo vā rūpiyamayo vā pākatiko",
  "tika-vin09t16:126_10": "vā kahāpaṇo. Māsakoti lohamāsako vā hotu, dārumāsako vā hotu, jatumāsako vā hotu,",
  "tika-vin09t16:126_11": "yo yo yattha yattha janapade yadā yadā vohāraṁ gacchati, antamaso aṭṭhimayopi cammamayopi",
  "tika-vin09t16:126_12": "rukkhaphalabījamayopi samuṭṭhāpitarūpopi asamuṭṭhāpitarūpopi sabbo idha māsakoti",
  "tika-vin09t16:126_13": "veditabbo. Ettha ca yaṁ vattabbaṁ, taṁ rūpiyasikkhāpade vakkhāma.",
  "tika-vin09t16:127_0": "Muttāti hatthikumbhajādikā aṭṭhavidhā muttā. Tathā hi hatthikumbhaṁ varāhadāṭhaṁ,",
  "tika-vin09t16:127_1": "bhujaṅgasīsaṁ, valāhakaṁ, veḷu, macchasiro, saṅkho, sippīti aṭṭha muttāyoniyo. Tattha",
  "tika-vin09t16:127_2": "yā macchasaṅkhasippijātā, sā sāmuddikā, bhujaṅgajāpi kāci sāmuddikā hoti. Itarā asāmuddikā.",
  "tika-vin09t16:127_3": "Yasmā pana bahulaṁ sāmuddikāva muttā loke dissanti, tatthāpi sippijāva, itarā kadāci.",
  "tika-vin09t16:127_4": "Tasmā sammohavinodaniyaṁ ‘‘muttāti sāmuddikamuttā’’ti (vibha. aṭṭha. 172) vuttaṁ.",
  "tika-vin09t16:127_5": "Maṇīti ṭhapetvā veḷuriyādike antamaso jātiphalikaṁ upādāya sabbopi nīlapītādivaṇṇabhedo",
  "tika-vin09t16:127_6": "maṇīti veditabbo, pacitvā kato pana kācamaṇiyeveko pattādibhaṇḍamūlatthaṁ sampaṭicchituṁ",
  "tika-vin09t16:127_7": "vaṭṭati. Veḷuriyo nāma vaṁsavaṇṇamaṇi. Saṅkhoti dhamanasaṅkho dhotaviddho ratanamisso,",
  "tika-vin09t16:127_8": "pānīyasaṅkho pana ratanāmissakato, so ca añjanādibhesajjatthāya, bhaṇḍamūlatthāya",
  "tika-vin09t16:127_9": "ca sampaṭicchituṁ vaṭṭati. Silāti dhotaviddhā ratanasaṁyuttā muggavaṇṇā silā. Ratanena",
  "tika-vin09t16:127_10": "pana amissā satthakanisānādiatthāya paṭiggaṇhituṁ vaṭṭati. Ettha ca ‘‘ratanasaṁyuttāti",
  "tika-vin09t16:127_11": "suvaṇṇena saddhiṁ yojetvā pacitvā katā’’ti vadanti. Pavāḷanti dhotampi adhotampi",
  "tika-vin09t16:127_12": "sabbaṁ pavāḷaṁ. Lohitaṅkoti rattamaṇi. Masāragallanti kabaramaṇi. Yaṁ ‘‘marakata’’ntipi vuccati.",
  "tika-vin09t16:128_0": "Satta dhaññānīti sānulomāni sāliādīni satta dhaññāni. Nīvārādiupadhaññassa pana sāliādimūladhaññantogadhattā",
  "tika-vin09t16:128_1": "‘‘satta dhaññānī’’ti vuttaṁ. Dāsidāsakhettavatthupupphārāmaphalārāmādayoti ettha",
  "tika-vin09t16:128_2": "dāsī nāma antojātadhanakkītakaramarānītappabhedā. Tathā dāso. Khettaṁ nāma yasmiṁ",
  "tika-vin09t16:128_3": "pubbaṇṇaṁ ruhati. Vatthu nāma yasmiṁ aparaṇṇaṁ ruhati. Yattha vā ubhayampi ruhati,",
  "tika-vin09t16:128_4": "taṁ khettaṁ. Tadatthāya akatabhūmibhāgo vatthu. Khettavatthusīsena cettha vāpitaḷākādīnipi",
  "tika-vin09t16:128_5": "saṅgahitāneva. Vassikādīnaṁ pupphanako pupphārāmo. Ambaphalādīnaṁ phalanako phalārāmo.",
  "tika-vin09t16:128_6": "Na kevalañca attanoyevatthāya sampaṭicchituṁ na vaṭṭati, sacepi koci jātarūparajataṁ",
  "tika-vin09t16:128_7": "ānetvā ‘‘idaṁ saṅghassa dammi, ārāmaṁ vā karotha, cetiyaṁ vā bhojanasālādīnaṁ vā",
  "tika-vin09t16:128_8": "aññatara’’nti vadati, idampi sampaṭicchituṁ na vaṭṭati. ‘‘Yassa kassaci hi aññassa",
  "tika-vin09t16:128_9": "atthāya sampaṭicchantassa dukkaṭaṁ hotī’’ti (pārā. aṭṭha. 2.538-539) mahāpaccariyaṁ",
  "tika-vin09t16:128_10": "vuttaṁ. Tenāha ‘‘cetiyasaṅghagaṇapuggalānaṁ vā atthāya sampaṭicchituṁ na vaṭṭantī’’ti.",
  "tika-vin09t16:129_0": "Sace pana saṅghaṁ vā gaṇaṁ vā puggalaṁ vā anāmasitvā ‘‘idaṁ hiraññasuvaṇṇaṁ cetiyassa",
  "tika-vin09t16:129_1": "dema, vihārassa dema, navakammassa demā’’ti vadanti, paṭikkhipituṁ na vaṭṭati. ‘‘Ime",
  "tika-vin09t16:129_2": "idaṁ bhaṇantī’’ti kappiyakārakānaṁ ācikkhitabbaṁ. ‘‘Cetiyādīnaṁ atthāya tumhe gahetvā",
  "tika-vin09t16:129_3": "ṭhapethā’’ti vutte pana ‘‘amhākaṁ gahetuṁ na vaṭṭatī’’ti paṭikkhipitabbaṁ.",
  "tika-vin09t16:130_0": "Veyyāvaccakaroti kiccakaro. Idha pana sabbo kiccakarova ‘‘veyyāvaccakaro’’ti adhippetoti",
  "tika-vin09t16:130_1": "āha ‘‘kappiyakārako’’ti. Eso khoti ‘‘asukavīthiyaṁ asukaghare asukanāmo’’ti parammukhaṁ",
  "tika-vin09t16:130_2": "vadati. Itarampīti parammukhāniddiṭṭhampi. ‘‘Attho me, āvuso, cīvarenā’’ti etaṁ codanālakkhaṇanidassananti",
  "tika-vin09t16:130_3": "sambandho. Tattha codanālakkhaṇanidassananti vācāya codanālakkhaṇanidassanaṁ. Tenāha",
  "tika-vin09t16:130_4": "‘‘sace hī’’tiādi. Idaṁ vā vacanaṁ vattabbanti sambandho. Etassa vā attho yāya kāyaci",
  "tika-vin09t16:130_5": "bhāsāya vattabboti sambandho. ‘‘Dehi me cīvaraṁ, āhara me cīvaraṁ, parivattehi me",
  "tika-vin09t16:130_6": "cīvaraṁ, cetāpehi me cīvara’’nti etāni pana vacanāni etesaṁ vā attho yāya kāyaci",
  "tika-vin09t16:130_7": "bhāsāya na vattabbo. Tenāha ‘‘dehi me’’tiādi. Sādheyyāti nipphādeyya. Iccetaṁ kusalanti",
  "tika-vin09t16:130_8": "evaṁ yāvatatiyaṁ codanena tassa cīvarassa yadetaṁ abhinipphādanaṁ, etaṁ kusalaṁ sādhu",
  "tika-vin09t16:130_9": "suṭṭhūti attho. Tenāha ‘‘etaṁ sundara’’nti.",
  "tika-vin09t16:131_0": "Chakkhattuṁ paramo paricchedo assāti chakkhattuparamaṁ. Idañhi ‘‘ṭhātabba’’nti imissā",
  "tika-vin09t16:131_1": "kiriyāya visesanaṁ, chakkhattuparamaṁ ṭhānaṁ kātabbanti attho. Tenāha ‘‘bhāvanapuṁsakavacanameta’’nti,",
  "tika-vin09t16:131_2": "etaṁ bhāve ṭhātabbanti vuttadhātvatthamatte sādhetabbe napuṁsakaliṅgavacananti attho.",
  "tika-vin09t16:131_3": "Na nisīditabbanti ‘‘idha, bhante, nisīdathā’’ti vuttepi na nisīditabbaṁ . Na āmisaṁ",
  "tika-vin09t16:131_4": "paṭiggahetabbanti yāgukhajjakādibhedaṁ kiñci āmisaṁ ‘‘gaṇhatha, bhante’’ti yāciyamānenāpi",
  "tika-vin09t16:131_5": "na gaṇhitabbaṁ. Na dhammo bhāsitabboti (pārā. aṭṭha. 2.538-539) ‘‘maṅgalaṁ vā anumodanaṁ",
  "tika-vin09t16:131_6": "vā bhāsathā’’ti yāciyamānenāpi na kiñci bhāsitabbaṁ. Ṭhānaṁ bhañjatīti ṭhitiṁ vināseti.",
  "tika-vin09t16:131_7": "Ṭhatvā cīvaraṁ gahetuṁ āgatena hi taṁ uddissa tuṇhībhūtena ṭhātabbameva, na nisajjādikaṁ",
  "tika-vin09t16:131_8": "kātabbaṁ. Iminā pana taṁ katanti ṭhānaṁ vināsitaṁ hoti. Tenāha ‘‘āgatakāraṇaṁ vināsetī’’ti.",
  "tika-vin09t16:131_9": "‘‘Āgatakāraṇaṁ nāma ṭhānameva, tasmā ‘na kātabba’nti vāritassa katattā nisajjādīsu",
  "tika-vin09t16:131_10": "katesu chasu ṭhānesu ekaṁ ṭhānaṁ bhañjatī’’ti (sārattha. ṭī. 2.537-539) ayamettha",
  "tika-vin09t16:131_11": "adhippāyo. Chakkhattuparamaṁ tuṇhībhūtena uddissa ṭhātabbaṁ. ‘‘Na aññaṁ kiñci kātabba’’nti",
  "tika-vin09t16:131_12": "hi idaṁ ṭhānalakkhaṇaṁ. Tenevāha ‘‘ida’’ntiādi. Tattha idanti ‘‘catukkhattuṁ pañcakkhattuṁ,",
  "tika-vin09t16:131_13": "chakkhattuparamaṁ tuṇhībhūtena uddissa ṭhātabba’’nti vacanaṁ. Ettha ca ‘‘nisīdanādimhi",
  "tika-vin09t16:131_14": "kate puna cīvaraṁ gahetuṁ na labhatī’’ti keci. ‘‘Dve ṭhānāni parihāyantī’’ti aññe.",
  "tika-vin09t16:131_15": "‘‘Ekaṁ ṭhānaṁ parihāyatī’’ti apare. Ubhayaṁ karotīti codetipi tiṭṭhatipi.",
  "tika-vin09t16:132": "‘‘Tatra tatra ṭhāne tiṭṭhatī’’ti idaṁ codakassa ṭhitaṭṭhitaṭṭhānato apakkamma tatra tatra cīvaraṁ uddissa ṭhānaṁyeva sandhāya vuttaṁ. Etthāti etesu dvīsu codanāṭṭhānesu.",
  "tika-vin09t16:133_0": "Kiṁ pana sabbakappiyakārakesu (pārā. aṭṭha. 2.538-539; vi. saṅga. aṭṭha. 65) evaṁ",
  "tika-vin09t16:133_1": "paṭipajjitabbanti? Na paṭipajjitabbaṁ. Ayañhi kappiyakārako nāma saṅkhepato duvidho",
  "tika-vin09t16:133_2": "niddiṭṭho ca aniddiṭṭho ca. Tattha ca niddiṭṭho duvidho bhikkhunā niddiṭṭho, dūtena",
  "tika-vin09t16:133_3": "niddiṭṭhoti. Aniddiṭṭhopi duvidho mukhavevaṭikakappiyakārako, parammukhakappiyakārakoti.",
  "tika-vin09t16:133_4": "Tesu bhikkhunā niddiṭṭho sammukhāsammukhavasena catubbidho hoti, tathā dūtena niddiṭṭhopi.",
  "tika-vin09t16:134_0": "Kathaṁ? Idhekacco bhikkhussa cīvaratthāya dūtena akappiyavatthuṁ pahiṇati, dūto ca",
  "tika-vin09t16:134_1": "taṁ bhikkhuṁ upasaṅkamitvā ‘‘idaṁ, bhante, itthannāmena tumhākaṁ cīvaratthāya pahitaṁ,",
  "tika-vin09t16:134_2": "gaṇhatha na’’nti vadati. Bhikkhu ‘‘idaṁ na kappatī’’ti paṭikkhipati. Dūto ‘‘atthi",
  "tika-vin09t16:134_3": "pana te, bhante, veyyāvaccakaro’’ti pucchati, puññatthikehi ca upāsakehi ‘‘bhikkhūnaṁ",
  "tika-vin09t16:134_4": "veyyāvaccaṁ karothā’’ti āṇattā vā bhikkhūnaṁ vā sandiṭṭhā sambhattā keci veyyāvaccakarā",
  "tika-vin09t16:134_5": "honti, tesaṁ aññataro tasmiṁ khaṇe bhikkhussa santike nisinno hoti, bhikkhu taṁ niddisati",
  "tika-vin09t16:134_6": "‘‘ayaṁ bhikkhūnaṁ veyyāvaccakaro’’ti . Dūto tassa hatthe akappiyavatthuṁ datvā ‘‘therassa",
  "tika-vin09t16:134_7": "cīvaraṁ kiṇitvā dehī’’ti gacchati, ayaṁ bhikkhunā sammukhāniddiṭṭho.",
  "tika-vin09t16:135_0": "No ce bhikkhussa (pārā. aṭṭha. 2.537; vi. saṅga. aṭṭha. 65) santike nisinno hoti,",
  "tika-vin09t16:135_1": "apica kho bhikkhu niddisati ‘‘asukasmiṁ nāma gāme itthannāmo bhikkhūnaṁ veyyāvaccakaro’’ti.",
  "tika-vin09t16:135_2": "So gantvā tassa hatthe akappiyavatthuṁ datvā ‘‘therassa cīvaraṁ kiṇitvā dadeyyāsī’’ti",
  "tika-vin09t16:135_3": "āgantvā bhikkhussa ārocetvā gacchati, ayameko bhikkhunā asammukhāniddiṭṭho.",
  "tika-vin09t16:136_0": "Na heva kho so dūto attanā āgantvā āroceti, apica kho aññaṁ pahiṇati ‘‘dinnaṁ mayā,",
  "tika-vin09t16:136_1": "bhante, tassa hatthe cīvaracetāpannaṁ, cīvaraṁ gaṇheyyāthā’’ti, ayaṁ dutiyo bhikkhunā asammukhāniddiṭṭho.",
  "tika-vin09t16:137_0": "Na heva kho aññaṁ pahiṇati, apica kho gacchantova bhikkhuṁ vadati ‘‘ahaṁ tassa hatthe",
  "tika-vin09t16:137_1": "cīvaracetāpannaṁ dassāmi, tumhe cīvaraṁ gaṇheyyāthā’’ti, ayaṁ tatiyo bhikkhunā asammukhāniddiṭṭhoti",
  "tika-vin09t16:137_2": "evaṁ eko sammukhāniddiṭṭho tayo asammukhāniddiṭṭhāti ime cattāro bhikkhunā niddiṭṭhaveyyāvaccakarā",
  "tika-vin09t16:137_3": "nāma. Etesu imasmiṁ rājasikkhāpade vuttanayeneva paṭipajjitabbaṁ.",
  "tika-vin09t16:138_0": "Aparo bhikkhu purimanayeneva dūtena pucchito natthitāya vā avicāretukāmatāya vā ‘‘natthamhākaṁ",
  "tika-vin09t16:138_1": "kappiyakārako’’ti vadati, tasmiñca khaṇe koci manusso āgacchati, dūto tassa hatthe",
  "tika-vin09t16:138_2": "akappiyavatthuṁ datvā ‘‘imassa hatthato cīvaraṁ gaṇheyyāthā’’ti vatvā gacchati, ayaṁ",
  "tika-vin09t16:138_3": "dūtena sammukhāniddiṭṭho.",
  "tika-vin09t16:139_0": "Aparo dūto gāmaṁ pavisitvā attanā abhirucitassa kassaci hatthe akappiyavatthuṁ datvā",
  "tika-vin09t16:139_1": "purimanayeneva āgantvā vā āroceti, aññaṁ vā pahiṇati, ‘‘ahaṁ asukassa nāma hatthe",
  "tika-vin09t16:139_2": "cīvaracetāpannaṁ dassāmi, tumhe cīvaraṁ gaṇheyyāthā’’ti vatvā vā gacchati, ayaṁ tatiyo",
  "tika-vin09t16:139_3": "dūtena asammukhāniddiṭṭhoti evaṁ eko sammukhāniddiṭṭho, tayo asammukhāniddiṭṭhāti",
  "tika-vin09t16:139_4": "ime cattāro dūtena niddiṭṭhaveyyāvaccakarā nāma. Etesu meṇḍakasikkhāpade vuttanayeneva paṭipajjitabbaṁ.",
  "tika-vin09t16:140": "Vuttañhetaṁ –",
  "tika-vin09t16:141_0": "‘‘Santi, bhikkhave, manussā saddhā pasannā, te kappiyakārakānaṁ hatthe hiraññaṁ upanikkhipanti",
  "tika-vin09t16:141_1": "‘iminā ayyassa yaṁ kappiyaṁ, taṁ dethā’ti. Anujānāmi, bhikkhave, yaṁ tato kappiyaṁ,",
  "tika-vin09t16:141_2": "taṁ sādituṁ, na tvevāhaṁ, bhikkhave, kenaci pariyāyena jātarūparajataṁ sāditabbaṁ",
  "tika-vin09t16:141_3": "pariyesitabbanti vadāmī’’ti (mahāva. 299).",
  "tika-vin09t16:142_0": "Ettha ca codanāya parimāṇaṁ natthi. Mūlaṁ asādiyantena sahassakkhattumpi codanāya",
  "tika-vin09t16:142_1": "vā ṭhānena vā kappiyabhaṇḍaṁ sādituṁ vaṭṭati. No ce deti, aññaṁ kappiyakārakaṁ ṭhapetvāpi",
  "tika-vin09t16:142_2": "āharāpetabbaṁ. Sace icchati, mūlasāmikānampi kathetabbaṁ. No ce icchati, na kathetabbaṁ.",
  "tika-vin09t16:143_0": "Aparo bhikkhu purimanayeneva dūtena pucchito ‘‘natthamhākaṁ kappiyakārako’’ti vadati,",
  "tika-vin09t16:143_1": "tadañño samīpe ṭhito sutvā ‘‘āhara, bho, ahaṁ ayyassa cīvaraṁ cetāpetvā dassāmī’’ti",
  "tika-vin09t16:143_2": "vadati. Dūto ‘‘handa, bho, dadeyyāsī’’ti tassa hatthe datvā bhikkhussa anārocetvāva",
  "tika-vin09t16:143_3": "gacchati, ayaṁ mukhavevaṭikakappiyakārako.",
  "tika-vin09t16:144_0": "Aparo (pārā. aṭṭha. 2.538-539; vi. saṅga. aṭṭha. 65) bhikkhuno upaṭṭhākassa vā aññassa",
  "tika-vin09t16:144_1": "vā hatthe akappiyavatthuṁ datvā ‘‘therassa cīvaraṁ dadeyyāsī’’ti ettova pakkamati,",
  "tika-vin09t16:144_2": "ayaṁ parammukhakappiyakārakoti ime dve aniddiṭṭhakappiyakārakā nāma. Etesu aññātakaappavāritesu",
  "tika-vin09t16:144_3": "viya paṭipajjitabbaṁ.",
  "tika-vin09t16:145_0": "Sace sayameva cīvaraṁ ānetvā denti, gahetabbaṁ. No ce, na kiñci vattabbā. Tenāha",
  "tika-vin09t16:145_1": "‘‘sace’’tiādi. Kappiyakāraketi sammukhāsammukhavasena cattāro kappiyakāraketi attho.",
  "tika-vin09t16:145_2": "‘‘Dāyako sayamevā’’ti iminā bhikkhuṁ paṭikkhipati, na dūtaṁ. Tasmā dūtena niddiṭṭhopi",
  "tika-vin09t16:145_3": "yathāruci codetuṁ vaṭṭati. Mukhaṁ vivaritvā sayameva kappiyakārakattaṁ upagatoti",
  "tika-vin09t16:145_4": "mukhavevaṭikakappiyakārako. Evanti ‘‘eso kho’’tiādinā yathāvuttena ākārena. Dassitā",
  "tika-vin09t16:145_5": "honti saṅkhepatoti adhippāyo.",
  "tika-vin09t16:146_0": "Vuttacodanāṭṭhānaparimāṇatoti vuttacodanāparimāṇato ca vuttaṭṭhānaparimāṇato ca.",
  "tika-vin09t16:146_1": "Santikanti samīpaṁ. Tatthāti ettha kathamayamattho labbhatīti āha ‘‘samīpatthe hi",
  "tika-vin09t16:146_2": "idaṁ bhummavacana’’nti . Idaṁ vuttaṁ hoti – ‘‘gaṅgāyaṁ goyūthāni caranti, kūpe gaggakūla’’ntiādīsu",
  "tika-vin09t16:146_3": "viya yasmā samīpādhāre idaṁ sattamīvibhattivacanaṁ, tasmā ayamattho labbhatīti. Evaṁ",
  "tika-vin09t16:146_4": "akarontoti sāmaṁ vā agacchanto, dūtaṁ vā apāhento.",
  "tika-vin09t16:147_0": "Ajjaṇho, bhante, āgamehīti, bhante, ajja ekadivasaṁ amhākaṁ tiṭṭha, adhivāsehīti",
  "tika-vin09t16:147_1": "attho. Tikapācittiyanti atirekesu codanāṭṭhānesu atirekasaññivematikaūnakasaññīnaṁ",
  "tika-vin09t16:147_2": "vasena tīṇi pācittiyāni. Tikkhattuṁ codanāya chakkhattuṁ ṭhānena, ūnakatikkhattuṁ",
  "tika-vin09t16:147_3": "codanāya ūnakacchakkhattuṁ ṭhānena laddhepi anāpatti. Appitatāti patiṭṭhāpitatā,",
  "tika-vin09t16:147_4": "‘‘saññatto so mayā’’tiādinā (pārā. 538) kathitatāti vuttaṁ hoti.",
  "tika-vin09t16:148": "Rājasikkhāpadavaṇṇanā niṭṭhitā.",
  "tika-vin09t16:149": "Cīvaravaggo paṭhamo.",
  "tika-vin09t16:150": "2. Eḷakalomavaggo",
  "tika-vin09t16:151": "1. Kosiyasikkhāpadavaṇṇanā",
  "tika-vin09t16:152_0": "Kosiyamissakanti ‘‘kosakārakā’’ti laddhavohārānaṁ pāṇakānaṁ kosato nibbattaṁ aṁsu",
  "tika-vin09t16:152_1": "kosiyaṁ, tena missaṁ kosiyamissakaṁ. Tena pana kosiyena appakenāpi missitaṁ kosiyamissakameva,",
  "tika-vin09t16:152_2": "na idaṁ abbohārikanti vattuṁ labbhā. Tenāha ‘‘ekenāpī’’tiādi. Kosiyaṁsunāti kimikosasambhavena",
  "tika-vin09t16:152_3": "aṁsunā. ‘‘Antamaso’’tiādikaṁ pana imassa sikkhāpadassa acittakattā vuttaṁ. Santhataṁ",
  "tika-vin09t16:152_4": "nāma santharitvā kataṁ avāyimaṁ. Tenāha ‘‘same bhūmibhāge’’tiādi. Imasseva vacanassa",
  "tika-vin09t16:152_5": "anusārenāti imasseva paṭhamasanthatassa nissajjanavidhānavacanānusārena. Sabbasanthatanti",
  "tika-vin09t16:152_6": "sabbasanthatanissajjanavidhānaṁ.",
  "tika-vin09t16:153_0": "Aññassatthāya kārāpane dukkaṭattā attano atthāya kārāpanavasena ‘‘sāṇattika’’nti",
  "tika-vin09t16:153_1": "vuttaṁ. Attanā vippakatapariyosāpananayenāti ‘‘attanā vippakataṁ attanā pariyosāpeti,",
  "tika-vin09t16:153_2": "nissaggiyaṁ pācittiyaṁ. Attanā vippakataṁ parehi pariyosāpeti, nissaggiyaṁ pācittiyaṁ.",
  "tika-vin09t16:153_3": "Parehi vippakataṁ attanā pariyosāpeti, nissaggiyaṁ pācittiyaṁ. Parehi vippakataṁ",
  "tika-vin09t16:153_4": "parehi pariyosāpeti, nissaggiyaṁ pācittiya’’nti (pārā. 545) iminā nayena. Vitānādikaraṇeti",
  "tika-vin09t16:153_5": "vitānabhūmattharaṇasāṇipākārabhisibibbohanakaraṇe. Yathā ca vitānādikaraṇe, evaṁ",
  "tika-vin09t16:153_6": "tenākārena paribhogepi anāpatti. ‘‘Avāyima’’nti (pārā. 544) vuttattā vāyitvā karontassāpi anāpatti.",
  "tika-vin09t16:154": "Kosiyasikkhāpadavaṇṇanā niṭṭhitā.",
  "tika-vin09t16:155": "2. Suddhakāḷakasikkhāpadavaṇṇanā",
  "tika-vin09t16:156_0": "Kāḷakānanti sabhāvena vā rajanena vā kāḷakānaṁ. Yathāha ‘‘kāḷakaṁ nāma dve kāḷakāni",
  "tika-vin09t16:156_1": "jātiyā kāḷakaṁ vā rajanakāḷakaṁ vā’’ti. Aññehi amissitānanti aññehi amissitakāḷakānanti",
  "tika-vin09t16:156_2": "attho. ‘‘Yathā paṭhame ‘ekenāpi kosiyaṁsunā’ti (kaṅkhā. aṭṭha. kosiyasikkhāpadavaṇṇanā)",
  "tika-vin09t16:156_3": "vuttaṁ, tathā idhāpi ‘ekenāpi aññena amissetvā’ti avuttattā aññena pana missakabhogepi",
  "tika-vin09t16:156_4": "apaññāyamānarūpakaṁ ce ‘suddhakāḷaka’micceva vuccatī’’ti (vajira. ṭī. pārājika 547) vadanti.",
  "tika-vin09t16:157_0": "Ettha ca ‘‘idaṁ me, bhante, suddhakāḷakānaṁ eḷakalomānaṁ santhata’’ntiādinā (pārā.",
  "tika-vin09t16:157_1": "549) nissajjanavidhānaṁ veditabbaṁ. Sesanti pubbapayogadukkaṭacatukkapācittiyādikaṁ.",
  "tika-vin09t16:157_2": "Aṅgesu pana ‘‘suddhakāḷakabhāvo’’ti ayaṁ viseso.",
  "tika-vin09t16:158": "Suddhakāḷakasikkhāpadavaṇṇanā niṭṭhitā.",
  "tika-vin09t16:159": "3. Dvebhāgasikkhāpadavaṇṇanā",
  "tika-vin09t16:160_0": "Gahetabbāti yathā kāḷakā adhikā na honti, tathā gahetabbā. Ṭhapetvā cettha kāḷakaodāte",
  "tika-vin09t16:160_1": "avasesā gocariyesuyeva saṅgahaṁ gacchantīti (sārattha. ṭī. 2.552) daṭṭhabbaṁ. Ettha",
  "tika-vin09t16:160_2": "ca dve bhāgāti ukkaṭṭhaparicchedo kāḷakānaṁ adhikaggahaṇassa paṭikkhepavasena sikkhāpadassa",
  "tika-vin09t16:160_3": "paññattattā. Tasmā kāḷakānaṁ bhāgadvayato adhikaṁ na vaṭṭati, ūnakaṁ vaṭṭati. Tenāha",
  "tika-vin09t16:160_4": "‘‘ekassāpī’’tiādi. Ekassāpi kāḷakalomassa atirekabhāveti tulāya dhārayitvā ṭhapitesu",
  "tika-vin09t16:160_5": "antamaso vātavegenapi pahitassa ekassāpi kāḷakalomassa adhikabhāve satīti attho.",
  "tika-vin09t16:160_6": "‘‘Tatiyaṁ odātānaṁ, catutthaṁ gocariyāna’’nti idaṁ pana heṭṭhimaparicchedo tesaṁ",
  "tika-vin09t16:160_7": "adhikaggahaṇe paṭikkhepābhāvato. Tasmā tesaṁ vuttappamāṇato adhikampi vaṭṭati.",
  "tika-vin09t16:161_0": "Ettha ca ‘‘idaṁ me, bhante, santhataṁ anādiyitvā dve tule suddhakāḷakānaṁ eḷakalomānaṁ,",
  "tika-vin09t16:161_1": "tulaṁ odātānaṁ, tulaṁ gocariyānaṁ santhataṁ kārāpitaṁ nissaggiya’’nti (pārā. 554)",
  "tika-vin09t16:161_2": "iminā nayena nissajjanavidhānaṁ veditabbaṁ. Ādāya ca vuttaparicchedena anādāya ca",
  "tika-vin09t16:161_3": "karaṇato kiriyākiriyaṁ. Sesanti pubbapayogadukkaṭacatukkapācittiyādikaṁ. Ayaṁ pana",
  "tika-vin09t16:161_4": "viseso – tulaṁ odātānaṁ tulaṁ gocariyānaṁ ādiyitvā karaṇe, bahutaraṁ odātānaṁ bahutaraṁ",
  "tika-vin09t16:161_5": "gocariyānaṁ ādiyitvā karaṇe , suddhaṁ odātānaṁ suddhaṁ gocariyānaṁ ādiyitvā karaṇe ca anāpattīti.",
  "tika-vin09t16:162_0": "Aṅgesu pana paṭhamaṅgaṁ kāḷakānaṁ dvebhāgato atirekabhāvoti daṭṭhabbaṁ. Imāni tīṇi",
  "tika-vin09t16:162_1": "na kevalaṁ anissaṭṭhāneva paribhuñjituṁ na vaṭṭantīti āha ‘‘imāni panā’’tiādi. ‘‘Paribhuñjituṁ",
  "tika-vin09t16:162_2": "na vaṭṭantī’’ti iminā yadi paribhuñjati, dukkaṭanti dasseti.",
  "tika-vin09t16:163": "Dvebhāgasikkhāpadavaṇṇanā niṭṭhitā.",
  "tika-vin09t16:164": "4. Chabbassasikkhāpadavaṇṇanā",
  "tika-vin09t16:165_0": "Yaṁ santhatasammutiṁ detīti sambandho. Gilānassa bhikkhunoti yassa vinā santhatā",
  "tika-vin09t16:165_1": "na phāsu hoti, na sakkoti ca santhataṁ ādāya pakkamituṁ, evaṁbhūtassa gilānassa bhikkhuno.",
  "tika-vin09t16:165_2": "Santhatasammutiṁ detīti ‘‘suṇātu me, bhante, saṅgho, ayaṁ itthannāmo bhikkhu gilāno",
  "tika-vin09t16:165_3": "na sakkoti santhataṁ ādāya pakkamitu’’ntiādinā (pārā. 560) padabhājane vuttāya ñattidutiyakammavācāya",
  "tika-vin09t16:165_4": "santhatasammutiṁ deti.",
  "tika-vin09t16:166_0": "Sāti santhatasammuti. Vūpasanto vā puna kuppatīti vūpasanto vā so ābādho puna kuppati,",
  "tika-vin09t16:166_1": "anuvassampi kātuṁ vaṭṭati, puna sammutidānakiccaṁ natthīti adhippāyo. Na kevalaṁ",
  "tika-vin09t16:166_2": "tasmiṁyeva roge kuppite, atha kho aññasmiṁ roge kuppitepi gatagataṭṭhāne anuvassaṁ",
  "tika-vin09t16:166_3": "kātuṁ labhati. Teneva hi samantapāsādikāyaṁ ‘‘sace arogo hutvā puna mūlabyādhināva",
  "tika-vin09t16:166_4": "gilāno hoti , soyeva parihāro, natthaññaṁ ‘sammutikicca’nti phussadevatthero āha.",
  "tika-vin09t16:166_5": "Upatissatthero pana so vā byādhi paṭikuppatu, añño vā, sakiṁ ‘gilāno’ti nāmaṁ laddhaṁ",
  "tika-vin09t16:166_6": "laddhameva, puna ‘sammutikiccaṁ natthī’ti āhā’’ti (pārā. aṭṭha. 2.557) upatissattheravādo pacchā vutto.",
  "tika-vin09t16:167_0": "Ettha ca ‘‘idaṁ me, bhante, santhataṁ ūnakachabbassāni kārāpitaṁ aññatra bhikkhusammutiyā",
  "tika-vin09t16:167_1": "nissaggiya’’nti (pārā. 562) iminā nayena nissajjanavidhānaṁ veditabbaṁ. ‘‘Sesaṁ paṭhamasadisamevā’’ti",
  "tika-vin09t16:167_2": "iminā ‘‘attanā kataṁ parehi pariyosāpetī’’tiādikaṁ atidiṭṭhaṁ. Ayaṁ pana viseso –",
  "tika-vin09t16:167_3": "paripuṇṇe chabbasse vā atirekachabbasse vā anāpatti. Aṅgesu ca chabbassānaṁ antobhāvo nānāttaṁ.",
  "tika-vin09t16:168": "Chabbassasikkhāpadavaṇṇanā niṭṭhitā.",
  "tika-vin09t16:169": "5. Nisīdanasikkhāpadavaṇṇanā",
  "tika-vin09t16:170_0": "Nisīdanasanthatanti ‘‘nisīdanaṁ nāma sadasaṁ vuccatī’’ti ettha padabhājaniyaṁ (pārā.",
  "tika-vin09t16:170_1": "568) vuttattā sadasaṁ santhataṁ, ettha ca nisīdanaggahaṇaṁ santhate cīvarasaññānivāraṇatthaṁ,",
  "tika-vin09t16:170_2": "yato te bhikkhū kambalacīvarasaññāya santhataṁ chaḍḍetvā dhutaṅgāni samādiyiṁsu.",
  "tika-vin09t16:170_3": "Sayanāsanappayojanattā santhatassa ‘‘purāṇasanthataṁ nāmā’’tiādi vuttaṁ. Yatthāti",
  "tika-vin09t16:170_4": "yasmiṁ santhate. Vidatthimattanti sugatavidatthimattaṁ. Ukkaṭṭhaparicchedo cāyaṁ",
  "tika-vin09t16:170_5": "‘‘anāpatti alabhanto thokataraṁ ādiyitvā karotī’’ti (pārā. 570) padabhājane vuttattā.",
  "tika-vin09t16:170_6": "Ekadeseti idāni kattabbanavasanthatassa ekappadese. Vijaṭetvāti viddhaṁsetvā. Anādāti",
  "tika-vin09t16:170_7": "ya-kāralopenāyaṁ niddesoti āha ‘‘sati purāṇasanthate aggahetvā’’ti.",
  "tika-vin09t16:171_0": "Ettha ca ‘‘idaṁ me, bhante, nisīdanasanthataṁ anādiyitvā purāṇasanthatassa sāmantā",
  "tika-vin09t16:171_1": "sugatavidatthiṁ kārāpitaṁ nissaggiya’’nti (pārā. 568) iminā nayena nissajjanavidhānaṁ",
  "tika-vin09t16:171_2": "veditabbaṁ. Santhatavissajjanavatthusmiṁ paññattanti bhagavatā santhatāni vippakiṇṇāni",
  "tika-vin09t16:171_3": "disvā ‘‘saddhādeyyavinipātane kāraṇaṁ natthi, paribhogupāyaṁ nesaṁ dassessāmī’’ti",
  "tika-vin09t16:171_4": "(pārā. aṭṭha. 2.566) santhatavissajjanavatthusmiṁ paññattaṁ. Kiriyākiriyattā imassa",
  "tika-vin09t16:171_5": "sikkhāpadassa ‘‘sesaṁ tatiyasadisamevā’’ti vuttaṁ, dvebhāgasikkhāpadasadisamevāti",
  "tika-vin09t16:171_6": "attho. Ayaṁ pana viseso – purāṇasanthatassa sāmantā sugatavidatthiyā ādāya karaṇe,",
  "tika-vin09t16:171_7": "alabhantassa thokataraṁ ādāya karaṇe, sabbathā alabhantassa anādāya karaṇe ca anāpattīti.",
  "tika-vin09t16:171_8": "Aṅgesu panettha paṭhamaṅgapurāṇasanthatassa sāmantā sugatavidatthianādiyanāti daṭṭhabbaṁ.",
  "tika-vin09t16:172": "Nisīdanasikkhāpadavaṇṇanā niṭṭhitā.",
  "tika-vin09t16:173": "6. Eḷakalomasikkhāpadavaṇṇanā",
  "tika-vin09t16:174_0": "Addhānamaggappaṭipannassāti addhānameva maggo addhānamaggo, taṁ paṭipannassāti attho.",
  "tika-vin09t16:174_1": "Tenāha ‘‘addhānasaṅkhāta’’ntiādi. Addhānasaddena visesitattā pana ‘‘dīghamagga’’nti",
  "tika-vin09t16:174_2": "vuttaṁ. Addhānagamanasamayassa vibhaṅge ‘‘addhayojanaṁ gacchissāmīti bhuñjitabba’’ntiādivacanato",
  "tika-vin09t16:174_3": "(pāci. 218) addhayojanampi addhānamaggo hoti. Eḷakalomāni cetāni addhānamaggato aññattha",
  "tika-vin09t16:174_4": "uppannāni paṭiggahetuṁ na vaṭṭanti, yato ‘‘addhānamaggappaṭipannassā’’tiādikaṁ vuttanti",
  "tika-vin09t16:174_5": "anuyogaṁ sandhāyāha ‘‘sabbañceta’’ntiādi. Tattha sabbañcetanti ‘‘bhikkhuno paneva",
  "tika-vin09t16:174_6": "addhānamaggappaṭipannassa eḷakalomāni uppajjeyyu’’ntiādikaṁ etaṁ sabbaṁ. Vatthumattadīpanamevāti",
  "tika-vin09t16:174_7": "‘‘tena kho pana samayena aññatarassa bhikkhuno kosalesu janapade sāvatthiṁ gacchantassa",
  "tika-vin09t16:174_8": "antarāmagge eḷakalomāni uppajjiṁsū’’tiādikassa (pārā. 571) vatthumattassa dīpanameva.",
  "tika-vin09t16:174_9": "Yattha katthacīti addhānato aññatthāpi yattha katthaci ṭhānesu. Sahatthāti karaṇatthe",
  "tika-vin09t16:174_10": "nissakkavacananti āha ‘‘sahatthenā’’ti. Lakkhaṇavacanañcetaṁ, tasmā yena kenaci sarīrāvayavenāti",
  "tika-vin09t16:174_11": "attho daṭṭhabbo. Tenāha ‘‘attanā haritabbānīti attho’’ti. Asante hāraketi ettha padānaṁ",
  "tika-vin09t16:174_12": "antogadhāvadhāraṇato avadhāraṇattho labbhatīti āha ‘‘asanteyevā’’tiādi.",
  "tika-vin09t16:175_0": "Ettha ca ‘‘imāni me, bhante, eḷakalomāni tiyojanaṁ atikkāmitāni nissaggiyānī’’tiādinā",
  "tika-vin09t16:175_1": "(pārā. 573) nissajjanavidhānaṁ veditabbaṁ. Tikapācittiyanti atirekatiyojane atirekatiyojanasaññivematikaūnakasaññīnaṁ",
  "tika-vin09t16:175_2": "vasena tīṇi pācittiyāni. Vāsādhippāyena gantvā tato paraṁ haraṇeti yattha gato, tattha",
  "tika-vin09t16:175_3": "uddesaparipucchādīnaṁ vā paccayādīnaṁ vā alābhena tato paraṁ aññattha haraṇe, tatopi",
  "tika-vin09t16:175_4": "aññatthāti evaṁ yojanasatampi haraṇe anāpatti. Acchinnaṁ vā nissaṭṭhaṁ vāti corehi",
  "tika-vin09t16:175_5": "acchinnaṁ vā vinayakammakataṁ vā. Katabhaṇḍanti kataṁ bhaṇḍaṁ kambalakojavasanthatādi",
  "tika-vin09t16:175_6": "yaṁ kiñci antamaso suttakena baddhamattampi. Tenāha ‘‘antamaso’’tiādi. Yo pana tanukapattatthavikantare",
  "tika-vin09t16:175_7": "(pārā. aṭṭha. 2.575) vā āyogaaṁsabaddhakakāyabandhanādīnaṁ antaresu vā pipphalikādīnaṁ",
  "tika-vin09t16:175_8": "malarakkhaṇatthaṁ sipāṭikāyaṁ vā antamaso vātābādhiko kaṇṇacchiddepi lomāni pakkhipitvā",
  "tika-vin09t16:175_9": "gacchati , āpattiyeva. Suttakena pana bandhitvā pakkhittaṁ katabhaṇḍaṭṭhāne tiṭṭhati,",
  "tika-vin09t16:175_10": "veṇiṁ katvā harati, idaṁ nidhānamukhaṁ nāma, āpattiyeva.",
  "tika-vin09t16:176_0": "Paṭhamappaṭilābhoti attano atthāya eḷakalomānaṁ paṭhamuppatti. Etena acchinnanissaṭṭhappaṭiladdhānaṁ",
  "tika-vin09t16:176_1": "paṭikkhepo. Aññassa ajānantassa yāne pakkhipitvāti (pārā. aṭṭha. 2.572) gacchante",
  "tika-vin09t16:176_2": "rathādike vā hatthipiṭṭhiādīsu vā sāmikassa ajānantasseva ‘‘harissatī’’ti pakkhipitvā.",
  "tika-vin09t16:176_3": "Agacchantepi eseva nayo. Sace pana agacchante rathādimhi vā hatthipiṭṭhiādīsu vā",
  "tika-vin09t16:176_4": "ṭhapetvā ārohitvā sāreti, heṭṭhā vā gacchanto codeti, pakkosanto vā anubandhāpeti,",
  "tika-vin09t16:176_5": "‘‘aññaṁ harāpetī’’ti (pārā. 575) vacanato anāpatti. Ettha ca ‘‘ajānantassa yāne’’ti",
  "tika-vin09t16:176_6": "iminā jānantassa ce yāne pakkhipati, aññaṁ harāpeti nāmāti dasseti. Aharaṇapaccāharaṇanti",
  "tika-vin09t16:176_7": "haraṇapaccāharaṇānamabhāvo.",
  "tika-vin09t16:177": "Eḷakalomasikkhāpadavaṇṇanā niṭṭhitā.",
  "tika-vin09t16:178": "7. Eḷakalomadhovāpanasikkhāpadavaṇṇanā",
  "tika-vin09t16:179_0": "Sakkesūti ‘‘sakyā vata, bho kumārā’’ti (dī. ni. 1.267) udānaṁ paṭicca ‘‘sakyā’’ti",
  "tika-vin09t16:179_1": "laddhanāmānaṁ nivāso ekopi janapado ruḷhisaddena ‘‘sakkā’’ti vuccati, tasmiṁ sakkesu",
  "tika-vin09t16:179_2": "janapade. Chabbaggiyā nāma paṇḍukalohitakādayo chamūlakā, tesaṁ sissā ca.",
  "tika-vin09t16:180": "Eḷakalomadhovāpanasikkhāpadavaṇṇanā niṭṭhitā.",
  "tika-vin09t16:181": "8. Jātarūpasikkhāpadavaṇṇanā",
  "tika-vin09t16:182_0": "Rajatanti na kevalaṁ rūpiyameva idhādhippetaṁ, atha kho yaṁ kiñci vohāragamanīyaṁ",
  "tika-vin09t16:182_1": "kahāpaṇādi ca etaṁ adhippetanti āha ‘‘apicā’’tiādi. Tattha kahāpaṇoti (pārā. aṭṭha.",
  "tika-vin09t16:182_2": "2.583-584) suvaṇṇamayo vā rūpiyamayo vā pākatiko vā. Lohamāsako nāma tambalohādīhi",
  "tika-vin09t16:182_3": "katamāsako. Dārumāsako nāma sāradārunā vā veḷupesikāya vā antamaso tālapaṇṇenapi",
  "tika-vin09t16:182_4": "rūpaṁ chinditvā katamāsako. Jatumāsako nāma lākhāya vā niyyāsena vā rūpaṁ samuṭṭhāpetvā",
  "tika-vin09t16:182_5": "katamāsako. ‘‘Ye vohāraṁ gacchantī’’ti iminā pana padena yo yo yattha yattha janapade",
  "tika-vin09t16:182_6": "yadā yadā vohāraṁ gacchati, antamaso aṭṭhimayopi cammamayopi rukkhaphalabījamayopi",
  "tika-vin09t16:182_7": "samuṭṭhāpitarūpopi asamuṭṭhāpitarūpopi sabbo saṅgahito. Tadevāti jātarūparajatameva.",
  "tika-vin09t16:182_8": "Hiraññaṁ nāma kahāpaṇo.",
  "tika-vin09t16:183_0": "‘‘Sādiyatī’’ti vuttamevatthaṁ vibhāveti ‘‘gaṇhitukāmo hotī’’ti. Na kevalaṁ kāyavācāhi",
  "tika-vin09t16:183_1": "paṭikkhittameva paṭikkhittaṁ hoti, atha kho manasāpi paṭikkhittaṁ paṭikkhittameva",
  "tika-vin09t16:183_2": "hotīti āha ‘‘kāyavācāhī’’tiādi. Sace pana kāyavācāhi appaṭikkhipitvā cittena adhivāseti,",
  "tika-vin09t16:183_3": "kāyavācāhi kattabbassa paṭikkhepassa akaraṇato akiriyasamuṭṭhānaṁ kāyavacīdvāre āpattiṁ",
  "tika-vin09t16:183_4": "āpajjati. Manodvāre pana āpatti nāma natthi.",
  "tika-vin09t16:184_0": "Eko sataṁ (pārā. aṭṭha. 2.583-584) vā sahassaṁ vā pādamūle ṭhapeti ‘‘tuyhidaṁ hotū’’ti,",
  "tika-vin09t16:184_1": "bhikkhu ‘‘nayidaṁ kappatī’’ti paṭikkhipati. Upāsako ‘‘pariccattaṁ mayā tumhāka’’nti",
  "tika-vin09t16:184_2": "gato, añño tattha āgantvā pucchati ‘‘kiṁ, bhante, ida’’nti. Yaṁ tena ca attanā ca",
  "tika-vin09t16:184_3": "vuttaṁ, taṁ ācikkhitabbaṁ. So ce vadati ‘‘gopessāmi, bhante, guttaṭṭhānaṁ dassethā’’ti,",
  "tika-vin09t16:184_4": "sattabhūmikampi pāsādaṁ abhiruhitvā ‘‘idaṁ guttaṭṭhāna’’nti ācikkhitabbaṁ, ‘‘idha",
  "tika-vin09t16:184_5": "nikkhipāhī’’ti na vattabbaṁ. Ettāvatā kappiyañca akappiyañca nissāya ṭhitaṁ hoti,",
  "tika-vin09t16:184_6": "dvāraṁ pidahitvā rakkhantena vasitabbaṁ. Sace kiñci vikkāyikabhaṇḍaṁ pattaṁ vā cīvaraṁ",
  "tika-vin09t16:184_7": "vā āgacchati, ‘‘idaṁ gahessatha, bhante’’ti vutte ‘‘upāsaka, atthi amhākaṁ iminā",
  "tika-vin09t16:184_8": "attho, vatthu ca evarūpaṁ nāma saṁvijjati, kappiyakārako natthī’’ti vattabbaṁ. Sace",
  "tika-vin09t16:184_9": "so vadati ‘‘ahaṁ kappiyakārako bhavissāmi, dvāraṁ vivaritvā dethā’’ti, dvāraṁ vivaritvā",
  "tika-vin09t16:184_10": "‘‘imasmiṁ okāse ṭhapita’’nti vattabbaṁ, ‘‘imaṁ gaṇhā’’ti na vattabbaṁ. Evañca kappiyañca",
  "tika-vin09t16:184_11": "akappiyañca nissāya ṭhitameva hoti. So cetaṁ gahetvā tassa kappiyabhaṇḍaṁ deti, vaṭṭati.",
  "tika-vin09t16:184_12": "Sace adhikaṁ gaṇhāti, ‘‘na mayaṁ tava bhaṇḍaṁ gaṇhāma, nikkhamāhī’’ti vattabbo.",
  "tika-vin09t16:185_0": "Saṅghamajjheyevanissajjitabbanti ettha yasmā rūpiyaṁ nāma akappiyaṁ, tasmā ‘‘nissajjitabbaṁ",
  "tika-vin09t16:185_1": "saṅghassa vā gaṇassa vā puggalassa vā’’ti na vuttaṁ. Yasmā pana taṁ paṭiggahitamattameva,",
  "tika-vin09t16:185_2": "na tena kiñci kappiyabhaṇḍaṁ cetāpitaṁ, tasmā upāyena paribhogadassanatthaṁ ‘‘saṅghamajjheyeva",
  "tika-vin09t16:185_3": "nissajjitabba’’nti vuttaṁ. Ādi-saddena telādīnaṁ gahaṇaṁ. Soti yo gahaṭṭho ‘‘sappi",
  "tika-vin09t16:185_4": "vā telaṁ vā vaṭṭati upāsakā’’tiādinā nayena vutto, so. Aññena labhitvāti bhikkhunā",
  "tika-vin09t16:185_5": "vā ārāmikena vā attano vassaggena labhitvā. Tato nibbattarukkhacchāyāpīti nissaggiyavatthunā",
  "tika-vin09t16:185_6": "āhaṭabījato nibbattarukkhaparicchedena ṭhitacchāyāpi, paricchedātikkantā pana āgantukattā",
  "tika-vin09t16:185_7": "vaṭṭati. No ce chaḍḍetīti atha neva gahetvā gacchati, na chaḍḍeti, ‘‘kiṁ mayhaṁ iminā",
  "tika-vin09t16:185_8": "byāpārenā’’ti yenakāmaṁ pakkamati. Pañcaṅgasamannāgato ‘‘yo na chandāgatiṁ gaccheyya,",
  "tika-vin09t16:185_9": "na dosāgatiṁ gaccheyya, na mohāgatiṁ gaccheyya, na bhayāgatiṁ gaccheyya, chaḍḍitāchaḍḍitañca",
  "tika-vin09t16:185_10": "jāneyyā’’ti (pārā. 584) evaṁ vuttapañcaṅgehi samannāgato. Sammannitabboti ‘‘suṇātu",
  "tika-vin09t16:185_11": "me, bhante, saṅgho, yadi saṅghassa pattakallaṁ, saṅgho itthannāmaṁ bhikkhuṁ rūpiyachaḍḍakaṁ",
  "tika-vin09t16:185_12": "sammanneyyā’’tiādinā padabhājane vuttāya ñattidutiyakammavācāya sammannitabbo.",
  "tika-vin09t16:186_0": "Animittaṁ katvā gūthaṁ viya chaḍḍetabbanti patitaṭṭhānaṁ sallakkhaṇavasena nimittaṁ",
  "tika-vin09t16:186_1": "akatvā gūthaṁ viya chaḍḍetabbaṁ, akkhīni nimīletvāva nadiyā vā papāte vā vanagahane",
  "tika-vin09t16:186_2": "vā gūthaṁ viya anapekkhena patitokāsaṁ asamannāharantena pātetabbanti vuttaṁ hoti.",
  "tika-vin09t16:186_3": "Tenāha ‘‘gūthaṁ viya chaḍḍetabba’’nti. Tikapācittiyanti rūpiyasaññivematikaarūpiyasaññīnaṁ",
  "tika-vin09t16:186_4": "vasena tīṇi pācittiyāni. Arūpiye rūpiyasaññinoti kharapattādīsu suvaṇṇādisaññino.",
  "tika-vin09t16:186_5": "Ratanasikkhāpadanayenāti ‘‘ajjhārāme vā ajjhāvasathe vā’’ti (pāci. 505) ettha vuttavidhinā.",
  "tika-vin09t16:187": "Jātarūpasikkhāpadavaṇṇanā niṭṭhitā.",
  "tika-vin09t16:188": "9. Rūpiyasaṁvohārasikkhāpadavaṇṇanā",
  "tika-vin09t16:189_0": "Katādivasenāti kataakatakatākatavasena. Suvaṇṇādicatubbidhampi nissaggiyavatthu idha",
  "tika-vin09t16:189_1": "rūpiyaggahaṇena gahitanti āha ‘‘jātarūparajataparivattana’’nti. Idañca ukkaṭṭhaparicchedena",
  "tika-vin09t16:189_2": "vuttanti daṭṭhabbaṁ. Tenāha ‘‘purimasikkhāpadena hī’’tiādi. Parivattananti sāditarūpiyassa",
  "tika-vin09t16:189_3": "parivattanaṁ. Purimanayānusārenāti ‘‘ahaṁ, bhante, nānappakārakaṁ rūpiyasaṁvohāraṁ",
  "tika-vin09t16:189_4": "samāpajjiṁ, idaṁ me nissaggiya’’ntiādinā (pārā. 589).",
  "tika-vin09t16:190_0": "Rūpiyasaṁvohāravatthusminti paṭiggahaṇasseva paṭikkhittattā paṭiggahitaparivattane",
  "tika-vin09t16:190_1": "dosaṁ adisvā rūpiyaparivattane. Tassa vāti parivattitassa vā. Dhanassa vāti attano",
  "tika-vin09t16:190_2": "mūladhanassa vā . Attano vā hi arūpiyena parassa rūpiyaṁ cetāpeyya, attano vā rūpiyena",
  "tika-vin09t16:190_3": "parassa arūpiyaṁ, ubhayathāpi rūpiyasaṁvohāro katova hotīti.",
  "tika-vin09t16:191": "Rūpiyasaṁvohārasikkhāpadavaṇṇanā niṭṭhitā.",
  "tika-vin09t16:192": "10. Kayavikkayasikkhāpadavaṇṇanā",
  "tika-vin09t16:193_0": "Rūpiyasaṁvohārassa pana heṭṭhāsikkhāpadena gahitattā kappiyabhaṇḍānamevettha gahaṇanti",
  "tika-vin09t16:193_1": "āha ‘‘cīvarādīna’’ntiādi. Tattha cīvarādīnaṁ kappiyabhaṇḍānanti antamaso dasikasuttaṁ",
  "tika-vin09t16:193_2": "upādāya cīvarapiṇḍapātasenāsanagilānapaccayānaṁ yesaṁ kesañci kappiyabhaṇḍānaṁ. Kayaṁ",
  "tika-vin09t16:193_3": "nāma parabhaṇḍassa gahaṇaṁ. Vikkayaṁ nāma attano bhaṇḍassa dānaṁ. Tenāha ‘‘iminā",
  "tika-vin09t16:193_4": "imaṁ dehī’’tiādi. Parassāti ṭhapetvā pañca sahadhammike aññassa. Ettha ca ‘‘ahaṁ,",
  "tika-vin09t16:193_5": "bhante, nānappakārakaṁ kayavikkayaṁ samāpajjiṁ, idaṁ me nissaggiyaṁ, imāhaṁ saṅghassa",
  "tika-vin09t16:193_6": "nissajjāmī’’tiādinā (pārā. 595) nayena nissajjitabbaṁ. Tenāha ‘‘vuttalakkhaṇavasenā’’tiādi.",
  "tika-vin09t16:193_7": "Nanu cettha cīvaradhovane vā kesacchedane vā bhūmisodhanādinavakamme vā parabhaṇḍaṁ",
  "tika-vin09t16:193_8": "attano hatthagataṁ nissajjitabbaṁ nāma natthi, tattha kiṁ kātabbanti āha ‘‘asante",
  "tika-vin09t16:193_9": "pācittiyaṁ desetabbamevā’’ti. Yathā nissaggiyavatthumhi paribhutte vā naṭṭhe vā pācittiyaṁ",
  "tika-vin09t16:193_10": "deseti, evaṁ idhāpi desetabbamevāti adhippāyo.",
  "tika-vin09t16:194_0": "Idaṁamhākaṁ atthīti idaṁ paṭiggahitaṁ telaṁ vā sappi vā amhākaṁ saṁvijjati. Amhākañca",
  "tika-vin09t16:194_1": "iminā ca iminā ca atthoti amhākañca tadaññena iminā ca iminā ca appaṭiggahitakena",
  "tika-vin09t16:194_2": "attho. ‘‘Rūpiyasaṁvohāre vuttanayamevā’’ti iminā ‘‘tikapācittiyaṁ akayavikkaye kayavikkayasaññino",
  "tika-vin09t16:194_3": "ca vematikassa ca dukkaṭa’’nti imaṁ nayamatidisati.",
  "tika-vin09t16:195": "Kayavikkayasikkhāpadavaṇṇanā niṭṭhitā.",
  "tika-vin09t16:196": "Eḷakalomavaggo dutiyo.",
  "tika-vin09t16:197": "3. Pattavaggo",
  "tika-vin09t16:198": "1. Pattasikkhāpadavaṇṇanā",
  "tika-vin09t16:199_0": "Avikappitoti ‘‘imaṁ pattaṁ tuyhaṁ vikappemī’’tiādinā nayena avikappito. Aḍḍhāḷhakodanaṁ",
  "tika-vin09t16:199_1": "gaṇhātīti magadhanāḷiyā dvinnaṁ taṇḍulanāḷīnaṁ odanaṁ gaṇhāti. ‘‘Magadhanāḷi nāma",
  "tika-vin09t16:199_2": "aḍḍhaterasapalā hotī’’ti andhakaṭṭhakathāyaṁ vuttaṁ. ‘‘Sīhaḷadīpe pakatināḷi mahantā,",
  "tika-vin09t16:199_3": "damiḷanāḷi khuddakā, magadhanāḷi pamāṇayuttā, tāya magadhanāḷiyā diyaḍḍhanāḷi ekā",
  "tika-vin09t16:199_4": "sīhaḷanāḷi hotī’’ti (pārā. aṭṭha. 2.602) mahāaṭṭhakathāyaṁ vuttaṁ. Anuttaṇḍulanti",
  "tika-vin09t16:199_5": "pākato ukkantaṁ taṇḍulaṁ uttaṇḍulaṁ, na uttaṇḍulaṁ anuttaṇḍulaṁ. Sabbasambhārasaṅkhatoti",
  "tika-vin09t16:199_6": "jīrakādisabbasambhārehi saṅkhato. Ālopassa catutthabhāgappamāṇaṁ byañjanaṁ ālopassa anurūpabyañjanaṁ.",
  "tika-vin09t16:200_0": "Evaṁ ukkaṭṭhapattaṁ dassetvā idāni majjhimomakāni dassetuṁ ‘‘ukkaṭṭhato’’tiādimāha.",
  "tika-vin09t16:200_1": "Tatrāyaṁ nayo – sace nāḷikodanādi sabbampi pakkhittaṁ vuttanayeneva heṭṭhimarājisamaṁ",
  "tika-vin09t16:200_2": "tiṭṭhati, ayaṁ majjhimo nāma patto. Sace taṁ rājiṁ atikkamma thūpīkataṁ tiṭṭhati,",
  "tika-vin09t16:200_3": "ayaṁ majjhimomako nāma patto. Sace taṁ rājiṁ na sampāpuṇāti, antogadhameva hoti,",
  "tika-vin09t16:200_4": "ayaṁ majjhimukkaṭṭho nāma patto. Sace pattodanādi sabbampi pakkhittaṁ heṭṭhimarājisamaṁ",
  "tika-vin09t16:200_5": "tiṭṭhati, ayaṁ omako nāma patto. Sace taṁ rājiṁ atikkamma thūpīkataṁ tiṭṭhati, ayaṁ",
  "tika-vin09t16:200_6": "omakomako nāma patto. Sace taṁ rājiṁ na sampāpuṇāti, antogadhameva hoti, ayaṁ omakukkaṭṭho",
  "tika-vin09t16:200_7": "nāma pattoti. Tenāha ‘‘tesampi vuttanayeneva bhedo veditabbo’’ti.",
  "tika-vin09t16:201_0": "Idāni tesu adhiṭṭhānavikappanānadhiṭṭhānāvikappanupage dassetuṁ ‘‘iccetesū’’tiādimāha.",
  "tika-vin09t16:201_1": "Tattha ukkaṭṭhukkaṭṭhoti ukkaṭṭhato ukkaṭṭho. Tato hi so ‘‘apatto’’ti vutto. Omakomakoti",
  "tika-vin09t16:201_2": "omakato omako. Tato hi so ‘‘apatto’’ti vutto. Ete pana bhājanaparibhogena paribhuñjitabbā,",
  "tika-vin09t16:201_3": "na adhiṭṭhānupagā na vikappanupagā, itare pana satta adhiṭṭhahitvā vā vikappetvā",
  "tika-vin09t16:201_4": "vā paribhuñjitabbā. Tenāha ‘‘sesā satta pattā pamāṇayuttā nāmā’’ti.",
  "tika-vin09t16:202_0": "Tasmāti yasmā satta pattā pamāṇayuttā, tasmā. Samaṇasāruppena pakkanti ettha ayopatto",
  "tika-vin09t16:202_1": "pañcahi pākehi (pārā. aṭṭha. 2.608) pakko samaṇasāruppena pakko hoti, mattikāpatto",
  "tika-vin09t16:202_2": "dvīhi pākehi. Sace eko pāko ūno hoti, na adhiṭṭhānupago. Yathā ca samaṇasāruppena",
  "tika-vin09t16:202_3": "pakkoyeva adhiṭṭhānupago, tathā ubhopi yaṁ mūlaṁ dātabbaṁ, tasmiṁ dinneyeva adhiṭṭhānupagā.",
  "tika-vin09t16:202_4": "Yadi pana appakampi adinnaṁ hoti, na adhiṭṭhānupagā. Tenāha ‘‘sace panā’’tiādi. ‘‘Kākaṇikamattaṁ",
  "tika-vin09t16:202_5": "nāma diyaḍḍhavīhī’’ti vadanti. Sacepi pattasāmiko vadati ‘‘yadā tumhākaṁ mūlaṁ bhavissati,",
  "tika-vin09t16:202_6": "tadā dassatha, adhiṭṭhahitvā paribhuñjathā’’ti, neva adhiṭṭhānupago hoti. Pākassa",
  "tika-vin09t16:202_7": "hi ūnattā pattasaṅkhaṁ na gacchati. Mūlassa sakalassa vā ekadesassa vā adinnattā",
  "tika-vin09t16:202_8": "sakabhāvaṁ na upeti, aññasseva santako hoti. Tasmā pāke ca mūle ca niṭṭhiteyeva adhiṭṭhānupago",
  "tika-vin09t16:202_9": "hoti. Yo adhiṭṭhānupago, sveva vikappanupago ca. Tenāha ‘‘apaccuddharantenā’’tiādi.",
  "tika-vin09t16:202_10": "Apaccuddharantena vikappetabboti purāṇapattaṁ apaccuddharantena navo patto vikappetabboti",
  "tika-vin09t16:202_11": "attho, ṭhapetabboti adhippāyo. Kaṅgusitthanti sattannaṁ dhaññānaṁ lāmakadhaññasitthanti",
  "tika-vin09t16:202_12": "āha ‘‘kaṅgusitthanikkhamanamattena chiddenā’’ti.",
  "tika-vin09t16:203": "Pattasikkhāpadavaṇṇanā niṭṭhitā.",
  "tika-vin09t16:204": "2. Ūnapañcabandhanasikkhāpadavaṇṇanā",
  "tika-vin09t16:205_0": "Assāti imassa pattassa. Tena ūnapañcabandhanenāti tena ūnapañcabandhanena pattena",
  "tika-vin09t16:205_1": "upalakkhito hutvāti attho. Ūnapañcabandhano hi patto ettha lakkhaṇabhāvena gahito.",
  "tika-vin09t16:205_2": "Tenevāha ‘‘itthambhūtassa lakkhaṇe karaṇavacana’’nti. Tattha itthambhūtassāti kañci",
  "tika-vin09t16:205_3": "pakāraṁ pattassa. Lakkhīyate anenāti lakkhaṇaṁ, tasmiṁ karaṇavacanaṁ, tatiyāvibhattīti",
  "tika-vin09t16:205_4": "attho. ‘‘Pakāro’’ti ca sāmaññassa bhedako viseso vuccati. Tathā hi ūnapañcabandhanena",
  "tika-vin09t16:205_5": "pattenāti ettha bhikkhubhāvasāmaññassa ūnapañcabandhanapattabhāvo pakāro, taṁ bhikkhu",
  "tika-vin09t16:205_6": "āpanno, tassa patto lakkhaṇaṁ. Yadi aparipuṇṇapañcabandhano patto ūnapañcabandhano",
  "tika-vin09t16:205_7": "nāma hoti, atha kasmā imassa padabhājaniyaṁ abandhanopi vuttoti āha ‘‘tatthā’’tiādi.",
  "tika-vin09t16:205_8": "Tattha tatthāti vākyopaññāse. Bandhanokāse sati vā asati vā bandhanavirahito patto",
  "tika-vin09t16:205_9": "abandhano, pañcabandhanānaṁ okāso assāti pañcabandhanokāso. Apattoti patto nāma na",
  "tika-vin09t16:205_10": "hotīti attho, pākatikaṁ kātuṁ asamatthoti vuttaṁ hoti. Idañca aññassa viññāpane kāraṇavacanaṁ.",
  "tika-vin09t16:205_11": "Tenāha ‘‘tasmā aññaṁ viññāpetuṁ vaṭṭatī’’ti.",
  "tika-vin09t16:206_0": "Bandhanañca nāmetaṁ yasmā bandhanokāse sati hoti, asati na hoti, tasmā tassa lakkhaṇaṁ,",
  "tika-vin09t16:206_1": "bandhanavidhiñca dassetuṁ ‘‘yasmiṁ panā’’tiādi vuttaṁ. Mukhavaṭṭisamīpe pana pattavedhakena",
  "tika-vin09t16:206_2": "vijjhiyamāne kapālassa bahalattā bhijjati, tasmā heṭṭhā vijjhitabbo. Tenāha ‘‘heṭṭhimapariyante’’tiādi.",
  "tika-vin09t16:206_3": "Sukhumaṁ vā chiddaṁ katvā bandhitabboti sukhume chidde tipupaṭṭādīhi payojanaṁ natthi,",
  "tika-vin09t16:206_4": "suttaṁ pakkhipitvāva adhiṭṭhātabboti adhippāyo. Na kevalaṁ tipusuttakādināva bandhitabboti",
  "tika-vin09t16:206_5": "āha ‘‘phāṇita’’ntiādi. Phāṇitaṁ jhāpetvā pāsāṇacuṇṇenāti pāsāṇacuṇṇena saddhiṁ phāṇitaṁ",
  "tika-vin09t16:206_6": "pacitvā tathāpakkena pāsāṇacuṇṇenāti attho. Nissajjitabboti ‘‘ayaṁ me, bhante, patto",
  "tika-vin09t16:206_7": "ūnapañcabandhanena pattena cetāpito nissaggiyo, imāhaṁ saṅghassa nissajjāmī’’ti (pārā.",
  "tika-vin09t16:206_8": "613) nissajjitabbo. Tenāha ‘‘nissajjantenā’’tiādi. Sammatenāti –",
  "tika-vin09t16:207_0": "‘‘Suṇātu me, bhante, saṅgho, yadi saṅghassa pattakallaṁ, saṅgho itthannāmaṁ bhikkhuṁ",
  "tika-vin09t16:207_1": "pattaggāhāpakaṁ sammanneyya, esā ñatti . Suṇātu me, bhante, saṅgho, saṅgho itthannāmaṁ",
  "tika-vin09t16:207_2": "bhikkhuṁ pattaggāhāpakaṁ sammannati, yassāyasmato khamati itthannāmassa bhikkhuno",
  "tika-vin09t16:207_3": "pattaggāhāpakassa sammuti, so tuṇhassa. Yassa nakkhamati, so bhāseyya. Sammato saṅghena",
  "tika-vin09t16:207_4": "itthannāmo bhikkhu pattaggāhāpako, khamati saṅghassa, tasmā tuṇhī, evametaṁ dhārayāmī’’ti (pārā. 614) –",
  "tika-vin09t16:208_0": "Evaṁ padabhājane vuttāya ñattidutiyakammavācāya sammatena. Pattassa vijjamānaguṇaṁ",
  "tika-vin09t16:208_1": "vatvāti ‘‘ayaṁ, bhante, patto pamāṇayutto sundaro therānurūpo’’tiādinā (pārā. aṭṭha.",
  "tika-vin09t16:208_2": "2.615) vijjamānānisaṁsaṁ vatvā. Pattapariyantoti pariyante ṭhitapatto. Adeseti mañcapīṭhacchattanāgadantakādike",
  "tika-vin09t16:208_3": "adese. Pattassa hi nikkhipanadeso ‘‘anujānāmi, bhikkhave, ādhāraka’’ntiādinā nayena",
  "tika-vin09t16:208_4": "khandhake vuttoyeva. Aparibhogenāti yāgurandhanarajanapacanādinā ayuttaparibhogena.",
  "tika-vin09t16:208_5": "Antarāmagge pana byādhimhi uppanne aññasmiṁ bhājane asati mattikāya limpitvā yāguṁ",
  "tika-vin09t16:208_6": "pacituṁ, udakaṁ vā tāpetuṁ vaṭṭati. Vissajjetīti aññassa deti. Sace pana saddhivihāriko",
  "tika-vin09t16:208_7": "vā antevāsiko vā aññaṁ varapattaṁ ṭhapetvā ‘‘ayaṁ mayhaṁ sāruppo, ayaṁ therassā’’ti",
  "tika-vin09t16:208_8": "gaṇhāti, vaṭṭati. Añño vā taṁ gahetvā attano pattaṁ deti, vaṭṭati. ‘‘Mayhameva pattaṁ",
  "tika-vin09t16:208_9": "āharā’’ti vattabbakiccaṁ natthi.",
  "tika-vin09t16:209_0": "Ñātakappavāriteti ettha saṅghavasena pavāritaṭṭhāne pañcabandhaneneva vaṭṭati, puggalavasena",
  "tika-vin09t16:209_1": "pana pavāritaṭṭhāne ūnapañcabandhanenāpi. Akataviññatti nāma ‘‘vada, bhante, paccayenā’’ti",
  "tika-vin09t16:209_2": "evaṁ akataṭṭhāne viññatti.",
  "tika-vin09t16:210": "Ūnapañcabandhanasikkhāpadavaṇṇanā niṭṭhitā.",
  "tika-vin09t16:211": "3. Bhesajjasikkhāpadavaṇṇanā",
  "tika-vin09t16:212_0": "Uggahetvāti uggahitakaṁ katvā, appaṭiggahitaṁ sayameva gahetvāti attho. Sattāhātikkamepi",
  "tika-vin09t16:212_1": "anāpattikatā cettha anajjhoharaṇīyataṁ āpannattāti veditabbaṁ. Kasmā etena idaṁ dassitaṁ",
  "tika-vin09t16:212_2": "hotīti āha ‘‘tāni hī’’tiādi. Bhisakkassa imāni tena anuññātattāti bhesajjāni, yesaṁ",
  "tika-vin09t16:212_3": "kesañci sappāyānametaṁ adhivacanaṁ. Tenāha ‘‘bhesajjakiccaṁ karontu vā, mā vā, evaṁ",
  "tika-vin09t16:212_4": "laddhavohārānī’’ti. Idāni sattāhakālikaṁ nissaggiyavatthubhūtaṁ sappinavanītaṁ dassetuṁ",
  "tika-vin09t16:212_5": "‘‘sappi nāma gavādīna’’ntiādi vuttaṁ. Ādisaddena ajikādīnaṁ gahaṇaṁ. ‘‘Yesaṁ maṁsaṁ",
  "tika-vin09t16:212_6": "kappatī’’ti iminā pākaṭehi goajikādīhi aññānipi migarohitādīni saṅgaṇhāti. Yesañhi",
  "tika-vin09t16:212_7": "khīraṁ atthi, sappipi tesaṁ atthiyeva. Taṁ pana sulabhaṁ vā hotu, dullabhaṁ vā, asaṁmohatthaṁ",
  "tika-vin09t16:212_8": "vuttaṁ. Makkhikāmadhumevāti khuddakabhamaramadhukarīhi tīhi makkhikāhi kataṁ madhumeva.",
  "tika-vin09t16:212_9": "Ucchurasanti suddhodakasambhinnānaṁ vasena duvidhampi ucchurasaṁ. ‘‘Agilānassa guḷodaka’’nti",
  "tika-vin09t16:212_10": "(mahāva. 284) pana uddissa anuññātattā udakasambhinno agilānassa vaṭṭati. ‘‘Avatthukapakkā",
  "tika-vin09t16:212_11": "vā’’ti iminā savatthukapakkā na vaṭṭatīti dasseti. Mahāpaccariyaṁ pana ‘‘etaṁ savatthukapakkaṁ",
  "tika-vin09t16:212_12": "vaṭṭati, no vaṭṭatīti pucchaṁ katvā ucchuphāṇitaṁ pacchābhattaṁ novaṭṭanakaṁ nāma",
  "tika-vin09t16:212_13": "natthī’’ti vuttaṁ, taṁ yuttanti samantapāsādikāyaṁ (pārā. aṭṭha. 2.623) vuttaṁ. Ucchuvikatīti",
  "tika-vin09t16:212_14": "ucchumhā nibbattā rasalasikādikā. Pakatattānaṁ paṭiniddesattā taṁ-saddassa tena pakatānaṁ",
  "tika-vin09t16:212_15": "bhesajjānaṁ eva gahaṇaṁ, na tesaṁ vatthūnanti āha ‘‘tāni bhesajjānī’’tiādi. Na tesaṁ",
  "tika-vin09t16:212_16": "vatthūnīti tesaṁ sappiādīnaṁ kāraṇāni khīrādīni appaṭiggahetvāti attho.",
  "tika-vin09t16:213_0": "Vasātelanti (pārā. aṭṭha. 2.623) ‘‘anujānāmi, bhikkhave, vasāni bhesajjāni acchavasaṁ",
  "tika-vin09t16:213_1": "macchavasaṁ susukāvasaṁ sūkaravasaṁ gadrabhavasa’’nti (mahāva. 262) evaṁ anuññātavasānaṁ",
  "tika-vin09t16:213_2": "telaṁ. Yānīti yāni bhesajjāni. ‘‘Anujānāmi, bhikkhave, vasāni bhesajjāni acchavasaṁ",
  "tika-vin09t16:213_3": "macchavasaṁ susukāvasaṁ sūkaravasaṁ gadrabhavasaṁ kāle paṭiggahitaṁ kāle nippakkaṁ",
  "tika-vin09t16:213_4": "kāle saṁsaṭṭhaṁ telaparibhogena paribhuñjitu’’nti evaṁ telatthaṁ vasāpaṭiggahaṇassa",
  "tika-vin09t16:213_5": "anuññātattā ‘‘vasātelaṁ panā’’tiādi vuttaṁ. Kāleti purebhattaṁ. Saṁsaṭṭhanti parissāvitaṁ.",
  "tika-vin09t16:213_6": "Tasmāti yasmā anuññātaṁ, tasmā. ‘‘Acchavasa’’nti vacanena ṭhapetvā manussavasaṁ sabbesaṁ",
  "tika-vin09t16:213_7": "akappiyamaṁsānaṁ vasāya anuññātattā ‘‘ṭhapetvā manussavasa’’nti vuttaṁ.",
  "tika-vin09t16:214_0": "Sāmaṁ pacitvāti kāleyeva sāmaṁ pacitvā. Nibbattitatelampīti kāleyeva attanā vivecitatelampi.",
  "tika-vin09t16:214_1": "Tividhampi cetaṁ kāleyeva vaṭṭati. Vuttampi cetaṁ ‘‘kāle ce, bhikkhave, paṭiggahitaṁ",
  "tika-vin09t16:214_2": "kāle nippakkaṁ kāle saṁsaṭṭhaṁ, taṁ ce paribhuñjeyya, anāpattī’’ti. Pacchābhattaṁ",
  "tika-vin09t16:214_3": "pana paṭiggahetuṁ vā kātuṁ vā na vaṭṭatiyeva. Vuttampi cetaṁ ‘‘vikāle ce, bhikkhave,",
  "tika-vin09t16:214_4": "paṭiggahitaṁ vikāle nippakkaṁ vikāle saṁsaṭṭhaṁ, taṁ ce paribhuñjeyya, āpatti tiṇṇaṁ",
  "tika-vin09t16:214_5": "dukkaṭānaṁ. Kāle ce, bhikkhave, paṭiggahitaṁ vikāle nippakkaṁ vikāle saṁsaṭṭhaṁ,",
  "tika-vin09t16:214_6": "taṁ ce paribhuñjeyya, āpatti dvinnaṁ dukkaṭānaṁ. Kāle ce, bhikkhave, paṭiggahitaṁ",
  "tika-vin09t16:214_7": "kāle nippakkaṁ vikāle saṁsaṭṭhaṁ, taṁ ce paribhuñjeyya, āpatti dukkaṭassā’’ti (mahāva.",
  "tika-vin09t16:214_8": "262). ‘‘Sattāhaṁ nirāmisaparibhogena vaṭṭatī’’ti iminā pana ‘‘kāle paṭiggahitaṁ kāle",
  "tika-vin09t16:214_9": "nippakkaṁ kāle saṁsaṭṭhaṁ telaparibhogena paribhuñjitu’’nti idaṁ nirāmisaparibhogaṁ",
  "tika-vin09t16:214_10": "sandhāya vuttanti dasseti.",
  "tika-vin09t16:215_0": "Yaṁ panettha (pārā. aṭṭha. 2.623) sukhumarajasadisaṁ maṁsaṁ vā nhāru vā aṭṭhi vā",
  "tika-vin09t16:215_1": "lohitaṁ vā hoti, taṁ abbohārikaṁ. Sace pana anupasampanno tāya paṭiggahitavasāya",
  "tika-vin09t16:215_2": "telaṁ katvā deti, taṁ kathanti āha ‘‘anupasampannenā’’tiādi. Tadahūti yasmiṁ ahani",
  "tika-vin09t16:215_3": "paṭiggahitaṁ, tadahu. Pacchābhattato paṭṭhāya pana sattāhaṁ nirāmisameva vaṭṭati.",
  "tika-vin09t16:215_4": "Tatrāpi abbohārikaṁ abbohārikameva. Yāvakālikavatthūnaṁ aññesaṁ vatthuṁ pacituṁ na",
  "tika-vin09t16:215_5": "vaṭṭatīti sambandho. Tattha yāvakālikavatthūnanti yāvakālikaṁ vatthu etesanti yāvakālikavatthūni,",
  "tika-vin09t16:215_6": "tesaṁ, yāvakālikavatthumantānanti attho. Aññesanti vasātelato aññesaṁ sappiādīnaṁ.",
  "tika-vin09t16:215_7": "Vatthunti khīrādikaṁ yāvakālikabhūtaṁ vatthuṁ, pacituṁ na vaṭṭatiyeva, sāmaṁpākattāti adhippāyo.",
  "tika-vin09t16:216_0": "Nibbattitasappiṁ vāti yāvakālikavatthuto vivecitasappiṁ vā. Yathā tattha dadhigataṁ",
  "tika-vin09t16:216_1": "vā takkagataṁ vā khayaṁ gamissati, evaṁ jhāpitaṁ vāti attho. Navanītaṁ vāti takkabindūnipi",
  "tika-vin09t16:216_2": "dadhiguḷikāyopi apanetvā sudhotanavanītaṁ pacituṁ vaṭṭati sāmaṁpakkābhāvatoti adhippāyo.",
  "tika-vin09t16:216_3": "Yadi sayaṁpacitasattāhakālikena saddhiṁ āmisaṁ bhuñjati, taṁ āmisaṁ sayaṁpacitasattāhakālikena",
  "tika-vin09t16:216_4": "missitaṁ attano yāvakālikabhāvaṁ sattāhakālikena gaṇhāpeti. Tathā ca yāvakālikaṁ",
  "tika-vin09t16:216_5": "apakkampi sayaṁpakkabhāvaṁ upagacchatīti ‘‘taṁ pana tadahupurebhattampi sāmisaṁ paribhuñjituṁ",
  "tika-vin09t16:216_6": "na vaṭṭatī’’ti vuttaṁ. Yathā sayaṁpakkasattāhakālikaṁ vasātelaṁ, sayaṁbhajjitasāsapādiyāvajīvikavatthūnaṁ",
  "tika-vin09t16:216_7": "telañca sāmisaṁ tadahupurebhattampi na vaṭṭati, tathā navanītasappīti veditabbaṁ. Vuttañca –",
  "tika-vin09t16:217": "‘‘Yāvakālikaādīni , saṁsaṭṭhāni sahattanā;",
  "tika-vin09t16:218": "Gāhāpayanti sabbhāva’’nti ca;",
  "tika-vin09t16:219": "‘‘Teheva bhikkhunā pattaṁ, kappate yāvajīvikaṁ;",
  "tika-vin09t16:220": "Nirāmisaṁva sattāhaṁ, sāmise sāmapākatā’’ti ca.",
  "tika-vin09t16:221_0": "Khīrāditoti ettha ādisaddena tilādīnaṁ gahaṇaṁ. Sāmisānipīti na kevalaṁ nirāmisānevāti",
  "tika-vin09t16:221_1": "attho. Pacchābhattato pana paṭṭhāya na vaṭṭantiyeva. Sattāhātikkamepi anāpatti savatthukānaṁ",
  "tika-vin09t16:221_2": "paṭiggahitattā. ‘‘Tāni paṭiggahetvā’’ti (pārā. 622) hi vuttaṁ. Tenāha ‘‘pacchābhattato",
  "tika-vin09t16:221_3": "paṭṭhāyā’’tiādi. Pacchābhattaṁ paṭiggahitakehi kataṁ pana abbhañjanādīsu upanetabbaṁ,",
  "tika-vin09t16:221_4": "purebhattampi ca uggahitakehi kataṁ. Ubhayesampi sattāhātikkamepi anāpatti. Antosattāheti",
  "tika-vin09t16:221_5": "sattāhabbhantare. Abbhañjanādīnanti ettha ādisaddena muddhanitelaarumakkhanagharadhūpanādīnaṁ",
  "tika-vin09t16:221_6": "gahaṇaṁ. Adhiṭṭhahitvāti ‘‘idāni na mayhaṁ ajjhoharaṇatthāya bhavissati, idaṁ sappi",
  "tika-vin09t16:221_7": "ca telañca vasā ca muddhanitelatthaṁ vā abbhañjanatthaṁ vā bhavissati, madhu arumakkhanatthaṁ",
  "tika-vin09t16:221_8": "vā phāṇitaṁ gharadhūpanatthaṁ vā bhavissatī’’ti evaṁ cittaṁ uppādetvā.",
  "tika-vin09t16:222_0": "Ko panettha yāvakālikayāvajīvikavatthūsu visesoti āha ‘‘yāvajīvikānī’’tiādi. Yāva",
  "tika-vin09t16:222_1": "aruṇassa uggamanā tiṭṭhatīti sattamadivase katatelaṁ sace yāva aruṇuggamanā tiṭṭhatīti",
  "tika-vin09t16:222_2": "attho. Pāḷiyaṁ anāgatasappiādīnanti ettha tāva migarohitādīnaṁ sappi pāḷiyaṁ anāgatasappi,",
  "tika-vin09t16:222_3": "tathā navanītaṁ, nāḷikeranimbakosambakaramandasāsapaādīnaṁ telaṁ pana pāḷiyaṁ anāgatatelaṁ,",
  "tika-vin09t16:222_4": "tathā madhukapupphaphāṇitaṁ pāḷiyaṁ anāgataphāṇitanti veditabbaṁ. Na sabbaṁ madhukapupphaphāṇitaṁ",
  "tika-vin09t16:222_5": "phāṇitagatikanti āha ‘‘sītudakenā’’tiādi. Sītudakena katanti madhukapupphāni sītudake",
  "tika-vin09t16:222_6": "pakkhipitvā amadditvā puppharase udakagate sati taṁ udakaṁ gahetvā pacitvā kataṁ.",
  "tika-vin09t16:222_7": "‘‘Phāṇitagatikamevā’’ti iminā sattāhakālikanti dasseti, na pana nissaggiyavatthunti.",
  "tika-vin09t16:222_8": "Tasmā sattāhaṁ atikkāmayato dukkaṭanti veditabbaṁ. Vuttampi cetaṁ samantapāsādikāyaṁ",
  "tika-vin09t16:222_9": "sītudakena kataṁ madhukapupphaphāṇitaṁ purebhattaṁ sāmisaṁ vaṭṭati , pacchābhattato",
  "tika-vin09t16:222_10": "paṭṭhāya sattāhaṁ nirāmisameva, sattāhātikkame vatthugaṇanāya dukkaṭa’’nti. Sace",
  "tika-vin09t16:222_11": "pana khīraṁ pakkhipitvā kataṁ, yāvakālikaṁ. Khaṇḍasakkharaṁ pana khīrajallikaṁ apanetvā",
  "tika-vin09t16:222_12": "sodhenti, tasmā vaṭṭati, ambajambupanasakadalikhajjuriciñcādīnaṁ sabbesaṁ yāvakālikaphalānaṁ",
  "tika-vin09t16:222_13": "phāṇitaṁ yāvakālikamevāti āha ‘‘ambaphāṇitādīni yāvakālikānī’’ti.",
  "tika-vin09t16:223_0": "Kāyikaparibhogaṁ vaṭṭatīti kāyassa vā kāye aruno vā makkhanaṁ vaṭṭati, ajjhoharituṁ",
  "tika-vin09t16:223_1": "pana na vaṭṭati. Yanti sattāhātikkantaṁ bhesajjaṁ. Nirapekkho pariccajitvāti anapekkho",
  "tika-vin09t16:223_2": "sāmaṇerassa datvā. Tanti evaṁ pariccajitvā puna laddhabhesajjaṁ. Evañhi dinnaṁ bhesajjaṁ",
  "tika-vin09t16:223_3": "sace so sāmaṇero abhisaṅkharitvā vā anabhisaṅkharitvā vā tassa bhikkhuno dadeyya,",
  "tika-vin09t16:223_4": "gahetvā natthukammaṁ vā kātabbaṁ, aññaṁ vā kañci paribhogaṁ. Tenāha ‘‘ajjhoharitumpi",
  "tika-vin09t16:223_5": "vaṭṭatī’’ti. Sace so bālo hoti, dātuṁ na jānāti, aññena bhikkhunā vattabbo ‘‘atthi",
  "tika-vin09t16:223_6": "te, sāmaṇera, bhesajja’’nti, ‘‘āma, bhante, atthī’’ti. ‘‘Āhara, therassa bhesajjaṁ",
  "tika-vin09t16:223_7": "karissāmā’’ti, evampi vaṭṭati. Vatthugaṇanāyāti sappiādivatthugaṇanāya ceva sappipiṇḍādivatthugaṇanāya",
  "tika-vin09t16:223_8": "ca. Missitesu pana ekaṁ nissaggiyaṁ pācittiyaṁ. Ettha ca ‘‘idaṁ me, bhante, bhesajjaṁ",
  "tika-vin09t16:223_9": "sattāhātikkantaṁ nissaggiyaṁ, imāhaṁ saṅghassa nissajjāmī’’ti (pārā. 623) nissajjanavidhānaṁ veditabbaṁ.",
  "tika-vin09t16:224_0": "Sādhāraṇapaññatti. Sattāhaṁ anatikkantepi atikkantasaññino ceva vematikassa ca dukkaṭaṁ.",
  "tika-vin09t16:224_1": "Atikkante anatikkantasaññinopi vematikassapi nissaggiyaṁ pācittiyameva, tathā anadhiṭṭhitāvissajjitānaṭṭhāvinaṭṭhādaḍḍhāviluttesu",
  "tika-vin09t16:224_2": "adhiṭṭhitādisaññino. Antosattāhaṁ adhiṭṭhite, vissajjite, naṭṭhe, vinaṭṭhe, daḍḍhe,",
  "tika-vin09t16:224_3": "acchinne, vissāsena gahite ummattakādīnañca anāpatti. Ācāravipatti. Sappiādīnaṁ attano",
  "tika-vin09t16:224_4": "santakatā, gaṇanupagatā, sattāhātikkamoti imānettha tīṇi aṅgāni. Kathinasamuṭṭhānaṁ,",
  "tika-vin09t16:224_5": "akiriyaṁ, nosaññāvimokkhaṁ, acittakaṁ, paṇṇattivajjaṁ, kāyakammaṁ, vacīkammaṁ, ticittaṁ,",
  "tika-vin09t16:224_6": "tivedanaṁ. Tenāha ‘‘sesaṁ cīvaravaggassa paṭhamasikkhāpade vuttanayeneva veditabba’’nti",
  "tika-vin09t16:224_7": "(kaṅkhā. aṭṭha. kathinasikkhāpadavaṇṇanā).",
  "tika-vin09t16:225": "Bhesajjasikkhāpadavaṇṇanā niṭṭhitā.",
  "tika-vin09t16:226": "4. Vassikasāṭikasikkhāpadavaṇṇanā",
  "tika-vin09t16:227_0": "Pacchimamāsassapaṭhamadivasato paṭṭhāyāti jeṭṭhamūlapuṇṇamāsiyā pacchimapāṭipadadivasato",
  "tika-vin09t16:227_1": "paṭṭhāya. Tāvāti tāva parimāṇe kāle. Jeṭṭhamūlapuṇṇamāsiyā pacchimapāṭipadadivasato",
  "tika-vin09t16:227_2": "paṭṭhāya yāva kattikapuṇṇamā, imasmiṁ pañcamāseti attho. Kālo vassikasāṭikāyātiādināti",
  "tika-vin09t16:227_3": "ettha ādisaddena ‘‘samayo vassikasāṭikāya, aññepi manussā vassikasāṭikacīvaraṁ dentī’’ti",
  "tika-vin09t16:227_4": "(pārā. 628) imesaṁ gahaṇaṁ. Detha me vassikasāṭikacīvarantiādikāyāti ettha ādisaddena",
  "tika-vin09t16:227_5": "pana ‘‘āharatha me vassikasāṭikacīvaraṁ, parivattetha me vassikasāṭikacīvaraṁ, cetāpetha",
  "tika-vin09t16:227_6": "me vassikasāṭikacīvara’’nti imesaṁ gahaṇaṁ. Attano aññātakaappavāritesu tadubhayaṁ",
  "tika-vin09t16:227_7": "karontassa kiṁ hotīti āha ‘‘aññātakaappavāritaṭṭhāne’’tiādi. ‘‘Vattabhede dukkaṭa’’nti",
  "tika-vin09t16:227_8": "idaṁ vassikasāṭikaṁ pubbe adente sandhāya vuttaṁ. Ye pana pubbepi denti, tesu vattabhedo",
  "tika-vin09t16:227_9": "natthi. Vuttañhi samantapāsādikāyaṁ ‘‘ye manussā pubbepi vassikasāṭikacīvaraṁ denti,",
  "tika-vin09t16:227_10": "ime pana sacepi attano aññātakaappavāritā honti, vattabhedo natthi tesu satuppādakaraṇassa",
  "tika-vin09t16:227_11": "anuññātattā’’ti (pārā. aṭṭha. 2.628). Aññātakaviññattisikkhāpadena nissaggiyaṁ pācittiyanti",
  "tika-vin09t16:227_12": "‘‘yo pana bhikkhu aññātakaṁ gahapatiṁ vā gahapatāniṁ vā cīvaraṁ viññāpeyya aññatra",
  "tika-vin09t16:227_13": "samayā, nissaggiyaṁ pācittiya’’nti (pārā. 518) iminā sikkhāpadena nissaggiyaṁ pācittiyaṁ.",
  "tika-vin09t16:227_14": "Idaṁ pana pakatiyā vassikasāṭikadāyakesupi hotiyeva.",
  "tika-vin09t16:228_0": "Gimhānaṁ pacchimaddhamāsassa paṭhamadivasato paṭṭhāyāti ettha jeṭṭhamūlakāḷapakkhūposathassa",
  "tika-vin09t16:228_1": "pacchimapāṭipadadivasato paṭṭhāya yāva āsāḷhipuṇṇamā, ayamaddhamāso gimhānaṁ pacchimaddhamāso",
  "tika-vin09t16:228_2": "nāma, tassa paṭhamadivasato paṭṭhāyāti attho, addhamāsassa paṭhamapāṭipadadivasato",
  "tika-vin09t16:228_3": "paṭṭhāyāti vuttaṁ hoti. Kattikamāsassa pacchimadivaso nāma pacchimakattikamāsassa",
  "tika-vin09t16:228_4": "puṇṇamā. Ettāvatāti ‘‘māso seso gimhānanti bhikkhunā vassikasāṭikacīvaraṁ pariyesitabbaṁ,",
  "tika-vin09t16:228_5": "addhamāso seso gimhānanti katvā nivāsetabba’’nti ettakena gaṇanena. Pariyesanakkhettanti",
  "tika-vin09t16:228_6": "pariyesanassa khettaṁ. Etasmiñhi māse vassikasāṭikaṁ aladdhaṁ pariyesituṁ vaṭṭati.",
  "tika-vin09t16:228_7": "Karaṇanivāsanakkhettampīti karaṇakkhettañceva nivāsanakkhettañca. Pi-saddena pariyesanakkhettaṁ",
  "tika-vin09t16:228_8": "sampiṇḍeti. Etasmiñhi addhamāse pariyesituṁ, kātuṁ, nivāsetuñca vaṭṭati, adhiṭṭhātuṁyeva",
  "tika-vin09t16:228_9": "na vaṭṭati. Yaṁ pana samantapāsādikāyaṁ katthaci potthake ‘‘jeṭṭhamūlapuṇṇamāsiyā",
  "tika-vin09t16:228_10": "pacchimapāṭipadadivasato paṭṭhāya yāva kālapakkhuposatho, ayameko addhamāso pariyesanakkhettañceva",
  "tika-vin09t16:228_11": "karaṇakkhettañca. Etasmiñhi antare vassikasāṭikaṁ aladdhaṁ pariyesituṁ , laddhaṁ",
  "tika-vin09t16:228_12": "kātuñca vaṭṭati, nivāsetuṁ, adhiṭṭhātuñca na vaṭṭatī’’ti (pārā. aṭṭha. 2.628) vacanaṁ",
  "tika-vin09t16:228_13": "dissati, taṁ pamādalikhitaṁ mātikāya virodhatoti daṭṭhabbaṁ. ‘‘Addhamāso seso gimhānanti",
  "tika-vin09t16:228_14": "katvā nivāsetabba’’nti (pārā. 627) hi pāḷi. Sabbampīti pariyesanaṁ, karaṇaṁ, nivāsanaṁ,",
  "tika-vin09t16:228_15": "adhiṭṭhānañcāti sabbampi. Iminā ime cattāro māsā pariyesanakaraṇanivāsanādhiṭṭhānānaṁ",
  "tika-vin09t16:228_16": "catunnampi khettanti dasseti. Etesu hi catūsu māsesu aladdhaṁ pariyesituṁ, laddhaṁ",
  "tika-vin09t16:228_17": "kātuṁ, nivāsetuṁ, adhiṭṭhātuñca vaṭṭati.",
  "tika-vin09t16:229_0": "Vassaṁ ukkaḍḍhīyatīti saṁvaccharaṁ uddhaṁ kaḍḍhīyati vaḍḍhīyati, āruyhatīti attho,",
  "tika-vin09t16:229_1": "vassānassa paṭhamamāsaṁ ukkaḍḍhitvā gimhānaṁ pacchimamāsameva karontīti vuttaṁ hoti.",
  "tika-vin09t16:229_2": "Vassūpanāyikadivase adhiṭṭhātabbāti vassānato pubbeyeva dasāhassa atikkantattā vassūpanāyikadivaseyeva",
  "tika-vin09t16:229_3": "adhiṭṭhātabbā. Tañhi divasaṁ atikkāmetuṁ na vaṭṭati. Antovasse pana laddhā ceva niṭṭhitā",
  "tika-vin09t16:229_4": "ca tasmiṁyeva antovasse laddhadivasato paṭṭhāya dasāhaṁ nātikkāmetabbā, dasāhātikkame",
  "tika-vin09t16:229_5": "niṭṭhitā pana tadaheva adhiṭṭhātabbā. Dasāhe appahonte cīvarakālaṁ nātikkāmetabbā.",
  "tika-vin09t16:229_6": "Ayaṁ tāva katāya parihāro. Akatāya pana ko parihāroti āha ‘‘sace’’tiādi. Ekāhampi",
  "tika-vin09t16:229_7": "na labhati ito aññassa parihārassābhāvatoti adhippāyo.",
  "tika-vin09t16:230_0": "So kuto hotīti āha ‘‘yāva hemantassa paṭhamadivaso’’ti, jeṭṭhamūlapuṇṇamāsito paṭṭhāya",
  "tika-vin09t16:230_1": "yāva kattikapuṇṇamāsiyā pacchimapāṭipadadivaso, tāvāti attho. Etesu sattasu piṭṭhisamayamāsesūti",
  "tika-vin09t16:230_2": "paṭilomakkamena vuttesu kattikapuṇṇamāsiyā pacchimapāṭipadādīsu jeṭṭhamūlapuṇṇamāsāvasānesu",
  "tika-vin09t16:230_3": "etesu sattasu piṭṭhisamayanāmakesu māsesu. Satuppādakaraṇenāti ‘‘kālo vassikasāṭikāyā’’tiādinā",
  "tika-vin09t16:230_4": "nayena satuppādakaraṇena. Viññāpentassāti ‘‘detha me vassikasāṭikacīvara’’ntiādinā",
  "tika-vin09t16:230_5": "(pārā. 628) nayena viññattiṁ karontassa. Tena sikkhāpadena anāpattīti aññātakaviññattisikkhāpadena",
  "tika-vin09t16:230_6": "anāpatti, iminā pana sikkhāpadena āpattiyeva asamayattā. Vuttañhetaṁ bhadantabuddhadattācariyena –",
  "tika-vin09t16:231": "‘‘Katvā pana satuppādaṁ, vassasāṭikacīvaraṁ;",
  "tika-vin09t16:232": "Nipphādentassa bhikkhussa, samaye piṭṭhisammate.",
  "tika-vin09t16:233": "‘‘Hoti nissaggiyāpatti, ñātakāññātakādino;",
  "tika-vin09t16:234": "Tesuyeva ca viññattiṁ, katvā nipphādane tathā’’ti.",
  "tika-vin09t16:235_0": "Ettha ca ‘‘idaṁ me, bhante, vassikasāṭikacīvaraṁ atirekamāse sese gimhāne pariyiṭṭhaṁ",
  "tika-vin09t16:235_1": "atirekaddhamāse sese gimhāne katvā paridahitaṁ nissaggiya’’nti iminā (pārā. 628)",
  "tika-vin09t16:235_2": "nayena nissajjanavidhānaṁ veditabbaṁ.",
  "tika-vin09t16:236_0": "Vassikasāṭikapariyesanavatthusminti paṭikacceva vassikasāṭikapariyesanavatthusmiṁ.",
  "tika-vin09t16:236_1": "Tikapācittiyanti atirekamāsaddhamāsesu atirekasaññivematikaūnakasaññīnaṁ pariyesananivāsanavasena",
  "tika-vin09t16:236_2": "tīṇi pācittiyāni, ekasesaniddeso cāyaṁ, sāmaññaniddeso vā. Ūnakamāsaddhamāsesūti",
  "tika-vin09t16:236_3": "ūnakamāse ceva ūnakaddhamāse ca. Atirekasaññino, vematikassa vā dukkaṭanti ettha",
  "tika-vin09t16:236_4": "‘‘pariyesananivāsanaṁ karontassā’’ti pāṭhaseso. Idaṁ vuttaṁ hoti – ‘‘ūnakamāse sese",
  "tika-vin09t16:236_5": "gimhāne atirekasaññino, vematikassa vā pariyesantassa dukkaṭaṁ, ūnakaddhamāse sese",
  "tika-vin09t16:236_6": "gimhāne ca atirekasaññino, vematikassa vā nivāsentassa dukkaṭa’’nti. ‘‘Tathā’’ti",
  "tika-vin09t16:236_7": "iminā dukkaṭaṁ atidisati, tañca dukkaṭaṁ udakaphusitagaṇanāya akatvā nhānapariyosānavasena",
  "tika-vin09t16:236_8": "payoge payoge kāretabbaṁ, tañca kho vivaṭaṅgaṇe ākāsato patitaudakeneva nhāyantassa,",
  "tika-vin09t16:236_9": "na nhānakoṭṭhakavāpiādīsu ghaṭehi āsittūdakena nhāyantassa. Tenevāha ‘‘satiyā vassikasāṭikāyā’’tiādi.",
  "tika-vin09t16:236_10": "Pokkharaṇiyādīsu pana naggassa nhāyantassa anāpattīti sambandho, pokkharaṇiyādīsu",
  "tika-vin09t16:236_11": "pana satiyāpi vassikasāṭikāya naggassa nhāyantassa natthi dukkaṭāpattīti attho.",
  "tika-vin09t16:237_0": "Evaṁ antarāpattiyā anāpattiṁ dassetvā idāni nissaggiyena anāpattiṁ dassetuṁ ‘‘acchinnacīvarassā’’tiādi",
  "tika-vin09t16:237_1": "vuttaṁ. Tattha acchinnacīvarassāti acchinnasesacīvarassa. Tassāpi asamaye nivāsato",
  "tika-vin09t16:237_2": "anāpatti. Esa nayo naṭṭhacīvarassa vāti etthāpi. Yathā cettha nivāsentānaṁ tesaṁ",
  "tika-vin09t16:237_3": "anāpatti, evaṁ tattha pariyesantānampīti daṭṭhabbaṁ. Ettha pana mahagghavassikasāṭikaṁ",
  "tika-vin09t16:237_4": "ṭhapetvā nhāyantassa corūpaddavo āpadā nāmāti āha ‘‘anivattha’’ntiādi. Āpadāsu vā",
  "tika-vin09t16:237_5": "nivāsayatoti āpadāsu vijjamānāsu asamaye nivāsentassa. Yaṁ pana samantapāsādikāyaṁ",
  "tika-vin09t16:237_6": "‘‘acchinnacīvarassāti etaṁ vassikasāṭikaṁyeva sandhāya vuttaṁ. Tesañhi naggānaṁ kāyovassāpane",
  "tika-vin09t16:237_7": "anāpatti. Ettha ca mahagghavassikasāṭikaṁ nivāsetvā nhāyantassa corūpaddavo āpadā",
  "tika-vin09t16:237_8": "nāmā’’ti acchinnacīvarādino nissaggiyena anāpattiṁ adassetvā naggassa nhāyato dukkaṭeneva",
  "tika-vin09t16:237_9": "anāpattidassanaṁ, taṁ yuttaṁ viya na dissati. Sabbasikkhāpadesu hi mūlāpattiyā eva",
  "tika-vin09t16:237_10": "āpattippasaṅge anāpattidassanatthaṁ anāpattivāro ārabhīyati, na antarāpattiyāti,",
  "tika-vin09t16:237_11": "tasmā upaparikkhitabbaṁ. Sacīvaratāti antaravāsakauttarāsaṅgehi sacīvaratā.",
  "tika-vin09t16:238": "Vassikasāṭikasikkhāpadavaṇṇanā niṭṭhitā.",
  "tika-vin09t16:239": "5. Cīvaraacchindanasikkhāpadavaṇṇanā",
  "tika-vin09t16:240_0": "‘‘Datvā’’ti yaṁ kiñci paccāsīsamānasseva dānamiha adhippetaṁ, na nissaṭṭhadānanti",
  "tika-vin09t16:240_1": "āha ‘‘veyyāvaccādīnī’’tiādi. Sakasaññāyāti ‘‘saka’’nti saññāya. Iminā pārājikābhāvaṁ",
  "tika-vin09t16:240_2": "dasseti. Cajitvā dinnampi hi sakasaññāya gaṇhato natthi pārājikaṁ. Acchindantassāti",
  "tika-vin09t16:240_3": "ekato abaddhāni, visuṁ ṭhapitāni ca bahūni acchindato, ‘‘saṅghāṭiṁ āhara, uttarāsaṅgaṁ",
  "tika-vin09t16:240_4": "āharā’’ti evaṁ āharāpayato ca. Tenāha ‘‘vatthugaṇanāya āpattiyo’’ti. ‘‘Mayā dinnāni",
  "tika-vin09t16:240_5": "sabbāni āharā’’ti vadatopi ekavacaneneva sambahulā āpattiyo. Ekaṁ cīvaraṁ pana ekābaddhāni",
  "tika-vin09t16:240_6": "ca bahūni acchindato ekā āpatti. ‘‘Acchindā’’ti āṇattiyā dukkaṭanti ‘‘mayā dinnāni",
  "tika-vin09t16:240_7": "sabbāni gaṇhā’’ti āṇattiyā ekaṁ dukkaṭaṁ, acchinnesu pana ekavacaneneva sambahulā",
  "tika-vin09t16:240_8": "pācittiyo. Tenāha ‘‘acchinnesu vatthugaṇanāya āpattiyo’’ti. Acchinnesūti tenāṇattena",
  "tika-vin09t16:240_9": "acchinnesu cīvaresu. Yattha pana potthakesu ‘‘acchinnesu yattakāni āṇattāni, tesaṁ",
  "tika-vin09t16:240_10": "gaṇanāya āpattiyo’’ti pāṭho, tattha yattakāni āṇattānīti yattakāni cīvarāni gaṇhituṁ",
  "tika-vin09t16:240_11": "āṇattānīti attho. Yaṁ pana samantapāsādikāyaṁ ‘‘cīvaraṁ ‘gaṇhā’ti āṇāpeti, ekaṁ dukkaṭaṁ.",
  "tika-vin09t16:240_12": "Āṇatto bahūni gaṇhāti, ekaṁ pācittiya’’nti (pārā. aṭṭha. 2.633) vuttaṁ, taṁ ekābaddhaṁ",
  "tika-vin09t16:240_13": "sandhāya. Evañca katvā samantapāsādikāya saddhiṁ imāya aṭṭhakathāya na koci virodho.",
  "tika-vin09t16:240_14": "Sace pana ‘‘saṅghāṭiṁ gaṇha, uttarāsaṅgaṁ gaṇhā’’ti āṇāpeti, vācāya vācāya dukkaṭaṁ.",
  "tika-vin09t16:240_15": "Acchinnesu vatthugaṇanāya āpattiyo. Ettha ca ‘‘idaṁ me, bhante, cīvaraṁ bhikkhussa",
  "tika-vin09t16:240_16": "sāmaṁ datvā acchinnaṁ nissaggiya’’nti (pārā. 633) iminā nayena nissajjanavidhānaṁ veditabbaṁ.",
  "tika-vin09t16:241_0": "Tikapācittiyanti upasampanne upasampannasaññivematikaanupasampannasaññīnaṁ vasena",
  "tika-vin09t16:241_1": "tīṇi pācittiyāni. Aññaṁ parikkhāranti pattādiṁ aññaṁ parikkhāraṁ, antamaso sūcimpīti",
  "tika-vin09t16:241_2": "attho. Na kevalaṁ anupasampannassa cīvaraṁyeva acchindato dukkaṭanti āha ‘‘anupasampannassa",
  "tika-vin09t16:241_3": "cā’’tiādi. Tattha yaṁ kiñcīti cīvaraṁ vā hotu, pattādi, yaṁ kiñci parikkhāraṁ vā.",
  "tika-vin09t16:241_4": "Tassa vissāsaṁ gaṇhantassāti yassa dinnaṁ, tassa vissāsena gaṇhantassa, tatiyatthe",
  "tika-vin09t16:241_5": "cetaṁ upayogavacanaṁ. Upasampannatāti acchindanasamaye upasampannabhāvo. Kiñcāpi",
  "tika-vin09t16:241_6": "upasampannabhāvo pāḷiyaṁ, mātikaṭṭhakathāyañca dānaggahaṇesu dissati, tathāpi anupasampannakāle",
  "tika-vin09t16:241_7": "cīvaraṁ datvā upasampannakāle acchindantassa āpattito acchindanakāleyeva upasampannatā aṅganti veditabbaṁ.",
  "tika-vin09t16:242": "Cīvaraacchindanasikkhāpadavaṇṇanā niṭṭhitā.",
  "tika-vin09t16:243": "6. Suttaviññattisikkhāpadavaṇṇanā",
  "tika-vin09t16:244_0": "Chabbidhaṁ khomasuttādinti ‘‘suttaṁ nāma cha suttāni khomaṁ kappāsikaṁ koseyyaṁ kambalaṁ",
  "tika-vin09t16:244_1": "sāṇaṁ bhaṅga’’nti (pārā. 638) evaṁ vuttaṁ chabbidhaṁ khomasuttādiṁ. Tattha khomanti",
  "tika-vin09t16:244_2": "(pārā. aṭṭha. 2.636-38) khomavākehi katasuttaṁ. Kappāsikanti kappāsato nibbattaṁ.",
  "tika-vin09t16:244_3": "Koseyyanti kosiyaṁsūhi kantitvā katasuttaṁ. Kambalanti eḷakalomasuttaṁ. Sāṇanti sāṇavākena",
  "tika-vin09t16:244_4": "katasuttaṁ. Bhaṅganti pāṭekkaṁ vākasuttamevāti eke. Pañcahipi missetvā katasuttaṁ",
  "tika-vin09t16:244_5": "pana ‘‘bhaṅga’’nti veditabbaṁ. Tesaṁ anulomanti tesaṁ khomādīnaṁ anulomaṁ dukūlaṁ",
  "tika-vin09t16:244_6": "pattuṇṇaṁ somārapaṭṭaṁ cīnapaṭṭaṁ iddhijaṁ devadinnanti chabbidhaṁ suttaṁ.",
  "tika-vin09t16:245_0": "Turīti vāyanūpakaraṇo eko daṇḍo, vītavītaṭṭhānaṁ yattha saṁharitvā ṭhapenti. Vemanti",
  "tika-vin09t16:245_1": "vāyanūpakaraṇo eko daṇḍo, suttaṁ pavesetvā yena ākoṭento ghanabhāvaṁ sampādenti.",
  "tika-vin09t16:245_2": "Tassa sabbappayogesu dukkaṭanti tantavāyassa ye te turivemasajjanādikā payogā, tesu",
  "tika-vin09t16:245_3": "sabbesu payogesu bhikkhussa dukkaṭaṁ, tassa tantavāyassa payoge payoge bhikkhussa",
  "tika-vin09t16:245_4": "dukkaṭanti vuttaṁ hoti. Turiādīnaṁ abhāve tesaṁ karaṇatthaṁ vāsipharasuādīnaṁ maggananisānarukkhacchedanādisabbappayogepi",
  "tika-vin09t16:245_5": "eseva nayo. Tantūnaṁ attano santakattā vītavītaṭṭhānaṁ paṭiladdhameva hotīti āha",
  "tika-vin09t16:245_6": "‘‘paṭilābhena nissaggiyaṁ hotī’’ti, vikappanupagapacchimacīvarappamāṇe vīte nissaggiyaṁ",
  "tika-vin09t16:245_7": "hotīti vuttaṁ hoti. Teneva vakkhati ‘‘dīghato vidatthimatte, tiriyañca hatthamatte",
  "tika-vin09t16:245_8": "vīte nissaggiyaṁ pācittiya’’nti. Ettha ca ‘‘idaṁ me, bhante, cīvaraṁ sāmaṁ suttaṁ",
  "tika-vin09t16:245_9": "viññāpetvā tantavāyehi vāyāpitaṁ nissaggiya’’nti iminā nayena nissajjanavidhānaṁ veditabbaṁ.",
  "tika-vin09t16:246_0": "Tenevāti viññāpitatantavāyeneva. Evaṁ idha dukkaṭanti idhāpi tantavāyeneva dīghato",
  "tika-vin09t16:246_1": "vidatthimatte, tiriyaṁ hatthamatte vīte dukkaṭanti attho. Akappiyasuttamayeti viññāpitasuttamaye.",
  "tika-vin09t16:246_2": "Itarasminti aviññattisuttamaye paricchede. Tato ce ūnatarāti vuttappamāṇato ce ūnatarā,",
  "tika-vin09t16:246_3": "antamaso (pārā. aṭṭha. 2.636-638) acchimaṇḍalappamāṇāpīti adhippāyo. Kappiyatantavāyenapi",
  "tika-vin09t16:246_4": "akappiyasuttaṁ vāyāpentassa yathā pubbe nissaggiyaṁ, evamidha dukkaṭaṁ. Teneva kappiyañca",
  "tika-vin09t16:246_5": "akappiyañca suttaṁ vāyāpentassa sace pacchimacīvarappamāṇā vā ūnakā vā akappiyasuttaparicchedā",
  "tika-vin09t16:246_6": "honti, tesu paricchedagaṇanāya dukkaṭaṁ. Kappiyasuttaparicchedesu anāpatti. Atha",
  "tika-vin09t16:246_7": "ekantarikena vā suttena, dīghato vā kappiyaṁ tiriyaṁ akappiyaṁ katvā vītaṁ hoti,",
  "tika-vin09t16:246_8": "pamāṇayutte paricchede paricchede dukkaṭaṁ.",
  "tika-vin09t16:247_0": "Yadi pana (pārā. aṭṭha. 2.636-638) dve tantavāyā honti eko kappiyo eko akappiyo,",
  "tika-vin09t16:247_1": "suttañca akappiyaṁ, te ce vārena vinanti, akappiyatantavāyena vīte pamāṇayutte paricchede",
  "tika-vin09t16:247_2": "paricchede pācittiyaṁ, ūnatare dukkaṭaṁ. Itarena vīte ubhayattha dukkaṭaṁ. Sace dvepi",
  "tika-vin09t16:247_3": "vemaṁ gahetvā ekato vinanti, pamāṇayutte paricchede paricchede pācittiyaṁ. Atha suttaṁ",
  "tika-vin09t16:247_4": "kappiyaṁ, cīvarañca kedārabaddhādīhi saparicchedaṁ, akappiyatantavāyena vīte paricchede",
  "tika-vin09t16:247_5": "paricchede dukkaṭaṁ, itarena vīte anāpatti. Sace dvepi ekato vinanti, pamāṇayutte",
  "tika-vin09t16:247_6": "paricchede paricchede dukkaṭaṁ. Atha suttampi kappiyañca akappiyañca, te ce vārena",
  "tika-vin09t16:247_7": "vinanti, akappiyatantavāyena akappiyasuttamayesu pacchimacīvarappamāṇesu paricchedesu",
  "tika-vin09t16:247_8": "vītesu paricchedagaṇanāya pācittiyaṁ, ūnataresu kappiyasuttamayesu ca dukkaṭaṁ. Kappiyatantavāyena",
  "tika-vin09t16:247_9": "akappiyasuttamayesu pamāṇayuttesu vā ūnakesu vā dukkaṭameva, kappiyasuttamayesu anāpatti.",
  "tika-vin09t16:248_0": "Atha ekantarikena vā suttena, dīghato vā akappiyaṁ tiriyaṁ akappiyaṁ katvā vinanti,",
  "tika-vin09t16:248_1": "ubhopi vā te vemaṁ gahetvā ekato vinanti, aparicchede cīvare pamāṇayutte paricchede",
  "tika-vin09t16:248_2": "paricchede dukkaṭaṁ, saparicchede paricchedavasena dukkaṭāni. Tenāha ‘‘eteneva upāyenā’’tiādi.",
  "tika-vin09t16:249_0": "Ettha ca tantavāyo tāva aññātakaappavāritato viññattiyā laddho akappiyo, seso kappiyo.",
  "tika-vin09t16:249_1": "Suttampi sāmaṁ viññāpitaṁ akappiyaṁ, sesaṁ, ñātakādivasena uppannañca kappiyanti",
  "tika-vin09t16:249_2": "veditabbaṁ. Tikapācittiyanti vāyāpite vāyāpitasaññivematikaavāyāpitasaññīnaṁ vasena",
  "tika-vin09t16:249_3": "tīṇi pācittiyāni. Cīvaratthāya viññāpitasuttanti sāmaṁ vā aññena vā cīvaratthāya",
  "tika-vin09t16:249_4": "viññāpitasuttaṁ . Kiñcāpi pāḷiyaṁ ‘‘sāmaṁ suttaṁ viññāpetvā’’ti vuttaṁ, tathāpi idha",
  "tika-vin09t16:249_5": "‘‘cīvaratthāya sāmaṁ viññāpitasutta’’nti avatvā kevalaṁ ‘‘cīvaratthāya viññāpitasutta’’nti",
  "tika-vin09t16:249_6": "aṅgesu vuttattā aññena cīvaratthāya viññāpitasuttampi saṅgahaṁ gacchatīti veditabbaṁ.",
  "tika-vin09t16:249_7": "Akappiyaviññattiyāti ‘‘cīvaraṁ me, āvuso, vāyathā’’ti evaṁbhūtāya akappiyaviññattiyā.",
  "tika-vin09t16:250": "Suttaviññattisikkhāpadavaṇṇanā niṭṭhitā.",
  "tika-vin09t16:251": "7. Mahāpesakārasikkhāpadavaṇṇanā",
  "tika-vin09t16:252_0": "Cīvarasāmikehipubbe appavārito hutvāti ‘‘kīdisena te, bhante, cīvarena attho, kīdisaṁ",
  "tika-vin09t16:252_1": "te cīvaraṁ vāyāpemi, vada, bhante, yadicchasī’’ti cīvarasāmikehi pubbe avutto hutvā.",
  "tika-vin09t16:252_2": "Ettha ca āyatādīhi tīhi suttavaḍḍhanākārena saha vāyanākāraṁ dasseti, suvītādīhi",
  "tika-vin09t16:252_3": "catūhi vāyanākārameva. ‘‘Kiñcimattaṁ anupadajjeyyāmā’’tiādi tassa kattabbākāramattadassanaṁ,",
  "tika-vin09t16:252_4": "na pana aṅgadassanaṁ suttavaḍḍhanavaseneva āpajjitabbattāti āha ‘‘na bhikkhuno piṇḍapātadānamattenā’’tiādi.",
  "tika-vin09t16:252_5": "Ettha ca ‘‘idaṁ me, bhante, cīvaraṁ pubbe appavāritena aññātakassa gahapatikassa",
  "tika-vin09t16:252_6": "tantavāye upasaṅkamitvā cīvare vikappaṁ āpannaṁ nissaggiya’’nti (pārā. 643) iminā",
  "tika-vin09t16:252_7": "nayena nissajjanavidhānaṁ veditabbaṁ. Tikapācittiyanti aññātake aññātakasaññivematikañātakasaññīnaṁ",
  "tika-vin09t16:252_8": "vasena tīṇi pācittiyāni.",
  "tika-vin09t16:253": "Mahāpesakārasikkhāpadavaṇṇanā niṭṭhitā.",
  "tika-vin09t16:254": "8. Accekacīvarasikkhāpadavaṇṇanā",
  "tika-vin09t16:255_0": "Paṭhamapadassāti ‘‘dasāhānāgata’’nti padassa. Purimanayenevāti accantasaṁyogavaseneva.",
  "tika-vin09t16:255_1": "Tāni divasānīti tesu divasesu. Accantamevāti nirantarameva, tesu dasāhesu yattha",
  "tika-vin09t16:255_2": "katthaci divaseti vuttaṁ hoti. Pavāraṇāmāsassāti pubbakattikamāsassa. So hi idha",
  "tika-vin09t16:255_3": "paṭhamapavāraṇāyogato ‘‘pavāraṇāmāso’’ti vutto. Juṇhapakkhapañcamito paṭṭhāyāti sukkapakkhapañcamiṁ",
  "tika-vin09t16:255_4": "ādiṁ katvā. Pavāraṇāmāsassa juṇhapakkhapañcamitoti vā pavāraṇāmāsassa pakāsanato",
  "tika-vin09t16:255_5": "purimassa juṇhapakkhassa pañcamito paṭṭhāyāti attho. Yo panettha ‘‘kāmañcesa (sārattha.",
  "tika-vin09t16:255_6": "ṭī. 2.650) ‘dasāhaparamaṁ atirekacīvaraṁ dhāretabba’nti (pārā. 463) imināva siddho,",
  "tika-vin09t16:255_7": "aṭṭhuppattivasena pana apubbaṁ viya atthaṁ dassetvā sikkhāpadaṁ ṭhapita’’nti pāṭho",
  "tika-vin09t16:255_8": "dissati, so pamādapāṭho ‘‘dasāhānāgata’’nti iminā virodhatoti daṭṭhabbaṁ. Kiñca ‘‘juṇhapakkhapañcamito",
  "tika-vin09t16:255_9": "paṭṭhāyā’’ti vuttattā aṭṭhakathāyeva pubbāparavirodhopi siyā.",
  "tika-vin09t16:256_0": "Accekacīvaranti accāyikacīvaraṁ vuccati, so ca accāyikabhāvo dāyakassa gamikādibhāvenāti",
  "tika-vin09t16:256_1": "dassetuṁ ‘‘gamikagilānagabbhiniabhinavuppannasaddhānaṁ puggalāna’’ntiādi vuttaṁ.",
  "tika-vin09t16:256_2": "Tattha gamiko nāma ‘‘senāya vā gantukāmo hoti, pavāsaṁ vā gantukāmo hotī’’ti (pārā.",
  "tika-vin09t16:256_3": "649) vutto. Aññatarena ‘‘vassāvāsikaṁ dassāmī’’ti evaṁ ārocetvā dinnanti gamikādīnaṁ",
  "tika-vin09t16:256_4": "aññatarena gamanādīhi kāraṇehi dātukāmena dūtaṁ vā pesetvā, sayaṁ vā āgantvā ‘‘vassāvāsikaṁ",
  "tika-vin09t16:256_5": "dassāmī’’ti evaṁ ārocetvā dinnaṁ cīvaraṁ. Ettha ca ‘‘idaṁ me, bhante, accekacīvaraṁ",
  "tika-vin09t16:256_6": "cīvarakālasamayaṁ atikkāmitaṁ nissaggiya’’nti (pārā. 649) iminā nayena nissajjanavidhānaṁ veditabbaṁ.",
  "tika-vin09t16:257_0": "Sesanti ‘‘sādhāraṇapaññattī’’tiādikaṁ. Ayaṁ pana viseso – tattha atirekacīvare atirekacīvarasaññiādino",
  "tika-vin09t16:257_1": "dasāhātikkamo, idha accekacīvare accekacīvarasaññiādino cīvarakālātikkamo. Tathā",
  "tika-vin09t16:257_2": "anaccekacīvare accekacīvarasaññino, vematikassa ca dukkaṭaṁ. Jātippamāṇasampannassa",
  "tika-vin09t16:257_3": "accekacīvarassa attano santakatā, dasāhānāgatāya kattikatemāsikapuṇṇamāya uppannabhāvo,",
  "tika-vin09t16:257_4": "anadhiṭṭhitaavikappitatā, cīvarakālātikkamoti caturaṅgabhāvova ettha viseso.",
  "tika-vin09t16:258": "Accekacīvarasikkhāpadavaṇṇanā niṭṭhitā.",
  "tika-vin09t16:259": "9. Sāsaṅkasikkhāpadavaṇṇanā",
  "tika-vin09t16:260_0": "Upasampajjantiādīsu viyāti ‘‘paṭhamaṁ jhānaṁ upasampajja viharatī’’ti (vibha. 508)",
  "tika-vin09t16:260_1": "imassa vibhaṅge ‘‘upasampajjā’’ti uddharitabbe ‘‘upasampajja’’nti uddhaṭaṁ. Tadiha",
  "tika-vin09t16:260_2": "nidassanaṁ kataṁ. Ādisaddena pana ‘‘anāpucchaṁ vā gaccheyyā’’tiādīnaṁ (pāci. 111,",
  "tika-vin09t16:260_3": "115) saṅgaho daṭṭhabbo. Upagantvāti upasaddassatthamāha. Vasitvāti akkhaṇḍaṁ vasitvā.",
  "tika-vin09t16:260_4": "‘‘Yena yassa hi sambandho, dūraṭṭhampi ca tassa ta’’nti vacanato ‘‘imassa…pe… iminā",
  "tika-vin09t16:260_5": "sambandho’’ti vuttaṁ. Tattha imassāti ‘‘upavassa’’nti padassa. Vinayapariyāyena araññalakkhaṇaṁ",
  "tika-vin09t16:260_6": "adinnādānapārājike āgataṁ. Tattha hi ‘‘gāmā vā araññā vā’’ti anavasesato avahāraṭṭhānapariggahena",
  "tika-vin09t16:260_7": "tadubhayaṁ asaṅkarato dassetuṁ ‘‘ṭhapetvā gāmañcā’’tiādi vuttaṁ. Gāmūpacāro hi loke",
  "tika-vin09t16:260_8": "gāmasaṅkhameva gacchatīti. Idha pana suttantapariyāyena ‘‘pañcadhanusatikaṁ pacchima’’nti",
  "tika-vin09t16:260_9": "(pārā. 654) āgataṁ āraññakaṁ bhikkhuṁ sandhāya. Na hi so vinayapariyāyike araññe",
  "tika-vin09t16:260_10": "vasanto ‘‘āraññako panthasenāsano’’ti (ma. ni. 1.61) sutte vutto, tasmā tattha āgatameva",
  "tika-vin09t16:260_11": "lakkhaṇaṁ gahetabbanti dassento ‘‘sabbapacchimāni āropitena ācariyadhanunā’’tiādimāha.",
  "tika-vin09t16:260_12": "Tattha ‘‘ācariyadhanu nāma pakatihatthena navavidatthipamāṇaṁ. Jiyāya pana āropitāya",
  "tika-vin09t16:260_13": "catuhatthapamāṇa’’nti vadanti. Gāmassāti parikkhittassa gāmassa. Indakhīlatoti ummārato.",
  "tika-vin09t16:260_14": "Parikkhepārahaṭṭhānatoti pariyante ṭhitagharassa upacāre ṭhitassa majjhimassa purisassa",
  "tika-vin09t16:260_15": "paṭhamaleḍḍupātato. Kittakena maggena minitabbanti āha ‘‘sace’’tiādi. Majjhimaṭṭhakathāyaṁ",
  "tika-vin09t16:260_16": "pana ‘‘vihārassāpi gāmasseva upacāraṁ nīharitvā ubhinnaṁ leḍḍupātānaṁ antarā minitabba’’nti",
  "tika-vin09t16:260_17": "vuttaṁ. Corānaṁ niviṭṭhokāsādidassanenāti ārāme, ārāmūpacāre ca corānaṁ niviṭṭhokāsādidassanena",
  "tika-vin09t16:260_18": "kāraṇena. Ādisaddena bhuttokāsaṭṭhitokāsanisinnokāsanipannokāsānaṁ gahaṇaṁ. Corehi",
  "tika-vin09t16:260_19": "manussānaṁ hataviluttākoṭitabhāvadassanatoti ārāme, ārāmūpacāre ca hataviluttākoṭitabhāvadassanato.",
  "tika-vin09t16:261_0": "Antaraghare nikkhipeyyāti antare antare gharāni ettha, etassāti vā antaragharaṁ,",
  "tika-vin09t16:261_1": "gāmo, tasmiṁ ṭhapeyyāti attho. Tenāha ‘‘āraññakassā’’tiādi. Tañcāti nikkhipanañca.",
  "tika-vin09t16:261_2": "‘‘Mahāpavāraṇāya pavārito hotī’’ti idaṁ vassacchedaṁ akatvā vuṭṭhabhāvaṁ dassetuṁ",
  "tika-vin09t16:261_3": "vuttaṁ, na pana pavāraṇāya aṅgabhāvaṁ. Teneva hi byatirekaṁ dassentena samantapāsādikāyaṁ",
  "tika-vin09t16:261_4": "(pārā. aṭṭha. 2.653-654) vuttaṁ ‘‘sace pacchimikāya vā upagato hoti chinnavasso vā,",
  "tika-vin09t16:261_5": "nikkhipituṁ na labhatī’’ti. Kattikamāso nāma pubbakattikamāsassa kāḷapakkhapāṭipadato",
  "tika-vin09t16:261_6": "paṭṭhāya yāva aparakattikapuṇṇamā, tāva ekūnattiṁsa rattindivā. Eva-saddena kattikamāsato",
  "tika-vin09t16:261_7": "paraṁ na labhatīti dasseti. Ūnappamāṇe tāva araññalakkhaṇāyogato na labhatu, kasmā",
  "tika-vin09t16:261_8": "gāvutato atirekappamāṇe na labhatīti āha ‘‘yatrahī’’tiādi. Nimantito pana addhayojanampi",
  "tika-vin09t16:261_9": "yojanampi gantvā vasituṁ pacceti, idamappamāṇaṁ. Sāsaṅkasappaṭibhayameva hotīti sāsaṅkañceva",
  "tika-vin09t16:261_10": "sappaṭibhayañca hoti. Eva-saddena anāsaṅkaappaṭibhayehi aṅgayuttepi senāsane vasanto",
  "tika-vin09t16:261_11": "nikkhipituṁ na labhatīti dasseti. Ettāvatā purimikāya upagantvā akkhaṇḍaṁ katvā vuṭṭhavasso",
  "tika-vin09t16:261_12": "yaṁ gāmaṁ gocaragāmaṁ katvā pañcadhanusatikapacchime āraññakasenāsane viharati, tasmiṁ",
  "tika-vin09t16:261_13": "gāme cīvaraṁ ṭhapetvā sakalakattikamāsaṁ tasmiṁyeva senāsane tena cīvarena vinā vatthuṁ",
  "tika-vin09t16:261_14": "anujānitvā idāni vihārato aññattha vasantassa chārattaṁ vippavāsaṁ anujānanto ‘‘siyā",
  "tika-vin09t16:261_15": "ca tassa bhikkhuno’’tiādimāha. Asamādānacārañhi atthatakathinā eva labhanti, netareti",
  "tika-vin09t16:261_16": "ettha idampi kāraṇaṁ daṭṭhabbaṁ. Tattha chārattaparamaṁ tena bhikkhunā tena cīvarena",
  "tika-vin09t16:261_17": "vippavasitabbanti yo bhikkhu vihāre vasanto tato aññattha gamanakicce sati antaraghare",
  "tika-vin09t16:261_18": "cīvaraṁ nikkhipati, tena bhikkhunā tena cīvarena chārattaparamaṁ vippavasitabbaṁ,",
  "tika-vin09t16:261_19": "cha rattiyo tamhā vihārā aññattha vasitabbāti vuttaṁ hoti. Vuttañhi bhadantena buddhadattācariyena –",
  "tika-vin09t16:262": "‘‘Yaṁ gāmaṁ gocaraṁ katvā, bhikkhu āraññake vase;",
  "tika-vin09t16:263": "Tasmiṁ gāme ṭhapetuṁ taṁ, māsamekaṁ tu vaṭṭati.",
  "tika-vin09t16:264": "‘‘Aññattheva vasantassa, chārattaparamaṁ mataṁ;",
  "tika-vin09t16:265": "Ayamassa adhippāyo, paṭicchanno pakāsito’’ti.",
  "tika-vin09t16:266_0": "Tenevāha ‘‘tato ce uttari vippavaseyyāti chārattato uttari tasmiṁ senāsane sattamaṁ",
  "tika-vin09t16:266_1": "aruṇaṁ uṭṭhāpeyyā’’tiādi. Tathā asakkontenāti gataṭṭhānassa dūratāya senāsanaṁ āgantvā",
  "tika-vin09t16:266_2": "sattamaṁ aruṇaṁ uṭṭhāpetuṁ asakkontena. Evampi asakkontena tatreva ṭhitena paccuddharitabbaṁ",
  "tika-vin09t16:266_3": "‘‘atirekacīvaraṭṭhāne ṭhassatī’’ti. Vasitvāti aruṇaṁ uṭṭhāpetvā. Bhikkhusammuti udositasikkhāpade vuttāva.",
  "tika-vin09t16:267_0": "Sesanti ‘‘aññatra bhikkhusammutiyāti ayamettha anupaññattī’’tiādikaṁ. Tattha hi aṅgesu",
  "tika-vin09t16:267_1": "yaṁ rattivippavāso catutthamaṅgaṁ, taṁ idha chārattato uttari vippavāso hotīti ayameva viseso.",
  "tika-vin09t16:268": "Sāsaṅkasikkhāpadavaṇṇanā niṭṭhitā.",
  "tika-vin09t16:269": "10. Pariṇatasikkhāpadavaṇṇanā",
  "tika-vin09t16:270_0": "Nanu cāyaṁ saṅghassa pariṇato, na pariccatto, atha kathaṁ saṅghasantako hotīti āha",
  "tika-vin09t16:270_1": "‘‘so hī’’tiādi. Tattha soti lābho. Ekena pariyāyenāti pariṇatabhāvasaṅkhātena ekena",
  "tika-vin09t16:270_2": "pariyāyena. ‘‘Labhitabba’’nti iminā lābhasaddassa kammasādhanamāha. Cīvarādivatthunti",
  "tika-vin09t16:270_3": "cīvarapiṇḍapātasenāsanagilānapaccayabhesajjaparikkhāraṁ antamaso cuṇṇapiṇḍampi dantakaṭṭhampi",
  "tika-vin09t16:270_4": "dasikasuttampi. Pariṇatanti saṅghassa ninnaṁ saṅghassa poṇaṁ saṅghassa pabbhāraṁ",
  "tika-vin09t16:270_5": "hutvā ṭhitanti attho. Yena pana kāraṇena so pariṇato hoti, taṁ dassetvā tassa atthaṁ",
  "tika-vin09t16:270_6": "dassetuṁ ‘‘dassāma karissāmā’’tiādi vuttaṁ. Attano pariṇāmentassāti ‘‘idaṁ mayhaṁ",
  "tika-vin09t16:270_7": "dehī’’ti saṅghassa pariṇatabhāvaṁ ñatvā attano pariṇāmetvā gaṇhantassa. Payogeti",
  "tika-vin09t16:270_8": "pariṇāmanappayoge. Ettha ca ‘‘idaṁ me, bhante, jānaṁ saṅghikaṁ lābhaṁ pariṇataṁ attano",
  "tika-vin09t16:270_9": "pariṇāmikaṁ nissaggiya’’nti iminā nayena nissajjanavidhānaṁ veditabbaṁ.",
  "tika-vin09t16:271_0": "Saṅghacetiyapuggalesūti ettha ca antamaso sunakhaṁ upādāya yo koci satto ‘‘puggalo’’ti",
  "tika-vin09t16:271_1": "veditabbo. Aññasaṅghādīnanti aññasaṅghacetiyapuggalānaṁ. Idaṁ vuttaṁ hoti – ‘‘saṅghassa",
  "tika-vin09t16:271_2": "pariṇataṁ aññassa saṅghassa vā cetiyassa vā puggalassa vā, cetiyassa pariṇataṁ aññassa",
  "tika-vin09t16:271_3": "cetiyassa vā saṅghassa vā puggalassa vā, puggalassa pariṇataṁ aññassa puggalassa",
  "tika-vin09t16:271_4": "vā saṅghassa vā cetiyassa vā pariṇāmentassa dukkaṭa’’nti.",
  "tika-vin09t16:272_0": "Idāni anāpattiṁ dassetuṁ ‘‘apariṇatasaññino’’tiādimāha. Pariṇate, apariṇate ca apariṇatasaññino",
  "tika-vin09t16:272_1": "cāti sambandho, pariṇate, apariṇate cāti ubhayatthāpi anāpattīti attho. Vuttañhetaṁ",
  "tika-vin09t16:272_2": "‘‘pariṇate apariṇatasaññī attano pariṇāmeti, anāpatti. Apariṇate apariṇatasaññī anāpattī’’ti",
  "tika-vin09t16:272_3": "(pārā. 660). Deyyadhammoti cattāro paccayā. Ādisaddena ‘‘paṭisaṅkhāraṁ vā labheyya,",
  "tika-vin09t16:272_4": "ciraṭṭhitiko vā assa, yattha vā pana tumhākaṁ cittaṁ pasīdati, tattha dethā’’ti (pārā.",
  "tika-vin09t16:272_5": "661) vacanānaṁ gahaṇaṁ. Sace pana dāyakā ‘‘mayaṁ saṅghabhattaṁ kattukāmā, cetiyapūjaṁ",
  "tika-vin09t16:272_6": "kattukāmā, ekassa bhikkhuno parikkhāraṁ dātukāmā, tumhākaṁ ruciyā dassāma. Bhaṇatha,",
  "tika-vin09t16:272_7": "kattha demā’’ti (pārā. aṭṭha. 2.660) vadanti, evaṁ vutte tena bhikkhunā ‘‘yattha",
  "tika-vin09t16:272_8": "icchatha, tattha dethā’’ti vattabbā.",
  "tika-vin09t16:273": "Pariṇatasikkhāpadavaṇṇanā niṭṭhitā.",
  "tika-vin09t16:274": "Pattavaggo tatiyo.",
  "tika-vin09t16:275": "Iti kaṅkhāvitaraṇiyā pātimokkhavaṇṇanāya",
  "tika-vin09t16:276": "Vinayatthamañjūsāyaṁ līnatthappakāsaniyaṁ",
  "tika-vin09t16:277": "Nissaggiyavaṇṇanā niṭṭhitā."
}