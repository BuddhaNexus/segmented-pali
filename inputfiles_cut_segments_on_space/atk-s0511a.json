{
  "atk-s0511a:6": "Namo tassa bhagavato arahato sammāsambuddhassa",
  "atk-s0511a:7": "Khuddakanikāye",
  "atk-s0511a:8": "Buddhavaṃsa-aṭṭhakathā",
  "atk-s0511a:9": "Ganthārambhakathā",
  "atk-s0511a:10": "Anantañāṇaṃ karuṇālayaṃ layaṃ, malassa buddhaṃ susamāhitaṃ hitaṃ;",
  "atk-s0511a:11": "Namāmi dhammaṃ bhavasaṃvaraṃ varaṃ, guṇākarañceva niraṅgaṇaṃ gaṇaṃ.",
  "atk-s0511a:12": "Paññāya seṭṭho jinasāvakānaṃ, yaṃ dhammasenāpati dhammarājaṃ;",
  "atk-s0511a:13": "Apucchi satthāramapārapāraguṃ, niraṅgaṇaṃ ñātigaṇassa majjhe.",
  "atk-s0511a:14": "Subuddhavaṃsenidha buddhavaṃso, visuddhavaṃsena vināyakena;",
  "atk-s0511a:15": "Hatāvakāsena pakāsito yo, samādhivāsena tathāgatena.",
  "atk-s0511a:16": "Yāvajjakālā avināsayantā, pāḷikkamañceva ca pāḷiyatthaṃ;",
  "atk-s0511a:17": "Kathānusandhiṃ sugatassa puttā, yathāsutaṃyeva samāhariṃsu.",
  "atk-s0511a:18": "Tasseva sambuddhavaranvayassa, sadā janānaṃ savanāmatassa;",
  "atk-s0511a:19": "Pasādapaññājananassa yasmā, saṃvaṇṇanānukkamato pavattā.",
  "atk-s0511a:20": "Sakkaccasaddhammaratena buddhasīhena sīlādiguṇoditena;",
  "atk-s0511a:21": "Āyācitohaṃ sucirampi kālaṃ, tasmāssa saṃvaṇṇanamārabhissaṃ.",
  "atk-s0511a:22": "Sadā janānaṃ kalināsanassa, ciraṭṭhitatthaṃ jinasāsanassa;",
  "atk-s0511a:23": "Mamāpi puññodayavuddhiyatthaṃ, pasādanatthañca mahājanassa.",
  "atk-s0511a:24": "Mahāvihārāgatapāḷimaggasannissitā saṅkaradosahīnā;",
  "atk-s0511a:25": "Samāsatoyaṃ pana buddhavaṃsasaṃvaṇṇanā hessati sārabhūtā.",
  "atk-s0511a:26": "Sotabbarūpaṃ pana buddhavaṃsakathāya aññaṃ idha natthi yasmā;",
  "atk-s0511a:27": "Pasādanaṃ buddhaguṇe ratānaṃ, pavāhanaṃ pāpamahāmalassa.",
  "atk-s0511a:28": "Tasmā hi sakkaccasamādhiyuttā, vihāya vikkhepamanaññacittā;",
  "atk-s0511a:29": "Saṃvaṇṇanaṃ vaṇṇayato suvaṇṇaṃ, nidhāya kaṇṇaṃ madhuraṃ suṇātha.",
  "atk-s0511a:30": "Sabbampi hitvā pana kiccamaññaṃ, sakkacca maccenidha niccakālaṃ;",
  "atk-s0511a:31": "Sotuṃ kathetumpi budhena yuttā, kathā panāyaṃ atidullabhāti.",
  "atk-s0511a:32_0": "Tattha “buddhavaṃsasaṃvaṇṇanā hessati sārabhūtā”ti vuttattā buddhavaṃso tāva vavatthapetabbo.",
  "atk-s0511a:32_1": "Tatridaṃ vavatthānaṃ – ito heṭṭhā kappasatasahassādhikesu catūsu asaṅkhyeyyesu uppannānaṃ",
  "atk-s0511a:32_2": "pañcavīsatiyā buddhānaṃ uppannakappādiparicchedavasena paveṇivitthārakathā “buddhavaṃso nāmā”ti veditabbo.",
  "atk-s0511a:33_0": "Svāyaṃ kappaparicchedo nāmaparicchedo gottaparicchedo jātiparicchedo nagaraparicchedo",
  "atk-s0511a:33_1": "pituparicchedo mātuparicchedo bodhirukkhaparicchedo dhammacakkappavattanaparicchedo",
  "atk-s0511a:33_2": "abhisamayaparicchedo sāvakasannipātaparicchedo aggasāvakaparicchedo upaṭṭhākaparicchedo",
  "atk-s0511a:33_3": "aggasāvikāparicchedo parivārabhikkhuparicchedo raṃsiparicchedo sarīrappamāṇaparicchedo",
  "atk-s0511a:33_4": "bodhisattādhikāraparicchedo byākaraṇaparicchedo bodhisattapadhānaparicchedo āyuparicchedo",
  "atk-s0511a:33_5": "parinibbānaparicchedoti imehi pāḷiyā āgatehi bāvīsatiyā paricchedehi paricchinno vavatthito.",
  "atk-s0511a:34_0": "Pāḷianāruḷho pana sambahulavāropettha ānetabbo. So agāravāsaparicchedo pāsādattayaparicchedo",
  "atk-s0511a:34_1": "nāṭakitthiparicchedo aggamahesiparicchedo puttaparicchedo yānaparicchedo abhinikkhamanaparicchedo",
  "atk-s0511a:34_2": "padhānaparicchedo upaṭṭhākaparicchedo vihāraparicchedoti dasadhā vavatthito hoti.",
  "atk-s0511a:35": "Taṃ sambahulavārampi, yathāṭṭhāne mayaṃ pana;",
  "atk-s0511a:36": "Dassetvāva gamissāma, tattha tattha samāsato.",
  "atk-s0511a:37": "So evaṃ vavatthito pana –",
  "atk-s0511a:38": "Kenāyaṃ desito kattha, kassatthāya ca desito;",
  "atk-s0511a:39": "Kimatthāya kadā kassa, vacanaṃ kena cābhato.",
  "atk-s0511a:40": "Sabbametaṃ vidhiṃ vatvā, pubbameva samāsato;",
  "atk-s0511a:41": "Pacchāhaṃ buddhavaṃsassa, karissāmatthavaṇṇananti.",
  "atk-s0511a:42_0": "Tattha kenāyaṃ desitoti ayaṃ buddhavaṃso kena desito? Sabbadhammesu appaṭihatañāṇacārena",
  "atk-s0511a:42_1": "dasabalena catuvesārajjavisāradena dhammarājena dhammassāminā tathāgatena sabbaññunā",
  "atk-s0511a:42_2": "sammāsambuddhena desito.",
  "atk-s0511a:43": "Kattha desitoti? Kapilavatthumahānagare nigrodhārāmamahāvihāre paramarucirasandassane devamanussanayananipātabhūte ratanacaṅkame caṅkamantena desito.",
  "atk-s0511a:44": "Kassatthāya ca desitoti? Dvāsītiyā ñātisahassānaṃ anekakoṭīnañca devamanussānaṃ atthāya desito.",
  "atk-s0511a:45": "Kimatthāya desitoti? Caturoghanittharaṇatthāya desito.",
  "atk-s0511a:46_0": "Kadā desitoti bhagavā hi paṭhamabodhiyaṃ vīsativassāni anibaddhavāso hutvā yattha",
  "atk-s0511a:46_1": "yattha phāsukaṃ hoti, tattha tattheva gantvā vasi. Kathaṃ? Paṭhamaṃ vassaṃ isipatane",
  "atk-s0511a:46_2": "dhammacakkaṃ pavattetvā aṭṭhārasa brahmakoṭiyo amatapānaṃ pāyetvā bārāṇasiṃ upanissāya",
  "atk-s0511a:46_3": "isipatane migadāye vasi. Dutiyaṃ vassaṃ rājagahaṃ upanissāya veḷuvane mahāvihāre.",
  "atk-s0511a:46_4": "Tatiyacatutthānipi tattheva. Pañcamaṃ vesāliṃ upanissāya mahāvane kūṭāgārasālāyaṃ.",
  "atk-s0511a:46_5": "Chaṭṭhaṃ makulapabbate. Sattamaṃ tāvatiṃsabhavane. Aṭṭhamaṃ bhaggesu saṃsumāragiriṃ",
  "atk-s0511a:46_6": "upanissāya bhesakaḷāvane. Navamaṃ kosambiyaṃ. Dasamaṃ pālileyyakavanasaṇḍe. Ekādasamaṃ",
  "atk-s0511a:46_7": "nāḷāyaṃ brāhmaṇagāme. Dvādasamaṃ verañjāyaṃ. Terasamaṃ cāliyapabbate. Cuddasamaṃ",
  "atk-s0511a:46_8": "jetavanamahāvihāre. Pañcadasamaṃ kapilavatthumahānagare. Soḷasamaṃ āḷavakaṃ dametvā",
  "atk-s0511a:46_9": "caturāsītipāṇasahassāni amatapānaṃ pāyetvā āḷaviyaṃ. Sattarasamaṃ rājagaheyeva. Aṭṭhārasamaṃ",
  "atk-s0511a:46_10": "cāliyapabbateyeva. Tathā ekūnavīsatimaṃ vīsatimaṃ pana vassaṃ rājagaheyeva vasi.",
  "atk-s0511a:46_11": "Tena vuttaṃ – “bhagavā hi paṭhamabodhiyaṃ vīsativassāni anibaddhavāso hutvā yattha",
  "atk-s0511a:46_12": "yattha phāsukaṃ hoti, tattha tattheva gantvā vasī”ti. Tato paṭṭhāya pana sāvatthiṃyeva",
  "atk-s0511a:46_13": "upanissāya jetavanamahāvihāre ca pubbārāme ca dhuvaparibhogavasena vasi.",
  "atk-s0511a:47_0": "Yadā pana satthā buddho hutvā bārāṇasiyaṃ isipatane migadāye paṭhamaṃ vassaṃ vasitvā",
  "atk-s0511a:47_1": "vuṭṭhavasso pavāretvā uruvelaṃ gantvā tattha tayo māse vasanto tebhātikajaṭile dametvā",
  "atk-s0511a:47_2": "bhikkhusahassehi kataparivāro phussamāsapuṇṇamāyaṃ rājagahaṃ gantvā dve māse tattheva",
  "atk-s0511a:47_3": "vasi, tadā bārāṇasito nikkhantassa panassa pañca māsā jātā. Sakalo hemanto atikkanto.",
  "atk-s0511a:47_4": "Udāyittherassa āgatadivasato sattaṭṭhadivasā vītivattā. So pana phaggunīpuṇṇamāsiyaṃ",
  "atk-s0511a:47_5": "cintesi – “atikkanto hemanto, vasantakālo anuppatto, samayo tathāgatassa kapilapuraṃ",
  "atk-s0511a:47_6": "gantu”nti. So evaṃ cintetvā kulanagaragamanatthāya saṭṭhimattāhi gāthāhi gamanavaṇṇaṃ",
  "atk-s0511a:47_7": "vaṇṇesi. Atha satthā cassa vacanaṃ sutvā ñātisaṅgahaṃ kātukāmo hutvā aṅgamagadhavāsīnaṃ",
  "atk-s0511a:47_8": "kulaputtānaṃ dasahi sahassehi kapilavatthuvāsīnaṃ dasahi sahassehīti sabbeheva vīsatiyā",
  "atk-s0511a:47_9": "khīṇāsavasahassehi parivuto rājagahato nikkhamitvā divase divase yojanaṃ gacchanto",
  "atk-s0511a:47_10": "rājagahato saṭṭhiyojanaṃ kapilavatthupuraṃ dvīhi māsehi sampāpuṇitvā tattha ñātīnaṃ",
  "atk-s0511a:47_11": "vandāpanatthaṃ yamakapāṭihāriyaṃ akāsi. Tadāyaṃ buddhavaṃso desito.",
  "atk-s0511a:48": "Kassa vacananti? Sāvakapaccekabuddhānaṃ asādhāraṇaṃ sammāsambuddhasseva vacanaṃ.",
  "atk-s0511a:49_0": "Kenābhatoti? Ācariyaparamparāya ābhato. Ayañhi sāriputtatthero bhaddajī tisso kosiyaputto",
  "atk-s0511a:49_1": "siggavo moggaliputto sudatto dhammiko dāsako soṇako revatoti evamādīhi yāva tatiyasaṅgītikālā",
  "atk-s0511a:49_2": "ābhato, tato uddhampi tesaṃyeva sissānusissehīti evaṃ tāva ācariyaparamparāya yāvajjakālā ābhatoti veditabbo.",
  "atk-s0511a:50": "Ettāvatā –",
  "atk-s0511a:51": "“Kenāyaṃ desito kattha, kassatthāya ca desito;",
  "atk-s0511a:52": "Kimatthāya kadā kassa, vacanaṃ kena cābhato”ti. –",
  "atk-s0511a:53": "Ayaṃ gāthā vuttatthā hoti.",
  "atk-s0511a:54": "Nidānakathā",
  "atk-s0511a:55": "Bāhiranidānaṃ",
  "atk-s0511a:56_0": "Evaṃ ābhatassa panassa idāni atthavaṇṇanā hoti, sā panāyaṃ atthavaṇṇanā yasmā dūrenidānaṃ",
  "atk-s0511a:56_1": "avidūrenidānaṃ santikenidānanti, imāni tīṇi nidānāni dassetvāva vaṇṇitā suvaṇṇitā",
  "atk-s0511a:56_2": "nāma hoti. Ye ca naṃ suṇanti, tehi samudāgamato paṭṭhāya viññātattā suviññātāva hoti,",
  "atk-s0511a:56_3": "tasmā tāni nidānāni dassetvāva vaṇṇayissāma.",
  "atk-s0511a:57_0": "Tattha ādito paṭṭhāya tāva tesaṃ nidānānaṃ paricchedo veditabbo. Tatrāyaṃ saṅkhepato",
  "atk-s0511a:57_1": "atthadīpanā – dīpaṅkaradasabalassa pādamūle katābhinīhārassa mahāsattassa yāva vessantarattabhāvā",
  "atk-s0511a:57_2": "cavitvā tusitabhavane nibbatti, tāva pavattā kathā dūrenidānaṃ nāma. Tusitabhavanato",
  "atk-s0511a:57_3": "cavitvā yāva bodhimaṇḍe sabbaññutaññāṇappatti, tāva pavattā kathā avidūrenidānaṃ",
  "atk-s0511a:57_4": "nāma. “Ekaṃ samayaṃ bhagavā sāvatthiyaṃ viharati jetavane anāthapiṇḍikassa ārāme”ti",
  "atk-s0511a:57_5": "ca, “rājagahe viharati veḷuvane kalandakanivāpe”ti ca, “vesāliyaṃ viharati mahāvane",
  "atk-s0511a:57_6": "kūṭāgārasālāya”nti ca evaṃ mahābodhimaṇḍe sabbaññutaññāṇappattito yāva parinibbānamañcā",
  "atk-s0511a:57_7": "etasmiṃ antare bhagavā yattha yattha vihāsi, taṃ taṃ santikenidānaṃ nāmāti veditabbaṃ.",
  "atk-s0511a:57_8": "Ettāvatā saṅkhepeneva tiṇṇaṃ dūrāvidūrasantikenidānānaṃ vasena bāhiranidānavaṇṇanā samattā hotīti.",
  "atk-s0511a:58": "Abbhantaranidānaṃ",
  "atk-s0511a:59": "1. Ratanacaṅkamanakaṇḍavaṇṇanā",
  "atk-s0511a:60": "Idāni pana –",
  "atk-s0511a:61": "1.",
  "atk-s0511a:62": "“Brahmā ca lokādhipatī sahampatī, katañjalī anadhivaraṃ ayācatha;",
  "atk-s0511a:63": "Santīdha sattāpparajakkhajātikā, desehi dhammaṃ anukampimaṃ paja”nti. –",
  "atk-s0511a:64": "Ādinayappavattassa abbhantaranidānassa atthavaṇṇanā hoti.",
  "atk-s0511a:65_0": "Ettha “ekaṃ samayaṃ bhagavā rājagahe viharati veḷuvane kalandakanivāpe”tiādisuttantesu",
  "atk-s0511a:65_1": "viya – “ekaṃ samayaṃ bhagavā sakkesu viharati kapilavatthusmiṃ nigrodhārāme. Atha",
  "atk-s0511a:65_2": "kho āyasmā sāriputto yena bhagavā tenupasaṅkami; upasaṅkamitvā bhagavantaṃ buddhavaṃsaṃ",
  "atk-s0511a:65_3": "apucchī”ti evamādinā nayena nidānaṃ avatvā kasmā “brahmā ca lokādhipatī sahampatī,",
  "atk-s0511a:65_4": "katañjalī anadhivaraṃ ayācathā”tiādinā nayena nidānaṃ vuttanti? Vuccate – bhagavato",
  "atk-s0511a:65_5": "sabbadhammadesanākāraṇabhūtāya brahmuno dhammadesanāyācanāya sandassanatthaṃ vuttanti.",
  "atk-s0511a:66": "“Kadāyaṃ dhammadesanatthaṃ, ajjhiṭṭho brahmunā jino;",
  "atk-s0511a:67": "Kadā kattha ca kenāyaṃ, gāthā hi samudīritā”ti.",
  "atk-s0511a:68_0": "Vuccate – buddhabhūtassa pana bhagavato aṭṭhame sattāhe satthā dhammadesanatthāya",
  "atk-s0511a:68_1": "brahmunā ajjhiṭṭho āyācito. Tatrāyaṃ anupubbikathā – mahāpuriso kira katābhinīhāro",
  "atk-s0511a:68_2": "mahābhinikkhamanadivase vivaṭapākaṭabībhacchasayanāsanaceṭikā nāṭakitthiyo disvā",
  "atk-s0511a:68_3": "atīva saṃviggahadayo paṭekadesāvacchannaṃ channaṃ āmantetvā – “arinaravaramanthakaṃ",
  "atk-s0511a:68_4": "kaṇḍakaṃ nāma turaṅgavaramāharā”ti kaṇḍakaṃ āharāpetvā channasahāyo varaturaṅgamāruyha",
  "atk-s0511a:68_5": "nagaradvāre adhivatthāya devatāya nagaradvāre vivaṭe nagarato nikkhamitvā tīṇi rajjāni",
  "atk-s0511a:68_6": "tena rattāvasesena atikkamitvā anomasatto anomāya nāma nadiyā tīre ṭhatvā channamevamāha",
  "atk-s0511a:68_7": "– “channa, tvaṃ mama imāni aññehi asādhāraṇāni ābharaṇāni kaṇḍakañca varaturaṅgamādāya",
  "atk-s0511a:68_8": "kapilapuraṃ gacchāhī”ti channaṃ vissajjetvā asitoraganīluppalasadisenāsinā sakesamakuṭaṃ",
  "atk-s0511a:68_9": "chinditvā ākāse ukkhipitvā devadattiyaṃ pattacīvaraṃ gahetvā sayameva pabbajitvā",
  "atk-s0511a:68_10": "anupubbena cārikaṃ caramāno anilabalasamuddhutataraṅgabhaṅgaṃ asaṅgaṃ gaṅgaṃ nadiṃ",
  "atk-s0511a:68_11": "uttaritvā maṇigaṇaraṃsijālavijjotitarājagahaṃ rājagahaṃ nāma nagaraṃ pavisitvā tattha",
  "atk-s0511a:68_12": "issariyamadamattaṃ janaṃ parihāsento viya ca uddhatavesassa janassa lajjamuppādayamāno",
  "atk-s0511a:68_13": "viya ca vayakantīhi nāgarajanahadayāni attani bandhanto viya ca dvatiṃsavaramahāpurisalakkhaṇavirājitāya",
  "atk-s0511a:68_14": "rūpasiriyā sabbajananayanāni vilumpamāno viya ca rūpīpādasañcaro puññasañcayo viya",
  "atk-s0511a:68_15": "ca pabbato viya ca gamanena nissaṅgo santindriyo santamānaso yugamattaṃ pekkhamāno",
  "atk-s0511a:68_16": "rājagahaṃ piṇḍāya caritvā yāpanamattaṃ bhattaṃ gahetvā nagarato nikkhamitvā paṇḍavapabbatapasse",
  "atk-s0511a:68_17": "chāyūdakasampanne sucibhūmibhāge paramaramaṇīye pavivitte okāse nisīditvā paṭisaṅkhānabalena",
  "atk-s0511a:68_18": "missakabhattaṃ paribhuñjitvā paṇḍavagirānusārena bimbisārena magadhamahārājena mahāpurisassa",
  "atk-s0511a:68_19": "santikaṃ gantvā nāmagottaṃ pucchitvā tena pamuditahadayena “mama rajjabhāgaṃ gaṇhāhī”ti",
  "atk-s0511a:68_20": "rajjena nimantiyamāno – “alaṃ, mahārāja, na mayhaṃ rajjenattho ahaṃ rajjaṃ pahāya",
  "atk-s0511a:68_21": "lokahitatthāya padhānamanuyuñjitvā loke vivaṭacchado buddho bhavissāmīti nikkhanto”ti",
  "atk-s0511a:68_22": "vatvā tena ca “buddho hutvā sabbapaṭhamaṃ mama vijitaṃ osareyyāthā”ti vutto ‘sādhū’ti",
  "atk-s0511a:68_23": "tassa paṭiññaṃ datvā āḷārañca udakañca upasaṅkamitvā tesaṃ dhammadesanāya sāraṃ avindanto",
  "atk-s0511a:68_24": "tato pakkamitvā uruvelāyaṃ chabbassāni dukkarakārikaṃ karontopi amataṃ adhigantuṃ",
  "atk-s0511a:68_25": "asakkonto oḷārikāhārapaṭisevanena sarīraṃ santappesi.",
  "atk-s0511a:69_0": "Tadā pana uruvelāyaṃ senānigame senānigamakuṭumbikassa dhītā sujātā nāma dārikā vayappattā",
  "atk-s0511a:69_1": "ekasmiṃ nigrodharukkhe patthanamakāsi – “sacāhaṃ samajātikaṃ kulagharaṃ gantvā paṭhamagabbhe",
  "atk-s0511a:69_2": "puttaṃ labhissāmi, balikammaṃ karissāmī”ti. Tassā sā patthanā samijjhi. Sā vesākhapuṇṇamadivase",
  "atk-s0511a:69_3": "“ajja balikammaṃ karissāmī”ti pātova pāyāsaṃ anāyāsaṃ paramamadhuraṃ sampaṭipādesi.",
  "atk-s0511a:69_4": "Bodhisattopi tadaheva katasarīrapaṭijaggano bhikkhācārakālaṃ āgamayamāno pātova gantvā",
  "atk-s0511a:69_5": "tasmiṃ nigrodharukkhamūle nisīdi. Atha kho puṇṇā nāma dāsī tassā dhātī rukkhamūlasodhanatthāya",
  "atk-s0511a:69_6": "gatā bodhisattaṃ pācīnalokadhātuṃ olokayamānaṃ nisinnaṃ sañjhāppabhānurañjitavarakanakagirisikharasadisasarīrasobhaṃ",
  "atk-s0511a:69_7": "timiranikaranidhānakaraṃ kamalavanavikasanakaraṃ ghanavivaramupagataṃ divasakaramiva",
  "atk-s0511a:69_8": "taruvaramupagataṃ munidivasakaramaddasa. Sarīrato cassa nikkhantāhi pabhāhi sakalañca",
  "atk-s0511a:69_9": "taṃ rukkhaṃ suvaṇṇavaṇṇaṃ disvā tassā etadahosi – “ajja amhākaṃ devatā rukkhato oruyha",
  "atk-s0511a:69_10": "sahattheneva baliṃ paṭiggahetukāmā hutvā nisinnā”ti. Sā vegena gantvā sujātāya etamatthaṃ ārocesi.",
  "atk-s0511a:70_0": "Tato sujātā sañjātasaddhā hutvā sabbālaṅkārena alaṅkaritvā satasahassagghanikaṃ suvaṇṇapātiṃ",
  "atk-s0511a:70_1": "paramamadhurassa madhupāyāsassa pūretvā aparāya suvaṇṇapātiyā pidahitvā sīsenādāya",
  "atk-s0511a:70_2": "nigrodharukkhābhimukhī agamāsi. Sā gacchantī dūratova taṃ bodhisattaṃ rukkhadevatamiva",
  "atk-s0511a:70_3": "sakalaṃ taṃ rukkhaṃ sarīrappabhāya suvaṇṇavaṇṇaṃ katvā puññasañcayamiva rūpavantaṃ",
  "atk-s0511a:70_4": "nisinnaṃ disvā pītisomanassajātā sujātā “rukkhadevatā”ti saññāya diṭṭhaṭṭhānato paṭṭhāya",
  "atk-s0511a:70_5": "onatonatā gantvā sīsato taṃ suvaṇṇapātiṃ otāretvā mahāsattassa hatthe ṭhapetvā pañcapatiṭṭhitena",
  "atk-s0511a:70_6": "vanditvā – “yathā mama manoratho nipphanno, evaṃ tumhākampi nipphajjatū”ti vatvā pakkāmi.",
  "atk-s0511a:71_0": "Atha kho bodhisattopi suvaṇṇapātiṃ gahetvā nerañjarāya nadiyā tīraṃ gantvā suppatiṭṭhitassa",
  "atk-s0511a:71_1": "nāma titthassa tīre suvaṇṇapātiṃ ṭhapetvā nhatvā paccuttaritvā ekūnapaññāsapiṇḍe",
  "atk-s0511a:71_2": "karonto taṃ pāyāsaṃ paribhuñjitvā – “sacāhaṃ ajja buddho bhavissāmi, ayaṃ suvaṇṇapāti",
  "atk-s0511a:71_3": "paṭisotaṃ gacchatū”ti khipi. Sā pāti paṭisotaṃ gantvā kāḷassa nāma nāgarājassa bhavanaṃ",
  "atk-s0511a:71_4": "pavisitvā tiṇṇaṃ buddhānaṃ thālakāni ukkhipitvā tesaṃ heṭṭhā aṭṭhāsi.",
  "atk-s0511a:72_0": "Mahāsatto tattheva vanasaṇḍe divāvihāraṃ vītināmetvā sāyanhasamaye sotthiyena nāma",
  "atk-s0511a:72_1": "tiṇahārakena mahāpurisassa ākāraṃ ñatvā dinnā aṭṭha tiṇamuṭṭhiyo gahetvā bodhimaṇḍamāruyha",
  "atk-s0511a:72_2": "dakkhiṇadisābhāge aṭṭhāsi. So pana padeso paduminipatte udakabindu viya akampittha.",
  "atk-s0511a:72_3": "Mahāpuriso – “ayaṃ padeso mama guṇaṃ dhāretuṃ asamattho”ti pacchimadisābhāgamagamāsi.",
  "atk-s0511a:72_4": "Sopi tatheva kampittha. Puna uttaradisābhāgamagamāsi. Sopi tatheva kampittha. Puna",
  "atk-s0511a:72_5": "puratthimadisābhāgamagamāsi. Tattha pallaṅkappamāṇaṭṭhānaṃ niccalaṃ ahosi. Mahāpuriso",
  "atk-s0511a:72_6": "– “idaṃ ṭhānaṃ kilesaviddhaṃsanaṭṭhāna”nti sanniṭṭhānaṃ katvā tāni tiṇāni agge gahetvā",
  "atk-s0511a:72_7": "cālesi. Tāni tūlikaggena paricchinnāni viya ahesuṃ. Bodhisatto – “bodhiṃ apatvāva",
  "atk-s0511a:72_8": "imaṃ pallaṅkaṃ na bhindissāmī”ti caturaṅgavīriyaṃ adhiṭṭhahitvā pallaṅkaṃ ābhujitvā",
  "atk-s0511a:72_9": "bodhikkhandhaṃ piṭṭhito katvā puratthābhimukho nisīdi.",
  "atk-s0511a:73_0": "Taṅkhaṇaññeva sabbalokābhihāro māro bāhusahassaṃ māpetvā diyaḍḍhayojanasatikaṃ himagirisikharasadisaṃ",
  "atk-s0511a:73_1": "girimekhalaṃ nāma arivaravāraṇaṃ varavāraṇaṃ abhiruyha navayojanikena dhanuasipharasusarasattisabalenātibahalena",
  "atk-s0511a:73_2": "mārabalena samparivuto samantā pabbato viya ajjhottharanto mahāsapattaṃ viya mahāsattaṃ",
  "atk-s0511a:73_3": "samupāgami. Mahāpuriso sūriye dharanteyeva atitumūlaṃ mārabalaṃ vidhamitvā vikasitajayasumanakusumasadisassa",
  "atk-s0511a:73_4": "cīvarassa upari patamānehi rattapavālaṅkurasadisaruciradassanehi bodhirukkhaṅkurehi",
  "atk-s0511a:73_5": "pītiyā viya pūjiyamāno eva paṭhamayāme pubbenivāsānussatiñāṇaṃ labhitvā majjhimayāme",
  "atk-s0511a:73_6": "dibbacakkhuñāṇaṃ visodhetvā pacchimayāme paṭiccasamuppāde ñāṇaṃ otāretvā vaṭṭavivaṭṭaṃ",
  "atk-s0511a:73_7": "sammasanto aruṇodaye buddho hutvā –",
  "atk-s0511a:74": "“Anekajātisaṃsāraṃ, sandhāvissaṃ anibbisaṃ;",
  "atk-s0511a:75": "Gahakāraṃ gavesanto, dukkhā jāti punappunaṃ.",
  "atk-s0511a:76": "“Gahakāraka diṭṭhosi, puna gehaṃ na kāhasi;",
  "atk-s0511a:77": "Sabbā te phāsukā bhaggā, gahakūṭaṃ visaṅkhataṃ;",
  "atk-s0511a:78": "Visaṅkhāragataṃ cittaṃ, taṇhānaṃ khayamajjhagā”ti. –",
  "atk-s0511a:79_0": "Imaṃ udānaṃ udānetvā sattāhaṃ vimuttisukhapaṭisevanena vītināmetvā aṭṭhame divase",
  "atk-s0511a:79_1": "samāpattito vuṭṭhāya devatānaṃ kaṅkhaṃ ñatvā tāsaṃ kaṅkhāvidhamanatthaṃ ākāse uppatitvā",
  "atk-s0511a:79_2": "yamakapāṭihāriyaṃ dassetvā tāsaṃ kaṅkhaṃ vidhamitvā pallaṅkato īsakaṃ pācīnanissite",
  "atk-s0511a:79_3": "uttaradisābhāge ṭhatvā – “imasmiṃ vata me pallaṅke sabbaññutaññāṇaṃ paṭividdha”nti",
  "atk-s0511a:79_4": "cattāri asaṅkhyeyyāni kappasatasahassañca pūritānaṃ pāramīnaṃ phalādhigamaṭṭhānaṃ",
  "atk-s0511a:79_5": "pallaṅkañceva bodhirukkhañca animisehi akkhīhi olokayamāno sattāhaṃ vītināmesi, taṃ",
  "atk-s0511a:79_6": "ṭhānaṃ animisacetiyaṃ nāma jātaṃ.",
  "atk-s0511a:80_0": "Atha pallaṅkassa ca ṭhitaṭṭhānassa ca antare puratthimapacchimato āyate ratanacaṅkame",
  "atk-s0511a:80_1": "caṅkamanto sattāhaṃ vītināmesi, taṃ ṭhānaṃ ratanacaṅkamacetiyaṃ nāma jātaṃ. Tato",
  "atk-s0511a:80_2": "pacchimadisābhāge devatā ratanagharaṃ nāma māpesuṃ, tattha pallaṅkena nisīditvā abhidhammapiṭakaṃ",
  "atk-s0511a:80_3": "visesato cettha anantanayasamantapaṭṭhānaṃ vicinanto sattāhaṃ vītināmesi. Taṃ ṭhānaṃ",
  "atk-s0511a:80_4": "ratanagharacetiyaṃ nāma jātaṃ. Evaṃ bodhisamīpeyeva cattāri sattāhāni vītināmetvā",
  "atk-s0511a:80_5": "pañcame sattāhe bodhirukkhamūlā yena ajapālanigrodho tenupasaṅkami; tatthāpi dhammaṃ",
  "atk-s0511a:80_6": "vicinantoyeva vimuttisukhañca paṭisaṃvedento ajapālanigrodhe sattāhaṃ vītināmesi.",
  "atk-s0511a:81_0": "Evaṃ aparaṃ sattāhaṃ mucalinde nisīdi. Tassa nisinnamattasseva bhagavato sakalacakkavāḷagabbhaṃ",
  "atk-s0511a:81_1": "pūrento mahāakālamegho udapādi. Tasmiṃ pana uppanne mucalindo nāgarājā cintesi –",
  "atk-s0511a:81_2": "“ayaṃ mahāmegho satthari mayhaṃ bhavanaṃ paviṭṭhamatte uppanno vāsāgāramassa laddhuṃ",
  "atk-s0511a:81_3": "vaṭṭatī”ti. So sattaratanamayaṃ devavimānasadisaṃ dibbavimānaṃ nimminituṃ samatthopi",
  "atk-s0511a:81_4": "evaṃ kate – “na mayhaṃ mahapphalaṃ bhavissati, dasabalassa kāyaveyyāvaccaṃ karissāmī”ti",
  "atk-s0511a:81_5": "atimahantaṃ attabhāvaṃ katvā satthāraṃ sattakkhattuṃ bhogehi parikkhipitvā upari",
  "atk-s0511a:81_6": "mahantaṃ phaṇaṃ katvā aṭṭhāsi. Atha bhagavā parikkhepassa antova mahati okāse sabbaratanamaye",
  "atk-s0511a:81_7": "paccagghapallaṅke upari viniggalantavividhasurabhikusumadāmavitāne vividhasurabhigandhavāsite",
  "atk-s0511a:81_8": "gandhakuṭiyaṃ viharanto viya vihāsi. Evaṃ bhagavā taṃ sattāhaṃ tattha vītināmetvā",
  "atk-s0511a:81_9": "tato aparaṃ sattāhaṃ rājāyatane nisīdi. Tatthāpi vimuttisukhapaṭisaṃvediyeva. Ettāvatā",
  "atk-s0511a:81_10": "sattasattāhāni paripuṇṇāni ahesuṃ. Etthantare bhagavā jhānasukhena phalasukhena ca vītināmesi.",
  "atk-s0511a:82_0": "Athassa sattasattāhātikkame – “mukhaṃ dhovissāmī”ti cittaṃ uppajji. Sakko devānamindo",
  "atk-s0511a:82_1": "agadaharītakaṃ āharitvā adāsi. Athassa sakko nāgalatādantakaṭṭhañca mukhadhovanaudakañca",
  "atk-s0511a:82_2": "adāsi. Tato bhagavā dantakaṭṭhaṃ khāditvā anotattadahodakena mukhaṃ dhovitvā rājāyatanamūle",
  "atk-s0511a:82_3": "nisīdi. Tasmiṃ samaye catūhi lokapālehi upanīte paccagghe selamaye patte tapussabhallikānaṃ",
  "atk-s0511a:82_4": "vāṇijānaṃ manthañca madhupiṇḍikañca paṭiggahetvā paribhuñjitvā paccāgantvā ajapālanigrodharukkhamūle",
  "atk-s0511a:82_5": "nisīdi. Athassa tattha nisinnamattasseva attanā adhigatassa dhammassa gambhīrabhāvaṃ",
  "atk-s0511a:82_6": "paccavekkhantassa sabbabuddhānaṃ āciṇṇo – “adhigato kho myāyaṃ dhammo gambhīro duddaso",
  "atk-s0511a:82_7": "duranubodho santo paṇīto atakkāvacaro nipuṇo paṇḍitavedanīyo”ti paresaṃ dhammaṃ adesetukāmatākārappatto",
  "atk-s0511a:82_8": "parivitakko udapādi.",
  "atk-s0511a:83_0": "Atha brahmā sahampati dasabalassa cetasā cetoparivitakkamaññāya – “nassati vata,",
  "atk-s0511a:83_1": "bho, loko, vinassati vata, bho, loko”ti vācaṃ nicchārento dasasahassacakkavāḷabrahmagaṇaparivuto",
  "atk-s0511a:83_2": "sakkasuyāmasantusitaparanimmitavasavattīhi anugato āgantvā bhagavato purato pāturahosi.",
  "atk-s0511a:83_3": "So attano patiṭṭhānatthāya pathaviṃ nimminitvā dakkhiṇaṃ jāṇumaṇḍalaṃ pathaviyaṃ",
  "atk-s0511a:83_4": "nihantvā jalajāmalāvikalakamalamakulasadisaṃ dasanakhasamodhānasamujjalamañjaliṃ",
  "atk-s0511a:83_5": "sirasmiṃ katvā – “desetu, bhante, bhagavā dhammaṃ, desetu sugato dhammaṃ, santi sattā",
  "atk-s0511a:83_6": "apparajakkhajātikā, assavanatā dhammassa parihāyanti, bhavissanti dhammassa aññātāro”ti –",
  "atk-s0511a:84": "“Pāturahosi magadhesu pubbe, dhammo asuddho samalehi cintito;",
  "atk-s0511a:85": "Apāpuretaṃ amatassa dvāraṃ, suṇantu dhammaṃ vimalenānubuddhaṃ.",
  "atk-s0511a:86": "“Sele yathā pabbatamuddhaniṭṭhito, yathāpi passe janataṃ samantato;",
  "atk-s0511a:87": "Tathūpamaṃ dhammamayaṃ sumedha, pāsādamāruyha samantacakkhu;",
  "atk-s0511a:88": "Sokāvatiṇṇaṃ janatamapetasoko, avekkhassu jātijarābhibhūtaṃ.",
  "atk-s0511a:89": "“Uṭṭhehi vīra vijitasaṅgāma, satthavāha anaṇa vicara loke;",
  "atk-s0511a:90": "Desassu bhagavā dhammaṃ, aññātāro bhavissantī”ti. –",
  "atk-s0511a:91": "“Nanu tumhehi ‘buddho bodheyyaṃ tiṇṇo tāreyyaṃ mutto moceyya”’nti –",
  "atk-s0511a:92": "“Kiṃ me aññātavesena, dhammaṃ sacchikatenidha;",
  "atk-s0511a:93": "Sabbaññutaṃ pāpuṇitvā, tārayissaṃ sadevaka”nti. –",
  "atk-s0511a:94_0": "Patthanaṃ katvā pāramiyo pūretvā sabbaññubhāvaṃ pattoti ca, “tumhehi dhamme adesiyamāne",
  "atk-s0511a:94_1": "ko hi nāma añño dhammaṃ desessati, kimaññaṃ lokassa saraṇaṃ tāṇaṃ leṇaṃ parāyana”nti",
  "atk-s0511a:94_2": "ca evamādīhi anekehi nayehi bhagavantaṃ dhammadesanatthaṃ ayāci. Tena vuttaṃ – “buddhabhūtassa",
  "atk-s0511a:94_3": "pana bhagavato aṭṭhame sattāhe satthā dhammadesanatthāya brahmunā āyācito”ti.",
  "atk-s0511a:95_0": "Idāni “kadā kattha ca kenāyaṃ, gāthā hi samudīritā”ti imesaṃ pañhānaṃ vissajjanāya",
  "atk-s0511a:95_1": "okāso anuppatto. Tattha kadā vuttāti? Paṭhamamahāsaṅgītikāle vuttā. Paṭhamamahāsaṅgīti",
  "atk-s0511a:95_2": "nāmesā saṅgītikkhandhe vuttanayeneva veditabbā. Kattha kena vuttāti? Bhagavati kira",
  "atk-s0511a:95_3": "parinibbute rājagahanagare vebhārapabbatapasse sattapaṇṇiguhādvāre vijitasabbasattunā",
  "atk-s0511a:95_4": "ajātasattunā magadhamahārājena dhammasaṅgāyanatthaṃ kārite paripuṇṇacandamaṇḍalasaṅkāse",
  "atk-s0511a:95_5": "daṭṭhabbasāramaṇḍe maṇḍape dhammāsanagatenāyasmatā ānandattherena “brahmā ca lokādhipatī”ti",
  "atk-s0511a:95_6": "ayaṃ gāthā vuttāti veditabbā. Ayamettha gāthāsambandho.",
  "atk-s0511a:96": "Ettāvatā –",
  "atk-s0511a:97": "“Kadāyaṃ dhammadesanatthaṃ, ajjhiṭṭho brahmunā jino;",
  "atk-s0511a:98": "Kadā kattha ca kenāyaṃ, gāthā hi samudīritā”ti. –",
  "atk-s0511a:99": "Ayampi gāthā vuttatthā hoti. Evaṃ iminā sambandhena vuttāya panassā anuttānapadavaṇṇanaṃ karissāma.",
  "atk-s0511a:100_0": "Tattha brahmāti brūhito tehi tehi guṇavisesehīti brahmā. Ayaṃ pana brahma-saddo mahābrahmabrāhmaṇatathāgatamātāpituseṭṭhādīsu",
  "atk-s0511a:100_1": "dissati. Tathā hi “dvisahasso brahmā”tiādīsu mahābrahmāti adhippeto.",
  "atk-s0511a:101": "“Tamonudo buddho samantacakkhu, lokantagū sabbabhavātivatto;",
  "atk-s0511a:102": "Anāsavo sabbadukkhappahīno, saccavhayo brahme upāsito me”ti. –",
  "atk-s0511a:103_0": "Ettha brāhmaṇo. “Brahmāti kho, bhikkhave, tathāgatassetaṃ adhivacana”nti ettha tathāgato.",
  "atk-s0511a:103_1": "“Brahmāti mātāpitaro pubbācariyāti vuccare”ti ettha mātāpitaro. “Brahmacakkaṃ pavattetī”ti",
  "atk-s0511a:103_2": "ettha seṭṭho adhippeto. Idha pana paṭhamajjhānaṃ paṇītaṃ bhāvetvā paṭhamajjhānabhūmiyaṃ",
  "atk-s0511a:103_3": "nibbatto kappāyuko mahābrahmā adhippeto. Ca-saddo sampiṇḍanattho, brahmā ca aññe",
  "atk-s0511a:103_4": "ca dasasu cakkavāḷasahassesu brahmāno cāti attho, padapūraṇamatto vā. Lokādhipatīti",
  "atk-s0511a:103_5": "ettha lokoti saṅkhāraloko sattaloko okāsalokoti tayo lokā. Tesu idha sattaloko adhippeto.",
  "atk-s0511a:103_6": "Tassa issaro adhipatīti lokādhipati, lokekadesassāpi adhipati lokādhipatīti vuccati",
  "atk-s0511a:103_7": "devādhipati narādhipati viya.",
  "atk-s0511a:104_0": "Sahampatīti so kira kassapassa bhagavato sāsane sahako nāma thero paṭhamajjhānaṃ",
  "atk-s0511a:104_1": "nibbattetvā aparihīnajjhāno jīvitapariyosāne paṭhamajjhānabhūmiyaṃ kappāyukamahābrahmā",
  "atk-s0511a:104_2": "hutvā nibbatto, tatra pana naṃ “sahampati brahmā”ti sañjānanti. “Sahakapatī”ti vattabbe",
  "atk-s0511a:104_3": "anussarāgamaṃ katvā ruḷhīvasena “sahampatī”ti vadanti. Katañjalīti katañjaliko, añjalipuṭaṃ",
  "atk-s0511a:104_4": "sirasi katvāti attho. Anadhivaranti accantavaro adhivaro nāssa atthīti anadhivaro,",
  "atk-s0511a:104_5": "na tato adhiko varo atthīti vā anadhivaro, anuttaroti attho, taṃ anadhivaraṃ. Ayācathāti ayācittha ajjhesi.",
  "atk-s0511a:105_0": "Idāni yassatthāya so bhagavantaṃ ayāci, tamatthaṃ dassetuṃ “santīdha sattā”tiādi",
  "atk-s0511a:105_1": "vuttaṃ. Tattha santīti saṃvijjanti upalabbhanti, buddhacakkhussa āpāthaṃ āgacchantā",
  "atk-s0511a:105_2": "atthīti attho. Idhāti ayaṃ desāpadese nipāto. Svāyaṃ katthaci sāsanaṃ upādāya vuccati.",
  "atk-s0511a:105_3": "Yathāha – “idheva, bhikkhave, samaṇo, idha dutiyo samaṇo, idha tatiyo samaṇo, idha",
  "atk-s0511a:105_4": "catuttho samaṇo, suññā parappavādā samaṇebhi aññehī”ti. Katthaci okāsaṃ, yathāha –",
  "atk-s0511a:106": "“Idheva tiṭṭhamānassa, devabhūtassa me sato;",
  "atk-s0511a:107": "Punarāyu ca me laddho, evaṃ jānāhi mārisā”ti. –",
  "atk-s0511a:108_0": "Katthaci padapūraṇamattameva hoti. Yathāha – “idhāhaṃ, bhikkhave, bhuttāvī assaṃ",
  "atk-s0511a:108_1": "pavārito”ti. Katthaci lokaṃ upādāya, yathāha – “idha tathāgato loke uppajjati bahujanahitāya",
  "atk-s0511a:108_2": "bahujanasukhāyā”ti. Idhāpi lokameva upādāya vuttoti veditabbo. Tasmā imasmiṃ sattaloketi",
  "atk-s0511a:108_3": "attho. Sattāti rūpādīsu khandhesu chandarāgena sattā visattā āsattā laggā lagitāti",
  "atk-s0511a:108_4": "sattā, sattāti pāṇino vuccanti. Ruḷhīsaddena pana vītarāgesupi ayaṃ vohāro vattatiyeva.",
  "atk-s0511a:109_0": "Apparajakkhajātikāti paññāmaye akkhimhi appaṃ parittaṃ rāgadosamoharajaṃ etesaṃ evaṃsabhāvā",
  "atk-s0511a:109_1": "ca teti apparajakkhajātikā, appaṃ rāgādirajameva vā yesaṃ te apparajakkhā, te apparajakkhasabhāvā",
  "atk-s0511a:109_2": "apparajakkhajātikāti evamettha attho daṭṭhabbo. Tesaṃ apparajakkhajātikānaṃ. “Sattāna”nti",
  "atk-s0511a:109_3": "vibhattivipariṇāmaṃ katvā – “desehi dhamma”nti iminā sambandhaṃ katvā attho daṭṭhabbo.",
  "atk-s0511a:109_4": "Desehīti āyācanavacanametaṃ, desehi kathehi upadisāti attho. Dhammanti ettha ayaṃ",
  "atk-s0511a:109_5": "dhamma-saddo pariyattisamādhipaññāpakatisabhāvasuññatāpuññaāpattiñeyyacatusaccadhammādīsu",
  "atk-s0511a:109_6": "dissati. Tathā hi – “idha bhikkhu dhammaṃ pariyāpuṇāti suttaṃ geyyaṃ veyyākaraṇaṃ…pe…",
  "atk-s0511a:109_7": "vedalla”ntiādīsu pariyattiyaṃ dissati. “Evaṃdhammā te bhagavanto ahesu”ntiādīsu samādhimhi.",
  "atk-s0511a:110": "“Yassete caturo dhammā, vānarinda yathā tava;",
  "atk-s0511a:111": "Saccaṃ dhammo dhiti cāgo, diṭṭhaṃ so ativattatī”ti. –",
  "atk-s0511a:112_0": "Ādīsu paññāya. “Jātidhammā jarādhammā, atho maraṇadhammino”tiādīsu pakatiyaṃ. “Kusalā",
  "atk-s0511a:112_1": "dhammā, akusalā dhammā, abyākatā dhammā”tiādīsu sabhāve. “Tasmiṃ kho pana samaye",
  "atk-s0511a:112_2": "dhammā honti khandhā hontī”tiādīsu suññatāyaṃ. “Dhammo suciṇṇo sukhamāvahātī”tiādīsu",
  "atk-s0511a:112_3": "puññe. “Dve aniyatā dhammā”tiādīsu āpattiyaṃ. “Sabbe dhammā sabbākārena buddhassa",
  "atk-s0511a:112_4": "bhagavato ñāṇamukhe āpāthaṃ āgacchantī”tiādīsu ñeyye. “Diṭṭhadhammo pattadhammo viditadhammo”tiādīsu",
  "atk-s0511a:112_5": "catusaccadhamme. Idhāpi catusaccadhamme daṭṭhabbo. Anukampāti anukampaṃ anuddayaṃ",
  "atk-s0511a:112_6": "karohi. Imanti pajaṃ niddisanto āha. Pajanti pajātattā pajā, taṃ pajaṃ, sattanikāyaṃ",
  "atk-s0511a:112_7": "saṃsāradukkhato mocehīti adhippāyo. Keci pana –",
  "atk-s0511a:113": "“Bhagavāti lokādhipatī naruttamo,",
  "atk-s0511a:114": "Katañjalī brahmagaṇehi yācito”ti. –",
  "atk-s0511a:115": "Paṭhanti. Ettāvatā sabbaso ayaṃ gāthā vuttatthā hoti.",
  "atk-s0511a:116_0": "Atha bhagavato taṃ brahmuno sahampatissa āyācanavacanaṃ sutvā aparimitasamayasamuditakaruṇābalassa",
  "atk-s0511a:116_1": "dasabalassa parahitakaraṇanipuṇamaticārassa sabbasattesu okāsakaraṇamattena mahākaruṇā",
  "atk-s0511a:116_2": "udapādi. Taṃ pana bhagavato karuṇuppattiṃ dassentehi saṅgītikāle saṅgītikārakehi –",
  "atk-s0511a:117": "2.",
  "atk-s0511a:118": "“Sampannavijjācaraṇassa tādino, jutindharassantimadehadhārino;",
  "atk-s0511a:119": "Tathāgatassappaṭipuggalassa, uppajji kāruññatā sabbasatte”ti. –",
  "atk-s0511a:120": "Ayaṃ gāthā ṭhapitā.",
  "atk-s0511a:121": "Tattha sampannavijjācaraṇassāti sampannaṃ nāma tividhaṃ paripuṇṇasamaṅgimadhuravasena. Tattha –",
  "atk-s0511a:122": "“Sampannaṃ sālikedāraṃ, suvā bhuñjanti kosiya;",
  "atk-s0511a:123": "Paṭivedemi te brahme, na naṃ vāretumussahe”ti. –",
  "atk-s0511a:124_0": "Idaṃ paripuṇṇasampannaṃ nāma. “Iminā pātimokkhasaṃvarena upeto hoti samupeto upagato",
  "atk-s0511a:124_1": "samupagato sampanno samannāgato”ti idaṃ samaṅgisampannaṃ nāma. “Imissā, bhante, mahāpathaviyā",
  "atk-s0511a:124_2": "heṭṭhimatalaṃ sampannaṃ, seyyathāpi khuddamadhuṃ anīlakaṃ, evamassāda”nti idaṃ madhurasampannaṃ",
  "atk-s0511a:124_3": "nāma. Idha paripuṇṇasampannampi samaṅgisampannampi yujjati. Vijjāti paṭipakkhadhamme",
  "atk-s0511a:124_4": "vijjhanaṭṭhena viditakaraṇaṭṭhena vinditabbaṭṭhena ca vijjā. Tā pana tissopi vijjā",
  "atk-s0511a:124_5": "aṭṭhapi vijjā. Tisso vijjā bhayabheravasutte āgatanayeneva veditabbā, aṭṭha ambaṭṭhasutte.",
  "atk-s0511a:124_6": "Tatra hi vipassanāñāṇena manomayiddhiyā ca saha cha abhiññā pariggahetvā aṭṭha vijjā",
  "atk-s0511a:124_7": "vuttā. Caraṇanti sīlasaṃvaro indriyesu guttadvāratā bhojane mattaññutā jāgariyānuyogo",
  "atk-s0511a:124_8": "saddhā hirī ottappaṃ bāhusaccaṃ āraddhavīriyatā upaṭṭhitassatitā paññāsampannatā",
  "atk-s0511a:124_9": "cattāri rūpāvacarajjhānānīti ime pannarasa dhammā veditabbā. Imeyeva hi pannarasa",
  "atk-s0511a:124_10": "dhammā yasmā etehi carati ariyasāvako gacchati amataṃ disaṃ, tasmā “caraṇa”nti vuttā.",
  "atk-s0511a:124_11": "Yathāha – “idha, mahānāma, ariyasāvako sīlavā hotī”ti sabbaṃ majjhimapaṇṇāsake vuttanayeneva",
  "atk-s0511a:124_12": "veditabbaṃ. Vijjā ca caraṇañca vijjācaraṇāni, sampannāni paripuṇṇāni vijjācaraṇāni",
  "atk-s0511a:124_13": "yassa soyaṃ sampannavijjācaraṇo, vijjācaraṇehi sampanno samaṅgībhūto, samannāgatoti",
  "atk-s0511a:124_14": "vā sampannavijjācaraṇo. Ubhayathāpi attho yujjateva, tassa sampannavijjācaraṇassa.",
  "atk-s0511a:125_0": "Tādinoti “iṭṭhepi tādī aniṭṭhepi tādī”tiādinā nayena mahāniddese āgatatādilakkhaṇena",
  "atk-s0511a:125_1": "tādino, iṭṭhāniṭṭhādīsu avikārassa tādisassāti attho. Jutindharassāti jutimato, yugandhare",
  "atk-s0511a:125_2": "saradasamaye samuditadivasakarātirekatarasassirikasarīrajutivisaradharassāti attho.",
  "atk-s0511a:125_3": "“Paññāpajjotadharassā”ti vā vattuṃ vaṭṭati. Vuttañhetaṃ –",
  "atk-s0511a:126": "“Cattāro loke pajjotā, pañcamettha na vijjati;",
  "atk-s0511a:127": "Divā tapati ādicco, rattimābhāti candimā.",
  "atk-s0511a:128": "“Atha aggi divārattiṃ, tattha tattha pabhāsati;",
  "atk-s0511a:129": "Sambuddho tapataṃ seṭṭho, esā ābhā anuttarā”ti. ;",
  "atk-s0511a:130": "Tasmā ubhayathāpi sarīrapaññājutivisaradharassāti attho. Antimadehadhārinoti sabbapacchimasarīradhārino, apunabbhavassāti attho.",
  "atk-s0511a:131_0": "Tathāgatassāti ettha aṭṭhahi kāraṇehi bhagavā “tathāgato”ti vuccati. Katamehi aṭṭhahi?",
  "atk-s0511a:131_1": "Tathā āgatoti tathāgato, tathā gatoti tathāgato, tathalakkhaṇaṃ āgatoti tathāgato,",
  "atk-s0511a:131_2": "tathadhamme yāthāvato abhisambuddhoti tathāgato, tathadassitāya tathāgato, tathavāditāya",
  "atk-s0511a:131_3": "tathāgato, tathākāritāya tathāgato, abhibhavanaṭṭhena tathāgatoti.",
  "atk-s0511a:132_0": "Kathaṃ bhagavā tathā āgatoti tathāgato? Yathā yena abhinīhārena dānapāramiṃ pūretvā",
  "atk-s0511a:132_1": "sīlanekkhammapaññāvīriyakhantisaccaadhiṭṭhānamettupekkhāpāramiṃ pūretvā imā dasa",
  "atk-s0511a:132_2": "pāramiyo dasa upapāramiyo dasa paramatthapāramiyoti samattiṃsa pāramiyo pūretvā aṅgapariccāgaṃ",
  "atk-s0511a:132_3": "jīvitapariccāgaṃ dhanarajjaputtadārapariccāganti ime pañca mahāpariccāge pariccajitvā",
  "atk-s0511a:132_4": "yathā vipassiādayo sammāsambuddhā āgatā, tathā amhākampi bhagavā āgatoti tathāgato. Yathāha –",
  "atk-s0511a:133": "“Yatheva lokamhi vipassiādayo, sabbaññubhāvaṃ munayo idhāgatā;",
  "atk-s0511a:134": "Tathā ayaṃ sakyamunīpi āgato, tathāgato vuccati tena cakkhumā”ti.",
  "atk-s0511a:135_0": "Kathaṃ tathā gatoti tathāgato? Yathā sampatijātā vipassiādayo samehi pādehi pathaviyaṃ",
  "atk-s0511a:135_1": "patiṭṭhāya uttarābhimukhā sattapadavītihārena gatā, tathā amhākampi bhagavā gatoti",
  "atk-s0511a:135_2": "tathāgato. Yathāha –",
  "atk-s0511a:136": "“Muhuttajātova gavampatī yathā, samehi pādehi phusī vasundharaṃ;",
  "atk-s0511a:137": "So vikkamī sattapadāni gotamo, setañca chattaṃ anudhārayuṃ marū.",
  "atk-s0511a:138": "“Gantvāna so sattapadāni gotamo, disā vilokesi samā samantato;",
  "atk-s0511a:139": "Aṭṭhaṅgupetaṃ giramabbhudīrayī, sīho yathā pabbatamuddhaniṭṭhito”ti.",
  "atk-s0511a:140": "Kathaṃ tathalakkhaṇaṃ āgatoti tathāgato? Sabbesaṃ rūpārūpadhammānaṃ salakkhaṇaṃ sāmaññalakkhaṇañca tathaṃ avitathaṃ ñāṇagatiyā āgato avirajjhitvā patto anubuddhoti tathāgato.",
  "atk-s0511a:141": "“Sabbesaṃ pana dhammānaṃ, sakasāmaññalakkhaṇaṃ;",
  "atk-s0511a:142": "Tathamevāgato yasmā, tasmā satthā tathāgato”ti.",
  "atk-s0511a:143_0": "Kathaṃ tathadhamme yāthāvato abhisambuddhoti tathāgato? Tathadhammā nāma cattāri",
  "atk-s0511a:143_1": "ariyasaccāni. Yathāha – “cattārimāni, bhikkhave, tathāni avitathāni anaññathāni.",
  "atk-s0511a:143_2": "Katamāni cattāri? ‘Idaṃ dukkha’nti, bhikkhave, tathametaṃ avitathametaṃ anaññathameta”nti",
  "atk-s0511a:143_3": "vitthāro. Tāni ca bhagavā abhisambuddho, tasmā tathānaṃ abhisambuddhattā “tathāgato”ti",
  "atk-s0511a:143_4": "vuccati. Abhisambuddhattho hi ettha gatasaddo.",
  "atk-s0511a:144": "“Tathanāmāni saccāni, abhisambujjhi nāyako;",
  "atk-s0511a:145": "Tasmā tathānaṃ saccānaṃ, sambuddhattā tathāgato”.",
  "atk-s0511a:146_0": "Kathaṃ tathadassitāya tathāgato? Bhagavā hi aparimāṇāsu lokadhātūsu aparimāṇānaṃ",
  "atk-s0511a:146_1": "sattānaṃ cakkhusotaghāṇajivhākāyamanodvāresu āpāthaṃ āgacchantaṃ rūpasaddagandharasaphoṭṭhabbadhammārammaṇaṃ",
  "atk-s0511a:146_2": "tathāgato sabbākārato jānāti passatīti, evaṃ tathadassitāya tathāgato. Atha vā yaṃ",
  "atk-s0511a:146_3": "loke tathaṃ, taṃ lokassa tatheva dasseti. Tatopi bhagavā tathāgato. Ettha tathadassiatthe",
  "atk-s0511a:146_4": "“tathāgato”ti padasambhavo veditabbo.",
  "atk-s0511a:147": "“Tathākārena yo dhamme, jānāti anupassati;",
  "atk-s0511a:148": "Tathadassīti sambuddho, tasmā vutto tathāgato”.",
  "atk-s0511a:149_0": "Kathaṃ tathavāditāya tathāgato? Yañca abhisambodhiyā parinibbānassa ca antare pañcacattālīsavassaparimāṇakāle",
  "atk-s0511a:149_1": "suttādinavaṅgasaṅgahitaṃ bhāsitaṃ lapitaṃ tathāgatena, sabbaṃ taṃ ekatulāya tulitaṃ",
  "atk-s0511a:149_2": "viya tathameva avitathameva hoti. Tenevāha –",
  "atk-s0511a:150_0": "“Yañca, cunda, rattiṃ tathāgato anuttaraṃ sammāsambodhiṃ abhisambujjhati, yañca rattiṃ",
  "atk-s0511a:150_1": "anupādisesāya nibbānadhātuyā parinibbāyati, yaṃ etasmiṃ antare bhāsati lapati niddisati,",
  "atk-s0511a:150_2": "sabbaṃ taṃ tatheva hoti, no aññathā. Tasmā ‘tathāgato’ti vuccatī”ti.",
  "atk-s0511a:151": "Ettha pana gadaattho hi gatasaddo. Evaṃ tathavāditāya tathāgato. Āgadanaṃ āgado, vacananti attho. Tatho aviparīto āgado assāti tathāgato. Da-kārassa ta-kāraṃ katvā vutto.",
  "atk-s0511a:152": "“Tathāvādī jino yasmā, tathadhammappakāsako;",
  "atk-s0511a:153": "Tathāmāgadanañcassa, tasmā buddho tathāgato”.",
  "atk-s0511a:154": "Kathaṃ tathākāritāya tathāgato? Bhagavā hi yaṃ yaṃ vācaṃ abhāsi, taṃ taṃ eva kāyena karoti, vācāya kāyo anulometi, kāyassapi vācā. Tenevāha –",
  "atk-s0511a:155": "“Yathā vādī, bhikkhave, tathāgato tathā kārī, yathā kārī tathā vādī…pe… tasmā ‘tathāgato’ti vuccatī”ti.",
  "atk-s0511a:156": "Yathā ca vācā gatā, kāyopi tathā gato, yathā kāyo gato, vācāpi tathā gatā. Evaṃ tathākāritāya tathāgato.",
  "atk-s0511a:157": "“Yathā vācā gatā tassa, tathā kāyo gato yato;",
  "atk-s0511a:158": "Tathāvāditāya sambuddho, satthā tasmā tathāgato”.",
  "atk-s0511a:159_0": "Kathaṃ abhibhavanaṭṭhena tathāgato? Upari bhavaggaṃ heṭṭhā avīciṃ pariyantaṃ katvā",
  "atk-s0511a:159_1": "tiriyaṃ aparimāṇāsu lokadhātūsu sabbasatte abhibhavati sīlenapi samādhināpi paññāyapi",
  "atk-s0511a:159_2": "vimuttiyāpi vimuttiñāṇadassanenapi, na tassa tulā vā pamāṇaṃ vā atthi, atha kho atulo",
  "atk-s0511a:159_3": "appameyyo anuttaro. Tenevāha –",
  "atk-s0511a:160": "“Sadevake, bhikkhave, loke…pe… tathāgato abhibhū anabhibhūto aññadatthu daso vasavattī, tasmā ‘tathāgato’ti vuccatī”ti.",
  "atk-s0511a:161_0": "Tatrevaṃ padasiddhi veditabbā – agado viya agado. Ko panesa? Desanāvilāso ceva puññussayo",
  "atk-s0511a:161_1": "ca. Tena hesa mahānubhāvo bhisakko dibbāgadena sappe viya sabbaparappavādino sadevakañca",
  "atk-s0511a:161_2": "lokaṃ abhibhavati, iti sabbalokābhibhavanato aviparīto desanāvilāso ceva puññussayo",
  "atk-s0511a:161_3": "ca agado assāti da-kārassa ta-kāraṃ katvā “tathāgato”ti veditabbo. Evaṃ abhibhavanaṭṭhena tathāgato.",
  "atk-s0511a:162": "“Tatho aviparīto ca, agado yassa satthuno;",
  "atk-s0511a:163": "Vasavattīti so tena, hoti satthā tathāgato”.",
  "atk-s0511a:164_0": "Appaṭipuggalassāti paṭipuggalavirahitassa, añño koci “ahaṃ buddho”ti evaṃ paṭiññaṃ",
  "atk-s0511a:164_1": "dātuṃ samattho nāmassa puggalo, natthīti appaṭipuggalo, tassa appaṭipuggalassa. Uppajjīti",
  "atk-s0511a:164_2": "uppanno udapādi. Kāruññatāti karuṇāya bhāvo kāruññatā. Sabbasatteti niravasesasattapariyādānavacanaṃ,",
  "atk-s0511a:164_3": "sakale sattanikāyeti attho. Ettāvatā ayampi gāthā vuttatthā hoti.",
  "atk-s0511a:165": "Atha bhagavā brahmunā dhammadesanatthāya āyācito sattesu kāruññataṃ uppādetvā dhammaṃ desetukāmo mahābrahmānaṃ gāthāya ajjhabhāsi –",
  "atk-s0511a:166": "“Apārutā tesaṃ amatassa dvārā, ye sotavanto pamuñcantu saddhaṃ;",
  "atk-s0511a:167": "Vihiṃsasaññī paguṇaṃ na bhāsiṃ, dhammaṃ paṇītaṃ manujesu brahme”ti. ;",
  "atk-s0511a:168_0": "Atha kho brahmā sahampati “katāvakāso khomhi bhagavatā dhammadesanāyā”ti ñatvā dasanakhasamodhānasamujjalaṃ",
  "atk-s0511a:168_1": "añjaliṃ sirasi katvā bhagavantaṃ abhivādetvā padakkhiṇaṃ katvā brahmagaṇaparivuto",
  "atk-s0511a:168_2": "pakkāmi. Atha satthā tassa brahmuno paṭiññaṃ datvā – “kassa nu kho ahaṃ paṭhamaṃ",
  "atk-s0511a:168_3": "dhammaṃ deseyya”nti cintento – “āḷāro paṇḍito so imaṃ dhammaṃ khippaṃ ājānissatī”ti",
  "atk-s0511a:168_4": "cittaṃ uppādetvā puna olokento tassa sattāhaṃ kālaṅkatabhāvaṃ ñatvā udakassa ca abhidosakālaṅkatabhāvaṃ",
  "atk-s0511a:168_5": "ñatvā puna – “kahaṃ nu kho etarahi pañcavaggiyā bhikkhū viharantī”ti pañcavaggiye",
  "atk-s0511a:168_6": "āvajjento “bārāṇasiyaṃ isipatane migadāye”ti ñatvā āsāḷhiyaṃ pabhātāya rattiyā kālasseva",
  "atk-s0511a:168_7": "pattacīvaramādāya aṭṭhārasayojanikaṃ maggaṃ paṭipanno antarāmagge upakaṃ nāma ājīvakaṃ",
  "atk-s0511a:168_8": "disvā tassa attano buddhabhāvamāvikatvā taṃdivasameva sāyanhasamaye isipatanamagamāsi.",
  "atk-s0511a:168_9": "Tattha pañcavaggiyānaṃ attano buddhabhāvaṃ pakāsetvā paññattavarabuddhāsanagato pañcavaggiye",
  "atk-s0511a:168_10": "bhikkhū āmantetvā dhammacakkappavattanasuttantaṃ desesi.",
  "atk-s0511a:169_0": "Tesu aññāsikoṇḍaññatthero desanānusārena ñāṇaṃ pesetvā suttapariyosāne aṭṭhārasahi",
  "atk-s0511a:169_1": "brahmakoṭīhi saddhiṃ sotāpattiphale patiṭṭhāsi. Satthā tattheva vassaṃ upagantvā",
  "atk-s0511a:169_2": "punadivase vappattheraṃ sotāpattiphale patiṭṭhāpesi. Eteneva upāyena sabbe te sotāpattiphale",
  "atk-s0511a:169_3": "patiṭṭhāpetvā puna pañcamiyaṃ pakkhassa pañcapi te there sannipātetvā anattalakkhaṇasuttantaṃ",
  "atk-s0511a:169_4": "desesi, desanāpariyosāne pañcapi therā arahatte patiṭṭhahiṃsu.",
  "atk-s0511a:170_0": "Atha satthā tattheva yasassa kulaputtassa upanissayaṃ disvā gehaṃ pahāya nikkhantaṃ",
  "atk-s0511a:170_1": "disvā – “ehi yasā”ti pakkositvā tasmiññeva rattibhāge sotāpattiphale patiṭṭhāpetvā",
  "atk-s0511a:170_2": "punadivase arahatte ca patiṭṭhāpetvā aparepi tassa sahāyake catupaṇṇāsajane ehibhikkhupabbajjāya",
  "atk-s0511a:170_3": "pabbājetvā arahatte patiṭṭhāpesi. Evaṃ loke ekasaṭṭhiyā arahantesu jātesu satthā",
  "atk-s0511a:170_4": "vuṭṭhavasso pavāretvā bhikkhū āmantetvā etadavoca –",
  "atk-s0511a:171": "“Paratthaṃ cattano atthaṃ, karontā pathaviṃ imaṃ;",
  "atk-s0511a:172": "Byāharantā manussānaṃ, dhammaṃ caratha bhikkhavo.",
  "atk-s0511a:173": "“Viharatha vivittesu, pabbatesu vanesu ca;",
  "atk-s0511a:174": "Pakāsayantā saddhammaṃ, lokassa satataṃ mama.",
  "atk-s0511a:175": "“Karontā dhammadūteyyaṃ, vikhyāpayatha bhikkhavo;",
  "atk-s0511a:176": "Santi atthāya sattānaṃ, subbatā vacanaṃ mama.",
  "atk-s0511a:177": "“Sabbaṃ pidahatha dvāraṃ, apāyānamanāsavā;",
  "atk-s0511a:178": "Saggamokkhassa maggassa, dvāraṃ vivarathāsamā.",
  "atk-s0511a:179": "“Desanāpaṭipattīhi, karuṇādiguṇālayā;",
  "atk-s0511a:180": "Buddhiṃ saddhañca lokassa, abhivaḍḍhetha sabbaso.",
  "atk-s0511a:181": "“Gihīnamupakarontānaṃ, niccamāmisadānato;",
  "atk-s0511a:182": "Karotha dhammadānena, tesaṃ paccūpakārakaṃ.",
  "atk-s0511a:183": "“Samussayatha saddhammaṃ, desayantā isiddhajaṃ;",
  "atk-s0511a:184": "Katakattabbakammantā, paratthaṃ paṭipajjathā”ti.",
  "atk-s0511a:185_0": "Evañca pana vatvā bhagavā te bhikkhū disāsu vissajjetvā sayaṃ uruvelaṃ gacchanto",
  "atk-s0511a:185_1": "antarāmagge kappāsikavanasaṇḍe tiṃsa bhaddavaggiyakumāre vinesi. Tesu yo sabbapacchimako,",
  "atk-s0511a:185_2": "so sotāpanno, sabbaseṭṭho anāgāmī, ekopi arahā vā puthujjano vā nāhosi. Tepi sabbe",
  "atk-s0511a:185_3": "ehibhikkhupabbajjāya pabbājetvā disāsu pesetvā sayaṃ uruvelaṃ gantvā aḍḍhuḍḍhāni",
  "atk-s0511a:185_4": "pāṭihāriyasahassāni dassetvā uruvelakassapādayo sahassajaṭilaparivāre tebhātikajaṭile",
  "atk-s0511a:185_5": "dametvā ehibhikkhubhāvena pabbājetvā gayāsīse nisīdāpetvā ādittapariyāyadesanāya",
  "atk-s0511a:185_6": "arahatte patiṭṭhāpetvā tena arahantasahassena bhagavā parivuto “bimbisārassa rañño",
  "atk-s0511a:185_7": "paṭiññaṃ mocessāmī”ti rājagahanagarūpacāre laṭṭhivanuyyānaṃ nāma agamāsi. Tato uyyānapālako",
  "atk-s0511a:185_8": "rañño ārocesi. Rājā – “satthā āgato”ti sutvā dvādasanahutehi brāhmaṇagahapatikehi",
  "atk-s0511a:185_9": "parivuto dasabalaṃ ghanavivaragatamiva divasakaraṃ vanavivaragataṃ munivaradivasakaraṃ",
  "atk-s0511a:185_10": "upasaṅkamitvā cakkālaṅkatatalesu jalajāmalāvikalakamalakomalesu dasabalassa pādesu",
  "atk-s0511a:185_11": "makuṭamaṇijutivisaravijjotinā sirasā nipatitvā ekamantaṃ nisīdi saddhiṃ parisāya.",
  "atk-s0511a:186_0": "Atha kho tesaṃ brāhmaṇagahapatikānaṃ etadahosi – “kiṃ nu kho mahāsamaṇo uruvelakassape",
  "atk-s0511a:186_1": "brahmacariyaṃ carati, udāhu uruvelakassapo mahāsamaṇe”ti? Atha kho bhagavā tesaṃ",
  "atk-s0511a:186_2": "cetoparivitakkamaññāya theraṃ gāthāya ajjhabhāsi –",
  "atk-s0511a:187": "“Kimeva disvā uruvelavāsi, pahāsi aggiṃ kisakovadāno;",
  "atk-s0511a:188": "Pucchāmi taṃ kassapa etamatthaṃ, kathaṃ pahīnaṃ tava aggihutta”nti. ;",
  "atk-s0511a:189": "Thero bhagavato adhippāyaṃ viditvā –",
  "atk-s0511a:190": "“Rūpe ca sadde ca atho rase ca, kāmitthiyo cābhivadanti yaññā;",
  "atk-s0511a:191": "Etaṃ malantī upadhīsu ñatvā, tasmā na yiṭṭhe na hute arañji”nti. –",
  "atk-s0511a:192_0": "Imaṃ gāthaṃ vatvā attano sāvakabhāvappakāsanatthaṃ tathāgatassa pādesu sirasā nipatitvā",
  "atk-s0511a:192_1": "– “satthā me, bhante, bhagavā, sāvakohamasmī”ti vatvā ekatāladvitāla…pe… sattatālappamāṇaṃ",
  "atk-s0511a:192_2": "vehāsaṃ sattakkhattuṃ abbhuggantvā pāṭihāriyaṃ katvā ākāsato oruyha bhagavantaṃ vanditvā ekamantaṃ nisīdi.",
  "atk-s0511a:193_0": "Atha kho mahājano tassa taṃ pāṭihāriyaṃ disvā – “aho mahānubhāvā buddhā nāma, evaṃ",
  "atk-s0511a:193_1": "thāmagatadiṭṭhiko attānaṃ ‘arahā aha’nti maññamāno uruvelakassapopi diṭṭhijālaṃ bhinditvā",
  "atk-s0511a:193_2": "tathāgatena damito”ti dasabalassa guṇakathaṃ kathesi. Taṃ sutvā satthā – “nāhamidāniyeva",
  "atk-s0511a:193_3": "imaṃ uruvelakassapaṃ damemi, atītepi esa mayā damitoyevā”ti āha. Atha kho so mahājano",
  "atk-s0511a:193_4": "uṭṭhāyāsanā bhagavantaṃ vanditvā sirasi añjaliṃ paggahetvā evamāha – “bhante, idāni",
  "atk-s0511a:193_5": "amhehi esa damito diṭṭho, kathaṃ panesa atīte bhagavatā damito”ti. Tato satthā tena",
  "atk-s0511a:193_6": "mahājanena yācito bhavantarena paṭicchannaṃ mahānāradakassapajātakaṃ kathetvā cattāri",
  "atk-s0511a:193_7": "ariyasaccāni pakāsesi. Tato satthu dhammakathaṃ sutvā rājā bimbisāro ekādasanahutehi",
  "atk-s0511a:193_8": "saddhiṃ sotāpattiphale patiṭṭhāsi, ekanahutaṃ upāsakattaṃ paṭivedesi. Rājā saraṇaṃ",
  "atk-s0511a:193_9": "gantvā svātanāya bhagavantaṃ saddhiṃ bhikkhusaṅghena nimantetvā bhagavantaṃ tikkhattuṃ",
  "atk-s0511a:193_10": "padakkhiṇaṃ katvā vanditvā pakkāmi.",
  "atk-s0511a:194_0": "Punadivase bhagavā bhikkhusahassaparivuto marugaṇaparivuto viya dasasatanayano devarājā,",
  "atk-s0511a:194_1": "brahmagaṇaparivuto viya mahābrahmā rājagahaṃ pāvisi. Rājā buddhappamukhassa bhikkhusaṅghassa",
  "atk-s0511a:194_2": "dānaṃ datvā bhojanapariyosāne bhagavantaṃ etadavoca – “ahaṃ, bhante, tīṇi ratanāni",
  "atk-s0511a:194_3": "vinā vasituṃ na sakkhissāmi, velāya vā avelāya vā bhagavato santikaṃ āgamissāmi,",
  "atk-s0511a:194_4": "laṭṭhivanaṃ nāma atidūre, idaṃ pana amhākaṃ veḷuvanaṃ nāma uyyānaṃ pavivekakāmānaṃ",
  "atk-s0511a:194_5": "nātidūraṃ naccāsannaṃ gamanāgamanasampannaṃ nijjanasambādhaṃ pavivekasukhaṃ chāyūdakasampannaṃ",
  "atk-s0511a:194_6": "sītalasilātalasamalaṅkataṃ paramaramaṇīyabhūmibhāgaṃ surabhikusumataruvaranirantaraṃ",
  "atk-s0511a:194_7": "ramaṇīyapāsādahammiyavimānavihāraḍḍhuyogamaṇḍapādipaṭimaṇḍitaṃ. Idaṃ me, bhante,",
  "atk-s0511a:194_8": "bhagavā paṭiggaṇhātu navatapanaṅgārasaṅkāsena suvaṇṇabhiṅgārena surabhikusumavāsitaṃ",
  "atk-s0511a:194_9": "maṇivaṇṇaudakaṃ gahetvā veḷuvanārāmaṃ pariccajanto dasabalassa hatthe udakaṃ pātesi.",
  "atk-s0511a:194_10": "Tasmiṃ ārāmapaṭiggahaṇe “buddhasāsanassa mūlāni otiṇṇānī”ti pītivasaṃ gatā naccantī",
  "atk-s0511a:194_11": "viya ayaṃ mahāpathavī kampi. Jambudīpe pana ṭhapetvā veḷuvanamahāvihāraṃ aññaṃ pathaviṃ",
  "atk-s0511a:194_12": "kampetvā gahitasenāsanaṃ nāma natthi. Atha satthā veḷuvanārāmaṃ paṭiggahetvā rañño",
  "atk-s0511a:194_13": "vihāradānānumodanamakāsi –",
  "atk-s0511a:195": "“Āvāsadānassa panānisaṃsaṃ, ko nāma vattuṃ, puriso samattho;",
  "atk-s0511a:196": "Aññatra buddhā pana lokanāthā, yutto mukhānaṃ nahutena cāpi.",
  "atk-s0511a:197": "“Āyuñca vaṇṇañca sukhaṃ balañca, varaṃ pasatthaṃ paṭibhānameva;",
  "atk-s0511a:198": "Dadāti nāmāti pavuccate so, yo deti saṅghassa naro vihāraṃ.",
  "atk-s0511a:199": "“Dātā nivāsassa nivāraṇassa, sītādino jīvitupaddavassa;",
  "atk-s0511a:200": "Pāleti āyuṃ pana tassa yasmā, āyuppado hoti tamāhu santo.",
  "atk-s0511a:201": "“Accuṇhasīte vasato nivāse, balañca vaṇṇo paṭibhā na hoti;",
  "atk-s0511a:202": "Tasmā hi so deti vihāradātā, balañca vaṇṇaṃ paṭibhānameva.",
  "atk-s0511a:203": "“Dukkhassa sītuṇhasarīsapā ca, vātātapādippabhavassa loke;",
  "atk-s0511a:204": "Nivāraṇā nekavidhassa niccaṃ, sukhappado hoti vihāradātā.",
  "atk-s0511a:205": "“Sītuṇhavātātapaḍaṃsavuṭṭhi, sarīsapāvāḷamigādidukkhaṃ;",
  "atk-s0511a:206": "Yasmā nivāreti vihāradātā, tasmā sukhaṃ vindati so parattha.",
  "atk-s0511a:207": "“Pasannacitto bhavabhogahetuṃ, manobhirāmaṃ mudito vihāraṃ;",
  "atk-s0511a:208": "Yo deti sīlādiguṇoditānaṃ, sabbaṃ dado nāma pavuccate so.",
  "atk-s0511a:209": "“Pahāya maccheramalaṃ salobhaṃ, guṇālayānaṃ nilayaṃ dadāti;",
  "atk-s0511a:210": "Khittova so tattha parehi sagge, yathābhataṃ jāyati vītasoko.",
  "atk-s0511a:211": "“Vare cārurūpe vihāre uḷāre, naro kāraye vāsaye tattha bhikkhū;",
  "atk-s0511a:212": "Dadeyyannapānañca vatthañca nesaṃ, pasannena cittena sakkacca niccaṃ.",
  "atk-s0511a:213": "“Tasmā mahārāja bhavesu bhoge, manorame paccanubhuyya bhiyyo;",
  "atk-s0511a:214": "Vihāradānassa phalena santaṃ, sukhaṃ asokaṃ adhigaccha pacchā”ti.",
  "atk-s0511a:215_0": "Iccevaṃ munirājā nararājassa bimbisārassa vihāradānānumodanaṃ katvā uṭṭhāyāsanā bhikkhusaṅghaparivuto",
  "atk-s0511a:215_1": "paramadassanīyāya attano sarīrappabhāya suvaṇṇarasasekapiñcharāni viya nagaravanavimānādīni",
  "atk-s0511a:215_2": "kurumāno anopamāya buddhalīḷāya anantāya buddhasiriyā veḷuvanamahāvihārameva pāvisīti.",
  "atk-s0511a:216": "“Akīḷane veḷuvane vihāre, tathāgato tattha manobhirāme;",
  "atk-s0511a:217": "Nānāvihārena vihāsi dhīro, veneyyakānaṃ samudikkhamāno”.",
  "atk-s0511a:218_0": "Athevaṃ bhagavati tasmiṃ viharante suddhodanamahārājā “putto me chabbassāni dukkarakārikaṃ",
  "atk-s0511a:218_1": "katvā paramābhisambodhiṃ patvā pavattitavaradhammacakko rājagahaṃ patvā veḷuvanamahāvihāre",
  "atk-s0511a:218_2": "viharatī”ti sutvā aññataraṃ mahāmaccaṃ āmantesi – “ehi, bhaṇe, purisasahassaparivāro",
  "atk-s0511a:218_3": "rājagahaṃ gantvā mama vacanena ‘pitā vo suddhodanamahārājā taṃ daṭṭhukāmo’ti vatvā",
  "atk-s0511a:218_4": "puttaṃ me gaṇhitvā ehī”ti. So “sādhu, devā”ti rañño paṭissuṇitvā purisasahassaparivāro",
  "atk-s0511a:218_5": "saṭṭhiyojanamaggaṃ gantvā dhammadesanavelāya vihāraṃ pāvisi. So “tiṭṭhatu tāva raññā",
  "atk-s0511a:218_6": "pahitasāsana”nti parisapariyante ṭhito satthu dhammadesanaṃ sutvā yathāṭhitova saddhiṃ",
  "atk-s0511a:218_7": "purisasahassena arahattaṃ patvā pabbajjaṃ yāci. Bhagavā – “etha, bhikkhavo”ti hatthaṃ",
  "atk-s0511a:218_8": "pasāresi. Te sabbe taṅkhaṇaññeva iddhimayapattacīvaradharā vassasaṭṭhikattherā viya",
  "atk-s0511a:218_9": "ākappasampannā hutvā bhagavantaṃ parivāresuṃ. Rājā “neva gato āgacchati, na ca sāsanaṃ",
  "atk-s0511a:218_10": "suyyatī”ti cintetvā teneva nīhārena navakkhattuṃ amacce pesesi. Tesu navasu purisasahassesu",
  "atk-s0511a:218_11": "ekopi rañño nārocesi, na sāsanaṃ vā pahiṇi. Sabbe arahattaṃ patvāva pabbajiṃsu.",
  "atk-s0511a:219_0": "Atha rājā cintesi – “ko nu kho mama vacanaṃ karissatī”ti sabbarājabalaṃ olokento",
  "atk-s0511a:219_1": "udāyiṃ addasa. So kira rañño sabbatthasādhako amacco abbhantariko ativissāsiko bodhisattena",
  "atk-s0511a:219_2": "saddhiṃ ekadivaseyeva jāto sahapaṃsukīḷito sahāyo. Atha naṃ rājā āmantesi – “tāta",
  "atk-s0511a:219_3": "udāyi, ahaṃ mama puttaṃ daṭṭhukāmo navapurisasahassāni pesesiṃ, ekapurisopi āgantvā",
  "atk-s0511a:219_4": "sāsanamattampi ārocetā natthi, dujjāno kho pana me jīvitantarāyo, ahaṃ jīvamānova",
  "atk-s0511a:219_5": "puttaṃ daṭṭhumicchāmi. Sakkhissasi me puttaṃ dassetu”nti? So “sakkhissāmi, deva,",
  "atk-s0511a:219_6": "sace pabbajituṃ labhissāmī”ti āha. “Tāta, tvaṃ pabbajitvā vā apabbajitvā vā mayhaṃ",
  "atk-s0511a:219_7": "puttaṃ dassehī”ti. So “sādhu, devā”ti rañño sāsanaṃ ādāya rājagahaṃ gantvā satthu",
  "atk-s0511a:219_8": "dhammadesanaṃ sutvā saddhiṃ purisasahassena arahattaṃ patvā ehibhikkhubhāve patiṭṭhāya",
  "atk-s0511a:219_9": "phaggunīpuṇṇamāsiyaṃ cintesi – “atikkanto hemanto, vasantasamayo anuppatto, supupphitā",
  "atk-s0511a:219_10": "vanasaṇḍā, paṭipajjanakkhamo maggo, kālo dasabalassa ñātisaṅgahaṃ kātu”nti cintetvā",
  "atk-s0511a:219_11": "bhagavantaṃ upasaṅkamitvā saṭṭhimattāhi gāthāhi bhagavato kulanagaraṃ gamanatthāya",
  "atk-s0511a:219_12": "gamanavaṇṇaṃ vaṇṇesi –",
  "atk-s0511a:220": "“Aṅgārino dāni dumā bhadante, phalesino chadanaṃ vippahāya;",
  "atk-s0511a:221": "Te accimantova pabhāsayanti, samayo mahāvīra aṅgīrasānaṃ.",
  "atk-s0511a:222": "“Dumā vicittā suvirājamānā, rattaṅkureheva ca pallavehi;",
  "atk-s0511a:223": "Ratanujjalamaṇḍapasannibhāsā, samayo mahāvīra aṅgīrasānaṃ.",
  "atk-s0511a:224": "“Supupphitaggā kusumehi bhūsitā, manuññabhūtā sucisādhugandhā;",
  "atk-s0511a:225": "Rukkhā virocanti ubhosu passesu, samayo mahāvīra aṅgīrasānaṃ.",
  "atk-s0511a:226": "“Phalehinekehi samiddhibhūtā, vicittarukkhā ubhatovakāse;",
  "atk-s0511a:227": "Khuddaṃ pipāsampi vinodayanti, samayo mahāvīra aṅgīrasānaṃ.",
  "atk-s0511a:228": "“Vicittamālā sucipallavehi, susajjitā morakalāpasannibhā;",
  "atk-s0511a:229": "Rukkhā virocanti ubhosu passesu, samayo mahāvīra aṅgīrasānaṃ.",
  "atk-s0511a:230": "“Virocamānā phalapallavehi, susajjitā vāsanivāsabhūtā;",
  "atk-s0511a:231": "Tosenti addhānakilantasatte, samayo mahāvīra aṅgīrasānaṃ.",
  "atk-s0511a:232": "“Suphullitaggā vanagumbanissitā, latā anekā suvirājamānā;",
  "atk-s0511a:233": "Tosenti satte maṇimaṇḍapāva, samayo mahāvīra aṅgīrasānaṃ.",
  "atk-s0511a:234": "“Latā anekā dumanissitāva, piyehi saddhiṃ sahitā vadhūva;",
  "atk-s0511a:235": "Palobhayantī hi sugandhagandhā, samayo mahāvīra aṅgīrasānaṃ.",
  "atk-s0511a:236": "“Vicittanīlādimanuññavaṇṇā, dijā samantā abhikūjamānā;",
  "atk-s0511a:237": "Tosenti mañjussaratā ratīhi, samayo mahāvīra aṅgīrasānaṃ.",
  "atk-s0511a:238": "“Migā ca nānā suvirājamānā, uttuṅgakaṇṇā ca manuññanettā;",
  "atk-s0511a:239": "Disā samantā mabhidhāvayanti, samayo mahāvīra aṅgīrasānaṃ.",
  "atk-s0511a:240": "“Manuññabhūtā ca mahī samantā, virājamānā haritāva saddalā;",
  "atk-s0511a:241": "Supupphirukkhā moḷinivalaṅkatā, samayo mahāvīra aṅgīrasānaṃ.",
  "atk-s0511a:242": "“Susajjitā muttamayāva vālukā, susaṇṭhitā cārusuphassadātā;",
  "atk-s0511a:243": "Virocayanteva disā samantā, samayo mahāvīra aṅgīrasānaṃ.",
  "atk-s0511a:244": "“Samaṃ suphassaṃ sucibhūmibhāgaṃ, manuññapupphodayagandhavāsitaṃ;",
  "atk-s0511a:245": "Virājamānaṃ sucimañca sobhaṃ, samayo mahāvīra aṅgīrasānaṃ.",
  "atk-s0511a:246": "“Susajjitaṃ nandanakānanaṃva, vicittanānādumasaṇḍamaṇḍitaṃ;",
  "atk-s0511a:247": "Sugandhabhūtaṃ pavanaṃ surammaṃ, samayo mahāvīra aṅgīrasānaṃ.",
  "atk-s0511a:248": "“Sarā vicittā vividhā manoramā, susajjitā paṅkajapuṇḍarīkā;",
  "atk-s0511a:249": "Pasannasītodakacārupuṇṇā, samayo mahāvīra aṅgīrasānaṃ.",
  "atk-s0511a:250": "“Suphullanānāvidhapaṅkajehi, virājamānā sucigandhagandhā;",
  "atk-s0511a:251": "Pamodayanteva narāmarānaṃ, samayo mahāvīra aṅgīrasānaṃ.",
  "atk-s0511a:252": "“Suphullapaṅkeruhasannisinnā, dijā samantā mabhinādayantā;",
  "atk-s0511a:253": "Modanti bhariyāhi samaṅgino te, samayo mahāvīra aṅgīrasānaṃ.",
  "atk-s0511a:254": "“Suphullapupphehi rajaṃ gahetvā, alī vidhāvanti vikūjamānā;",
  "atk-s0511a:255": "Madhumhi gandho vidisaṃ pavāyati, samayo mahāvīra aṅgīrasānaṃ.",
  "atk-s0511a:256": "“Abhinnanādā madavāraṇā ca, girīhi dhāvanti ca vāridhārā;",
  "atk-s0511a:257": "Savanti najjo suvirājitāva samayo mahāvīra aṅgīrasānaṃ.",
  "atk-s0511a:258": "“Girī samantāva padissamānā, mayūragīvā iva nīlavaṇṇā;",
  "atk-s0511a:259": "Disā rajindāva virocayanti, samayo mahāvīra aṅgīrasānaṃ.",
  "atk-s0511a:260": "“Mayūrasaṅghā girimuddhanasmiṃ, naccanti nārīhi samaṅgibhūtā;",
  "atk-s0511a:261": "Kūjanti nānāmadhurassarehi, samayo mahāvīra aṅgīrasānaṃ.",
  "atk-s0511a:262": "“Suvādikā nekadijā manuññā, vicittapattehi virājamānā;",
  "atk-s0511a:263": "Girimhi ṭhatvā abhinādayanti, samayo mahāvīra aṅgīrasānaṃ.",
  "atk-s0511a:264": "“Suphullapupphākaramābhikiṇṇā, sugandhanānādalalaṅkatā ca;",
  "atk-s0511a:265": "Girī virocanti disā samantā, samayo mahāvīra aṅgīrasānaṃ.",
  "atk-s0511a:266": "“Jalāsayā nekasugandhagandhā, surindauyyānajalāsayāva;",
  "atk-s0511a:267": "Savanti najjo suvirājamānā, samayo mahāvīra aṅgīrasānaṃ.",
  "atk-s0511a:268": "“Vicittatitthehi alaṅkatā ca, manuññanānāmigapakkhipāsā;",
  "atk-s0511a:269": "Najjo virocanti susandamānā, samayo mahāvīra aṅgīrasānaṃ.",
  "atk-s0511a:270": "“Ubhosu passesu jalāsayesu, supupphitā cārusugandharukkhā;",
  "atk-s0511a:271": "Vibhūsitaggā surasundarī ca, samayo mahāvīra aṅgīrasānaṃ.",
  "atk-s0511a:272": "“Sugandhanānādumajālakiṇṇaṃ, vanaṃ vicittaṃ suranandanaṃva;",
  "atk-s0511a:273": "Manobhirāmaṃ satataṃ gatīnaṃ, samayo mahāvīra aṅgīrasānaṃ.",
  "atk-s0511a:274": "“Sampannanānāsuciannapānā, sabyañjanā sādurasena yuttā;",
  "atk-s0511a:275": "Pathesu gāme sulabhā manuññā, samayo mahāvīra aṅgīrasānaṃ.",
  "atk-s0511a:276": "“Virājitā āsi mahī samantā, vicittavaṇṇā kusumāsanassa;",
  "atk-s0511a:277": "Rattindagopehi alaṅkatāva samayo mahāvīra aṅgīrasānaṃ.",
  "atk-s0511a:278": "“Visuddhasaddhādiguṇehi yuttā, sambuddharājaṃ abhipatthayantā;",
  "atk-s0511a:279": "Bahūhi tattheva janā samantā, samayo mahāvīra aṅgīrasānaṃ.",
  "atk-s0511a:280": "“Vicitraārāmasupokkharañño, vicitranānāpadumehi channā;",
  "atk-s0511a:281": "Bhisehi khīraṃva rasaṃ pavāyati, samayo mahāvīra aṅgīrasānaṃ.",
  "atk-s0511a:282": "“Vicitranīlacchadanenalaṅkatā, manuññarukkhā ubhatovakāse;",
  "atk-s0511a:283": "Samuggatā sattasamūhabhūtā, samayo mahāvīra aṅgīrasānaṃ.",
  "atk-s0511a:284": "“Vicitranīlabbhamivāyataṃ vanaṃ, surindaloke iva nandanaṃ vanaṃ;",
  "atk-s0511a:285": "Sabbotukaṃ sādhusugandhapupphaṃ, samayo mahāvīra aṅgīrasānaṃ.",
  "atk-s0511a:286": "“Subhañjasaṃ yojanayojanesu, subhikkhagāmā sulabhā manuññā;",
  "atk-s0511a:287": "Janābhikiṇṇā sulabhannapānā, samayo mahāvīra aṅgīrasānaṃ.",
  "atk-s0511a:288": "“Pahūtachāyūdakarammabhūtā, nivāsinaṃ sabbasukhappadātā;",
  "atk-s0511a:289": "Visālasālā ca sabhā ca bahū, samayo mahāvīra aṅgīrasānaṃ.",
  "atk-s0511a:290": "“Vicittanānādumasaṇḍamaṇḍitā, manuññauyyānasupokkharañño;",
  "atk-s0511a:291": "Sumāpitā sādhusugandhagandhā, samayo mahāvīra aṅgīrasānaṃ.",
  "atk-s0511a:292": "“Vāto mudūsītalasādhurūpo, nabhā ca abbhā vigatā samantā;",
  "atk-s0511a:293": "Disā ca sabbāva virocayanti, samayo mahāvīra aṅgīrasānaṃ.",
  "atk-s0511a:294": "“Pathe rajonuggamanatthameva, rattiṃ pavassanti ca mandavuṭṭhī;",
  "atk-s0511a:295": "Nabhe ca sūro mudukova tāpo, samayo mahāvīra aṅgīrasānaṃ.",
  "atk-s0511a:296": "“Madappabāhā madahatthisaṅghā, kareṇusaṅghehi sukīḷayanti;",
  "atk-s0511a:297": "Disā vidhāvanti ca gajjayantā, samayo mahāvīra aṅgīrasānaṃ.",
  "atk-s0511a:298": "“Vanaṃ sunīlaṃ abhidassanīyaṃ, nīlabbhakūṭaṃ iva rammabhūtaṃ;",
  "atk-s0511a:299": "Vilokitānaṃ ativimhanīyaṃ, samayo mahāvīra aṅgīrasānaṃ.",
  "atk-s0511a:300": "“Visuddhamabbhaṃ gaganaṃ surammaṃ, maṇimayehi samalaṅkatāva;",
  "atk-s0511a:301": "Disā ca sabbā atirocayanti, samayo mahāvīra aṅgīrasānaṃ.",
  "atk-s0511a:302": "“Gandhabbavijjādharakinnarā ca, sugītiyantā madhurassarena;",
  "atk-s0511a:303": "Caranti tasmiṃ pavane suramme, samayo mahāvīra aṅgīrasānaṃ.",
  "atk-s0511a:304": "“Kilesasaṅghassa bhitāsakehi, tapassisaṅghehi nisevitaṃ vanaṃ;",
  "atk-s0511a:305": "Vihāraārāmasamiddhibhūtaṃ, samayo mahāvīra aṅgīrasānaṃ.",
  "atk-s0511a:306": "“Samiddhinānāphalino vanantā, anākulā niccamanobhirammā;",
  "atk-s0511a:307": "Samādhipītiṃ abhivaḍḍhayanti, samayo mahāvīra aṅgīrasānaṃ.",
  "atk-s0511a:308": "“Nisevitaṃ nekadijehi niccaṃ, gāmena gāmaṃ satataṃ vasantā;",
  "atk-s0511a:309": "Pure pure gāmavarā ca santi, samayo mahāvīra aṅgīrasānaṃ.",
  "atk-s0511a:310": "“Vatthannapānaṃ sayanāsanañca, gandhañca mālañca vilepanañca;",
  "atk-s0511a:311": "Tahiṃ samiddhā janatā bahū ca, samayo mahāvīra aṅgīrasānaṃ.",
  "atk-s0511a:312": "“Puññiddhiyā sabbayasaggapattā, janā ca tasmiṃ sukhitā samiddhā;",
  "atk-s0511a:313": "Pahūtabhogā vividhā vasanti, samayo mahāvīra aṅgīrasānaṃ.",
  "atk-s0511a:314": "“Nabhe ca abbhā suvisuddhavaṇṇā, disā ca cando suvirājitova;",
  "atk-s0511a:315": "Rattiñca vāto mudusītalo ca, samayo mahāvīra aṅgīrasānaṃ.",
  "atk-s0511a:316": "“Canduggame sabbajanā pahaṭṭhā, sakaṅgaṇe citrakathā vadantā;",
  "atk-s0511a:317": "Piyehi saddhiṃ abhimodayanti, samayo mahāvīra aṅgīrasānaṃ.",
  "atk-s0511a:318": "“Candassa raṃsīhi nabhaṃ viroci, mahī ca saṃsuddhamanuññavaṇṇā;",
  "atk-s0511a:319": "Disā ca sabbā parisuddharūpā, samayo mahāvīra aṅgīrasānaṃ.",
  "atk-s0511a:320": "“Dūre ca disvā varacandaraṃsiṃ, pupphiṃsu pupphāni mahītalasmiṃ;",
  "atk-s0511a:321": "Samantato gandhaguṇatthikānaṃ, samayo mahāvīra aṅgīrasānaṃ.",
  "atk-s0511a:322": "“Candassa raṃsīhi vilimpitāva, mahī samantā kusumenalaṅkatā;",
  "atk-s0511a:323": "Viroci sabbaṅgasumālinīva, samayo mahāvīra aṅgīrasānaṃ.",
  "atk-s0511a:324": "“Kucanti hatthīpi madena mattā, vicittapiñchā ca dijā samantā;",
  "atk-s0511a:325": "Karonti nādaṃ pavane suramme, samayo mahāvīra aṅgīrasānaṃ.",
  "atk-s0511a:326": "“Pathañca sabbaṃ paṭipajjanakkhamaṃ, iddhañca raṭṭhaṃ sadhanaṃ sabhogaṃ;",
  "atk-s0511a:327": "Sabbatthutaṃ sabbasukhappadānaṃ, samayo mahāvīra aṅgīrasānaṃ.",
  "atk-s0511a:328": "“Vanañca sabbaṃ suvicittarūpaṃ, sumāpitaṃ nandanakānanaṃva;",
  "atk-s0511a:329": "Yatīna pītiṃ satataṃ janeti, samayo mahāvīra aṅgīrasānaṃ.",
  "atk-s0511a:330": "“Alaṅkataṃ devapuraṃva rammaṃ, kapīlavatthuṃ iti nāmadheyyaṃ;",
  "atk-s0511a:331": "Kulanagaraṃ idha sassirikaṃ, samayo mahāvīra aṅgīrasānaṃ.",
  "atk-s0511a:332": "“Manuññaaṭṭālavicittarūpaṃ, suphullapaṅkeruhasaṇḍamaṇḍitaṃ;",
  "atk-s0511a:333": "Vicittaparikhāhi puraṃ surammaṃ, samayo mahāvīra aṅgīrasānaṃ.",
  "atk-s0511a:334": "“Vicittapākārañca toraṇañca, subhaṅgaṇaṃ devanivāsabhūtaṃ;",
  "atk-s0511a:335": "Manuññavīthi suralokasannibhaṃ, samayo mahāvīra aṅgīrasānaṃ.",
  "atk-s0511a:336": "“Alaṅkatā sākiyarājaputtā, virājamānā varabhūsanehi;",
  "atk-s0511a:337": "Surindaloke iva devaputtā, samayo mahāvīra aṅgīrasānaṃ.",
  "atk-s0511a:338": "“Suddhodano munivaraṃ abhidassanāya, amaccaputte dasadhā apesayi;",
  "atk-s0511a:339": "Balena saddhiṃ mahatā muninda, samayo mahāvīra aṅgīrasānaṃ.",
  "atk-s0511a:340": "“Nevāgataṃ passati neva vācaṃ, sokābhibhūtaṃ naravīraseṭṭhaṃ;",
  "atk-s0511a:341": "Tosetumicchāmi narādhipattaṃ, samayo mahāvīra aṅgīrasānaṃ.",
  "atk-s0511a:342": "“Taṃdassanenabbhutapītirāsi, udikkhamānaṃ dvipadānamindaṃ;",
  "atk-s0511a:343": "Tosehi taṃ muninda guṇaseṭṭhaṃ, samayo mahāvīra aṅgīrasānaṃ.",
  "atk-s0511a:344": "“Āsāya kassate khettaṃ, bījaṃ āsāya vappati;",
  "atk-s0511a:345": "Āsāya vāṇijā yanti, samuddaṃ dhanahārakā;",
  "atk-s0511a:346": "Yāya āsāya tiṭṭhāmi, sā me āsā samijjhatu.",
  "atk-s0511a:347": "“Nātisītaṃ nātiuṇhaṃ, nātidubbhikkhachātakaṃ;",
  "atk-s0511a:348": "Saddalā haritā bhūmi, esa kālo mahāmunī”ti.",
  "atk-s0511a:349_0": "Atha naṃ satthā – “kiṃ nu kho, udāyi, gamanavaṇṇaṃ vaṇṇesī”ti āha. “Bhante, tumhākaṃ",
  "atk-s0511a:349_1": "pitā suddhodanamahārājā daṭṭhukāmo, karotha ñātakānaṃ saṅgaha”nti āha. “Sādhu, udāyi,",
  "atk-s0511a:349_2": "karissāmi ñātisaṅgahaṃ, tena hi bhikkhusaṅghassa ārocehi, gamiyavattaṃ pūressantī”ti",
  "atk-s0511a:349_3": "āha. “Sādhu, bhante”ti thero bhikkhusaṅghassa ārocesi.",
  "atk-s0511a:350_0": "Satthā aṅgamagadhavāsīnaṃ kulaputtānaṃ dasahi sahassehi, kapilavatthuvāsīnaṃ dasahi",
  "atk-s0511a:350_1": "sahassehīti sabbeheva vīsatiyā khīṇāsavabhikkhusahassehi parivuto rājagahā nikkhamitvā",
  "atk-s0511a:350_2": "divase divase yojanaṃ yojanaṃ gacchanto dvīhi māsehi kapilavatthupuraṃ sampāpuṇi.",
  "atk-s0511a:350_3": "Sākiyāpi anuppatteyeva bhagavati – “amhākaṃ ñātiseṭṭhaṃ passissāmā”ti bhagavato vasanaṭṭhānaṃ",
  "atk-s0511a:350_4": "vīmaṃsamānā “nigrodhasakkassārāmo ramaṇīyo”ti sallakkhetvā sabbaṃ paṭijagganavidhiṃ",
  "atk-s0511a:350_5": "kāretvā gandhapupphahatthā paccuggamanaṃ karontā sabbālaṅkārehi samalaṅkatagattā",
  "atk-s0511a:350_6": "gandhapupphacuṇṇādīhi pūjayamānā bhagavantaṃ purakkhatvā nigrodhārāmameva agamaṃsu.",
  "atk-s0511a:351_0": "Tatra bhagavā vīsatiyā khīṇāsavasahassehi parivuto paññattavarabuddhāsane nisīdi.",
  "atk-s0511a:351_1": "Sākiyā pana mānajātikā mānatthaddhā, “siddhatthakumāro amhehi daharataro, amhākaṃ",
  "atk-s0511a:351_2": "kaniṭṭho bhātā, putto, bhāgineyyo, nattā”ti cintetvā daharadahare rājakumāre āhaṃsu",
  "atk-s0511a:351_3": "– “tumhe vandatha, mayaṃ tumhākaṃ piṭṭhito piṭṭhito nisīdissāmā”ti. Tesvevaṃ nisinnesu",
  "atk-s0511a:351_4": "bhagavā tesaṃ ajjhāsayaṃ oloketvā – “ime ñātakā attano moghajiṇṇabhāvena na maṃ vandanti,",
  "atk-s0511a:351_5": "na panete jānanti ‘buddho nāma kīdiso, buddhabalaṃ nāma kīdisa’nti vā, ‘buddho nāma",
  "atk-s0511a:351_6": "ediso, buddhabalaṃ nāma edisa’nti vā, handāhaṃ attano buddhabalaṃ iddhibalañca dassento",
  "atk-s0511a:351_7": "pāṭihāriyañca kareyyaṃ, ākāse dasasahassacakkavāḷavitthataṃ sabbaratanamayaṃ caṅkamaṃ",
  "atk-s0511a:351_8": "māpetvā tattha caṅkamanto mahājanassa ajjhāsayaṃ oloketvā dhammañca deseyya”nti cintesi.",
  "atk-s0511a:351_9": "Tena vuttaṃ saṅgītikārakehi bhagavato parivitakkadassanatthaṃ –",
  "atk-s0511a:352": "3.",
  "atk-s0511a:353": "“Na hete jānanti sadevamānusā, buddho ayaṃ kīdisako naruttamo;",
  "atk-s0511a:354": "Iddhibalaṃ paññābalañca kīdisaṃ, buddhabalaṃ lokahitassa kīdisaṃ.",
  "atk-s0511a:355": "4.",
  "atk-s0511a:356": "“Na hete jānanti sadevamānusā, buddho ayaṃ edisako naruttamo;",
  "atk-s0511a:357": "Iddhibalaṃ paññābalañca edisaṃ, buddhabalaṃ lokahitassa edisaṃ.",
  "atk-s0511a:358": "5.",
  "atk-s0511a:359": "“Handāhaṃ dassayissāmi, buddhabalamanuttaraṃ;",
  "atk-s0511a:360": "Caṅkamaṃ māpayissāmi, nabhe ratanamaṇḍita”nti.",
  "atk-s0511a:361_0": "Tattha na hete jānantīti na hi ete jānanti. Na-kāro paṭisedhattho. Hi-kāro kāraṇatthe",
  "atk-s0511a:361_1": "nipāto. Yasmā panete mama ñātiādayo devamanussā mayā buddhabale ca iddhibale ca anāvikate",
  "atk-s0511a:361_2": "na jānanti “ediso buddho, edisaṃ iddhibala”nti, tasmā ahaṃ mama buddhabalañca iddhibalañca",
  "atk-s0511a:361_3": "dasseyyanti attho. Sadevamānusāti ettha devāti upapattidevā adhippetā. Saha devehīti",
  "atk-s0511a:361_4": "sadevā. Ke te? Mānusā, sadevā eva mānusā sadevamānusā. Atha vā devoti sammutidevo,",
  "atk-s0511a:361_5": "suddhodano rājā adhippeto. Saha devena raññā suddhodanenāti sadevā. Mānusāti ñātimānusā,",
  "atk-s0511a:361_6": "sadevā sasuddhodanā mānusā sadevamānusā sarājāno vā ete mama ñātimānusā mama balaṃ",
  "atk-s0511a:361_7": "na vijānantīti attho. Sesadevāpi saṅgahaṃ gacchantiyeva. Sabbepi devā devanaṭṭhena",
  "atk-s0511a:361_8": "“devā”ti vuccanti. Devanaṃ nāma dhātuattho kīḷādi. Atha vā devā ca mānusā ca devamānusā,",
  "atk-s0511a:361_9": "saha devamānusehi sadevamānusā. Ke te? Lokāti vacanaseso daṭṭhabbo. Buddhoti catusaccadhamme",
  "atk-s0511a:361_10": "buddho anubuddhoti buddho. Yathāha –",
  "atk-s0511a:362": "“Abhiññeyyaṃ abhiññātaṃ, bhāvetabbañca bhāvitaṃ;",
  "atk-s0511a:363": "Pahātabbaṃ pahīnaṃ me, tasmā buddhosmi brāhmaṇā”ti. ;",
  "atk-s0511a:364_0": "Idha pana kattukārake buddhasaddasiddhi daṭṭhabbā. Adhigatavisesehi devamanussehi",
  "atk-s0511a:364_1": "“sammāsambuddho vata so bhagavā”ti evaṃ buddhattā ñātattā buddho. Idha kammakārake",
  "atk-s0511a:364_2": "buddhasaddasiddhi daṭṭhabbā. Buddhamassa atthīti vā buddho, buddhavantoti attho.",
  "atk-s0511a:364_3": "Taṃ sabbaṃ saddasatthānusārena veditabbaṃ. Kīdisakoti kīdiso kiṃsarikkhako kiṃsadiso",
  "atk-s0511a:364_4": "kiṃvaṇṇo kiṃsaṇṭhāno dīgho vā rasso vāti attho.",
  "atk-s0511a:365_0": "Naruttamoti narānaṃ naresu vā uttamo pavaro seṭṭhoti naruttamo. Iddhibalanti ettha",
  "atk-s0511a:365_1": "ijjhanaṃ iddhi nipphattiatthena paṭilābhaṭṭhena ca iddhi. Atha vā ijjhanti tāya sattā",
  "atk-s0511a:365_2": "iddhā vuddhā ukkaṃsagatā hontīti iddhi. Sā pana dasavidhā hoti. Yathāha –",
  "atk-s0511a:366_0": "“Iddhiyoti dasa iddhiyo. Katamā dasa? Adhiṭṭhānā iddhi, vikubbanā iddhi, manomayā",
  "atk-s0511a:366_1": "iddhi, ñāṇavipphārā iddhi, samādhivipphārā iddhi, ariyā iddhi, kammavipākajā iddhi,",
  "atk-s0511a:366_2": "puññavato iddhi, vijjāmayā iddhi, tattha tattha sammāpayogapaccayā ijjhanaṭṭhena iddhī”ti.",
  "atk-s0511a:367_0": "Tāsaṃ idaṃ nānattaṃ – pakatiyā eko bahukaṃ āvajjeti, sataṃ vā sahassaṃ vā āvajjitvā",
  "atk-s0511a:367_1": "ñāṇena adhiṭṭhāti “bahuko homī”ti evaṃ vibhajitvā dassitā iddhi adhiṭṭhānavasena",
  "atk-s0511a:367_2": "nipphannattā adhiṭṭhānā iddhi nāma. Tassāyamattho – abhiññāpādakaṃ catutthajjhānaṃ",
  "atk-s0511a:367_3": "samāpajjitvā tato vuṭṭhāya sace sataṃ icchati “sataṃ homi, sataṃ homī”ti kāmāvacaraparikammacittehi",
  "atk-s0511a:367_4": "parikammaṃ katvā puna abhiññāpādakaṃ jhānaṃ samāpajjitvā tato vuṭṭhāya puna āvajjitvā",
  "atk-s0511a:367_5": "adhiṭṭhāti, adhiṭṭhānacittena saheva sataṃ hoti. Sahassādīsupi eseva nayo.",
  "atk-s0511a:368_0": "Tattha pādakajjhānacittaṃ nimittārammaṇaṃ parikammacittāni satārammaṇāni vā sahassādīsu",
  "atk-s0511a:368_1": "aññatarārammaṇāni vā, tāni ca kho vaṇṇavasena, no paṇṇattivasena. Adhiṭṭhānacittampi",
  "atk-s0511a:368_2": "satārammaṇameva, taṃ pana appanācittaṃ viya gotrabhuanantarameva uppajjati rūpāvacaracatutthajhānikaṃ.",
  "atk-s0511a:368_3": "So pana pakativaṇṇaṃ vijahitvā kumāravaṇṇaṃ vā dasseti nāgavaṇṇaṃ vā dasseti. Supaṇṇavaṇṇaṃ",
  "atk-s0511a:368_4": "vā…pe… vividhampi senābyūhaṃ vā dassetīti evaṃ āgatā iddhi pakativaṇṇavijahanavikāravasena",
  "atk-s0511a:368_5": "pavattattā vikubbaniddhi nāma.",
  "atk-s0511a:369_0": "“Idha bhikkhu imamhā kāyā aññaṃ kāyaṃ abhinimmināti rūpiṃ manomayaṃ sabbaṅgapaccaṅgiṃ",
  "atk-s0511a:369_1": "ahīnindriya”nti iminā nayena āgatā iddhi sarīrasseva abbhantare aññassa manomayassa",
  "atk-s0511a:369_2": "sarīrassa nipphattivasena pavattattā manomayiddhi nāma.",
  "atk-s0511a:370_0": "Ñāṇuppattito pubbe vā pacchā vā taṅkhaṇe vā tena attabhāvena paṭilabhitabbaarahattañāṇānubhāvena",
  "atk-s0511a:370_1": "nibbatto viseso ñāṇavipphāro iddhi nāma. Āyasmato bākulassa ca āyasmato saṃkiccassa",
  "atk-s0511a:370_2": "ca ñāṇavipphārā iddhi, tesaṃ vatthu cettha kathetabbaṃ.",
  "atk-s0511a:371_0": "Samādhito pubbe vā pacchā vā taṅkhaṇe vā samathānubhāvena nibbatto viseso samādhivipphārā",
  "atk-s0511a:371_1": "iddhi nāma. Āyasmato sāriputtassa samādhivipphārā iddhi, āyasmato sañjīvassa samādhivipphārā",
  "atk-s0511a:371_2": "iddhi, āyasmato khāṇukoṇḍaññassa samādhivipphārā iddhi, uttarāya upāsikāya samādhivipphārā",
  "atk-s0511a:371_3": "iddhi, sāmāvatiyā upāsikāya samādhivipphārā iddhīti tesaṃ vatthūnettha kathetabbāni,",
  "atk-s0511a:371_4": "ganthavitthāradosaparihāratthaṃ pana mayā na vitthāritāni.",
  "atk-s0511a:372_0": "Katamā ariyā iddhi? Idha bhikkhu sace ākaṅkhati “paṭikkūle appaṭikkūlasaññī vihareyya”nti",
  "atk-s0511a:372_1": "appaṭikkūlasaññī tattha viharati, sace ākaṅkhati “appaṭikkūle paṭikkūlasaññī vihareyya”nti",
  "atk-s0511a:372_2": "paṭikkūlasaññī tattha viharati…pe… upekkhako tattha viharati sato sampajānoti. Ayañhi",
  "atk-s0511a:372_3": "cetovasippattānaṃ ariyānaṃyeva sambhavato ariyā iddhi nāma.",
  "atk-s0511a:373_0": "Katamā kammavipākajā iddhi? Sabbesaṃ pakkhīnaṃ sabbesaṃ devānaṃ paṭhamakappikānaṃ",
  "atk-s0511a:373_1": "manussānaṃ ekaccānañca vinipātikānaṃ vehāsagamanādikā kammavipākajā iddhi nāma. Katamā",
  "atk-s0511a:373_2": "puññavato iddhi? Rājā cakkavattī vehāsaṃ gacchati saddhiṃ caturaṅginiyā senāya. Jaṭilakassa",
  "atk-s0511a:373_3": "gahapatissa asītihattho suvaṇṇapabbato nibbatti. Ayaṃ puññavato iddhi nāma. Ghosakassa",
  "atk-s0511a:373_4": "gahapatino sattasu ṭhānesu māraṇatthāya upakkame katepi arogabhāvo puññavato iddhi.",
  "atk-s0511a:373_5": "Meṇḍakaseṭṭhissa aṭṭhakarīsamatte padese sattaratanamayānaṃ meṇḍakānaṃ pātubhāvo puññavato iddhi.",
  "atk-s0511a:374_0": "Katamā vijjāmayā iddhi? Vijjādharā vijjaṃ parijappitvā vehāsaṃ gacchanti, ākāse antalikkhe",
  "atk-s0511a:374_1": "hatthimpi dassenti…pe… vividhampi senābyūhaṃ dassentīti. Ādinayappavattā vijjāmayā",
  "atk-s0511a:374_2": "iddhi nāma. Taṃ taṃ kammaṃ katvā nibbatto viseso ‘sammāpayogapaccayā ijjhanaṭṭhena",
  "atk-s0511a:374_3": "iddhī’ti ayaṃ tattha tattha sammāpayogapaccayā ijjhanaṭṭhena iddhi nāma. Imissā dasavidhāya",
  "atk-s0511a:374_4": "iddhiyā balaṃ iddhibalaṃ nāma, idaṃ mayhaṃ iddhibalaṃ na jānantīti attho.",
  "atk-s0511a:375_0": "Paññābalanti sabbalokiyalokuttaraguṇavisesadāyakaṃ arahattamaggapaññābalaṃ adhippetaṃ,",
  "atk-s0511a:375_1": "tampi ete na jānanti. Keci “channaṃ asādhāraṇañāṇānametaṃ adhivacanaṃ paññābala”nti",
  "atk-s0511a:375_2": "vadanti. Buddhabalanti ettha buddhabalaṃ nāma buddhānubhāvo, dasabalañāṇāni vā. Tattha",
  "atk-s0511a:375_3": "dasabalañāṇāni nāma ṭhānāṭṭhānañāṇaṃ, atītānāgatapaccuppannakammavipākajānanañāṇaṃ,",
  "atk-s0511a:375_4": "sabbatthagāminipaṭipadāñāṇaṃ, anekadhātunānādhātulokajānanañāṇaṃ, nānādhimuttikañāṇaṃ,",
  "atk-s0511a:375_5": "āsayānusayañāṇaṃ, jhānavimokkhasamādhisamāpattīnaṃ saṃkilesavodānavuṭṭhānesu yathābhūtañāṇaṃ,",
  "atk-s0511a:375_6": "pubbenivāsānussatiñāṇaṃ, cutūpapātañāṇaṃ, āsavakkhayañāṇanti imāni dasa. Imesaṃ dasannaṃ",
  "atk-s0511a:375_7": "ñāṇānaṃ adhivacanaṃ buddhabalanti. Edisanti īdisaṃ, ayameva vā pāṭho.",
  "atk-s0511a:376_0": "Handāti vavassaggatthe nipāto. Ahanti attānaṃ niddisati. Kiṃ vuttaṃ hoti? Yasmā panete",
  "atk-s0511a:376_1": "mama ñātakā buddhabalaṃ vā buddhaguṇe vā na jānanti, kevalaṃ attano moghajiṇṇabhāvaṃ",
  "atk-s0511a:376_2": "nissāya mānavasena sabbalokajeṭṭhaseṭṭhaṃ maṃ na vandanti. Tasmā tesaṃ mānaketu atthi,",
  "atk-s0511a:376_3": "taṃ bhañjitvā vandanatthaṃ buddhabalaṃ dasseyyanti vuttaṃ hoti. Dassayissāmīti dasseyyaṃ.",
  "atk-s0511a:376_4": "“Dassessāmī”ti ca pāṭho, soyevattho. Buddhabalanti buddhānubhāvaṃ, buddhañāṇavisesaṃ",
  "atk-s0511a:376_5": "vā. Anuttaranti niruttaraṃ. Caṅkamanti caṅkamitabbaṭṭhānaṃ vuccati. Māpayissāmīti",
  "atk-s0511a:376_6": "māpeyyaṃ. “Caṅkamanaṃ māpessāmī”ti ca pāṭho, soyevattho. Nabheti ākāse. Sabbaratanamaṇḍitanti",
  "atk-s0511a:376_7": "sabbehi ratijananaṭṭhena ratanehi muttā-maṇi-veḷuriya-saṅkha-silā-pavāḷa-rajata-suvaṇṇa-masāragalla-lohitaṅkehi",
  "atk-s0511a:376_8": "dasahi dasahi maṇḍito alaṅkato sabbaratanamaṇḍito, taṃ sabbaratanamaṇḍitaṃ. “Nabhe",
  "atk-s0511a:376_9": "ratanamaṇḍita”nti paṭhanti keci.",
  "atk-s0511a:377": "Athevaṃ bhagavatā cintitamatte dasasahassacakkavāḷavāsino bhummādayo devā pamuditahadayā sādhukāramadaṃsu. Tamatthaṃ pakāsentehi saṅgītikārakehi –",
  "atk-s0511a:378": "6.",
  "atk-s0511a:379": "“Bhummā mahārājikā tāvatiṃsā, yāmā ca devā tusitā ca nimmitā;",
  "atk-s0511a:380": "Paranimmitā yepi ca brahmakāyikā, ānanditā vipulamakaṃsu ghosa”nti. –",
  "atk-s0511a:381": "Ādigāthāyo ṭhapitāti veditabbā.",
  "atk-s0511a:382_0": "Tattha bhummāti bhummaṭṭhā, pāsāṇapabbatavanarukkhādīsu ṭhitā. Mahārājikāti mahārājapakkhikā.",
  "atk-s0511a:382_1": "Bhummaṭṭhānaṃ devatānaṃ saddaṃ sutvā ākāsaṭṭhakadevatā, tato abbhavalāhakā devatā,",
  "atk-s0511a:382_2": "tato uṇhavalāhakā devatā, tato sītavalāhakā devatā, tato vassavalāhakā devatā, tato",
  "atk-s0511a:382_3": "vātavalāhakā devatā, tato cattāro mahārājāno, tato tāvatiṃsā, tato yāmā, tato tusitā,",
  "atk-s0511a:382_4": "tato nimmānaratī, tato paranimmitavasavattī, tato brahmakāyikā, tato brahmapurohitā,",
  "atk-s0511a:382_5": "tato mahābrahmāno, tato parittābhā, tato appamāṇābhā, tato ābhassarā, tato parittasubhā,",
  "atk-s0511a:382_6": "tato appamāṇasubhā, tato subhakiṇhā, tato vehapphalā, tato avihā, tato atappā, tato",
  "atk-s0511a:382_7": "sudassā, tato sudassī, tato akaniṭṭhā devatā saddaṃ sutvā mahantaṃ saddaṃ akaṃsu.",
  "atk-s0511a:382_8": "Asaññino ca arūpāvacarasatte ca ṭhapetvā sotāyatanapavattiṭṭhāne sabbe devamanussanāgādayo",
  "atk-s0511a:382_9": "pītivasaṃ gatahadayā ukkuṭṭhisaddamakaṃsūti attho. Ānanditāti pamuditahadayā, sañjātapītisomanassā",
  "atk-s0511a:382_10": "hutvāti attho. Vipulanti puthulaṃ.",
  "atk-s0511a:383_0": "Atha satthā cintitasamanantarameva odātakasiṇasamāpattiṃ samāpajjitvā – “dasasu cakkavāḷasahassesu",
  "atk-s0511a:383_1": "āloko hotū”ti adhiṭṭhāsi. Tena adhiṭṭhānacittena saheva āloko ahosi pathavito paṭṭhāya",
  "atk-s0511a:383_2": "yāva akaniṭṭhabhavanā. Tena vuttaṃ –",
  "atk-s0511a:384": "7.",
  "atk-s0511a:385": "“Obhāsitā ca pathavī sadevakā, puthū ca lokantarikā asaṃvutā;",
  "atk-s0511a:386": "Tamo ca tibbo vihato tadā ahu, disvāna accherakaṃ pāṭihīra”nti.",
  "atk-s0511a:387_0": "Tattha obhāsitāti pakāsitā. Pathavīti etthāyaṃ pathavī catubbidhā – kakkhaḷapathavī,",
  "atk-s0511a:387_1": "sasambhārapathavī, nimittapathavī, sammutipathavīti. Tāsu “katamā cāvuso, ajjhattikā",
  "atk-s0511a:387_2": "pathavīdhātu? Yaṃ ajjhattaṃ paccattaṃ kakkhaḷaṃ kharigata”ntiādīsu vuttā ayaṃ kakkhaḷapathavī",
  "atk-s0511a:387_3": "nāma. “Yo pana bhikkhu pathaviṃ khaṇeyya vā khaṇāpeyya vā”tiādīsu vuttā sasambhārapathavī,",
  "atk-s0511a:387_4": "ye ca kesādayo vīsati koṭṭhāsā, ayolohādayo ca bāhirā; sāpi vaṇṇādīhi sambhārehi",
  "atk-s0511a:387_5": "saddhiṃ pathavīti sasambhārapathavī nāma. “Pathavīkasiṇameko sañjānātī”tiādīsu nimittapathavī",
  "atk-s0511a:387_6": "“ārammaṇapathavī”tipi vuccati. Pathavīkasiṇajhānalābhī devaloke nibbatto āgamanavasena",
  "atk-s0511a:387_7": "“pathavīdevo”ti nāmaṃ labhati. Vuttañhetaṃ – “āpo ca devā pathavī”tiādīsu ayaṃ sammutipathavī,",
  "atk-s0511a:387_8": "paññattipathavī nāmāti veditabbā. Idha pana sasambhārapathavī adhippetā.",
  "atk-s0511a:388_0": "Sadevakāti sadevalokā. “Sadevatā”tipi pāṭho atthi ce sundarataraṃ, sadevako manussaloko",
  "atk-s0511a:388_1": "obhāsitoti attho. Puthūti bahū. Lokantarikāti asurakāyanarakānametaṃ adhivacanaṃ,",
  "atk-s0511a:388_2": "tā pana tiṇṇaṃ cakkavāḷānaṃ antarā ekā lokantarikā hoti, tiṇṇaṃ sakaṭacakkānaṃ aññamaññaṃ",
  "atk-s0511a:388_3": "āhacca ṭhitānaṃ majjhe okāso viya ekeko lokantarikanirayo, parimāṇato aṭṭhayojanasahasso",
  "atk-s0511a:388_4": "hoti. Asaṃvutāti heṭṭhā appatiṭṭhā. Tamo cāti andhakāro. Tibboti bahalo ghano. Candimasūriyālokābhāvato",
  "atk-s0511a:388_5": "niccandhakārova hoti. Vihatoti viddhasto. Tadāti yadā pana bhagavā sattesu kāruññataṃ",
  "atk-s0511a:388_6": "paṭicca pāṭihāriyakaraṇatthaṃ ālokaṃ phari, tadā so tamo tibbo lokantarikāsu ṭhito,",
  "atk-s0511a:388_7": "vihato viddhasto ahosīti attho.",
  "atk-s0511a:389_0": "Accherakanti accharāpaharaṇayoggaṃ, vimhayavasena aṅgulīhi paharaṇayogganti attho.",
  "atk-s0511a:389_1": "Pāṭihīranti paṭipakkhaharaṇato pāṭihīraṃ. Paṭiharati sattānaṃ diṭṭhimānopagatāni",
  "atk-s0511a:389_2": "cittānīti vā pāṭihīraṃ, appasannānaṃ sattānaṃ pasādaṃ paṭiāharatīti vā pāṭihīraṃ.",
  "atk-s0511a:389_3": "“Pāṭihera”ntipi pāṭho, soyevattho. Ettha ālokavidhānavisesassetaṃ adhivacanaṃ. Disvāna",
  "atk-s0511a:389_4": "accherakaṃ pāṭihīranti ettha devā ca manussā ca lokantarikāsu nibbattasattāpi ca",
  "atk-s0511a:389_5": "taṃ bhagavato pāṭihāriyaṃ disvā paramappītisomanassaṃ agamaṃsūti idaṃ vacanaṃ āharitvā",
  "atk-s0511a:389_6": "attho daṭṭhabbo, itarathā na pubbena vā paraṃ, na parena vā pubbaṃ yujjati.",
  "atk-s0511a:390": "Idāni na kevalaṃ manussalokesuyeva āloko atthi, sabbattha tividhepi saṅkhārasattokāsasaṅkhāte loke ālokoyevāti dassanatthaṃ –",
  "atk-s0511a:391": "8.",
  "atk-s0511a:392": "“Sadevagandhabbamanussarakkhase,",
  "atk-s0511a:393": "Ābhā uḷārā vipulā ajāyatha;",
  "atk-s0511a:394": "Imasmiṃ loke parasmiñcobhayasmiṃ,",
  "atk-s0511a:395": "Adho ca uddhaṃ tiriyañca vitthata”nti. – ayaṃ gāthā vuttā;",
  "atk-s0511a:396_0": "Tattha devāti sammutidevā upapattidevā visuddhidevāti sabbepi devā idha saṅgahitā.",
  "atk-s0511a:396_1": "Devā ca gandhabbā ca manussā ca rakkhasā ca devagandhabbamanussarakkhasā. Saha devagandhabbamanussarakkhasehīti",
  "atk-s0511a:396_2": "sadevagandhabbamanussarakkhaso. Ko pana so? Loko, tasmiṃ sadevagandhabbamanussarakkhase",
  "atk-s0511a:396_3": "loke. Ābhāti āloko. Uḷārāti etthāyaṃ uḷāra-saddo madhuraseṭṭhavipulādīsu dissati.",
  "atk-s0511a:396_4": "Tathā hesa “uḷārāni khādanīyabhojanīyāni khādanti bhuñjantī”tiādīsu madhure dissati.",
  "atk-s0511a:396_5": "“Uḷārāya kho pana bhavaṃ vacchāyano pasaṃsāya samaṇaṃ gotamaṃ pasaṃsatī”tiādīsu seṭṭhe.",
  "atk-s0511a:396_6": "“Atikkamma devānaṃ devānubhāvaṃ appamāṇo uḷāro obhāso”tiādīsu vipule. Svāyaṃ idha",
  "atk-s0511a:396_7": "seṭṭhe daṭṭhabbo. Vipulāti appamāṇā. Ajāyathāti uppajji udapādi pavattittha. Imasmiṃ",
  "atk-s0511a:396_8": "loke parasmiñcāti imasmiṃ manussaloke ca parasmiṃ devaloke cāti attho. Ubhayasminti",
  "atk-s0511a:396_9": "tadubhayasmiṃ, ajjhattabahiddhādīsu viya daṭṭhabbaṃ. Adho cāti avīciādīsu nirayesu.",
  "atk-s0511a:396_10": "Uddhanti bhavaggatopi uddhaṃ ajaṭākāsepi. Tiriyañcāti tiriyatopi dasasu cakkavāḷasahassesu.",
  "atk-s0511a:396_11": "Vitthatanti visaṭaṃ. Andhakāraṃ vidhamitvā vuttappakāraṃ lokañca padesañca ajjhottharitvā",
  "atk-s0511a:396_12": "ābhā pavattitthāti attho. Atha vā tiriyañca vitthatanti tiriyato vitthataṃ mahantaṃ,",
  "atk-s0511a:396_13": "appamāṇaṃ padesaṃ ābhā pharitvā aṭṭhāsīti attho.",
  "atk-s0511a:397_0": "Atha bhagavā dasasahassacakkavāḷesu ālokapharaṇaṃ katvā abhiññāpādakaṃ catutthajjhānaṃ",
  "atk-s0511a:397_1": "samāpajjitvā tato vuṭṭhāya āvajjitvā adhiṭṭhānacittena ākāsamabbhuggantvā tesaṃ ñātīnaṃ",
  "atk-s0511a:397_2": "sīsesu pādapaṃsuṃ okiramāno viya mahatiyā devamanussaparisāya majjhe yamakapāṭihāriyaṃ",
  "atk-s0511a:397_3": "dasseti. Taṃ pana pāḷito evaṃ veditabbaṃ –",
  "atk-s0511a:398_0": "“Katamaṃ tathāgatassa yamakapāṭihīre ñāṇaṃ? Idha tathāgato yamakapāṭihīraṃ karoti",
  "atk-s0511a:398_1": "asādhāraṇaṃ sāvakehi uparimakāyato aggikkhandho pavattati, heṭṭhimakāyato udakadhārā",
  "atk-s0511a:398_2": "pavattati. Heṭṭhimakāyato aggikkhandho pavattati, uparimakāyato udakadhārā pavattati…pe…",
  "atk-s0511a:398_3": "puratthimakāyato aggikkhandho pavattati, pacchimakāyato udakadhārā pavattati. Pacchimakāyato",
  "atk-s0511a:398_4": "aggikkhandho pavattati, puratthimakāyato udakadhārā pavattati…pe… dakkhiṇaakkhito",
  "atk-s0511a:398_5": "aggikkhandho pavattati, vāmaakkhito udakadhārā pavattati. Vāmaakkhito aggikkhandho",
  "atk-s0511a:398_6": "pavattati, dakkhiṇaakkhito udakadhārā pavattati…pe… dakkhiṇakaṇṇasotato aggikkhandho",
  "atk-s0511a:398_7": "pavattati, vāmakaṇṇasotato udakadhārā pavattati. Vāmakaṇṇasotato aggikkhandho pavattati,",
  "atk-s0511a:398_8": "dakkhiṇakaṇṇasotato udakadhārā pavattati…pe… dakkhiṇanāsikāsotato aggikkhandho pavattati,",
  "atk-s0511a:398_9": "vāmanāsikāsotato udakadhārā pavattati. Vāmanāsikāsotato aggikkhandho pavattati, dakkhiṇanāsikāsotato",
  "atk-s0511a:398_10": "udakadhārā pavattati…pe… dakkhiṇaaṃsakūṭato aggikkhandho pavattati, vāmaaṃsakūṭato",
  "atk-s0511a:398_11": "udakadhārā pavattati. Vāmaaṃsakūṭato aggikkhandho pavattati, dakkhiṇaaṃsakūṭato udakadhārā",
  "atk-s0511a:398_12": "pavattati…pe… dakkhiṇahatthato aggikkhandho pavattati, vāmahatthato udakadhārā pavattati.",
  "atk-s0511a:398_13": "Vāmahatthato aggikkhandho pavattati, dakkhiṇahatthato udakadhārā pavattati…pe… dakkhiṇapassato",
  "atk-s0511a:398_14": "aggikkhandho pavattati, vāmapassato udakadhārā pavattati. Vāmapassato aggikkhandho",
  "atk-s0511a:398_15": "pavattati, dakkhiṇapassato udakadhārā pavattati…pe… dakkhiṇapādato aggikkhandho pavattati,",
  "atk-s0511a:398_16": "vāmapādato udakadhārā pavattati. Vāmapādato aggikkhandho pavattati, dakkhiṇapādato",
  "atk-s0511a:398_17": "udakadhārā pavattati…pe… aṅgulaṅgulehi aggikkhandho pavattati, aṅgulantarikāhi udakadhārā",
  "atk-s0511a:398_18": "pavattati. Aṅgulantarikāhi aggikkhandho pavattati, aṅgulaṅgulehi udakadhārā pavattati…pe…",
  "atk-s0511a:398_19": "ekekalomato aggikkhandho pavattati, ekekalomato udakadhārā pavattati. Lomakūpato",
  "atk-s0511a:398_20": "lomakūpato aggikkhandho pavattati, lomakūpato lomakūpato udakadhārā pavattati – channaṃ",
  "atk-s0511a:398_21": "vaṇṇānaṃ nīlānaṃ pītakānaṃ lohitakānaṃ odātānaṃ mañjiṭṭhānaṃ pabhassarānaṃ.",
  "atk-s0511a:399_0": "“Bhagavā caṅkamati, nimmito tiṭṭhati vā nisīdati vā seyyaṃ vā kappeti. Bhagavā tiṭṭhati,",
  "atk-s0511a:399_1": "nimmito caṅkamati vā nisīdati vā seyyaṃ vā kappeti. Bhagavā nisīdati, nimmito caṅkamati",
  "atk-s0511a:399_2": "vā tiṭṭhati vā seyyaṃ vā kappeti. Bhagavā seyyaṃ kappeti, nimmito caṅkamati vā tiṭṭhati",
  "atk-s0511a:399_3": "vā nisīdati vā. Nimmito caṅkamati, bhagavā tiṭṭhati vā nisīdati vā seyyaṃ vā kappeti.",
  "atk-s0511a:399_4": "Nimmito tiṭṭhati, bhagavā caṅkamati vā nisīdati vā seyyaṃ vā kappeti. Nimmito nisīdati,",
  "atk-s0511a:399_5": "bhagavā caṅkamati vā tiṭṭhati vā seyyaṃ vā kappeti. Nimmito seyyaṃ kappeti, bhagavā",
  "atk-s0511a:399_6": "caṅkamati vā tiṭṭhati vā nisīdati vā, idaṃ tathāgatassa yamakapāṭihīre ñāṇanti veditabbaṃ”.",
  "atk-s0511a:400_0": "Tassa pana bhagavato tejokasiṇasamāpattivasena uparimakāyato aggikkhandho pavattati.",
  "atk-s0511a:400_1": "Āpokasiṇasamāpattivasena heṭṭhimakāyato udakadhārā pavattatīti puna udakadhārāya",
  "atk-s0511a:400_2": "pavattaṭṭhānato aggikkhandho pavattati, aggikkhandhassa pavattaṭṭhānato udakadhārā",
  "atk-s0511a:400_3": "pavattatīti dassetuṃ, “heṭṭhimakāyato aggikkhandho pavattati, uparimakāyato udakadhārā",
  "atk-s0511a:400_4": "pavattatī”ti vuttanti veditabbā. Eseva nayo sesapadesupi. Aggikkhandho panettha udakadhārāya",
  "atk-s0511a:400_5": "asammissova ahosi. Tathā udakadhārā aggikkhandhena. Rasmīsu pana dutiyā dutiyā rasmi",
  "atk-s0511a:400_6": "purimāya purimāya yamakā viya ekakkhaṇe pavattati. Dvinnañca cittānaṃ ekakkhaṇe pavatti",
  "atk-s0511a:400_7": "nāma natthi, buddhānaṃ pana bhavaṅgaparivāsassa lahukatāya pañcahākārehi ciṇṇavasitāya",
  "atk-s0511a:400_8": "etā rasmiyo ekakkhaṇe viya pavattanti, tassā pana rasmiyā āvajjanaparikammādhiṭṭhānāni",
  "atk-s0511a:400_9": "visuṃyeva. Nīlarasmiatthāya hi bhagavā nīlakasiṇaṃ samāpajjati. Pītarasmiādīnaṃ atthāya",
  "atk-s0511a:400_10": "pītakasiṇādīni samāpajjati.",
  "atk-s0511a:401": "Evaṃ bhagavato yamakapāṭihīre kayiramāne sakalassāpi dasasahassacakkavāḷassa alaṅkārakaraṇakālo viya ahosi. Tena vuttaṃ –",
  "atk-s0511a:402": "9.",
  "atk-s0511a:403": "“Sattuttamo anadhivaro vināyako, satthā ahū devamanussapūjito;",
  "atk-s0511a:404": "Mahānubhāvo satapuññalakkhaṇo, dassesi accherakaṃ pāṭihīra”nti.",
  "atk-s0511a:405_0": "Tattha sattuttamoti attano sīlādīhi guṇehi sabbesu sattesu uttamo pavaro seṭṭhoti",
  "atk-s0511a:405_1": "sattuttamo, sattānaṃ vā uttamo sattuttamo. Sattanti hi ñāṇassa nāmaṃ, tena dasabalacatuvesārajjachaasādhāraṇañāṇasaṅkhātena",
  "atk-s0511a:405_2": "sattena seṭṭho uttamoti sattuttamo, samānādhikaraṇavasena satto uttamoti vā sattuttamo.",
  "atk-s0511a:405_3": "Yadi evaṃ “uttamasatto”ti vattabbaṃ uttama-saddassa pubbanipātapāṭhato. Na panesa",
  "atk-s0511a:405_4": "bhedo aniyamato bahulavacanato ca naruttamapurisuttamanaravarādi-saddā viya daṭṭhabbo.",
  "atk-s0511a:405_5": "Atha vā sattaṃ uttamaṃ yassa so sattuttamo, idhāpi ca uttama-saddassa pubbanipāto",
  "atk-s0511a:405_6": "bhavati. Uttamasattoti visesanassa pubbanipātapāṭhato “cittagū paddhagū”ti ettha",
  "atk-s0511a:405_7": "viyāti nāyaṃ doso. Ubhayavisesanato vā āhitaggiādipāṭho viya daṭṭhabbo. Vināyakoti",
  "atk-s0511a:405_8": "bahūhi vinayanūpāyehi satte vineti dametīti vināyako. Satthāti diṭṭhadhammikasamparāyikatthehi",
  "atk-s0511a:405_9": "yathārahaṃ satte anusāsatīti satthā. Ahūti ahosi. Devamanussapūjitoti dibbehi pañcakāmaguṇehi",
  "atk-s0511a:405_10": "dibbanti kīḷantīti devā. Manassa ussannattā manussā, devā ca manussā ca devamanussā,",
  "atk-s0511a:405_11": "devamanussehi pūjito devamanussapūjito. Pupphādipūjāya ca paccayapūjāya ca pūjito,",
  "atk-s0511a:405_12": "apacitoti attho. Kasmā pana devamanussānameva gahaṇaṃ kataṃ, nanu bhagavā tiracchānagatehipi",
  "atk-s0511a:405_13": "āravāḷakāḷāpalāladhanapālapālileyyakanāgādīhi sātāgirāḷavakahemavatasūcilomakharalomayakkhādīhi",
  "atk-s0511a:405_14": "vinipātagatehipi pūjitoyevāti? Saccamevetaṃ, ukkaṭṭhaparicchedavasena sabbapuggalaparicchedavasena",
  "atk-s0511a:405_15": "cetaṃ vuttanti veditabbaṃ. Mahānubhāvoti mahatā buddhānubhāvena samannāgato. Satapuññalakkhaṇoti",
  "atk-s0511a:405_16": "anantesu cakkavāḷesu sabbe sattā ekekaṃ puññakammaṃ satakkhattuṃ kareyyuṃ ettakehi",
  "atk-s0511a:405_17": "janehi katakammaṃ bodhisatto sayameva ekako sataguṇaṃ katvā nibbatto. Tasmā “satapuññalakkhaṇo”ti",
  "atk-s0511a:405_18": "vuccati. Keci pana “satena satena puññakammena nibbattaekekalakkhaṇo”ti vadanti.",
  "atk-s0511a:405_19": "“Evaṃ sante yo koci buddho bhaveyyā”ti taṃ aṭṭhakathāsu paṭikkhittaṃ. Dassesīti sabbesaṃ",
  "atk-s0511a:405_20": "devamanussānaṃ ativimhayakaraṃ yamakapāṭihāriyaṃ dassesi.",
  "atk-s0511a:406_0": "Atha satthā ākāse pāṭihāriyaṃ katvā mahājanassa cittācāraṃ oloketvā tassa ajjhāsayānukūlaṃ",
  "atk-s0511a:406_1": "dhammakathaṃ caṅkamanto kathetukāmo ākāse dasasahassacakkavāḷavitthataṃ sabbaratanamayaṃ",
  "atk-s0511a:406_2": "ratanacaṅkamaṃ māpesi. Tena vuttaṃ –",
  "atk-s0511a:407": "10.",
  "atk-s0511a:408": "“So yācito devavarena cakkhumā, atthaṃ samekkhitvā tadā naruttamo;",
  "atk-s0511a:409": "Caṅkamaṃ māpayi lokanāyako, suniṭṭhitaṃ sabbaratananimmita”nti.",
  "atk-s0511a:410_0": "Tattha soti so satthā. Yācitoti paṭhamameva aṭṭhame sattāhe dhammadesanāya yācitoti",
  "atk-s0511a:410_1": "attho. Devavarenāti sahampatibrahmunā. Cakkhumāti ettha cakkhatīti cakkhu, samavisamaṃ",
  "atk-s0511a:410_2": "vibhāvayatīti attho. Taṃ pana cakkhu duvidhaṃ – ñāṇacakkhu, maṃsacakkhūti. Tattha",
  "atk-s0511a:410_3": "ñāṇacakkhu pañcavidhaṃ – buddhacakkhu, dhammacakkhu, samantacakkhu, dibbacakkhu,",
  "atk-s0511a:410_4": "paññācakkhūti. Tesu buddhacakkhu nāma āsayānusayañāṇañceva indriyaparopariyattañāṇañca,",
  "atk-s0511a:410_5": "yaṃ “buddhacakkhunā lokaṃ volokento”ti āgataṃ. Dhammacakkhu nāma heṭṭhimā tayo maggā",
  "atk-s0511a:410_6": "tīṇi ca phalāni, yaṃ “virajaṃ vītamalaṃ dhammacakkhuṃ udapādī”ti āgataṃ. Samantacakkhu",
  "atk-s0511a:410_7": "nāma sabbaññutaññāṇaṃ, yaṃ “tathūpamaṃ dhammamayaṃ, sumedha, pāsādamāruyha samantacakkhū”ti",
  "atk-s0511a:410_8": "āgataṃ. Dibbacakkhu nāma ālokavaḍḍhanena uppannābhiññācittena sampayuttañāṇaṃ, yaṃ",
  "atk-s0511a:410_9": "“dibbena cakkhunā visuddhenā”ti āgataṃ. Paññācakkhu nāma “cakkhuṃ udapādi, ñāṇaṃ",
  "atk-s0511a:410_10": "udapādī”ti ettha pubbenivāsādiñāṇaṃ paññācakkhūti āgataṃ.",
  "atk-s0511a:411_0": "Maṃsacakkhu nāma “cakkhuñca paṭicca rūpe cā”ti ettha pasādamaṃsacakkhu vuttaṃ. Taṃ",
  "atk-s0511a:411_1": "pana duvidhaṃ – sasambhāracakkhu pasādacakkhūti. Tesu yvāyaṃ akkhikūpake akkhipattakehi",
  "atk-s0511a:411_2": "parivārito maṃsapiṇḍo yattha catasso dhātuyo vaṇṇagandharasojā sambhavo jīvitaṃ bhāvo",
  "atk-s0511a:411_3": "cakkhupasādo kāyapasādoti saṅkhepato terasa sambhārā honti. Vitthārato pana sambhavamānāni",
  "atk-s0511a:411_4": "catusamuṭṭhānāni chattiṃsa jīvitaṃ bhāvo cakkhupasādo kāyapasādoti ime kammasamuṭṭhānā",
  "atk-s0511a:411_5": "cattāro cāti sasambhārā honti, idaṃ sasambhāracakkhu nāma. Yaṃ pana setamaṇḍalaparicchinnena",
  "atk-s0511a:411_6": "kaṇhamaṇḍalena parivārite diṭṭhamaṇḍale sanniviṭṭhaṃ rūpadassanasamatthaṃ pasādamattaṃ,",
  "atk-s0511a:411_7": "idaṃ pasādacakkhu nāma. Sabbāni panetāni ekavidhāni aniccato saṅkhatato, duvidhāni",
  "atk-s0511a:411_8": "sāsavānāsavato lokiyalokuttarato, tividhāni bhūmito upādiṇṇattikato, catubbidhāni",
  "atk-s0511a:411_9": "ekantaparittaappamāṇāniyatārammaṇato, pañcavidhāni rūpanibbānārūpasabbārammaṇānārammaṇavasena,",
  "atk-s0511a:411_10": "chabbidhāni honti buddhacakkhādivasena. Iccevametāni vuttappakārāni cakkhūni assa",
  "atk-s0511a:411_11": "bhagavato santīti bhagavā cakkhumāti vuccati. Atthaṃ samekkhitvāti caṅkamaṃ māpetvā,",
  "atk-s0511a:411_12": "dhammadesanānimittaṃ devamanussānaṃ hitatthaṃ upaparikkhitvā upadhāretvāti adhippāyo.",
  "atk-s0511a:411_13": "Māpayīti māpesi. Lokanāyakoti saggamokkhābhimukhaṃ lokaṃ nayatīti lokanāyako. Suniṭṭhitanti",
  "atk-s0511a:411_14": "suṭṭhu niṭṭhitaṃ, pariyositanti attho. Sabbaratananimmitanti dasavidharatanamayaṃ.",
  "atk-s0511a:412": "Idāni bhagavato tividhapāṭihāriyasampattidassanatthaṃ –",
  "atk-s0511a:413": "11.",
  "atk-s0511a:414": "“Iddhī ca ādesanānusāsanī, tipāṭihīre bhagavā vasī ahu;",
  "atk-s0511a:415": "Caṅkamaṃ māpayi lokanāyako, suniṭṭhitaṃ sabbaratananimmita”nti. – vuttaṃ;",
  "atk-s0511a:416_0": "Tattha iddhīti iddhividhaṃ iddhipāṭihāriyaṃ nāma. Taṃ pana ekopi hutvā bahudhā hoti,",
  "atk-s0511a:416_1": "bahudhāpi hutvā eko hotītiādinayappavattaṃ. Ādesanāti parassa cittācāraṃ ñatvā kathanaṃ",
  "atk-s0511a:416_2": "ādesanāpāṭihāriyaṃ, taṃ sāvakānañca buddhānañca satatadhammadesanā. Anusāsanīti anusāsanipāṭihāriyaṃ,",
  "atk-s0511a:416_3": "tassa tassa ajjhāsayānukūlamovādoti attho. Iti etāni tīṇi pāṭihāriyāni. Tattha iddhipāṭihāriyena",
  "atk-s0511a:416_4": "anusāsanipāṭihāriyaṃ mahāmoggallānassa āciṇṇaṃ, ādesanāpāṭihāriyena anusāsanipāṭihāriyaṃ",
  "atk-s0511a:416_5": "dhammasenāpatissa, anusāsanipāṭihāriyaṃ pana buddhānaṃ satatadhammadesanā. Tipāṭihīreti",
  "atk-s0511a:416_6": "etesu tīsu pāṭihāriyesūti attho. Bhagavāti idaṃ guṇavisiṭṭhasattuttamagarugāravādhivacanaṃ.",
  "atk-s0511a:416_7": "Vuttañhetaṃ porāṇehi –",
  "atk-s0511a:417": "“Bhagavāti vacanaṃ seṭṭhaṃ, bhagavāti vacanamuttamaṃ;",
  "atk-s0511a:418": "Garugāravayutto so, bhagavā tena vuccatī”ti. ;",
  "atk-s0511a:419_0": "Vasīti etasmiṃ tividhepi pāṭihāriye vasippatto, ciṇṇavasīti attho. Vasiyo nāma pañca",
  "atk-s0511a:419_1": "vasiyo – āvajjanasamāpajjanaadhiṭṭhānavuṭṭhānapaccavekkhaṇasaṅkhātā. Tatra yaṃ yaṃ",
  "atk-s0511a:419_2": "jhānaṃ yathicchakaṃ yadicchakaṃ yāvaticchakaṃ āvajjati āvajjanāya dandhāyitattaṃ",
  "atk-s0511a:419_3": "natthīti sīghaṃ āvajjetuṃ samatthatā āvajjanavasī nāma. Tathā yaṃ yaṃ jhānaṃ yathicchakaṃ…pe…",
  "atk-s0511a:419_4": "samāpajjati samāpajjanāya dandhāyitattaṃ natthīti sīghaṃ samāpajjanasamatthatā samāpajjanavasī",
  "atk-s0511a:419_5": "nāma. Dīghaṃ kālaṃ ṭhapetuṃ samatthatā adhiṭṭhānavasī nāma. Tatheva lahuṃ vuṭṭhātuṃ",
  "atk-s0511a:419_6": "samatthatā vuṭṭhānavasī nāma. Paccavekkhaṇavasī pana paccavekkhaṇajavanāneva honti",
  "atk-s0511a:419_7": "tāni āvajjanānantarāneva hutvā uppajjantīti āvajjanavasiyā eva vuttāni. Iti imāsu",
  "atk-s0511a:419_8": "pañcasu vasīsu ciṇṇavasitā vasī nāma hoti. Tena vuttaṃ – “tipāṭihīre bhagavā vasī ahū”ti.",
  "atk-s0511a:420": "Idāni tassa ratanacaṅkamassa nimmitavidhānassa dassanatthaṃ –",
  "atk-s0511a:421": "12.",
  "atk-s0511a:422": "“Dasasahassīlokadhātuyā, sinerupabbatuttame;",
  "atk-s0511a:423": "Thambheva dassesi paṭipāṭiyā, caṅkame ratanāmaye”ti. – ādigāthāyo vuttā;",
  "atk-s0511a:424_0": "Tattha dasasahassīlokadhātuyāti dasasu cakkavāḷasahassesu. Sinerupabbatuttameti mahāmerusaṅkhāte",
  "atk-s0511a:424_1": "seṭṭhapabbate. Thambhevāti thambhe viya dasacakkavāḷasahassesu ye sinerupabbatā,",
  "atk-s0511a:424_2": "te paṭipāṭiyā ṭhite suvaṇṇathambhe viya katvā tesaṃ upari caṅkamaṃ māpetvā dassesīti",
  "atk-s0511a:424_3": "attho. Ratanāmayeti ratanamaye.",
  "atk-s0511a:425_0": "13. Dasasahassī atikkammāti ratanacaṅkamaṃ pana bhagavā māpento tassa ekaṃ koṭiṃ",
  "atk-s0511a:425_1": "sabbapariyantaṃ pācīnacakkavāḷamukhavaṭṭiṃ ekaṃ koṭiṃ pacchimacakkavāḷamukhavaṭṭiṃ",
  "atk-s0511a:425_2": "atikkamitvā ṭhitaṃ katvā māpesi. Tena vuttaṃ –",
  "atk-s0511a:426": "“Dasasahassī atikkamma, caṅkamaṃ māpayī jino;",
  "atk-s0511a:427": "Sabbasoṇṇamayā passe, caṅkame ratanāmaye”ti.",
  "atk-s0511a:428_0": "Tattha jinoti kilesārijayanato jino. Sabbasoṇṇamayā passeti tassa pana evaṃ nimmitassa",
  "atk-s0511a:428_1": "caṅkamassa ubhayapassesu suvaṇṇamayā paramaramaṇīyā mariyādabhūmi ahosi, majjhe maṇimayāti adhippāyo.",
  "atk-s0511a:429_0": "14. Tulāsaṅghāṭāti tulāyugaḷā, tā nānāratanamayāti veditabbā. Anuvaggāti anurūpā.",
  "atk-s0511a:429_1": "Sovaṇṇaphalakatthatāti sovaṇṇamayehi phalakehi atthatā, tulāsaṅghātānaṃ upari suvaṇṇamayo",
  "atk-s0511a:429_2": "padaracchadoti attho. Vedikā sabbasovaṇṇāti vedikā pana sabbāpi suvaṇṇamayā, yā panesā",
  "atk-s0511a:429_3": "caṅkamanaparikkhepavedikā, sā ekāva aññehi ratanehi asammissāti attho. Dubhato passesu",
  "atk-s0511a:429_4": "nimmitāti ubhosu passesu nimmitā. Da-kāro padasandhikaro.",
  "atk-s0511a:430_0": "15. Maṇimuttāvālukākiṇṇāti maṇimuttāmayavālukākiṇṇā. Atha vā maṇayo ca muttā ca vālukā",
  "atk-s0511a:430_1": "ca maṇimuttāvālukā. Tāhi maṇimuttāvālukāhi ākiṇṇā santhatāti maṇimuttāvālukākiṇṇā.",
  "atk-s0511a:430_2": "Nimmitoti iminākārena nimmito kato. Ratanāmayoti sabbaratanamayo, caṅkamoti attho.",
  "atk-s0511a:430_3": "Obhāseti disā sabbāti sabbāpi dasa disā obhāseti pakāseti. Sataraṃsīvāti sahassaraṃsiādicco",
  "atk-s0511a:430_4": "viya. Uggatoti udito. Yathā pana abbhuggato sahassaraṃsi sabbāpi dasa disā obhāseti,",
  "atk-s0511a:430_5": "evameva esopi sabbaratanamayo caṅkamo obhāsetīti attho.",
  "atk-s0511a:431": "Idāni pana niṭṭhite caṅkame tattha bhagavato pavattidassanatthaṃ –",
  "atk-s0511a:432": "16.",
  "atk-s0511a:433": "“Tasmiṃ caṅkamane dhīro, dvattiṃsavaralakkhaṇo;",
  "atk-s0511a:434": "Virocamāno sambuddho, caṅkame caṅkamī jino.",
  "atk-s0511a:435": "17.",
  "atk-s0511a:436": "“Dibbaṃ mandāravaṃ pupphaṃ, padumaṃ pārichattakaṃ;",
  "atk-s0511a:437": "Caṅkamane okiranti, sabbe devā samāgatā.",
  "atk-s0511a:438": "18.",
  "atk-s0511a:439": "“Passanti taṃ devasaṅghā, dasasahassī pamoditā;",
  "atk-s0511a:440": "Namassamānā nipatanti, tuṭṭhahaṭṭhā pamoditā”ti. – gāthāyo vuttā;",
  "atk-s0511a:441_0": "Tattha dhīroti dhitiyutto. Dvattiṃsavaralakkhaṇoti suppatiṭṭhitapādatalādīhi dvattiṃsamahāpurisalakkhaṇehi",
  "atk-s0511a:441_1": "samannāgatoti attho. Dibbanti devaloke bhavaṃ jātaṃ dibbaṃ. Pārichattakanti devānaṃ",
  "atk-s0511a:441_2": "tāvatiṃsānaṃ koviḷārarukkhassa nissandena samantā yojanasataparimāṇo paramadassanīyo",
  "atk-s0511a:441_3": "pāricchattakarukkho nibbatti. Yasmiṃ pupphite sakalaṃ devanagaraṃ ekasurabhigandhavāsitaṃ",
  "atk-s0511a:441_4": "hoti, tassa kusumareṇuokiṇṇāni navakanakavimānāni piñjarāni hutvā khāyanti. Imassa",
  "atk-s0511a:441_5": "pana pāricchattakarukkhassa pupphañca pāricchattakanti vuttaṃ. Caṅkame okirantīti",
  "atk-s0511a:441_6": "tasmiṃ ratanacaṅkame avakiranti, tena vuttappakārena pupphena tasmiṃ caṅkame caṅkamamānaṃ",
  "atk-s0511a:441_7": "bhagavantaṃ pūjentīti attho. Sabbe devāti kāmāvacaradevādayo devā. Tenāha “passanti",
  "atk-s0511a:441_8": "taṃ devasaṅghā”ti. Taṃ bhagavantaṃ ratanacaṅkamane caṅkamantaṃ sakesu ālayesupi passantīti",
  "atk-s0511a:441_9": "attho. Dasasahassīti bhummatthe paccattavacanaṃ, dasasahassiyaṃ devasaṅghā taṃ passantīti",
  "atk-s0511a:441_10": "attho. Pamoditāti pamuditā. Nipatantīti sannipatanti. Tuṭṭhahaṭṭhāti pītivasena tuṭṭhahaṭṭhā.",
  "atk-s0511a:441_11": "Pamoditāti idāni vattabbehi tāvatiṃsādidevehi saddhinti sambandho daṭṭhabbo, itarathā",
  "atk-s0511a:441_12": "punaruttidosato na muccati. Atha vā pamoditā taṃ bhagavantaṃ passanti, tuṭṭhahaṭṭhā",
  "atk-s0511a:441_13": "pamoditā tahiṃ tahiṃ sannipatantīti attho.",
  "atk-s0511a:442": "Idāni ye passiṃsu ye sannipatiṃsu, te sarūpato dassetuṃ –",
  "atk-s0511a:443": "19.",
  "atk-s0511a:444": "“Tāvatiṃsā ca yāmā ca, tusitā cāpi devatā;",
  "atk-s0511a:445": "Nimmānaratino devā, ye devā vasavattino;",
  "atk-s0511a:446": "Udaggacittā sumanā, passanti lokanāyakaṃ.",
  "atk-s0511a:447": "20.",
  "atk-s0511a:448": "“Sadevagandhabbamanussarakkhasā, nāgā supaṇṇā atha vāpi kinnarā;",
  "atk-s0511a:449": "Passanti taṃ lokahitānukampakaṃ, nabheva accuggatacandamaṇḍalaṃ.",
  "atk-s0511a:450": "21.",
  "atk-s0511a:451": "“Ābhassarā subhakiṇhā, vehapphalā akaniṭṭhā ca devatā;",
  "atk-s0511a:452": "Susuddhasukkavatthavasanā, tiṭṭhanti pañjalīkatā.",
  "atk-s0511a:453": "22.",
  "atk-s0511a:454": "“Muñcanti pupphaṃ pana pañcavaṇṇikaṃ, mandāravaṃ candanacuṇṇamissitaṃ;",
  "atk-s0511a:455": "Bhamenti celāni ca ambare tadā, aho jino lokahitānukampako”ti. –",
  "atk-s0511a:456": "Imā gāthāyo vuttā.",
  "atk-s0511a:457_0": "Tattha udaggacittāti pītisomanassavasena udaggacittā. Sumanāti udaggacittattā eva",
  "atk-s0511a:457_1": "sumanā. Lokahitānukampakanti lokahitañca lokānukampakañca. Lokahitena vā anukampakaṃ",
  "atk-s0511a:457_2": "lokahitānukampakaṃ. Nabheva accuggatacandamaṇḍalanti ettha ākāse abhinavoditaṃ paripuṇṇaṃ",
  "atk-s0511a:457_3": "sabbopaddavavinimuttaṃ saradasamaye candamaṇḍalaṃ viya buddhasiriyā virocamānaṃ nayanānandakaraṃ passantīti attho.",
  "atk-s0511a:458_0": "Ābhassarāti ukkaṭṭhaparicchedavasena vuttaṃ. Parittābhaappamāṇābhaābhassarāparittamajjhimapaṇītabhedena",
  "atk-s0511a:458_1": "dutiyajjhānenābhinibbattā sabbeva gahitāti veditabbā. Subhakiṇhāti idaṃ ukkaṭṭhaparicchedavaseneva",
  "atk-s0511a:458_2": "vuttaṃ, tasmā parittasubhaappamāṇasubhasubhakiṇhāparittādibhedena tatiyajjhānena",
  "atk-s0511a:458_3": "nibbattā sabbeva gahitāti veditabbā. Vehapphalāti vipulā phalāti vehapphalā. Te catutthajjhānanibbattā",
  "atk-s0511a:458_4": "asaññasattehi ekatalavāsino. Heṭṭhā pana paṭhamajjhānanibbattā brahmakāyikādayo dassitā.",
  "atk-s0511a:458_5": "Tasmā idha na dassitā. Cakkhusotānamabhāvato asaññasattā ca arūpino ca idha na uddiṭṭhā.",
  "atk-s0511a:458_6": "Akaniṭṭhā ca devatāti idhāpi ukkaṭṭhaparicchedavaseneva vuttaṃ. Tasmā avihātappasudassāsudassiakaniṭṭhasaṅkhātā",
  "atk-s0511a:458_7": "pañcapi suddhāvāsā gahitāti veditabbā. Susuddhasukkavatthavasanāti suṭṭhu suddhāni",
  "atk-s0511a:458_8": "susuddhāni sukkāni odātāni. Susuddhāni sukkāni vatthāni nivatthāni ceva pārutāni",
  "atk-s0511a:458_9": "ca yehi te susuddhasukkavatthavasanā, paridahitaparisuddhapaṇḍaravatthāti attho.",
  "atk-s0511a:458_10": "“Susuddhasukkavasanā”tipi pāṭho. Pañjalīkatāti katapañjalikā kamalamakulasadisaṃ",
  "atk-s0511a:458_11": "añjaliṃ sirasi katvā tiṭṭhanti.",
  "atk-s0511a:459_0": "Muñcantīti okiranti. Pupphaṃ panāti kusumaṃ pana. “Pupphāni vā”tipi pāṭho, vacanavipariyāso",
  "atk-s0511a:459_1": "daṭṭhabbo, attho panassa soyeva. Pañcavaṇṇikanti pañcavaṇṇaṃ – nīlapītalohitodātamañjiṭṭhakavaṇṇavasena",
  "atk-s0511a:459_2": "pañcavaṇṇaṃ. Candanacuṇṇamissitanti candanacuṇṇena missitaṃ. Bhamenti celānīti bhamayanti",
  "atk-s0511a:459_3": "vatthāni. Aho jino lokahitānukampakoti “aho jino lokahito aho ca lokahitānukampako",
  "atk-s0511a:459_4": "aho kāruṇiko”ti evamādīni thutivacanāni uggirantā. Muñcanti pupphaṃ bhamayanti celānīti sambandho.",
  "atk-s0511a:460": "Idāni tehi payuttāni thutivacanāni dassetuṃ imā gāthāyo vuttā –",
  "atk-s0511a:461": "23.",
  "atk-s0511a:462": "“Tuvaṃ satthā ca ketū ca, dhajo yūpo ca pāṇinaṃ;",
  "atk-s0511a:463": "Parāyano patiṭṭhā ca, dīpo ca dvipaduttamo.",
  "atk-s0511a:464": "24.",
  "atk-s0511a:465": "“Dasasahassīlokadhātuyā, devatāyo mahiddhikā;",
  "atk-s0511a:466": "Parivāretvā namassanti, tuṭṭhahaṭṭhā pamoditā.",
  "atk-s0511a:467": "25.",
  "atk-s0511a:468": "“Devatā devakaññā ca, pasannā tuṭṭhamānasā;",
  "atk-s0511a:469": "Pañcavaṇṇikapupphehi, pūjayanti narāsabhaṃ.",
  "atk-s0511a:470": "26.",
  "atk-s0511a:471": "“Passanti taṃ devasaṅghā, pasannā tuṭṭhamānasā;",
  "atk-s0511a:472": "Pañcavaṇṇikapupphehi, pūjayanti narāsabhaṃ.",
  "atk-s0511a:473": "27.",
  "atk-s0511a:474": "“Aho acchariyaṃ loke, abbhutaṃ lomahaṃsanaṃ;",
  "atk-s0511a:475": "Na medisaṃ bhūtapubbaṃ, accheraṃ lomahaṃsanaṃ.",
  "atk-s0511a:476": "28.",
  "atk-s0511a:477": "“Sakasakamhi bhavane, nisīditvāna devatā;",
  "atk-s0511a:478": "Hasanti tā mahāhasitaṃ, disvānaccherakaṃ nabhe.",
  "atk-s0511a:479": "29.",
  "atk-s0511a:480": "“Ākāsaṭṭhā ca bhūmaṭṭhā, tiṇapanthanivāsino;",
  "atk-s0511a:481": "Katañjalī namassanti, tuṭṭhahaṭṭhā pamoditā.",
  "atk-s0511a:482": "30.",
  "atk-s0511a:483": "“Yepi dīghāyukā nāgā, puññavanto mahiddhiko;",
  "atk-s0511a:484": "Pamoditā namassanti, pūjayanti naruttamaṃ.",
  "atk-s0511a:485": "31.",
  "atk-s0511a:486": "“Saṅgītiyo pavattenti, ambare anilañjase;",
  "atk-s0511a:487": "Cammanaddhāni vādenti, disvānaccherakaṃ nabhe.",
  "atk-s0511a:488": "32.",
  "atk-s0511a:489": "“Saṅkhā ca paṇavā ceva, athopi ḍiṇḍimā bahū;",
  "atk-s0511a:490": "Antalikkhasmiṃ vajjanti, disvānaccherakaṃ nabhe.",
  "atk-s0511a:491": "33.",
  "atk-s0511a:492": "“Abbhuto vata no ajja, uppajji lomahaṃsano;",
  "atk-s0511a:493": "Dhuvamatthasiddhiṃ labhāma, khaṇo no paṭipādito.",
  "atk-s0511a:494": "34.",
  "atk-s0511a:495": "“Buddhoti tesaṃ sutvāna, pīti uppajji tāvade;",
  "atk-s0511a:496": "Buddho buddhoti kathayantā, tiṭṭhanti pañjalīkatā.",
  "atk-s0511a:497": "35.",
  "atk-s0511a:498": "“Hiṅkārā sādhukārā ca, ukkuṭṭhi sampahaṃsanaṃ;",
  "atk-s0511a:499": "Pajā ca vividhā gagane, vattanti pañjalīkatā.",
  "atk-s0511a:500": "36.",
  "atk-s0511a:501": "“Gāyanti seḷenti ca vādayanti ca, bhujāni pothenti ca naccayanti ca;",
  "atk-s0511a:502": "Muñcanti pupphaṃ pana pañcavaṇṇikaṃ, mandāravaṃ candanacuṇṇamissitaṃ.",
  "atk-s0511a:503": "37.",
  "atk-s0511a:504": "“Yathā tuyhaṃ mahāvīra, pādesu cakkalakkhaṇaṃ;",
  "atk-s0511a:505": "Dhajavajirapaṭākā, vaḍḍhamānaṅkusācita”nti.",
  "atk-s0511a:506_0": "Tattha idhalokaparalokahitatthaṃ sāsatīti satthā. Ketūti ketuno apacitikātabbaṭṭhena",
  "atk-s0511a:506_1": "ketu viyāti ketu. Dhajoti indadhajo samussayaṭṭhena dassanīyaṭṭhena ca tuvaṃ dhajo",
  "atk-s0511a:506_2": "viyāti dhajoti. Atha vā yathā hi loke yassa kassaci dhajaṃ disvāva – “ayaṃ dhajo",
  "atk-s0511a:506_3": "itthannāmassā”ti dhajavā dhajīti paññāyati, evameva bhagavā paññānibbānādhigamāya",
  "atk-s0511a:506_4": "bhagavantaṃ disvāva nibbānādhigamo paññāyati. Tena vuttaṃ – “dhajo yūpo cā”ti. Kūṭadantasutte",
  "atk-s0511a:506_5": "vuttānaṃ dānādiāsavakkhayañāṇapariyosānānaṃ sabbayāgānaṃ yajanatthāya samussito yūpo",
  "atk-s0511a:506_6": "tuvanti attho. Parāyanoti paṭisaraṇaṃ. Patiṭṭhāti yathā mahāpathavī sabbapāṇīnaṃ",
  "atk-s0511a:506_7": "ādhārabhāvena patiṭṭhā nissayabhūtā, evaṃ tuvampi patiṭṭhābhūtā. Dīpo cāti padīpo.",
  "atk-s0511a:506_8": "Yathā caturaṅge tamasi vattamānānaṃ sattānaṃ āropito padīpo rūpasandassano hoti.",
  "atk-s0511a:506_9": "Evaṃ avijjandhakāre vattamānānaṃ sattānaṃ paramatthasandassano padīpo tuvanti attho.",
  "atk-s0511a:506_10": "Atha vā mahāsamudde bhinnanāvānaṃ sattānaṃ samuddadīpo yathā patiṭṭhā hoti, evaṃ",
  "atk-s0511a:506_11": "tuvampi saṃsārasāgare alabbhaneyyapatiṭṭhe osīdantānaṃ pāṇīnaṃ dīpo viyāti dīpoti attho.",
  "atk-s0511a:507_0": "Dvipaduttamoti dvipadānaṃ uttamo dvipaduttamo, ettha pana niddhāraṇalakkhaṇassa abhāvato",
  "atk-s0511a:507_1": "chaṭṭhīsamāsassa paṭisedho natthi, niddhāraṇalakkhaṇāya chaṭṭhiyā samāso paṭisiddho.",
  "atk-s0511a:507_2": "Sammāsambuddho pana apadānaṃ dvipadānaṃ catuppadānaṃ bahuppadānaṃ rūpīnaṃ arūpīnaṃ",
  "atk-s0511a:507_3": "saññīnaṃ asaññīnaṃ nevasaññīnāsaññīnaṃ uttamova. Kasmā panidha “dvipaduttamo”ti vuttoti",
  "atk-s0511a:507_4": "ce? Seṭṭhataravasena. Imasmiñhi loke seṭṭho nāma uppajjamāno apadacatuppadabahuppadesupi",
  "atk-s0511a:507_5": "nuppajjati. Ayaṃ dvipadesuyeva uppajjati. Kataradvipadesūti? Manussesu ceva devesu",
  "atk-s0511a:507_6": "ca. Manussesu uppajjamāno tisahassimahāsahassilokadhātu vase kattuṃ samattho buddho",
  "atk-s0511a:507_7": "hutvā nibbattati. Devesu uppajjamāno dasasahassilokadhātu vasavattī mahābrahmā hutvā",
  "atk-s0511a:507_8": "nibbattati. So tassa kappiyakārako vā ārāmiko vā sampajjati. Iti tatopi seṭṭhataravasena",
  "atk-s0511a:507_9": "“dvipaduttamo”ti vutto.",
  "atk-s0511a:508_0": "Dasasahassilokadhātuyāti dasasahassisaṅkhātāya lokadhātuyā. Mahiddhikāti mahatiyā",
  "atk-s0511a:508_1": "iddhiyā yuttā, mahānubhāvāti attho. Parivāretvāti bhagavantaṃ samantato parikkhipitvā.",
  "atk-s0511a:508_2": "Pasannāti sañjātasaddhā. Narāsabhanti narapuṅgavaṃ. Aho acchariyanti ettha andhassa",
  "atk-s0511a:508_3": "pabbatārohanaṃ viya niccaṃ na hotīti acchariyaṃ, accharāyogganti vā acchariyaṃ, “aho,",
  "atk-s0511a:508_4": "idaṃ vimhaya”nti accharaṃ paharituṃ yuttanti attho. Abbhutanti abhūtapubbaṃ abhūtanti",
  "atk-s0511a:508_5": "abbhutaṃ. Ubhayampetaṃ vimhayāvahassādhivacanaṃ. Lomahaṃsananti lomānaṃ uddhaggabhāvakaraṇaṃ.",
  "atk-s0511a:508_6": "Na medisaṃ bhūtapubbanti na mayā īdisaṃ bhūtapubbaṃ, abbhutaṃ diṭṭhanti attho. Diṭṭhanti",
  "atk-s0511a:508_7": "vacanaṃ āharitvā gahetabbaṃ. Accheranti acchariyaṃ.",
  "atk-s0511a:509_0": "Sakasakamhi bhavaneti attano attano bhavane. Nisīditvānāti upavissa. Devatāti idaṃ",
  "atk-s0511a:509_1": "pana vacanaṃ devānampi devadhītānampi sādhāraṇavacananti veditabbaṃ. Hasantitāti",
  "atk-s0511a:509_2": "tā devatā mahāhasitaṃ hasanti, pītivasaṃ gatahadayatāya mihitamattaṃ akatvā aṭṭahāsaṃ",
  "atk-s0511a:509_3": "hasantīti attho. Nabheti ākāse.",
  "atk-s0511a:510_0": "Ākāsaṭṭhāti ākāse vimānādīsu ṭhitā, eseva nayo bhūmaṭṭhesupi. Tiṇapanthanivāsinoti",
  "atk-s0511a:510_1": "tiṇaggesu ceva panthesu ca nivāsino. Puññavantoti mahāpuññā. Mahiddhikāti mahānubhāvā.",
  "atk-s0511a:510_2": "Saṅgītiyo pavattentīti devanāṭakasaṅgītiyo pavattenti, tathāgataṃ pūjanatthāya payujjantīti",
  "atk-s0511a:510_3": "attho. Ambareti ākāse. Anilañjaseti anilapathe, ambarassa anekatthattā “anilañjase”ti",
  "atk-s0511a:510_4": "vuttaṃ, purimasseva vevacanaṃ. Cammanaddhānīti cammavinaddhāni. Ayameva vā pāṭho,",
  "atk-s0511a:510_5": "devadundubhiyoti attho. Vādentīti vādayanti devatā.",
  "atk-s0511a:511_0": "Saṅkhāti dhamanasaṅkhā. Paṇavāti tanumajjhaturiyavisesā. Ḍiṇḍimāti tiṇavākhuddakabheriyo",
  "atk-s0511a:511_1": "vuccanti. Vajjantīti vādayanti. Abbhuto vata noti acchariyo vata nu. Uppajjīti uppanno.",
  "atk-s0511a:511_2": "Lomahaṃsanoti lomahaṃsanakaro. Dhuvanti yasmā pana abbhuto ayaṃ satthā loke uppanno,",
  "atk-s0511a:511_3": "tasmā dhuvaṃ avassaṃ atthasiddhiṃ labhāmāti adhippāyo. Labhāmāti labhissāma. Khaṇoti",
  "atk-s0511a:511_4": "aṭṭhakkhaṇavirahito navamo khaṇoti attho. Noti amhākaṃ. Paṭipāditoti paṭiladdho.",
  "atk-s0511a:512_0": "Buddhoti tesaṃ sutvānāti buddhoti idaṃ vacanaṃ sutvā tesaṃ devānaṃ pañcavaṇṇā pīti",
  "atk-s0511a:512_1": "udapādīti attho. Tāvadeti tasmiṃ kāle. Hiṅkārāti hiṅkārasaddā, hiṃhinti yakkhādayo",
  "atk-s0511a:512_2": "pahaṭṭhakāle karonti. Sādhukārāti sādhukārasaddā ca pavattanti. Ukkuṭṭhīti ukkuṭṭhisaddo",
  "atk-s0511a:512_3": "ca unnādasaddo cāti attho. Pajāti devādayo adhippetā. Keci “paṭākā vividhā gagane",
  "atk-s0511a:512_4": "vattantī”ti paṭhanti. Gāyantīti buddhaguṇapaṭisaṃyuttaṃ gītaṃ gāyanti.",
  "atk-s0511a:513_0": "Seḷentīti mukhena seḷitasaddaṃ karonti. Vādayantīti mahatī vipañcikāmakaramukhādayo",
  "atk-s0511a:513_1": "vīṇā ca turiyāni ca tathāgatassa pūjanatthāya vādenti payojenti. Bhujāni pothentīti",
  "atk-s0511a:513_2": "bhuje apphoṭenti. Liṅgavipariyāso daṭṭhabbo. Naccanti cāti aññe ca naccāpenti sayañca naccanti.",
  "atk-s0511a:514_0": "Yathā tuyhaṃ mahāvīra, pādesu cakkalakkhaṇanti ettha yena pakārena yathā. Mahāvīriyena",
  "atk-s0511a:514_1": "yogato mahāvīro. Pādesu cakkalakkhaṇanti tava ubhosu pādatalesu sahassāraṃ sanemikaṃ",
  "atk-s0511a:514_2": "sanābhikaṃ sabbākāraparipūraṃ cakkalakkhaṇaṃ sobhatīti attho. Cakka-saddo panāyaṃ",
  "atk-s0511a:514_3": "sampattirathaṅgairiyāpathadānaratanadhammakhuracakkalakkhaṇādīsu dissati. “Cattārimāni,",
  "atk-s0511a:514_4": "bhikkhave, cakkāni yehi samannāgatānaṃ devamanussāna”ntiādīsu sampattiyaṃ dissati.",
  "atk-s0511a:514_5": "“Cakkaṃva vahato pada”ntiādīsu rathaṅge. “Catucakkaṃ navadvāra”ntiādīsu iriyāpathe.",
  "atk-s0511a:514_6": "“Dadaṃ bhuñja ca mā ca pamādo, cakkaṃ vattaya sabbapāṇina”nti ettha dāne. “Dibbaṃ",
  "atk-s0511a:514_7": "cakkaratanaṃ pātubhūta”nti ettha ratanacakke. “Mayā pavattitaṃ cakka”nti ettha pana",
  "atk-s0511a:514_8": "dhammacakke. “Icchāhatassa posassa, cakkaṃ bhamati matthake”ti ettha khuracakke,",
  "atk-s0511a:514_9": "paharaṇacakketi attho. “Pādatalesu cakkāni jātānī”ti ettha lakkhaṇe. Idhāpi lakkhaṇacakke",
  "atk-s0511a:514_10": "daṭṭhabbo. Dhajavajirapaṭākā, vaḍḍhamānaṅkusācitanti dhajena ca vajirena ca paṭākāya",
  "atk-s0511a:514_11": "ca vaḍḍhamānena ca aṅkusena ca ācitaṃ alaṅkataṃ parivāritaṃ pādesu cakkalakkhaṇanti",
  "atk-s0511a:514_12": "attho. Cakkalakkhaṇe pana gahite sesalakkhaṇāni gahitāneva honti. Tathā asīti anubyañjanāni",
  "atk-s0511a:514_13": "byāmappabhā ca. Tasmā tehi dvattiṃsamahāpurisalakkhaṇāsītianubyañjanabyāmappabhāhi",
  "atk-s0511a:514_14": "samalaṅkato bhagavato kāyo sabbaphāliphullo viya pāricchattako vikasitapadumaṃ viya",
  "atk-s0511a:514_15": "kamalavanaṃ vividharatanavicittaṃ viya navakanakatoraṇaṃ tārāmarīcivirājitamiva gaganatalaṃ",
  "atk-s0511a:514_16": "ito cito ca vidhāvamānā vipphandamānā chabbaṇṇabuddharasmiyo muñcamāno ativiya sobhati.",
  "atk-s0511a:515": "Idāni bhagavato rūpakāyadhammakāyasampattidassanatthaṃ –",
  "atk-s0511a:516": "38.",
  "atk-s0511a:517": "“Rūpe sīle samādhimhi, paññāya ca asādiso;",
  "atk-s0511a:518": "Vimuttiyā asamasamo, dhammacakkappavattane”ti. – ayaṃ gāthā vuttā;",
  "atk-s0511a:519_0": "Tattha rūpeti ayaṃ rūpa-saddo khandhabhavanimittapaccayasarīravaṇṇasaṇṭhānādīsu dissati.",
  "atk-s0511a:519_1": "Yathāha – “yaṃ kiñci rūpaṃ atītānāgatapaccuppanna”nti ettha rūpakkhandhe dissati.",
  "atk-s0511a:519_2": "“Rūpūpapattiyā maggaṃ bhāvetī”ti ettha rūpabhave. “Ajjhattaṃ arūpasaññī bahiddhā",
  "atk-s0511a:519_3": "rūpāni passatī”ti ettha kasiṇanimitte. “Sarūpā, bhikkhave, uppajjanti pāpakā akusalā",
  "atk-s0511a:519_4": "dhammā no arūpā”ti ettha paccaye. “Ākāso parivārito rūpantveva saṅkhaṃ gacchatī”ti",
  "atk-s0511a:519_5": "ettha sarīre. “Cakkhuñca paṭicca rūpe ca uppajjati cakkhuviññāṇa”nti ettha vaṇṇe.",
  "atk-s0511a:519_6": "“Rūpappamāṇo rūpappasanno”ti ettha saṇṭhāne. Idhāpi saṇṭhāne daṭṭhabbo. Sīleti catubbidhe",
  "atk-s0511a:519_7": "sīle. Samādhimhīti tividhepi samādhimhi. Paññāyāti lokiyalokuttarāya paññāya. Asādisoti",
  "atk-s0511a:519_8": "asadiso anupamo. Vimuttiyāti phalavimuttiyā. Asamasamoti asamā atītā buddhā tehi",
  "atk-s0511a:519_9": "asamehi buddhehi sīlādīhi samoti asamasamo. Ettāvatā bhagavato rūpakāyasampatti dassitā.",
  "atk-s0511a:520": "Idāni bhagavato kāyabalādiṃ dassetuṃ –",
  "atk-s0511a:521": "39.",
  "atk-s0511a:522": "“Dasanāgabalaṃ kāye, tuyhaṃ pākatikaṃ balaṃ;",
  "atk-s0511a:523": "Iddhibalena asamo, dhammacakkappavattane”ti. – vuttaṃ;",
  "atk-s0511a:524": "Tattha dasanāgabalanti dasachaddantanāgabalaṃ. Duvidhañhi tathāgatassa balaṃ – kāyabalaṃ, ñāṇabalañcāti. Tattha kāyabalaṃ hatthikulānusārena veditabbaṃ. Kathaṃ?",
  "atk-s0511a:525": "“Kāḷāvakañca gaṅgeyyaṃ, paṇḍaraṃ tambapiṅgalaṃ;",
  "atk-s0511a:526": "Gandhamaṅgalahemañca, uposathachaddantime dasā”ti. –",
  "atk-s0511a:527_0": "Imāni dasa hatthikulāni veditabbāni. Kāḷāvakoti pakatihatthikulaṃ. Yaṃ dasannaṃ purisānaṃ",
  "atk-s0511a:527_1": "kāyabalaṃ, taṃ ekassa kāḷāvakassa hatthino balaṃ. Yaṃ dasannaṃ kāḷāvakānaṃ balaṃ,",
  "atk-s0511a:527_2": "taṃ ekassa gaṅgeyyassāti eteneva upāyena yāva chaddantabalaṃ netabbanti. Yaṃ dasannaṃ",
  "atk-s0511a:527_3": "chaddantānaṃ balaṃ, taṃ ekassa tathāgatassa balaṃ, nārāyanabalaṃ vajirabalanti idameva",
  "atk-s0511a:527_4": "vuccati. Tadetaṃ pakatihatthigaṇanāya hatthikoṭisahassānaṃ balaṃ, purisagaṇanāya",
  "atk-s0511a:527_5": "dasannaṃ purisakoṭisahassānaṃ balaṃ hoti. Idaṃ tāva tathāgatassa pakatikāyabalaṃ,",
  "atk-s0511a:527_6": "ñāṇabalaṃ pana appameyyaṃ dasabalañāṇaṃ catuvesārajjañāṇaṃ aṭṭhasu parisāsu akampanañāṇaṃ",
  "atk-s0511a:527_7": "catuyoniparicchedakañāṇaṃ pañcagatiparicchedakañāṇaṃ cuddasa buddhañāṇānīti evamādikaṃ",
  "atk-s0511a:527_8": "ñāṇabalaṃ. Idha pana kāyabalaṃ adhippetaṃ. Kāye, tuyhaṃ pākatikaṃ balanti tañca pana",
  "atk-s0511a:527_9": "tava kāye pākatikabalanti attho. Tasmā “dasanāgabala”nti dasachaddantanāgabalanti attho.",
  "atk-s0511a:528_0": "Idāni ñāṇabalaṃ dassento “iddhibalena asamo, dhammacakkappavattane”ti āha. Tattha",
  "atk-s0511a:528_1": "iddhibalena asamoti vikubbanādhiṭṭhānādinā iddhibalena asamo asadiso anupamo. Dhammacakkappavattaneti",
  "atk-s0511a:528_2": "desanāñāṇepi asamoti attho.",
  "atk-s0511a:529": "Idāni “yo evamādiguṇasamannāgato satthā, so sabbalokekanāyako, taṃ satthāraṃ namassathā”ti tathāgatassa paṇāmane niyogadassanatthaṃ –",
  "atk-s0511a:530": "40.",
  "atk-s0511a:531": "“Evaṃ sabbaguṇūpetaṃ, sabbaṅgasamupāgataṃ;",
  "atk-s0511a:532": "Mahāmuniṃ kāruṇikaṃ, lokanāthaṃ namassathā”ti. – vuttaṃ;",
  "atk-s0511a:533_0": "Tattha evanti vuttappakāranidassane nipāto. Sabbaguṇūpetanti ettha sabboti ayaṃ niravasesavācī.",
  "atk-s0511a:533_1": "Guṇoti ayaṃ guṇa-saddo anekesu atthesu dissati. Tathā hesa – “anujānāmi, bhikkhave,",
  "atk-s0511a:533_2": "ahatānaṃ vatthānaṃ diguṇaṃ saṅghāṭi”nti ettha paṭalatthe dissati. “Accenti kālā tarayanti",
  "atk-s0511a:533_3": "rattiyo, vayoguṇā anupubbaṃ jahantī”ti ettha rāsatthe. “Sataguṇā dakkhiṇā pāṭikaṅkhitabbā”ti",
  "atk-s0511a:533_4": "ettha ānisaṃsatthe. “Antaṃ antaguṇaṃ” “kayirā mālāguṇe bahū”ti ettha bandhanatthe.",
  "atk-s0511a:533_5": "“Aṭṭhaguṇasamupetaṃ, abhiññābalamāhari”nti ettha sampattiatthe. Idhāpi sampattiatthe",
  "atk-s0511a:533_6": "daṭṭhabbo. Tasmā sabbehi lokiyalokuttarehi guṇehi sabbasampattīhi upetaṃ samannāgatanti",
  "atk-s0511a:533_7": "attho. Sabbaṅgasamupāgatanti sabbehi buddhaguṇehi guṇaṅgehi vā samupāgataṃ samannāgataṃ.",
  "atk-s0511a:533_8": "Mahāmuninti aññehi paccekabuddhādīhi munīhi adhikabhāvato mahanto munīti vuccati",
  "atk-s0511a:533_9": "mahāmuni. Kāruṇikanti karuṇāguṇayogato kāruṇikaṃ. Lokanāthanti sabbalokekanāthaṃ,",
  "atk-s0511a:533_10": "sabbalokehi “ayaṃ no dukkhopatāpassa āhantā sametā”ti evamāsīsīyatīti attho.",
  "atk-s0511a:534": "Idāni dasabalassa sabbanipaccākārassa arahabhāvadassanatthaṃ –",
  "atk-s0511a:535": "41.",
  "atk-s0511a:536": "“Abhivādanaṃ thomanañca, vandanañca pasaṃsanaṃ;",
  "atk-s0511a:537": "Namassanañca pūjañca, sabbaṃ arahasī tuvaṃ.",
  "atk-s0511a:538": "42.",
  "atk-s0511a:539": "“Ye keci loke vandaneyyā, vandanaṃ arahanti ye;",
  "atk-s0511a:540": "Sabbaseṭṭho mahāvīra, sadiso te na vijjatī”ti. – vuttaṃ;",
  "atk-s0511a:541_0": "Tattha abhivādananti aññehi attano abhivādanakārāpanaṃ. Thomananti parammukhato thuti.",
  "atk-s0511a:541_1": "Vandananti paṇāmanaṃ. Pasaṃsananti sammukhato pasaṃsanaṃ. Namassananti añjalikaraṇaṃ,",
  "atk-s0511a:541_2": "manasā namassanaṃ vā. Pūjananti mālāgandhavilepanādīhi pūjanañca. Sabbanti sabbampi",
  "atk-s0511a:541_3": "taṃ vuttappakāraṃ sakkāravisesaṃ tuvaṃ arahasi yuttoti attho. Ye keci loke vandaneyyāti",
  "atk-s0511a:541_4": "ye keci loke vanditabbā vandanīyā vandanaṃ arahanti. Yeti ye pana loke vandanaṃ arahanti.",
  "atk-s0511a:541_5": "Idaṃ pana purimapadasseva vevacanaṃ. Sabbaseṭṭhoti sabbesaṃ tesaṃ seṭṭho uttamo,",
  "atk-s0511a:541_6": "tvaṃ mahāvīra sadiso te loke koci na vijjatīti attho.",
  "atk-s0511a:542_0": "Atha bhagavati yamakapāṭihāriyaṃ dassetvā ratanacaṅkamaṃ māpetvā tatra caṅkamamāne",
  "atk-s0511a:542_1": "āyasmā sāriputto rājagahe viharati gijjhakūṭe pabbate pañcahi parivārabhikkhusatehi.",
  "atk-s0511a:542_2": "Atha thero bhagavantaṃ olokento addasa kapilapure ākāse ratanacaṅkame caṅkamamānaṃ. Tena vuttaṃ –",
  "atk-s0511a:543": "43.",
  "atk-s0511a:544": "“Sāriputto mahāpañño, samādhijjhānakovido;",
  "atk-s0511a:545": "Gijjhakūṭe ṭhitoyeva, passati lokanāyaka”nti. – ādi;",
  "atk-s0511a:546_0": "Tattha sāriputtoti rūpasāriyā nāma brāhmaṇiyā puttoti sāriputto. Mahāpaññoti mahatiyā",
  "atk-s0511a:546_1": "soḷasavidhāya paññāya samannāgatoti mahāpañño. Samādhijjhānakovidoti ettha samādhīti",
  "atk-s0511a:546_2": "cittaṃ samaṃ ādahati ārammaṇe ṭhapetīti samādhi. So tividho hoti savitakkasavicāro",
  "atk-s0511a:546_3": "avitakkavicāramatto avitakkaavicāro samādhīti. Jhānanti paṭhamajjhānaṃ dutiyajjhānaṃ",
  "atk-s0511a:546_4": "tatiyajjhānaṃ catutthajjhānanti imehi paṭhamajjhānādīhi mettājhānādīnipi saṅgahitāneva",
  "atk-s0511a:546_5": "honti, jhānampi duvidhaṃ hoti lakkhaṇūpanijjhānaṃ ārammaṇūpanijjhānanti. Tattha aniccādilakkhaṇaṃ",
  "atk-s0511a:546_6": "upanijjhāyatīti vipassanāñāṇaṃ “lakkhaṇūpanijjhāna”nti vuccati. Paṭhamajjhānādikaṃ",
  "atk-s0511a:546_7": "pana ārammaṇūpanijjhānato paccanīkajhāpanato vā jhānanti vuccati. Samādhīsu ca jhānesu",
  "atk-s0511a:546_8": "ca kovidoti samādhijjhānakovido, samādhijjhānakusaloti attho. Gijjhakūṭeti evaṃnāmake",
  "atk-s0511a:546_9": "pabbate ṭhitoyeva passatīti passi.",
  "atk-s0511a:547_0": "44. Suphullaṃ sālarājaṃ vāti samavaṭṭakkhandhaṃ samuggatavipulakomalaphalapallavaṅkurasamalaṅkatasākhaṃ",
  "atk-s0511a:547_1": "sabbaphāliphullaṃ sālarājaṃ viya sīlamūlaṃ samādhikkhandhaṃ paññāsākhaṃ abhiññāpupphaṃ",
  "atk-s0511a:547_2": "vimuttiphalaṃ dasabalasālarājaṃ olokesīti evaṃ olokapadena sambandho. Candaṃva gagane",
  "atk-s0511a:547_3": "yathāti abbhāhimadhūmarajorāhupasaggavinimuttaṃ tāragaṇaparivutaṃ saradasamaye paripuṇṇaṃ",
  "atk-s0511a:547_4": "viya rajanikaraṃ sabbakilesatimiravidhamanakaraṃ veneyyajanakumudavanavikasanakaraṃ",
  "atk-s0511a:547_5": "munivararajanikaraṃ oloketīti attho. Yathāti nipātamattaṃ. Majjhanhikeva sūriyanti",
  "atk-s0511a:547_6": "majjhanhikasamaye siriyā paṭutarakiraṇamālinaṃ aṃsumālinamiva virocamānaṃ. Narāsabhanti naravasabhaṃ.",
  "atk-s0511a:548_0": "45. Jalantanti daddaḷhamānaṃ, saradasamayaṃ paripuṇṇacandasassirikacāruvadanasobhaṃ",
  "atk-s0511a:548_1": "lakkhaṇānubyañjanasamalaṅkatavarasarīraṃ paramāya buddhasiriyā virocamānanti attho.",
  "atk-s0511a:548_2": "Dīparukkhaṃ vāti āropitadīpaṃ dīparukkhamiva. Taruṇasūriyaṃva uggatanti abhinavoditādiccamiva,",
  "atk-s0511a:548_3": "sommabhāvena jalantanti attho. Sūriyassa taruṇabhāvo pana udayaṃ paṭicca vuccati.",
  "atk-s0511a:548_4": "Na hi candassa viya hānivuddhiyo atthi. Byāmappabhānurañjitanti byāmappabhāya anurañjitaṃ.",
  "atk-s0511a:548_5": "Dhīraṃ passati lokanāyakanti sabbalokekadhīraṃ passati nāyakanti attho.",
  "atk-s0511a:549_0": "Athāyasmā dhammasenāpati atisītalasaliladharanikaraparicumbitakūṭe nānāvidhasurabhitarukusumavāsitakūṭe",
  "atk-s0511a:549_1": "paramaruciracittakūṭe gijjhakūṭe pabbate ṭhatvāva dasahi cakkavāḷasahassehi āgatehi",
  "atk-s0511a:549_2": "devabrahmagaṇehi parivutaṃ bhagavantaṃ anuttarāya buddhasiriyā anopamāya buddhalīḷāya",
  "atk-s0511a:549_3": "sabbaratanamaye caṅkame caṅkamamānaṃ disvā – “handāhaṃ bhagavantaṃ upasaṅkamitvā",
  "atk-s0511a:549_4": "buddhaguṇaparidīpanaṃ buddhavaṃsadesanaṃ yāceyya”nti cintetvā attanā saddhiṃ vasamānāni",
  "atk-s0511a:549_5": "pañca bhikkhusatāni sannipātesi. Tena vuttaṃ –",
  "atk-s0511a:550": "46.",
  "atk-s0511a:551": "“Pañcannaṃ bhikkhusatānaṃ, katakiccāna tādinaṃ;",
  "atk-s0511a:552": "Khīṇāsavānaṃ vimalānaṃ, khaṇena sannipātayī”ti.",
  "atk-s0511a:553_0": "Tattha pañcannaṃ bhikkhusatānanti pañca bhikkhusatāni, upayogatthe sāmivacanaṃ daṭṭhabbaṃ.",
  "atk-s0511a:553_1": "Katakiccānanti catūsu saccesu catūhi maggehi pariññāpahānasacchikiriyabhāvanāvasena",
  "atk-s0511a:553_2": "pariniṭṭhitasoḷasakiccānanti attho. Khīṇāsavānanti parikkhīṇacaturāsavānaṃ. Vimalānanti",
  "atk-s0511a:553_3": "vigatamalānaṃ, khīṇāsavattā vā vimalānaṃ paramaparisuddhacittasantānānanti attho.",
  "atk-s0511a:553_4": "Khaṇenāti khaṇeyeva. Sannipātayīti sannipātesi.",
  "atk-s0511a:554": "Idāni tesaṃ bhikkhūnaṃ sannipāte gamane ca kāraṇaṃ dassanatthaṃ –",
  "atk-s0511a:555": "47.",
  "atk-s0511a:556": "“Lokappasādanaṃ nāma, pāṭihīraṃ nidassayi;",
  "atk-s0511a:557": "Amhepi tattha gantvāna, vandissāma mayaṃ jinaṃ.",
  "atk-s0511a:558": "48.",
  "atk-s0511a:559": "“Etha sabbe gamissāma, tucchissāma mayaṃ jinaṃ;",
  "atk-s0511a:560": "Kaṅkhaṃ vinodayissāma, passitvā lokanāyaka”nti. – imā gāthāyo vuttā;",
  "atk-s0511a:561_0": "Tattha lokappasādanaṃ nāmāti lokassa pasādakaraṇato lokappasādanaṃ pāṭihīraṃ vuccati.",
  "atk-s0511a:561_1": "“Ullokappasādanaṃ nāmātipi pāṭho, tassa lokavivaraṇapāṭihāriyanti attho. Taṃ pana",
  "atk-s0511a:561_2": "uddhaṃ akaniṭṭhabhavanato heṭṭhā yāva avīci etthantare ekālokaṃ katvā etthantare",
  "atk-s0511a:561_3": "sabbesampi sattānaṃ aññamaññaṃ dassanakaraṇādhiṭṭhānanti vuccati. Nidassayīti dassesi.",
  "atk-s0511a:561_4": "Amhepīti mayampi. Tatthāti yattha bhagavā, tattha gantvānāti attho. Vandissāmāti",
  "atk-s0511a:561_5": "mayaṃ bhagavato pāde sirasā vandissāma. Ettha pana amhepi, mayanti imesaṃ dvinnaṃ",
  "atk-s0511a:561_6": "saddānaṃ purimassa gamanakiriyāya sambandho daṭṭhabbo, pacchimassa vandanakiriyāya.",
  "atk-s0511a:561_7": "Itarathā hi punaruttidosato na muccati.",
  "atk-s0511a:562": "Ethāti āgacchatha. Kaṅkhaṃ vinodayissāmāti etthāha – khīṇāsavānaṃ pana kaṅkhā nāma kācipi natthi, kasmā thero evamāhāti? Saccamevetaṃ, paṭhamamaggeneva samucchedaṃ gatā. Yathāha –",
  "atk-s0511a:563": "“Katame dhammā dassanena pahātabbāti? Cattāro diṭṭhigatasampayuttacittuppādā vicikicchāsahagato cittuppādo apāyagamanīyo lobho doso moho māno tadekaṭṭhā ca kilesā”ti.",
  "atk-s0511a:564_0": "Na panesā vicikicchāsaṅkhātā kaṅkhāti, kintu paññattiajānanaṃ nāma. Thero pana bhagavantaṃ",
  "atk-s0511a:564_1": "buddhavaṃsaṃ pucchitukāmo, so pana buddhānaṃyeva visayo, na paccekabuddhabuddhasāvakānaṃ,",
  "atk-s0511a:564_2": "tasmā thero avisayattā evamāhāti veditabbaṃ. Vinodayissāmāti vinodessāma.",
  "atk-s0511a:565_0": "Atha kho te bhikkhū therassa vacanaṃ sutvā attano attano pattacīvaramādāya suvammitā",
  "atk-s0511a:565_1": "viya mahānāgā pabhinnakilesā chinnabandhanā appicchā santuṭṭhā pavivittā asaṃsaṭṭhā",
  "atk-s0511a:565_2": "sīlasamādhipaññāvimuttivimuttiñāṇadassanasampannā taramānā sannipattiṃsu. Tena vuttaṃ –",
  "atk-s0511a:566": "49.",
  "atk-s0511a:567": "“Sādhūti te paṭissutvā, nipakā saṃvutindriyā;",
  "atk-s0511a:568": "Pattacīvaramādāya, taramānā upāgamu”nti.",
  "atk-s0511a:569_0": "Tattha sādhūti ayaṃ sādhu-saddo āyācanasampaṭicchanasampahaṃsanasundarādīsu dissati.",
  "atk-s0511a:569_1": "Tathā hesa – “sādhu me, bhante bhagavā, saṃkhittena dhammaṃ desetū”tiādīsu āyācane",
  "atk-s0511a:569_2": "dissati. “Sādhu, bhanteti kho so bhikkhu bhagavato bhāsitaṃ abhinanditvā anumoditvā”tiādīsu",
  "atk-s0511a:569_3": "sampaṭicchane. “Sādhu sādhu, sāriputtā”tiādīsu sampahaṃsane.",
  "atk-s0511a:570": "“Sādhu dhammaruci rājā, sādhu paññāṇavā naro;",
  "atk-s0511a:571": "Sādhu mittānamaddubbho, pāpassākaraṇaṃ sukha”nti. –",
  "atk-s0511a:572_0": "Ādīsu sundare. Idha sampaṭicchane. Tasmā sādhu suṭṭhūti therassa vacanaṃ sampaṭicchitvāti",
  "atk-s0511a:572_1": "attho. Nipakāti paṇḍitā paññavantā. Saṃvutindriyāti indriyesu guttadvārā, indriyasaṃvarasamannāgatāti",
  "atk-s0511a:572_2": "attho. Taramānāti turitā. Upāgamunti theraṃ upasaṅkamiṃsu.",
  "atk-s0511a:573_0": "50-1. Idāni dhammasenāpatissa pavattiṃ dassentehi saṅgītikārakehi “khīṇāsavehi vimalehī”tiādigāthāyo",
  "atk-s0511a:573_1": "vuttā tattha dantehīti kāyena ca cittena ca dantehi. Uttame dameti arahatte, nimittatthe",
  "atk-s0511a:573_2": "bhummaṃ daṭṭhabbaṃ. Tehi bhikkhūhīti pañcahi bhikkhusatehi. Mahāgaṇīti sīlādīhi ca",
  "atk-s0511a:573_3": "saṅkhyāvasena ca mahanto gaṇo assa atthīti mahāgaṇī, nānāpadavasena vā sīlādīhi guṇehi",
  "atk-s0511a:573_4": "mahanto gaṇoti mahāgaṇo, mahāgaṇo assa atthīti mahāgaṇī. Laḷanto devova gaganeti",
  "atk-s0511a:573_5": "iddhivilāsena vilāsento devo viya gaganatale bhagavantaṃ upasaṅkamīti attho.",
  "atk-s0511a:574_0": "52. Idāni “te itthambhūtā upasaṅkamiṃsū”ti upasaṅkamavidhānadassanatthaṃ “ukkāsitañca",
  "atk-s0511a:574_1": "khipita”ntiādi āraddhaṃ. Tattha ukkāsitañcāti ukkāsitasaddañca. Khipitanti khipitasaddañca.",
  "atk-s0511a:574_2": "Ajjhupekkhiyāti upekkhitvā, taṃ ubhayaṃ akatvāti adhippāyo. Subbatāti suvimaladhutaguṇā.",
  "atk-s0511a:574_3": "Sappatissāti sahapatissayā, nīcavuttinoti attho.",
  "atk-s0511a:575_0": "53. Sayambhunti sayameva aññāpadesaṃ vinā pāramiyo pūretvā adhigatabuddhabhāvanti",
  "atk-s0511a:575_1": "attho. Accuggatanti abhinavoditaṃ. Candaṃ vāti candaṃ viya, nabhe jalantaṃ bhagavantaṃ",
  "atk-s0511a:575_2": "gagane candaṃ viya passantīti evaṃ padasambandho daṭṭhabbo. Idhāpi yathā-saddo nipātamattova.",
  "atk-s0511a:576_0": "54. Vijjuṃ vāti vijjughanaṃ viya. Yadi ciraṭṭhitikā acirappabhā assa tādisanti attho.",
  "atk-s0511a:576_1": "Gagane yathāti ākāse yathā, idhāpi yathā-saddo nipātamattova. Ito parampi īdisesu",
  "atk-s0511a:576_2": "ṭhānesu yathā-saddo nipātamattoti daṭṭhabbo.",
  "atk-s0511a:577_0": "55. Rahadamiva vippasannanti atigambhīravitthataṃ mahārahadaṃ viya anāvilaṃ vippasannaṃ",
  "atk-s0511a:577_1": "salilaṃ. Suphullaṃ padumaṃ yathāti suvikasitapadumavanaṃ rahadamivāti attho daṭṭhabbo.",
  "atk-s0511a:577_2": "“Suphullaṃ kamalaṃ yathā”tipi pāṭho, tassa kamanīyabhāvena suphullaṃ kamalavanamivāti attho.",
  "atk-s0511a:578_0": "56. Atha te bhikkhū dhammasenāpatippamukhā añjaliṃ sirasi katvā dasabalassa cakkālaṅkatatalesu",
  "atk-s0511a:578_1": "pādesu nipatiṃsūti attho. Tena vuttaṃ – “añjaliṃ paggahetvāna, tuṭṭhahaṭṭhā pamoditā”tiādi.",
  "atk-s0511a:578_2": "Tattha nipatantīti nipatiṃsu, vandiṃsūti attho. Cakkalakkhaṇeti cakkaṃ lakkhaṇaṃ",
  "atk-s0511a:578_3": "yasmiṃ pāde so pādo cakkalakkhaṇo, tasmiṃ cakkalakkhaṇe. Jātivasena “pāde”ti vuttaṃ,",
  "atk-s0511a:578_4": "satthuno cakkālaṅkatatalesu pādesu nipatiṃsūti attho.",
  "atk-s0511a:579_0": "57. Idāni tesaṃ kesañci therānaṃ nāmaṃ dassentehi “sāriputto mahāpañño, koraṇḍasamasādiso”tiādi",
  "atk-s0511a:579_1": "gāthāyo vuttā. Tattha koraṇḍasamasādisoti koraṇḍakusumasadisavaṇṇo, yadi evaṃ “koraṇḍasamo”ti",
  "atk-s0511a:579_2": "vā, “koraṇḍasadiso”ti vā vattabbaṃ, kiṃ dvikkhattuṃ “samasādiso”ti vuttanti ce? Nāyaṃ",
  "atk-s0511a:579_3": "doso, tādiso koraṇḍasamattā koraṇḍasadisabhāveneva koraṇḍasamasādiso. Na panādhikavacanavasenāti",
  "atk-s0511a:579_4": "adhippāyo. Samādhijjhānakusaloti ettha ayaṃ kusala-saddo tāva arogyānavajjachekasukhavipākādīsu",
  "atk-s0511a:579_5": "dissati. Ayañhi “kacci nu bhoto kusalaṃ, kacci bhoto anāmaya”ntiādīsu ārogye dissati.",
  "atk-s0511a:579_6": "“Katamo pana, bhante, kāyasamācāro kusalo? Yo kho, mahārāja, kāyasamācāro anavajjo”ti",
  "atk-s0511a:579_7": "evamādīsu anavajje. “Kusalo tvaṃ rathassa aṅgapaccaṅgāna”ntiādīsu cheke. “Kusalassa",
  "atk-s0511a:579_8": "kammassa katattā upacitattā”tiādīsu sukhavipāke. Idha pana cheke daṭṭhabbo. Vandateti vandittha.",
  "atk-s0511a:580_0": "58. Gajjitāti gajjantīti gajjitā. Kālamegho vāti nīlasaliladharo viya gajjitā iddhivisayeti",
  "atk-s0511a:580_1": "adhippāyo. Nīluppalasamasādisoti nīlakuvalayasadisavaṇṇo. Heṭṭhā vuttanayenevetthāpi",
  "atk-s0511a:580_2": "attho veditabbo. Moggallānoti evaṃ gottavasena laddhanāmo kolito.",
  "atk-s0511a:581_0": "59. Mahākassapopi cāti uruvelakassapanadīkassapagayākassapakumārakassape khuddānukhuddake",
  "atk-s0511a:581_1": "there upādāya ayaṃ mahā, tasmā “mahākassapo”ti vutto. Pi cāti sambhāvanasampiṇḍanattho.",
  "atk-s0511a:581_2": "Uttattakanakasannibhoti santattasuvaṇṇasadisachavivaṇṇo. Dhutaguṇeti ettha kilesadhunanato",
  "atk-s0511a:581_3": "dhammo dhuto nāma, dhutaguṇo nāma dhutadhammo. Katamo pana dhutadhammo nāma? Appicchatā,",
  "atk-s0511a:581_4": "santuṭṭhitā, sallekhatā, pavivekatā, idamaṭṭhikatāti ime dhutaṅgacetanāya parivārabhūtā",
  "atk-s0511a:581_5": "pañca dhammā “appicchaṃyeva nissāyā”tiādivacanato dhutadhammā nāma. Atha vā kilese",
  "atk-s0511a:581_6": "dhunanato ñāṇaṃ dhutaṃ nāma, tasmiṃ dhutaguṇe. Agganikkhittoti aggo seṭṭho koṭibhūtoti",
  "atk-s0511a:581_7": "ṭhapito. “Etadaggaṃ, bhikkhave, mama sāvakānaṃ bhikkhūnaṃ dhutavādānaṃ yadidaṃ mahākassapo”ti",
  "atk-s0511a:581_8": "ṭhānantare ṭhapitoti attho. Ayaṃ pana agga-saddo ādikoṭikoṭṭhāsaseṭṭhādīsu dissati.",
  "atk-s0511a:581_9": "Tathā hesa – “ajjatagge, samma dovārika, āvarāmi dāraṃ nigaṇṭhānaṃ nigaṇṭhīna”ntiādīsu",
  "atk-s0511a:581_10": "ādimhi dissati. “Teneva aṅgulaggena taṃ aṅgulaggaṃ parāmaseyya”, “ucchaggaṃ veḷagga”ntiādīsu",
  "atk-s0511a:581_11": "koṭiyaṃ. “Ambilaggaṃ vā madhuraggaṃ vā” “anujānāmi, bhikkhave, vihāraggena vā pariveṇaggena",
  "atk-s0511a:581_12": "vā bhājetu”ntiādīsu koṭṭhāse. “Yāvatā, bhikkhave, sattā apadā vā dvipadā vā…pe… tathāgato",
  "atk-s0511a:581_13": "tesaṃ aggamakkhāyatī”tiādīsu seṭṭhe. Svāyamidha seṭṭhe daṭṭhabbo. Koṭiyampi vattati.",
  "atk-s0511a:581_14": "Thero attano ṭhāne seṭṭho ceva koṭibhūto ca. Tena vuttaṃ – “agganikkhitto”ti, aggo",
  "atk-s0511a:581_15": "seṭṭho koṭibhūtoti attho. Thomitoti pasaṃsito devamanussādīhi. Satthu vaṇṇitoti satthārā",
  "atk-s0511a:581_16": "vaṇṇito thuto, “kassapo, bhikkhave, candūpamo kulāni upasaṅkamati apakasseva kāyaṃ",
  "atk-s0511a:581_17": "apakassa cittaṃ niccanavako kulesu appagabbho”ti evamādīhi anekehi suttanayehi vaṇṇito",
  "atk-s0511a:581_18": "pasattho, sopi bhagavantaṃ vandatīti attho.",
  "atk-s0511a:582_0": "60. Dibbacakkhūnanti dibbaṃ cakkhu yesaṃ atthi te dibbacakkhū, tesaṃ dibbacakkhūnaṃ",
  "atk-s0511a:582_1": "bhikkhūnaṃ aggo seṭṭhoti attho. Yathāha – “etadaggaṃ, bhikkhave, mama sāvakānaṃ bhikkhūnaṃ",
  "atk-s0511a:582_2": "dibbacakkhukānaṃ yadidaṃ anuruddho”ti. Anuruddhatthero bhagavato cūḷapituno amitodanassa",
  "atk-s0511a:582_3": "nāma sakkassa putto mahānāmassa kaniṭṭhabhātā mahāpuñño paramasukhumālo, so attasattamo",
  "atk-s0511a:582_4": "nikkhamitvā agārasmā anagāriyaṃ pabbajito, tassa pabbajjānukkamo saṅghabhedakakkhandhake",
  "atk-s0511a:582_5": "āgatova. Avidūre vāti bhagavato santikeyeva.",
  "atk-s0511a:583_0": "61. Āpattianāpattiyāti āpattiyañca anāpattiyañca kovido. Satekicchāyāti sappaṭikammāyapi",
  "atk-s0511a:583_1": "appaṭikammāyapi cāti attho. Tattha sappaṭikammā sā chabbidhā hoti, appaṭikammā sā",
  "atk-s0511a:583_2": "pārājikāpatti. “Āpattianāpattiyā, satekicchāya kovido”tipi pāṭho, soyeva attho. Vinayeti",
  "atk-s0511a:583_3": "vinayapiṭake. Agganikkhittoti “etadaggaṃ, bhikkhave, mama sāvakānaṃ bhikkhūnaṃ vinayadharānaṃ",
  "atk-s0511a:583_4": "yadidaṃ, upālī”ti etadaggaṭṭhāne ṭhapitoti attho. Upālīti upālitthero. Satthu vaṇṇitoti",
  "atk-s0511a:583_5": "satthārā vaṇṇito pasattho. Thero kira tathāgatasseva santike vinayapiṭakaṃ uggaṇhitvā",
  "atk-s0511a:583_6": "bhārukacchakavatthuṃ, ajjukavatthuṃ, kumārakassapavatthunti imāni tīṇi vatthūni sabbaññutaññāṇena",
  "atk-s0511a:583_7": "saddhiṃ saṃsanditvā kathesi. Tasmā thero vinayadharānaṃ aggoti evamādinā nayena satthārā vaṇṇitoti vutto.",
  "atk-s0511a:584_0": "62. Sukhumanipuṇatthapaṭividdhoti paṭividdhasukhumanipuṇattho, paṭividdhaduddasanipuṇatthoti",
  "atk-s0511a:584_1": "attho. Kathikānaṃ pavaroti dhammakathikānaṃ seṭṭho. “Etadaggaṃ, bhikkhave, mama sāvakānaṃ",
  "atk-s0511a:584_2": "bhikkhūnaṃ dhammakathikānaṃ yadidaṃ puṇṇo mantāṇiputto”ti etadaggapāḷiyaṃ āropito.",
  "atk-s0511a:584_3": "Tena vuttaṃ “kathikānaṃ pavaro”ti. Gaṇīti sasaṅgho. Therassa kira santike pabbajitā",
  "atk-s0511a:584_4": "kulaputtā pañcasatā ahesuṃ. Sabbepi te dasabalassa jātabhūmikā jātaraṭṭhavāsino sabbeva",
  "atk-s0511a:584_5": "khīṇāsavā sabbeva dasakathāvatthulābhino. Tena vuttaṃ “gaṇī”ti. Isīti esati gavesati",
  "atk-s0511a:584_6": "kusale dhammeti isi. Mantāṇiyā puttoti mantāṇiyā nāma brāhmaṇiyā putto. Puṇṇoti tassa",
  "atk-s0511a:584_7": "nāmaṃ. Vissutoti attano appicchatādīhi guṇehi vissuto.",
  "atk-s0511a:585_0": "Aññāsikoṇḍaññatthero pana satthari abhisambodhiṃ patvā pavattitavaradhammacakke anupubbena",
  "atk-s0511a:585_1": "āgantvā rājagahaṃ upanissāya viharante kapilavatthuṃ āgantvā attano bhāgineyyaṃ puṇṇaṃ",
  "atk-s0511a:585_2": "nāma māṇavaṃ pabbājetvā bhagavantaṃ vanditvā āpucchitvā nivāsatthāya sayaṃ chaddantadahaṃ",
  "atk-s0511a:585_3": "gato. Puṇṇo pana bhagavantaṃ dassanāya therena saddhiṃ āgantvā – “mayhaṃ pabbajitakiccaṃ",
  "atk-s0511a:585_4": "matthakaṃ pāpetvāva dasabalassa santikaṃ gamissāmī”ti kapilapureyeva ohīno, so yonisomanasikāraṃ",
  "atk-s0511a:585_5": "karonto nacirasseva arahattaṃ patvā bhagavantaṃ upasaṅkami. Ettha pana anuruddhatthero",
  "atk-s0511a:585_6": "ca upālitthero ca ime dve therā bhagavato kapilavatthupuraṃ pavisitvā ñātisamāgamadivase",
  "atk-s0511a:585_7": "pabbajitā viya dassitā, taṃ pana khandhakapāḷiyā aṭṭhakathāya ca na sameti. Vīmaṃsitvā gahetabbaṃ.",
  "atk-s0511a:586": "Atha satthā sāriputtattherādīnaṃ pañcannaṃ bhikkhusatānaṃ cittācāramaññāya attano guṇe kathetumārabhi. Tena vuttaṃ –",
  "atk-s0511a:587": "63.",
  "atk-s0511a:588": "“Etesaṃ cittamaññāya, opammakusalo muni;",
  "atk-s0511a:589": "Kaṅkhacchedo mahāvīro, kathesi attano guṇa”nti.",
  "atk-s0511a:590": "Tattha opammakusaloti upamāya kusalo. Kaṅkhacchedoti sabbasattānaṃ saṃsayacchedako.",
  "atk-s0511a:591": "Idāni te attano guṇe kathesi, te dassetuṃ –",
  "atk-s0511a:592": "64.",
  "atk-s0511a:593": "“Cattāro te asaṅkhyeyyā, koṭi yesaṃ na nāyati;",
  "atk-s0511a:594": "Sattakāyo ca ākāso, cakkavāḷā canantakā;",
  "atk-s0511a:595": "Buddhañāṇaṃ appameyyaṃ, na sakkā ete vijānitu”nti. – vuttaṃ;",
  "atk-s0511a:596_0": "Tattha cattāroti gaṇanaparicchedo. Eteti idāni vattabbe atthe nidasseti. Asaṅkhyeyyāti",
  "atk-s0511a:596_1": "saṅkhyātumasakkuṇeyyattā asaṅkhyeyyā, gaṇanapathaṃ vītivattāti attho. Koṭītiādi vā",
  "atk-s0511a:596_2": "anto vā mariyādā. Yesanti yesaṃ catunnaṃ asaṅkhyeyyānaṃ. Na nāyatīti na paññāyati.",
  "atk-s0511a:596_3": "Idāni te vuttappakāre cattāro asaṅkhyeyye dassetuṃ “sattakāyo”tiādi vuttaṃ. Sattakāyoti",
  "atk-s0511a:596_4": "sattasamūho, sattakāyo ananto aparimāṇo appameyyo. Tathā ākāso ākāsassāpi anto natthi.",
  "atk-s0511a:596_5": "Tathā cakkavāḷāni anantāni eva. Buddhañāṇaṃ sabbaññutaññāṇaṃ appameyyaṃ. Na sakkā",
  "atk-s0511a:596_6": "ete vijānitunti yasmā panete anantā, tasmā na sakkā vijānituṃ.",
  "atk-s0511a:597_0": "65. Idāni satthā attano iddhivikubbane sañjātacchariyabbhutānaṃ devamanussādīnaṃ",
  "atk-s0511a:597_1": "kinnāmetaṃ acchariyaṃ, itopi visiṭṭhataraṃ acchariyaṃ abbhutaṃ atthi, mama taṃ suṇāthāti",
  "atk-s0511a:597_2": "dhammadesanaṃ vaḍḍhento –",
  "atk-s0511a:598": "“Kimetaṃ acchariyaṃ loke, yaṃ me iddhivikubbanaṃ;",
  "atk-s0511a:599": "Aññe bahū acchariyā, abbhutā lomahaṃsanā”ti. – ādimāha;",
  "atk-s0511a:600_0": "Tattha kinti paṭikkhepavacanaṃ.Etanti idaṃ iddhivikubbanaṃ sandhāyāha. Yanti ayaṃ",
  "atk-s0511a:600_1": "yaṃ-saddo “yaṃ taṃ apucchimha akittayī no, aññaṃ taṃ pucchāma tadiṅgha brūhī”tiādīsu",
  "atk-s0511a:600_2": "upayogavacane dissati. “Aṭṭhānametaṃ, bhikkhave, anavakāso; yaṃ ekissā lokadhātuyā",
  "atk-s0511a:600_3": "dve arahanto sammāsambuddhā”ti ettha kāraṇavacane. “Yaṃ vipassī bhagavā kappe udapādī”ti",
  "atk-s0511a:600_4": "ettha bhumme. “Yaṃ kho me, bhante, devānaṃ tāvatiṃsānaṃ sammukhā sutaṃ sammukhā paṭiggahitaṃ,",
  "atk-s0511a:600_5": "ārocemi taṃ bhagavato”tiādīsu paccattavacane. Idhāpi paccattavacane daṭṭhabbo. Aññe",
  "atk-s0511a:600_6": "bahū mama acchariyā abbhutavisesā santīti dīpeti.",
  "atk-s0511a:601": "Idāni te acchariye dassento –",
  "atk-s0511a:602": "66.",
  "atk-s0511a:603": "“Yadāhaṃ tusite kāye, santusito nāmahaṃ tadā;",
  "atk-s0511a:604": "Dasasahassī samāgamma, yācanti pañjalī mama”nti. – ādimāha;",
  "atk-s0511a:605_0": "Tattha yadāti yasmiṃ kāle. Ahanti attānaṃ niddisati. Tusite kāyeti tusitasaṅkhāte",
  "atk-s0511a:605_1": "devanikāye. Yadā panāhaṃ samattiṃsapāramiyo pūretvā pañcamahāpariccāge pariccajitvā",
  "atk-s0511a:605_2": "ñātatthacariyalokatthacariyabuddhatthacariyānaṃ koṭiṃ patvā sattasatakamahādānāni",
  "atk-s0511a:605_3": "datvā sattakkhattuṃ pathaviṃ kampetvā vessantarattabhāvato cavitvā dutiye cittavāre",
  "atk-s0511a:605_4": "tusitabhavane nibbatto tadāpi santusito nāma devarājā ahosiṃ. Dasasahassī samāgammāti",
  "atk-s0511a:605_5": "dasasahassacakkavāḷesu devatā sannipatitvāti attho. Yācanti pañjalī mamanti maṃ upasaṅkamitvā,",
  "atk-s0511a:605_6": "“mārisa, tayā dasa pāramiyo pūrentena na sakkasampattiṃ na māra na brahma na cakkavattisampattiṃ",
  "atk-s0511a:605_7": "patthentena pūritā, lokanittharaṇatthāya pana buddhattaṃ patthayamānena pūritā, so",
  "atk-s0511a:605_8": "tava kālo, mārisa, buddhattāya samayo, mārisa, buddhattāyā”ti yācanti mamanti. Tena vuttaṃ –",
  "atk-s0511a:606": "67.",
  "atk-s0511a:607": "“Kālo kho te mahāvīra, uppajja mātukucchiyaṃ;",
  "atk-s0511a:608": "Sadevakaṃ tārayanto, bujjhassu amataṃ pada”nti.",
  "atk-s0511a:609_0": "Tattha kālo teti kālo tava, ayameva vā pāṭho. Uppajjāti paṭisandhiṃ gaṇha, “okkamā”tipi",
  "atk-s0511a:609_1": "pāṭho. Sadevakanti sadevakaṃ lokanti attho. Tārayantoti ettha pāramiyo pūrentopi",
  "atk-s0511a:609_2": "tārayati nāma, pāramiyo matthakaṃ pāpentopi tārayati nāma, vessantarattabhāvato cavitvā",
  "atk-s0511a:609_3": "tusitapure paṭisandhiṃ gahetvā saṭṭhivassasatasahassādhikāni sattapaṇṇāsavassakoṭiyo",
  "atk-s0511a:609_4": "tattha tiṭṭhantopi tārayati nāma, devatāhi yācito pañcavidhaṃ mahāvilokitaṃ viloketvā",
  "atk-s0511a:609_5": "mahāmāyādeviyā kucchismiṃ paṭisandhiṃ gaṇhantopi dasamāse gabbhavāsaṃ vasantopi tārayati",
  "atk-s0511a:609_6": "nāma, ekūnatiṃsa vassāni agāramajjhe tiṭṭhantopi tārayati nāma. Rāhulabhaddassa jātadivase",
  "atk-s0511a:609_7": "channasahāyo kaṇḍakaṃ āruyha nikkhamantopi tīṇi rajjāni atikkamitvā anomāya nāma",
  "atk-s0511a:609_8": "nadiyā tīre pabbajantopi tārayati nāma, chabbassāni padhānaṃ karontopi visākhapuṇṇamāyaṃ",
  "atk-s0511a:609_9": "mahābodhimaṇḍaṃ āruyha mārabalaṃ vidhamitvā paṭhamayāme pubbenivāsaṃ anussaritvā",
  "atk-s0511a:609_10": "majjhimayāme dibbacakkhuṃ visodhetvā pacchimayāme dvādasaṅgaṃ paṭiccasamuppādaṃ anulomapaṭilomato",
  "atk-s0511a:609_11": "sammasitvā sotāpattimaggaṃ paṭivijjhantopi tārayati nāma, sotāpattiphalakkhaṇepi,",
  "atk-s0511a:609_12": "sakadāgāmimaggakkhaṇepi, sakadāgāmiphalakkhaṇepi, anāgāmimaggakkhaṇepi, anāgāmiphalakkhaṇepi,",
  "atk-s0511a:609_13": "arahattamaggakkhaṇepi, arahattaphalakkhaṇepi tārayati nāma, yadā aṭṭhārasadevatākoṭisahassehi",
  "atk-s0511a:609_14": "pañcavaggiyānaṃ amatapānaṃ adāsi, tato paṭṭhāya tārayi nāmāti vuccati. Tena vuttaṃ –",
  "atk-s0511a:610": "“Sadevakaṃ tārayanto, bujjhassu amataṃ pada”nti.",
  "atk-s0511a:611_0": "Atha mahāsatto devatāhi yāciyamānopi devatānaṃ paṭiññaṃ adatvāva kāladīpadesakulajanettiāyuparicchedavasena",
  "atk-s0511a:611_1": "pañcavidhaṃ mahāvilokanaṃ nāma vilokesi. Tattha “kālo nu kho, na kālo”ti paṭhamaṃ",
  "atk-s0511a:611_2": "kālaṃ vilokesi. Tattha vassasatasahassato uddhaṃ āyukālo kālo nāma na hoti. Kasmā?",
  "atk-s0511a:611_3": "Jātijarāmaraṇādīnaṃ apākaṭattā, buddhānañca dhammadesanā nāma tilakkhaṇamuttā nāma",
  "atk-s0511a:611_4": "natthi, tesaṃ aniccaṃ dukkhamanattāti kathentānaṃ “kinnāmete kathentī”ti na saddahanti,",
  "atk-s0511a:611_5": "tato abhisamayo na hoti, tasmiṃ asati aniyyānikaṃ sāsanaṃ hoti. Tasmā so akālo. Vassasatato",
  "atk-s0511a:611_6": "ūno āyukālopi kālo na hoti. Kasmā? Tadā sattā ussannakilesā honti, ussannakilesānañca",
  "atk-s0511a:611_7": "dinno ovādo ovādaṭṭhāne na tiṭṭhati, tasmā sopi akālo. Vassasatasahassato paṭṭhāya",
  "atk-s0511a:611_8": "heṭṭhā vassasatato paṭṭhāya uddhaṃ āyukālo kālo nāma. Idāni vassasatāyukā manussāti",
  "atk-s0511a:611_9": "atha bodhisatto “nibbattitabbakālo”ti addasa.",
  "atk-s0511a:612_0": "Tato dīpaṃ olokento “jambudīpeyeva buddhā nibbattantī”ti dīpaṃ passi. Tato jambudīpo",
  "atk-s0511a:612_1": "nāma mahā dasayojanasahassaparimāṇo, katarasmiṃ nu kho padese buddhā nibbattantī”ti",
  "atk-s0511a:612_2": "desaṃ vilokento majjhimadesaṃ passi. Tato kulaṃ vilokento “buddhā nāma lokasammate",
  "atk-s0511a:612_3": "kule nibbattanti, idāni khattiyakulaṃ lokasammataṃ, tattha nibbattissāmi, suddhodano",
  "atk-s0511a:612_4": "nāma me rājā pitā bhavissatī”ti kulaṃ addasa. Tato mātaraṃ vilokento “buddhamātā",
  "atk-s0511a:612_5": "nāma lolā surādhuttā na hoti, akhaṇḍapañcasīlāti ayañca mahāmāyā nāma devī edisā,",
  "atk-s0511a:612_6": "ayaṃ me mātā bhavissatīti kittakaṃ assā āyū”ti āvajjento dasannaṃ māsānaṃ upari sattadivasāni",
  "atk-s0511a:612_7": "passi. Iti imaṃ pañcavidhavilokanaṃ viloketvā – “kālo me, mārisa, buddhabhāvāyā”ti",
  "atk-s0511a:612_8": "devatānaṃ paṭiññaṃ datvā tattha yāvatāyukaṃ ṭhatvā tato cavitvā sakyarājakule māyādeviyā",
  "atk-s0511a:612_9": "kucchiyaṃ paṭisandhiṃ aggahesi. Tena vuttaṃ –",
  "atk-s0511a:613": "68.",
  "atk-s0511a:614": "“Tusitā kāyā cavitvāna, yadā okkami kucchiyaṃ;",
  "atk-s0511a:615": "Dasasahassīlokadhātu, kampittha dharaṇī tadā”ti. – ādi;",
  "atk-s0511a:616_0": "Tattha okkamīti okkamiṃ pāvisiṃ. Kucchiyanti mātukucchimhi. Dasasahassīlokadhātu,",
  "atk-s0511a:616_1": "kampitthāti sato sampajāno pana bodhisatto mātukucchiṃ okkamanto ekūnavīsatiyā paṭisandhicittesu",
  "atk-s0511a:616_2": "mettāpubbabhāgassa somanassasahagatañāṇasampayuttaasaṅkhārikakusalacittassa sadisa",
  "atk-s0511a:616_3": "mahāvipākacittena āsāḷhipuṇṇamāyaṃ uttarāsāḷhanakkhatteneva paṭisandhiṃ aggahesi.",
  "atk-s0511a:616_4": "Tadā dasasahassīlokadhātu sakalāpi kampi saṅkampi sampakampīti attho. Dharaṇīti dhāreti",
  "atk-s0511a:616_5": "sabbe thāvarajaṅgameti dharaṇī, pathavī.",
  "atk-s0511a:617_0": "69. Sampajānova nikkhaminti ettha yadā panāhaṃ sato sampajānova mātukucchito dhammāsanato",
  "atk-s0511a:617_1": "otaranto dhammakathiko viya nisseṇito otaranto puriso viya ca dve hatthe ca pāde",
  "atk-s0511a:617_2": "ca pasāretvā ṭhitakova mātukucchisambhavena kenaci asucinā amakkhitova nikkhamiṃ.",
  "atk-s0511a:617_3": "Sādhukāraṃ pavattentīti sādhukāraṃ pavattayanti, sādhukāraṃ dentīti attho. Pakampitthāti",
  "atk-s0511a:617_4": "kampittha, okkamanepi mātukucchito nikkhamanepi dasasahassī pakampitthāti attho.",
  "atk-s0511a:618_0": "70. Atha bhagavā gabbhokkantiādīsu attanā samasamaṃ adisvā gabbhokkantiādīsu attano",
  "atk-s0511a:618_1": "acchariyadassanatthaṃ “okkanti me samo natthī”ti imaṃ gāthamāha. Tattha okkantīti",
  "atk-s0511a:618_2": "gabbhokkantiyaṃ, bhummatthe paccattavacanaṃ, paṭisandhiggahaṇeti attho. Meti mayā.",
  "atk-s0511a:618_3": "Samoti sadiso natthi. Jātitoti ettha jāyati etāya mātuyāti mātā “jātī”ti vuccati,",
  "atk-s0511a:618_4": "tato jātito mātuyāti attho. Abhinikkhameti mātukucchito abhinikkhamane pasave satīti",
  "atk-s0511a:618_5": "attho. Sambodhiyanti ettha pasatthā sundarā bodhi sambodhi. Ayaṃ pana bodhi-saddo",
  "atk-s0511a:618_6": "rukkhamagganibbānasabbaññutaññāṇādīsu dissati – “bodhirukkhamūle paṭhamābhisambuddho”ti",
  "atk-s0511a:618_7": "ca, “antarā ca gayaṃ antarā ca bodhi”nti ca āgataṭṭhāne hi rukkho bodhīti vuccati.",
  "atk-s0511a:618_8": "“Bodhi vuccati catūsu maggesu ñāṇa”nti āgataṭṭhāne maggo. “Patvāna bodhiṃ amataṃ",
  "atk-s0511a:618_9": "asaṅkhata”nti āgataṭṭhāne nibbānaṃ. “Pappoti bodhiṃ varabhūrimedhaso”ti āgataṭṭhāne",
  "atk-s0511a:618_10": "sabbaññutaññāṇaṃ. Idha pana bhagavato arahattamaggañāṇaṃ adhippetaṃ. Apare “sabbaññutaññāṇa”ntipi",
  "atk-s0511a:618_11": "vadanti, tassaṃ sambodhiyaṃ ahaṃ seṭṭhoti attho.",
  "atk-s0511a:619_0": "Kasmā pana bhagavā sambodhiṃ paṭicca attānaṃ pasaṃsatīti? Sabbaguṇadāyakattā. Bhagavato",
  "atk-s0511a:619_1": "hi sambodhi sabbaguṇadāyikā sabbepi niravasese buddhaguṇe dadāti, na pana aññesaṃ.",
  "atk-s0511a:619_2": "Aññesaṃ pana kassaci arahattamaggo arahattaphalameva deti, kassaci tisso vijjā, kassaci",
  "atk-s0511a:619_3": "cha abhiññā, kassaci catasso paṭisambhidā, kassaci sāvakapāramiñāṇaṃ, paccekabuddhānaṃ",
  "atk-s0511a:619_4": "paccekabodhiñāṇameva deti. Buddhānaṃ pana sabbaguṇasampattiṃ deti. Tasmā bhagavā",
  "atk-s0511a:619_5": "sabbaguṇadāyakattā “sambodhiyaṃ ahaṃ seṭṭho”ti attānaṃ pasaṃsati. Api ca bhūmiṃ cāletvā",
  "atk-s0511a:619_6": "sambodhiṃ pāpuṇi, tasmā “sambodhiyaṃ ahaṃ seṭṭho”ti vadati. Dhammacakkappavattaneti",
  "atk-s0511a:619_7": "ettha dhammacakkaṃ pana duvidhaṃ hoti – paṭivedhañāṇañca desanāñāṇañcāti. Tattha",
  "atk-s0511a:619_8": "paññāpabhāvitaṃ attano ariyaphalāvahaṃ paṭivedhañāṇaṃ, karuṇāpabhāvitaṃ sāvakānaṃ",
  "atk-s0511a:619_9": "ariyaphalāvahaṃ desanāñāṇaṃ. Paṭivedhañāṇaṃ lokuttaraṃ kusalaṃ upekkhāsahagataṃ avitakkaavicāraṃ,",
  "atk-s0511a:619_10": "desanāñāṇaṃ lokiyaṃ abyākataṃ, ubhayampi panetaṃ aññehi asādhāraṇaṃ. Idha pana desanāñāṇaṃ adhippetaṃ.",
  "atk-s0511a:620_0": "71. Idāni bhagavato gabbhokkamaneva pathavikampanādikaṃ pavattiṃ sutvā “aho acchariyaṃ",
  "atk-s0511a:620_1": "loke”ti devatāhi ayaṃ gāthā vuttā. Tattha buddhānaṃ guṇamahantatāti aho buddhānaṃ",
  "atk-s0511a:620_2": "guṇamahantabhāvo, aho buddhānaṃ mahānubhāvoti attho dasasahassīlokadhātu, chappakāraṃ",
  "atk-s0511a:620_3": "pakampathāti dasasu cakkavāḷasahassesu mahāpathavī chappakāraṃ pakampittha calittha.",
  "atk-s0511a:620_4": "Kathaṃ? Puratthimato unnamati pacchimato onamati, pacchimato unnamati puratthimato",
  "atk-s0511a:620_5": "onamati, uttarato unnamati dakkhiṇato onamati, dakkhiṇato unnamati uttarato onamati,",
  "atk-s0511a:620_6": "majjhimato unnamati pariyantato onamati, pariyantato unnamati majjhimato onamatīti",
  "atk-s0511a:620_7": "evaṃ chappakāraṃ anilabalacalitajalataraṅgabhaṅgasaṅghaṭṭitā viya nāvā catunahutādhikadviyojanasatasahassabahalā",
  "atk-s0511a:620_8": "pathavisandhārakajalapariyantā acetanāpi samānā sacetanā viya ayaṃ mahāpathavī pītiyā",
  "atk-s0511a:620_9": "naccantī viya akampitthāti attho. Obhāso ca mahā āsīti atikkammeva devānaṃ devānubhāvaṃ",
  "atk-s0511a:620_10": "uḷāro obhāso ahosīti attho. Accheraṃ lomahaṃsananti accherañca lomahaṃsanañca ahosīti attho.",
  "atk-s0511a:621_0": "72. Idāni pathavikampanālokapātubhāvādīsu acchariyesu vattamānesu bhagavato pavattidassanatthaṃ",
  "atk-s0511a:621_1": "“bhagavā tamhi samaye”tiādigāthāyo vuttā. Tattha lokajeṭṭhoti lokaseṭṭho. Sadevakanti",
  "atk-s0511a:621_2": "sadevakassa lokassa, sāmiatthe upayogavacanaṃ daṭṭhabbaṃ. Dassayantoti pāṭihāriyaṃ dassento.",
  "atk-s0511a:622_0": "73. Caṅkamantovāti dasalokadhātusahassāni ajjhottharitvā ṭhite tasmiṃ ratanamaye",
  "atk-s0511a:622_1": "caṅkame caṅkamamānova kathesi. Lokanāyakoti atha satthā manosilātale sīhanādaṃ nadanto",
  "atk-s0511a:622_2": "sīho viya gajjanto pāvussakamegho viya ca ākāsagaṅgaṃ otārento viya ca aṭṭhaṅgasamannāgatena",
  "atk-s0511a:622_3": "savanīyena kamanīyena brahmassarena nānānayavicittaṃ catusaccapaṭisaṃyuttaṃ tilakkhaṇāhataṃ",
  "atk-s0511a:622_4": "madhuradhammakathaṃ kathesīti attho.",
  "atk-s0511a:623_0": "Antarā na nivatteti, catuhatthe caṅkame yathāti ettha satthārā pana nimmitassa tassa",
  "atk-s0511a:623_1": "caṅkamassa ekā koṭi pācīnacakkavāḷamukhavaṭṭiyaṃ ekā pacchimacakkavāḷamukhavaṭṭiyaṃ",
  "atk-s0511a:623_2": "evaṃ ṭhite tasmiṃ ratanacaṅkame caṅkamamāno satthā ubho koṭiyo patvāva nivattati,",
  "atk-s0511a:623_3": "antarā ubho koṭiyo apatvā na nivattati. Yathā catuhatthappamāṇe caṅkame caṅkamamāno",
  "atk-s0511a:623_4": "ubho koṭiyo sīghameva patvā nivattati, evaṃ antarā na nivattatīti attho. Kiṃ pana",
  "atk-s0511a:623_5": "bhagavā dasasahassayojanappamāṇāyāmaṃ caṅkamaṃ rassamakāsi, tāvamahantaṃ vā attabhāvaṃ",
  "atk-s0511a:623_6": "nimminīti? Na panevamakāsi. Acinteyyo buddhānaṃ buddhānubhāvo. Akaniṭṭhabhavanato",
  "atk-s0511a:623_7": "paṭṭhāya yāva avīci, tāva ekaṅgaṇā ahosi. Tiriyato ca dasacakkavāḷasahassāni ekaṅgaṇāni",
  "atk-s0511a:623_8": "ahesuṃ. Devā manusse passanti, manussāpi deve passanti. Yathā sabbe devamanussā pakatiyā",
  "atk-s0511a:623_9": "caṅkamamānaṃ passanti, evaṃ bhagavantaṃ caṅkamamānaṃ passiṃsūti. Bhagavā pana caṅkamantova",
  "atk-s0511a:623_10": "dhammaṃ deseti antarāsamāpattiñca samāpajjati.",
  "atk-s0511a:624_0": "Atha āyasmā sāriputto aparimitasamayasamupacitakusalabalajanitadvattiṃsavaralakkhaṇopasobhitaṃ",
  "atk-s0511a:624_1": "asītānubyañjanavirājitaṃ varasarīraṃ saradasamaye paripuṇṇaṃ viya rajanikaraṃ sabbaphāliphullaṃ",
  "atk-s0511a:624_2": "viya ca yojanasatubbedhaṃ pāricchattakaṃ aṭṭhārasaratanubbedhaṃ byāmappabhāparikkhepasassirikaṃ",
  "atk-s0511a:624_3": "varakanakagirimiva jaṅgamaṃ anopamāya buddhalīḷāya anopamena buddhasirivilāsena caṅkamantaṃ",
  "atk-s0511a:624_4": "dasasahassidevagaṇaparivutaṃ bhagavantaṃ addasa. Disvāna ayaṃ pana sakalāpi dasasahassī",
  "atk-s0511a:624_5": "lokadhātu sannipatitā, mahatiyā panettha dhammadesanāya bhavitabbaṃ, buddhavaṃsadesanā",
  "atk-s0511a:624_6": "pana bahūpakārā bhagavati pasādāvahā, yaṃnūnāhaṃ dasabalassa abhinīhārato paṭṭhāya",
  "atk-s0511a:624_7": "buddhavaṃsaṃ paripuccheyya”nti cintetvā ekaṃsaṃ cīvaraṃ katvā bhagavantaṃ upasaṅkamitvā",
  "atk-s0511a:624_8": "dasanakhasamujjalaṃ jalajāmalāvikala-kamala-makulasadisaṃ añjaliṃ sirasi katvā bhagavantaṃ",
  "atk-s0511a:624_9": "“kīdiso te mahāvīrā”tiādikaṃ paripucchi. Tena vuttaṃ –",
  "atk-s0511a:625": "74.",
  "atk-s0511a:626": "“Sāriputto mahāpañño, samādhijjhānakovido;",
  "atk-s0511a:627": "Paññāya pāramippatto, pucchati lokanāyakaṃ.",
  "atk-s0511a:628": "75.",
  "atk-s0511a:629": "“Kīdiso te mahāvīra, abhinīhāro naruttama;",
  "atk-s0511a:630": "Kamhi kāle tayā dhīra, patthitā bodhimuttamā”ti. –",
  "atk-s0511a:631_0": "Ādi. Kā nāmāyaṃ anusandhīti? Pucchānusandhi nāma. Tisso hi anusandhiyo – pucchānusandhi",
  "atk-s0511a:631_1": "ajjhāsayānusandhi yathānusandhīti. Tattha “evaṃ vutte aññataro bhikkhu bhagavantaṃ",
  "atk-s0511a:631_2": "etadavoca – “kiṃ nu kho, bhante, orimaṃ tīraṃ kiṃ pārimaṃ tīra”nti evaṃ pucchantānaṃ",
  "atk-s0511a:631_3": "bhagavatā vissajjitasuttavasena pucchānusandhi veditabbā.",
  "atk-s0511a:632_0": "“Atha kho aññatarassa bhikkhuno evaṃ cetaso parivitakko udapādi ‘iti kira, bho, rūpaṃ",
  "atk-s0511a:632_1": "anattā, vedanā anattā, saññā anattā, saṅkhārā anattā, viññāṇaṃ anattā, anattakatāni",
  "atk-s0511a:632_2": "kammāni kamattānaṃ phusissantī’ti. Atha kho bhagavā tassa bhikkhuno cetasā cetoparivitakkamaññāya",
  "atk-s0511a:632_3": "bhikkhū āmantesi – ṭhānaṃ kho panetaṃ, bhikkhave, vijjati, yaṃ idhekacco moghapuriso",
  "atk-s0511a:632_4": "avidvā avijjāgato taṇhādhipateyyena cetasā satthusāsanaṃ atidhāvitabbaṃ maññeyya",
  "atk-s0511a:632_5": "‘iti kira, bho, rūpaṃ anattā, vedanā anattā, saññā anattā, saṅkhārā anattā, viññāṇaṃ",
  "atk-s0511a:632_6": "anattā, anattakatāni kammāni kamattānaṃ phusissantī’ti…pe… taṃ kiṃ maññatha, bhikkhave,",
  "atk-s0511a:632_7": "rūpaṃ niccaṃ vā aniccaṃ vā”ti evaṃ paresaṃ ajjhāsayaṃ viditvā bhagavatā vuttavasena",
  "atk-s0511a:632_8": "ajjhāsayānusandhi veditabbā.",
  "atk-s0511a:633_0": "Yena pana dhammena ādimhi desanā uṭṭhitā, tassa dhammassa anurūpadhammavasena vā",
  "atk-s0511a:633_1": "paṭikkhepavasena vā yesu suttesu uparidesanā āgacchati, tesaṃ vasena yathānusandhi",
  "atk-s0511a:633_2": "veditabbā. Tena vuttaṃ “pucchānusandhī”ti.",
  "atk-s0511a:634_0": "Tattha paññāya pāramippattoti sāvakapāramiñāṇassa matthakaṃ patto. Pucchatīti apucchi.",
  "atk-s0511a:634_1": "Tattha pucchā nāma adiṭṭhajotanāpucchā, diṭṭhasaṃsandanāpucchā, vimaticchedanāpucchā,",
  "atk-s0511a:634_2": "anumatipucchā, kathetukamyatāpucchāti pañcavidhā hoti. Tatthāyaṃ therassa katamā",
  "atk-s0511a:634_3": "pucchāti ce? Yasmā panāyaṃ buddhavaṃso kappasatasahassādhikaasaṅkhyeyyopacitapuññasambhārānaṃ",
  "atk-s0511a:634_4": "paccekabuddhānaṃ kappasatasahassādhikaasaṅkhyeyyopacitapuññasambhārānaṃ dvinnaṃ aggasāvakānañca",
  "atk-s0511a:634_5": "kappasatasahassopacitapuññasambhārānaṃ sesamahāsāvakānaṃ vā avisayo, sabbaññubuddhānaṃyeva",
  "atk-s0511a:634_6": "visayo, tasmā therassa adiṭṭhajotanā pucchāti veditabbā.",
  "atk-s0511a:635_0": "Kīdisoti pucchanākāro, kiṃpakāroti attho. Teti tava. Abhinīhāroti abhinīhāro nāma",
  "atk-s0511a:635_1": "buddhabhāvatthaṃ mānasaṃ bandhitvā “buddhabyākaraṇaṃ aladdhā na uṭṭhahissāmī”ti vīriyamadhiṭṭhāya",
  "atk-s0511a:635_2": "nipajjanaṃ. Tena vuttaṃ –",
  "atk-s0511a:636": "“Kīdiso te mahāvīra, abhinīhāro naruttamā”ti.",
  "atk-s0511a:637_0": "Kamhi kāleti tasmiṃ kāle. Patthitāti icchitā abhikaṅkhitā, “buddho bodheyyaṃ mutto",
  "atk-s0511a:637_1": "moceyya”ntiādinā nayena buddhabhāvāya paṇidhānaṃ kadā katanti apucchi. Bodhīti sammāsambodhi,",
  "atk-s0511a:637_2": "arahattamaggañāṇassa ca sabbaññutaññāṇassa cetaṃ adhivacanaṃ. Uttamāti sāvakabodhipaccekabodhīhi",
  "atk-s0511a:637_3": "seṭṭhattā uttamāti vuttā. Ubhinnamantarā ma-kāro padasandhikaro.",
  "atk-s0511a:638": "Idāni buddhabhāvakārake dhamme pucchanto –",
  "atk-s0511a:639": "76.",
  "atk-s0511a:640": "“Dānaṃ sīlañca nekkhammaṃ, paññāvīriyañca kīdisaṃ;",
  "atk-s0511a:641": "Khantisaccamadhiṭṭhānaṃ, mettupekkhā ca kīdisā.",
  "atk-s0511a:642": "77.",
  "atk-s0511a:643": "“Dasa pāramī tayā dhīra, kīdisī lokanāyaka;",
  "atk-s0511a:644": "Kathaṃ upapāramī puṇṇā, paramatthapāramī katha”nti. – āha;",
  "atk-s0511a:645_0": "Tattha dānapāramiyaṃ tāva bāhirabhaṇḍapariccāgo pāramī nāma, aṅgapariccāgo upapāramī",
  "atk-s0511a:645_1": "nāma, jīvitapariccāgo paramatthapāramī nāmāti. Esa nayo sesapāramīsupi. Evaṃ dasa",
  "atk-s0511a:645_2": "pāramiyo dasa upapāramiyo dasa paramatthapāramiyoti samattiṃsa pāramiyo honti. Tattha",
  "atk-s0511a:645_3": "bodhisattassa dānapāramitāya pūritattabhāvānaṃ parimāṇaṃ nāma natthi. Ekantena panassa sasapaṇḍitajātake –",
  "atk-s0511a:646": "“Bhikkhāya upagataṃ disvā, sakattānaṃ pariccajiṃ;",
  "atk-s0511a:647": "Dānena me samo natthi, esā me dānapāramī”ti. –",
  "atk-s0511a:648": "Evaṃ paraṃ jīvitapariccāgaṃ karontassa dānapāramī paramatthapāramī nāma jātā.",
  "atk-s0511a:649": "Tathā sīlapāramitāya pūritattabhāvānaṃ parimāṇaṃ nāma natthi. Ekanteneva panassa saṅkhapālajātake –",
  "atk-s0511a:650": "“Sūlehi vinivijjhante, koṭṭayantepi sattibhi;",
  "atk-s0511a:651": "Bhojaputte na kuppāmi, esā me sīlapāramī”ti. –",
  "atk-s0511a:652": "Evaṃ attapariccāgaṃ karontassa sīlapāramī paramatthapāramī nāma jātā.",
  "atk-s0511a:653": "Tathā mahārajjaṃ pahāya nekkhammapāramiyā pūritattabhāvānaṃ parimāṇaṃ nāma natthi. Ekantena panassa cūḷasutasomajātake –",
  "atk-s0511a:654": "“Mahārajjaṃ hatthagataṃ, kheḷapiṇḍaṃva chaḍḍayiṃ;",
  "atk-s0511a:655": "Cajato na hoti lagganaṃ, esā me nekkhammapāramī”ti. –",
  "atk-s0511a:656": "Evaṃ nissaṅgatāya rajjaṃ chaḍḍetvā nikkhamantassa nekkhammapāramī paramatthapāramī nāma jātā.",
  "atk-s0511a:657": "Tathā mahosadhapaṇḍitakālādīsu paññāpāramiyā pūritattabhāvānaṃ parimāṇaṃ nāma natthi. Ekantena panassa sattubhattakapaṇḍitakāle –",
  "atk-s0511a:658": "“Paññāya vicinantohaṃ, brāhmaṇaṃ mocayiṃ dukhā;",
  "atk-s0511a:659": "Paññāya me samo natthi, esā me paññāpāramī”ti. –",
  "atk-s0511a:660": "Antobhastagataṃ sappaṃ dassentassa paññāpāramī paramatthapāramī nāma jātā.",
  "atk-s0511a:661": "Tathā vīriyapāramitāya pūritattabhāvānaṃ parimāṇaṃ nāma natthi. Ekantena panassa mahājanakajātake –",
  "atk-s0511a:662": "“Atīradassī jalamajjhe, hatā sabbeva mānusā;",
  "atk-s0511a:663": "Cittassa aññathā natthi, esā me vīriyapāramī”ti. –",
  "atk-s0511a:664": "Evaṃ mahāsamuddaṃ tarantassa vīriyapāramī paramatthapāramī nāma jātā.",
  "atk-s0511a:665": "Tathā khantivādijātake –",
  "atk-s0511a:666": "“Acetanaṃva koṭṭente, tiṇhena pharasunā mamaṃ;",
  "atk-s0511a:667": "Kāsirāje na kuppāmi, esā me khantipāramī”ti. –",
  "atk-s0511a:668": "Evaṃ acetanabhāvena viya mahādukkhaṃ adhivāsentassa khantipāramī paramatthapāramī nāma jātā.",
  "atk-s0511a:669": "Tathā mahāsutasomajātake –",
  "atk-s0511a:670": "“Saccavācaṃnurakkhanto, cajitvā mama jīvitaṃ;",
  "atk-s0511a:671": "Mocesiṃ ekasataṃ khattiye, esā me saccapāramī”ti. –",
  "atk-s0511a:672": "Evaṃ jīvitaṃ cajitvā saccaṃ anurakkhantassa saccapāramī paramatthapāramī nāma jātā.",
  "atk-s0511a:673": "Tathā mūgapakkhajātake –",
  "atk-s0511a:674": "“Mātā pitā na me dessā, attā me na ca dessiyo;",
  "atk-s0511a:675": "Sabbaññutaṃ piyaṃ mayhaṃ, tasmā vataṃ adhiṭṭhahi”nti. –",
  "atk-s0511a:676": "Evaṃ jīvitampi pariccajitvā vataṃ adhiṭṭhahantassa adhiṭṭhānapāramī paramatthapāramī nāma jātā.",
  "atk-s0511a:677": "Tathā suvaṇṇasāmajātake –",
  "atk-s0511a:678": "“Na maṃ koci uttasati, napi bhāyāmi kassaci;",
  "atk-s0511a:679": "Mettābalenupatthaddho, ramāmi pavane tadā”ti. –",
  "atk-s0511a:680": "Evaṃ jīvitampi anoloketvā mettāyantassa mettāpāramī paramatthapāramī nāma jātā.",
  "atk-s0511a:681": "Tato lomahaṃsajātake –",
  "atk-s0511a:682": "“Susāne seyyaṃ kappemi, chavaṭṭhikaṃ upanidhāyahaṃ;",
  "atk-s0511a:683": "Gāmaṇḍalā upagantvā, rūpaṃ dassentinappaka”nti. –",
  "atk-s0511a:684_0": "Evaṃ gāmadārakesu niṭṭhubhanādīhi ceva mālāgandhūpahārādīhi ca sukhadukkhaṃ uppādentesupi",
  "atk-s0511a:684_1": "upekkhaṃ anativattantassa upekkhāpāramī paramatthapāramī nāma jātā. Ayamettha saṅkhepo,",
  "atk-s0511a:684_2": "vitthāro pana cariyāpiṭakato gahetabbo.",
  "atk-s0511a:685": "Idāni therena puṭṭhassa bhagavato byākaraṇaṃ dassentehi saṅgītikārakehi –",
  "atk-s0511a:686": "78.",
  "atk-s0511a:687": "“Tassa puṭṭho viyākāsi, karavīkamadhuragiro;",
  "atk-s0511a:688": "Nibbāpayanto hadayaṃ, hāsayanto sadevakaṃ.",
  "atk-s0511a:689": "79.",
  "atk-s0511a:690": "“Atītabuddhānaṃ jinānaṃ desitaṃ, nikīlitaṃ buddhaparamparāgataṃ;",
  "atk-s0511a:691": "Pubbenivāsānugatāya buddhiyā, pakāsayī lokahitaṃ sadevake”ti. – vuttaṃ;",
  "atk-s0511a:692_0": "Tattha tassa puṭṭho viyākāsīti tena dhammasenāpatinā puṭṭho hutvā tassa byākāsi,",
  "atk-s0511a:692_1": "attano abhinīhārato paṭṭhāya abhisambodhipariyosānaṃ sabbaṃ buddhavaṃsaṃ kathesīti",
  "atk-s0511a:692_2": "attho. Karavīkamadhuragiroti karavīkasakuṇassa viya madhurā girā yassa so karavīkamadhuragiro,",
  "atk-s0511a:692_3": "karavīkamadhuramañjussaroti attho. Tatridaṃ karavīkānaṃ madhurassaratā – karavīkasakuṇā",
  "atk-s0511a:692_4": "kira madhurarasaṃ ambapakkaṃ mukhatuṇḍakena paharitvā paggharitaṃ phalarasaṃ pivitvā",
  "atk-s0511a:692_5": "pakkhena tāḷaṃ datvā vikūjamāne catuppadā madamattā viya laḷituṃ ārabhanti, gocarapasutāpi",
  "atk-s0511a:692_6": "catuppadagaṇā mukhagatānipi tiṇāni chaḍḍetvā taṃ nādaṃ suṇanti, vāḷamigā khuddakamige",
  "atk-s0511a:692_7": "anubandhamānā ukkhittaṃ pādaṃ anikkhipitvā cittakatā viya tiṭṭhanti, anubandhamigāpi",
  "atk-s0511a:692_8": "maraṇabhayaṃ hitvā tiṭṭhanti, ākāse pakkhandantā pakkhinopi pakkhe pasāretvā tiṭṭhanti,",
  "atk-s0511a:692_9": "udake macchāpi kaṇṇapaṭalaṃ acālentā taṃ saddaṃ suṇamānā tiṭṭhanti. Evaṃ madhurassarā",
  "atk-s0511a:692_10": "karavīkā. Nibbāpayanto hadayanti kilesaggisantattasabbajanamānasaṃ dhammakathāmatadhārāya",
  "atk-s0511a:692_11": "sītibhāvaṃ janayantoti attho. Hāsayantoti tosayanto. Sadevakanti sadevakaṃ lokaṃ.",
  "atk-s0511a:693_0": "Atītabuddhānanti atītānaṃ buddhānaṃ. Amhākaṃ bhagavato abhinīhārassa purato pana",
  "atk-s0511a:693_1": "taṇhaṅkaro medhaṅkaro saraṇaṅkaro dīpaṅkaroti cattāro buddhā ekasmiṃ kappe nibbattiṃsu.",
  "atk-s0511a:693_2": "Tesaṃ aparabhāge koṇḍaññādayo tevīsati buddhāti sabbe dīpaṅkarādayo catuvīsati buddhā",
  "atk-s0511a:693_3": "idha “atītabuddhā”ti adhippetā, tesaṃ atītabuddhānaṃ. Jinānanti tasseva vevacanaṃ.",
  "atk-s0511a:693_4": "Desitanti kathitaṃ. Catuvīsatiyā buddhānaṃ catusaccapaṭisaṃyuttaṃ dhammakathaṃ. Nikīlitanti",
  "atk-s0511a:693_5": "tesaṃ caritaṃ kappajātigottāyubodhisāvakasannipātaupaṭṭhākamātāpituputtabhariyāparicchedādikaṃ",
  "atk-s0511a:693_6": "nikīlitaṃ nāma. Buddhaparamparāgatanti dīpaṅkaradasabalato paṭṭhāya yāva kassapaparamparato",
  "atk-s0511a:693_7": "āgataṃ desitaṃ nikīlitaṃ vāti attho. Pubbenivāsānugatāya buddhiyāti ekampi jātiṃ",
  "atk-s0511a:693_8": "dvepi jātiyoti evaṃ vibhattaṃ pubbe nivuṭṭhakkhandhasantānasaṅkhātaṃ pubbenivāsaṃ",
  "atk-s0511a:693_9": "anugatā upagatā tāya pubbenivāsānugatāya buddhiyā, pubbenivāsānussatiñāṇenāti attho.",
  "atk-s0511a:693_10": "Pakāsayīti byākāsi. Lokahitanti sabbalokahitaṃ buddhavaṃsaṃ. Sadevaketi sadevake loketi attho.",
  "atk-s0511a:694_0": "80. Atha bhagavā karuṇāsītalena hadayena sadevakaṃ lokaṃ savane niyojento “pītipāmojjajanana”ntiādimāha.",
  "atk-s0511a:694_1": "Tattha pītipāmojjajanananti pītipāmojjakaraṃ pītiyā pubbabhāgaṃ pāmojjaṃ, pañcavaṇṇāya",
  "atk-s0511a:694_2": "pītiyā janananti attho. Sokasallavinodananti sokasaṅkhātānaṃ sallānaṃ vinodanaṃ viddhaṃsanaṃ.",
  "atk-s0511a:694_3": "Sabbasampattipaṭilābhanti sabbāpi devamanussasampattiādayo sampattiyo paṭilabhanti",
  "atk-s0511a:694_4": "etenāti sabbasampattipaṭilābho, taṃ sabbasampattipaṭilābhaṃ buddhavaṃsadesananti",
  "atk-s0511a:694_5": "attho. Cittīkatvāti citte katvā, buddhānussatiṃ purakkhatvāti attho. Suṇāthāti nisāmetha",
  "atk-s0511a:694_6": "nibodhatha. Meti mama.",
  "atk-s0511a:695_0": "81. Madanimmadananti jātimadādīnaṃ sabbamadānaṃ nimmadanakaraṃ. Sokanudanti soko",
  "atk-s0511a:695_1": "nāma ñātibyasanādīhi phuṭṭhassa cittasantāpo. Kiñcāpi atthato domanassameva hoti,",
  "atk-s0511a:695_2": "evaṃ santepi antonijjhānalakkhaṇo, cetaso parinijjhāyanaraso, anusocanapaccupaṭṭhāno,",
  "atk-s0511a:695_3": "taṃ sokaṃ nudatīti sokanudo, taṃ sokanudaṃ. Saṃsāraparimocananti saṃsārabandhanato",
  "atk-s0511a:695_4": "parimocanakaraṃ. “Saṃsārasamatikkama”ntipi pāṭho, tassa saṃsārasamatikkamakaranti attho.",
  "atk-s0511a:696_0": "Sabbadukkhakkhayanti ettha dukkha-saddo dukkhavedanā-dukkhavatthu-dukkhārammaṇa-dukkhapaccaya-dukkhaṭṭhānādīsu",
  "atk-s0511a:696_1": "dissati. Ayañhi “dukkhassa ca pahānā”tiādīsu dukkhavedanāyaṃ dissati. “Jātipi dukkhā",
  "atk-s0511a:696_2": "jarāpi dukkhā”tiādīsu dukkhavatthusmiṃ. “Yasmā ca kho, mahāli, rūpaṃ dukkhaṃ dukkhānupatitaṃ",
  "atk-s0511a:696_3": "dukkhāvakkanta”ntiādīsu dukkhārammaṇe. “Dukkho pāpassa uccayo”tiādīsu dukkhapaccaye.",
  "atk-s0511a:696_4": "“Yāvañcidaṃ, bhikkhave, na sukarā akkhānena pāpuṇitaṃ yāva dukkhā nirayā”tiādīsu",
  "atk-s0511a:696_5": "dukkhaṭṭhāne. Idha panāyaṃ dukkhavatthusmiṃ dukkhapaccayepi ca daṭṭhabbo. Tasmā jātiādisabbadukkhakkhayakaranti",
  "atk-s0511a:696_6": "attho. Magganti ettha kusalatthikehi maggīyati, kilese vā mārento gacchatīti maggoti",
  "atk-s0511a:696_7": "buddhavaṃsadesanā vuccati, taṃ nibbānassa maggabhūtaṃ buddhavaṃsadesanaṃ. Sakkaccanti",
  "atk-s0511a:696_8": "sakkaccaṃ cittīkatvā, ohitasotā hutvāti attho. Paṭipajjathāti adhitiṭṭhatha, suṇāthāti",
  "atk-s0511a:696_9": "attho. Atha vā pītipāmojjajananaṃ sokasallavinodanaṃ sabbasampattipaṭilābhahetubhūtaṃ",
  "atk-s0511a:696_10": "imaṃ buddhavaṃsadesanaṃ sutvā idāni madanimmadanādiguṇavisesāvahaṃ sabbadukkhakkhayaṃ",
  "atk-s0511a:696_11": "buddhabhāvamaggaṃ paṭipajjathāti sabbesaṃ devamanussānaṃ buddhattaṃ paṇidhāya ussāhaṃ",
  "atk-s0511a:696_12": "janeti. Sesamettha uttānamevāti.",
  "atk-s0511a:697": "Iti madhuratthavilāsiniyā buddhavaṃsa-aṭṭhakathāya",
  "atk-s0511a:698": "Ratanacaṅkamanakaṇḍavaṇṇanā niṭṭhitā.",
  "atk-s0511a:699": "Niṭṭhitā ca sabbākārena abbhantaranidānassatthavaṇṇanā.",
  "atk-s0511a:700": "2. Sumedhapatthanākathāvaṇṇanā",
  "atk-s0511a:701": "Idāni –",
  "atk-s0511a:702": "1-2.",
  "atk-s0511a:703": "“Kappe ca satasahasse, caturo ca asaṅkhiye;",
  "atk-s0511a:704": "Amaraṃ nāma nagaraṃ, dassaneyyaṃ manorama”nti. –",
  "atk-s0511a:705_0": "Ādinayappavattāya buddhavaṃsavaṇṇanāya okāso anuppatto. Sā panesā buddhavaṃsavaṇṇanā",
  "atk-s0511a:705_1": "yasmā suttanikkhepaṃ vicāretvā vuccamānā pākaṭā hoti, tasmā suttanikkhepavicāraṇā",
  "atk-s0511a:705_2": "tāva veditabbā. Cattāro hi suttanikkhepā attajjhāsayo parajjhāsayo pucchāvasiko aṭṭhuppattikoti.",
  "atk-s0511a:705_3": "Tattha yāni suttāni bhagavā parehi anajjhiṭṭho kevalaṃ attano ajjhāsayena kathesi.",
  "atk-s0511a:705_4": "Seyyathidaṃ – ākaṅkheyyasuttaṃ vatthasuttanti evamādīni, tesaṃ attajjhāsayo nikkhepo.",
  "atk-s0511a:706_0": "Yāni vā pana “paripakkā kho rāhulassa vimuttiparipācanīyā dhammā, yaṃnūnāhaṃ rāhulaṃ",
  "atk-s0511a:706_1": "uttariṃ āsavānaṃ khaye vineyya”nti evaṃ paresaṃ ajjhāsayaṃ khantiṃ manaṃ bujjhanakabhāvañca",
  "atk-s0511a:706_2": "oloketvā parajjhāsayavasena kathitāni. Seyyathidaṃ – rāhulovādasuttaṃ dhammacakkappavattanasuttanti",
  "atk-s0511a:706_3": "evamādīni, tesaṃ parajjhāsayo nikkhepo.",
  "atk-s0511a:707": "Bhagavantaṃ upasaṅkamitvā te te devamanussā pañhaṃ pucchanti. Evaṃ puṭṭhena pana bhagavatā yāni kathitāni devatāsaṃyutta bojjhaṅgasaṃyuttādīni tesaṃ pucchāvasiko nikkhepo.",
  "atk-s0511a:708_0": "Yāni vā pana uppannaṃ kāraṇaṃ paṭicca desitāni dhammadāyāda- puttamaṃsūpamādīni,",
  "atk-s0511a:708_1": "tesaṃ aṭṭhuppattiko nikkhepo. Evametesu catūsu suttanikkhepesu imassa buddhavaṃsassa",
  "atk-s0511a:708_2": "pucchāvasiko nikkhepo. Pucchāvasena hi bhagavatā ayaṃ nikkhitto. Kassa pucchāvasena?",
  "atk-s0511a:708_3": "Āyasmato sāriputtattherassa. Vuttañhetaṃ asmiṃ nidānasmiṃ eva –",
  "atk-s0511a:709": "“Sāriputto mahāpañño, samādhijjhānakovido;",
  "atk-s0511a:710": "Paññāya pāramippatto, pucchati lokanāyakaṃ;",
  "atk-s0511a:711": "Kīdiso te mahāvīra, abhinīhāro naruttamā”ti. –",
  "atk-s0511a:712": "Ādi. Tenesā buddhavaṃsadesanā pucchāvasikāti veditabbā.",
  "atk-s0511a:713_0": "Tattha kappe ca satasahasseti ettha kappa-saddo panāyaṃ abhisaddahanavohārakālapaññattichedanavikappanalesasamantabhāvaāyukappamahākappādīsu",
  "atk-s0511a:713_1": "dissati. Tathā hi “okappanīyametaṃ bhoto gotamassa. Yathā taṃ arahato sammāsambuddhassā”tiādīsu",
  "atk-s0511a:713_2": "abhisaddahane dissati. “Anujānāmi, bhikkhave, pañcahi samaṇakappehi phalaṃ paribhuñjitu”nti",
  "atk-s0511a:713_3": "evamādīsu vohāre. “Yena sudaṃ niccakappaṃ viharāmī”tiādīsu kāle. “Iccāyasmā kappo”ti",
  "atk-s0511a:713_4": "ca, “nigrodhakappo iti tassa nāmaṃ, tayā kataṃ bhagavā brāhmaṇassā”ti ca evamādīsu",
  "atk-s0511a:713_5": "paññattiyaṃ. “Alaṅkato kappitakesamassū”ti evamādīsu chedane. “Kappati dvaṅgulakappo”tiādīsu",
  "atk-s0511a:713_6": "vikappe. “Atthi kappo nipajjitu”ntiādīsu lese. “Kevalakappaṃ jetavanaṃ obhāsetvā”tiādīsu",
  "atk-s0511a:713_7": "samantabhāve. “Tiṭṭhatu, bhante, bhagavā kappaṃ, tiṭṭhatu sugato kappa”nti ettha",
  "atk-s0511a:713_8": "āyukappe. “Kīva dīgho nu kho, bhante, kappo”ti ettha mahākappe. Ādisaddena “satthukappena",
  "atk-s0511a:713_9": "vata kira, bho, mayaṃ sāvakena saddhiṃ mantayamānā na jānimhā”ti ettha paṭibhāge.",
  "atk-s0511a:713_10": "“Kappo naṭṭho hoti. Kappakatokāso jiṇṇo hotī”ti ettha vinayakappe. Idha pana mahākappe",
  "atk-s0511a:713_11": "daṭṭhabbo. Tasmā kappe ca satasahasseti mahākappānaṃ satasahassānanti attho. Caturo",
  "atk-s0511a:713_12": "ca asaṅkhiyeti “catunnaṃ asaṅkhyeyyānaṃ matthake”ti vacanaseso daṭṭhabbo. Kappasatasahassādhikānaṃ",
  "atk-s0511a:713_13": "catunnaṃ asaṅkhyeyyānaṃ matthaketi attho. Amaraṃ nāma nagaranti “amara”nti ca “amaravatī”ti",
  "atk-s0511a:713_14": "ca laddhanāmaṃ nagaraṃ ahosi. Keci panettha aññenāpi pakārena vaṇṇayanti, kiṃ tehi,",
  "atk-s0511a:713_15": "nāmamattaṃ panetaṃ tassa nagarassa. Dassaneyyanti suvibhattavicitra-caccaradvāra-catukkasiṅghāṭika-pākāra-parikkhepapāsāda-",
  "atk-s0511a:713_16": "hammiya-bhavana-samalaṅkatattā dassanīyaṃ. Manoramanti samasuciparamaramaṇīyabhūmibhāgattā",
  "atk-s0511a:713_17": "chāyūdakasampannattā sulabhāhārattā sabbopakaraṇayuttattā ca samiddhattā devamanussādīnaṃ",
  "atk-s0511a:713_18": "mano ramayatīti manoramaṃ.",
  "atk-s0511a:714_0": "Dasahi saddehi avivittanti hatthisaddena assasaddena rathasaddena bherisaddena saṅkhasaddena",
  "atk-s0511a:714_1": "mudiṅgasaddena vīṇāsaddena gītasaddena sammatāḷasaddena “bhuñjatha pivatha khādathā”ti",
  "atk-s0511a:714_2": "dasamena saddenāti; imehi dasahi saddehi avivittaṃ ahosi, sabbakālaṃ anupamussavasamajjanāṭakā",
  "atk-s0511a:714_3": "kīḷantīti attho. Annapānasamāyutanti annena catubbidhenāhārena ca pānena ca suṭṭhu",
  "atk-s0511a:714_4": "āyutaṃ annapānasamāyutaṃ, iminā subhikkhatā dassitā, bahuannapānasamāyutanti attho.",
  "atk-s0511a:715": "Idāni te dasa sadde vatthuto dassanatthaṃ –",
  "atk-s0511a:716": "“Hatthisaddaṃ assasaddaṃ, bherisaṅkharathāni ca;",
  "atk-s0511a:717": "Khādatha pivatha ceva, annapānena ghosita”nti. – vuttaṃ;",
  "atk-s0511a:718_0": "Tattha hatthisaddanti hatthīnaṃ koñcanādasaddena, karaṇatthe upayogavacanaṃ daṭṭhabbaṃ.",
  "atk-s0511a:718_1": "Esa nayo sesapadesupi. Bherisaṅkharathāni cāti bherisaddena ca saṅkhasaddena ca rathasaddena",
  "atk-s0511a:718_2": "cāti attho. Liṅgavipariyāsena vuttaṃ, ‘khādatha pivathā’ti evamādinayappavattena",
  "atk-s0511a:718_3": "annapānapaṭisaṃyuttena ghositaṃ abhināditanti attho. Etthāha – tesaṃ pana saddānaṃ",
  "atk-s0511a:718_4": "ekadesova dassito, na sakaloti? Na ekadeso sakalo dasavidho dassitova. Kathaṃ? Bherisaddena",
  "atk-s0511a:718_5": "mudiṅgasaddo saṅgahito, saṅkhasaddena vīṇāgītasammatāḷasaddā saṅgahitāti daseva dassitā.",
  "atk-s0511a:719": "Evaṃ ekena pariyāyena nagarasampattiṃ vaṇṇetvā puna tameva dassetuṃ –",
  "atk-s0511a:720": "3.",
  "atk-s0511a:721": "“Nagaraṃ sabbaṅgasampannaṃ, sabbakammamupāgataṃ, sattaratanasampannaṃ, nānājanasamākulaṃ;",
  "atk-s0511a:722": "Samiddhaṃ devanagaraṃva, āvāsaṃ puññakammina”nti. – vuttaṃ;",
  "atk-s0511a:723_0": "Tattha sabbaṅgasampannanti pākāragopuraṭṭālakādisabbanagarāvayavasampannaṃ, paripuṇṇasabbavittūpakaraṇadhanadhaññatiṇakaṭṭhodakanti",
  "atk-s0511a:723_1": "vā attho. Sabbakammamupāgatanti sabbakammantena upagataṃ, samupagatasabbakammantanti",
  "atk-s0511a:723_2": "attho. Sattaratanasampannanti paripuṇṇamuttādisattaratanaṃ, cakkavattinivāsabhūmito",
  "atk-s0511a:723_3": "vā hatthiratanādīhi sattaratanehi sampannaṃ. Nānājanasamākulanti nānāvidhadesabhāsehi",
  "atk-s0511a:723_4": "janehi samākulaṃ. Samiddhanti manussopabhogasabbopakaraṇehi samiddhaṃ phītaṃ. Devanagaraṃ",
  "atk-s0511a:723_5": "vāti devanagaraṃ viya ālakamandā viya amaravatī samiddhanti vuttaṃ hoti. Āvāsaṃ puññakamminanti",
  "atk-s0511a:723_6": "āvasanti ettha puññakammino janāti āvāso. “Āvāso”ti vattabbe “āvāsa”nti liṅgabhedaṃ",
  "atk-s0511a:723_7": "katvā vuttanti veditabbaṃ. Paññāyati tenāti puññaṃ, kularūpamahābhogissariyavasena",
  "atk-s0511a:723_8": "paññāyatīti attho. Punātīti vā puññaṃ. Sabbakusalamalarajāpavāhakattā puññaṃ kammaṃ",
  "atk-s0511a:723_9": "yesaṃ atthi te puññakammino, tesaṃ puññakamminaṃ āvāsabhūtanti attho.",
  "atk-s0511a:724_0": "Tattha sumedho nāma brāhmaṇo paṭivasati ubhato sujāto mātito ca pitito ca, saṃsuddhagahaṇiko",
  "atk-s0511a:724_1": "yāva sattamā kulaparivaṭṭā akkhitto anupakuṭṭho jātivādena, abhirūpo dassanīyo pāsādiko",
  "atk-s0511a:724_2": "paramāya vaṇṇapokkharatāya samannāgato, so tiṇṇaṃ vedānaṃ pāragū ahosi sanighaṇḍukeṭubhānaṃ",
  "atk-s0511a:724_3": "sākkharappabhedānaṃ itihāsapañcamānaṃ padako veyyākaraṇo anavayo lokāyatamahāpurisalakkhaṇesu.",
  "atk-s0511a:724_4": "Tassa pana daharakāleyeva mātāpitaro kālamakaṃsu. Athassa rāsivaḍḍhako amacco āyapotthakaṃ",
  "atk-s0511a:724_5": "āharitvā suvaṇṇarajatamaṇimuttādivividharatanabharite gabbhe vivaritvā – “etthakaṃ",
  "atk-s0511a:724_6": "te, kumāra, mātu santakaṃ, etthakaṃ pitu santakaṃ, etthakaṃ ayyakapayyakāna”nti yāva",
  "atk-s0511a:724_7": "sattamā kulaparivaṭṭā dhanaṃ ācikkhitvā – “etaṃ paṭipajjāhī”ti niyyātesi. So “sādhū”ti",
  "atk-s0511a:724_8": "sampaṭicchitvā puññāni karonto agāraṃ ajjhāvasi. Tena vuttaṃ –",
  "atk-s0511a:725": "4.",
  "atk-s0511a:726": "“Nagare amaravatiyā, sumedho nāma brāhmaṇo;",
  "atk-s0511a:727": "Anekakoṭisannicayo, pahūtadhanadhaññavā.",
  "atk-s0511a:728": "5.",
  "atk-s0511a:729": "“Ajjhāyako mantadharo, tiṇṇaṃ vedāna pāragū;",
  "atk-s0511a:730": "Lakkhaṇe itihāse ca, sadhamme pāramiṃ gato”ti.",
  "atk-s0511a:731_0": "Tattha nagare amaravatiyāti amaravatīsaṅkhāte nagare. Sumedho nāmāti ettha “medhā”ti",
  "atk-s0511a:731_1": "paññā vuccati. Sā tassa sundarā pasatthāti sumedhoti paññāyittha. Brāhmaṇoti brahmaṃ",
  "atk-s0511a:731_2": "aṇati sikkhatīti brāhmaṇo, mante sajjhāyatīti attho. Akkharacintakā pana “brahmuno",
  "atk-s0511a:731_3": "apaccaṃ brāhmaṇo”ti vadanti. Ariyā pana bāhitapāpattā brāhmaṇāti. Anekakoṭisannicayoti",
  "atk-s0511a:731_4": "koṭīnaṃ sannicayo koṭisannicayo, aneko koṭisannicayo yassa soyaṃ anekakoṭisannicayo,",
  "atk-s0511a:731_5": "anekakoṭi dhanasannicayoti attho. Pahūtadhanadhaññavāti bahuladhanadhaññavā. Purimaṃ",
  "atk-s0511a:731_6": "bhūmigatagabbhagatadhanadhaññavasena vuttaṃ, idaṃ niccaparibhogūpagatadhanadhaññavasena",
  "atk-s0511a:731_7": "vuttanti veditabbaṃ.",
  "atk-s0511a:732_0": "Ajjhāyakoti na jhāyatīti ajjhāyako, jhānabhāvanārahitoti attho. Vuttañhetaṃ – “na",
  "atk-s0511a:732_1": "dānime jhāyantīti. Na dānime jhāyantīti kho, vāseṭṭha, ‘ajjhāyakā ajjhāyakā’ tveva",
  "atk-s0511a:732_2": "tatiyaṃ akkharaṃ upanibbatta”nti evaṃ paṭhamakappikakāle jhānavirahitānaṃ brāhmaṇānaṃ",
  "atk-s0511a:732_3": "garahavacanaṃ uppannaṃ. Idāni mantaṃ jhāyatīti ajjhāyako, mante parivattetīti iminā",
  "atk-s0511a:732_4": "atthena pasaṃsavacanaṃ katvā voharanti. Mante dhāretīti mantadharo. Tiṇṇaṃ vedānanti",
  "atk-s0511a:732_5": "iruvedayajuvedasāmavedānaṃ tiṇṇaṃ vedānaṃ. Ayaṃ pana veda-saddo ñāṇasomanassaganthesu",
  "atk-s0511a:732_6": "dissati. Tathā hesa – “yaṃ brāhmaṇaṃ vedagumābhijaññā, akiñcanaṃ kāmabhave asatta”ntiādīsu",
  "atk-s0511a:732_7": "ñāṇe dissati. “Ye vedajātā vicaranti loke”tiādīsu somanasse. “Tiṇṇaṃ vedānaṃ pāragū",
  "atk-s0511a:732_8": "sanighaṇḍukeṭubhāna”ntiādīsu ganthe. Idhāpi ganthe. Pāragūti tiṇṇaṃ vedānaṃ oṭṭhapahatakaraṇamattena",
  "atk-s0511a:732_9": "pāraṃ gatoti pāragū. Lakkhaṇeti itthilakkhaṇapurisalakkhaṇamahāpurisalakkhaṇādike",
  "atk-s0511a:732_10": "lakkhaṇe. Itihāseti itiha āsa, itiha āsāti īdisavacanapaṭisaṃyutte purāṇasaṅkhāte",
  "atk-s0511a:732_11": "ganthavisese. Sadhammeti brāhmaṇānaṃ sake dhamme, sake ācariyake vā. Pāramiṃ gatoti",
  "atk-s0511a:732_12": "pāraṃ gato, disāpāmokkho ācariyo ahosīti attho.",
  "atk-s0511a:733_0": "Athekadivasaṃ so dasaguṇagaṇārādhitapaṇḍito sumedhapaṇḍito uparipāsādavaratale rahogato",
  "atk-s0511a:733_1": "hutvā pallaṅkaṃ ābhujitvā nisinno cintesi – “punabbhave paṭisandhiggahaṇaṃ nāma dukkhaṃ,",
  "atk-s0511a:733_2": "tathā nibbattanibbattaṭṭhāne sarīrabhedanaṃ, ahañca jātidhammo, jarādhammo, byādhidhammo,",
  "atk-s0511a:733_3": "maraṇadhammo, evaṃbhūtena mayā ajātiṃ ajaraṃ abyādhiṃ amaraṇaṃ sukhaṃ sivaṃ nibbānaṃ",
  "atk-s0511a:733_4": "pariyesituṃ vaṭṭati, avassaṃ bhavacārakato muccitvā nibbānagāminā ekena maggena bhavitabba”nti. Tena vuttaṃ –",
  "atk-s0511a:734": "6.",
  "atk-s0511a:735": "“Rahogato nisīditvā, evaṃ cintesahaṃ tadā;",
  "atk-s0511a:736": "Dukkho punabbhavo nāma, sarīrassa ca bhedanaṃ.",
  "atk-s0511a:737": "7.",
  "atk-s0511a:738": "“Jātidhammo jarādhammo, byādhidhammo sahaṃ tadā;",
  "atk-s0511a:739": "Ajaraṃ amaraṃ khemaṃ, pariyesissāmi nibbutiṃ.",
  "atk-s0511a:740": "8.",
  "atk-s0511a:741": "“Yaṃnūnimaṃ pūtikāyaṃ, nānākuṇapapūritaṃ;",
  "atk-s0511a:742": "Chaḍḍayitvāna gaccheyyaṃ, anapekkho anatthiko.",
  "atk-s0511a:743": "9.",
  "atk-s0511a:744": "“Atthi hehiti so maggo, na so sakkā na hetuye;",
  "atk-s0511a:745": "Pariyesissāmi taṃ maggaṃ, bhavato parimuttiyā”ti.",
  "atk-s0511a:746_0": "Ettha pana gāthāsambandhañca anuttānapadānamatthañca vatvāva gamissāma. Tattha rahogatoti",
  "atk-s0511a:746_1": "rahasi gato, rahasi ṭhāne nisinno. Evaṃ cintesahanti evaṃ cintesiṃ ahaṃ. Evanti iminā",
  "atk-s0511a:746_2": "cintanākāraṃ dasseti. Tadāti tasmiṃ sumedhapaṇḍitakāle. “Evaṃ cintesaha”nti bhagavā",
  "atk-s0511a:746_3": "iminā attanā saddhiṃ sumedhapaṇḍitaṃ ekattaṃ karoti. Tasmā tadā so sumedho ahamevāti",
  "atk-s0511a:746_4": "pakāsento “evaṃ cintesahaṃ tadā”ti bhagavā uttamapurisavasenāha. Jātidhammoti jātisabhāvo.",
  "atk-s0511a:746_5": "Esa nayo sesapadesupi. Nibbutinti nibbānaṃ.",
  "atk-s0511a:747_0": "Yaṃnūnāti parivitakkanatthe nipāto, yadi panāhanti attho. Pūtikāyanti pūtibhūtaṃ",
  "atk-s0511a:747_1": "kāyaṃ. Nānākuṇapapūritanti mutta-karīsa-pubbalohita-pitta-semha-kheḷasiṅghāṇikādianekakuṇapapūritaṃ.",
  "atk-s0511a:747_2": "Anapekkhoti anālayo. Atthīti avassaṃ upalabbhati. Hehitīti bhavissati, parivitakkanavacanamidaṃ.",
  "atk-s0511a:747_3": "Na so sakkā na hetuyeti tena maggena na sakkā na bhavituṃ. So pana maggo hetuyeti",
  "atk-s0511a:747_4": "hetubhāvāya na na hoti, hetuyevāti attho. Bhavato parimuttiyāti bhavabandhanavimuttiyāti attho.",
  "atk-s0511a:748_0": "Idāni attanā parivitakkitamatthaṃ sampādayituṃ “yathāpī”ti ādimāha. Yathā hi loke",
  "atk-s0511a:748_1": "dukkhassa paṭipakkhabhūtaṃ sukhaṃ nāma atthi, evaṃ bhave sati tappaṭipakkhena vibhavenāpi",
  "atk-s0511a:748_2": "bhavitabbaṃ, yathā ca uṇhe sati tassa vūpasamabhūtaṃ sītalampi atthi, evaṃ rāgādiaggīnaṃ",
  "atk-s0511a:748_3": "vūpasamena nibbānena bhavitabbaṃ. Yathā ca pāpassa lāmakassa dhammassa paṭipakkhabhūto",
  "atk-s0511a:748_4": "kalyāṇo anavajjadhammopi atthiyeva, evameva pāpikāya jātiyā sati sabbajātikhepanato",
  "atk-s0511a:748_5": "ajātisaṅkhātena nibbānenāpi bhavitabbamevāti. Tena vuttaṃ –",
  "atk-s0511a:749": "10.",
  "atk-s0511a:750": "“Yathāpi dukkhe vijjante, sukhaṃ nāmapi vijjati;",
  "atk-s0511a:751": "Evaṃ bhave vijjamāne, vibhavopicchitabbako.",
  "atk-s0511a:752": "11.",
  "atk-s0511a:753": "“Yathāpi uṇhe vijjante, aparaṃ vijjati sītalaṃ;",
  "atk-s0511a:754": "Evaṃ tividhaggi vijjante, nibbānaṃ icchitabbakaṃ.",
  "atk-s0511a:755": "12.",
  "atk-s0511a:756": "“Yathāpi pāpe vijjante, kalyāṇamapi vijjati;",
  "atk-s0511a:757": "Evameva jāti vijjante, ajātipicchitabbaka”nti.",
  "atk-s0511a:758_0": "Tattha yathāpīti opammatthe nipāto. Sukhanti kāyikacetasikasukhaṃ, suṭṭhu dukkhaṃ",
  "atk-s0511a:758_1": "khaṇatīti sukhaṃ. Bhaveti janane. Vibhavoti ajananaṃ, janane vijjamāne ajananadhammopi",
  "atk-s0511a:758_2": "icchitabbo. Tividhaggi vijjanteti tividhe rāgādike aggimhi vijjamāneti attho. Nibbānanti",
  "atk-s0511a:758_3": "tassa tividhassa rāgādiaggissa nibbāpanaṃ upasamanaṃ nibbānañca icchitabbaṃ. Pāpeti",
  "atk-s0511a:758_4": "akusale lāmake. Kalyāṇamapīti kusalamapi. Evamevāti evamevaṃ. Jāti vijjanteti jātiyā",
  "atk-s0511a:758_5": "vijjamānāyāti attho. Liṅgabhedañca vibhattilopañca katvā vuttaṃ. Ajātipīti jātikhepanaṃ",
  "atk-s0511a:758_6": "ajātinibbānampi icchitabbaṃ.",
  "atk-s0511a:759_0": "Athāhaṃ parampi cintesiṃ – “yathā nāma gūtharāsimhi nimuggena purisena dūratova kamalakuvalayapuṇḍarīkasaṇḍamaṇḍitaṃ",
  "atk-s0511a:759_1": "vimalasalilaṃ taḷākaṃ disvā – ‘katarena nu kho maggena tattha gantabba’nti taḷākaṃ",
  "atk-s0511a:759_2": "gavesituṃ yuttaṃ. Yaṃ tassa agavesanaṃ, na so tassa taḷākassa doso, tassa purisasseva",
  "atk-s0511a:759_3": "doso. Evameva kilesamaladhovane amatamahātaḷāke vijjamāne yaṃ tassa agavesanaṃ, na",
  "atk-s0511a:759_4": "so amatasaṅkhātassa nibbānamahātaḷākassa doso, purisasseva doso. Yathā pana corehi",
  "atk-s0511a:759_5": "saṃparivārito puriso palāyanamagge vijjamānepi sace so na palāyati, na so tassa maggassa",
  "atk-s0511a:759_6": "doso, tassa purisasseva doso. Evameva kilesacorehi parivāretvā gahitassa purisassa",
  "atk-s0511a:759_7": "vijjamāneyeva nibbānamahānagaragāmimhi sive mahāmagge tassa maggassa agavesanaṃ nāma",
  "atk-s0511a:759_8": "na maggassa doso, purisasseva doso. Yathā byādhipīḷito puriso vijjamāne byādhitikicchake",
  "atk-s0511a:759_9": "vejje sace taṃ vejjaṃ gavesitvā taṃ byādhiṃ na tikicchāpeti, na so vejjassa doso,",
  "atk-s0511a:759_10": "tassa purisasseva doso. Evameva pana yo kilesabyādhiparipīḷito kilesavūpasamamaggakovidaṃ",
  "atk-s0511a:759_11": "vijjamānameva ācariyaṃ na gavesati, tasseva doso, na kilesabyādhivināyakassa ācariyassa",
  "atk-s0511a:759_12": "doso”ti. Tena vuttaṃ –",
  "atk-s0511a:760": "13.",
  "atk-s0511a:761": "“Yathā gūthagato puriso, taḷākaṃ disvāna pūritaṃ;",
  "atk-s0511a:762": "Na gavesati taṃ taḷākaṃ, na doso taḷākassa so.",
  "atk-s0511a:763": "14.",
  "atk-s0511a:764": "“Evaṃ kilesamaladhovaṃ, vijjante amatantaḷe;",
  "atk-s0511a:765": "Na gavesati taṃ taḷākaṃ, na doso amatantaḷe.",
  "atk-s0511a:766": "15.",
  "atk-s0511a:767": "“Yathā arīhi pariruddho, vijjante gamanampathe;",
  "atk-s0511a:768": "Na palāyati so puriso, na doso añjasassa so.",
  "atk-s0511a:769": "16.",
  "atk-s0511a:770": "“Evaṃ kilesapariruddho, vijjamāne sive pathe;",
  "atk-s0511a:771": "Na gavesati taṃ maggaṃ, na doso sivamañjase.",
  "atk-s0511a:772": "17.",
  "atk-s0511a:773": "“Yathāpi byādhito puriso, vijjamāne tikicchake;",
  "atk-s0511a:774": "Na tikicchāpeti taṃ byādhiṃ, na doso so tikicchake.",
  "atk-s0511a:775": "18.",
  "atk-s0511a:776": "“Evaṃ kilesabyādhīhi, dukkhito patipīḷito;",
  "atk-s0511a:777": "Na gavesati taṃ ācariyaṃ, na doso so vināyake”ti.",
  "atk-s0511a:778_0": "Tattha gūthagatoti gūthakūpagato, gūthena gato makkhito vā. Kilesamaladhovanti kilesamalasodhane,",
  "atk-s0511a:778_1": "bhummatthe paccattavacanaṃ. Amatantaḷeti amatasaṅkhātassa taḷākassa, sāmiatthe bhummavacanaṃ",
  "atk-s0511a:778_2": "daṭṭhabbaṃ, anussaraṃ pakkhipitvā vuttaṃ. Arīhīti paccatthikehi. Pariruddhoti samantato",
  "atk-s0511a:778_3": "niruddho. Gamanampatheti gamanapathe. Chandāvināsatthaṃ anussarāgamanaṃ katvā vuttaṃ.",
  "atk-s0511a:778_4": "Na palāyatīti yadi na palāyeyya. So purisoti so corehi pariruddho puriso. Añjasassāti",
  "atk-s0511a:778_5": "maggassa. Maggassa hi –",
  "atk-s0511a:779": "“Maggo pantho patho pajjo, añjasaṃ vaṭumāyanaṃ;",
  "atk-s0511a:780": "Nāvā uttarasetu ca, kullo ca bhisi saṅkamo”ti. –",
  "atk-s0511a:781_0": "Bahūni nāmāni. Svāyamidha añjasanāmena vutto. Siveti sabbupaddavābhāvato sive. Sivamañjaseti",
  "atk-s0511a:781_1": "sivassa añjasassāti attho. Tikicchaketi vejje. Na tikicchāpetīti na tikicchāpeyya.",
  "atk-s0511a:781_2": "Na doso so tikicchaketi tikicchakassa doso natthi, byādhitasseva dosoti attho. Dukkhitoti",
  "atk-s0511a:781_3": "sañjātakāyikacetasikadukkho. Ācariyanti mokkhamaggācariyaṃ. Vināyaketi ācariyassa.",
  "atk-s0511a:782_0": "Evaṃ panāhaṃ cintetvā uttarimpi evaṃ cintesiṃ – “yathāpi maṇḍanakajātiko puriso kaṇṭhe",
  "atk-s0511a:782_1": "āsattaṃ kuṇapaṃ chaḍḍetvā sukhī gaccheyya, evaṃ mayāpi imaṃ pūtikāyaṃ chaḍḍetvā anapekkhena",
  "atk-s0511a:782_2": "nibbānamahānagaraṃ pavisitabbaṃ. Yathā ca naranāriyo ukkārabhūmiyaṃ uccārapassāvaṃ",
  "atk-s0511a:782_3": "katvā na taṃ ucchaṅgena vā ādāya dasante vā veṭhetvā ādāya gacchanti, atha kho jigucchamānā",
  "atk-s0511a:782_4": "oloketumpi anicchantā anapekkhā chaḍḍetvā gacchanti, evaṃ mayāpi imaṃ pūtikāyaṃ anapekkhena",
  "atk-s0511a:782_5": "chaḍḍetvā amataṃ nibbānanagaraṃ pavisituṃ vaṭṭati. Yathā ca nāvikā nāma jajjaraṃ",
  "atk-s0511a:782_6": "nāvaṃ udakagāhiniṃ chaḍḍetvā anapekkhāva gacchanti, evamahampi imaṃ navahi vaṇamukhehi",
  "atk-s0511a:782_7": "paggharantaṃ kāyaṃ chaḍḍetvā anapekkho nibbānamahānagaraṃ pavisissāmi. Yathā ca koci",
  "atk-s0511a:782_8": "puriso muttāmaṇiveḷuriyādīni nānāvidhāni ratanāni ādāya corehi saddhiṃ maggaṃ gacchanto",
  "atk-s0511a:782_9": "attano ratanavināsabhayena te core chaḍḍetvā khemaṃ maggaṃ gaṇhāti, evamayampi pūtikāyo",
  "atk-s0511a:782_10": "ratanavilopakacorasadiso. Sacāhaṃ ettha taṇhaṃ karissāmi, ariyamaggakusaladhammaratanāni",
  "atk-s0511a:782_11": "me nassissanti, tasmā mayā imaṃ mahācorasadisaṃ karajakāyaṃ chaḍḍetvā nibbānamahānagaraṃ",
  "atk-s0511a:782_12": "pavisituṃ vaṭṭatī”ti. Tena vuttaṃ –",
  "atk-s0511a:783": "19.",
  "atk-s0511a:784": "“Yathāpi kuṇapaṃ puriso, kaṇṭhe baddhaṃ jigucchiya;",
  "atk-s0511a:785": "Mocayitvāna gaccheyya, sukhī serī sayaṃvasī.",
  "atk-s0511a:786": "20.",
  "atk-s0511a:787": "“Tathevimaṃ pūtikāyaṃ, nānākuṇapasañcayaṃ;",
  "atk-s0511a:788": "Chaḍḍayitvāna gaccheyyaṃ, anapekkho anatthiko.",
  "atk-s0511a:789": "21.",
  "atk-s0511a:790": "“Yathā uccāraṭṭhānamhi, karīsaṃ naranāriyo;",
  "atk-s0511a:791": "Chaḍḍayitvāna gacchanti, anapekkhā anatthikā.",
  "atk-s0511a:792": "22.",
  "atk-s0511a:793": "“Evamevāhaṃ imaṃ kāyaṃ, nānākuṇapapūritaṃ;",
  "atk-s0511a:794": "Chaḍḍayitvāna gacchissaṃ, vaccaṃ katvā yathā kuṭiṃ.",
  "atk-s0511a:795": "23.",
  "atk-s0511a:796": "“Yathāpi jajjaraṃ nāvaṃ, paluggaṃ udagāhiniṃ;",
  "atk-s0511a:797": "Sāmī chaḍḍetvā gacchanti, anapekkhā anatthikā.",
  "atk-s0511a:798": "24.",
  "atk-s0511a:799": "“Evamevāhaṃ imaṃ kāyaṃ, navacchiddaṃ dhuvassavaṃ;",
  "atk-s0511a:800": "Chaḍḍayitvāna gacchissaṃ, jiṇṇanāvaṃva sāmikā.",
  "atk-s0511a:801": "25.",
  "atk-s0511a:802": "“Yathāpi puriso corehi, gacchanto bhaṇḍamādiya;",
  "atk-s0511a:803": "Bhaṇḍacchedabhayaṃ disvā, chaḍḍayitvāna gacchati.",
  "atk-s0511a:804": "26.",
  "atk-s0511a:805": "“Evameva imaṃ kāyo, mahācorasamo viya;",
  "atk-s0511a:806": "Pahāyimaṃ gamissāmi, kusalacchedanābhayā”ti.",
  "atk-s0511a:807_0": "Tattha yathāpi kuṇapaṃ purisoti yathāpi daharo yuvā maṇḍanakajātiko puriso ahikuṇapena",
  "atk-s0511a:807_1": "vā kukkurakuṇapena vā manussakuṇapena vā kaṇṭhe āsattena aṭṭīyitvā harāyitvā jigucchitvā",
  "atk-s0511a:807_2": "taṃ kuṇapaṃ mocetvā gaccheyya. Sukhīti sukhito. Serīti yathicchakavihārī. Nānākuṇapasañcayanti",
  "atk-s0511a:807_3": "anekavidhakuṇaparāsibhūtaṃ “nānākuṇapapūrita”ntipi pāṭho.",
  "atk-s0511a:808_0": "Uccāraṭṭhānamhīti uccārenti vaccaṃ karonti etthāti uccāro, uccāro ca so ṭhānaṃ ceti",
  "atk-s0511a:808_1": "uccāraṭṭhānaṃ. Atha vā ussāsiyyatīti ussāso, vaccassetaṃ nāmaṃ, tassa ṭhānaṃ ussāsaṭṭhānaṃ,",
  "atk-s0511a:808_2": "tasmiṃ ussāsaṭṭhānamhi, ukkāraṭṭhāneti attho. Vaccaṃ katvā yathā kuṭinti vaccaṃ katvā",
  "atk-s0511a:808_3": "kuṭiṃ naranāriyo viyāti attho.",
  "atk-s0511a:809_0": "Jajjaranti jiṇṇaṃ. Palugganti palujjantiṃ, vikirantinti attho. Udagāhininti udakagāhiniṃ.",
  "atk-s0511a:809_1": "Sāmīti nāvāsāmikā. Navacchiddanti cakkhusotādīhi navahi vaṇamukhehi chiddāvacchiddehi",
  "atk-s0511a:809_2": "yuttattā navacchiddaṃ. Dhuvassavanti dhuvanissandaṃ, niccaṃ paggharaṇāsucinti attho.",
  "atk-s0511a:810_0": "Bhaṇḍamādiyāti yaṃkiñci ratanādikaṃ bhaṇḍaṃ ādiya. Bhaṇḍacchedabhayaṃ disvāti bhaṇḍassa",
  "atk-s0511a:810_1": "acchindanena bhayaṃ disvāti attho. Evamevāti so bhaṇḍamādāya gacchanto puriso viya.",
  "atk-s0511a:810_2": "Ayaṃ kāyoti ayaṃ pana kucchitānaṃ paramajegucchānaṃ āyoti kāyo. Āyoti upattiṭṭhānaṃ.",
  "atk-s0511a:810_3": "Āyanti tatoti āyo, kucchitā kesādayo. Iti kucchitānaṃ kesādīnaṃ āyoti kāyo. Mahācorasamo",
  "atk-s0511a:810_4": "viyāti cakkhuādīhi rūpādīsu piyarūpesu sārajjanādivasena pāṇātipātādinnādānādicoro",
  "atk-s0511a:810_5": "hutvā sabbakusalaṃ vilumpatīti mahācorasamo. Tasmā yathā so ratanabhaṇḍamādāya corehi",
  "atk-s0511a:810_6": "saddhiṃ gacchanto puriso te core pahāya gacchati, evamevāhampi imaṃ mahācorasamaṃ",
  "atk-s0511a:810_7": "kāyaṃ pahāya attano sotthibhāvakaraṃ maggaṃ gavesituṃ gamissāmīti atthasambandho",
  "atk-s0511a:810_8": "veditabbo. Kusalacchedanābhayāti kusaladhammavilopanabhayenāti attho.",
  "atk-s0511a:811_0": "Athevaṃ sumedhapaṇḍito nānāvidhāhi upamāhi nekkhammakāraṇaṃ cintetvā punapi cintesi",
  "atk-s0511a:811_1": "– “imaṃ mahādhanarāsiṃ saṃharitvā mayhaṃ pitupitāmahādayo paralokaṃ gacchantā ekakahāpaṇampi",
  "atk-s0511a:811_2": "gahetvā na gatā, mayā pana gahetvā gamanakāraṇaṃ kātuṃ vaṭṭatī”ti gantvā rañño ārocesi",
  "atk-s0511a:811_3": "– “ahaṃ, mahārāja, jātijarādīhi upaddutahadayo agārasmā anagāriyaṃ pabbajissāmi,",
  "atk-s0511a:811_4": "mayhaṃ anekakoṭisatasahassaṃ dhanaṃ atthi, taṃ devo paṭipajjatū”ti. Rājā āha – “na",
  "atk-s0511a:811_5": "mayhaṃ te dhanena attho, tvaṃyeva yathicchakaṃ karohī”ti.",
  "atk-s0511a:812_0": "So ca “sādhu devā”ti nagare bheriṃ carāpetvā mahājanassa dānaṃ datvā vatthukāme ca",
  "atk-s0511a:812_1": "kilesakāme ca pahāya amaravaranagarasadisato amaranagarato nikkhamitvā ekakova nānāmigagaṇavante",
  "atk-s0511a:812_2": "himavante dhammikaṃ nāma pabbataṃ nissāya assamaṃ katvā tattha paṇṇasālaṃ katvā pañcadosavivajjitaṃ",
  "atk-s0511a:812_3": "caṅkamaṃ māpetvā aṭṭhaguṇasamupetaṃ abhiññābalaṃ samāharituṃ navadosasamannāgataṃ",
  "atk-s0511a:812_4": "sāṭakaṃ pajahitvā dvādasaguṇamupāgataṃ vākacīraṃ nivāsetvā pabbaji. Evaṃ pana so",
  "atk-s0511a:812_5": "pabbajito aṭṭhadosasamākiṇṇaṃ paṇṇasālaṃ pahāya dasaguṇasamannāgataṃ rukkhamūlaṃ",
  "atk-s0511a:812_6": "upagantvā sabbadhaññavikatiṃ pahāya pavattaphalabhojano hutvā nisajjaṭṭhānacaṅkamanavasena",
  "atk-s0511a:812_7": "padhānaṃ padahanto sattāhabbhantareyeva aṭṭhannaṃ samāpattīnaṃ pañcannañca abhiññānaṃ",
  "atk-s0511a:812_8": "lābhī ahosi. Tena vuttaṃ –",
  "atk-s0511a:813": "27.",
  "atk-s0511a:814": "“Evāhaṃ cintayitvāna, nekakoṭisataṃ dhanaṃ;",
  "atk-s0511a:815": "Nāthānāthānaṃ datvāna, himavantamupāgamiṃ.",
  "atk-s0511a:816": "28.",
  "atk-s0511a:817": "“Himavantassāvidūre, dhammiko nāma pabbato;",
  "atk-s0511a:818": "Assamo sukato mayhaṃ, paṇṇasālā sumāpitā.",
  "atk-s0511a:819": "29.",
  "atk-s0511a:820": "“Caṅkamaṃ tattha māpesiṃ, pañcadosavivajjitaṃ.",
  "atk-s0511a:821": "Aṭṭhaguṇasamupetaṃ, abhiññābalamāhariṃ.",
  "atk-s0511a:822": "30.",
  "atk-s0511a:823": "“Sāṭakaṃ pajahiṃ tattha, navadosamupāgataṃ;",
  "atk-s0511a:824": "Vākacīraṃ nivāsesiṃ, dvādasaguṇamupāgataṃ.",
  "atk-s0511a:825": "31.",
  "atk-s0511a:826": "“Aṭṭhadosasamākiṇṇaṃ, pajahiṃ paṇṇasālakaṃ;",
  "atk-s0511a:827": "Upāgamiṃ rukkhamūlaṃ, guṇe dasahupāgataṃ.",
  "atk-s0511a:828": "32.",
  "atk-s0511a:829": "“Vāpitaṃ ropitaṃ dhaññaṃ, pajahiṃ niravasesato;",
  "atk-s0511a:830": "Anekaguṇasampannaṃ, pavattaphalamādiyiṃ.",
  "atk-s0511a:831": "33.",
  "atk-s0511a:832": "“Tatthappadhānaṃ padahiṃ, nissajjaṭṭhānacaṅkame;",
  "atk-s0511a:833": "Abbhantaramhi sattāhe, abhiññābalapāpuṇi”nti.",
  "atk-s0511a:834_0": "Tattha evāhanti evaṃ ahaṃ, heṭṭhā vuttappakārena cintetvāti attho. Nāthānāthānanti",
  "atk-s0511a:834_1": "sanāthānamanāthānañca aḍḍhānañceva daliddānañca “atthikā gaṇhantū”ti saha koṭṭhāgārehi",
  "atk-s0511a:834_2": "datvāti attho. Himavantassāvidūreti himavantapabbatarājassa avidūre samīpe. Dhammiko",
  "atk-s0511a:834_3": "nāma pabbatoti evaṃnāmako pabbato. Kasmā panāyaṃ dhammikoti? Yebhuyyena pana bodhisattā",
  "atk-s0511a:834_4": "isipabbajjaṃ pabbajitvā taṃ pabbataṃ upanissāya abhiññāyo nibbattetvā samaṇadhammaṃ",
  "atk-s0511a:834_5": "akaṃsu. Tasmā samaṇadhammassa nissayabhūtattā “dhammiko”tveva pākaṭo ahosi. Assamo",
  "atk-s0511a:834_6": "sukato mayhantiādinā sumedhapaṇḍitena assamapaṇṇasālā caṅkamā sahatthā māpitā viya",
  "atk-s0511a:834_7": "vuttā, na ca pana sahatthā māpitā, kintu sakkena devena pesite vissakammunā devaputtena",
  "atk-s0511a:834_8": "nimmitā. Bhagavā pana tadā attano puññānubhāvena nibbattaṃ taṃ sampadaṃ sandhāya",
  "atk-s0511a:834_9": "– “sāriputta, tasmiṃ pabbate –",
  "atk-s0511a:835": "‘Assamo sukato mayhaṃ, paṇṇasālā sumāpitā;",
  "atk-s0511a:836": "Caṅkamaṃ tattha māpesiṃ, pañcadosavivajjita”’nti. – ādimāha;",
  "atk-s0511a:837_0": "Tattha paṇṇasālāti paṇṇachadanasālā. Tatthāti tasmiṃ assamapade. Pañcadosavivajjitanti",
  "atk-s0511a:837_1": "pañcahi caṅkamadosehi vivajjitaṃ. Katame pañca caṅkamadosā nāma? Thaddhavisamatā,",
  "atk-s0511a:837_2": "antorukkhatā, gahanacchannatā, atisambādhatā, ativisālatāti imehi pañcahi dosehi",
  "atk-s0511a:837_3": "vivajjitaṃ. Ukkaṭṭhaparicchedena dīghato saṭṭhiratano vitthārato diyaḍḍharatano caṅkamo",
  "atk-s0511a:837_4": "vutto. Atha vā pañcadosavivajjitanti pañcahi nīvaraṇadosehi vivajjitaṃ parihīnaṃ",
  "atk-s0511a:837_5": "abhiññābalamāharinti iminā uttarapadena sambandho daṭṭhabbo. Aṭṭhaguṇasamupetanti",
  "atk-s0511a:837_6": "“evaṃ samāhite citte parisuddhe pariyodāte anaṅgaṇe vigatūpakkilese mudubhūte kammaniye",
  "atk-s0511a:837_7": "ṭhite āneñjappatte”ti evaṃ vuttehi aṭṭhaguṇehi samannāgataṃ abhiññābalaṃ āhariṃ ānesinti attho.",
  "atk-s0511a:838_0": "Keci pana “aṭṭhahi samaṇasukhehi upetaṃ, aṭṭhimāni samaṇasukhāni nāma dhanadhaññapariggahābhāvo,",
  "atk-s0511a:838_1": "anavajjapiṇḍapātapariyesanabhāvo, nibbutapiṇḍabhuñjanabhāvo, raṭṭhaṃ pīḷetvā dhanadhaññādīsu",
  "atk-s0511a:838_2": "gaṇhantesu rājapurisesu raṭṭhapīḷanakilesābhāvo, upakaraṇesu nicchandarāgabhāvo,",
  "atk-s0511a:838_3": "coravilopane nibbhayabhāvo, rājarājamahāmattehi asaṃsaṭṭhabhāvo, catūsu disāsu appaṭihatabhāvoti",
  "atk-s0511a:838_4": "imehi aṭṭhahi samaṇasukhehi upetaṃ samupetaṃ assamaṃ māpesi”nti assamena sambandhaṃ",
  "atk-s0511a:838_5": "katvā vadanti, taṃ pāḷiyā na sameti.",
  "atk-s0511a:839_0": "Sāṭakanti vatthaṃ. Tatthāti tasmiṃ assame. Navadosamupāgatanti, sāriputta, tattha",
  "atk-s0511a:839_1": "vasanto attano nivatthapārutaṃ mahagghasāṭakaṃ pajahiṃ pariccajiṃ. Sāṭakaṃ pajahanto",
  "atk-s0511a:839_2": "ca tattha nava dose disvā pajahinti dīpeti. Tāpasapabbajjaṃ pabbajitānañhi sāṭakasmiṃ",
  "atk-s0511a:839_3": "nava dosā pakāsitā. Katame nava? Sāṭakassa mahagghabhāvo, parapaṭibaddhabhāvo, paribhogena",
  "atk-s0511a:839_4": "lahukaṃ kilissanabhāvo, kiliṭṭho ca dhovitabbo puna rajitabbo ca hoti paribhogena",
  "atk-s0511a:839_5": "jīraṇabhāvo, jiṇṇassa puna tunnakaraṇaṃ vā aggaḷadānaṃ vā kātabbaṃ hoti puna pariyesanāya",
  "atk-s0511a:839_6": "durabhisambhavabhāvo, tāpasapabbajjāya ananucchavikabhāvo, paccatthikānaṃ sādhāraṇabhāvo,",
  "atk-s0511a:839_7": "yathā naṃ na paccatthikā gaṇhanti, evaṃ gopetabbo hoti paridahato vibhūsanaṭṭhānabhāvo,",
  "atk-s0511a:839_8": "gahetvā carantassa mahicchabhāvoti etehi navahi dosehi upagataṃ sāṭakaṃ pahāya vākacīraṃ",
  "atk-s0511a:839_9": "nivāsesinti dīpeti. Vākacīranti muñjatiṇaṃ hīrāhīraṃ katvā ganthetvā kataṃ vākamayacīraṃ",
  "atk-s0511a:839_10": "nivāsanapārupanatthāya ādiyinti attho. Dvādasaguṇamupāgatanti dvādasahi ānisaṃsehi",
  "atk-s0511a:839_11": "upetaṃ. Ettha guṇa-saddo ānisaṃsaṭṭho “sataguṇā dakkhiṇā pāṭikaṅkhitabbā”tiādīsu",
  "atk-s0511a:839_12": "viya. Ma-kāro padasandhikaro. Vākacīrasmiṃ dvādasānisaṃsā appagghatā, aparāyattatā,",
  "atk-s0511a:839_13": "sahatthā kātuṃ sakkuṇeyyatā, paribhogena jiṇṇepi sibbitabbābhāvo, corabhayābhāvo",
  "atk-s0511a:839_14": "pariyesantassa sukhena karaṇabhāvo, tāpasapabbajjāya sāruppabhāvo, sevamānassa vibhūsanaṭṭhānābhāvo,",
  "atk-s0511a:839_15": "cīvarappaccaye appicchabhāvo, paribhogasukhabhāvo, vākuppattiyā sulabhabhāvo, vākacīre",
  "atk-s0511a:839_16": "naṭṭhepi anapekkhabhāvoti imehi dvādasahi guṇehi sampannaṃ.",
  "atk-s0511a:840_0": "Atha sumedhapaṇḍito tattha paṇṇasālāyaṃ viharanto paccūsasamaye paccuṭṭhāya attano",
  "atk-s0511a:840_1": "nikkhamanakāraṇaṃ paccavekkhamāno evaṃ kira cintesi – “ahaṃ pana navakanakakaṭakanūpurādisaṅghaṭṭanasaddasammissita-madhurahasitakathitagehajanaramaṇīyaṃ",
  "atk-s0511a:840_2": "uḷāravibhavasobhitaṃ suravarabhavanākāramagāraṃ kheḷapiṇḍaṃ viya pahāya vivekārāmatāya",
  "atk-s0511a:840_3": "sabbajanapāpapavāhanaṃ tapovanaṃ paviṭṭhosmi, idha pana me paṇṇasālāya vāso dutiyo",
  "atk-s0511a:840_4": "gharāvāso viya hoti, handāhaṃ rukkhamūle vaseyya”nti. Tena vuttaṃ –",
  "atk-s0511a:841": "31.",
  "atk-s0511a:842": "“Aṭṭhadosasamākiṇṇaṃ, pajahiṃ paṇṇasālaka”nti.",
  "atk-s0511a:843_0": "Tattha aṭṭhadosasamākiṇṇanti aṭṭhahi dosehi samākiṇṇaṃ saṃyuttaṃ. Katamehi aṭṭhahi?",
  "atk-s0511a:843_1": "Mahāsambhārehi nipphādanīyatā, tiṇapaṇṇamattikādīhi niccaṃ paṭijagganīyatā, senāsanaṃ",
  "atk-s0511a:843_2": "nāma mahallakassa pāpuṇātīti avelāya vuṭṭhāpiyamānassa cittekaggatā na hotīti vuṭṭhāpanīyabhāvo,",
  "atk-s0511a:843_3": "sītuṇhassa paṭighātena kāyassa sukhumālakaraṇabhāvo, gharaṃ paviṭṭhena yaṃ kiñci",
  "atk-s0511a:843_4": "pāpaṃ sakkā kātunti garahapaṭicchādanakaraṇabhāvo, “mayhamida”nti sapariggahabhāvo,",
  "atk-s0511a:843_5": "gehassa atthibhāvo sadutiyakavāso, ūkāmaṅgulagharagoḷikādīnaṃ sādhāraṇatāya bahusādhāraṇabhāvoti",
  "atk-s0511a:843_6": "iti ime aṭṭha ādīnave disvā mahāsatto paṇṇasālaṃ pajahiṃ.",
  "atk-s0511a:844_0": "Guṇe dasahupāgatanti channaṃ paṭikkhipitvā dasahi guṇehi upetaṃ, rukkhamūlaṃ upagatosmīti",
  "atk-s0511a:844_1": "attho. Katamehi dasahi? Appasamārambhatā, upagamanamattamevettha hotīti sulabhānavajjatā,",
  "atk-s0511a:844_2": "abhiṇhaṃ tarupaṇṇavikāradassanena aniccasaññāsamuṭṭhāpanatā, senāsanamaccherābhāvo,",
  "atk-s0511a:844_3": "tattha hi pāpaṃ karonto lajjatīti pāpakaraṇārahābhāvo, pariggahakaraṇābhāvo, devatāhi",
  "atk-s0511a:844_4": "saha vāso, channapaṭikkhepo, paribhogasukhatā, rukkhamūlasenāsanassa gatagataṭṭhāne",
  "atk-s0511a:844_5": "sulabhatāya anapekkhabhāvoti iti ime dasa guṇe disvā rukkhamūlaṃ upagatosmīti vadati. Āha ca –",
  "atk-s0511a:845": "“Vaṇṇito buddhaseṭṭhena, nissayoti ca bhāsito;",
  "atk-s0511a:846": "Nivāso pavivittassa, rukkhamūlasamo kuto.",
  "atk-s0511a:847": "“Āvāsamaccherahare, devatāparipālite;",
  "atk-s0511a:848": "Pavivitte vasanto hi, rukkhamūlamhi subbato.",
  "atk-s0511a:849": "“Abhirattāni nīlāni, paṇḍūni patitāni ca;",
  "atk-s0511a:850": "Passanto tarupaṇṇāni, niccasaññaṃ panūdati.",
  "atk-s0511a:851": "“Tasmā hi buddhadāyajjaṃ, bhāvanābhiratālayaṃ;",
  "atk-s0511a:852": "Vivittaṃ nātimaññeyya, rukkhamūlaṃ vicakkhaṇo”ti. ;",
  "atk-s0511a:853_0": "Atha sumedhapaṇḍito paṇṇasālāya diṭṭhadoso hutvā rukkhamūlasenāsane laddhānisaṃso",
  "atk-s0511a:853_1": "viharanto uttaripi cintesi – “āhāratthāya me gāmagamanaṃ āhārapariyesanadukkhaṃ,",
  "atk-s0511a:853_2": "nāhaṃ kenaci pārijuññena nikkhamitvā āhāratthāya pabbajito, āhārapariyesanamūlassa",
  "atk-s0511a:853_3": "ca dukkhassa pamāṇaṃ natthi, yaṃnūnāhaṃ pavattaphalena yāpeyya”nti. Imaṃ pana atthavisesaṃ dīpento –",
  "atk-s0511a:854": "32-33. “Vāpitaṃ ropitaṃ dhaññaṃ, pajahiṃ niravasesato.",
  "atk-s0511a:855": "Anekaguṇasampannaṃ, pavattaphalamādiyi”nti. – ādimāha;",
  "atk-s0511a:856_0": "Tattha vāpitanti vapitvā nipphannaṃ. Ropitanti ropitvā nipphannaṃ, vapanaropanavasena",
  "atk-s0511a:856_1": "duvidhāva sassanipphatti, taṃ duvidhampi attano appicchatāya pahāya pavattaphalena",
  "atk-s0511a:856_2": "yāpesiṃ. Pavattaphalanti sayameva patitaphalaṃ. Ādiyinti paribhuñjiṃ.",
  "atk-s0511a:857": "“Pavattaphalasantuṭṭho, aparāyattajīviko;",
  "atk-s0511a:858": "Pahīnāhāraloluppo, hoti cātuddiso muni.",
  "atk-s0511a:859": "“Jahāti rasataṇhañca, ājīvo tassa sujjhati;",
  "atk-s0511a:860": "Tasmā hi nātimaññeyya, pavattaphalabhojana”nti. –",
  "atk-s0511a:861_0": "Evaṃ pavattamāno sumedhapaṇḍito nacirasseva antosattāhe aṭṭha samāpattiyo pañca abhiññāyo",
  "atk-s0511a:861_1": "ca pāpuṇi. Imamatthaṃ pakāsentena “tatthappadhānaṃ padahi”ntiādi vuttaṃ. Tattha tatthāti",
  "atk-s0511a:861_2": "tasmiṃ assame. Padhānanti vīriyaṃ, vīriyañhi padahitabbato padhānabhāvakaraṇato vā",
  "atk-s0511a:861_3": "“padhāna”nti vuccati. Padahinti vīriyamārabhiṃ. Nissajjaṭṭhānacaṅkameti nisajjāya",
  "atk-s0511a:861_4": "ca ṭhānena ca caṅkamena ca.",
  "atk-s0511a:862_0": "Sumedhapaṇḍito pana seyyaṃ paṭikkhipitvā nisajjaṭṭhānacaṅkameheva rattindivaṃ vītināmetvā",
  "atk-s0511a:862_1": "sattāhabbhantareyeva abhiññābalaṃ pāpuṇi. Evaṃ pana abhiññābalaṃ patvā sumedhatāpase",
  "atk-s0511a:862_2": "samāpattisukhena vītināmente tadā sabbajanasaṅgahakaro mārabalabhayaṃkaro ñāṇadīpaṅkaro",
  "atk-s0511a:862_3": "dīpaṅkaro nāma satthā loke udapādi.",
  "atk-s0511a:863_0": "Saṅkhepeneva tassāyamānupubbikathā – ayaṃ kira dīpaṅkaro nāma mahāsatto samattiṃsa",
  "atk-s0511a:863_1": "pāramiyo pūretvā vessantarattabhāvasadise attabhāve ṭhito pathavikampanādīni mahādānāni",
  "atk-s0511a:863_2": "datvā āyupariyosāne tusitapure nibbattitvā tattha yāvatāyukaṃ ṭhatvā dasasahassacakkavāḷadevatāhi sannipatitvā –",
  "atk-s0511a:864": "“Kālo kho te mahāvīra, uppajja mātukucchiyaṃ;",
  "atk-s0511a:865": "Sadevakaṃ tārayanto, bujjhassu amataṃ pada”nti. –",
  "atk-s0511a:866_0": "Vutte tato so devatānaṃ vacanaṃ sutvā ca pañca mahāvilokanāni viloketvā tato cuto",
  "atk-s0511a:866_1": "rammavatīnagare attano yasavibhūtiyā vijitavāsudevassa naradevassa sudevassa nāma",
  "atk-s0511a:866_2": "rañño kule sumedhāya deviyā kucchismiṃ āsāḷhipuṇṇamiyā uttarāsāḷhanakkhattena paṭisandhiṃ",
  "atk-s0511a:866_3": "gahetvā mahatā parivārena parihariyamāno mahādeviyā kucchimhi maṇikūṭagato viya kenaci",
  "atk-s0511a:866_4": "asucinā amakkhito dasa māse vasitvā saliladharavivaragato saradakālacando viya tassā udarato nikkhami.",
  "atk-s0511a:867": "Dvattiṃsa pubbanimittāni",
  "atk-s0511a:868_0": "Tassa pana dīpaṅkarakumārassa paṭisandhikkhaṇepi vijātakkhaṇepi dvattiṃsa pubbanimittāni",
  "atk-s0511a:868_1": "pāṭihāriyāni pāturahesuṃ. Sabbasabbaññubodhisattesu mātukucchiṃ okkamantesu nikkhamantesu",
  "atk-s0511a:868_2": "sambujjhantesu dhammacakkaṃ pavattantesūti imesu catūsu ṭhānesu dvattiṃsa pāṭihāriyāni",
  "atk-s0511a:868_3": "pavattanteva. Tasmā mayā pākaṭattā dīpaṅkarakumārassa jātiyaṃ dassitāni –",
  "atk-s0511a:869": "“Dīpaṅkare cārukare kumāre, sivaṃkare santikareva jāte;",
  "atk-s0511a:870": "Pakampi saṅkampi tadā samantā, sahassasaṅkhyā dasalokadhātu.",
  "atk-s0511a:871": "“Cakkavāḷasahassesu, dasasahasseva devatā;",
  "atk-s0511a:872": "Ekasmiṃ cakkavāḷasmiṃ, tadā sannipatiṃsu tā.",
  "atk-s0511a:873": "“Bodhisattaṃ mahāsattaṃ, jātamattantu devatā;",
  "atk-s0511a:874": "Paṭhamaṃ paṭiggaṇhiṃsu, pacchā taṃ manujā pana.",
  "atk-s0511a:875": "“Avāditā kenaci cammanaddhā, supokkharā dundubhiyo ca vīṇā;",
  "atk-s0511a:876": "Aghaṭṭitānābharaṇāni tasmiṃ, khaṇe samantā madhuraṃ raviṃsu.",
  "atk-s0511a:877": "“Chijjiṃsu sabbattha ca bandhanāni, sayaṃ vigacchiṃsu ca sabbarogā;",
  "atk-s0511a:878": "Rūpāni passiṃsu ca jātiandhā, saddaṃ samantā badhirā suṇiṃsu.",
  "atk-s0511a:879": "“Anussatiṃ jātijaḷā manussā, labhiṃsu yānaṃ padasāva paṅgulā;",
  "atk-s0511a:880": "Videsayātā sayameva nāvā, sapaṭṭanaṃ sīghamupāgamiṃsu.",
  "atk-s0511a:881": "“Ākāsaṭṭhaṃ bhūmigatañca sabbaṃ, sayaṃ samantā ratanaṃ viroci;",
  "atk-s0511a:882": "Nibbāyi ghore niraye hutāso, nadīsu toyampi ca nappavatti.",
  "atk-s0511a:883": "“Lokantare dukkhanirantarepi, pabhā uḷārā vipulā ahosi;",
  "atk-s0511a:884": "Tathā tadā santataraṅgamālo, mahāsamuddo madhurodakoyaṃ.",
  "atk-s0511a:885": "“Na vāyi vāto pharuso kharo vā, samphullapupphā taravo ahesuṃ;",
  "atk-s0511a:886": "Viroci cando adhikaṃ satāro, na cāpi uṇho sūriyo ahosi.",
  "atk-s0511a:887": "“Khagā nabhamhāpi ca rukkhato ca, haṭṭhāva heṭṭhā pathaviṃ bhajiṃsu;",
  "atk-s0511a:888": "Mahācatuddīpagato ca megho, pavassi toyaṃ madhuraṃ samantā.",
  "atk-s0511a:889": "“Ṭhatvāva dibbe bhavane sakasmiṃ, pasannacittā pana devatāyo;",
  "atk-s0511a:890": "Nacciṃsu gāyiṃsu ca vādayiṃsu, seḷiṃsu tā keḷimakaṃsu ceva.",
  "atk-s0511a:891": "“Sayaṃ kira dvāramahākavāṭā, khaṇeva tasmiṃ vivaṭā ahesuṃ;",
  "atk-s0511a:892": "Mahājane neva khudā pipāsā, pīḷesi lokaṃ kira kañci kañci.",
  "atk-s0511a:893": "“Ye niccaverā pana pāṇisaṅghā, te mettacittaṃ paramaṃ labhiṃsu;",
  "atk-s0511a:894": "Kākā ulūkehi cariṃsu saddhiṃ, koṇā varāhehi akaṃsu keḷiṃ.",
  "atk-s0511a:895": "“Ghorāpi sappānamukhāpi sappā, kīḷiṃsu kāmaṃ nakulehi saddhiṃ;",
  "atk-s0511a:896": "Gaṇhiṃsu majjārasiresu yūkā, vissatthacittā gharamūsikāpi.",
  "atk-s0511a:897": "“Buddhantarenāpi aladdhatoye, pisācaloke vigatā pipāsā;",
  "atk-s0511a:898": "Khujjā ahesuṃ samacārukāyā, mūgā ca vācaṃ madhuraṃ lapiṃsu.",
  "atk-s0511a:899": "“Pasannacittā pana pāṇisaṅghā, tadaññamaññaṃ piyamālapiṃsu;",
  "atk-s0511a:900": "Assā ca hesiṃsu pahaṭṭhacittā, gajjiṃsu mattā varavāraṇāpi.",
  "atk-s0511a:901": "“Surabhicandanacuṇṇasamākulā, kusumakuṅkumadhūpasugandhinī;",
  "atk-s0511a:902": "Vividhacārumahaddhajamālinī, dasasahassi ahosi samantato”ti.",
  "atk-s0511a:903_0": "Tatra hissa dasasahassilokadhātukampo sabbaññutaññāṇapaṭilābhassa pubbanimittaṃ,",
  "atk-s0511a:903_1": "devatānaṃ ekacakkavāḷe sannipāto dhammacakkappavattanakāle ekappahāreneva sannipatitvā",
  "atk-s0511a:903_2": "dhammapaṭiggahaṇassa pubbanimittaṃ, paṭhamaṃ devatānaṃ paṭiggahaṇaṃ catunnaṃ rūpāvacarajjhānānaṃ",
  "atk-s0511a:903_3": "paṭilābhassa pubbanimittaṃ, pacchā manussānaṃ paṭiggahaṇaṃ catunnaṃ arūpāvacarajjhānānaṃ",
  "atk-s0511a:903_4": "paṭilābhassa pubbanimittaṃ, cammanaddhadundubhīnaṃ sayameva vajjanaṃ mahantiyā dhammabheriyā",
  "atk-s0511a:903_5": "anusāvanassa pubbanimittaṃ, vīṇābharaṇānaṃ sayameva vajjanaṃ anupubbavihārapaṭilābhassa",
  "atk-s0511a:903_6": "pubbanimittaṃ, bandhanānaṃ sayameva chedo asmimānasamucchedassa pubbanimittaṃ, mahājanassa",
  "atk-s0511a:903_7": "sabbarogavigamo catusaccaphalapaṭilābhassa pubbanimittaṃ, jaccandhānaṃ rūpadassanaṃ",
  "atk-s0511a:903_8": "dibbacakkhupaṭilābhassa pubbanimittaṃ, badhirānaṃ saddassavanaṃ dibbasotadhātupaṭilābhassa pubbanimittaṃ.",
  "atk-s0511a:904_0": "Jātijaḷānaṃ anussatuppādo catusatipaṭṭhānapaṭilābhassa pubbanimittaṃ, paṅgulānaṃ",
  "atk-s0511a:904_1": "padasā gamanaṃ caturiddhipādapaṭilābhassa pubbanimittaṃ, videsagatānaṃ nāvānaṃ sapaṭṭanāgamanaṃ",
  "atk-s0511a:904_2": "catupaṭisambhidādhigamassa, ratanānaṃ sayameva virocanaṃ dhammobhāsapaṭilābhassa,",
  "atk-s0511a:904_3": "niraye agginibbāyanaṃ ekādasagginibbāyanassa, nadīsu toyassa nappavattanaṃ catuvesārajjapaṭilābhassa,",
  "atk-s0511a:904_4": "lokantare āloko avijjandhakāraṃ vidhametvā ñāṇalokadassanassa, mahāsamuddassa madhurodakatā",
  "atk-s0511a:904_5": "nibbānarasena ekarasabhāvassa, vātassa avāyanaṃ dvāsaṭṭhidiṭṭhigatabhedanassa, tarūnaṃ",
  "atk-s0511a:904_6": "pupphitabhāvo vimuttipupphehi pupphitabhāvassa pubbanimittaṃ.",
  "atk-s0511a:905_0": "Candassa ativirocanaṃ bahujanakantatāya pubbanimittaṃ, sūriyassa nātiuṇhavimalabhāvo",
  "atk-s0511a:905_1": "kāyikacetasikasukhuppattiyā, khagānaṃ nagādīhi pathavigamanaṃ ovādaṃ sutvā mahājanassa",
  "atk-s0511a:905_2": "pāṇehi saraṇagamanassa, mahato catuddīpagatameghassa pavassanaṃ mahato dhammavassassa,",
  "atk-s0511a:905_3": "devatānaṃ sakasakabhavanesveva ṭhatvā naccādīhi kīḷanaṃ buddhabhāvaṃ patvā udānudānassa,",
  "atk-s0511a:905_4": "dvārakavāṭānaṃ sayameva vivaraṇaṃ aṭṭhaṅgikamaggadvāravivaraṇassa, khudāpīḷanassa",
  "atk-s0511a:905_5": "abhāvo vimuttisukhena sukhitabhāvassa, verīnaṃ mettacittapaṭilābho catubrahmavihārapaṭilābhassa,",
  "atk-s0511a:905_6": "dasasahassilokadhātuyā ekadhajamālitā ariyadhajamālitāya pubbanimittaṃ, sesavisesā",
  "atk-s0511a:905_7": "pana sesabuddhaguṇapaṭilābhassa pubbanimittānīti veditabbā.",
  "atk-s0511a:906_0": "Atha dīpaṅkarakumāro mahatiyā sampattiyā paricāriyamāno anukkamena bhaddaṃ yobbanaṃ",
  "atk-s0511a:906_1": "patvā tiṇṇaṃ utūnaṃ anucchavikesu tīsu pāsādesu devalokasiriṃ viya rajjasirimanubhavanto",
  "atk-s0511a:906_2": "uyyānakīḷāya gamanasamaye anukkamena jiṇṇabyādhimatasaṅkhāte tayo devadūte disvā",
  "atk-s0511a:906_3": "sañjātasaṃvego nivattitvā sudassananagarasadisavibhavasobhaṃ rammavatī nāma nagaraṃ",
  "atk-s0511a:906_4": "pāvisi. Nagaraṃ pavisitvā puna catutthavāre hatthācariyaṃ pakkosāpetvā etadavoca",
  "atk-s0511a:906_5": "– “ahaṃ, tāta, uyyānadassanatthāya nikkhamissāmi hatthiyānāni kappāpehī”ti. So “sādhu,",
  "atk-s0511a:906_6": "devā”ti paṭisuṇitvā caturāsītihatthisahassāni kappāpesi. Atha vissakammo nāma devaputto",
  "atk-s0511a:906_7": "bodhisattaṃ nānāvirāgavasananivāsanaṃ āmukkamuttāhārakeyūraṃ ruciranavakanakakaṭakamakuṭakuṇḍaladharaṃ",
  "atk-s0511a:906_8": "paramasurabhikusumamālasamalaṅkatasiroruhaṃ samalaṅkari kira. Atha dīpaṅkarakumāro",
  "atk-s0511a:906_9": "devakumāro viya caturāsītiyā hatthisahassehi parivuto hatthikkhandhavaragato mahatā",
  "atk-s0511a:906_10": "balakāyena parivuto ratijananaṃ uyyānaṃ pavisitvā hatthikkhandhato oruyha taṃ uyyānamanusañcaritvā",
  "atk-s0511a:906_11": "paramaruciradassane sakahadayasītale silātale nisīditvā pabbajjāya cittaṃ uppādesi.",
  "atk-s0511a:906_12": "Taṅkhaṇaññeva suddhāvāsakhīṇāsavo mahābrahmā aṭṭha samaṇaparikkhāre ādāya mahāpurisassa",
  "atk-s0511a:906_13": "cakkhupathe pāturahosi.",
  "atk-s0511a:907_0": "Mahāpuriso taṃ disvā – “kimida”nti pucchitvā, “samaṇaparikkhāro”ti sutvā alaṅkārabhaṇḍaṃ",
  "atk-s0511a:907_1": "omuñcitvā pasādhanabhaṇḍāgārikassa hatthe datvā maṅgalakhaggamādāya saddhiṃ makuṭena",
  "atk-s0511a:907_2": "kese chinditvā antalikkhe ākāse ukkhipi. Atha sakko devarājā suvaṇṇacaṅkoṭakena taṃ",
  "atk-s0511a:907_3": "kesamakuṭaṃ ādāya sinerumuddhani tiyojanappamāṇaṃ indanīlamaṇimayaṃ makuṭacetiyaṃ",
  "atk-s0511a:907_4": "nāma akāsi. Atha mahāpuriso devadattiyaṃ arahattadhajaṃ kāsāvaṃ paridahitvā sāṭakayugaṃ",
  "atk-s0511a:907_5": "ākāse khipi. Taṃ brahmā paṭiggahetvā brahmaloke dvādasayojanikaṃ sabbaratanamayaṃ",
  "atk-s0511a:907_6": "cetiyamakāsi. Dīpaṅkarakumāraṃ pana pabbajantaṃ ekā purisakoṭi anupabbaji. Tāya pana",
  "atk-s0511a:907_7": "parisāya parivuto bodhisatto dasa māse padhānacariyaṃ acari. Atha visākhapuṇṇamāya",
  "atk-s0511a:907_8": "aññataraṃ nagaraṃ piṇḍāya pāvisi.",
  "atk-s0511a:908_0": "Tasmiṃ kira nagare taṃdivasaṃ devatānaṃ balikaraṇatthāya nirudakapāyāsaṃ paciṃsu.",
  "atk-s0511a:908_1": "Tassa pana mahāsattassa saparisassa piṇḍāya paviṭṭhassa manussā adaṃsu. Taṃ kira",
  "atk-s0511a:908_2": "sabbesaṃ koṭisaṅkhyāyānaṃ bhikkhūnaṃ pariyattaṃ ahosi. Mahāpurisassa pana patte devatā",
  "atk-s0511a:908_3": "dibbojaṃ pakkhipiṃsu. Taṃ paribhuñjitvā tattheva sālavane divāvihāraṃ vītināmetvā",
  "atk-s0511a:908_4": "sāyanhasamaye paṭisallānā vuṭṭhāya gaṇaṃ vissajjetvā sunandena nāmājīvakena dinnā",
  "atk-s0511a:908_5": "aṭṭha tiṇamuṭṭhiyo gahetvā pipphalibodhirukkhamūlaṃ gantvā tiṇasantharaṃ santharitvā",
  "atk-s0511a:908_6": "navutihatthaṃ bodhikkhandhaṃ piṭṭhito katvā pallaṅkaṃ ābhujitvā caturaṅgavīriyaṃ",
  "atk-s0511a:908_7": "adhiṭṭhahitvā bodhirukkhamūle nisīdi.",
  "atk-s0511a:909_0": "Tato mārabalaṃ vidhamitvā rattiyā paṭhamayāme pubbenivāsaṃ anussaritvā majjhimayāme",
  "atk-s0511a:909_1": "dibbacakkhuṃ visodhetvā pacchimayāme anulomapaṭilomavasena paccayākāraṃ sammasitvā",
  "atk-s0511a:909_2": "ānāpānacatutthajjhānaṃ samāpajjitvā tato vuṭṭhāya pañcasu khandhesu abhinivisitvā",
  "atk-s0511a:909_3": "udayabbayavasena samapaññāsa lakkhaṇāni disvā yāva gotrabhuñāṇaṃ vipassanaṃ vaḍḍhetvā",
  "atk-s0511a:909_4": "aruṇodaye ariyamaggena sakalabuddhaguṇe paṭivijjhitvā buddhasīhanādaṃ naditvā sattasattāhaṃ",
  "atk-s0511a:909_5": "bodhisamīpeyeva vītināmetvā brahmuno dhammadesanaṃ paṭiññāya sunandārāme dhammacakkaṃ",
  "atk-s0511a:909_6": "pavattetvā koṭisatānaṃ devamanussānaṃ dhammāmataṃ pāyetvā catuddīpikamahāmegho viya",
  "atk-s0511a:909_7": "dhammavassaṃ vassento mahājanassa bandhanamokkhaṃ karonto janapadacārikaṃ vicari.",
  "atk-s0511a:910": "Tadā kira sumedhapaṇḍito samāpattisukhena vītināmento neva pathavikampanamaddasa na tāni nimittāni. Tena vuttaṃ –",
  "atk-s0511a:911": "34.",
  "atk-s0511a:912": "“Evaṃ me siddhippattassa, vasībhūtassa sāsane;",
  "atk-s0511a:913": "Dīpaṅkaro nāma jino, uppajji lokanāyako.",
  "atk-s0511a:914": "35.",
  "atk-s0511a:915": "“Uppajjante ca jāyante, bujjhante dhammadesane;",
  "atk-s0511a:916": "Caturo nimitte nāddasaṃ, jhānaratisamappito”ti.",
  "atk-s0511a:917_0": "Tattha evanti idāni vattabbaṃ nidasseti. Meti mama. Siddhippattassāti pañcābhiññāsiddhippattassa.",
  "atk-s0511a:917_1": "Vasībhūtassāti bhūtavasissa, ciṇṇavasībhāvamupagatassāti attho. Sāsaneti vivekamānasānaṃ",
  "atk-s0511a:917_2": "sāsane, anādaralakkhaṇe sāmivacanaṃ daṭṭhabbaṃ. Jinoti kilesārijayanena jino.",
  "atk-s0511a:918_0": "Uppajjanteti paṭisandhiggahaṇe. Jāyanteti mātukucchito nikkhamane. Bujjhanteti anuttaraṃ",
  "atk-s0511a:918_1": "sammāsambodhiṃ abhisambujjhante. Dhammadesaneti dhammacakkappavattane. Caturo nimitteti",
  "atk-s0511a:918_2": "cattāri nimittāni. Dīpaṅkarassa dasabalassa paṭisandhi-jāti-bodhi-dhammacakkappavattanesu",
  "atk-s0511a:918_3": "catūsu ṭhānesu dasasahassilokadhātukampanādīni nimittānīti attho. Etthāha – tāni",
  "atk-s0511a:918_4": "pana bahūni nimittāni, kasmā “caturo nimitte”ti vuttaṃ, ayuttaṃ nanūti? Nāyuttaṃ,",
  "atk-s0511a:918_5": "yadipi etāni bahūni nimittāni, catūsu ṭhānesu pana pavattattā “caturo nimitte”ti",
  "atk-s0511a:918_6": "vuttaṃ. Nāddasanti nāddasiṃ. Idāni tesaṃ catunnaṃ nimittānaṃ adassane kāraṇaṃ niddisanto",
  "atk-s0511a:918_7": "“jhānaratisamappito”ti āha. Jhānaratīti samāpattisukhassetaṃ adhivacanaṃ. Jhānaratiyā",
  "atk-s0511a:918_8": "samappitattā samaṅgībhūtattā tāni nimittāni nāddasanti attho.",
  "atk-s0511a:919_0": "Atha tasmiṃ kāle dīpaṅkaradasabalo catūhi khīṇāsavasatasahassehi parivuto anupubbena",
  "atk-s0511a:919_1": "cārikaṃ caramāno paramarammaṃ rammaṃ nāma nagaraṃ patvā sudassanamahāvihāre paṭivasati.",
  "atk-s0511a:919_2": "Rammanagaravāsino “dīpaṅkaro kira dasabalo anuttaraṃ sammāsambodhiṃ patvā pavattitavaradhammacakko",
  "atk-s0511a:919_3": "anupubbena cārikaṃ caramāno rammanagaraṃ patvā sudassanamahāvihāre paṭivasatī”ti",
  "atk-s0511a:919_4": "sutvā sappiādīni bhesajjāni gahetvā bhuttapātarāsā suddhuttarāsaṅgā pupphadhūpagandhahatthā",
  "atk-s0511a:919_5": "yena buddho tenupasaṅkamiṃsu, upasaṅkamitvā satthāraṃ vanditvā pupphādīhi pūjetvā",
  "atk-s0511a:919_6": "ekamantaṃ nisīditvā atimadhuraṃ dhammakathaṃ sutvā svātanāya bhagavantaṃ nimantetvā",
  "atk-s0511a:919_7": "uṭṭhāyāsanā dasabalaṃ padakkhiṇaṃ katvā pakkamiṃsu.",
  "atk-s0511a:920_0": "Te punadivase asadisamahādānaṃ sajjetvā maṇḍapaṃ kāretvā vimalakomalehi nīluppalehi",
  "atk-s0511a:920_1": "chādetvā catujjātigandhena paribhaṇḍaṃ kāretvā lājapañcamāni surabhikusumāni vikiritvā",
  "atk-s0511a:920_2": "maṇḍapassa catūsu koṇesu sītalamadhuravāripuṇṇā cāṭiyo ṭhapetvā kadalipaṇṇehi pidahitvā",
  "atk-s0511a:920_3": "maṇḍapopari jayasumanakusumasadisaṃ paramaruciradassanaṃ celavitānaṃ bandhitvā suvaṇṇamaṇirajatatārakāhi",
  "atk-s0511a:920_4": "racayitvā tattha gandhadāmapupphadāmapattadāmaratanadāmāni olambetvā dhūpehi duddinaṃ",
  "atk-s0511a:920_5": "katvā sakalañca taṃ rammaṃ rammanagaraṃ sammaṭṭhaṃ saphalakadaliyo ca pupphasamalaṅkate",
  "atk-s0511a:920_6": "puṇṇaghaṭe ca ṭhapāpetvā nānāvirāgā dhajapaṭākāyo ca samussāpetvā mahāvīthiyā ubhosu",
  "atk-s0511a:920_7": "passesu sāṇipākārehi parikkhipitvā dīpaṅkaradasabalassa āgamanamaggaṃ alaṅkarontā",
  "atk-s0511a:920_8": "udakaparibhinnaṭṭhānesu paṃsuṃ pakkhipitvā cikkhallakampi pathaviṃ asamaṃ samaṃ katvā",
  "atk-s0511a:920_9": "muttāsadisāhi vālukāhi ākiranti, lājapañcamehi ca pupphehi ākiranti, saphalakadalikamuke ca patiṭṭhāpenti.",
  "atk-s0511a:921_0": "Atha tasmiṃ kāle sumedhatāpaso attano assamapadato uggantvā rammanagaravāsīnaṃ tesaṃ",
  "atk-s0511a:921_1": "manussānaṃ uparibhāgena ākāsena gacchanto te haṭṭhapahaṭṭhe maggaṃ sodhente ca alaṅkaronte",
  "atk-s0511a:921_2": "ca disvā – “kiṃ nu kho kāraṇa”nti cintetvā sabbesaṃ passantānaññeva ākāsato oruyha",
  "atk-s0511a:921_3": "ekamante ṭhatvā te manusse pucchi – “ambho! Kassatthāya tumhe imaṃ maggaṃ sodhethā”ti? Tena vuttaṃ –",
  "atk-s0511a:922": "36.",
  "atk-s0511a:923": "“Paccantadesavisaye, nimantetvā tathāgataṃ;",
  "atk-s0511a:924": "Tassa āgamanaṃ maggaṃ, sodhenti tuṭṭhamānasā.",
  "atk-s0511a:925": "37.",
  "atk-s0511a:926": "“Ahaṃ tena samayena, nikkhamitvā sakassamā;",
  "atk-s0511a:927": "Dhunanto vākacīrāni, gacchāmi ambare tadā.",
  "atk-s0511a:928": "38.",
  "atk-s0511a:929": "“Vedajātaṃ janaṃ disvā, tuṭṭhahaṭṭhaṃ pamoditaṃ;",
  "atk-s0511a:930": "Orohitvāna gaganā, manusse pucchi tāvade.",
  "atk-s0511a:931": "39.",
  "atk-s0511a:932": "“Tuṭṭhahaṭṭho pamudito, vedajāto mahājano;",
  "atk-s0511a:933": "Kassa sodhīyati maggo, añjasaṃ vaṭumāyana”nti.",
  "atk-s0511a:934_0": "Tattha paccantadesavisayeti majjhimadesasseva ekapasse paccantadesasaññite janapade.",
  "atk-s0511a:934_1": "Tassa āgamanaṃ magganti tena āgantabbaṃ magganti attho. Ahaṃ tena samayenāti ahaṃ",
  "atk-s0511a:934_2": "tasmiṃ samaye, bhummatthe cetaṃ karaṇavacanaṃ daṭṭhabbaṃ. Sakassamāti attano assamapadato",
  "atk-s0511a:934_3": "nikkhamitvā. Dhunantoti odhunanto. “Tena samayena” ca, “tadā” cāti imesaṃ dvinnaṃ",
  "atk-s0511a:934_4": "padānaṃ ekatthattā purimassa nikkhamanakiriyāya pacchimassa ca gamanakiriyāya saddhiṃ",
  "atk-s0511a:934_5": "sambandho veditabbo, itarathā punaruttidosā na muccati. Tadāti tasmiṃ samaye.",
  "atk-s0511a:935_0": "Vedajātanti sañjātasomanassaṃ. Tuṭṭhahaṭṭhaṃ pamoditanti imāni tīṇi padāni aññamaññavevacanāni",
  "atk-s0511a:935_1": "aññamaññassa atthadīpanāni. Atha vā sukhena tuṭṭhaṃ, pītiyā haṭṭhaṃ, pāmojjena pamuditaṃ.",
  "atk-s0511a:935_2": "Orohitvānāti otaritvā. Manusse pucchīti mānuse pucchi. Ayameva vā pāṭho. Tāvadeti",
  "atk-s0511a:935_3": "tadā, taṅkhaṇeyevāti attho. Idāni pucchitamatthaṃ dassentena “tuṭṭhahaṭṭho pamudito”tiādi",
  "atk-s0511a:935_4": "vuttaṃ. Tattha ayaṃ mahājano tuṭṭhahaṭṭho pamoditahadayo hutvā maggaṃ sodheti, kiṃ",
  "atk-s0511a:935_5": "kāraṇā sodheti, kassatthāya vā sodhetīti? Evaṃ “sodheti” saddaṃ āharitvā attho daṭṭhabbo,",
  "atk-s0511a:935_6": "itarathā na yujjati. Sodhīyatīti suddhabhāvo karīyati. Maggo añjasaṃ vaṭumāyananti",
  "atk-s0511a:935_7": "maggassevetāni vevacanāni.",
  "atk-s0511a:936_0": "Evaṃ tena sumedhatāpasena puṭṭhā te manussā āhaṃsu – “bhante sumedha, kiṃ na jānātha",
  "atk-s0511a:936_1": "dīpaṅkaro nāma buddho anuttaraṃ sammāsambodhiṃ patvā pavattitavaradhammacakko janapadacārikaṃ",
  "atk-s0511a:936_2": "caramāno anukkamena amhākaṃ nagaraṃ patvā sudassanamahāvihāre paṭivasati, mayaṃ taṃ",
  "atk-s0511a:936_3": "bhagavantaṃ nimantayitvā tasseva buddhassa bhagavato āgamanamaggaṃ sodhemā”ti. Tato",
  "atk-s0511a:936_4": "taṃ sutvā sumedhapaṇḍito cintesi – “buddhoti kho panesa ghosopi dullabho, pageva",
  "atk-s0511a:936_5": "buddhuppādo, tena hi mayāpi imehi manussehi saddhiṃ dasabalassa āgamanamaggaṃ sodhetuṃ",
  "atk-s0511a:936_6": "vaṭṭatī”ti. So te manusse āha – “sace, bho, tumhe imaṃ maggaṃ buddhassa sodhetha,",
  "atk-s0511a:936_7": "mayhampi ekaṃ okāsaṃ detha, ahampi tumhehi saddhiṃ buddhassa maggaṃ sodhessāmī”ti.",
  "atk-s0511a:936_8": "Tato te “sādhū”ti sampaṭicchitvā – “ayaṃ sumedhapaṇḍito mahiddhiko mahānubhāvo”ti",
  "atk-s0511a:936_9": "jānamānā dubbisodhanaṃ udakasambhinnaṃ ativiya visamaṃ ekaṃ okāsaṃ sallakkhetvā –",
  "atk-s0511a:936_10": "“imaṃ okāsaṃ tumhe sodhetha alaṅkarotha cā”ti adaṃsu. Tato sumedhapaṇḍito buddhārammaṇaṃ",
  "atk-s0511a:936_11": "pītiṃ uppādetvā cintesi – “ahaṃ pana imaṃ okāsaṃ iddhiyā paramadassanīyaṃ kātuṃ pahomi,",
  "atk-s0511a:936_12": "evaṃ kate pana maṃ na paritosessati. Ajja pana mayā kāyaveyyāvaccaṃ kātuṃ vaṭṭatī”ti",
  "atk-s0511a:936_13": "paṃsuṃ āharitvā taṃ padesaṃ pūreti.",
  "atk-s0511a:937_0": "Tassa pana tasmiṃ padese asodhite vippakateyeva rammanagaravāsino manussā bhagavato",
  "atk-s0511a:937_1": "kālamārocesuṃ – “niṭṭhitaṃ, bhante, bhatta”nti. Evaṃ tehi kāle ārocite dasabalo jayasumanakusumasadisavaṇṇaṃ",
  "atk-s0511a:937_2": "dupaṭṭacīvaraṃ timaṇḍalaṃ paṭicchādetvā nivāsetvā tassupari suvaṇṇapāmaṅgena jayasumanakusumakalāpaṃ",
  "atk-s0511a:937_3": "parikkhipanto viya vijjulatāsassirikaṃ kāyabandhanaṃ bandhitvā kanakagirisikharamatthake",
  "atk-s0511a:937_4": "lākhārasaṃ parisiñcanto viya suvaṇṇacetiyaṃ pavāḷajālena parikkhipanto viya ca suvaṇṇagghikaṃ",
  "atk-s0511a:937_5": "rattakambalena paṭimuñcanto viya ca saradasamayarajanikaraṃ rattavalāhakena paṭicchādento",
  "atk-s0511a:937_6": "viya ca lākhārasena tintakiṃsukakusumasadisavaṇṇaṃ rattavarapaṃsukūlacīvaraṃ pārupitvā",
  "atk-s0511a:937_7": "gandhakuṭidvārato kañcanaguhato sīho viya nikkhamitvā gandhakuṭipamukhe aṭṭhāsi.",
  "atk-s0511a:937_8": "Atha sabbe bhikkhū attano attano pattacīvaramādāya bhagavantaṃ parivārayiṃsu. Te",
  "atk-s0511a:937_9": "pana parivāretvā ṭhitā bhikkhū evarūpā ahesuṃ –",
  "atk-s0511a:938": "“Appicchā pana santuṭṭhā, vattāro vacanakkhamā;",
  "atk-s0511a:939": "Pavivittā asaṃsaṭṭhā, vinītā pāpagarahino.",
  "atk-s0511a:940": "“Sabbepi sīlasampannā, samādhijjhānakovidā;",
  "atk-s0511a:941": "Paññāvimuttisampannā, tipañcacaraṇāyutā.",
  "atk-s0511a:942": "“Khīṇāsavā vasippattā, iddhimanto yasassino;",
  "atk-s0511a:943": "Santindriyā damappattā, suddhā khīṇapunabbhavā”ti.",
  "atk-s0511a:944_0": "Iti bhagavā sayaṃ vītarāgo vītarāgehi vītadoso vītadosehi vītamoho vītamohehi parivuto",
  "atk-s0511a:944_1": "ativiya virocittha. Atha satthā mahānubhāvānaṃ khīṇāsavānaṃ chaḷabhiññānaṃ catūhi",
  "atk-s0511a:944_2": "satasahassehi parivuto marugaṇaparivuto dasasatanayano viya brahmagaṇaparivuto hāritamahābrahmā",
  "atk-s0511a:944_3": "viya ca aparimitasamayasamupacitakusalabalajanitāya anopamāya buddhalīḷāya tārāgaṇaparivuto",
  "atk-s0511a:944_4": "saradasamayarajanikaro viya ca gaganatalaṃ taṃ maggaṃ alaṅkatapaṭiyattaṃ paṭipajji.",
  "atk-s0511a:945": "“Suvaṇṇavaṇṇāya pabhāya dhīro, suvaṇṇavaṇṇe kira maggarukkhe;",
  "atk-s0511a:946": "Suvaṇṇavaṇṇe kusume karonto, suvaṇṇavaṇṇo paṭipajji maggaṃ”.",
  "atk-s0511a:947_0": "Sumedhatāpasopi tena alaṅkatapaṭiyattena maggena āgacchantassa dīpaṅkarassa bhagavato",
  "atk-s0511a:947_1": "dvattiṃsamahāpurisalakkhaṇapaṭimaṇḍitaṃ asītiyā anubyañjanehi anurañjitaṃ byāmappabhāya",
  "atk-s0511a:947_2": "parikkhepaṃ sassirikaṃ indanīlamaṇisadisaṃ ākāse nānappakārā vijjulatā viya chabbaṇṇabuddharasmiyo",
  "atk-s0511a:947_3": "vissajjentaṃ rūpasobhaggappattaṃ attabhāvaṃ akkhīni ummīletvā oloketvā – “ajja mayā",
  "atk-s0511a:947_4": "dasabalassa jīvitapariccāgaṃ kātuṃ vaṭṭatī”ti, “mā bhagavā kalale akkami, maṇimayaphalakasetuṃ",
  "atk-s0511a:947_5": "akkamanto viya saddhiṃ catūhi khīṇāsavasatasahassehi mama piṭṭhiṃ akkamanto gacchatu,",
  "atk-s0511a:947_6": "taṃ me bhavissati dīgharattaṃ hitāya sukhāyā”ti kese mocetvā ajinajaṭāvākacīrāni",
  "atk-s0511a:947_7": "kāḷavaṇṇe kalale pattharitvā tattheva kalalapiṭṭhe nipajji. Tena vuttaṃ –",
  "atk-s0511a:948": "40.",
  "atk-s0511a:949": "“Te me puṭṭhā viyākaṃsu, buddho loke anuttaro;",
  "atk-s0511a:950": "Dīpaṅkaro nāma jino, uppajji lokanāyako;",
  "atk-s0511a:951": "Tassa sodhīyati maggo, añjasaṃ vaṭumāyanaṃ.",
  "atk-s0511a:952": "41.",
  "atk-s0511a:953": "“Buddhoti vacanaṃ sutvāna, pīti uppajji tāvade;",
  "atk-s0511a:954": "Buddho buddhoti kathayanto, somanassaṃ pavedayiṃ.",
  "atk-s0511a:955": "42.",
  "atk-s0511a:956": "“Tattha ṭhatvā vicintesiṃ, tuṭṭho saṃviggamānaso;",
  "atk-s0511a:957": "Idha bījāni ropissaṃ, khaṇo ve mā upaccagā.",
  "atk-s0511a:958": "43.",
  "atk-s0511a:959": "“Yadi buddhassa sodhetha, ekokāsaṃ dadātha me;",
  "atk-s0511a:960": "Ahampi sodhayissāmi, añjasaṃ vaṭumāyanaṃ.",
  "atk-s0511a:961": "44.",
  "atk-s0511a:962": "“Adaṃsu te mamokāsaṃ, sodhetuṃ añjasaṃ tadā;",
  "atk-s0511a:963": "Buddho buddhoti cintento, maggaṃ sodhemahaṃ tadā.",
  "atk-s0511a:964": "45.",
  "atk-s0511a:965": "“Aniṭṭhite mamokāse, dīpaṅkaro mahāmuni;",
  "atk-s0511a:966": "Catūhi satasahassehi, chaḷabhiññehi tādihi;",
  "atk-s0511a:967": "Khīṇāsavehi vimalehi, paṭipajji añjasaṃ jino.",
  "atk-s0511a:968": "46.",
  "atk-s0511a:969": "“Paccuggamanā vattanti, vajjanti bheriyo bahū;",
  "atk-s0511a:970": "Āmoditā naramarū, sādhukāraṃ pavattayuṃ.",
  "atk-s0511a:971": "47.",
  "atk-s0511a:972": "“Devā manusse passanti, manussāpi ca devatā;",
  "atk-s0511a:973": "Ubhopi te pañjalikā, anuyanti tathāgataṃ.",
  "atk-s0511a:974": "48.",
  "atk-s0511a:975": "“Devā dibbehi turiyehi, manussā mānusehi ca;",
  "atk-s0511a:976": "Ubhopi te vajjayantā, anuyanti tathāgataṃ.",
  "atk-s0511a:977": "49.",
  "atk-s0511a:978": "“Dibbaṃ mandāravaṃ pupphaṃ, padumaṃ pārichattakaṃ;",
  "atk-s0511a:979": "Disodisaṃ okiranti, ākāsanabhagatā marū.",
  "atk-s0511a:980": "50.",
  "atk-s0511a:981": "“Dibbaṃ candanacuṇṇañca, varagandhañca kevalaṃ;",
  "atk-s0511a:982": "Disodisaṃ okiranti, ākāsanabhagatā marū.",
  "atk-s0511a:983": "51.",
  "atk-s0511a:984": "“Campakaṃ saralaṃ nīpaṃ, nāgapunnāgaketalaṃ;",
  "atk-s0511a:985": "Disodisaṃ ukkhipanti, bhūmitalagatā narā.",
  "atk-s0511a:986": "52.",
  "atk-s0511a:987": "“Kese muñcitvāhaṃ tattha, vākacīrañca cammakaṃ;",
  "atk-s0511a:988": "Kalale pattharitvāna, avakujjo nipajjahaṃ.",
  "atk-s0511a:989": "53.",
  "atk-s0511a:990": "“Akkamitvāna maṃ buddho, saha sissehi gacchatu;",
  "atk-s0511a:991": "Mā naṃ kalale akkamittha, hitāya me bhavissatī”ti.",
  "atk-s0511a:992_0": "Tattha viyākaṃsūti byākariṃsu. “Dīpaṅkaro nāma jino, tassa sodhīyati patho”tipi pāṭho.",
  "atk-s0511a:992_1": "Somanassaṃ pavedayinti somanassamanubhavinti attho. Tattha ṭhatvāti yasmiṃ padese",
  "atk-s0511a:992_2": "ākāsato otari, tattheva ṭhatvā. Saṃviggamānasoti pītivimhitamānaso. Idhāti imasmiṃ",
  "atk-s0511a:992_3": "dīpaṅkare puññakkhette. Bījānīti kusalabījāni. Ropissanti ropissāmi. Khaṇoti aṭṭhakkhaṇavirahito",
  "atk-s0511a:992_4": "navamo khaṇasannipāto. Atidullabho so mayā paṭiladdho. Veti nipātamattaṃ. Mā upaccagāti",
  "atk-s0511a:992_5": "so mā accagamā, mā atikkamīti attho. Dadāthāti detha. Teti ye me puṭṭhā manussā,",
  "atk-s0511a:992_6": "teti attho. Sodhemahaṃ tadāti sodhemi ahaṃ tadā. Aniṭṭhiteti apariyosite vippakate.",
  "atk-s0511a:992_7": "Khīṇāsavehīti ettha cattāro āsavā – kāmāsavo, bhavāsavo, diṭṭhāsavo, avijjāsavoti",
  "atk-s0511a:992_8": "ime cattāro āsavā yesaṃ khīṇā pahīnā samucchinnā paṭippassaddhā abhabbuppattikā ñāṇagginā",
  "atk-s0511a:992_9": "daḍḍhā, te khīṇāsavā, tehi khīṇāsavehi. Khīṇāsavattāyeva vimalehi.",
  "atk-s0511a:993_0": "Devā manusse passantīti ettha devānaṃ manussadassane vattabbaṃ natthi, pakatidassanavasena",
  "atk-s0511a:993_1": "pana yathā manussā idha ṭhatvā passanti, evaṃ devāpi manusse passantīti attho. Devatāti",
  "atk-s0511a:993_2": "deve. Ubhopīti ubho devamanussā. Pañjalikāti katapañjalikā, ubhopi hatthe sirasi",
  "atk-s0511a:993_3": "patiṭṭhāpetvāti attho. Anuyanti tathāgatanti tathāgatassa pacchato yanti, anuyoge",
  "atk-s0511a:993_4": "sati sāmiatthe upayogavacanaṃ hotīti lakkhaṇaṃ. Tena vuttaṃ “anuyanti tathāgata”nti.",
  "atk-s0511a:993_5": "Vajjayantāti vādentā.",
  "atk-s0511a:994_0": "Mandāravanti mandāravapupphaṃ. Disodisanti disato disato. Okirantīti avakiranti.",
  "atk-s0511a:994_1": "Ākāsanabhagatāti ākāsasaṅkhāte nabhasi gatā. Atha vā ākāsaṃ gatā saggagatāva. “Nabho”ti",
  "atk-s0511a:994_2": "hi saggo vuccati. Marūti amarā. Saralanti saralatarukusumaṃ. Nīpanti kadambapupphaṃ.",
  "atk-s0511a:994_3": "Nāgapunnāgaketakanti nāgapunnāgaketakapupphāni ca. Bhūmitalagatāti bhūmigatā.",
  "atk-s0511a:995_0": "Kese muñcitvāhanti ahaṃ kese baddhā kalāpakuṭilajaṭā muñcitvā, vippakiritvāti attho.",
  "atk-s0511a:995_1": "Tatthāti mayhaṃ dinne okāse. Cammakanti cammakkhaṇḍaṃ. Kalaleti cikkhallakaddame.",
  "atk-s0511a:995_2": "Avakujjoti adhomukho hutvā. Nipajjahanti nipajjiṃ ahaṃ. Mā nanti ettha māti paṭisedhatthe",
  "atk-s0511a:995_3": "nipāto. Nanti padapūraṇatthe nipāto, buddho kalale mā akkamitthāti attho. Hitāya",
  "atk-s0511a:995_4": "me bhavissatīti taṃ kalale anakkamanaṃ dīgharattaṃ mama hitatthāya bhavissatīti.",
  "atk-s0511a:995_5": "“Sukhāya me bhavissatī”tipi pāṭho.",
  "atk-s0511a:996_0": "Tato sumedhapaṇḍito kalalapiṭṭhe nipanno evaṃ cintesi – “sacāhaṃ iccheyyaṃ sabbakilese",
  "atk-s0511a:996_1": "jhāpetvā saṅghanavako hutvā rammanagaraṃ paviseyyaṃ, aññātakavesena pana me kilese",
  "atk-s0511a:996_2": "jhāpetvā nibbānappattiyā kiccaṃ natthi, yaṃnūnāhaṃ dīpaṅkaradasabalo viya paramābhisambodhiṃ",
  "atk-s0511a:996_3": "patvā dhammanāvaṃ āropetvā mahājanaṃ saṃsārasāgarā uttāretvā pacchā parinibbāyeyyaṃ,",
  "atk-s0511a:996_4": "idaṃ me patirūpa”nti. Tato aṭṭha dhamme samodhānetvā buddhabhāvāya abhinīhāraṃ katvā",
  "atk-s0511a:996_5": "nipajji. Tena vuttaṃ –",
  "atk-s0511a:997": "54.",
  "atk-s0511a:998": "“Pathaviyaṃ nipannassa, evaṃ me āsi cetaso;",
  "atk-s0511a:999": "Icchamāno ahaṃ ajja, kilese jhāpaye mama.",
  "atk-s0511a:1000": "55.",
  "atk-s0511a:1001": "“Kiṃ me aññātavesena, dhammaṃ sacchikatenidha;",
  "atk-s0511a:1002": "Sabbaññutaṃ pāpuṇitvā, buddho hessaṃ sadevake.",
  "atk-s0511a:1003": "56.",
  "atk-s0511a:1004": "“Kiṃ me ekena tiṇṇena, purisena thāmadassinā;",
  "atk-s0511a:1005": "Sabbaññutaṃ pāpuṇitvā, santāressaṃ sadevakaṃ.",
  "atk-s0511a:1006": "57.",
  "atk-s0511a:1007": "“Iminā me adhikārena, katena purisuttame;",
  "atk-s0511a:1008": "Sabbaññutaṃ pāpuṇitvā, tāremi janataṃ bahuṃ.",
  "atk-s0511a:1009": "58.",
  "atk-s0511a:1010": "“Saṃsārasotaṃ chinditvā, viddhaṃsetvā tayo bhave;",
  "atk-s0511a:1011": "Dhammanāvaṃ samāruyha, santāressaṃ sadevaka”nti.",
  "atk-s0511a:1012_0": "Tattha pathaviyaṃ nipannassāti puthaviyā nipannassa. Ayameva vā pāṭho. Cetasoti cetaso",
  "atk-s0511a:1012_1": "parivitakko ahosīti attho. “Evaṃ me āsi cetanā”tipi pāṭho. Icchamānoti ākaṅkhamāno.",
  "atk-s0511a:1012_2": "Kileseti kilissanti upatāpentīti kilesā, rāgādayo dasa. Jhāpayeti jhāpeyyaṃ, mama",
  "atk-s0511a:1012_3": "kilese jhāpaye ahanti attho.",
  "atk-s0511a:1013_0": "Kinti paṭikkhepavacanaṃ. Aññātavesenāti apākaṭavesena, aviññātena paṭicchannena.",
  "atk-s0511a:1013_1": "Idha pana bhikkhū viya āsavakkhayaṃ katvā kiṃ, buddhakare dhamme pūretvā paṭisandhijātibodhidhammacakkappavattanesu",
  "atk-s0511a:1013_2": "mahāpathavikampanaṃ katvā buddho bodhetā, tiṇṇo tāretā, mutto mocetā bhaveyyanti",
  "atk-s0511a:1013_3": "adhippāyo. Sadevaketi sadevake loke.",
  "atk-s0511a:1014_0": "Thāmadassināti attano thāmabalaṃ passamānena. Santāressanti santāressāmi. Sadevakanti",
  "atk-s0511a:1014_1": "sadevakaṃ sattanikāyaṃ, sadevakaṃ lokaṃ vā. Adhikārenāti adhivisiṭṭhena kārena, buddhassa",
  "atk-s0511a:1014_2": "mama jīvitaṃ pariccajitvā kalalapiṭṭhe sayanenādhikārenāti attho.",
  "atk-s0511a:1015": "Saṃsārasotanti kammakilesavasena yonigativiññāṇaṭṭhitinavasattāvāsesu ito cito ca saṃsaraṇaṃ saṃsāro. Yathāha –",
  "atk-s0511a:1016": "“Khandhānañca paṭipāṭi, dhātuāyatanānañca;",
  "atk-s0511a:1017": "Abbocchinnaṃ vattamānā, saṃsāroti pavuccatī”ti. ;",
  "atk-s0511a:1018_0": "Saṃsāro ca so sotaṃ ceti saṃsārasotaṃ, taṃ saṃsārasotaṃ. Atha vā saṃsārassa sotaṃ",
  "atk-s0511a:1018_1": "saṃsārasotaṃ, saṃsārakāraṇaṃ taṇhāsotaṃ chinditvāti attho. Tayo bhaveti kāmarūpārūpabhave.",
  "atk-s0511a:1018_2": "Tibhavanibbattakakammakilesā tayo bhavāti adhippetā. Dhammanāvanti ariyaṃ aṭṭhaṅgikaṃ",
  "atk-s0511a:1018_3": "maggaṃ. So hi caturoghuttaraṇaṭṭhena “dhammanāvā”ti vuccati. Samāruyhāti āruyha.",
  "atk-s0511a:1018_4": "Santāressanti santāressāmi. Yasmā pana buddhattaṃ patthentassa –",
  "atk-s0511a:1019": "59.",
  "atk-s0511a:1020": "“Manussattaṃ liṅgasampatti, hetu satthāradassanaṃ;",
  "atk-s0511a:1021": "Pabbajjā guṇasampatti, adhikāro ca chandatā;",
  "atk-s0511a:1022": "Aṭṭhadhammasamodhānā, abhinīhāro samijjhati”.",
  "atk-s0511a:1023": "Tattha manussattanti manussattabhāveyeva ṭhatvā buddhattaṃ patthentassa patthanā samijjhati, na nāgajātiādīsu ṭhitānaṃ. Kasmāti ce? Ahetukabhāvato.",
  "atk-s0511a:1024_0": "Liṅgasampattīti manussattabhāve vattamānassāpi purisaliṅge ṭhitasseva patthanā samijjhati,",
  "atk-s0511a:1024_1": "na itthiyā vā paṇḍakanapuṃsakaubhatobyañjanakānaṃ vā samijjhati. Kasmāti ce? Lakkhaṇapāripūriyā",
  "atk-s0511a:1024_2": "abhāvato. Vuttañhetaṃ – “aṭṭhānametaṃ, bhikkhave, anavakāso, yaṃ itthī arahaṃ assa",
  "atk-s0511a:1024_3": "sammāsambuddho”ti vitthāro. Tasmā itthiliṅge ṭhitassa manussajātikassāpi patthanā na samijjhati.",
  "atk-s0511a:1025": "Hetūti purisassāpi tasmiṃ attabhāve arahattappattiyā hetusampannasseva patthanā samijjhati, no itarassa.",
  "atk-s0511a:1026_0": "Satthāradassananti sace jīvamānakabuddhasseva santike pattheti patthanā samijjhati.",
  "atk-s0511a:1026_1": "Parinibbute bhagavati cetiyassa santike vā bodhirukkhamūle vā paṭimāya vā paccekabuddhabuddhasāvakānaṃ",
  "atk-s0511a:1026_2": "vā santike patthanā na samijjhati. Kasmā? Bhabbābhabbake ñatvā kammavipākaparicchedakañāṇena",
  "atk-s0511a:1026_3": "paricchinditvā byākātuṃ asamatthattā. Tasmā buddhassa santikeyeva patthanā samijjhati.",
  "atk-s0511a:1027_0": "Pabbajjāti buddhassa bhagavato santike patthentassāpi kammakiriyavādīsu tāpasesu",
  "atk-s0511a:1027_1": "vā bhikkhūsu vā pabbajitasseva patthanā samijjhati, no gihiliṅge ṭhitassa. Kasmā?",
  "atk-s0511a:1027_2": "Pabbajitāyeva hi bodhisattā sambodhiṃ adhigacchanti, na gahaṭṭhā. Tasmā ādimhi paṇidhānakālepi",
  "atk-s0511a:1027_3": "pabbajiteneva bhavitabbaṃ.",
  "atk-s0511a:1028": "Guṇasampattīti pabbajitassāpi aṭṭhasamāpattilābhino pañcābhiññasseva samijjhati, na pana imāya guṇasampattiyā virahitassa. Kasmā? Nigguṇassa tadabhāvato.",
  "atk-s0511a:1029": "Adhikāroti guṇasampannenāpi yena attano jīvitaṃ buddhānaṃ pariccattaṃ hoti, tassa iminā adhikārena sampannasseva samijjhati, na itarassa.",
  "atk-s0511a:1030_0": "Chandatāti abhinīhārasampannassāpi yassa buddhakārakadhammānaṃ atthāya mahanto chando",
  "atk-s0511a:1030_1": "vāyāmo ca ussāho ca pariyeṭṭhi ca, tasseva samijjhati, na itarassa. Tatridaṃ chandamahantatāya",
  "atk-s0511a:1030_2": "opammaṃ – sace hi evamassa, “yo pana sakalacakkavāḷagabbhaṃ ekodakībhūtaṃ attano",
  "atk-s0511a:1030_3": "bāhubalena uttaritvā pāraṃ gantuṃ samattho, so buddhattaṃ pāpuṇāti. Yo panimaṃ attano",
  "atk-s0511a:1030_4": "dukkaraṃ na maññati ‘ahaṃ imaṃ uttaritvā pāraṃ gamissāmī”’ti evaṃ mahatā chandena",
  "atk-s0511a:1030_5": "ussāhena samannāgato hoti, tassa patthanā samijjhati, na itarassa.",
  "atk-s0511a:1031_0": "Sumedhapaṇḍito pana ime aṭṭha dhamme samodhānetvāva buddhabhāvāya abhinīhāraṃ katvā",
  "atk-s0511a:1031_1": "nipajji. Dīpaṅkaropi bhagavā āgantvā sumedhapaṇḍitassa sīsabhāge ṭhatvā kalalapiṭṭhe",
  "atk-s0511a:1031_2": "nipannaṃ sumedhatāpasaṃ disvā – “ayaṃ tāpaso buddhattāya abhinīhāraṃ katvā nipanno,",
  "atk-s0511a:1031_3": "ijjhissati nu kho etassa patthanā, udāhu no”ti anāgataṃsañāṇaṃ pesetvā upadhārento",
  "atk-s0511a:1031_4": "– “ito kappasatasahassādhikāni cattāri asaṅkhyeyyāni atikkamitvā gotamo nāma buddho",
  "atk-s0511a:1031_5": "bhavissatī”ti ñatvā ṭhitakova parisamajjhe byākāsi – “passatha no, tumhe bhikkhave,",
  "atk-s0511a:1031_6": "imaṃ uggatapaṃ tāpasaṃ kalalapiṭṭhe nipanna”nti. “Evaṃ, bhante”ti. Ayaṃ buddhattāya",
  "atk-s0511a:1031_7": "abhinīhāraṃ katvā nipanno, samijjhissati imassa tāpasassa patthanā, ayañhi ito kappasatasahassādhikānaṃ",
  "atk-s0511a:1031_8": "catunnaṃ asaṅkhyeyyānaṃ matthake gotamo nāma buddho loke bhavissati. Tasmiṃ panassa",
  "atk-s0511a:1031_9": "attabhāve kapilavatthu nāma nagaraṃ nivāso bhavissati, mahāmāyā nāma devī mātā, suddhodano",
  "atk-s0511a:1031_10": "nāma rājā pitā, upatisso ca kolito ca dve aggasāvakā, ānando nāma upaṭṭhāko, khemā",
  "atk-s0511a:1031_11": "ca uppalavaṇṇā ca dve aggasāvikā bhavissanti. Ayaṃ paripakkañāṇo hutvā mahābhinikkhamanaṃ",
  "atk-s0511a:1031_12": "nikkhamitvā mahāpadhānaṃ padahitvā nigrodhamūle sujātāya nāma kumāriyā dinnaṃ pāyāsaṃ",
  "atk-s0511a:1031_13": "paṭiggahetvā nerañjarāya tīre paribhuñjitvā bodhimaṇḍaṃ āruyha assattharukkhamūle",
  "atk-s0511a:1031_14": "abhisambujjhissatīti. Tena vuttaṃ –",
  "atk-s0511a:1032": "60.",
  "atk-s0511a:1033": "“Dīpaṅkaro lokavidū, āhutīnaṃ paṭiggaho;",
  "atk-s0511a:1034": "Ussīsake maṃ ṭhatvāna, idaṃ vacanamabravi.",
  "atk-s0511a:1035": "61.",
  "atk-s0511a:1036": "“Passatha imaṃ tāpasaṃ, jaṭilaṃ uggatāpanaṃ;",
  "atk-s0511a:1037": "Aparimeyyito kappe, buddho loke bhavissati.",
  "atk-s0511a:1038": "62.",
  "atk-s0511a:1039": "“Ahū kapilavhayā rammā, nikkhamitvā tathāgato;",
  "atk-s0511a:1040": "Padhānaṃ padahitvāna, katvā dukkarakārikaṃ.",
  "atk-s0511a:1041": "63.",
  "atk-s0511a:1042": "“Ajapālarukkhamūlasmiṃ, nisīditvā tathāgato;",
  "atk-s0511a:1043": "Tattha pāyāsaṃ paggayha, nerañjaramupehiti.",
  "atk-s0511a:1044": "64.",
  "atk-s0511a:1045": "“Nerañjarāya tīramhi, pāyāsaṃ ada so jino;",
  "atk-s0511a:1046": "Paṭiyattavaramaggena, bodhimūlamupehiti.",
  "atk-s0511a:1047": "65.",
  "atk-s0511a:1048": "“Tato padakkhiṇaṃ katvā, bodhimaṇḍaṃ anuttaro;",
  "atk-s0511a:1049": "Assattharukkhamūlamhi, bujjhissati mahāyaso.",
  "atk-s0511a:1050": "66.",
  "atk-s0511a:1051": "“Imassa janikā mātā, māyā nāma bhavissati;",
  "atk-s0511a:1052": "Pitā suddhodano nāma, ayaṃ hessati gotamo.",
  "atk-s0511a:1053": "67.",
  "atk-s0511a:1054": "“Anāsavā vītarāgā, santacittā samāhitā;",
  "atk-s0511a:1055": "Kolito upatisso ca, aggā hessanti sāvakā;",
  "atk-s0511a:1056": "Ānando nāmupaṭṭhāko, upaṭṭhissatimaṃ jinaṃ.",
  "atk-s0511a:1057": "68.",
  "atk-s0511a:1058": "“Khemā uppalavaṇṇā ca, aggā hessanti sāvikā;",
  "atk-s0511a:1059": "Anāsavā vītarāgā, santacittā samāhitā.",
  "atk-s0511a:1060": "69.",
  "atk-s0511a:1061": "“Bodhi tassa bhagavato, assatthoti pavuccati;",
  "atk-s0511a:1062": "Citto ca hatthāḷavako, aggā hessantupaṭṭhakā;",
  "atk-s0511a:1063": "Uttarā nandamātā ca, aggā hessantupaṭṭhikā”ti.",
  "atk-s0511a:1064_0": "Tattha lokavidūti sabbathā viditalokattā pana lokavidū. Bhagavā hi sabhāvato samudayato",
  "atk-s0511a:1064_1": "nirodhato nirodhūpāyatoti sabbathāpi lokaṃ avedi aññāsi paṭivijjhi. Tasmā lokavidūti vuccati. Yathāha –",
  "atk-s0511a:1065": "“Tasmā have lokavidū sumedho, lokantagū vūsitabrahmacariyo;",
  "atk-s0511a:1066": "Lokassa antaṃ samitāvi ñatvā, nāsīsatī lokamimaṃ parañcā”ti. ;",
  "atk-s0511a:1067_0": "Api ca tayo lokā – saṅkhāraloko, sattaloko, okāsalokoti. Tattha saṅkhāraloko nāma",
  "atk-s0511a:1067_1": "paṭiccasamuppannā pathaviādayo dhammā. Sattaloko nāma saññino asaññino nevasaññināsaññino",
  "atk-s0511a:1067_2": "ca sattā. Okāsaloko nāma sattānaṃ nivāsaṭṭhānaṃ. Ime pana tayopi lokā bhagavatā yathāsabhāvato",
  "atk-s0511a:1067_3": "viditā, tasmā lokavidūti vuccati. Āhutīnaṃ paṭiggahoti dānānaṃ paṭiggahetuṃ arahattā",
  "atk-s0511a:1067_4": "dakkhiṇeyyattā āhutīnaṃ paṭiggaho. Ussīsake maṃ ṭhatvānāti mama sīsasamīpe ṭhatvā.",
  "atk-s0511a:1067_5": "Idaṃ idāni vattabbaṃ vacanaṃ abravīti attho. Jaṭilanti jaṭā assa santīti jaṭilo,",
  "atk-s0511a:1067_6": "taṃ jaṭilaṃ. Uggatāpananti uggatāpasaṃ. Ahūti ahani, athāti attho. Ayameva vā pāṭho.",
  "atk-s0511a:1067_7": "Kapilavhayāti kapilaavhayā abhidhānā. Rammāti ramaṇīyato. Padhānanti vīriyaṃ. Ehitīti",
  "atk-s0511a:1067_8": "essati gamissati. Sesagāthāsu uttānamevāti.",
  "atk-s0511a:1068_0": "Tato sumedhapaṇḍito – “mayhaṃ kira patthanā samijjhissatī”ti sañjātasomanasso ahosi.",
  "atk-s0511a:1068_1": "Mahājano dīpaṅkaradasabalassa vacanaṃ sutvā – “sumedhatāpaso kira buddhabījaṅkuro”ti",
  "atk-s0511a:1068_2": "haṭṭhatuṭṭho ahosi. Evañcassa ahosi – “yathā nāma puriso nadiṃ taranto ujukena titthena",
  "atk-s0511a:1068_3": "tarituṃ asakkonto heṭṭhātitthena uttarati, evameva mayaṃ dīpaṅkaradasabalassa sāsane",
  "atk-s0511a:1068_4": "maggaphalaṃ alabhamānā anāgate yadā tvaṃ buddho bhavissasi, tadā tava sammukhā maggaphalaṃ",
  "atk-s0511a:1068_5": "sacchikātuṃ samatthā bhaveyyāmā”ti patthanaṃ akaṃsu. Dīpaṅkaradasabalo bodhisattaṃ",
  "atk-s0511a:1068_6": "mahāsattaṃ pasaṃsitvā aṭṭhahi pupphamuṭṭhīhi pūjetvā padakkhiṇaṃ katvā pakkāmi. Tepi",
  "atk-s0511a:1068_7": "catusatasahassā khīṇāsavā bodhisattaṃ pupphehi ca gandhehi ca pūjetvā padakkhiṇaṃ",
  "atk-s0511a:1068_8": "katvā pakkamiṃsu. Devamanussā pana tatheva pūjetvā vanditvā pakkamiṃsu.",
  "atk-s0511a:1069_0": "Atha sabbalokamatidīpaṅkaro dīpaṅkaro bhagavā catūhi khīṇāsavasatasahassehi parivuto",
  "atk-s0511a:1069_1": "rammanagaravāsīhi pūjiyamāno devatāhi abhivandiyamāno sañjhāppabhānurañjitavarakanakagirisikharo",
  "atk-s0511a:1069_2": "viya jaṅgamamāno anekesu pāṭihāriyesu vattamānesu tena alaṅkatapaṭiyattena maggena",
  "atk-s0511a:1069_3": "gantvā nānāsurabhikusumagandhavāsitaṃ cuṇṇasammodagandhaṃ samussitadhajapaṭākaṃ gandhānubaddhahadayehi",
  "atk-s0511a:1069_4": "bhamaragaṇehi gumbagumbāyamānaṃ dhūpandhakāraṃ amarapurasadisasobhaṃ abhirammaṃ rammanagaraṃ",
  "atk-s0511a:1069_5": "pavisitvā paññatte mahārahe buddhāsane yugandharamatthake saradasamayarucirakararajanikaro",
  "atk-s0511a:1069_6": "timiranikaranidhanakaro kamalavanavikasanakaro divasakaro viya dasabaladivasakaro",
  "atk-s0511a:1069_7": "nisīdi. Bhikkhusaṅghopi paṭipāṭiyā attano attano pattāsane nisīdi. Rammanagaravāsino",
  "atk-s0511a:1069_8": "pana upāsakā saddhādiguṇasampannā nānāvidhakhajjādīhi samalaṅkataṃ vaṇṇagandharasasampannaṃ",
  "atk-s0511a:1069_9": "asadisaṃ sukhanidānaṃ dānaṃ buddhappamukhassa bhikkhusaṅghassa adaṃsu.",
  "atk-s0511a:1070_0": "Atha kho bodhisatto dasabalassa byākaraṇaṃ sutvā buddhabhāvaṃ karatalagatamiva maññamāno",
  "atk-s0511a:1070_1": "pamuditahadayo sabbesu paṭikkantesu sayanā vuṭṭhāya – “pāramiyo vicinissāmī”ti puppharāsimatthake",
  "atk-s0511a:1070_2": "pallaṅkaṃ ābhujitvā nisīdi. Evaṃ nisinne mahāsatte sakaladasasahassacakkavāḷadevatā",
  "atk-s0511a:1070_3": "sādhukāraṃ datvā – “ayya sumedhatāpasa, porāṇakabodhisattānaṃ pallaṅkaṃ ābhujitvā",
  "atk-s0511a:1070_4": "– ‘pāramiyo vicinissāmī’ti nisinnakāle yāni pubbanimittāni nāma paññāyanti, tāni",
  "atk-s0511a:1070_5": "sabbānipi ajja pātubhūtāni nissaṃsayena tvaṃ buddho bhavissasi, mayametaṃ jānāma",
  "atk-s0511a:1070_6": "– ‘yassetāni nimittāni paññāyanti, so ekanteneva buddho bhavissati’ tasmā tvaṃ attano",
  "atk-s0511a:1070_7": "vīriyaṃ daḷhaṃ katvā paggaṇhā”ti bodhisattaṃ nānappakārāhi thutīhi abhitthaviṃsu. Tena vuttaṃ –",
  "atk-s0511a:1071": "70.",
  "atk-s0511a:1072": "“Idaṃ sutvāna vacanaṃ, asamassa mahesino;",
  "atk-s0511a:1073": "Āmoditā naramarū, buddhabījaṃ kira ayaṃ.",
  "atk-s0511a:1074": "71.",
  "atk-s0511a:1075": "“Ukkuṭṭhisaddā vattanti, apphoṭenti hasanti ca;",
  "atk-s0511a:1076": "Katañjalī namassanti, dasasahassī sadevakā.",
  "atk-s0511a:1077": "72.",
  "atk-s0511a:1078": "“Yadimassa lokanāthassa, virajjhissāma sāsanaṃ;",
  "atk-s0511a:1079": "Anāgatamhi addhāne, hessāma sammukhā imaṃ.",
  "atk-s0511a:1080": "73.",
  "atk-s0511a:1081": "“Yathā manussā nadiṃ tarantā, paṭititthaṃ virajjhiya;",
  "atk-s0511a:1082": "Heṭṭhātitthe gahetvāna, uttaranti mahānadiṃ.",
  "atk-s0511a:1083": "74.",
  "atk-s0511a:1084": "“Evameva mayaṃ sabbe, yadi muñcāmimaṃ jinaṃ;",
  "atk-s0511a:1085": "Anāgatamhi addhāne, hessāma sammukhā imaṃ.",
  "atk-s0511a:1086": "75.",
  "atk-s0511a:1087": "“Dīpaṅkaro lokavidū, āhutīnaṃ paṭiggaho;",
  "atk-s0511a:1088": "Mama kammaṃ pakittetvā, dakkhiṇaṃ pādamuddhari.",
  "atk-s0511a:1089": "76.",
  "atk-s0511a:1090": "“Ye tatthāsuṃ jinaputtā, padakkhiṇamakaṃsu maṃ;",
  "atk-s0511a:1091": "Devā manussā asurā ca, abhivādetvāna pakkamuṃ.",
  "atk-s0511a:1092": "77.",
  "atk-s0511a:1093": "“Dassanaṃ me atikkante, sasaṅghe lokanāyake;",
  "atk-s0511a:1094": "Sayanā vuṭṭhahitvāna, pallaṅkaṃ ābhujiṃ tadā.",
  "atk-s0511a:1095": "78.",
  "atk-s0511a:1096": "“Sukhena sukhito homi, pāmojjena pamodito;",
  "atk-s0511a:1097": "Pītiyā ca abhissanno, pallaṅkaṃ ābhujiṃ tadā.",
  "atk-s0511a:1098": "79.",
  "atk-s0511a:1099": "“Pallaṅkena nisīditvā, evaṃ cintesahaṃ tadā;",
  "atk-s0511a:1100": "Vasībhūto ahaṃ jhāne, abhiññāsu pāramiṃ gato.",
  "atk-s0511a:1101": "80.",
  "atk-s0511a:1102": "“Sahassiyamhi lokamhi, isayo natthi me samā;",
  "atk-s0511a:1103": "Asamo iddhidhammesu, alabhiṃ īdisaṃ sukhaṃ.",
  "atk-s0511a:1104": "81.",
  "atk-s0511a:1105": "“Pallaṅkābhujane mayhaṃ, dasasahassādhivāsino;",
  "atk-s0511a:1106": "Mahānādaṃ pavattesuṃ, dhuvaṃ buddho bhavissasi.",
  "atk-s0511a:1107": "82.",
  "atk-s0511a:1108": "“Yā pubbe bodhisattānaṃ, pallaṅkavaramābhuje;",
  "atk-s0511a:1109": "Nimittāni padissanti, tāni ajja padissare.",
  "atk-s0511a:1110": "83.",
  "atk-s0511a:1111": "“Sītaṃ byapagataṃ hoti, uṇhañca upasammati;",
  "atk-s0511a:1112": "Tāni ajja padissanti, dhuvaṃ buddho bhavissasi.",
  "atk-s0511a:1113": "84.",
  "atk-s0511a:1114": "“Dasasahassī lokadhātu, nissaddā honti nirākulā;",
  "atk-s0511a:1115": "Tāni ajja padissanti, dhuvaṃ buddho bhavissasi.",
  "atk-s0511a:1116": "85.",
  "atk-s0511a:1117": "“Mahāvātā na vāyanti, na sandanti savantiyo;",
  "atk-s0511a:1118": "Tāni ajja padissanti, dhuvaṃ buddho bhavissasi.",
  "atk-s0511a:1119": "86.",
  "atk-s0511a:1120": "“Thalajā dakajā pupphā, sabbe pupphanti tāvade;",
  "atk-s0511a:1121": "Tepajja pupphitā sabbe, dhuvaṃ buddho bhavissasi.",
  "atk-s0511a:1122": "87.",
  "atk-s0511a:1123": "“Latā vā yadi vā rukkhā, phalabhārā honti tāvade;",
  "atk-s0511a:1124": "Tepajja phalitā sabbe, dhuvaṃ buddho bhavissasi.",
  "atk-s0511a:1125": "88.",
  "atk-s0511a:1126": "“Ākāsaṭṭhā ca bhūmaṭṭhā, ratanā jotanti tāvade;",
  "atk-s0511a:1127": "Tepajja ratanā jotanti, dhuvaṃ buddho bhavissasi.",
  "atk-s0511a:1128": "89.",
  "atk-s0511a:1129": "“Mānussakā ca dibbā ca, turiyā vajjanti tāvade;",
  "atk-s0511a:1130": "Tepajjubho abhiravanti, dhuvaṃ buddho bhavissasi.",
  "atk-s0511a:1131": "90.",
  "atk-s0511a:1132": "“Vicittapupphā gaganā, abhivassanti tāvade;",
  "atk-s0511a:1133": "Tepi ajja pavassanti, dhuvaṃ buddho bhavissasi.",
  "atk-s0511a:1134": "91.",
  "atk-s0511a:1135": "“Mahāsamuddo ābhujati, dasasahassī pakampati;",
  "atk-s0511a:1136": "Tepajjubho abhiravanti, dhuvaṃ buddho bhavissasi.",
  "atk-s0511a:1137": "92.",
  "atk-s0511a:1138": "“Nirayepi dasasahasse, aggī nibbanti tāvade;",
  "atk-s0511a:1139": "Tepajja nibbutā aggī, dhuvaṃ buddho bhavissasi.",
  "atk-s0511a:1140": "93.",
  "atk-s0511a:1141": "“Vimalo hoti sūriyo, sabbā dissanti tārakā;",
  "atk-s0511a:1142": "Tepi ajja padissanti, dhuvaṃ buddho bhavissasi.",
  "atk-s0511a:1143": "94.",
  "atk-s0511a:1144": "“Anovaṭṭhena udakaṃ, mahiyā ubbhijji tāvade;",
  "atk-s0511a:1145": "Tampajjubbhijjate mahiyā, dhuvaṃ buddho bhavissasi.",
  "atk-s0511a:1146": "95.",
  "atk-s0511a:1147": "“Tārāgaṇā virocanti, nakkhattā gaganamaṇḍale;",
  "atk-s0511a:1148": "Visākhā candimāyuttā, dhuvaṃ buddho bhavissasi.",
  "atk-s0511a:1149": "96.",
  "atk-s0511a:1150": "“Bilāsayā darīsayā, nikkhamanti sakāsayā;",
  "atk-s0511a:1151": "Tepajja āsayā chuddhā, dhuvaṃ buddho bhavissasi.",
  "atk-s0511a:1152": "97.",
  "atk-s0511a:1153": "“Na honti aratī sattānaṃ, santuṭṭhā honti tāvade;",
  "atk-s0511a:1154": "Tepajja sabbe santuṭṭhā, dhuvaṃ buddho bhavissasi.",
  "atk-s0511a:1155": "98.",
  "atk-s0511a:1156": "“Rogā tadupasammanti, jighacchā ca vinassasi;",
  "atk-s0511a:1157": "Tāni ajja padissanti, dhuvaṃ buddho bhavissasi.",
  "atk-s0511a:1158": "99.",
  "atk-s0511a:1159": "“Rogā tadā tanu hoti, doso moho vinassasi;",
  "atk-s0511a:1160": "Tepajja vigatā sabbe, dhuvaṃ buddho bhavissasi.",
  "atk-s0511a:1161": "100.",
  "atk-s0511a:1162": "“Bhayaṃ tadā na bhavati, ajjapetaṃ padissati;",
  "atk-s0511a:1163": "Tena liṅgena jānāma, dhuvaṃ buddho bhavissasi.",
  "atk-s0511a:1164": "101.",
  "atk-s0511a:1165": "“Rajonuddhaṃsatī uddhaṃ, ajjapetaṃ padissati;",
  "atk-s0511a:1166": "Tena liṅgena jānāma, dhuvaṃ buddho bhavissasi.",
  "atk-s0511a:1167": "102.",
  "atk-s0511a:1168": "“Aniṭṭhagandho pakkamati, dibbagandho pavāyati;",
  "atk-s0511a:1169": "Sopajja vāyatī gandho, dhuvaṃ buddho bhavissasi.",
  "atk-s0511a:1170": "103.",
  "atk-s0511a:1171": "“Sabbe devā padissanti, ṭhapayitvā arūpino;",
  "atk-s0511a:1172": "Tepajja sabbe dissanti, dhuvaṃ buddho bhavissasi.",
  "atk-s0511a:1173": "104.",
  "atk-s0511a:1174": "“Yāvatā nirayā nāma, sabbe dissanti tāvade;",
  "atk-s0511a:1175": "Tepajja sabbe dissanti, dhuvaṃ buddho bhavissasi.",
  "atk-s0511a:1176": "105.",
  "atk-s0511a:1177": "“Kuṭṭā kavāṭā selā ca, na hontāvaraṇā tadā;",
  "atk-s0511a:1178": "Ākāsabhūtā tepajja, dhuvaṃ buddho bhavissasi.",
  "atk-s0511a:1179": "106.",
  "atk-s0511a:1180": "“Cutī ca upapattī ca, khaṇe tasmiṃ na vijjati;",
  "atk-s0511a:1181": "Tānipajja padissanti, dhuvaṃ buddho bhavissasi.",
  "atk-s0511a:1182": "107.",
  "atk-s0511a:1183": "“Daḷhaṃ paggaṇha vīriyaṃ, mā nivatta abhikkama;",
  "atk-s0511a:1184": "Mayampetaṃ vijānāma, dhuvaṃ buddho bhavissasī”ti.",
  "atk-s0511a:1185": "Tattha idaṃ sutvāna vacananti idaṃ dīpaṅkarassa bhagavato bodhisattassa byākaraṇavacanaṃ sutvā. Asamassāti samassa sadisassa abhāvato asamassa. Yathāha –",
  "atk-s0511a:1186": "“Na me ācariyo atthi, sadiso me na vijjati;",
  "atk-s0511a:1187": "Sadevakasmiṃ lokasmiṃ, natthi me paṭipuggalo”ti. ;",
  "atk-s0511a:1188_0": "Mahesinoti mahante sīlasamādhipaññākkhandhe esi gavesīti mahesī, tassa mahesino.",
  "atk-s0511a:1188_1": "Naramarūti narā ca amarā ca, ukkaṭṭhaniddeso panāyaṃ sabbepi dasasahassilokadhātuyā",
  "atk-s0511a:1188_2": "nāgasupaṇṇayakkhādayopi āmoditāva. Buddhabījaṃ kira ayanti ayaṃ kira buddhaṅkuro",
  "atk-s0511a:1188_3": "uppannoti āmoditāti attho.",
  "atk-s0511a:1189_0": "Ukkuṭṭhisaddāti unnādasaddā vattanti. Apphoṭentīti hatthehi bāhā abhihananti. Dasasahassīti",
  "atk-s0511a:1189_1": "dasasahassilokadhātuyo. Sadevakāti saha devehi sadevakā dasasahassī namassantīti",
  "atk-s0511a:1189_2": "attho. Yadimassāti yadi imassa, ayameva vā pāṭho. Virajjhissāmāti yadi na sampāpuṇissāma.",
  "atk-s0511a:1189_3": "Anāgatamhi addhāneti anāgate kāle. Hessāmāti bhavissāma. Sammukhāti sammukhībhūtā.",
  "atk-s0511a:1189_4": "Imanti imassa, sāmiatthe upayogavacanaṃ.",
  "atk-s0511a:1190_0": "Nadiṃ tarantāti nadītaraṇakā, “naditarantā”tipi pāṭho. Paṭititthanti paṭimukhatitthaṃ.",
  "atk-s0511a:1190_1": "Virajjhiyāti virajjhitvā. Yadi muñcāmāti yadi imaṃ bhagavantaṃ muñcitvā akatakiccā",
  "atk-s0511a:1190_2": "gamissāmāti attho. Mama kammaṃ pakittetvāti mama bhāvitamatthaṃ byākaritvā. Dakkhiṇaṃ",
  "atk-s0511a:1190_3": "pādamuddharīti dakkhiṇaṃ pādaṃ ukkhipi, “katapadakkhiṇo”tipi pāṭho.",
  "atk-s0511a:1191_0": "Jinaputtāti dīpaṅkarassa satthuno sāvakā. Devā manussā asurā ca, abhivādetvāna pakkamunti",
  "atk-s0511a:1191_1": "devādayo sabbepi ime maṃ tikkhattuṃ padakkhiṇaṃ katvā pupphādīhi pūjetvā suppatiṭṭhitapañcaṅgā",
  "atk-s0511a:1191_2": "vanditvā nivattitvā punappunaṃ oloketvā madhuratthabyañjanāhi nānappakārāhi thutīhi",
  "atk-s0511a:1191_3": "vaṇṇentā pakkamiṃsu. “Narā nāgā ca gandhabbā, abhivādetvāna pakkamu”ntipi pāṭho.",
  "atk-s0511a:1192_0": "Dassanaṃ me atikkanteti mama dassanavisayaṃ bhagavati atikkante. “Jahite dassanūpacāre”tipi",
  "atk-s0511a:1192_1": "pāṭho. Sasaṅgheti saddhiṃ saṅghena sasaṅgho, tasmiṃ sasaṅghe. Sayanā vuṭṭhahitvānāti",
  "atk-s0511a:1192_2": "nipannaṭṭhānato kalalato uṭṭhahitvā. Pallaṅkaṃ ābhujinti katapallaṅko hutvā puppharāsimhi",
  "atk-s0511a:1192_3": "nisīdinti attho. “Haṭṭho haṭṭhena cittena, āsanā vuṭṭhahiṃ tadā”tipi pāṭho, so uttānatthova.",
  "atk-s0511a:1193_0": "Pītiyā ca abhissannoti pītiparipphuṭo. Vasībhūtoti vasībhāvappatto. Jhāneti rūpāvacarārūpāvacarajhānesu.",
  "atk-s0511a:1193_1": "Sahassiyamhīti dasasahassiyaṃ. Lokamhīti lokadhātuyā. Me samāti mayā sadisā. Avisesena",
  "atk-s0511a:1193_2": "“me samā natthī”ti vatvā idāni tameva niyamento “asamo iddhidhammesū”ti āha. Tattha",
  "atk-s0511a:1193_3": "iddhidhammesūti pañcasu iddhidhammesūti attho. Alabhinti paṭilabhiṃ. Īdisaṃ sukhanti īdisaṃ somanassaṃ.",
  "atk-s0511a:1194_0": "Atha sumedhatāpaso dasabalassa byākaraṇaṃ sutvā buddhabhāvaṃ karatalagatakālamiva",
  "atk-s0511a:1194_1": "maññamāno pamuditahadayo dasasu lokadhātusahassesu suddhāvāsamahābrahmāno atītabuddhadassāvino",
  "atk-s0511a:1194_2": "niyatabodhisattānaṃ byākaraṇe uppajjamānapāṭihāriyadassanena tathāgatavacanassa avitathataṃ",
  "atk-s0511a:1194_3": "pakāsento maṃ paritosayantā imā gāthāyo āhaṃsūti dassento bhagavā “pallaṅkābhujane mayha”ntiādimāha.",
  "atk-s0511a:1195_0": "Tattha pallaṅkābhujane mayhanti mama pallaṅkābhujane. Ayameva vā pāṭho. Dasasahassādhivāsinoti",
  "atk-s0511a:1195_1": "dasasahassivāsino mahābrahmāno. Yā pubbeti yāni pubbe, vibhattilopaṃ katvā vuttanti",
  "atk-s0511a:1195_2": "veditabbaṃ. Pallaṅkavaramābhujeti varapallaṅkābhujane. Nimittāni padissantīti nimittāni",
  "atk-s0511a:1195_3": "padissiṃsūti attho. Atītavacane vattabbe vattamānavacanaṃ vuttaṃ. Kiñcāpi vuttaṃ,",
  "atk-s0511a:1195_4": "atītavasena attho gahetabbo. Tāni ajja padissareti pubbepi niyatabodhisattānaṃ pallaṅkābhujane",
  "atk-s0511a:1195_5": "yāni nimittāni uppajjiṃsu, tāni nimittāni ajja padissare. Tasmā tvaṃ dhuvameva buddho",
  "atk-s0511a:1195_6": "bhavissasīti attho. Na pana tāniyeva nimittāni uppajjiṃsu, taṃsadisattā “tāni ajja",
  "atk-s0511a:1195_7": "padissare”ti vuttanti veditabbaṃ.",
  "atk-s0511a:1196_0": "Sītanti sītattaṃ. Byapagatanti gataṃ vigataṃ. Tānīti sītavigamanauṇhupasamanānīti",
  "atk-s0511a:1196_1": "attho. Nissaddāti asaddā anigghosā. Nirākulāti anākulā, ayameva vā pāṭho. Na sandantīti",
  "atk-s0511a:1196_2": "na vahanti nappavattanti. Savantiyoti nadiyo. Tānīti avāyanaasandanāni. Thalajāti",
  "atk-s0511a:1196_3": "pathavitalapabbatarukkhesu jātāni. Dakajāti odakāni pupphāni. Pupphantīti pubbe bodhisattānaṃ",
  "atk-s0511a:1196_4": "pupphiṃsu, atītatthe vattamānavacanaṃ heṭṭhā vuttanayeneva veditabbaṃ. Tepajja pupphitānīti",
  "atk-s0511a:1196_5": "tāni pupphāni ajja pupphitānīti attho.",
  "atk-s0511a:1197_0": "Phalabhārāti phaladharā. Tepajjāti tepi ajja, pulliṅgavasena “tepī”ti vuttaṃ, “latā",
  "atk-s0511a:1197_1": "vā rukkhā vā”ti vuttattā. Phalitāti sañjātaphalā. Ākāsaṭṭhā ca bhūmaṭṭhā cāti ākāsagatā",
  "atk-s0511a:1197_2": "ca bhūmigatā ca ratanānīti muttādīni ratanāni. Jotantīti obhāsanti. Mānussakāti manussānaṃ",
  "atk-s0511a:1197_3": "santakā mānussakā. Dibbāti devānaṃ santakā dibbā. Turiyāti ātataṃ vitataṃ ātatavitataṃ",
  "atk-s0511a:1197_4": "susiraṃ ghananti pañca turiyāni. Tattha ātataṃ nāma cammapariyonaddhesu bheriādīsu",
  "atk-s0511a:1197_5": "ekatalaturiyaṃ. Vitataṃ nāma ubhayatalaṃ. Ātatavitataṃ nāma sabbato pariyonaddhaṃ",
  "atk-s0511a:1197_6": "mahativallakiādikaṃ. Susiraṃ nāma vaṃsādikaṃ. Ghanaṃ nāma sammatāḷādikaṃ. Vajjantīti",
  "atk-s0511a:1197_7": "heṭṭhā vuttanayena vajjiṃsu, atītatthe vattamānavacanaṃ veditabbaṃ. Esa nayo upari",
  "atk-s0511a:1197_8": "īdisesu vacanesupi. Abhiravantīti tatra tatra kusalehi sumuñcitā suppatāḷitā suvāditā",
  "atk-s0511a:1197_9": "viya abhiravanti, abhinadantīti attho.",
  "atk-s0511a:1198_0": "Vicittapupphāti vicitrāni nānāgandhavaṇṇāni pupphāni. Abhivassantīti abhivassiṃsu,",
  "atk-s0511a:1198_1": "nipatiṃsūti attho. Tepīti tānipi vicitrapupphāni abhivassantāni padissanti, devabrahmagaṇehi",
  "atk-s0511a:1198_2": "okiriyamānānīti adhippāyo. Ābhujatīti osakkati. Tepajjubhoti tepi ajja ubho mahāsamuddadasasahassiyo.",
  "atk-s0511a:1198_3": "Abhiravantīti abhinadanti. Nirayeti nirayesu. Dasasahassāti anekadasasahassā. Nibbantīti",
  "atk-s0511a:1198_4": "sammanti, santiṃ upentīti attho. Tārakāti nakkhattāni. Tepi ajja padissantīti tepi",
  "atk-s0511a:1198_5": "sūriyassa vimalabhāvā tārakā ajja divā dissanti.",
  "atk-s0511a:1199_0": "Anovaṭṭhenāti anovaṭṭhe, bhummatthe karaṇavacanaṃ. Atha vā anovaṭṭheti anabhivaṭṭhepi.",
  "atk-s0511a:1199_1": "Nāti nipātamattaṃ “sutvā na dūtavacana”ntiādīsu viya. Tampajjubbhijjateti tampi udakaṃ",
  "atk-s0511a:1199_2": "ajja ubbhijjati, ubbhijjitvā uṭṭhahatīti attho. Mahiyāti pathaviyā, nissakkavacanaṃ.",
  "atk-s0511a:1199_3": "Tārāgaṇāti gahanakkhattādayo sabbe tāragaṇā. Nakkhattāti nakkhattatārakā ca. Gaganamaṇḍaleti",
  "atk-s0511a:1199_4": "sakalagaganamaṇḍalaṃ virocantīti attho. Bilāsayāti bilāsayā ahinakulakumbhīlagodhādayo.",
  "atk-s0511a:1199_5": "Darīsayāti jharāsayā. Ayameva vā pāṭho. Nikkhamantīti nikkhamiṃsu. Sakāsayāti attano",
  "atk-s0511a:1199_6": "attano āsayato. “Tadāsayā”tipi pāṭho. Tassa tadā tasmiṃ kāle, āsayato, bilatoti attho.",
  "atk-s0511a:1199_7": "Chuddhāti suchuddhā suvuddhāritā, nikkhantāti attho.",
  "atk-s0511a:1200_0": "Aratīti ukkaṇṭhā. Santuṭṭhāti paramena santuṭṭhena santuṭṭhā. Vinassatīti vigacchati.",
  "atk-s0511a:1200_1": "Rāgoti kāmarāgo. Tadā tanu hotīti oramattako hoti, iminā pariyuṭṭhānābhāvaṃ dīpeti.",
  "atk-s0511a:1200_2": "Vihatāti vinaṭṭhā. Tadāti pubbe, bodhisattānaṃ pallaṅkābhujaneti attho. Na bhavatīti",
  "atk-s0511a:1200_3": "na hoti. Ajjapetanti ajja tava pallaṅkābhujanepi etaṃ bhayaṃ na hotevāti attho. Tena",
  "atk-s0511a:1200_4": "liṅgena jānāmāti tena kāraṇena sabbeva mayaṃ jānāma, yaṃ tvaṃ buddho bhavissasīti attho.",
  "atk-s0511a:1201_0": "Anuddhaṃsatīti na uggacchati. Aniṭṭhagandhoti duggandho. Pakkamatīti pakkami vigacchi.",
  "atk-s0511a:1201_1": "Pavāyatīti pavāyi. Sopajjāti sopi dibbagandho ajja. Padissantīti padissiṃsu. Tepajjāti",
  "atk-s0511a:1201_2": "tepi sabbe devā ajja. Yāvatāti paricchedanatthe nipāto, yattakāti attho. Kuṭṭāti",
  "atk-s0511a:1201_3": "pākārā. Na hontāvaraṇāti āvaraṇakarā na ahesuṃ. Tadāti pubbe. Ākāsabhūtāti te kuṭṭakavāṭapabbatā",
  "atk-s0511a:1201_4": "āvaraṇaṃ tirokaraṇaṃ kātuṃ asakkontā, ajaṭākāsabhūtāti attho. Cutīti maraṇaṃ. Upapattīti",
  "atk-s0511a:1201_5": "paṭisandhiggahaṇaṃ. Khaṇeti pubbe bodhisattānaṃ pallaṅkābhujanakkhaṇe. Na vijjatīti",
  "atk-s0511a:1201_6": "nāhosi. Tānipajjāti tānipi ajja cavanabhavanānīti attho. Mā nivattīti mā paṭikkami.",
  "atk-s0511a:1201_7": "Abhikkamāti parakkama. Sesamettha uttānamevāti.",
  "atk-s0511a:1202_0": "Tato sumedhapaṇḍito dīpaṅkarassa dasabalassa ca dasasahassacakkavāḷadevatānañca vacanaṃ",
  "atk-s0511a:1202_1": "sutvā bhiyyosomattāya sañjātussāho hutvā cintesi – “buddhā nāma amoghavacanā, natthi",
  "atk-s0511a:1202_2": "buddhānaṃ kathāya aññathattaṃ. Yathā hi ākāse khittassa leḍḍussa patanaṃ dhuvaṃ,",
  "atk-s0511a:1202_3": "jātassa maraṇaṃ, aruṇe uggate sūriyassa abbhuggamanaṃ, āsayā nikkhantassa sīhassa",
  "atk-s0511a:1202_4": "sīhanādanadanaṃ, garugabbhāya itthiyā bhāramoropanaṃ dhuvaṃ avassambhāvī, evameva",
  "atk-s0511a:1202_5": "buddhānaṃ vacanaṃ nāma dhuvaṃ amoghaṃ, addhā ahaṃ buddho bhavissāmīti. Tena vuttaṃ –",
  "atk-s0511a:1203": "108.",
  "atk-s0511a:1204": "“Buddhassa vacanaṃ sutvā, dasasahassīnacūbhayaṃ;",
  "atk-s0511a:1205": "Tuṭṭhahaṭṭho pamudito, evaṃ cintesahaṃ tadā.",
  "atk-s0511a:1206": "109.",
  "atk-s0511a:1207": "“Advejjhavacanā buddhā, amoghavacanā jinā;",
  "atk-s0511a:1208": "Vitathaṃ natthi buddhānaṃ, dhuvaṃ buddho bhavāmahaṃ.",
  "atk-s0511a:1209": "110.",
  "atk-s0511a:1210": "“Yathā khittaṃ nabhe leḍḍu, dhuvaṃ patati bhūmiyaṃ;",
  "atk-s0511a:1211": "Tatheva buddhaseṭṭhānaṃ, vacanaṃ dhuvasassataṃ;",
  "atk-s0511a:1212": "Vitathaṃ natthi buddhānaṃ, dhuvaṃ buddho bhavāmahaṃ.",
  "atk-s0511a:1213": "111.",
  "atk-s0511a:1214": "“Yathāpi sabbasattānaṃ, maraṇaṃ dhuvasassataṃ;",
  "atk-s0511a:1215": "Tatheva buddhaseṭṭhānaṃ, vacanaṃ dhuvasassataṃ;",
  "atk-s0511a:1216": "Vitathaṃ natthi buddhānaṃ, dhuvaṃ buddho bhavāmahaṃ.",
  "atk-s0511a:1217": "112.",
  "atk-s0511a:1218": "“Yathā rattikkhaye patte, sūriyuggamanaṃ dhuvaṃ;",
  "atk-s0511a:1219": "Tatheva buddhaseṭṭhānaṃ, vacanaṃ dhuvasassataṃ;",
  "atk-s0511a:1220": "Vitathaṃ natthi buddhānaṃ, dhuvaṃ buddho bhavāmahaṃ.",
  "atk-s0511a:1221": "113.",
  "atk-s0511a:1222": "“Yathā nikkhantasayanassa, sīhassa nadanaṃ dhuvaṃ;",
  "atk-s0511a:1223": "Tatheva buddhaseṭṭhānaṃ, vacanaṃ dhuvasassataṃ;",
  "atk-s0511a:1224": "Vitathaṃ natthi buddhānaṃ, dhuvaṃ buddho bhavāmahaṃ.",
  "atk-s0511a:1225": "114.",
  "atk-s0511a:1226": "“Yathā āpannasattānaṃ, bhāramoropanaṃ dhuvaṃ;",
  "atk-s0511a:1227": "Tatheva buddhaseṭṭhānaṃ, vacanaṃ dhuvasassataṃ;",
  "atk-s0511a:1228": "Vitathaṃ natthi buddhānaṃ, dhuvaṃ buddho bhavāmaha”nti.",
  "atk-s0511a:1229_0": "Tattha buddhassa vacanaṃ sutvā, dasasahassī na cūbhayanti dīpaṅkarasammāsambuddhassa",
  "atk-s0511a:1229_1": "ca dasasahassacakkavāḷadevatānañca vacanaṃ sutvā. Ubhayanti ubhayesaṃ, sāmiatthe",
  "atk-s0511a:1229_2": "paccattavacanaṃ, ubhayavacanaṃ vā. Evaṃ cintesahanti evaṃ cintesiṃ ahaṃ.",
  "atk-s0511a:1230_0": "Advejjhavacanāti dvedhā appavattavacanā, ekaṃsavacanāti attho. “Acchiddavacanā”tipi",
  "atk-s0511a:1230_1": "pāṭho, tassa niddosavacanāti attho. Amoghavacanāti avitathavacanā. Vitathanti vitathavacanaṃ",
  "atk-s0511a:1230_2": "natthīti attho. Dhuvaṃ buddho bhavāmahanti ahaṃ ekaṃseneva buddho bhavissāmīti niyatavasena",
  "atk-s0511a:1230_3": "avassambhāvivasena ca vattamānavacanaṃ katanti veditabbaṃ.",
  "atk-s0511a:1231_0": "Sūriyuggamananti sūriyassa udayanaṃ, ayameva vā pāṭho. Dhuvasassatanti ekaṃsabhāvī",
  "atk-s0511a:1231_1": "ceva sassatañca. Nikkhantasayanassāti sayanato nikkhantassa. Āpannasattānanti garugabbhānaṃ,",
  "atk-s0511a:1231_2": "gabbhinīnanti attho. Bhāramoropananti bhāraoropanaṃ, gabbhassa oropananti attho.",
  "atk-s0511a:1231_3": "Ma-kāro padasandhikaro. Sesametthāpi uttānamevāti.",
  "atk-s0511a:1232_0": "“Svāhaṃ addhā buddho bhavissāmī”ti evaṃ katasanniṭṭhāno buddhakārake dhamme upadhāretuṃ",
  "atk-s0511a:1232_1": "– “kahaṃ nu kho buddhakārakā dhammā”ti, uddhaṃ adho disāsu vidisāsūti anukkamena",
  "atk-s0511a:1232_2": "sakalaṃ dhammadhātuṃ vicinanto pubbe porāṇakehi bodhisattehi āsevitanisevitaṃ paṭhamaṃ",
  "atk-s0511a:1232_3": "dānapāramiṃ disvā evaṃ attānaṃ ovadi – “sumedhapaṇḍita, tvaṃ ito paṭṭhāya paṭhamaṃ",
  "atk-s0511a:1232_4": "dānapāramiṃ pūreyyāsi. Yathā hi nikujjito udakakumbho nissesaṃ katvā udakaṃ vamatiyeva",
  "atk-s0511a:1232_5": "na paccāharati, evameva dhanaṃ vā yasaṃ vā puttadāraṃ vā aṅgapaccaṅgaṃ vā anoloketvā",
  "atk-s0511a:1232_6": "sabbattha yācakānaṃ sabbaṃ icchiticchitaṃ nissesaṃ katvā dadamāno bodhimūle nisīditvā",
  "atk-s0511a:1232_7": "buddho bhavissasī”ti paṭhamaṃ dānapāramiṃ daḷhaṃ katvā adhiṭṭhāsi. Tena vuttaṃ –",
  "atk-s0511a:1233": "115.",
  "atk-s0511a:1234": "“Handa buddhakare dhamme, vicināmi ito cito;",
  "atk-s0511a:1235": "Uddhaṃ adho dasa disā, yāvatā dhammadhātuyā.",
  "atk-s0511a:1236": "116.",
  "atk-s0511a:1237": "“Vicinanto tadā dakkhiṃ, paṭhamaṃ dānapāramiṃ;",
  "atk-s0511a:1238": "Pubbakehi mahesīhi, anuciṇṇaṃ mahāpathaṃ.",
  "atk-s0511a:1239": "117.",
  "atk-s0511a:1240": "“Imaṃ tvaṃ paṭhamaṃ tāva, daḷhaṃ katvā samādiya;",
  "atk-s0511a:1241": "Dānapāramitaṃ gaccha, yadi bodhiṃ pattumicchasi.",
  "atk-s0511a:1242": "118.",
  "atk-s0511a:1243": "“Yathāpi kumbho sampuṇṇo, yassa kassaci adho kato;",
  "atk-s0511a:1244": "Vamatevudakaṃ nissesaṃ, na tattha parirakkhati.",
  "atk-s0511a:1245": "119.",
  "atk-s0511a:1246": "“Tatheva yācake disvā, hīnamukkaṭṭhamajjhime;",
  "atk-s0511a:1247": "Dadāhi dānaṃ nissesaṃ, kumbho viya adho kato”ti.",
  "atk-s0511a:1248_0": "Tattha handāti vavassaggatthe nipāto. Buddhakare dhammeti buddhattakare dhamme. Buddhattakarā",
  "atk-s0511a:1248_1": "nāma dhammā dānapāramitādayo dasa dhammā. Vicināmīti vicinissāmi, vīmaṃsissāmi upaparikkhissāmīti",
  "atk-s0511a:1248_2": "attho. Ito citoti ito ito, ayameva vā pāṭho. Tattha tattha vicināmīti attho. Uddhanti",
  "atk-s0511a:1248_3": "devaloke. Adhoti manussaloke. Dasa disāti dasasu disāsu; kattha nu kho te buddhakārakadhammā",
  "atk-s0511a:1248_4": "uddhaṃ adho tiriyaṃ disāsu vidisāsūti adhippāyo. Yāvatā dhammadhātuyāti ettha yāvatāti",
  "atk-s0511a:1248_5": "paricchedavacanaṃ. Dhammadhātuyāti sabhāvadhammassa, pavattanīti vacanaseso daṭṭhabbo.",
  "atk-s0511a:1248_6": "Kiṃ vuttaṃ hoti? Yāvatikā sabhāvadhammānaṃ kāmarūpārūpadhammānaṃ pavatti, tāvatikaṃ",
  "atk-s0511a:1248_7": "vicinissāmīti vuttaṃ hoti.",
  "atk-s0511a:1249_0": "Vicinantoti vīmaṃsanto upaparikkhanto. Pubbakehīti porāṇehi bodhisattehi. Anuciṇṇanti",
  "atk-s0511a:1249_1": "ajjhāciṇṇaṃ āsevitaṃ. Samādiyāti samādiyanaṃ karohi, ajja paṭṭhāya ayaṃ paṭhamaṃ",
  "atk-s0511a:1249_2": "dānapāramī pūretabbā mayāti evaṃ samādiyāti attho. Dānapāramitaṃ gacchāti dānapāramiṃ",
  "atk-s0511a:1249_3": "gaccha, pūrayāti attho. Yadi bodhiṃ pattumicchasīti bodhimūlamupagantvā anuttaraṃ",
  "atk-s0511a:1249_4": "sammāsambodhiṃ pattuṃ icchasi ce. Yassa kassacīti udakassa vā khīrassa vā yassa kassaci",
  "atk-s0511a:1249_5": "sampuṇṇo. Sampuṇṇasaddayoge sati sāmivacanaṃ icchanti saddavidū. Karaṇatthe vā sāmivacanaṃ,",
  "atk-s0511a:1249_6": "yena kenacīti attho. Adho katoti heṭṭhāmukhīkato. Na tattha parirakkhatīti tasmiṃ",
  "atk-s0511a:1249_7": "vamane na parirakkhati, nissesaṃ udakaṃ vamatevāti attho. Hīnamukkaṭṭhamajjhimeti",
  "atk-s0511a:1249_8": "hīnamajjhimapaṇīte. Ma-kāro padasandhikaro. Kumbho viya adho katoti heṭṭhāmukhīkato",
  "atk-s0511a:1249_9": "viya kumbho. Yācake upagate disvā – “tvaṃ, sumedha, attano anavasesetvā sabbadhanapariccāgena",
  "atk-s0511a:1249_10": "dānapāramiṃ, aṅgapariccāgena upapāramiṃ, jīvitapariccāgena paramatthapāramiñca pūrehī”ti",
  "atk-s0511a:1249_11": "evaṃ attanāva attānaṃ ovadi.",
  "atk-s0511a:1250_0": "Athassa “na ettakeheva buddhakārakehi dhammehi bhavitabba”nti uttarimpi upadhārayato",
  "atk-s0511a:1250_1": "dutiyaṃ sīlapāramiṃ disvā etadahosi – “sumedhapaṇḍita, tvaṃ ito paṭṭhāya sīlapāramiṃ",
  "atk-s0511a:1250_2": "pūreyyāsi. Yathā camarī migo nāma jīvitampi anoloketvā attano vālameva rakkhati,",
  "atk-s0511a:1250_3": "evaṃ tvampi ito paṭṭhāya jīvitampi anoloketvā sīlameva rakkhanto buddho bhavissasī”ti",
  "atk-s0511a:1250_4": "dutiyaṃ sīlapāramiṃ daḷhaṃ katvā adhiṭṭhāsi. Tena vuttaṃ –",
  "atk-s0511a:1251": "120.",
  "atk-s0511a:1252": "“Na hete ettakāyeva, buddhadhammā bhavissare;",
  "atk-s0511a:1253": "Aññepi vicinissāmi, ye dhammā bodhipācanā.",
  "atk-s0511a:1254": "121.",
  "atk-s0511a:1255": "“Vicinanto tadā dakkhiṃ, dutiyaṃ sīlapāramiṃ;",
  "atk-s0511a:1256": "Pubbakehi mahesīhi, āsevitanisevitaṃ.",
  "atk-s0511a:1257": "122.",
  "atk-s0511a:1258": "“Imaṃ tvaṃ dutiyaṃ tāva, daḷhaṃ katvā samādiya;",
  "atk-s0511a:1259": "Sīlapāramitaṃ gaccha, yadi bodhiṃ pattumicchasi.",
  "atk-s0511a:1260": "123.",
  "atk-s0511a:1261": "“Yathāpi camarī vālaṃ, kismiñci paṭilaggitaṃ;",
  "atk-s0511a:1262": "Upeti maraṇaṃ tattha, na vikopeti vāladhiṃ.",
  "atk-s0511a:1263": "124.",
  "atk-s0511a:1264": "“Tatheva tvaṃ catūsu bhūmīsu, sīlāni paripūraya;",
  "atk-s0511a:1265": "Parirakkha sabbadā sīlaṃ, camarī viya vāladhi”nti.",
  "atk-s0511a:1266_0": "Tattha na heteti na hi eteyeva. Bodhipācanāti maggaparipācanā sabbaññutaññāṇaparipācanā",
  "atk-s0511a:1266_1": "vā. Dutiyaṃ sīlapāraminti sīlaṃ nāma sabbesaṃ kusaladhammānaṃ patiṭṭhā, sīle patiṭṭhito",
  "atk-s0511a:1266_2": "kusaladhammehi na parihāyati, sabbepi lokiyalokuttaraguṇe paṭilabhati. Tasmā sīlapāramī",
  "atk-s0511a:1266_3": "pūretabbāti dutiyaṃ sīlapāramiṃ addakkhinti attho.",
  "atk-s0511a:1267_0": "Āsevitanisevitanti bhāvitañceva bahulīkatañca. Camarīti camarī migo. Kismiñcīti yattha",
  "atk-s0511a:1267_1": "katthaci rukkhalatākaṇṭakādīsu aññatarasmiṃ. Paṭilaggitanti paṭivilaggitaṃ. Tatthāti",
  "atk-s0511a:1267_2": "yattha vilaggitaṃ, tattheva ṭhatvā maraṇaṃ upagacchati. Na vikopetīti na chindati.",
  "atk-s0511a:1267_3": "Vāladhinti vālaṃ chinditvā na gacchati, tattheva maraṇaṃ upetīti attho.",
  "atk-s0511a:1268_0": "Catūsu bhūmīsu sīlānīti catūsu ṭhānesu vibhattasīlāni, pātimokkhasaṃvaraindriyasaṃvaraājīvapārisuddhipaccayasannissitavasenāti",
  "atk-s0511a:1268_1": "attho. Bhūmivasena pana dvīsuyeva bhūmīsu pariyāpannaṃ tampi catusīlamevāti. Paripūrayāti",
  "atk-s0511a:1268_2": "khaṇḍachiddasabalādiabhāvena paripūraya. Sabbadāti sabbakālaṃ. Camarī viyāti camarī",
  "atk-s0511a:1268_3": "migo viya. Sesametthāpi uttānatthamevāti.",
  "atk-s0511a:1269_0": "Athassa “na ettakeheva buddhakārakehi dhammehi bhavitabba”nti uttarimpi upadhārayato",
  "atk-s0511a:1269_1": "tatiyaṃ nekkhammapāramiṃ disvā etadahosi – “sumedhapaṇḍita, tvaṃ ito paṭṭhāya nekkhammapāramimpi",
  "atk-s0511a:1269_2": "pūreyyāsi. Yathāpi suciraṃ bandhanāgāre vasamāno puriso na tattha sinehaṃ karoti,",
  "atk-s0511a:1269_3": "atha kho ukkaṇṭhito avasitukāmo hoti, evameva tvampi sabbabhave bandhanāgārasadise",
  "atk-s0511a:1269_4": "katvā passa, sabbabhavehi ukkaṇṭhito muccitukāmo hutvā nekkhammābhimukhova hoti,",
  "atk-s0511a:1269_5": "evaṃ buddho bhavissasī”ti tatiyaṃ nekkhammapāramiṃ daḷhaṃ katvā adhiṭṭhāsi. Tena vuttaṃ –",
  "atk-s0511a:1270": "125.",
  "atk-s0511a:1271": "“Na hete ettakāyeva, buddhadhammā bhavissare;",
  "atk-s0511a:1272": "Aññepi vicinissāmi, ye dhammā bodhipācanā.",
  "atk-s0511a:1273": "126.",
  "atk-s0511a:1274": "“Vicinanto tadā dakkhiṃ, tatiyaṃ nekkhammapāramiṃ;",
  "atk-s0511a:1275": "Pubbakehi mahesīhi, āsevitanisevitaṃ.",
  "atk-s0511a:1276": "127.",
  "atk-s0511a:1277": "“Imaṃ tvaṃ tatiyaṃ tāva, daḷhaṃ katvā samādiya;",
  "atk-s0511a:1278": "Nekkhammapāramitaṃ gaccha, yadi bodhiṃ pattumicchasi.",
  "atk-s0511a:1279": "128.",
  "atk-s0511a:1280": "“Yathā andughare puriso, ciravuṭṭho dukhaṭṭito;",
  "atk-s0511a:1281": "Na tattha rāgaṃ janeti, muttiṃyeva gavesati.",
  "atk-s0511a:1282": "129.",
  "atk-s0511a:1283": "“Tatheva tvaṃ sabbabhave, passa andughare viya;",
  "atk-s0511a:1284": "Nekkhammābhimukho hoti, bhavato parimuttiyā”ti.",
  "atk-s0511a:1285_0": "Tattha andughareti bandhanāgāre. Ciravuṭṭhoti cirakālaṃ vuṭṭho. Dukhaṭṭitoti dukkhapīḷito.",
  "atk-s0511a:1285_1": "Na tattha rāgaṃ janetīti tattha andughare rāgaṃ sinehaṃ na janeti na uppādeti. “Imaṃ",
  "atk-s0511a:1285_2": "andugharaṃ muñcitvā nāhaṃ aññattha gamissāmī”ti evaṃ tattha rāgaṃ na janeti, kintu",
  "atk-s0511a:1285_3": "muttiṃyeva mokkhameva gavesatīti adhippāyo. Nekkhammābhimukhoti nikkhamanābhimukho",
  "atk-s0511a:1285_4": "hoti. Bhavatoti sabbabhavehi. Parimuttiyāti parimocanatthāya. Nekkhammābhimukho hutvā,",
  "atk-s0511a:1285_5": "sambodhiṃ pāpuṇissasī”tipi pāṭho. Sesamettha uttānatthamevāti.",
  "atk-s0511a:1286_0": "Athassa “na ettakeheva buddhakārakadhammehi bhavitabba”nti uttarimpi upadhārayato",
  "atk-s0511a:1286_1": "catutthaṃ paññāpāramiṃ disvā etadahosi – “sumedhapaṇḍita, tvaṃ ito paṭṭhāya paññāpāramimpi",
  "atk-s0511a:1286_2": "pūreyyāsi. Hīnamajjhimukkaṭṭhesu kañci avajjetvā sabbepi paṇḍite upasaṅkamitvā pañhaṃ",
  "atk-s0511a:1286_3": "puccheyyāsi. Yathāpi piṇḍacāriko bhikkhu hīnādibhedesu kulesu kiñci kulaṃ avivajjetvā",
  "atk-s0511a:1286_4": "paṭipāṭiyā piṇḍāya caranto khippaṃ yāpanamattaṃ labhati, evameva tvampi sabbe paṇḍite",
  "atk-s0511a:1286_5": "upasaṅkamitvā pucchanto buddho bhavissasī”ti catutthaṃ paññāpāramiṃ daḷhaṃ katvā",
  "atk-s0511a:1286_6": "adhiṭṭhāsi. Tena vuttaṃ –",
  "atk-s0511a:1287": "130.",
  "atk-s0511a:1288": "“Na hete ettakāyeva, buddhadhammā bhavissare;",
  "atk-s0511a:1289": "Aññepi vicinissāmi, ye dhammā bodhipācanā.",
  "atk-s0511a:1290": "131.",
  "atk-s0511a:1291": "“Vicinanto tadā dakkhiṃ, catutthaṃ paññāpāramiṃ;",
  "atk-s0511a:1292": "Pubbakehi mahesīhi, āsevitanisevitaṃ.",
  "atk-s0511a:1293": "132.",
  "atk-s0511a:1294": "“Imaṃ tvaṃ catutthaṃ tāva, daḷhaṃ katvā samādiya;",
  "atk-s0511a:1295": "Paññāpāramitaṃ gaccha, yadi bodhiṃ pattumicchasi.",
  "atk-s0511a:1296": "133.",
  "atk-s0511a:1297": "“Yathā hi bhikkhu bhikkhanto, hīnamukkaṭṭhamajjhime;",
  "atk-s0511a:1298": "Kulāni na vivajjento, evaṃ labhati yāpanaṃ.",
  "atk-s0511a:1299": "134.",
  "atk-s0511a:1300": "“Tatheva tvaṃ sabbakālaṃ, paripucchaṃ budhaṃ janaṃ;",
  "atk-s0511a:1301": "Paññāya pāramiṃ gantvā, sambodhiṃ pāpuṇissasī”ti.",
  "atk-s0511a:1302_0": "Tattha bhikkhantoti piṇḍāya caranto. Hīnamukkaṭṭhamajjhimeti hīnamukkaṭṭhamajjhimāni",
  "atk-s0511a:1302_1": "kulānīti attho. Liṅgavipariyāso kato. Na vivajjentoti na pariharanto, gharapaṭipāṭiṃ",
  "atk-s0511a:1302_2": "muñcitvā caranto vivajjeti nāma, evamakatvāti attho. Yāpananti yāpanamattaṃ pāṇadhāraṇaṃ",
  "atk-s0511a:1302_3": "āhāraṃ labhatīti attho. Paripucchanti – “kiṃ, bhante, kusalaṃ, kiṃ akusalaṃ; kiṃ",
  "atk-s0511a:1302_4": "sāvajjaṃ, kiṃ anavajja”ntiādinā nayena tattha tattha abhiññāte paṇḍite jane upasaṅkamitvā",
  "atk-s0511a:1302_5": "paripucchantoti attho. Budhaṃ jananti paṇḍitaṃ janaṃ. “Budhe jane”tipi pāṭho. Paññāya",
  "atk-s0511a:1302_6": "pāraminti paññāya pāraṃ. “Paññāpāramitaṃ gantvā”tipi pāṭho. Sesametthāpi uttānamevāti.",
  "atk-s0511a:1303_0": "Athassa “na ettakeheva buddhakārakadhammehi bhavitabba”nti uttarimpi upadhārayato",
  "atk-s0511a:1303_1": "pañcamaṃ vīriyapāramiṃ disvā etadahosi – “sumedhapaṇḍita, tvaṃ ito paṭṭhāya vīriyapāramimpi",
  "atk-s0511a:1303_2": "pūreyyāsi. Yathāpi sīho migarājā sabbairiyāpathesu daḷhavīriyo hoti, evaṃ tvampi",
  "atk-s0511a:1303_3": "sabbabhavesu sabbairiyāpathesu daḷhavīriyo anolīnavīriyo samāno buddho bhavissasī”ti",
  "atk-s0511a:1303_4": "pañcamaṃ vīriyapāramiṃ daḷhaṃ katvā adhiṭṭhāsi. Tena vuttaṃ –",
  "atk-s0511a:1304": "135.",
  "atk-s0511a:1305": "“Na hete ettakāyeva, buddhadhammā bhavissare;",
  "atk-s0511a:1306": "Aññepi vicinissāmi, ye dhammā bodhipācanā.",
  "atk-s0511a:1307": "136.",
  "atk-s0511a:1308": "“Vicinanto tadā dakkhiṃ, pañcamaṃ vīriyapāramiṃ;",
  "atk-s0511a:1309": "Pubbakehi mahesīhi, āsevitanisevitaṃ.",
  "atk-s0511a:1310": "137.",
  "atk-s0511a:1311": "“Imaṃ tvaṃ pañcamaṃ tāva, daḷhaṃ katvā samādiya;",
  "atk-s0511a:1312": "Vīriyapāramitaṃ gaccha, yadi bodhiṃ pattumicchasi.",
  "atk-s0511a:1313": "138.",
  "atk-s0511a:1314": "“Yathāpi sīho migarājā, nisajjaṭṭhānacaṅkame;",
  "atk-s0511a:1315": "Alīnavīriyo hoti, paggahitamano sadā.",
  "atk-s0511a:1316": "139.",
  "atk-s0511a:1317": "“Tatheva tvaṃ sabbabhave, paggaṇha vīriyaṃ daḷhaṃ;",
  "atk-s0511a:1318": "Vīriyapāramitaṃ gantvā, sambodhiṃ pāpuṇissasī”ti.",
  "atk-s0511a:1319": "Tattha alīnavīriyoti anolīnavīriyo. Sabbabhaveti jātajātabhave, sabbesu bhavesūti attho. Āraddhavīriyo hutvā, sambodhiṃ pāpuṇissasītipi pāṭho. Sesametthāpi uttānamevāti.",
  "atk-s0511a:1320_0": "Athassa “na ettakeheva buddhakārakadhammehi bhavitabba”nti uttarimpi upadhārayato",
  "atk-s0511a:1320_1": "chaṭṭhamaṃ khantipāramiṃ disvā etadahosi – “sumedhapaṇḍita, tvaṃ ito paṭṭhāya khantipāramiṃ",
  "atk-s0511a:1320_2": "paripūreyyāsi, sammānanepi avamānanepi khamova bhaveyyāsi. Yathā hi pathaviyaṃ nāma",
  "atk-s0511a:1320_3": "sucimpi pakkhipanti asucimpi, na ca tena pathavī sinehaṃ vā paṭighaṃ vā karoti, khamati",
  "atk-s0511a:1320_4": "sahati adhivāsetiyeva, evameva tvampi sabbesaṃ sammānanāvamānanesu khamo samāno buddho",
  "atk-s0511a:1320_5": "bhavissasī”ti chaṭṭhamaṃ khantipāramiṃ daḷhaṃ katvā adhiṭṭhāsi. Tena vuttaṃ –",
  "atk-s0511a:1321": "140.",
  "atk-s0511a:1322": "“Na hete ettakāyeva, buddhadhammā bhavissare;",
  "atk-s0511a:1323": "Aññepi vicinissāmi, ye dhammā bodhipācanā.",
  "atk-s0511a:1324": "141.",
  "atk-s0511a:1325": "“Vicinanto tadā dakkhiṃ, chaṭṭhamaṃ khantipāramiṃ;",
  "atk-s0511a:1326": "Pubbakehi mahesīhi, āsevitanisevitaṃ.",
  "atk-s0511a:1327": "142.",
  "atk-s0511a:1328": "“Imaṃ tvaṃ chaṭṭhamaṃ tāva, daḷhaṃ katvā samādiya;",
  "atk-s0511a:1329": "Tattha advejjhamānaso, sambodhiṃ pāpuṇissasi.",
  "atk-s0511a:1330": "143.",
  "atk-s0511a:1331": "“Yathāpi pathavī nāma, sucimpi asucimpi ca;",
  "atk-s0511a:1332": "Sabbaṃ sahati nikkhepaṃ, na karoti paṭighaṃ tayā.",
  "atk-s0511a:1333": "144.",
  "atk-s0511a:1334": "“Tatheva tvampi sabbesaṃ, sammānāvamānakkhamo;",
  "atk-s0511a:1335": "Khantipāramitaṃ gantvā, sambodhiṃ pāpuṇissasī”ti.",
  "atk-s0511a:1336_0": "Tattha tatthāti tassaṃ khantipāramiyaṃ. Advejjhamānasoti ekaṃsamānaso. Sucimpīti",
  "atk-s0511a:1336_1": "candanakuṅkumagandhamālādisucimpi. Asucimpīti ahikukkuramanussakuṇapagūthamuttakheḷasiṅghāṇikādiasucimpi.",
  "atk-s0511a:1336_2": "Sahatīti khamati, adhivāseti. Nikkhepanti nikkhittaṃ. Paṭighanti kodhaṃ. Tayāti tāya",
  "atk-s0511a:1336_3": "vuttiyā, tāya nikkhittatāya vā. “Paṭighaṃ daya”ntipi pāṭho, tassa tena nikkhepena",
  "atk-s0511a:1336_4": "paṭighānurodhaṃ na karotīti attho. Sammānāvamānakkhamoti sabbesaṃ sammānanāvamānanasaho",
  "atk-s0511a:1336_5": "tvampi bhavāti attho. “Tatheva tvampi sabbabhave, sammānanavimānakkhamo”tipi paṭhanti.",
  "atk-s0511a:1336_6": "“Khantiyā pāramiṃ gantvā”tipi pāṭho, tassā khantiyā pāramipūraṇavasena gantvāti attho.",
  "atk-s0511a:1336_7": "Sesametthāpi uttānamevāti. Ito paraṃ ettakampi avatvā yattha yattha viseso atthi,",
  "atk-s0511a:1336_8": "taṃ tameva vatvā pāṭhantaraṃ dassetvā gamissāmāti.",
  "atk-s0511a:1337_0": "Athassa “na ettakeheva buddhakārakadhammehi bhavitabba”nti uttarimpi upadhārayato",
  "atk-s0511a:1337_1": "sattamaṃ saccapāramiṃ disvā etadahosi – “sumedhapaṇḍita, tvaṃ ito paṭṭhāya saccapāramimpi",
  "atk-s0511a:1337_2": "pūreyyāsi, asaniyā matthake patamānāyapi dhanādīnaṃ atthāya chandādīnaṃ vasena sampajānamusāvādaṃ",
  "atk-s0511a:1337_3": "nāma mā bhāsi. Yathāpi osadhītārakā nāma sabbautūsu attano gamanavīthiṃ vijahitvā",
  "atk-s0511a:1337_4": "aññāya vīthiyā na gacchati, sakavīthiyāva gacchati, evameva tvampi saccaṃ pahāya",
  "atk-s0511a:1337_5": "musāvādaṃ nāma avadantoyeva buddho bhavissasī”ti sattamaṃ saccapāramiṃ daḷhaṃ katvā",
  "atk-s0511a:1337_6": "adhiṭṭhāsi. Tena vuttaṃ –",
  "atk-s0511a:1338": "145.",
  "atk-s0511a:1339": "“Na hete ettakāyeva, buddhadhammā bhavissare;",
  "atk-s0511a:1340": "Aññepi vicinissāmi, ye dhammā bodhipācanā.",
  "atk-s0511a:1341": "146.",
  "atk-s0511a:1342": "“Vicinanto tadā dakkhiṃ, sattamaṃ saccapāramiṃ;",
  "atk-s0511a:1343": "Pubbakehi mahesīhi, āsevitanisevitaṃ.",
  "atk-s0511a:1344": "147.",
  "atk-s0511a:1345": "“Imaṃ tvaṃ sattamaṃ tāva, daḷhaṃ katvā samādiya;",
  "atk-s0511a:1346": "Tattha advejjhavacano, sambodhiṃ pāpuṇissasi.",
  "atk-s0511a:1347": "148.",
  "atk-s0511a:1348": "“Yathāpi osadhī nāma, tulābhūtā sadevake;",
  "atk-s0511a:1349": "Samaye utuvasse vā, na vokkamati vīthito.",
  "atk-s0511a:1350": "149.",
  "atk-s0511a:1351": "“Tatheva tvampi saccesu, mā vokkama hi vīthito;",
  "atk-s0511a:1352": "Saccapāramitaṃ gantvā, sambodhiṃ pāpuṇissasī”ti.",
  "atk-s0511a:1353_0": "Tattha tatthāti saccapāramiyaṃ. Advejjhavacanoti avitathavacano. Osadhī nāmāti osadhītārakā,",
  "atk-s0511a:1353_1": "osadhagahaṇe osadhītārakaṃ uditaṃ disvā osadhaṃ gaṇhanti. Tasmā “osadhītārakā”ti",
  "atk-s0511a:1353_2": "vuccati. Tulābhūtāti pamāṇabhūtā. Sadevaketi sadevakassa lokassa. Samayeti vassasamaye.",
  "atk-s0511a:1353_3": "Utuvasseti hemantagimhesu. “Samaye utuvaṭṭe”tipi pāṭho. Tassa samayeti gimhe. Utuvaṭṭeti",
  "atk-s0511a:1353_4": "hemante ca vassāne cāti attho. Na vokkamati vīthitoti taṃ taṃ utumhi attano gamanavīthito",
  "atk-s0511a:1353_5": "na vokkamati na vigacchati, cha māse pacchimaṃ disaṃ gacchati, cha māse pubbaṃ disaṃ",
  "atk-s0511a:1353_6": "gacchatīti. Atha vā osadhī nāmāti siṅgiverapipphalimaricādikaṃ osadhaṃ. Na vokkamatīti",
  "atk-s0511a:1353_7": "yaṃ yaṃ phaladānasamatthaṃ osadhaṃ, taṃ taṃ phaladānaṃ okkamma attano phalaṃ adatvā",
  "atk-s0511a:1353_8": "na nivattati. Vīthitoti gamanavīthito, pittaharo pittaṃ harateva, vātaharo vātaṃ",
  "atk-s0511a:1353_9": "harateva, semhaharo semhaṃ haratevāti attho. Sesametthāpi uttānamevāti.",
  "atk-s0511a:1354_0": "Athassa “na ettakeheva buddhakārakadhammehi bhavitabba”nti uttarimpi upadhārayato",
  "atk-s0511a:1354_1": "aṭṭhamaṃ adhiṭṭhānapāramiṃ disvā etadahosi – “sumedhapaṇḍita, tvaṃ ito paṭṭhāya adhiṭṭhānapāramimpi",
  "atk-s0511a:1354_2": "pūreyyāsi, yaṃ adhiṭṭhāsi, tasmiṃ adhiṭṭhāne niccalo bhaveyyāsi, yathā pabbato nāma",
  "atk-s0511a:1354_3": "sabbadisāsu vāte paharantepi na kampati na calati, attano ṭhāneyeva tiṭṭhati, evameva",
  "atk-s0511a:1354_4": "tvampi attano adhiṭṭhāne niccalo hontova buddho bhavissasī”ti aṭṭhamaṃ adhiṭṭhānapāramiṃ",
  "atk-s0511a:1354_5": "daḷhaṃ katvā adhiṭṭhāsīti. Tena vuttaṃ –",
  "atk-s0511a:1355": "150.",
  "atk-s0511a:1356": "“Na hete ettakāyeva, buddhadhammā bhavissare;",
  "atk-s0511a:1357": "Aññepi vicinissāmi, ye dhammā bodhipācanā.",
  "atk-s0511a:1358": "151.",
  "atk-s0511a:1359": "“Vicinanto tadā dakkhiṃ, aṭṭhamaṃ adhiṭṭhānapāramiṃ;",
  "atk-s0511a:1360": "Pubbakehi mahesīhi, āsevitanisevitaṃ.",
  "atk-s0511a:1361": "152.",
  "atk-s0511a:1362": "“Imaṃ tvaṃ aṭṭhamaṃ tāva, daḷhaṃ katvā samādiya;",
  "atk-s0511a:1363": "Tattha tvaṃ acalo hutvā, sambodhiṃ pāpuṇissasi.",
  "atk-s0511a:1364": "153.",
  "atk-s0511a:1365": "“Yathāpi pabbato selo, acalo suppatiṭṭhito;",
  "atk-s0511a:1366": "Na kampati bhusavātehi, sakaṭṭhāneva tiṭṭhati.",
  "atk-s0511a:1367": "154.",
  "atk-s0511a:1368": "“Tattheva tvampi adhiṭṭhāne, sabbadā acalo bhava;",
  "atk-s0511a:1369": "Adhiṭṭhānapāramitaṃ gantvā, sambodhiṃ pāpuṇissasī”ti.",
  "atk-s0511a:1370_0": "Tattha seloti silāmayo. Acaloti niccalo suppatiṭṭhitoti acalattāva suṭṭhu patiṭṭhito.",
  "atk-s0511a:1370_1": "“Yathāpi pabbato acalo, nikhāto suppatiṭṭhito”tipi pāṭho. Bhusavātehīti balavavātehi.",
  "atk-s0511a:1370_2": "Sakaṭṭhānevāti attano ṭhāneyeva, yathāṭhitaṭṭhāneyevāti attho. Sesametthāpi uttānamevāti.",
  "atk-s0511a:1371_0": "Athassa “na ettakeheva buddhakārakadhammehi bhavitabba”nti uttarimpi upadhārayato",
  "atk-s0511a:1371_1": "navamaṃ mettāpāramiṃ disvā etadahosi – “sumedhapaṇḍita, tvaṃ ito paṭṭhāya mettāpāramiṃ",
  "atk-s0511a:1371_2": "pūreyyāsi, hitesupi ahitesupi ekacittova bhaveyyāsi. Yathāpi udakaṃ nāma pāpajanassapi",
  "atk-s0511a:1371_3": "kalyāṇajanassapi sītabhāvaṃ ekasadisaṃ katvā pharati, evameva tvampi sabbasattesu",
  "atk-s0511a:1371_4": "mettacittena ekacittova hutvā buddho bhavissasī”ti navamaṃ mettāpāramiṃ daḷhaṃ katvā",
  "atk-s0511a:1371_5": "adhiṭṭhāsīti. Tena vuttaṃ –",
  "atk-s0511a:1372": "155.",
  "atk-s0511a:1373": "“Na hete ettakāyeva, buddhadhammā bhavissare;",
  "atk-s0511a:1374": "Aññepi vicinissāmi, ye dhammā bodhipācanā.",
  "atk-s0511a:1375": "156.",
  "atk-s0511a:1376": "“Vicinanto tadā dakkhiṃ, navamaṃ mettāpāramiṃ;",
  "atk-s0511a:1377": "Pubbakehi mahesīhi, āsevitanisevitaṃ.",
  "atk-s0511a:1378": "157.",
  "atk-s0511a:1379": "“Imaṃ tvaṃ navamaṃ tāva, daḷhaṃ katvā samādiya;",
  "atk-s0511a:1380": "Mettāya asamo hoti, yadi bodhiṃ pattumicchasi.",
  "atk-s0511a:1381": "158.",
  "atk-s0511a:1382": "“Yathāpi udakaṃ nāma, kalyāṇe pāpake jane;",
  "atk-s0511a:1383": "Samaṃ pharati sītena, pavāheti rajomalaṃ.",
  "atk-s0511a:1384": "159.",
  "atk-s0511a:1385": "“Tatheva tvaṃ hitāhite, samaṃ mettāya bhāvaya;",
  "atk-s0511a:1386": "Mettāpāramitaṃ gantvā, sambodhiṃ pāpuṇissasī”ti.",
  "atk-s0511a:1387_0": "Tattha asamo hohīti mettābhāvanāya asadiso hohi. Tattha “tvaṃ samasamo hohī”tipi",
  "atk-s0511a:1387_1": "pāṭho, so uttānatthova. Samanti tulyaṃ. Pharatīti phusati. Pavāhetīti visodheti.",
  "atk-s0511a:1387_2": "Rajoti āgantukarajaṃ. Malanti sarīre uṭṭhitaṃ sedamalādiṃ. “Rajamala”ntipi pāṭho,",
  "atk-s0511a:1387_3": "soyevattho. Hitāhiteti hite ca ahite ca, mitte ca amitte cāti attho. Mettāya bhāvayāti",
  "atk-s0511a:1387_4": "mettaṃ bhāvaya vaḍḍhehi. Sesametthāpi uttānamevāti.",
  "atk-s0511a:1388_0": "Athassa “na ettakeheva buddhakārakadhammehi bhavitabba”nti uttarimpi upadhārayato",
  "atk-s0511a:1388_1": "dasamaṃ upekkhāpāramiṃ disvā etadahosi – “sumedhapaṇḍita, tvaṃ ito paṭṭhāya upekkhāpāramiṃ",
  "atk-s0511a:1388_2": "paripūreyyāsi, sukhepi dukkhepi majjhattova bhaveyyāsi. Yathāpi pathavī nāma sucimpi",
  "atk-s0511a:1388_3": "asucimpi ca pakkhipamāne majjhattāva hoti, evameva tvampi sukhadukkhesu majjhattova",
  "atk-s0511a:1388_4": "honto buddho bhavissasī”ti dasamaṃ upekkhāpāramiṃ daḷhaṃ katvā adhiṭṭhāsi. Tena vuttaṃ –",
  "atk-s0511a:1389": "160.",
  "atk-s0511a:1390": "“Na hete ettakāyeva, buddhadhammā bhavissare;",
  "atk-s0511a:1391": "Aññepi vicinissāmi, ye dhammā bodhipācanā.",
  "atk-s0511a:1392": "161.",
  "atk-s0511a:1393": "“Vicinanto tadā dakkhiṃ, dasamaṃ upekkhāpāramiṃ;",
  "atk-s0511a:1394": "Pubbakehi mahesīhi, āsevitanisevitaṃ.",
  "atk-s0511a:1395": "162.",
  "atk-s0511a:1396": "“Imaṃ tvaṃ dasamaṃ tāva, daḷhaṃ katvā samādiya;",
  "atk-s0511a:1397": "Tulābhūto daḷho hutvā, sambodhiṃ pāpuṇissasi.",
  "atk-s0511a:1398": "163.",
  "atk-s0511a:1399": "“Yathāpi pathavī nāma, nikkhittaṃ asuciṃ suciṃ;",
  "atk-s0511a:1400": "Upekkhati ubhopete, kopānunayavajjitā.",
  "atk-s0511a:1401": "164.",
  "atk-s0511a:1402": "“Tatheva tvaṃ sukhadukkhe, tulābhūto sadā bhava;",
  "atk-s0511a:1403": "Upekkhāpāramitaṃ gantvā, sambodhiṃ pāpuṇissasī”ti.",
  "atk-s0511a:1404_0": "Tattha tulābhūtoti majjhattabhāve ṭhito yathā tulāya daṇḍo samaṃ tulito samaṃ tiṭṭhati,",
  "atk-s0511a:1404_1": "na namati na unnamati, evameva tvampi sukhadukkhesu tulāsadiso hutvā sambodhiṃ pāpuṇissasi.",
  "atk-s0511a:1404_2": "Kopānunayavajjitāti paṭighānurodhavajjitā. “Dayākopavivajjitā”tipi pāṭho, soyevattho.",
  "atk-s0511a:1404_3": "Sesaṃ khantipāramiyaṃ vuttanayeneva veditabbaṃ.",
  "atk-s0511a:1405_0": "Tato sumedhapaṇḍito ime dasa pāramidhamme vicinitvā tato paraṃ cintesi – “imasmiṃ",
  "atk-s0511a:1405_1": "loke bodhisattehi paripūretabbā bodhipācanā buddhattakarā dhammā ettakāyeva, na ito",
  "atk-s0511a:1405_2": "bhiyyo, imā pana pāramiyo uddhaṃ ākāsepi natthi, na heṭṭhā pathaviyampi, na puratthimādīsu",
  "atk-s0511a:1405_3": "disāsupi atthi, mayhaṃyeva pana hadayamaṃsantareyeva patiṭṭhitā”ti. Evaṃ tāsaṃ attano",
  "atk-s0511a:1405_4": "hadaye patiṭṭhitabhāvaṃ disvā sabbāpi tā daḷhaṃ katvā adhiṭṭhāya punappunaṃ sammasanto",
  "atk-s0511a:1405_5": "anulomapaṭilomaṃ sammasi, pariyante gahetvā ādimhi pāpesi, ādimhi gahetvā pariyante",
  "atk-s0511a:1405_6": "ṭhapesi, majjhe gahetvā ubhato osāpesi, ubhato koṭīsu gahetvā majjhe osāpesi. Bāhirabhaṇḍapariccāgo",
  "atk-s0511a:1405_7": "pāramiyo nāma, aṅgapariccāgo upapāramiyo nāma, jīvitapariccāgo paramatthapāramiyo",
  "atk-s0511a:1405_8": "nāmāti dasa pāramiyo dasa upapāramiyo dasa paramatthapāramiyoti samattiṃsa pāramiyo",
  "atk-s0511a:1405_9": "yamakatelaṃ vinivaṭṭento viya sammasi. Tassa dasa pāramiyo sammasantassa dhammatejena",
  "atk-s0511a:1405_10": "catunahutādhikadviyojanasatasahassabahalā vipulā ayaṃ mahāpathavī hatthinā akkantanaḷakalāpo",
  "atk-s0511a:1405_11": "viya uppīḷiyamānaṃ ucchuyantaṃ viya ca mahāviravaṃ viravamānā saṅkampi sampakampi",
  "atk-s0511a:1405_12": "sampavedhi. Kulālacakkaṃ viya telayantacakkaṃ viya ca paribbhami. Tena vuttaṃ –",
  "atk-s0511a:1406": "165.",
  "atk-s0511a:1407": "“Ettakāyeva te loke, ye dhammā bodhipācanā;",
  "atk-s0511a:1408": "Tatuddhaṃ natthi aññatra, daḷhaṃ tattha patiṭṭhaha.",
  "atk-s0511a:1409": "166.",
  "atk-s0511a:1410": "“Ime dhamme sammasato, sabhāvasarasalakkhaṇe;",
  "atk-s0511a:1411": "Dhammatejena vasudhā, dasasahassī pakampatha.",
  "atk-s0511a:1412": "167.",
  "atk-s0511a:1413": "“Calatī ravatī pathavī, ucchuyantaṃva pīḷitaṃ;",
  "atk-s0511a:1414": "Telayante yathā cakkaṃ, evaṃ kampati medanī”ti.",
  "atk-s0511a:1415_0": "Tattha ettakāyevāti niddiṭṭhānaṃ dasannaṃ pāramitānaṃ anūnādhikabhāvassa dassanatthaṃ",
  "atk-s0511a:1415_1": "vuttaṃ. Tatuddhanti tato dasapāramīhi uddhaṃ natthi. Aññatrāti aññaṃ, lakkhaṇaṃ saddasatthato",
  "atk-s0511a:1415_2": "gahetabbaṃ. Tato dasapāramito añño buddhakārakadhammo natthīti attho. Tatthāti tāsu",
  "atk-s0511a:1415_3": "dasasu pāramīsu. Patiṭṭhahāti patiṭṭha, paripūrento tiṭṭhāti attho.",
  "atk-s0511a:1416_0": "Ime dhammeti pāramidhamme. Sammasatoti upaparikkhantassa, anādaratthe sāmivacanaṃ",
  "atk-s0511a:1416_1": "daṭṭhabbaṃ. Sabhāvasarasalakkhaṇeti sabhāvasaṅkhātena sarasalakkhaṇena sammasantassāti",
  "atk-s0511a:1416_2": "attho. Dhammatejenāti pāramipavicayañāṇatejena. Vasudhāti vasūti ratanaṃ vuccati,",
  "atk-s0511a:1416_3": "taṃ dhāreti dhīyati vā etthāti vasudhā. Kā sā? Medanī. Pakampathāti pakampittha.",
  "atk-s0511a:1416_4": "Sumedhapaṇḍite pana pāramiyo vicinante tassa ñāṇatejena dasasahassī pakampitthāti attho.",
  "atk-s0511a:1417_0": "Calatīti chappakārā kampi. Ravatīti nadati vikūjati. Ucchuyantaṃva pīḷitanti nippīḷitaṃ",
  "atk-s0511a:1417_1": "ucchuyantaṃ viya. “Guḷayantaṃva pīḷita”ntipi pāṭho, soyevattho. Telayanteti telapīḷanayante.",
  "atk-s0511a:1417_2": "Yathā cakkanti cakkikānaṃ mahācakkayantaṃ viya. Evanti yathā telapīḷanacakkayantaṃ",
  "atk-s0511a:1417_3": "paribbhamati kampati, evaṃ ayaṃ medanī kampatīti attho. Sesamettha uttānamevāti.",
  "atk-s0511a:1418_0": "Evaṃ mahāpathaviyā kampamānāya rammanagaravāsino manussā bhagavantaṃ parivisayamānā",
  "atk-s0511a:1418_1": "saṇṭhātuṃ asakkontā yugandharavātabbhāhatā mahāsālā viya mucchitā papatiṃsu. Ghaṭādīni",
  "atk-s0511a:1418_2": "kulālabhaṇḍāni pavaṭṭentāni aññamaññaṃ paharantāni cuṇṇavicuṇṇāni ahesuṃ. Mahājano",
  "atk-s0511a:1418_3": "bhītatasito satthāraṃ upasaṅkamitvā – “kiṃ nu kho bhagavā ‘nāgāvaṭṭo ayaṃ, bhūtayakkhadevatāsu",
  "atk-s0511a:1418_4": "aññatarāvaṭṭo vā’ti na hi mayaṃ etaṃ jānāma. Api ca kho sabbopi ayaṃ mahājano bhayena",
  "atk-s0511a:1418_5": "upadduto, kiṃ nu kho imassa lokassa pāpakaṃ bhavissati, udāhu kalyāṇaṃ, kathetha",
  "atk-s0511a:1418_6": "no etaṃ kāraṇa”nti pucchiṃsu.",
  "atk-s0511a:1419_0": "Atha satthā tesaṃ kathaṃ sutvā – “tumhe mā bhāyittha, mā kho cintayittha, natthi",
  "atk-s0511a:1419_1": "vo itonidānaṃ bhayaṃ, yo so mayā ajja sumedhapaṇḍito ‘anāgate gotamo nāma buddho",
  "atk-s0511a:1419_2": "bhavissatī’ti byākato, so idāni pāramiyo sammasati, tassa sammasantassa dhammatejena",
  "atk-s0511a:1419_3": "sakaladasasahassī lokadhātu ekappahārena kampati ceva viravati cā”ti āha. Tena vuttaṃ –",
  "atk-s0511a:1420": "168.",
  "atk-s0511a:1421": "“Yāvatā parisā āsi, buddhassa parivesane;",
  "atk-s0511a:1422": "Pavedhamānā sā tattha, mucchitā seti bhūmiyaṃ.",
  "atk-s0511a:1423": "169.",
  "atk-s0511a:1424": "“Ghaṭānekasahassāni, kumbhīnañca satā bahū;",
  "atk-s0511a:1425": "Sañcuṇṇamathitā tattha, aññamaññaṃ paghaṭṭitā.",
  "atk-s0511a:1426": "170.",
  "atk-s0511a:1427": "“Ubbiggā tasitā bhītā, bhantā byathitamānasā;",
  "atk-s0511a:1428": "Mahājanā samāgamma, dīpaṅkaramupāgamuṃ.",
  "atk-s0511a:1429": "171.",
  "atk-s0511a:1430": "“Kiṃ bhavissati lokassa, kalyāṇamatha pāpakaṃ;",
  "atk-s0511a:1431": "Sabbo upadduto loko, taṃ vinodehi cakkhuma.",
  "atk-s0511a:1432": "172.",
  "atk-s0511a:1433": "“Tesaṃ tadā saññāpesi, dīpaṅkaro mahāmuni;",
  "atk-s0511a:1434": "Vissatthā hotha mā bhātha, imasmiṃ pathavikampane.",
  "atk-s0511a:1435": "173.",
  "atk-s0511a:1436": "“Yamahaṃ ajja byākāsiṃ, buddho loke bhavissati;",
  "atk-s0511a:1437": "Eso sammasatī dhammaṃ, pubbakaṃ jinasevitaṃ.",
  "atk-s0511a:1438": "174.",
  "atk-s0511a:1439": "“Tassa sammasato dhammaṃ, buddhabhūmiṃ asesato;",
  "atk-s0511a:1440": "Tenāyaṃ kampitā pathavī, dasasahassī sadevake”ti.",
  "atk-s0511a:1441_0": "Tattha yāvatāti yāvatikā. Āsīti ahosi. “Yā tadā parisā āsī”tipi pāṭho, tassa yā tattha",
  "atk-s0511a:1441_1": "parisā ṭhitā āsīti attho. Pavedhamānāti kampamānā. Sāti sā parisā. Tatthāti tasmiṃ",
  "atk-s0511a:1441_2": "parivesanaṭṭhāne. Setīti sayittha.",
  "atk-s0511a:1442_0": "Ghaṭāti ghaṭānaṃ, sāmiatthe paccattavacanaṃ, ghaṭānaṃ nekasahassānīti attho. Sañcuṇṇamathitāti",
  "atk-s0511a:1442_1": "cuṇṇā ceva mathitā ca, mathitasañcuṇṇāti attho. Aññamaññaṃ paghaṭṭitāti aññamaññaṃ",
  "atk-s0511a:1442_2": "pahaṭā. Ubbiggāti utrāsahadayā. Tasitāti sañjātatāsā. Bhītāti bhayabhītā. Bhantāti",
  "atk-s0511a:1442_3": "phandanamānasā, vibbhantacittāti attho. Sabbāni panetāni aññamaññavevacanāni. Samāgammāti",
  "atk-s0511a:1442_4": "samāgantvā. Ayameva vā pāṭho.",
  "atk-s0511a:1443_0": "Upaddutoti upahato. Taṃ vinodehīti taṃ upaddutabhayaṃ vinodehi, vināsayāti attho.",
  "atk-s0511a:1443_1": "Cakkhumāti pañcahi cakkhūhi cakkhuma. Tesaṃ tadāti te jane tadā, upayogatthe sāmivacanaṃ.",
  "atk-s0511a:1443_2": "Saññāpesīti ñāpesi bodhesi. Visatthāti vissatthacittā. Mā bhāthāti mā bhāyatha. Yamahanti",
  "atk-s0511a:1443_3": "yaṃ ahaṃ sumedhapaṇḍitaṃ. Dhammanti pāramidhammaṃ. Pubbakanti porāṇaṃ. Jinasevitanti",
  "atk-s0511a:1443_4": "jinehi bodhisattakāle sevitanti attho. Buddhabhūminti pāramidhammaṃ. Tenāti tena",
  "atk-s0511a:1443_5": "sammasanakāraṇena. Kampitāti calitā. Sadevaketi sadevake loke.",
  "atk-s0511a:1444_0": "Tato mahājano tathāgatassa vacanaṃ sutvā haṭṭhatuṭṭho mālāgandhavilepanādīni ādāya",
  "atk-s0511a:1444_1": "rammanagarato nikkhamitvā bodhisattaṃ upasaṅkamitvā mālāgandhādīhi pūjetvā vanditvā",
  "atk-s0511a:1444_2": "padakkhiṇaṃ katvā rammanagarameva pāvisi. Atha kho bodhisatto dasa pāramiyo sammasitvā",
  "atk-s0511a:1444_3": "vīriyaṃ daḷhaṃ katvā adhiṭṭhāya nisinnāsanā vuṭṭhāsi. Tena vuttaṃ –",
  "atk-s0511a:1445": "175.",
  "atk-s0511a:1446": "“Buddhassa vacanaṃ sutvā, mano nibbāyi tāvade;",
  "atk-s0511a:1447": "Sabbe maṃ upasaṅkamma, punāpi maṃ abhivandisuṃ.",
  "atk-s0511a:1448": "176.",
  "atk-s0511a:1449": "“Samādiyitvā buddhaguṇaṃ, daḷhaṃ katvāna mānasaṃ;",
  "atk-s0511a:1450": "Dīpaṅkaraṃ namassitvā, āsanā vuṭṭhahiṃ tadā”ti.",
  "atk-s0511a:1451_0": "Tattha mano nibbāyīti mahājanassa pathavikampane ubbiggahadayassa tattha kāraṇaṃ",
  "atk-s0511a:1451_1": "sutvā mano nibbāyi, santiṃ agamāsīti attho. “Jano nibbāyī”tipi pāṭho, so uttānoyeva.",
  "atk-s0511a:1451_2": "Samādiyitvāti sammā ādiyitvā, samādāyāti attho. Buddhaguṇanti pāramiyo. Sesaṃ uttānameva.",
  "atk-s0511a:1452_0": "Atha kho bodhisattaṃ dayitasabbasattaṃ āsanā vuṭṭhahantaṃ sakaladasasahassacakkavāḷadevatā",
  "atk-s0511a:1452_1": "sannipatitvā dibbehi mālāgandhādīhi pūjetvā – “ayya sumedhatāpasa, tayā ajja dīpaṅkaradasabalassa",
  "atk-s0511a:1452_2": "pādamūle mahati patthanā patthitā, sā te anantarāyena samijjhatu, mā te tattha bhayaṃ",
  "atk-s0511a:1452_3": "vā chambhitattaṃ vā ahosi. Sarīre te appamattakopi rogo mā uppajjatu, khippaṃ pāramiyo",
  "atk-s0511a:1452_4": "pūretvā sammāsambodhiṃ paṭivijjha. Yathā pupphūpagaphalūpagā rukkhā samaye pupphanti",
  "atk-s0511a:1452_5": "ceva phalanti ca, tatheva tvampi taṃ samayaṃ anatikkamitvā khippaṃ sambodhiṃ phusassū”tiādīni",
  "atk-s0511a:1452_6": "thutimaṅgalāni payirudāhaṃsu, evaṃ payirudāhitvā bodhisattaṃ abhivādetvā attano attano",
  "atk-s0511a:1452_7": "devaṭṭhānameva agamaṃsu. Bodhisattopi devatāhi abhitthuto – “ahaṃ dasa pāramiyo pūretvā",
  "atk-s0511a:1452_8": "kappasatasahassādhikānaṃ catunnaṃ asaṅkhyeyyānaṃ matthake buddho bhavissāmī”ti vīriyaṃ",
  "atk-s0511a:1452_9": "daḷhaṃ katvā adhiṭṭhāya ākāsamabbhuggantvā isigaṇavantaṃ himavantaṃ agamāsi. Tena vuttaṃ –",
  "atk-s0511a:1453": "177.",
  "atk-s0511a:1454": "“Dibbaṃ mānusakaṃ pupphaṃ, devā mānusakā ubho;",
  "atk-s0511a:1455": "Samokiranti pupphehi, vuṭṭhahantassa āsanā.",
  "atk-s0511a:1456": "178.",
  "atk-s0511a:1457": "“Vedayanti ca te sotthiṃ, devā mānusakā ubho;",
  "atk-s0511a:1458": "Mahantaṃ patthitaṃ tuyhaṃ, taṃ labhassu yathicchitaṃ.",
  "atk-s0511a:1459": "179.",
  "atk-s0511a:1460": "“Sabbītiyo vivajjantu, soko rogo vinassatu;",
  "atk-s0511a:1461": "Mā te bhavantvantarāyā, phusa khippaṃ bodhimuttamaṃ.",
  "atk-s0511a:1462": "180.",
  "atk-s0511a:1463": "“Yathāpi samaye patte, pupphanti pupphino dumā;",
  "atk-s0511a:1464": "Tatheva tvaṃ mahāvīra, buddhañāṇehi pupphasu.",
  "atk-s0511a:1465": "181.",
  "atk-s0511a:1466": "“Yathā ye keci sambuddhā, pūrayuṃ dasapāramī;",
  "atk-s0511a:1467": "Tatheva tvaṃ mahāvīra, pūraya dasapāramī.",
  "atk-s0511a:1468": "182.",
  "atk-s0511a:1469": "“Yathā ye keci sambuddhā, bodhimaṇḍamhi bujjhare;",
  "atk-s0511a:1470": "Tatheva tvaṃ mahāvīra, bujjhassu jinabodhiyaṃ.",
  "atk-s0511a:1471": "183.",
  "atk-s0511a:1472": "“Yathā ye keci sambuddhā, dhammacakkaṃ pavattayuṃ;",
  "atk-s0511a:1473": "Tatheva tvaṃ mahāvīra, dhammacakkaṃ pavattaya.",
  "atk-s0511a:1474": "184.",
  "atk-s0511a:1475": "“Puṇṇamāye yathā cando, parisuddho virocati;",
  "atk-s0511a:1476": "Tatheva tvaṃ puṇṇamano, viroca dasasahassiyaṃ.",
  "atk-s0511a:1477": "185.",
  "atk-s0511a:1478": "“Rāhumutto yathā sūriyo, tāpena atirocati;",
  "atk-s0511a:1479": "Tatheva lokā muccitvā, viroca siriyā tuvaṃ.",
  "atk-s0511a:1480": "186.",
  "atk-s0511a:1481": "“Yathā yā kāci nadiyo, osaranti mahodadhiṃ;",
  "atk-s0511a:1482": "Evaṃ sadevakā lokā, osarantu tavantike.",
  "atk-s0511a:1483": "187.",
  "atk-s0511a:1484": "“Tehi thutappasattho so, dasa dhamme samādiya;",
  "atk-s0511a:1485": "Te dhamme paripūrento, pavanaṃ pāvisī tadā”ti.",
  "atk-s0511a:1486_0": "Tattha dibbanti mandāravapāricchattakasantānakusesayādikaṃ dibbakusumaṃ devā mānusakā",
  "atk-s0511a:1486_1": "ca mānusapupphaṃ gahetvāti attho. Samokirantīti mamopari samokiriṃsūti attho. Vuṭṭhahantassāti",
  "atk-s0511a:1486_2": "vuṭṭhahato. Vedayantīti nivedayiṃsu saññāpesuṃ. Sotthinti sotthibhāvaṃ. Idāni vedayitākāradassanatthaṃ",
  "atk-s0511a:1486_3": "“mahantaṃ patthitaṃ tuyha”ntiādi vuttaṃ. Tayā pana, sumedhapaṇḍita, mahantaṃ ṭhānaṃ",
  "atk-s0511a:1486_4": "patthitaṃ, taṃ yathāpatthitaṃ labhassūti attho.",
  "atk-s0511a:1487_0": "Sabbītiyoti entīti ītiyo, sabbā ītiyo sabbītiyo, upaddavā. Vivajjantūti mā hontu.",
  "atk-s0511a:1487_1": "Soko rogo vinassatūti socanasaṅkhāto soko rujanasaṅkhāto rogo ca vinassatu. Teti",
  "atk-s0511a:1487_2": "tava. Mā bhavantvantarāyāti mā bhavantu antarāyā. Phusāti adhigaccha pāpuṇāhi. Bodhinti",
  "atk-s0511a:1487_3": "arahattamaggañāṇaṃ sabbaññutaññāṇampi vaṭṭati. Uttamanti seṭṭhaṃ sabbabuddhaguṇadāyakattā",
  "atk-s0511a:1487_4": "arahattamaggañāṇaṃ “uttama”nti vuttaṃ.",
  "atk-s0511a:1488_0": "Samayeti tassa tassa rukkhassa pupphanasamaye sampatteti attho. Pupphinoti pupphanakā.",
  "atk-s0511a:1488_1": "Buddhañāṇehīti aṭṭhārasahi buddhañāṇehi. Pupphasūti pupphassu. Pūrayunti pūrayiṃsu.",
  "atk-s0511a:1488_2": "Pūrayāti paripūraya. Bujjhareti bujjhiṃsu. Jinabodhiyanti jinānaṃ buddhānaṃ bodhiyā,",
  "atk-s0511a:1488_3": "sabbaññubodhimūleti attho. Puṇṇamāyeti puṇṇamāsiyaṃ. Puṇṇamanoti paripuṇṇamanoratho.",
  "atk-s0511a:1489_0": "Rāhumuttoti rāhunā sobbhānunā mutto. Tāpenāti patāpena, ālokena. Lokā muccitvāti",
  "atk-s0511a:1489_1": "lokadhammehi alitto hutvāti attho. Virocāti virāja. Siriyāti buddhasiriyā. Osarantīti",
  "atk-s0511a:1489_2": "mahāsamuddaṃ pavisanti. Osarantūti upagacchantu. Tavantiketi tava santikaṃ. Tehīti",
  "atk-s0511a:1489_3": "devehi. Thutappasatthoti thuto ceva pasattho ca, thutehi vā dīpaṅkarādīhi pasatthoti",
  "atk-s0511a:1489_4": "thutappasattho. Dasa dhammeti dasa pāramidhamme. Pavananti mahāvanaṃ, dhammikapabbate",
  "atk-s0511a:1489_5": "mahāvanaṃ pāvisīti attho. Sesagāthā suuttānā evāti.",
  "atk-s0511a:1490": "Iti madhuratthavilāsiniyā buddhavaṃsa-aṭṭhakathāya",
  "atk-s0511a:1491": "Sumedhapatthanākathāvaṇṇanā niṭṭhitā.",
  "atk-s0511a:1492": "3. Dīpaṅkarabuddhavaṃsavaṇṇanā",
  "atk-s0511a:1493_0": "Rammanagaravāsinopi te upāsakā buddhappamukhassa bhikkhusaṅghassa mahādānaṃ datvā",
  "atk-s0511a:1493_1": "puna bhagavantaṃ bhuttāviṃ onītapattapāṇiṃ mālāgandhādīhi pūjetvā vanditvā dānānumodanaṃ",
  "atk-s0511a:1493_2": "sotukāmā upanisīdiṃsu. Atha satthā tesaṃ paramamadhuraṃ hadayaṅgamaṃ dānānumodanamakāsi –",
  "atk-s0511a:1494": "“Dānaṃ nāma sukhādīnaṃ, nidānaṃ paramaṃ mataṃ;",
  "atk-s0511a:1495": "Nibbānaṃ pana sopānaṃ, patiṭṭhāti pavuccati.",
  "atk-s0511a:1496": "“Dānaṃ tāṇaṃ manussānaṃ, dānaṃ bandhu parāyanaṃ;",
  "atk-s0511a:1497": "Dānaṃ dukkhādhipannānaṃ, sattānaṃ paramā gati.",
  "atk-s0511a:1498": "“Dukkhanittharaṇaṭṭhena, dānaṃ nāvāti dīpitaṃ;",
  "atk-s0511a:1499": "Bhayarakkhaṇato dānaṃ, nagaranti ca vaṇṇitaṃ.",
  "atk-s0511a:1500": "“Dānaṃ durāsadaṭṭhena, vuttamāsivisoti ca;",
  "atk-s0511a:1501": "Dānaṃ lobhamalādīhi, padumaṃ anupalittato.",
  "atk-s0511a:1502": "“Natthi dānasamo loke, purisassa avassayo;",
  "atk-s0511a:1503": "Paṭipajjatha tasmā taṃ, kiriyājjhāsayena ca.",
  "atk-s0511a:1504": "“Saggalokanidānāni, dānāni matimā idha;",
  "atk-s0511a:1505": "Ko hi nāma naro loke, na dadeyya hite rato.",
  "atk-s0511a:1506": "“Sutvā devesu sampattiṃ, ko naro dānasambhavaṃ;",
  "atk-s0511a:1507": "Na dajjā sukhappadaṃ dānaṃ, dānaṃ cittappamodanaṃ.",
  "atk-s0511a:1508": "“Dānena paṭipannena, accharāparivārito;",
  "atk-s0511a:1509": "Ramate suciraṃ kālaṃ, nandane suranandane.",
  "atk-s0511a:1510": "“Pītimuḷāraṃ vindati dātā, gāravamasmiṃ gacchati loke;",
  "atk-s0511a:1511": "Kittimanantaṃ yāti ca dātā, vissasanīyo hoti ca dātā.",
  "atk-s0511a:1512": "“Datvā dānaṃ yāti naro so, bhogasamiddhiṃ dīghañcāyu;",
  "atk-s0511a:1513": "Sussaratampi ca vindati rūpaṃ, sagge saddhiṃ kīḷati devehi;",
  "atk-s0511a:1514": "Vimānesu ṭhatvā nānā, mattamayūrābhirutesu.",
  "atk-s0511a:1515": "“Corārirājodakapāvakānaṃ, dhanaṃ asādhāraṇameva dānaṃ;",
  "atk-s0511a:1516": "Dadāti taṃ sāvakañāṇabhūmiṃ, paccekabhūmiṃ pana buddhabhūmi”nti. –",
  "atk-s0511a:1517": "Evamādinā nayena dānānumodanaṃ katvā dānānisaṃsaṃ pakāsetvā tadanantaraṃ sīlakathaṃ kathesi. Sīlaṃ nāmetaṃ idhalokaparalokasampattīnaṃ mūlaṃ.",
  "atk-s0511a:1518": "“Sīlaṃ sukhānaṃ paramaṃ nidānaṃ, sīlena sīlī tidivaṃ payāti;",
  "atk-s0511a:1519": "Sīlañhi saṃsāramupāgatassa, tāṇañca leṇañca parāyanañca.",
  "atk-s0511a:1520": "“Avassayo sīlasamo janānaṃ, kuto panañño idha vā parattha;",
  "atk-s0511a:1521": "Sīlaṃ guṇānaṃ paramā patiṭṭhā, yathā dharā thāvarajaṅgamānaṃ.",
  "atk-s0511a:1522": "“Sīlaṃ kireva kalyāṇaṃ, sīlaṃ loke anuttaraṃ;",
  "atk-s0511a:1523": "Ariyavuttisamācāro, yena vuccati sīlavā”. ;",
  "atk-s0511a:1524_0": "Sīlālaṅkārasamo alaṅkāro natthi, sīlagandhasamo gandho natthi, sīlasamaṃ kilesamalavisodhanaṃ",
  "atk-s0511a:1524_1": "natthi, sīlasamaṃ pariḷāhūpasamaṃ natthi, sīlasamaṃ kittijananaṃ natthi, sīlasamaṃ",
  "atk-s0511a:1524_2": "saggārohaṇasopānaṃ natthi, nibbānanagarappavesane ca sīlasamaṃ dvāraṃ natthi. Yathāha –",
  "atk-s0511a:1525": "“Sobhantevaṃ na rājāno, muttāmaṇivibhūsitā;",
  "atk-s0511a:1526": "Yathā sobhanti yatino, sīlabhūsanabhūsitā.",
  "atk-s0511a:1527": "“Sīlagandhasamo gandho, kuto nāma bhavissati;",
  "atk-s0511a:1528": "Yo samaṃ anuvāte ca, paṭivāte ca vāyati. ;",
  "atk-s0511a:1529": "“Na pupphagandho paṭivātameti, na candanaṃ taggaramallikā vā;",
  "atk-s0511a:1530": "Satañca gandho paṭivātameti, sabbā disā sappuriso pavāyati.",
  "atk-s0511a:1531": "“Candanaṃ tagaraṃ vāpi, uppalaṃ atha vassikī;",
  "atk-s0511a:1532": "Etesaṃ gandhajātānaṃ, sīlagandho anuttaro. ;",
  "atk-s0511a:1533": "“Na gaṅgā yamunā cāpi, sarabhū vā sarasvatī;",
  "atk-s0511a:1534": "Ninnagā vāciravatī, mahī vāpi mahānadī.",
  "atk-s0511a:1535": "“Sakkuṇanti visodhetuṃ, taṃ malaṃ idha pāṇinaṃ;",
  "atk-s0511a:1536": "Visodhayati sattānaṃ, yaṃ ve sīlajalaṃ malaṃ.",
  "atk-s0511a:1537": "“Na taṃ sajaladā vātā, na cāpi haricandanaṃ;",
  "atk-s0511a:1538": "Neva hārā na maṇayo, na candakiraṇaṅkurā.",
  "atk-s0511a:1539": "“Samayantīdha sattānaṃ, pariḷāhaṃ surakkhitaṃ;",
  "atk-s0511a:1540": "Yaṃ sameti idaṃ ariyaṃ, sīlaṃ accantasītalaṃ.",
  "atk-s0511a:1541": "“Attānuvādādibhayaṃ, viddhaṃsayati sabbadā;",
  "atk-s0511a:1542": "Janeti kittihāsañca, sīlaṃ sīlavato sadā.",
  "atk-s0511a:1543": "“Saggārohaṇasopānaṃ, aññaṃ sīlasamaṃ kuto;",
  "atk-s0511a:1544": "Dvāraṃ vā pana nibbāna, nagarassa pavesane.",
  "atk-s0511a:1545": "“Guṇānaṃ mūlabhūtassa, dosānaṃ balaghātino;",
  "atk-s0511a:1546": "Iti sīlassa jānātha, ānisaṃsamanuttara”nti. ;",
  "atk-s0511a:1547_0": "Evaṃ bhagavā sīlānisaṃsaṃ dassetvā – “idaṃ pana sīlaṃ nissāya ayaṃ saggo labhatī”ti",
  "atk-s0511a:1547_1": "dassanatthaṃ tadanantaraṃ saggakathaṃ kathesi. Ayaṃ saggo nāma iṭṭho kanto manāpo",
  "atk-s0511a:1547_2": "ekantasukho niccamettha kīḷā niccaṃ sampattiyo labhanti. Cātumahārājikā devā navutivassasatasahassāni",
  "atk-s0511a:1547_3": "dibbasukhaṃ dibbasampattiṃ paṭilabhanti. Tāvatiṃsā tisso vassakoṭiyo saṭṭhi ca vassasatasahassānīti",
  "atk-s0511a:1547_4": "evamādisaggaguṇapaṭisaṃyuttakathaṃ kathesi. Evaṃ saggakathāya palobhetvā puna – “ayampi",
  "atk-s0511a:1547_5": "saggo anicco adhuvo na tattha chandarāgo kātabbo”ti kāmānaṃ ādīnavaṃ okāraṃ saṃkilesaṃ",
  "atk-s0511a:1547_6": "nekkhamme ānisaṃsañca pakāsetvā amatapariyosānaṃ dhammakathaṃ kathesi. Evaṃ tassa",
  "atk-s0511a:1547_7": "mahājanassa dhammaṃ desetvā ekacce saraṇesu ca ekacce pañcasīlesu ca ekacce sotāpattiphale",
  "atk-s0511a:1547_8": "ca ekacce sakadāgāmiphale ekacce anāgāmiphale ekacce catūsupi phalesu ekacce tīsu",
  "atk-s0511a:1547_9": "vijjāsu ekacce chasu abhiññāsu ekacce aṭṭhasu samāpattīsu patiṭṭhāpetvā uṭṭhāyāsanā",
  "atk-s0511a:1547_10": "rammanagarato nikkhamitvā sudassanamahāvihārameva pāvisi. Tena vuttaṃ –",
  "atk-s0511a:1548": "1.",
  "atk-s0511a:1549": "“Tadā te bhojayitvāna, sasaṅghaṃ lokanāyakaṃ;",
  "atk-s0511a:1550": "Upagacchuṃ saraṇaṃ tassa, dīpaṅkarassa satthuno.",
  "atk-s0511a:1551": "2.",
  "atk-s0511a:1552": "“Saraṇāgamane kañci, niveseti tathāgato;",
  "atk-s0511a:1553": "Kañci pañcasu sīlesu, sīle dasavidhe paraṃ.",
  "atk-s0511a:1554": "3.",
  "atk-s0511a:1555": "“Kassaci deti sāmaññaṃ, caturo phalamuttame;",
  "atk-s0511a:1556": "Kassaci asame dhamme, deti so paṭisambhidā.",
  "atk-s0511a:1557": "4.",
  "atk-s0511a:1558": "“Kassaci varasamāpattiyo, aṭṭha deti narāsabho;",
  "atk-s0511a:1559": "Tisso kassaci vijjāyo, chaḷabhiññā pavecchati.",
  "atk-s0511a:1560": "5.",
  "atk-s0511a:1561": "“Tena yogena janakāyaṃ, ovadati mahāmuni;",
  "atk-s0511a:1562": "Tena vitthārikaṃ āsi, lokanāthassa sāsanaṃ.",
  "atk-s0511a:1563": "6.",
  "atk-s0511a:1564": "“Mahāhanusabhakkhandho, dīpaṅkarasanāmako;",
  "atk-s0511a:1565": "Bahū jane tārayati, parimoceti duggatiṃ.",
  "atk-s0511a:1566": "7.",
  "atk-s0511a:1567": "“Bodhaneyyaṃ janaṃ disvā, satasahassepi yojane;",
  "atk-s0511a:1568": "Khaṇena upagantvāna, bodheti taṃ mahāmunī”ti.",
  "atk-s0511a:1569_0": "Tattha teti rammanagaravāsino upāsakā. Saraṇanti ettha saraṇaṃ saraṇagamanaṃ saraṇassa",
  "atk-s0511a:1569_1": "gantā ca veditabbā. Sarati hiṃsati vināsetīti saraṇaṃ, kiṃ taṃ? Ratanattayaṃ. Taṃ",
  "atk-s0511a:1569_2": "pana saraṇagatānaṃ teneva saraṇagamanena bhayaṃ santāsaṃ dukkhaṃ duggatiṃ parikkilesaṃ",
  "atk-s0511a:1569_3": "hanati hiṃsati vināsetīti saraṇanti vuccatīti. Vuttañhetaṃ –",
  "atk-s0511a:1570": "“Ye keci buddhaṃ saraṇaṃ gatāse, na te gamissanti apāyabhūmiṃ;",
  "atk-s0511a:1571": "Pahāya mānusaṃ dehaṃ, devakāyaṃ paripūressanti. ;",
  "atk-s0511a:1572": "“Ye keci dhammaṃ saraṇaṃ gatāse, na te gamissanti apāyabhūmiṃ;",
  "atk-s0511a:1573": "Pahāya mānusaṃ dehaṃ, devakāyaṃ paripūressanti. ;",
  "atk-s0511a:1574": "“Ye keci saṅghaṃ saraṇaṃ gatāse, na te gamissanti apāyabhūmiṃ;",
  "atk-s0511a:1575": "Pahāya mānusaṃ dehaṃ, devakāyaṃ paripūressantī”ti. ;",
  "atk-s0511a:1576": "Saraṇagamanaṃ nāma ratanattayaparāyanākārappavatto cittuppādo. Saraṇassa gantā nāma taṃsamaṅgīpuggalo. Evaṃ tāva saraṇaṃ saraṇagamanaṃ saraṇassa gantā cāti idaṃ tayaṃ veditabbaṃ.",
  "atk-s0511a:1577_0": "Tassāti taṃ dīpaṅkaraṃ, upayogatthe sāmivacanaṃ daṭṭhabbaṃ. “Upagacchuṃ saraṇaṃ tatthā”tipi",
  "atk-s0511a:1577_1": "pāṭho. Satthunoti satthāraṃ. Saraṇāgamane kañcīti kañci puggalaṃ saraṇagamane nivesetīti",
  "atk-s0511a:1577_2": "attho. Kiñcāpi paccuppannavasena vuttaṃ, atītakālavasena pana attho gahetabbo. Esa",
  "atk-s0511a:1577_3": "nayo sesesupi. “Kassaci saraṇāgamane”tipi pāṭho, tassapi soyevattho. Kañci pañcasu",
  "atk-s0511a:1577_4": "sīlesūti kañci puggalaṃ pañcasu viratisīlesu nivesesīti attho. “Kassaci pañcasu sīlesū”tipi",
  "atk-s0511a:1577_5": "pāṭho, soyevattho. Sīle dasavidhe paranti aparaṃ puggalaṃ dasavidhe sīle nivesesīti",
  "atk-s0511a:1577_6": "attho. “Kassaci kusale dasā”tipi pāṭho, tassa kañci puggalaṃ dasa kusaladhamme samādapesīti",
  "atk-s0511a:1577_7": "attho. Kassaci deti sāmaññanti ettha paramatthato sāmaññanti maggo vuccati. Yathāha –",
  "atk-s0511a:1578": "“Katamañca, bhikkhave, sāmaññaṃ? Ayameva ariyo aṭṭhaṅgiko maggo, seyyathidaṃ – sammādiṭṭhi…pe… sammāsamādhi. Idaṃ vuccati, bhikkhave, sāmañña”nti.",
  "atk-s0511a:1579_0": "Caturo phalamuttameti cattāri uttamāni phalānīti attho. Ma-kāro padasandhikaro. Liṅgavipariyāsena",
  "atk-s0511a:1579_1": "vuttaṃ. Yathopanissayaṃ cattāro magge cattāri ca sāmaññaphalāni kassaci adāsīti attho.",
  "atk-s0511a:1579_2": "Kassaci asame dhammeti kassaci asadise cattāro paṭisambhidādhamme adāsi.",
  "atk-s0511a:1580_0": "Kassaci varasamāpattiyoti kassaci pana nīvaraṇavigamena padhānabhūtā aṭṭha samāpattiyo",
  "atk-s0511a:1580_1": "adāsi. Tisso kassaci vijjāyoti kassaci puggalassa upanissayavasena dibbacakkhuñāṇapubbenivāsānussatiñāṇaāsavakkhayañāṇānaṃ",
  "atk-s0511a:1580_2": "vasena tisso vijjāyo. Chaḷabhiññā pavecchatīti cha abhiññāyo kassaci adāsi.",
  "atk-s0511a:1581_0": "Tena yogenāti tena nayena tenānukkamena ca. Janakāyanti janasamūhaṃ. Ovadatīti ovadi.",
  "atk-s0511a:1581_1": "Kālavipariyāsena vuttanti veditabbaṃ. Ito uparipi īdisesu vacanesu atītakālavaseneva",
  "atk-s0511a:1581_2": "attho gahetabbo. Tena vitthārikaṃ āsīti tena dīpaṅkarassa bhagavato ovādena anusāsaniyā",
  "atk-s0511a:1581_3": "vitthārikaṃ vitthataṃ visālībhūtaṃ sāsanaṃ ahosi.",
  "atk-s0511a:1582_0": "Mahāhanūti mahāpurisānaṃ kira dvepi hanūni paripuṇṇāni dvādasiyā pakkhassa candasadisākārāni",
  "atk-s0511a:1582_1": "hontīti mahantāni hanūni yassa so mahāhanu, sīhahanūti vuttaṃ hoti. Usabhakkhandhoti",
  "atk-s0511a:1582_2": "usabhasseva khandho yassa bhavati, so usabhakkhandho. Suvaṭṭitasuvaṇṇāliṅgasadisarucirakkhandho",
  "atk-s0511a:1582_3": "samavaṭṭacārukkhandhoti attho. Dīpaṅkarasanāmakoti dīpaṅkarasanāmo. Bahū jane tārayatīti",
  "atk-s0511a:1582_4": "bahū buddhaveneyye jane tāresi. Parimocetīti parimocesi. Duggatinti duggatito. Nissakkatthe upayogavacanaṃ.",
  "atk-s0511a:1583_0": "Idāni tāraṇaparimocanakaraṇākāradassanatthaṃ “bodhaneyyaṃ jana”nti gāthā vuttā. Tattha",
  "atk-s0511a:1583_1": "bodhaneyyaṃ jananti bodhaneyyaṃ pajaṃ, ayameva vā pāṭho. Disvāti buddhacakkhunā vā",
  "atk-s0511a:1583_2": "samantacakkhunā vā disvā. Satasahassepi yojaneti anekasatasahassepi yojane ṭhitaṃ.",
  "atk-s0511a:1583_3": "Idaṃ pana dasasahassiyaṃyeva sandhāya vuttanti daṭṭhabbaṃ.",
  "atk-s0511a:1584_0": "Dīpaṅkaro kira satthā buddhattaṃ patvā bodhimūle sattasattāhaṃ vītināmetvā aṭṭhame",
  "atk-s0511a:1584_1": "sattāhe mahābrahmuno dhammajjhesanaṃ paṭiññāya sunandārāme dhammacakkaṃ pavattetvā",
  "atk-s0511a:1584_2": "koṭisataṃ devamanussānaṃ dhammāmataṃ pāyesi. Ayaṃ paṭhamo abhisamayo ahosi.",
  "atk-s0511a:1585_0": "Atha satthā attano puttassa samavaṭṭakkhandhassa usabhakkhandhassa nāma ñāṇaparipākaṃ",
  "atk-s0511a:1585_1": "ñatvā taṃ atrajaṃ pamukhaṃ katvā rāhulovādasadisaṃ dhammaṃ desetvā devamanussānaṃ",
  "atk-s0511a:1585_2": "navutikoṭiyo dhammāmataṃ pāyesi. Ayaṃ dutiyo abhisamayo ahosi.",
  "atk-s0511a:1586_0": "Puna bhagavā amaravatīnagaradvāre mahāsirīsarukkhamūle yamakapāṭihāriyaṃ katvā mahājanassa",
  "atk-s0511a:1586_1": "bandhanāmokkhaṃ katvā devagaṇaparivuto divasakarātirekajutivisarabhavane tāvatiṃsabhavane",
  "atk-s0511a:1586_2": "pāricchattakamūle paramasītale paṇḍukambalasilātale nisīditvā sabbadevagaṇapītisañjananiṃ",
  "atk-s0511a:1586_3": "attano jananiṃ sumedhādeviṃ pamukhaṃ katvā sabbalokaviditavisuddhidevo devadevo dīpaṅkaro",
  "atk-s0511a:1586_4": "bhagavā sabbasattahitakaraṃ paramātirekagambhīrasukhumaṃ buddhivisadakaraṃ sattappakaraṇaṃ",
  "atk-s0511a:1586_5": "abhidhammapiṭakaṃ desetvā navutidevakoṭisahassānaṃ dhammāmataṃ pāyesi. Ayaṃ tatiyo",
  "atk-s0511a:1586_6": "abhisamayo ahosi. Tena vuttaṃ –",
  "atk-s0511a:1587": "8.",
  "atk-s0511a:1588": "“Paṭhamābhisamaye buddho, koṭisatamabodhayi;",
  "atk-s0511a:1589": "Dutiyābhisamaye nātho, navutikoṭimabodhayi.",
  "atk-s0511a:1590": "9.",
  "atk-s0511a:1591": "“Yadā ca devabhavanamhi, buddho dhammamadesayi;",
  "atk-s0511a:1592": "Navutikoṭisahassānaṃ, tatiyābhisamayo ahū”ti.",
  "atk-s0511a:1593": "Dīpaṅkarassa pana bhagavato tayo sāvakasannipātā ahesuṃ. Tattha sunandārāme koṭisatasahassānaṃ paṭhamo sannipāto ahosi. Tena vuttaṃ –",
  "atk-s0511a:1594": "10.",
  "atk-s0511a:1595": "“Sannipātā tayo āsuṃ, dīpaṅkarassa satthuno;",
  "atk-s0511a:1596": "Koṭisatasahassānaṃ, paṭhamo āsi samāgamo”ti.",
  "atk-s0511a:1597_0": "Athāparena samayena dasabalo catūhi bhikkhusatasahassehi parivuto gāmanigamanagarapaṭipāṭiyā",
  "atk-s0511a:1597_1": "mahājanānuggahaṃ karonto cārikaṃ caramāno anukkamena ekasmiṃ padese mahājanakatasakkāraṃ",
  "atk-s0511a:1597_2": "sabbalokavissutaṃ amanussapariggahitaṃ atibhayānakaṃ olambāmbudharaparicumbitakūṭaṃ",
  "atk-s0511a:1597_3": "vividhasurabhitarukusumavāsitakūṭaṃ nānāmigagaṇavicaritakūṭaṃ nāradakūṭaṃ nāma paramaramaṇīyaṃ",
  "atk-s0511a:1597_4": "pabbataṃ sampāpuṇi. So kira pabbato nāradena nāma yakkhena pariggahito ahosi. Tattha",
  "atk-s0511a:1597_5": "pana tassa yakkhassa anusaṃvaccharaṃ mahājano manussabaliṃ upasaṃharati.",
  "atk-s0511a:1598_0": "Atha dīpaṅkaro kira bhagavā tassa mahājanassa upanissayasampattiṃ disvā tato bhikkhusaṅghaṃ",
  "atk-s0511a:1598_1": "cātuddisaṃ pesetvā adutiyo asahāyo mahākaruṇābalavasaṅgatahadayo tañca yakkhaṃ vinetuṃ",
  "atk-s0511a:1598_2": "taṃ nāradapabbataṃ abhiruhi. Atha so manussabhakkho sakahitanirapekkho paravadhadakkho",
  "atk-s0511a:1598_3": "yakkho makkhaṃ asahamāno kodhaparetamānaso dasabalaṃ bhiṃsāpetvā palāpetukāmo taṃ",
  "atk-s0511a:1598_4": "pabbataṃ cālesi. So kira pabbato tena cāliyamāno bhagavato ānubhāvena tasseva matthake",
  "atk-s0511a:1598_5": "patamāno viya ahosi.",
  "atk-s0511a:1599_0": "Tato so bhīto – “handa naṃ agginā jhāpessāmī”ti mahantaṃ atibhīmadassanaṃ aggikkhandhaṃ",
  "atk-s0511a:1599_1": "nibbattesi. So aggikkhandho paṭivāte khitto viya attanova dukkhaṃ janesi, na pana",
  "atk-s0511a:1599_2": "bhagavato cīvare aṃsumattampi daḍḍhuṃ samattho ahosi. Yakkho pana “samaṇo daḍḍho,",
  "atk-s0511a:1599_3": "na daḍḍho”ti olokento dasabalaṃ saradasamayavimalakaranikaraṃ sabbajanaratikaraṃ",
  "atk-s0511a:1599_4": "rajanikaramiva sītalajalatalagatakamalakaṇṇikāya nisinnaṃ viya bhagavantaṃ disvā",
  "atk-s0511a:1599_5": "cintesi – “aho ayaṃ samaṇo mahānubhāvo, yaṃ yaṃ imassāhaṃ anatthaṃ karomi, so so",
  "atk-s0511a:1599_6": "mamūpariyeva patati, imaṃ pana samaṇaṃ muñcitvā aññaṃ me paṭisaraṇaṃ parāyanaṃ natthi,",
  "atk-s0511a:1599_7": "pathaviyaṃ upakkhalitā pathaviṃyeva nissāya uṭṭhahanti, handāhaṃ imaṃyeva samaṇaṃ",
  "atk-s0511a:1599_8": "saraṇaṃ gamissāmī”ti.",
  "atk-s0511a:1600_0": "Athevaṃ pana so cintetvā bhagavato cakkālaṅkatatalesu pādesu sirasā nipatitvā – “accayo",
  "atk-s0511a:1600_1": "maṃ, bhante, accagamā”ti vatvā bhagavantaṃ saraṇamagamāsi. Athassa bhagavā anupubbikathaṃ",
  "atk-s0511a:1600_2": "kathesi. So desanāpariyosāne dasahi yakkhasahassehi saddhiṃ sotāpattiphale patiṭṭhahi.",
  "atk-s0511a:1600_3": "Tasmiṃ kira divase sakalajambudīpatalavāsino manussā tassa balikammatthaṃ ekekagāmato",
  "atk-s0511a:1600_4": "ekekaṃ purisaṃ āhariṃsu. Aññañca bahutilataṇḍulakulatthamuggamāsādiṃ sappinavanītatelamadhuphāṇitādiñca",
  "atk-s0511a:1600_5": "āhariṃsu. Atha so yakkho taṃ divasaṃ ābhatataṇḍulādikaṃ sabbaṃ tesaṃyeva datvā te",
  "atk-s0511a:1600_6": "balikammatthāya ānītamanusse dasabalassa niyyātesi.",
  "atk-s0511a:1601_0": "Atha satthā te manusse ehibhikkhupabbajjāya pabbājetvā antosattāheyeva sabbe arahatte",
  "atk-s0511a:1601_1": "patiṭṭhāpetvā māghapuṇṇamāya koṭisatabhikkhumajjhagato caturaṅgasamannāgate sannipāte",
  "atk-s0511a:1601_2": "pātimokkhamuddisi. Caturaṅgāni nāma sabbeva ehibhikkhū honti, sabbe chaḷabhiññā honti,",
  "atk-s0511a:1601_3": "sabbe anāmantitāva āgatā, pannarasūposathadivaso cāti imāni cattāri aṅgāni nāma.",
  "atk-s0511a:1601_4": "Ayaṃ dutiyo sannipāto ahosi. Tena vuttaṃ –",
  "atk-s0511a:1602": "11.",
  "atk-s0511a:1603": "“Puna nāradakūṭamhi, pavivekagate jine;",
  "atk-s0511a:1604": "Khīṇāsavā vītamalā, samiṃsu satakoṭiyo”ti.",
  "atk-s0511a:1605": "Tattha pavivekagateti gaṇaṃ pahāya gate. Samiṃsūti sannipatiṃsu.",
  "atk-s0511a:1606_0": "Yadā pana dīpaṅkaro lokanāyako sudassananāmake pabbate vassāvāsamupagañchi, tadā",
  "atk-s0511a:1606_1": "kira jambudīpavāsino manussā anusaṃvaccharaṃ giraggasamajjaṃ karonti. Tasmiṃ kira",
  "atk-s0511a:1606_2": "samajje sannipatitā manussā dasabalaṃ disvā dhammakathaṃ sutvā tatra pasīditvā pabbajiṃsu.",
  "atk-s0511a:1606_3": "Mahāpavāraṇadivase satthā tesaṃ ajjhāsayānukūlaṃ vipassanākathaṃ kathesi. Taṃ sutvā",
  "atk-s0511a:1606_4": "te sabbe saṅkhāre sammasitvā vipassanānupubbena maggānupubbena ca arahattaṃ pāpuṇiṃsu.",
  "atk-s0511a:1606_5": "Atha satthā navutikoṭisahassehi saddhiṃ pavāresi. Ayaṃ tatiyo sannipāto ahosi. Tena vuttaṃ –",
  "atk-s0511a:1607": "12.",
  "atk-s0511a:1608": "“Yamhi kāle mahāvīro, sudassanasiluccaye;",
  "atk-s0511a:1609": "Navutikoṭisahassehi, pavāresi mahāmuni.",
  "atk-s0511a:1610": "“Ahaṃ tena samayena, jaṭilo uggatāpano;",
  "atk-s0511a:1611": "Antalikkhamhi caraṇo, pañcābhiññāsu pāragū”ti. ;",
  "atk-s0511a:1612_0": "Ayaṃ gāthā aṭṭhasāliniyā dhammasaṅgahaṭṭhakathāya nidānavaṇṇanāya dīpaṅkarabuddhavaṃse",
  "atk-s0511a:1612_1": "likhitā. Imasmiṃ pana buddhavaṃse natthi. Natthibhāvoyeva panassā yuttataro. Kasmāti",
  "atk-s0511a:1612_2": "ce? Heṭṭhā sumedhakathāsu kathitattāti.",
  "atk-s0511a:1613_0": "Dīpaṅkare kira bhagavati dhammaṃ desente dasasahassānañca vīsatisahassānañca dhammābhisamayo",
  "atk-s0511a:1613_1": "ahosiyeva. Ekassa pana dvinnaṃ tiṇṇaṃ catunnanti ca ādivasena abhisamayānaṃ anto",
  "atk-s0511a:1613_2": "natthi. Tasmā dīpaṅkarassa bhagavato sāsanaṃ vitthārikaṃ bāhujaññaṃ ahosi. Tena vuttaṃ –",
  "atk-s0511a:1614": "13.",
  "atk-s0511a:1615": "“Dasavīsasahassānaṃ, dhammābhisamayo ahu;",
  "atk-s0511a:1616": "Ekadvinnaṃ abhisamayā, gaṇanāto asaṅkhiyā”ti.",
  "atk-s0511a:1617_0": "Tattha dasavīsasahassānanti dasasahassānaṃ vīsatisahassānañca. Dhammābhisamayoti",
  "atk-s0511a:1617_1": "catusaccadhammappaṭivedho. Ekadvinnanti ekassa ceva dvinnañca, tiṇṇaṃ catunnaṃ…pe…",
  "atk-s0511a:1617_2": "dasannantiādinā nayena asaṅkhyeyyāti attho. Evaṃ asaṅkhyeyyābhisamayattā ca vitthārikaṃ",
  "atk-s0511a:1617_3": "mahantappattaṃ bahūhi paṇḍitehi devamanussehi niyyānikanti jaññaṃ jānitabbaṃ adhisīlasikkhādīhi",
  "atk-s0511a:1617_4": "iddhañca samādhiādīhi phītañca ahosi. Tena vuttaṃ –",
  "atk-s0511a:1618": "14.",
  "atk-s0511a:1619": "“Vitthārikaṃ bāhujaññaṃ, iddhaṃ phītaṃ ahū tadā;",
  "atk-s0511a:1620": "Dīpaṅkarassa bhagavato, sāsanaṃ suvisodhita”nti.",
  "atk-s0511a:1621_0": "Tattha suvisodhitanti suṭṭhu bhagavatā sodhitaṃ visuddhaṃ kataṃ. Dīpaṅkaraṃ kira",
  "atk-s0511a:1621_1": "satthāraṃ sabbakālaṃ chaḷabhiññānaṃ mahiddhikānaṃ bhikkhūnaṃ cattāri satasahassāni",
  "atk-s0511a:1621_2": "parivārenti. Tena ca samayena ye sekkhā kālakiriyaṃ karonti, te garahitā bhavanti,",
  "atk-s0511a:1621_3": "sabbe khīṇāsavā hutvāva parinibbāyantīti adhippāyo. Tasmā hi tassa bhagavato sāsanaṃ",
  "atk-s0511a:1621_4": "supupphitaṃ susamiddhaṃ khīṇāsavehi bhikkhūhi ativiya sobhittha. Tena vuttaṃ –",
  "atk-s0511a:1622": "15.",
  "atk-s0511a:1623": "“Cattāri satasahassāni, chaḷabhiññā mahiddhikā;",
  "atk-s0511a:1624": "Dīpaṅkaraṃ lokaviduṃ, parivārenti sabbadā.",
  "atk-s0511a:1625": "16.",
  "atk-s0511a:1626": "“Ye keci tena samayena, jahanti mānusaṃ bhavaṃ;",
  "atk-s0511a:1627": "Appattamānasā sekhā, garahitā bhavanti te.",
  "atk-s0511a:1628": "17.",
  "atk-s0511a:1629": "“Supupphitaṃ pāvacanaṃ, arahantehi tādihi;",
  "atk-s0511a:1630": "Khīṇāsavehi vimalehi, upasobhati sabbadā”ti.",
  "atk-s0511a:1631_0": "Tattha cattāri satasahassānīti gaṇanāya dassitā evaṃ dassitagaṇanā ime bhikkhūti",
  "atk-s0511a:1631_1": "dassanatthaṃ “chaḷabhiññā mahiddhikā”ti vuttanti evamattho gahetabbo. Atha vā chaḷabhiññā",
  "atk-s0511a:1631_2": "mahiddhikāti chaḷabhiññānaṃ mahiddhikānanti sāmiatthe paccattavacanaṃ daṭṭhabbaṃ.",
  "atk-s0511a:1631_3": "Parivārenti sabbadāti niccakālaṃ dasabalaṃ parivārenti, bhagavantaṃ muñcitvā katthaci",
  "atk-s0511a:1631_4": "na gacchantīti adhippāyo. Tena samayenāti tasmiṃ samaye. Ayaṃ pana samaya-saddo samavāyādīsu",
  "atk-s0511a:1631_5": "navasu atthesu dissati. Yathāha –",
  "atk-s0511a:1632": "“Samavāye khaṇe kāle, samūhe hetudiṭṭhisu;",
  "atk-s0511a:1633": "Paṭilābhe pahāne ca, paṭivedhe ca dissatī”ti. ;",
  "atk-s0511a:1634_0": "Idha so kāle daṭṭhabbo; tasmiṃ kāleti attho. Mānusaṃ bhavanti manussabhāvaṃ. Appattamānasāti",
  "atk-s0511a:1634_1": "appattaṃ anadhigataṃ mānasaṃ yehi te appattamānasā. Mānasanti rāgassa ca cittassa",
  "atk-s0511a:1634_2": "ca arahattassa ca adhivacanaṃ. “Antalikkhacaro pāso, yvāyaṃ carati mānaso”ti hi ettha",
  "atk-s0511a:1634_3": "pana rāgo “mānaso”ti vutto. “Cittaṃ mano mānasaṃ hadayaṃ paṇḍara”nti ettha cittaṃ.",
  "atk-s0511a:1634_4": "“Appattamānaso sekho, kālaṃ kayirā janesutā”ti ettha arahattaṃ. Idhāpi arahattameva",
  "atk-s0511a:1634_5": "adhippetaṃ. Tasmā appattaarahattaphalāti attho. Sekhāti kenaṭṭhena sekhā? Sekhadhammapaṭilābhaṭṭhena",
  "atk-s0511a:1634_6": "sekhā. Vuttañhetaṃ – “kittāvatā nu kho, bhante, sekho hotīti? Idha, bhikkhave, bhikkhu",
  "atk-s0511a:1634_7": "sekhāya sammādiṭṭhiyā samannāgato hoti…pe… sekhena sammāsamādhinā samannāgato hoti.",
  "atk-s0511a:1634_8": "Ettāvatā kho, bhikkhave, bhikkhu sekho hotī”ti. Api ca sikkhantīti sekhā. Vuttañhetaṃ",
  "atk-s0511a:1634_9": "– “sikkhati, sikkhatīti kho, bhikkhu, tasmā sekhoti vuccati. Kiñca sikkhati? Adhisīlampi",
  "atk-s0511a:1634_10": "sikkhati adhicittampi adhipaññampi sikkhatīti kho, bhikkhu, tasmā sekhoti vuccatī”ti.",
  "atk-s0511a:1635_0": "Supupphitanti suṭṭhu vikasitaṃ. Pāvacananti pasatthaṃ vacanaṃ, vuddhippattaṃ vā vacanaṃ",
  "atk-s0511a:1635_1": "pavacanaṃ, pavacanameva pāvacanaṃ, sāsananti attho. Upasobhatīti abhirājati ativirocati.",
  "atk-s0511a:1635_2": "Sabbadāti sabbakālaṃ. “Upasobhati sadevake”tipi pāṭho.",
  "atk-s0511a:1636_0": "Tassa dīpaṅkarassa bhagavato rammavatī nāma nagaraṃ ahosi, sudevo nāma khattiyo pitā,",
  "atk-s0511a:1636_1": "sumedhā nāma devī mātā, sumaṅgalo ca tisso cāti dve aggasāvakā, sāgato nāma upaṭṭhāko,",
  "atk-s0511a:1636_2": "nandā ca sunandā cāti dve aggasāvikā, bodhi tassa bhagavato pipphalirukkho ahosi,",
  "atk-s0511a:1636_3": "asītihatthubbedho, satasahassavassāni āyūti. Kiṃ panimesaṃ jātanagarādīnaṃ dassane",
  "atk-s0511a:1636_4": "payojananti ce? Vuccate – yassa yadi neva jātanagaraṃ na pitā na mātā paññāyeyya,",
  "atk-s0511a:1636_5": "imassa pana neva jātanagaraṃ na pitā na mātā paññāyati, devo vā sakko vā yakkho vā",
  "atk-s0511a:1636_6": "māro vā brahmā vā esa maññe, devānampi īdisaṃ pāṭihāriyaṃ anacchariyanti maññamānā",
  "atk-s0511a:1636_7": "na sotabbaṃ na saddahitabbaṃ maññeyyuṃ, tato abhisamayo na bhaveyya, asati abhisamaye",
  "atk-s0511a:1636_8": "niratthako buddhuppādo bhaveyya, aniyyānikaṃ sāsanaṃ. Tasmā sabbabuddhānaṃ jātanagarādiko",
  "atk-s0511a:1636_9": "paricchedo dassetabbo. Tena vuttaṃ –",
  "atk-s0511a:1637": "18.",
  "atk-s0511a:1638": "“Nagaraṃ rammavatī nāma, sudevo nāma khattiyo;",
  "atk-s0511a:1639": "Sumedhā nāma janikā, dīpaṅkarassa satthuno.",
  "atk-s0511a:1640": "24.",
  "atk-s0511a:1641": "“Sumaṅgalo ca tisso ca, ahesuṃ aggasāvakā;",
  "atk-s0511a:1642": "Sāgato nāmupaṭṭhāko, dīpaṅkarassa satthuno.",
  "atk-s0511a:1643": "25.",
  "atk-s0511a:1644": "“Nandā ceva sunandā ca, ahesuṃ aggasāvikā;",
  "atk-s0511a:1645": "Bodhi tassa bhagavato, pipphalīti pavuccati.",
  "atk-s0511a:1646": "27.",
  "atk-s0511a:1647": "“Asītihatthamubbedho, dīpaṅkaro mahāmuni;",
  "atk-s0511a:1648": "Sobhati dīparukkhova, sālarājāva phullito.",
  "atk-s0511a:1649": "28.",
  "atk-s0511a:1650": "“Satasahassavassāni, āyu tassa mahesino;",
  "atk-s0511a:1651": "Tāvatā tiṭṭhamāno so, tāresi janataṃ bahuṃ.",
  "atk-s0511a:1652": "29.",
  "atk-s0511a:1653": "“Jotayitvāna saddhammaṃ, santāretvā mahājanaṃ;",
  "atk-s0511a:1654": "Jalitvā aggikkhandhova, nibbuto so sasāvako.",
  "atk-s0511a:1655": "30.",
  "atk-s0511a:1656": "“Sā ca iddhi so ca yaso, tāni ca pādesu cakkaratanāni;",
  "atk-s0511a:1657": "Sabbaṃ tamantarahitaṃ, nanu rittā sabbasaṅkhārā”ti.",
  "atk-s0511a:1658_0": "Tattha sudevo nāma khattiyoti sudevo nāmassa khattiyo pitā ahosīti attho. Janikāti",
  "atk-s0511a:1658_1": "janetti. Pipphalīti pilakkhakapītanarukkho bodhi. Asītihatthamubbedhoti asītihatthaṃ",
  "atk-s0511a:1658_2": "uccaggato. Dīparukkho vāti sampajjalitadīpamālākulo dīparukkho viya ārohapariṇāhasaṇṭhānapāripūrisampanno",
  "atk-s0511a:1658_3": "dvattiṃsavaralakkhaṇānubyañjanasamalaṅkatasarīro vipphuritaraṃsijālāvisaratārāgaṇasamujjalamiva",
  "atk-s0511a:1658_4": "gaganatalaṃ bhagavā dharamānakāle sobhatīti sobhittha. Sālarājāva phullitoti pupphito",
  "atk-s0511a:1658_5": "sabbaphāliphullo sālarājarukkho viya ca sabbaphāliphullo yojanasatubbedho pāricchatto",
  "atk-s0511a:1658_6": "viya ca asītihatthubbedho bhagavā ativiya sobhati.",
  "atk-s0511a:1659_0": "Satasahassavassānīti vassasatasahassāni tassa āyūti attho. Tāvatā tiṭṭhamānoti tāvatakaṃ",
  "atk-s0511a:1659_1": "kālaṃ tiṭṭhamāno. Janatanti janasamūhaṃ. Santāretvā mahājananti tārayitvā mahājanaṃ.",
  "atk-s0511a:1659_2": "“Santāretvā sadevaka”ntipi pāṭho, tassa sadevakaṃ lokanti attho. Sā ca iddhīti sā",
  "atk-s0511a:1659_3": "ca sampatti ānubhāvo. So ca yasoti so ca parivāro. Sabbaṃ tamantarahitanti taṃ sabbaṃ",
  "atk-s0511a:1659_4": "vuttappakāraṃ sampattijātaṃ antarahitaṃ apagatanti attho. Nanu rittā sabbasaṅkhārāti",
  "atk-s0511a:1659_5": "sabbe pana saṅkhatadhammā nanu rittā tucchā, niccasārādirahitāti attho.",
  "atk-s0511a:1660_0": "Ettha pana nagarādiparicchedo pāḷiyamāgatova. Sambahulavāro pana nāgato, so ānetvā",
  "atk-s0511a:1660_1": "dīpetabbo. Seyyathidaṃ – puttaparicchedo, bhariyāparicchedo, pāsādaparicchedo, agāravāsaparicchedo,",
  "atk-s0511a:1660_2": "nāṭakitthiparicchedo, abhinikkhamanaparicchedo, padhānaparicchedo, vihāraparicchedo,",
  "atk-s0511a:1660_3": "upaṭṭhākaparicchedoti. Etesampi dīpane kāraṇaṃ heṭṭhā vuttameva. Tassa pana dīpaṅkarassa",
  "atk-s0511a:1660_4": "bhariyānaṃ tisatasahassaṃ ahosi. Tassa aggamahesī padumā nāma, tassa pana putto usabhakkhandho nāma. Tena vuttaṃ –",
  "atk-s0511a:1661": "“Bhariyā padumā nāma, vibuddhapadumānanā;",
  "atk-s0511a:1662": "Atrajo usabhakkhandho, dīpaṅkarassa satthuno.",
  "atk-s0511a:1663": "“Haṃsā koñcā mayūrākhyā, pāsādāpi tayo matā;",
  "atk-s0511a:1664": "Dasavassasahassāni, agāraṃ avasī kira.",
  "atk-s0511a:1665": "“Hatthiyānena nikkhanto, nandārāme jino vasī;",
  "atk-s0511a:1666": "Nando nāmassupaṭṭhāko, lokānandakaro kirā”ti.",
  "atk-s0511a:1667_0": "Sabbabuddhānaṃ pana pañca vemattāni honti āyuvemattaṃ pamāṇavemattaṃ kulavemattaṃ",
  "atk-s0511a:1667_1": "padhānavemattaṃ rasmivemattanti. Tattha āyuvemattaṃ nāma keci dīghāyukā honti keci",
  "atk-s0511a:1667_2": "appāyukā. Tathā hi dīpaṅkarassa pana bhagavato vassasatasahassaṃ āyuppamāṇaṃ ahosi,",
  "atk-s0511a:1667_3": "amhākaṃ bhagavato vassasataṃ.",
  "atk-s0511a:1668": "Pamāṇavemattaṃ nāma keci dīghā honti keci rassā. Tathā hi dīpaṅkaro asītihatthappamāṇo ahosi, amhākaṃ pana bhagavā aṭṭhārasahatthappamāṇo.",
  "atk-s0511a:1669": "Kulavemattaṃ nāma keci khattiyakule nibbattanti keci brāhmaṇakule. Tathā hi dīpaṅkarādayo khattiyakule nibbattiṃsu, kakusandhakoṇāgamanādayo brāhmaṇakule.",
  "atk-s0511a:1670": "Padhānavemattaṃ nāma kesañci padhānaṃ ittarameva hoti yathā kassapassa bhagavato, kesañci addhaniyaṃ amhākaṃ bhagavato viya.",
  "atk-s0511a:1671_0": "Rasmivemattaṃ nāma maṅgalassa bhagavato sarīrasmi dasasahassilokadhātuṃ pharitvā",
  "atk-s0511a:1671_1": "aṭṭhāsi, amhākaṃ bhagavato byāmamattaṃ. Tatra rasmivemattaṃ ajjhāsayapaṭibaddhaṃ",
  "atk-s0511a:1671_2": "hoti. Yo yattakaṃ icchasi, tassa tattakaṃ sarīrappabhā pharati. Maṅgalassa pana “dasasahassilokadhātuṃ",
  "atk-s0511a:1671_3": "pharatū”ti ajjhāsayo ahosi. Paṭividdhaguṇesu pana kassaci vemattaṃ nāma natthi.",
  "atk-s0511a:1672_0": "Tathā sabbabuddhānaṃ cattāri avijahitaṭṭhānāni nāma honti. Bodhipallaṅko avijahito",
  "atk-s0511a:1672_1": "ekasmiṃyeva ṭhāne hoti. Dhammacakkappavattanaṭṭhānaṃ isipatane migadāye avijahitameva",
  "atk-s0511a:1672_2": "hoti. Devorohaṇakāle saṅkassanagaradvāre paṭhamapādakkamo avijahitova hoti. Jetavane",
  "atk-s0511a:1672_3": "gandhakuṭiyā cattāri mañcapādaṭṭhānāni avijahitāneva honti. Vihāropi avijahitova.",
  "atk-s0511a:1672_4": "So pana khuddako vā mahanto vā hoti.",
  "atk-s0511a:1673_0": "Aparaṃ pana amhākaṃyeva bhagavato sahajātaparicchedañca nakkhattaparicchedañca visesaṃ.",
  "atk-s0511a:1673_1": "Amhākaṃ sabbaññubodhisattena kira saddhiṃ rāhulamātā ānandatthero channo kaṇḍako",
  "atk-s0511a:1673_2": "assarājā nidhikumbhā mahābodhirukkho kāḷudāyīti imāni sata sahajātāni. Mahāpuriso",
  "atk-s0511a:1673_3": "kira uttarāsāḷhanakkhatteneva mātukucchiṃ okkami, mahābhinikkhamanaṃ nikkhami, dhammacakkaṃ",
  "atk-s0511a:1673_4": "pavattesi, yamakapāṭihāriyaṃ akāsi. Visākhanakkhattena jāto ca abhisambuddho ca parinibbuto",
  "atk-s0511a:1673_5": "ca, māghanakkhattena tassa sāvakasannipāto ceva āyusaṅkhāravosajjanañca ahosi, assayujanakkhattena",
  "atk-s0511a:1673_6": "devorohaṇanti ettakaṃ āharitvā dīpetabbaṃ. Ayaṃ sambahulavāraparicchedo. Sesagāthā sauttānā evāti.",
  "atk-s0511a:1674": "Iti bhagavā dīpaṅkaro yāvatāyukaṃ ṭhatvā sabbabuddhakiccaṃ katvā anukkamena anupādisesāya nibbānadhātuyā parinibbāyi.",
  "atk-s0511a:1675_0": "Yasmiṃ kira kappe dīpaṅkaradasabalo udapādi, tasmiṃ aññepi taṇhaṅkaro, medhaṅkaro,",
  "atk-s0511a:1675_1": "saraṇaṅkaroti tayo buddhā ahesuṃ. Tesaṃ santike bodhisattassa byākaraṇaṃ natthi.",
  "atk-s0511a:1675_2": "Tasmā te idha na dassitā. Aṭṭhakathāyaṃ pana tamhā kappā ādito paṭṭhāyuppannuppanne",
  "atk-s0511a:1675_3": "sabbabuddhe dassetuṃ idaṃ vuttaṃ –",
  "atk-s0511a:1676": "“Taṇhaṅkaro medhaṅkaro, athopi saraṇaṅkaro;",
  "atk-s0511a:1677": "Dīpaṅkaro ca sambuddho, koṇḍañño dvipaduttamo.",
  "atk-s0511a:1678": "“Maṅgalo ca sumano ca, revato sobhito muni;",
  "atk-s0511a:1679": "Anomadassī padumo, nārado padumuttaro.",
  "atk-s0511a:1680": "“Sumedho ca sujāto ca, piyadassī mahāyaso;",
  "atk-s0511a:1681": "Atthadassī dhammadassī, siddhattho lokanāyako.",
  "atk-s0511a:1682": "“Tisso phusso ca sambuddho, vipassī sikhi vessabhū;",
  "atk-s0511a:1683": "Kakusandho koṇāgamano, kassapo cāpi nāyako.",
  "atk-s0511a:1684": "“Ete ahesuṃ sambuddhā, vītarāgā samāhitā;",
  "atk-s0511a:1685": "Sataraṃsīva uppannā, mahātamavinodanā;",
  "atk-s0511a:1686": "Jalitvā aggikkhandhāva, nibbutā te sasāvakā”ti. ;",
  "atk-s0511a:1687": "Ettāvatā nātisaṅkhepavitthāravasena katāya",
  "atk-s0511a:1688": "Madhuratthavilāsiniyā buddhavaṃsa-aṭṭhakathāya",
  "atk-s0511a:1689": "Dīpaṅkarabuddhavaṃsavaṇṇanā niṭṭhitā.",
  "atk-s0511a:1690": "Niṭṭhito paṭhamo buddhavaṃso.",
  "atk-s0511a:1691": "4. Koṇḍaññabuddhavaṃsavaṇṇanā",
  "atk-s0511a:1692_0": "Dīpaṅkare kira bhagavati parinibbute tassa sāsanaṃ vassasatasahassaṃ pavattittha.",
  "atk-s0511a:1692_1": "Atha buddhānubuddhānaṃ sāvakānaṃ antaradhānena sāsanampissa antaradhāyi. Athassa",
  "atk-s0511a:1692_2": "aparabhāge ekamasaṅkhyeyyamatikkamitvā ekasmiṃ kappe koṇḍañño nāma satthā udapādi.",
  "atk-s0511a:1692_3": "So pana bhagavā soḷasaasaṅkhyeyyaṃ kappānañca satasahassaṃ pāramiyo pūretvā bodhiñāṇaṃ",
  "atk-s0511a:1692_4": "paripācetvā vessantarattabhāvasadise attabhāve ṭhatvā tato cavitvā tusitapure nibbattitvā",
  "atk-s0511a:1692_5": "tattha yāvatāyukaṃ ṭhatvā devatānaṃ paṭiññaṃ datvā tusitapurato cavitvā rammavatīnagare",
  "atk-s0511a:1692_6": "sunandassa nāma rañño kule sujātāya nāma deviyā kucchismiṃ paṭisandhiṃ aggahesi.",
  "atk-s0511a:1692_7": "Tassapi paṭisandhikkhaṇe dīpaṅkarabuddhavaṃse vuttappakārāni dvattiṃsa pāṭihāriyāni",
  "atk-s0511a:1692_8": "nibbattiṃsu. So devatāhi katārakkhasaṃvidhāno dasannaṃ māsānaṃ accayena mātukucchito",
  "atk-s0511a:1692_9": "nikkhamitvā sabbasattuttaro uttarābhimukho sattapadavītihārena gantvā sabbā ca disā",
  "atk-s0511a:1692_10": "viloketvā āsabhiṃ vācaṃ nicchāresi – “aggohamasmi lokassa, jeṭṭhohamasmi lokassa,",
  "atk-s0511a:1692_11": "seṭṭhohamasmi lokassa, ayamantimā jāti, natthi dāni punabbhavo”ti.",
  "atk-s0511a:1693_0": "Tato kumārassa nāmakaraṇadivase nāmaṃ karontā “koṇḍañño”ti nāmamakaṃsu. So hi bhagavā",
  "atk-s0511a:1693_1": "koṇḍaññagotto ahosi. Tassa kira tayo pāsādā ahesuṃ – rāma, surāma, subhanāmakā paramaramaṇīyā.",
  "atk-s0511a:1693_2": "Tesu tīṇi satasahassāni nāṭakitthīnaṃ naccagītavāditakusalānaṃ sabbakālaṃ paccupaṭṭhitāni",
  "atk-s0511a:1693_3": "ahesuṃ. Tassa rucidevī nāma aggamahesī ahosi. Vijitaseno nāmassa putto ahosi. So",
  "atk-s0511a:1693_4": "dasavassasahassāni agāraṃ ajjhāvasi.",
  "atk-s0511a:1694_0": "So pana jiṇṇabyādhimatapabbajite disvā ājaññarathena nikkhamitvā pabbajitvā dasa",
  "atk-s0511a:1694_1": "māse padhānacariyaṃ cari. Koṇḍaññakumāraṃ pana pabbajantaṃ dasa janakoṭiyo anupabbajiṃsu.",
  "atk-s0511a:1694_2": "So tehi parivuto dasa māse padhānacariyaṃ caritvā visākhapuṇṇamāya sunandagāme samasahitaghanapayodharāya",
  "atk-s0511a:1694_3": "yasodharāya nāma seṭṭhidhītāya dinnaṃ paramamadhuraṃ madhupāyāsaṃ paribhuñjitvā phalapallavaṅkurasamalaṅkate",
  "atk-s0511a:1694_4": "sālavane divāvihāraṃ vītināmetvā sāyanhasamaye gaṇaṃ pahāya sunandakājīvakena dinnā",
  "atk-s0511a:1694_5": "aṭṭha tiṇamuṭṭhiyo gahetvā sālakalyāṇirukkhaṃ tikkhattuṃ padakkhiṇaṃ katvā pubbadisābhāgaṃ",
  "atk-s0511a:1694_6": "oloketvā bodhirukkhaṃ piṭṭhito katvā aṭṭhapaṇṇāsahatthavitthataṃ tiṇasantharaṃ santharitvā",
  "atk-s0511a:1694_7": "pallaṅkaṃ ābhujitvā caturaṅgavīriyaṃ adhiṭṭhāya mārabalaṃ vidhamitvā rattiyā paṭhamayāme",
  "atk-s0511a:1694_8": "pubbenivāsānussatiñāṇaṃ visodhetvā majjhimayāme dibbacakkhuṃ visodhetvā pacchimayāme",
  "atk-s0511a:1694_9": "paccayākāraṃ sammasitvā ānāpānacatutthajjhānato vuṭṭhāya pañcasu khandhesu abhinivisitvā",
  "atk-s0511a:1694_10": "udayabbayavasena samapaññāsa lakkhaṇāni disvā yāva gotrabhuñāṇaṃ vipassanaṃ vaḍḍhetvā",
  "atk-s0511a:1694_11": "cattāri maggañāṇāni cattāri ca phalañāṇāni catasso paṭisambhidā catuyoniparicchedakañāṇaṃ",
  "atk-s0511a:1694_12": "pañcagatiparicchedakañāṇaṃ cha asādhāraṇañāṇāni sakale ca buddhaguṇe paṭivijjhitvā",
  "atk-s0511a:1694_13": "paripuṇṇasaṅkappo bodhimūle nisinnova –",
  "atk-s0511a:1695": "“Anekajātisaṃsāraṃ, sandhāvissaṃ anibbisaṃ;",
  "atk-s0511a:1696": "Gahakāraṃ gavesanto, dukkhā jāti punappunaṃ.",
  "atk-s0511a:1697": "“Gahakāraka diṭṭhosi, puna gehaṃ na kāhasi;",
  "atk-s0511a:1698": "Sabbā te phāsukā bhaggā, gahakūṭaṃ visaṅkhataṃ;",
  "atk-s0511a:1699": "Visaṅkhāragataṃ cittaṃ, taṇhānaṃ khayamajjhagā. ;",
  "atk-s0511a:1700": "“Ayoghanahatasseva, jalato jātavedaso;",
  "atk-s0511a:1701": "Anupubbūpasantassa, yathā na ñāyate gati.",
  "atk-s0511a:1702": "“Evaṃ sammā vimuttānaṃ, kāmabandhoghatārinaṃ;",
  "atk-s0511a:1703": "Paññāpetuṃ gatī natthi, pattānaṃ acalaṃ sukha”nti. –",
  "atk-s0511a:1704_0": "Evaṃ udānaṃ udānetvā sattasattāhaṃ bodhimūleyeva phalasamāpattisukhena vītināmetvā",
  "atk-s0511a:1704_1": "aṭṭhame sattāhe brahmuno ajjhesanaṃ paṭicca – “kassa nu kho ahaṃ paṭhamaṃ dhammaṃ",
  "atk-s0511a:1704_2": "deseyya”nti upadhārento attanā saddhiṃ pabbajitā dasa bhikkhukoṭiyo addasa. “Ime",
  "atk-s0511a:1704_3": "pana kulaputtā samupacitakusalamūlā maṃ pabbajantaṃ anupabbajitā mayā saddhiṃ padhānaṃ",
  "atk-s0511a:1704_4": "caritvā maṃ upaṭṭhahiṃsu, handāhaṃ imesaṃ sabbapaṭhamaṃ dhammaṃ deseyya”nti evaṃ",
  "atk-s0511a:1704_5": "upadhāretvā – “idāni pana te kattha vasantī”ti olokento – “ito aṭṭhārasayojanike",
  "atk-s0511a:1704_6": "arundhavatīnagare devavane viharantī”ti disvā – “tesaṃ dhammaṃ desetuṃ gamissāmī”ti",
  "atk-s0511a:1704_7": "pattacīvaramādāya seyyathāpi nāma balavā puriso samiñjitaṃ vā bāhaṃ pasāreyya, pasāritaṃ",
  "atk-s0511a:1704_8": "vā bāhaṃ samiñjeyya, evameva bodhimūle antarahito devavane pāturahosi.",
  "atk-s0511a:1705_0": "Tasmiñca samaye tā dasa bhikkhukoṭiyo arundhavatīnagaraṃ upanissāya devavane viharanti.",
  "atk-s0511a:1705_1": "Te pana bhikkhū dasabalaṃ dūratova āgacchantaṃ disvā pasannamānasā paccuggantvā,",
  "atk-s0511a:1705_2": "bhagavato pattacīvaraṃ paṭiggahetvā, buddhāsanaṃ paññāpetvā, satthu gāravaṃ katvā,",
  "atk-s0511a:1705_3": "bhagavantaṃ vanditvā, parivāretvā ekamantaṃ nisīdiṃsu. Tatra koṇḍañño dasabalo munigaṇaparivuto",
  "atk-s0511a:1705_4": "buddhāsane nisinno tidasagaṇaparivuto dasasatanayano viya vimalagaganatalagato saradasamayarajanikaro",
  "atk-s0511a:1705_5": "viya tārāgaṇaparivuto puṇṇacando viya virocittha. Atha satthā tesaṃ sabbabuddhanisevitaṃ",
  "atk-s0511a:1705_6": "anuttaraṃ tiparivaṭṭaṃ dvādasākāraṃ dhammacakkappavattanasuttantaṃ kathetvā dasabhikkhukoṭippamukhā",
  "atk-s0511a:1705_7": "satasahassadevamanussakoṭiyo dhammāmataṃ pāyesi. Tena vuttaṃ –",
  "atk-s0511a:1706": "1.",
  "atk-s0511a:1707": "“Dīpaṅkarassa aparena, koṇḍañño nāma nāyako;",
  "atk-s0511a:1708": "Anantatejo amitayaso, appameyyo durāsado.",
  "atk-s0511a:1709": "2.",
  "atk-s0511a:1710": "“Dharaṇūpamo khamanena, sīlena sāgarūpamo;",
  "atk-s0511a:1711": "Samādhinā merūpamo, ñāṇena gaganūpamo.",
  "atk-s0511a:1712": "3.",
  "atk-s0511a:1713": "“Indriyabalabojjhaṅga-maggasaccappakāsanaṃ;",
  "atk-s0511a:1714": "Pakāsesi sadā buddho hitāya sabbapāṇinaṃ.",
  "atk-s0511a:1715": "4.",
  "atk-s0511a:1716": "“Dhammacakkaṃ pavattente, koṇḍaññe lokanāyake;",
  "atk-s0511a:1717": "Koṭisatasahassānaṃ, paṭhamābhisamayo ahū”ti.",
  "atk-s0511a:1718_0": "Tattha dīpaṅkarassa aparenāti dīpaṅkarassa satthuno aparabhāgeti attho. Koṇḍañño",
  "atk-s0511a:1718_1": "nāmāti attano gottavasena samadhigatanāmadheyyo. Nāyakoti vināyako. Anantatejoti",
  "atk-s0511a:1718_2": "attano sīlaguṇañāṇapuññatejena anantatejo. Heṭṭhato avīci upari bhavaggaṃ tiriyato",
  "atk-s0511a:1718_3": "anantā lokadhātuyo etthantare ekapuggalopi tassa mukhaṃ oloketvā ṭhātuṃ samattho",
  "atk-s0511a:1718_4": "nāma natthi. Tena vuttaṃ “anantatejo”ti. Amitayasoti anantaparivāro. Tassa hi bhagavato",
  "atk-s0511a:1718_5": "vassasatasahassāni yāva parinibbānasamayaṃ etthantare bhikkhuparisāya gaṇanaparicchedo",
  "atk-s0511a:1718_6": "nāma nāhosi. Tasmā “amitayaso”ti vuccati. Amitaguṇakittipi “amitayaso”ti vuccati.",
  "atk-s0511a:1718_7": "Appameyyoti guṇagaṇaparimāṇavasena nappameyyoti appameyyo. Yathāha –",
  "atk-s0511a:1719": "“Buddhopi buddhassa bhaṇeyya vaṇṇaṃ, kappampi ce aññamabhāsamāno;",
  "atk-s0511a:1720": "Khīyetha kappo ciradīghamantare, vaṇṇo na khīyetha tathāgatassā”ti. ;",
  "atk-s0511a:1721": "Tasmā appameyyaguṇagaṇattā “appameyyo”ti vuccati. Durāsadoti durupasaṅkamanīyo, āsajja ghaṭṭetvā upasaṅkamitumasakkuṇeyyabhāvato durāsado, durabhibhavanīyoti attho.",
  "atk-s0511a:1722_0": "Dharaṇūpamoti dharaṇīsamo. Khamanenāti khantiyā, catunahutādhikadviyojanasatasahassabahalā",
  "atk-s0511a:1722_1": "mahāpathavī viya pakativātena lābhālābhaiṭṭhāniṭṭhādīhi akampanabhāvato “dharaṇūpamo”ti",
  "atk-s0511a:1722_2": "vuccati. Sīlena sāgarūpamoti sīlasaṃvarena velānātikkamanabhāvena sāgarasamo. “Mahāsamuddo,",
  "atk-s0511a:1722_3": "bhikkhave, ṭhitadhammo velaṃ nātivattatī”ti hi vuttaṃ.",
  "atk-s0511a:1723_0": "Samādhinā merūpamoti samādhipaṭipakkhabhūtadhammajanitakampābhāvato merunā girivarena",
  "atk-s0511a:1723_1": "samo, sadisoti attho. Merugirivaro viya thiratarasarīroti vā. Ñāṇena gaganūpamoti",
  "atk-s0511a:1723_2": "ettha bhagavato ñāṇassa anantabhāvena anantākāsena upamā katā. Cattāri anantāni vuttāni",
  "atk-s0511a:1723_3": "bhagavatā. Yathāha –",
  "atk-s0511a:1724": "“Sattakāyo ca ākāso, cakkavāḷā canantakā;",
  "atk-s0511a:1725": "Buddhañāṇaṃ appameyyaṃ, na sakkā ete vijānitu”nti. ;",
  "atk-s0511a:1726": "Tasmā anantassa ñāṇassa anantena ākāsena upamā katāti.",
  "atk-s0511a:1727_0": "Indriyabalabojjhaṅgamaggasaccappakāsananti etesaṃ indriyabalabojjhaṅgamaggasaccānaṃ",
  "atk-s0511a:1727_1": "gahaṇena satipaṭṭhānasammappadhāniddhipādāpi gahitāva honti. Tasmā indriyādīnaṃ catusaṅkhepānaṃ",
  "atk-s0511a:1727_2": "vasena sattattiṃsabodhipakkhiyadhammānaṃ pakāsanadhammaṃ pakāsesi, desesīti attho.",
  "atk-s0511a:1727_3": "Hitāyāti hitatthaṃ. Dhammacakkaṃ pavattenteti desanāñāṇe pavattiyamāne.",
  "atk-s0511a:1728_0": "Tato aparabhāge mahāmaṅgalasamāgame dasasu cakkavāḷasahassesu devatāyo sukhume attabhāve",
  "atk-s0511a:1728_1": "māpetvā imasmiññeva cakkavāḷe sannipatiṃsu. Tattha kira aññataro devaputto koṇḍaññadasabalaṃ",
  "atk-s0511a:1728_2": "maṅgalapañhaṃ pucchi. Tassa bhagavā maṅgalāni kathesi. Tattha navutikoṭisahassāni",
  "atk-s0511a:1728_3": "arahattaṃ pāpuṇiṃsu. Sotāpannādīnaṃ gaṇanaparicchedo nāma nāhosi. Tena vuttaṃ –",
  "atk-s0511a:1729": "5.",
  "atk-s0511a:1730": "“Tato parampi desente, naramarūnaṃ samāgame;",
  "atk-s0511a:1731": "Navutikoṭisahassānaṃ, dutiyābhisamayo ahū”ti.",
  "atk-s0511a:1732_0": "Tattha tato parampīti tato aparabhāgepi. Desenteti bhagavati dhammaṃ desente. Naramarūnanti",
  "atk-s0511a:1732_1": "narānañceva amarānañca, yadā pana bhagavā gaganatale titthiyamānamaddanaṃ yamakapāṭihāriyaṃ",
  "atk-s0511a:1732_2": "karonto dhammaṃ desesi tadā asītikoṭisahassāni arahattaṃ pāpuṇiṃsu. Tīsu phalesu",
  "atk-s0511a:1732_3": "patiṭṭhitā gaṇanapathaṃ vītivattā. Tena vuttaṃ –",
  "atk-s0511a:1733": "6.",
  "atk-s0511a:1734": "“Titthiye abhimaddanto, yadā dhammamadesayi;",
  "atk-s0511a:1735": "Asītikoṭisahassānaṃ, tatiyābhisamayo ahū”ti.",
  "atk-s0511a:1736": "Tattha tadā-saddaṃ ānetvā attho daṭṭhabbo. Yadā bhagavā dhammaṃ desesi, tadā asītikoṭisahassānaṃ dhammābhisamayo ahūti.",
  "atk-s0511a:1737_0": "Koṇḍañño kira satthā abhisambodhiṃ patvā paṭhamavassaṃ candavatīnagaraṃ upanissāya",
  "atk-s0511a:1737_1": "candārāme vihāsi. Tattha sucindharassa nāma brāhmaṇamahāsālassa putto bhaddamāṇavo",
  "atk-s0511a:1737_2": "nāma yasodharabrāhmaṇassa putto subhaddamāṇavo ca koṇḍaññassa buddhassa sammukhā",
  "atk-s0511a:1737_3": "dhammadesanaṃ sutvā pasannamānasā dasahi māṇavakasahassehi saddhiṃ tassa santike",
  "atk-s0511a:1737_4": "pabbajitvā arahattaṃ pāpuṇiṃsu.",
  "atk-s0511a:1738_0": "Atha koṇḍañño satthā jeṭṭhamāsapuṇṇamāya subhaddattherappamukhena koṭisatasahassena",
  "atk-s0511a:1738_1": "parivuto pātimokkhamuddisi, so paṭhamo sannipāto ahosi. Tato aparabhāge koṇḍaññasatthuno",
  "atk-s0511a:1738_2": "putte vijitasene nāma arahattaṃ patte taṃpamukhassa koṭisahassassa majjhe bhagavā",
  "atk-s0511a:1738_3": "pātimokkhaṃ uddisi, so dutiyo sannipāto ahosi. Athāparena samayena dasabalo janapadacārikaṃ",
  "atk-s0511a:1738_4": "caranto udenarājānaṃ nāma navutikoṭijanaparivāraṃ pabbājesi saddhiṃ tāya parisāya.",
  "atk-s0511a:1738_5": "Tasmiṃ pana arahattaṃ patte taṃpamukhehi navutiyā arahantakoṭīhi bhagavā parivuto",
  "atk-s0511a:1738_6": "pātimokkhaṃ uddisi, so tatiyo sannipāto ahosi. Tena vuttaṃ –",
  "atk-s0511a:1739": "7.",
  "atk-s0511a:1740": "“Sannipātā tayo āsuṃ, koṇḍaññassa mahesino;",
  "atk-s0511a:1741": "Khīṇāsavānaṃ vimalānaṃ, santacittāna tādinaṃ.",
  "atk-s0511a:1742": "8.",
  "atk-s0511a:1743": "“Koṭisatasahassānaṃ, paṭhamo āsi samāgamo;",
  "atk-s0511a:1744": "Dutiyo koṭisahassānaṃ, tatiyo navutikoṭina”nti.",
  "atk-s0511a:1745_0": "Tadā kira amhākaṃ bodhisatto vijitāvī nāma cakkavattī hutvā candavatīnagare paṭivasati.",
  "atk-s0511a:1745_1": "So kira anekanaravaraparivuto salilanidhinivasanaṃ sameruyugandharaṃ aparimitavasudharaṃ",
  "atk-s0511a:1745_2": "vasundharaṃ adaṇḍena asatthena dhammena paripāleti. Atha koṇḍañño buddhopi koṭisatasahassakhīṇāsavaparivuto",
  "atk-s0511a:1745_3": "janapadacārikaṃ caramāno anupubbena candavatīnagaraṃ sampāpuṇi.",
  "atk-s0511a:1746_0": "So vijitāvī kira rājā – “sammāsambuddho kira amhākaṃ nagaraṃ anuppatto”ti sutvā paccuggantvā",
  "atk-s0511a:1746_1": "bhagavato vasanaṭṭhānaṃ saṃvidahitvā svātanāya saddhiṃ bhikkhusaṅghena nimantetvā",
  "atk-s0511a:1746_2": "punadivase bhattavidhiṃ suṭṭhu paṭiyādetvā koṭisatasahassasaṅkhassa buddhappamukhassa",
  "atk-s0511a:1746_3": "bhikkhusaṅghassa mahādānaṃ adāsi. Bodhisatto bhagavantaṃ bhojetvā anumodanāvasāne",
  "atk-s0511a:1746_4": "– “bhante, temāsaṃ mahājanasaṅgahaṃ karonto idheva vasathā”ti yācitvā tayo māse nirantaraṃ",
  "atk-s0511a:1746_5": "buddhappamukhassa bhikkhusaṅghassa asadisamahādānaṃ adāsi.",
  "atk-s0511a:1747_0": "Atha satthā bodhisattaṃ – “anāgate gotamo nāma buddho bhavissatī”ti byākaritvā dhammamassa",
  "atk-s0511a:1747_1": "desesi. So satthu dhammakathaṃ sutvā rajjaṃ niyyātetvā pabbajitvā tīṇi piṭakāni uggahetvā",
  "atk-s0511a:1747_2": "aṭṭha samāpattiyo pañca ca abhiññāyo uppādetvā aparihīnajjhāno brahmaloke nibbatti. Tena vuttaṃ –",
  "atk-s0511a:1748": "9.",
  "atk-s0511a:1749": "“Ahaṃ tena samayena, vijitāvī nāma khattiyo;",
  "atk-s0511a:1750": "Samuddaṃ antamantena, issariyaṃ vattayāmahaṃ.",
  "atk-s0511a:1751": "10.",
  "atk-s0511a:1752": "“Koṭisatasahassānaṃ, vimalānaṃ mahesinaṃ;",
  "atk-s0511a:1753": "Saha lokagganāthena, paramannena tappayiṃ.",
  "atk-s0511a:1754": "11.",
  "atk-s0511a:1755": "“Sopi maṃ buddho byākāsi, koṇḍañño lokanāyako;",
  "atk-s0511a:1756": "Aparimeyyito kappe, buddho loke bhavissati.",
  "atk-s0511a:1757": "12.",
  "atk-s0511a:1758": "“Padhānaṃ padahitvāna, katvā dukkarakārikaṃ;",
  "atk-s0511a:1759": "Assatthamūle sambuddho, bujjhissati mahāyaso.",
  "atk-s0511a:1760": "13.",
  "atk-s0511a:1761": "“Imassa janikā mātā, māyā nāma bhavissati;",
  "atk-s0511a:1762": "Pitā suddhodano nāma, ayaṃ hessati gotamo.",
  "atk-s0511a:1763": "14.",
  "atk-s0511a:1764": "“Kolito upatisso ca, aggā hessanti sāvakā;",
  "atk-s0511a:1765": "Ānando nāmupaṭṭhāko, upaṭṭhissati taṃ jinaṃ.",
  "atk-s0511a:1766": "15.",
  "atk-s0511a:1767": "“Khemā uppalavaṇṇā ca, aggā hessanti sāvikā;",
  "atk-s0511a:1768": "Bodhi tassa bhagavato, assatthoti pavuccati.",
  "atk-s0511a:1769": "16.",
  "atk-s0511a:1770": "“Citto ca hatthāḷavako, aggā hessantupaṭṭhakā;",
  "atk-s0511a:1771": "Nandamātā ca uttarā, aggā hessantupaṭṭhikā;",
  "atk-s0511a:1772": "Āyu vassasataṃ tassa, gotamassa yasassino.",
  "atk-s0511a:1773": "17.",
  "atk-s0511a:1774": "“Idaṃ sutvāna vacanaṃ, asamassa mahesino;",
  "atk-s0511a:1775": "Āmoditā naramarū, buddhabījaṃ kira ayaṃ.",
  "atk-s0511a:1776": "18.",
  "atk-s0511a:1777": "“Ukkuṭṭhisaddā vattanti, apphoṭenti hasanti ca;",
  "atk-s0511a:1778": "Katañjalī namassanti, dasasahassidevatā.",
  "atk-s0511a:1779": "19.",
  "atk-s0511a:1780": "“Yadimassa lokanāthassa, virajjhissāma sāsanaṃ;",
  "atk-s0511a:1781": "Anāgatamhi addhāne, hessāma sammukhā imaṃ.",
  "atk-s0511a:1782": "20.",
  "atk-s0511a:1783": "“Yathā manussā nadiṃ tarantā, paṭititthaṃ virajjhiya;",
  "atk-s0511a:1784": "Heṭṭhātitthe gahetvāna, uttaranti mahānadiṃ.",
  "atk-s0511a:1785": "21.",
  "atk-s0511a:1786": "“Evameva mayaṃ sabbe, yadi muñcāmimaṃ jinaṃ;",
  "atk-s0511a:1787": "Anāgatamhi addhāne, hessāma sammukhā imaṃ.",
  "atk-s0511a:1788": "22.",
  "atk-s0511a:1789": "“Tassāhaṃ vacanaṃ sutvā, bhiyyo cittaṃ pasādayiṃ;",
  "atk-s0511a:1790": "Tameva atthaṃ sādhento, mahārajjaṃ jine adaṃ;",
  "atk-s0511a:1791": "Mahārajjaṃ daditvāna, pabbajiṃ tassa santike.",
  "atk-s0511a:1792": "23.",
  "atk-s0511a:1793": "“Suttantaṃ vinayaṃ cāpi, navaṅgaṃ satthusāsanaṃ;",
  "atk-s0511a:1794": "Sabbaṃ pariyāpuṇitvāna, sobhayiṃ jinasāsanaṃ.",
  "atk-s0511a:1795": "24.",
  "atk-s0511a:1796": "“Tatthappamatto viharanto, nisajjaṭṭhānacaṅkame;",
  "atk-s0511a:1797": "Abhiññāpāramiṃ gantvā, brahmalokamagañchaha”nti.",
  "atk-s0511a:1798_0": "Tattha ahaṃ tena samayenāti ahaṃ tasmiṃ samaye. Vijitāvī nāmāti evaṃnāmako cakkavattirājā",
  "atk-s0511a:1798_1": "ahosiṃ. Samuddaṃ antamantenāti ettha cakkavāḷapabbataṃ sīmaṃ mariyādaṃ katvā ṭhitaṃ",
  "atk-s0511a:1798_2": "samuddaṃ antaṃ katvā issariyaṃ vattayāmīti attho. Ettāvatā na pākaṭaṃ hoti.",
  "atk-s0511a:1799_0": "Rājā kira cakkavattī cakkaratanānubhāvena vāmapassena sineruṃ katvā samuddassa uparibhāgena",
  "atk-s0511a:1799_1": "aṭṭhayojanasahassappamāṇaṃ pubbavidehaṃ gacchati. Tattha rājā cakkavattī – “pāṇo",
  "atk-s0511a:1799_2": "na hantabbo, adinnaṃ nādātabbaṃ, kāmesumicchā na caritabbā, musā na bhāsitabbā, majjaṃ",
  "atk-s0511a:1799_3": "na pātabbaṃ, yathābhuttañca bhuñjathā”ti ovādaṃ deti. Evaṃ ovāde dinne taṃ cakkaratanaṃ",
  "atk-s0511a:1799_4": "vehāsaṃ abbhuggantvā puratthimaṃ samuddaṃ ajjhogāhati. Yathā yathā ca taṃ ajjhogāhati,",
  "atk-s0511a:1799_5": "tathā tathā saṃkhittaūmivipphāraṃ hutvā ogacchamānaṃ mahāsamuddasalilaṃ yojanamattaṃ",
  "atk-s0511a:1799_6": "oggantvā antosamuddaṃ ubhosu passesu veḷuriyamaṇibhitti viya paramadassanīyaṃ hutvā",
  "atk-s0511a:1799_7": "tiṭṭhati, evaṃ puratthimasāgarapariyantaṃ gantvā taṃ cakkaratanaṃ paṭinivattati.",
  "atk-s0511a:1799_8": "Paṭinivattamāne ca tasmiṃ sā parisā aggato hoti, majjhe rājā cakkavattī ante cakkaratanaṃ",
  "atk-s0511a:1799_9": "hoti. Tampi jalaṃ jalantena viyogaṃ asahamānamiva nemimaṇḍalapariyantaṃ abhihanantameva tīramupagacchati.",
  "atk-s0511a:1800_0": "Evaṃ rājā cakkavattī puratthimasamuddapariyantaṃ pubbavidehaṃ abhivijinitvā dakkhiṇasamuddapariyantaṃ",
  "atk-s0511a:1800_1": "jambudīpaṃ vijetukāmo cakkaratanadesitena maggena dakkhiṇasamuddābhimukho gacchati.",
  "atk-s0511a:1800_2": "Taṃ dasasahassayojanappamāṇaṃ jambudīpaṃ abhivijinitvā dakkhiṇasamuddato paccuttaritvā",
  "atk-s0511a:1800_3": "sattayojanasahassappamāṇaṃ aparagoyānaṃ vijetuṃ heṭṭhā vuttanayeneva gantvā tampi",
  "atk-s0511a:1800_4": "sāgarapariyantaṃ abhivijinitvā pacchimasamuddatopi uttaritvā aṭṭhayojanasahassappamāṇaṃ",
  "atk-s0511a:1800_5": "uttarakuruṃ vijetuṃ tatheva gantvā taṃ samuddapariyantaṃ katvā tatheva abhivijiya",
  "atk-s0511a:1800_6": "uttarasamuddatopi paccuttarati. Ettāvatā raññā cakkavattinā sāgarapariyantāya pathaviyā",
  "atk-s0511a:1800_7": "issariyaṃ adhigataṃ hoti. Tena vuttaṃ samuddaṃ antamantena, issariyaṃ vattayāmaha”nti.",
  "atk-s0511a:1801_0": "Koṭisatasahassānanti koṭisatasahassāni. Ayameva vā pāṭho. Vimalānanti khīṇāsavānaṃ.",
  "atk-s0511a:1801_1": "Saha lokagganāthenāti saddhiṃ dasabalena koṭisatasahassānanti attho. Paramannenāti",
  "atk-s0511a:1801_2": "paṇītena annena. Tappayinti tappesiṃ. Aparimeyyito kappeti ito paṭṭhāya satasahassakappādhikāni",
  "atk-s0511a:1801_3": "tīṇi asaṅkhyeyyāni atikkamitvā ekasmiṃ bhaddakappeti attho.",
  "atk-s0511a:1802_0": "Padhānanti vīriyaṃ. Tameva atthaṃ sādhentoti tameva buddhakārakamatthaṃ dānapāramiṃ",
  "atk-s0511a:1802_1": "pūrento sādhento nipphādentoti attho. Mahārajjanti cakkavattirajjaṃ. Jineti bhagavati,",
  "atk-s0511a:1802_2": "sampadānatthe vā bhummaṃ daṭṭhabbaṃ. Adanti adāsiṃ. Evamatthaṃ sādhentoti iminā sambandho",
  "atk-s0511a:1802_3": "daṭṭhabbo. “Mahārajjaṃ jine dadi”nti paṭhanti keci. Daditvānāti cajitvā. Suttantanti",
  "atk-s0511a:1802_4": "suttantapiṭakaṃ. Vinayanti vinayapiṭakaṃ. Navaṅganti suttageyyādinavaṅgaṃ. Sobhayiṃ",
  "atk-s0511a:1802_5": "jinasāsananti āgamādhigamehi lokiyehi samalaṅkariṃ. Tatthāti tassa bhagavato sāsane.",
  "atk-s0511a:1802_6": "Appamattoti satisampanno. Brahmalokamagañchahanti brahmalokaṃ agañchiṃ ahaṃ.",
  "atk-s0511a:1803_0": "Imassa pana koṇḍaññabuddhassa rammavatī nāma nagaraṃ ahosi, sunando nāma rājā pitā,",
  "atk-s0511a:1803_1": "sujātā nāma devī mātā, bhaddo ca subhaddo ca dve aggasāvakā, anuruddho nāmupaṭṭhāko,",
  "atk-s0511a:1803_2": "tissā ca upatissā ca dve aggasāvikā, sālakalyāṇirukkho bodhi, aṭṭhāsītihatthubbedhaṃ",
  "atk-s0511a:1803_3": "sarīraṃ, vassasatasahassāni āyuppamāṇaṃ ahosi, tassa rucidevī nāma aggamahesī ahosi,",
  "atk-s0511a:1803_4": "vijitaseno nāmassa putto, cando nāmupaṭṭhāko rājā. Candārāme kira vasīti. Tena vuttaṃ –",
  "atk-s0511a:1804": "25.",
  "atk-s0511a:1805": "“Nagaraṃ rammavatī nāma, sunando nāma khattiyo;",
  "atk-s0511a:1806": "Sujātā nāma janikā, koṇḍaññassa mahesino.",
  "atk-s0511a:1807": "30.",
  "atk-s0511a:1808": "“Bhaddo ceva subhaddo ca, ahesuṃ aggasāvakā;",
  "atk-s0511a:1809": "Anuruddho nāmupaṭṭhāko, koṇḍaññassa mahesino.",
  "atk-s0511a:1810": "31.",
  "atk-s0511a:1811": "“Tissā ca upatissā ca, ahesuṃ aggasāvikā;",
  "atk-s0511a:1812": "Sālakalyāṇiko bodhi, koṇḍaññassa mahesino.",
  "atk-s0511a:1813": "33.",
  "atk-s0511a:1814": "“So aṭṭhāsīti hatthāni, accuggato mahāmuni;",
  "atk-s0511a:1815": "Sobhate uḷurājāva, sūriyo majjhanhike yathā.",
  "atk-s0511a:1816": "34.",
  "atk-s0511a:1817": "“Vassasatasahassāni, āyu vijjati tāvade;",
  "atk-s0511a:1818": "Tāvatā tiṭṭhamāno so, tāresi janataṃ bahuṃ.",
  "atk-s0511a:1819": "35.",
  "atk-s0511a:1820": "“Khīṇāsavehi vimalehi, vicittā āsi medanī;",
  "atk-s0511a:1821": "Yathā hi gaganamuḷūbhi, evaṃ so upasobhatha.",
  "atk-s0511a:1822": "36.",
  "atk-s0511a:1823": "“Tepi nāgā appameyyā, asaṅkhobhā durāsadā;",
  "atk-s0511a:1824": "Vijjupātaṃva dassetvā, nibbutā te mahāyasā.",
  "atk-s0511a:1825": "37.",
  "atk-s0511a:1826": "“Sā ca atuliyā jinassa iddhi, ñāṇaparibhāvito ca samādhi;",
  "atk-s0511a:1827": "Sabbaṃ tamantarahitaṃ, nanu rittā sabbasaṅkhārā”ti.",
  "atk-s0511a:1828_0": "Tattha sālakalyāṇikoti sālakalyāṇirukkho, so buddhakāle ceva cakkavattikāle ca nibbattati,",
  "atk-s0511a:1828_1": "nāññadā. So ekāheneva uṭṭhāti kira. Khīṇāsavehi vimalehi, vicittā āsi medanīti ayaṃ",
  "atk-s0511a:1828_2": "medanī khīṇāsavehi ekakāsāvapajjotā vicittā paramadassanīyā ahosi. Yathā hīti opammatthe",
  "atk-s0511a:1828_3": "nipāto. Uḷūbhīti nakkhattehi, tārāgaṇehi gaganatalaṃ viya khīṇāsavehi vicittā ayaṃ",
  "atk-s0511a:1828_4": "medanī sobhitthāti attho.",
  "atk-s0511a:1829_0": "Asaṅkhobhāti aṭṭhahi lokadhammehi akkhobhā avikārā. Vijjupātaṃva dassetvāti vijjupātaṃ",
  "atk-s0511a:1829_1": "viya dassayitvā, “vijjuppātaṃvā”tipi pāṭho. Koṇḍaññabuddhassa kira kāle parinibbāyamānā",
  "atk-s0511a:1829_2": "bhikkhū sattatālappamāṇamākāsamabbhuggantvā asitajaladharavivaragatā vijjulatā viya",
  "atk-s0511a:1829_3": "samantato vijjotamānā tejodhātuṃ samāpajjitvā nirupādānā dahanā viya parinibbāyiṃsu.",
  "atk-s0511a:1829_4": "Tena vuttaṃ “vijjupātaṃva dassetvā”ti. Atuliyāti atulyā asadisā. Ñāṇaparibhāvitoti",
  "atk-s0511a:1829_5": "ñāṇena vaḍḍhito. Sesagāthā heṭṭhā vuttanayattā uttānā evāti.",
  "atk-s0511a:1830": "“Koṇḍañño nāma sambuddho, candārāme manorame;",
  "atk-s0511a:1831": "Nibbāyi cetiyo tassa, sattayojaniko kato.",
  "atk-s0511a:1832": "“Na heva dhātuyo tassa, satthuno, vikiriṃsu tā;",
  "atk-s0511a:1833": "Ṭhitā ekaghanā hutvā, suvaṇṇapaṭimā viya”.",
  "atk-s0511a:1834": "Sakalajambudīpavāsino manussā samāgantvā sattayojanikaṃ sattaratanamayaṃ haritālamanosilāya mattikākiccaṃ telasappīhi udakakiccaṃ katvā niṭṭhāpesunti.",
  "atk-s0511a:1835": "Koṇḍaññabuddhavaṃsavaṇṇanā niṭṭhitā.",
  "atk-s0511a:1836": "Niṭṭhito dutiyo buddhavaṃso.",
  "atk-s0511a:1837": "5. Maṅgalabuddhavaṃsavaṇṇanā",
  "atk-s0511a:1838_0": "Koṇḍaññe kira satthari parinibbute tassa sāsanaṃ vassasatasahassaṃ pavattittha. Buddhānubuddhānaṃ",
  "atk-s0511a:1838_1": "sāvakānaṃ antaradhānena sāsanamassa antaradhāyi. Koṇḍaññassa pana aparabhāge ekamasaṅkhyeyyamatikkamitvā",
  "atk-s0511a:1838_2": "ekasmiṃyeva kappe cattāro buddhā nibbattiṃsu maṅgalo, sumano, revato, sobhitoti.",
  "atk-s0511a:1838_3": "Tattha maṅgalo pana lokanāyako kappasatasahassādhikāni soḷasa asaṅkhyeyyāni pāramiyo",
  "atk-s0511a:1838_4": "pūretvā tusitapure nibbattitvā tattha yāvatāyukaṃ ṭhatvā pañcasu pubbanimittesu uppannesu",
  "atk-s0511a:1838_5": "buddhakolāhalaṃ nāma udapādi, tadā dasasahassacakkavāḷe devatāyo ekasmiṃ cakkavāḷe",
  "atk-s0511a:1838_6": "sannipatitvā āyācanti –",
  "atk-s0511a:1839": "“Kālo kho te mahāvīra, uppajja mātukucchiyaṃ;",
  "atk-s0511a:1840": "Sadevakaṃ tārayanto, bujjhassu amataṃ pada”nti. ;",
  "atk-s0511a:1841_0": "Evaṃ devehi āyācito katapañcavilokano tusitā kāyā cavitvā sabbanagaruttame uttaranagare",
  "atk-s0511a:1841_1": "anuttarassa uttarassa nāma rañño kule uttarāya nāma deviyā kucchismiṃ paṭisandhiṃ",
  "atk-s0511a:1841_2": "gaṇhi. Tadā anekāni pāṭihāriyāni pāturahuṃ. Tāni dīpaṅkarabuddhavaṃse vuttanayeneva",
  "atk-s0511a:1841_3": "veditabbāni. Tassā uttarāya kira mahādeviyā kucchismiṃ sabbalokamaṅgalassa maṅgalassa",
  "atk-s0511a:1841_4": "mahāsattassa paṭisandhiggahaṇato paṭṭhāya sarīrappabhā rattindivaṃ asītihatthappamāṇaṃ",
  "atk-s0511a:1841_5": "padesaṃ pharitvā candālokasūriyālokehi anabhibhavanīyā hutvā aṭṭhāsi. Sā ca aññenālokena",
  "atk-s0511a:1841_6": "vinā attano sarīrappabhāsamudayeneva andhakāraṃ vidhamitvā aṭṭhasaṭṭhiyā dhātīhi",
  "atk-s0511a:1841_7": "paricāriyamānā vicarati.",
  "atk-s0511a:1842_0": "Sā kira devatāhi katārakkhā dasannaṃ māsānaṃ accayena paramasurabhikusumaphaladharasākhāviṭape",
  "atk-s0511a:1842_1": "kamalakuvalayasamalaṅkate ruru-sīha-byaggha-gaja-gavaya-mahiṃsapasadavividhamigagaṇavicarite",
  "atk-s0511a:1842_2": "paramaramaṇīye uttaramadhuruyyāne nāma maṅgaluyyāne maṅgalamahāpurisaṃ vijāyi. So",
  "atk-s0511a:1842_3": "jātamattova mahāsatto sabbā disā viloketvā uttarābhimukho sattapadavītihārena gantvā",
  "atk-s0511a:1842_4": "āsabhiṃ vācaṃ nicchāresi. Tasmiñca khaṇe sakaladasasahassilokadhātūsu devatā dissamānasarīrā",
  "atk-s0511a:1842_5": "dibbamālādīhi samalaṅkatagattā tattha tattha ṭhatvā jayamaṅgalathutivacanāni sampavattesuṃ.",
  "atk-s0511a:1842_6": "Pāṭihāriyāni vuttanayāneva. Nāmaggahaṇadivase panassa lakkhaṇapāṭhakā sabbamaṅgalasampattiyā",
  "atk-s0511a:1842_7": "jātoti “maṅgalakumāro” tveva nāmaṃ kariṃsu.",
  "atk-s0511a:1843_0": "Tassa kira yasavā rucimā sirimāti tayo pāsādā ahesuṃ. Yasavatīdevippamukhāni tiṃsanāṭakitthisahassāni",
  "atk-s0511a:1843_1": "ahesuṃ. Tattha mahāsatto navavassasahassāni dibbasukhasadisaṃ sukhaṃ anubhavitvā",
  "atk-s0511a:1843_2": "yasavatiyā aggamahesiyā kucchismiṃ sīlavaṃ nāma puttaṃ labhitvā cattāri nimittāni",
  "atk-s0511a:1843_3": "disvā alaṅkataṃ paṇḍaraṃ nāma sundaraturaṅgavaramāruyha mahābhinikkhamanaṃ nikkhamitvā",
  "atk-s0511a:1843_4": "pabbaji. Taṃ pana pabbajantaṃ tisso manussakoṭiyo anupabbajiṃsu. Tehi parivuto mahāpuriso",
  "atk-s0511a:1843_5": "aṭṭha māse padhānacariyamacari.",
  "atk-s0511a:1844_0": "Tato visākhapuṇṇamāya uttaragāme uttaraseṭṭhino dhītāya uttarāya nāma dinnaṃ pakkhittadibbojaṃ",
  "atk-s0511a:1844_1": "madhupāyāsaṃ paribhuñjitvā surabhikusumālaṅkate nīlobhāse manorame sālavane divāvihāraṃ",
  "atk-s0511a:1844_2": "vītināmetvā uttarena nāma ājīvakena dinnā aṭṭha tiṇamuṭṭhiyo gahetvā asitañjanagirisaṅkāsaṃ",
  "atk-s0511a:1844_3": "akkantavarakanakajālakūṭaṃva sītacchāyaṃ vividhamigagaṇasampātavirahitaṃ mandamāluteritāya",
  "atk-s0511a:1844_4": "ghanasākhāya samalaṅkataṃ naccantamiva pītiyā virocamānaṃ nāgabodhiṃ upasaṅkamitvā",
  "atk-s0511a:1844_5": "mattavaranāgagāmī nāgabodhiṃ padakkhiṇaṃ katvā pubbuttarapasse ṭhatvā aṭṭhapaṇṇāsahatthavitthataṃ",
  "atk-s0511a:1844_6": "tiṇasantharaṃ santharitvā tattha pallaṅkaṃ ābhujitvā caturaṅgasamannāgataṃ vīriyaṃ",
  "atk-s0511a:1844_7": "adhiṭṭhahitvā sabalaṃ mārabalaṃ viddhaṃsetvā pubbenivāsadibbacakkhuñāṇāni paṭilabhitvā",
  "atk-s0511a:1844_8": "paccayākārasammasanaṃ katvā khandhesu aniccādivasena abhinivisitvā anukkamena anuttaraṃ",
  "atk-s0511a:1844_9": "sammāsambodhiṃ patvā –",
  "atk-s0511a:1845": "“Anekajātisaṃsāraṃ, sandhāvissaṃ anibbisaṃ;",
  "atk-s0511a:1846": "Gahakāraṃ gavesanto, dukkhā jāti punappunaṃ.",
  "atk-s0511a:1847": "“Gahakāraka diṭṭhosi, puna gehaṃ na kāhasi;",
  "atk-s0511a:1848": "Sabbā te phāsukā bhaggā, gahakūṭaṃ visaṅkhataṃ;",
  "atk-s0511a:1849": "Visaṅkhāragataṃ cittaṃ, taṇhānaṃ khayamajjhagā”ti. –",
  "atk-s0511a:1850": "Udānaṃ udānesi.",
  "atk-s0511a:1851_0": "Maṅgalassa pana sammāsambuddhassa aññehi buddhehi adhikatarā sarīrappabhā ahosi.",
  "atk-s0511a:1851_1": "Yathā pana aññesaṃ sammāsambuddhānaṃ samantā asītihatthappamāṇā vā byāmappamāṇā vā",
  "atk-s0511a:1851_2": "sarīrappabhā ahosi, na evaṃ tassa. Tassa pana bhagavato sarīrappabhā niccakālaṃ dasasahassilokadhātuṃ",
  "atk-s0511a:1851_3": "pharitvā aṭṭhāsi. Tarugirigharapākāraghaṭakavāṭādayo suvaṇṇapaṭṭapariyonaddhā viya",
  "atk-s0511a:1851_4": "ahesuṃ. Navutivassasatasahassāni āyu tassa ahosi. Ettakaṃ kālaṃ candasūriyatārakādīnaṃ",
  "atk-s0511a:1851_5": "pabhā natthi. Rattindivaparicchedo na paññāyittha. Divā sūriyālokena viya sattā niccaṃ",
  "atk-s0511a:1851_6": "buddhālokeneva sabbakammāni karontā vicariṃsu. Sāyaṃ pupphanakakusumānaṃ pāto ca",
  "atk-s0511a:1851_7": "ravanakasakuṇādīnañca vasena loko rattindivaparicchedaṃ sallakkhesi.",
  "atk-s0511a:1852_0": "Kiṃ pana aññesaṃ buddhānaṃ ayamānubhāvo natthīti? No natthi. Tepi hi ākaṅkhamānā",
  "atk-s0511a:1852_1": "dasasahassilokadhātuṃ tato vā bhiyyo ābhāya phareyyuṃ. Maṅgalassa pana bhagavato",
  "atk-s0511a:1852_2": "pubbapatthanāvasena aññesaṃ byāmappabhā viya sarīrappabhā niccameva dasasahassilokadhātuṃ",
  "atk-s0511a:1852_3": "pharitvā aṭṭhāsi. So kira bodhisattakāle vessantarattabhāvasadise attabhāve saputtadāro",
  "atk-s0511a:1852_4": "vaṅkapabbatasadise pabbate vasi. Atheko sabbajanaviheṭhako kharadāṭhiko nāma manussabhakkho",
  "atk-s0511a:1852_5": "mahesakkho yakkho mahāpurisassa dānajjhāsayataṃ sutvā brāhmaṇavaṇṇena upasaṅkamitvā",
  "atk-s0511a:1852_6": "mahāsattaṃ dve dārake yāci. Mahāsatto “dadāmi brāhmaṇassa puttake”ti haṭṭhapahaṭṭho",
  "atk-s0511a:1852_7": "udakapariyantaṃ pathaviṃ kampento dve dārake adāsi. Atha kho yakkho tassa passantasseva",
  "atk-s0511a:1852_8": "mahāpurisassa taṃ brāhmaṇavaṇṇaṃ pahāya analajālapiṅgalavirūpanayano visamavirūpakuṭilabhīmadāṭho",
  "atk-s0511a:1852_9": "cipiṭakavirūpanāso kapilapharusadīghakeso navadaḍḍhatālakkhandhasadisakāyo hutvā",
  "atk-s0511a:1852_10": "te dārake muḷālakalāpaṃ viya gahetvā khādi. Mahāpurisassa yakkhaṃ oloketvā mukhe",
  "atk-s0511a:1852_11": "vivaṭamatte aggijālaṃ viya lohitadhāraṃ uggirantaṃ tassa mukhaṃ disvāpi kesaggamattampi",
  "atk-s0511a:1852_12": "domanassaṃ na uppajji. “Sudinnaṃ vata me dāna”nti cintayato panassa sarīre mahantaṃ",
  "atk-s0511a:1852_13": "pītisomanassaṃ udapādi. So “imassa me nissandena anāgate iminā nīhārena rasmiyo nikkhamantū”ti",
  "atk-s0511a:1852_14": "patthanamakāsi. Tassa taṃ patthanaṃ nissāya buddhabhūtassa sarīrato rasmiyo nikkhamitvā",
  "atk-s0511a:1852_15": "ettakaṃ ṭhānaṃ phariṃsu.",
  "atk-s0511a:1853_0": "Aparampi pubbacariyaṃ tassa atthi. Ayaṃ kira bodhisattakāle ekassa buddhassa cetiyaṃ",
  "atk-s0511a:1853_1": "disvā – “imassa buddhassa mama jīvitaṃ pariccajituṃ vaṭṭatī”ti daṇḍadīpikāveṭhananiyāmena",
  "atk-s0511a:1853_2": "sakalasarīraṃ veṭhāpetvā ratanamattamakuḷaṃ satasahassagghanikaṃ suvaṇṇapātiṃ sugandhasappissa",
  "atk-s0511a:1853_3": "pūrāpetvā tattha sahassavaṭṭiyo jāletvā taṃ sīsenādāya sakalasarīraṃ jālāpetvā jinacetiyaṃ",
  "atk-s0511a:1853_4": "padakkhiṇaṃ karonto sakalarattiṃ vītināmesi. Evaṃ yāva aruṇuggamanā vāyamantassa",
  "atk-s0511a:1853_5": "lomakūpamattampi usumaṃ na gaṇhi. Padumagabbhaṃ paviṭṭhakālo viya ahosi. Dhammo hi",
  "atk-s0511a:1853_6": "nāmesa attānaṃ rakkhantaṃ rakkhati. Tenāha bhagavā –",
  "atk-s0511a:1854": "“Dhammo have rakkhati dhammacāriṃ, dhammo suciṇṇo sukhamāvahāti;",
  "atk-s0511a:1855": "Esānisaṃso dhamme suciṇṇe, na duggatiṃ gacchati dhammacārī”ti. ;",
  "atk-s0511a:1856": "Imassāpi kammassa nissandena tassa sarīrobhāso dasasahassilokadhātuṃ pharitvā aṭṭhāsi. Tena vuttaṃ –",
  "atk-s0511a:1857": "1.",
  "atk-s0511a:1858": "“Koṇḍaññassa aparena, maṅgalo nāma nāyako;",
  "atk-s0511a:1859": "Tamaṃ loke nihantvāna, dhammokkamabhidhārayi.",
  "atk-s0511a:1860": "2.",
  "atk-s0511a:1861": "“Atulāsi pabhā tassa, jinehaññehi uttariṃ;",
  "atk-s0511a:1862": "Candasūriyappabhaṃ hantvā, dasasahassī virocatī”ti.",
  "atk-s0511a:1863_0": "Tattha tamanti lokandhakārañca hadayatamañca. Nihantvānāti abhibhavitvā. Dhammokkanti",
  "atk-s0511a:1863_1": "ettha ayaṃ pana ukkā-saddo suvaṇṇakāramūsādīsu anekesu atthesu dissati. Tathāhi “saṇḍāsena",
  "atk-s0511a:1863_2": "jātarūpaṃ gahetvā ukkāmukhe pakkhipeyyā”ti āgataṭṭhāne suvaṇṇakārānaṃ mūsā “ukkā”ti",
  "atk-s0511a:1863_3": "veditabbā. “Ukkaṃ bandheyya, ukkaṃ bandhitvā ukkāmukhaṃ ālimpeyyā”ti āgataṭṭhāne",
  "atk-s0511a:1863_4": "kammārānaṃ aṅgārakapallaṃ. “Kammārānaṃ yathā ukkā, anto jhāyati no bahī”ti āgataṭṭhāne",
  "atk-s0511a:1863_5": "kammāruddhanaṃ. “Evaṃvipāko ukkāpāto bhavissatī”ti āgataṭṭhāne vāyuvego “ukkā”ti",
  "atk-s0511a:1863_6": "vuccati. “Ukkāsu dhāriyamānāsū”ti āgataṭṭhāne dīpikā “ukkā”ti vuccati. Idhāpi dīpikā",
  "atk-s0511a:1863_7": "ukkāti adhippetā. Tasmā idha dhammamayaṃ ukkaṃ abhidhārayi, avijjandhakārapaṭicchannassa",
  "atk-s0511a:1863_8": "avijjandhakārābhibhūtassa lokassa dhammamayaṃ ukkaṃ dhāresīti attho.",
  "atk-s0511a:1864_0": "Atulāsīti atulyā āsi. Ayameva vā pāṭho, aññehi buddhehi asadisā ahosīti attho. Jinehaññehīti",
  "atk-s0511a:1864_1": "jinehi aññehi. Candasūriyappabhaṃ hantvāti candasūriyānaṃ pabhaṃ abhihantvā. Dasasahassī",
  "atk-s0511a:1864_2": "virocatīti candasūriyālokaṃ vinā buddhālokeneva dasasahassī virocatīti attho.",
  "atk-s0511a:1865_0": "Maṅgalasammāsambuddho pana adhigatabodhiñāṇo bodhimūleyeva sattasattāhāni vītināmetvā",
  "atk-s0511a:1865_1": "brahmuno dhammāyācanaṃ sampaṭicchitvā – “kassa nu kho ahaṃ imaṃ dhammaṃ deseyya”nti",
  "atk-s0511a:1865_2": "upadhārento attanā saha pabbajitānaṃ bhikkhūnaṃ tisso koṭiyo upanissayasampannaṃ",
  "atk-s0511a:1865_3": "addasa. Athassa etadahosi – “ime kulaputtā maṃ pabbajantaṃ anupabbajitā upanissayasampannā",
  "atk-s0511a:1865_4": "ca, te mayā visākhapuṇṇamāya vivekatthikena vissajjitā sirivaḍḍhananagaraṃ upanissāya",
  "atk-s0511a:1865_5": "sirivanagahanaṃ gantvā viharanti, handāhaṃ tattha gantvā dhammaṃ tesaṃ desessāmī”ti",
  "atk-s0511a:1865_6": "attano pattacīvaraṃ gahetvā haṃsarājā viya gaganatalamabbhuggantvā sirivanagahane",
  "atk-s0511a:1865_7": "paccuṭṭhāsi. Te ca bhikkhū bhagavantaṃ vanditvā antevāsikavattaṃ dassetvā bhagavantaṃ",
  "atk-s0511a:1865_8": "parivāretvā nisīdiṃsu. Tesaṃ bhagavā sabbabuddhanisevitaṃ dhammacakkappavattanasuttantaṃ",
  "atk-s0511a:1865_9": "kathesi. Tato tisso bhikkhukoṭiyo arahattaṃ pāpuṇiṃsu. Devamanussānaṃ koṭisatasahassānaṃ",
  "atk-s0511a:1865_10": "dhammābhisamayo ahosi. Tena vuttaṃ –",
  "atk-s0511a:1866": "3.",
  "atk-s0511a:1867": "“Sopi buddho pakāsesi, caturo saccavaruttame;",
  "atk-s0511a:1868": "Te te saccarasaṃ pītvā, vinodenti mahātamaṃ.",
  "atk-s0511a:1869": "4.",
  "atk-s0511a:1870": "“Patvāna bodhimatulaṃ, paṭhame dhammadesane;",
  "atk-s0511a:1871": "Koṭisatasahassānaṃ, dhammābhisamayo ahū”ti.",
  "atk-s0511a:1872_0": "Tattha caturoti cattāri. Saccavaruttameti saccāni ca varāni ca saccavarāni, saccāni",
  "atk-s0511a:1872_1": "uttamānīti attho. “Cattāro saccavaruttame”tipi pāṭho, tassa cattāri saccavarāni uttamānīti",
  "atk-s0511a:1872_2": "attho. Te teti te te devamanussā buddhena bhagavatā vinītā. Saccarasanti catusaccapaṭivedhāmatarasaṃ",
  "atk-s0511a:1872_3": "pivitvā. Vinodenti mahātamanti tena tena maggena pahātabbaṃ mohatamaṃ vinodenti,",
  "atk-s0511a:1872_4": "viddhaṃsentīti attho. Patvānāti paṭivijjhitvā. Bodhinti ettha panāyaṃ bodhi-saddo –",
  "atk-s0511a:1873": "“Magge phale ca nibbāne, rukkhe paññattiyaṃ tathā;",
  "atk-s0511a:1874": "Sabbaññute ca ñāṇasmiṃ, bodhisaddo panāgato”.",
  "atk-s0511a:1875_0": "Tathā hi panesa – “bodhi vuccati catūsu maggesu ñāṇa”ntiādīsu magge āgato. “Upasamāya",
  "atk-s0511a:1875_1": "abhiññāya sambodhāya saṃvattatī”ti ettha phale. “Patvāna bodhiṃ amataṃ asaṅkhata”nti",
  "atk-s0511a:1875_2": "ettha nibbāne. “Antarā ca gayaṃ antarā ca bodhi”nti ettha assattharukkhe. “Bodhi",
  "atk-s0511a:1875_3": "kho rājakumāro bhoto gotamassa pāde sirasā vandatī”ti ettha paññattiyaṃ. “Pappoti",
  "atk-s0511a:1875_4": "bodhiṃ varabhūrimedhaso”ti ettha sabbaññutaññāṇe. Idhāpi sabbaññutaññāṇe daṭṭhabbo.",
  "atk-s0511a:1875_5": "Arahattamaggañāṇepi vaṭṭati. Atulanti tularahitaṃ pamāṇātītaṃ, appamāṇanti attho.",
  "atk-s0511a:1875_6": "Sambodhiṃ patvā dhammaṃ desentassa tassa bhagavato paṭhame dhammadesaneti attho gahetabbo.",
  "atk-s0511a:1876_0": "Yadā pana cittaṃ nāma nagaraṃ upanissāya viharanto campakarukkhamūle kaṇḍambarukkhamūle",
  "atk-s0511a:1876_1": "amhākaṃ bhagavā viya titthiyānaṃ mānamaddanaṃ yamakapāṭihāriyaṃ katvā surāsurayuvatiratisambhavane",
  "atk-s0511a:1876_2": "ruciranavakanakarajatamayavarabhavane tāvatiṃsabhavane pāricchattakarukkhamūle paṇḍukambalasilātale",
  "atk-s0511a:1876_3": "nisīditvā abhidhammaṃ kathesi, tadā koṭisatasahassānaṃ devatānaṃ dhammābhisamayo",
  "atk-s0511a:1876_4": "ahosi, ayaṃ dutiyo abhisamayo. Yadā pana sunando nāma cakkavattirājā surabhinagare",
  "atk-s0511a:1876_5": "pūritacakkavattivatto hutvā cakkaratanaṃ paṭilabhi. Taṃ kira maṅgaladasabale loke",
  "atk-s0511a:1876_6": "uppanne cakkaratanaṃ ṭhānā osakkitaṃ disvā sunando rājā vigatānando brāhmaṇe paripucchi",
  "atk-s0511a:1876_7": "– “imaṃ cakkaratanaṃ mama kusalena nibbattaṃ, kasmā ṭhānā osakkita”nti? Tato te tassa",
  "atk-s0511a:1876_8": "rañño osakkanakāraṇaṃ byākariṃsu. “Cakkavattirañño āyukkhayena vā pabbajjūpagamanena",
  "atk-s0511a:1876_9": "vā buddhapātubhāvena vā cakkaratanaṃ ṭhānā osakkatīti vatvā tuyhaṃ pana, mahārāja,",
  "atk-s0511a:1876_10": "āyukkhayo natthi, atidīghāyuko tvaṃ, maṅgalo pana sammāsambuddho loke uppanno, tena",
  "atk-s0511a:1876_11": "te cakkaratanaṃ osakkita”nti. Taṃ sutvā sunando cakkavattirājā saparijano taṃ cakkaratanaṃ",
  "atk-s0511a:1876_12": "sirasā vanditvā āyāci – “yāvāhaṃ tavānubhāvena maṅgaladasabalaṃ sakkarissāmi, tāva",
  "atk-s0511a:1876_13": "tvaṃ mā antaradhāyassū”ti. Atha naṃ cakkaratanaṃ yathāṭhāneyeva aṭṭhāsi.",
  "atk-s0511a:1877_0": "Tato samupāgatānando sunando cakkavattirājā chattiṃsayojanaparimaṇḍalāya parisāya",
  "atk-s0511a:1877_1": "parivuto sabbalokamaṅgalaṃ maṅgaladasabalaṃ upasaṅkamitvā sasāvakasaṅghaṃ satthāraṃ",
  "atk-s0511a:1877_2": "mahādānena santappetvā arahantānaṃ koṭisatasahassānaṃ kāsikavatthāni datvā tathāgatassa",
  "atk-s0511a:1877_3": "sabbaparikkhāre datvā sakalalokavimhayakaraṃ bhagavato pūjaṃ katvā maṅgalaṃ sabbalokanāthaṃ",
  "atk-s0511a:1877_4": "upasaṅkamitvā dasanakhasamodhānasamujjalaṃ vimalakamalamakuḷasamamañjaliṃ sirasi",
  "atk-s0511a:1877_5": "katvā vanditvā dhammassavanatthāya ekamantaṃ nisīdi. Puttopi tassa anurājakumāro",
  "atk-s0511a:1877_6": "nāma tatheva nisīdi.",
  "atk-s0511a:1878_0": "Tadā sunandacakkavattirājappamukhānaṃ tesaṃ bhagavā anupubbikathaṃ kathesi. Sunando",
  "atk-s0511a:1878_1": "cakkavattī saddhiṃ parisāya saha paṭisambhidāhi arahattaṃ pāpuṇi. Atha satthā tesaṃ",
  "atk-s0511a:1878_2": "pubbacariyaṃ olokento iddhimayapattacīvarassa upanissayaṃ disvā cakkajālasamalaṅkataṃ",
  "atk-s0511a:1878_3": "dakkhiṇahatthaṃ pasāretvā – “etha, bhikkhavo”ti āha. Sabbe taṅkhaṇaṃyeva duvaṅgulakesā",
  "atk-s0511a:1878_4": "iddhimayapattacīvaradharā vassasaṭṭhikattherā viya ākappasampannā hutvā bhagavantaṃ",
  "atk-s0511a:1878_5": "parivārayiṃsu. Ayaṃ tatiyo abhisamayo ahosi. Tena vuttaṃ –",
  "atk-s0511a:1879": "5.",
  "atk-s0511a:1880": "“Surindadevabhavane, buddho dhammamadesayi;",
  "atk-s0511a:1881": "Koṭisatasahassānaṃ, dutiyābhisamayo ahu.",
  "atk-s0511a:1882": "6.",
  "atk-s0511a:1883": "“Yadā sunando cakkavattī, sambuddhaṃ upasaṅkami;",
  "atk-s0511a:1884": "Tadā āhani sambuddho, dhammabheriṃ varuttamaṃ.",
  "atk-s0511a:1885": "7.",
  "atk-s0511a:1886": "“Sunandassānucarā janatā, tadāsuṃ navutikoṭiyo;",
  "atk-s0511a:1887": "Sabbepi te niravasesā, ahesuṃ ehibhikkhukā”ti.",
  "atk-s0511a:1888_0": "Tattha surindadevabhavaneti puna devindabhavaneti attho. Dhammanti abhidhammaṃ. Āhanīti",
  "atk-s0511a:1888_1": "abhihani. Varuttamanti varo bhagavā uttamaṃ dhammabherinti attho. Anucarāti nibaddhacarā",
  "atk-s0511a:1888_2": "sevakā. Āsunti ahesuṃ. “Tadāsi navutikoṭiyo”tipi pāṭho. Tassa janatā āsi, sā janatā",
  "atk-s0511a:1888_3": "kittakāti ce, navutikoṭiyoti attho.",
  "atk-s0511a:1889_0": "Atha maṅgale kira lokanāthe mekhale pure viharante tasmiṃyeva pure sudevo ca dhammaseno",
  "atk-s0511a:1889_1": "ca māṇavakā māṇavakasahassaparivārā tassa bhagavato santike ehibhikkhupabbajjāya",
  "atk-s0511a:1889_2": "pabbajiṃsu. Māghapuṇṇamāya dvīsu aggasāvakesu saparivāresu arahattaṃ pattesu satthā",
  "atk-s0511a:1889_3": "koṭisatasahassabhikkhugaṇamajjhe pātimokkhaṃ uddisi, ayaṃ paṭhamo sannipāto ahosi.",
  "atk-s0511a:1889_4": "Puna uttarārāme nāma anuttare ñātisamāgame pabbajitānaṃ koṭisatasahassānaṃ samāgame",
  "atk-s0511a:1889_5": "pātimokkhaṃ uddisi, ayaṃ dutiyo sannipāto ahosi. Sunandacakkavattibhikkhugaṇasamāgame",
  "atk-s0511a:1889_6": "navutikoṭisahassānaṃ bhikkhūnaṃ majjhe pātimokkhaṃ uddisi, ayaṃ tatiyo sannipāto",
  "atk-s0511a:1889_7": "ahosi. Tena vuttaṃ –",
  "atk-s0511a:1890": "8.",
  "atk-s0511a:1891": "“Sannipātā tayo āsuṃ, maṅgalassa mahesino;",
  "atk-s0511a:1892": "Koṭisatasahassānaṃ, paṭhamo āsi samāgamo.",
  "atk-s0511a:1893": "9.",
  "atk-s0511a:1894": "“Dutiyo koṭisatasahassānaṃ, tatiyo navutikoṭinaṃ;",
  "atk-s0511a:1895": "Khīṇāsavānaṃ vimalānaṃ, tadā āsi samāgamo”ti.",
  "atk-s0511a:1896_0": "Tadā amhākaṃ bodhisatto surucibrāhmaṇagāme suruci nāma brāhmaṇo hutvā tiṇṇaṃ vedānaṃ",
  "atk-s0511a:1896_1": "pāragū sanighaṇḍukeṭubhānaṃ sākkharappabhedānaṃ itihāsapañcamānaṃ padako veyyākaraṇo",
  "atk-s0511a:1896_2": "lokāyatamahāpurisalakkhaṇesu anavayo ahosi. So satthāraṃ upasaṅkamitvā dasabalassa",
  "atk-s0511a:1896_3": "madhuradhammakathaṃ sutvā bhagavati pasīditvā saraṇaṃ gantvā – “sve mayhaṃ bhikkhaṃ",
  "atk-s0511a:1896_4": "gaṇhathā”ti sasāvakasaṅghaṃ bhagavantaṃ nimantesi. So bhagavatā “brāhmaṇa, kittakehi",
  "atk-s0511a:1896_5": "bhikkhūhi te attho”ti vutto – “kittakā pana vo, bhante, parivārā bhikkhū”ti āha.",
  "atk-s0511a:1896_6": "Tadā paṭhamasannipātova hoti, tasmā “koṭisatasahassa”nti vutte – “yadi evaṃ, bhante,",
  "atk-s0511a:1896_7": "sabbehipi saddhiṃ mayhaṃ bhikkhaṃ gaṇhathā”ti nimantesi. Satthā adhivāsesi.",
  "atk-s0511a:1897_0": "Brāhmaṇo bhagavantaṃ svātanāya nimantetvā attano gharaṃ gacchanto cintesi – “ahaṃ",
  "atk-s0511a:1897_1": "ettakānaṃ bhikkhūnaṃ yāgubhattavatthādīni dātuṃ sakkomi, nisīdanaṭṭhānaṃ pana kathaṃ",
  "atk-s0511a:1897_2": "bhavissatī”ti. Tassa kira sā cintanā caturāsītiyojanasahassappamāṇe merumatthake",
  "atk-s0511a:1897_3": "ṭhitassa devarājassa dasasatanayanassa paṇḍukambalasilāsanassa uṇhākāraṃ janesi.",
  "atk-s0511a:1897_4": "Atha sakko devarājā āsanassa uṇhabhāvaṃ disvā – “ko nu kho maṃ imamhā ṭhānā cāvetukāmo”ti",
  "atk-s0511a:1897_5": "samuppannaparivitakko dibbena cakkhunā manussalokaṃ olokento mahāpurisaṃ disvā –",
  "atk-s0511a:1897_6": "“ayaṃ mahāsatto buddhappamukhaṃ bhikkhusaṅghaṃ nimantetvā tassa nisīdanatthāya cintesi,",
  "atk-s0511a:1897_7": "mayāpi tattha gantvā puññakoṭṭhāsaṃ gahetuṃ vaṭṭatī”ti vaḍḍhakīvaṇṇaṃ nimminitvā",
  "atk-s0511a:1897_8": "vāsipharasuhattho mahāpurisassa purato pāturahosi. So “atthi nu kho kassaci bhatiyā",
  "atk-s0511a:1897_9": "kattabbakamma”nti āha.",
  "atk-s0511a:1898_0": "Mahāsatto disvā “kiṃ kammaṃ kātuṃ sakkhissasī”ti āha. “Mama ajānanasippaṃ nāma natthi,",
  "atk-s0511a:1898_1": "yo yo yaṃ yaṃ icchati maṇḍapaṃ vā pāsādaṃ vā aññaṃ vā kiñci nivesanādikaṃ, tassa",
  "atk-s0511a:1898_2": "tassa taṃ taṃ kātuṃ samatthomhī”ti. “Tena hi mayhaṃ kammaṃ atthī”ti. “Kiṃ, ayyā”ti?",
  "atk-s0511a:1898_3": "“Svātanāya mayā koṭisatasahassabhikkhū nimantitā, tesaṃ nisīdanamaṇḍapaṃ karissasī”ti?",
  "atk-s0511a:1898_4": "“Ahaṃ nāma kareyyaṃ, sace me bhatiṃ dātuṃ sakkhissathā”ti. “Sakkhissāmi, tātā”ti.",
  "atk-s0511a:1898_5": "“Yadi evaṃ, sādhu, karissāmī”ti vatvā ekaṃ padesaṃ olokesi. So dvādasayojanappamāṇo",
  "atk-s0511a:1898_6": "padeso kasiṇamaṇḍalaṃ viya samatalo paramaramaṇīyo ahosi. Puna so “ettake ṭhāne sattaratanamayo",
  "atk-s0511a:1898_7": "daṭṭhabbasāramaṇḍo maṇḍapo uṭṭhahatū”ti cintetvā olokesi. Tato tāvadeva maṇḍapasadiso",
  "atk-s0511a:1898_8": "pathavitalaṃ bhinditvā maṇḍapo uṭṭhahi. Tassa sovaṇṇamayesu thambhesu rajatamayā",
  "atk-s0511a:1898_9": "ghaṭakā ahesuṃ, rajatamayesu thambhesu sovaṇṇamayā ghaṭakā, maṇitthambhesu pavāḷamayā",
  "atk-s0511a:1898_10": "ghaṭakā, pavāḷamayesu thambhesu maṇimayā ghaṭakā, sattaratanamayesu thambhesu sattaratanamayā ghaṭakā ahesuṃ.",
  "atk-s0511a:1899_0": "Tato maṇḍapassa antarantarāpi kiṅkiṇikajālā olambatū”ti olokesi, saha olokanena kiṅkiṇikajālā",
  "atk-s0511a:1899_1": "olambi, yassa mandavāteritassa pañcaṅgikasseva turiyassa paramamanoramo madhuro saddo",
  "atk-s0511a:1899_2": "niccharati, dibbasaṅgītivattanakālo viya ahosi. “Antarantarā dibbagandhadāmapupphadāmapattadāmasattaratanadāmāni",
  "atk-s0511a:1899_3": "olambantū”ti cintesi, saha cintāya dāmāni olambiṃsu. “Koṭisatasahassasaṅkhānaṃ bhikkhūnaṃ",
  "atk-s0511a:1899_4": "āsanāni ca kappiyamahagghapaccattharaṇāni ādhārakāni ca pathaviṃ bhinditvā uṭṭhahantū”ti",
  "atk-s0511a:1899_5": "cintesi, tāvadeva uṭṭhahiṃsu. “Koṇe koṇe ekekā udakacāṭi uṭṭhahatū”ti cintesi, taṅkhaṇaṃyeva",
  "atk-s0511a:1899_6": "udakacāṭiyo paramasītalena madhurena suvisuddhasugandhakappiyavārinā puṇṇā kadalipaṇṇapihitamukhā",
  "atk-s0511a:1899_7": "uṭṭhahiṃsu. So dasasatanayano ettakaṃ māpetvā brāhmaṇassa santikaṃ gantvā – “ehi,",
  "atk-s0511a:1899_8": "ayya, tava maṇḍapaṃ disvā mayhaṃ bhatiṃ dehī”ti āha. Mahāpuriso gantvā taṃ maṇḍapaṃ",
  "atk-s0511a:1899_9": "olokesi. Tassa olokentasseva sakalasarīraṃ pañcavaṇṇāya pītiyā nirantaraṃ phuṭaṃ ahosi.",
  "atk-s0511a:1900_0": "Athassa maṇḍapaṃ olokayato etadahosi – “nāyaṃ maṇḍapo manussabhūtena kato, mayhaṃ",
  "atk-s0511a:1900_1": "ajjhāsayaṃ mayhaṃ guṇaṃ āgamma addhā sakkassa devarañño bhavanaṃ uṇhaṃ ahosi, tato",
  "atk-s0511a:1900_2": "sakkena devānamindena ayaṃ maṇḍapo nimmito”ti. “Na kho pana me yuttaṃ evarūpe maṇḍape",
  "atk-s0511a:1900_3": "ekadivasaṃyeva dānaṃ dātuṃ, sattāhaṃ dassāmī”ti cintesi. Bāhirakadānaṃ nāma tattakampi",
  "atk-s0511a:1900_4": "samānaṃ bodhisattānaṃ hadayaṃ tuṭṭhiṃ kātuṃ na sakkoti, alaṅkatasīsaṃ vā chinditvā",
  "atk-s0511a:1900_5": "añjitāni vā akkhīni uppāṭetvā hadayamaṃsaṃ vā ubbaṭṭetvā dinnakāle bodhisattānaṃ",
  "atk-s0511a:1900_6": "cāgaṃ nissāya tuṭṭhi nāma hoti. Amhākaṃ bodhisattassa hi sivijātake devasikaṃ pañcakahāpaṇasatasahassāni",
  "atk-s0511a:1900_7": "vissajjetvā catūsu nagaradvāresu nagaramajjheti pañcasu ṭhānesu dānaṃ dentassa taṃ",
  "atk-s0511a:1900_8": "dānaṃ cāgatuṭṭhiṃ uppādetuṃ nāsakkhi. Yadā panassa brāhmaṇavaṇṇena āgantvā sakko",
  "atk-s0511a:1900_9": "devarājā akkhīni yāci, tadā so tāni cakkhūni uppāṭetvā adāsi, dadamānasseva hāso",
  "atk-s0511a:1900_10": "uppajji, kesaggamattampi cittassa aññathattaṃ nāhosi. Evaṃ sabbaññubodhisattānaṃ",
  "atk-s0511a:1900_11": "bāhiradānaṃ nissāya titti nāma natthi. Tasmā sopi mahāpuriso – “mayā koṭisatasahassasaṅkhānaṃ",
  "atk-s0511a:1900_12": "bhikkhūnaṃ dānaṃ dātuṃ vaṭṭatī”ti cintetvā tasmiṃ maṇḍape nisīdāpetvā sattāhaṃ gavapānaṃ nāma dānaṃ adāsi.",
  "atk-s0511a:1901_0": "Ettha gavapānanti mahante mahante kolambe khīrassa pūretvā uddhanesu āropetvā ghanapākapakke",
  "atk-s0511a:1901_1": "khīre thokathoke taṇḍule pakkhipitvā pakkamadhusakkharacuṇṇasappīhi abhisaṅkhatabhojanaṃ",
  "atk-s0511a:1901_2": "vuccati. Idameva catumadhurabhojanantipi vuccati. Manussāyeva pana parivisituṃ nāsakkhiṃsu.",
  "atk-s0511a:1901_3": "Devāpi ekantarikā hutvā parivisiṃsu. Dvādasayojanappamāṇampi taṃ ṭhānaṃ te bhikkhū",
  "atk-s0511a:1901_4": "gaṇhituṃ nappahosiyeva, te pana bhikkhū attano attano anubhāvena nisīdiṃsu. Pariyosānadivase",
  "atk-s0511a:1901_5": "sabbesaṃ bhikkhūnaṃ patte dhovāpetvā bhesajjatthāya sappinavanītamadhuphāṇitādīnaṃ",
  "atk-s0511a:1901_6": "pūretvā ticīvarehi saddhiṃ adāsi. Tattha saṅghanavakabhikkhunā laddhacīvarasāṭakā",
  "atk-s0511a:1901_7": "satasahassagghanikā ahesuṃ.",
  "atk-s0511a:1902_0": "Atha satthā anumodanaṃ karonto – “ayaṃ mahāpuriso evarūpaṃ mahādānaṃ adāsi, ko nu",
  "atk-s0511a:1902_1": "kho bhavissatī”ti upadhārento – “anāgate kappasatasahassādhikānaṃ dvinnaṃ asaṅkhyeyyānaṃ",
  "atk-s0511a:1902_2": "matthake gotamo nāma buddho bhavissatī”ti disvā tato mahāsattaṃ āmantetvā – “tvaṃ",
  "atk-s0511a:1902_3": "ettakaṃ nāma kālaṃ atikkamitvā gotamo nāma buddho bhavissasī”ti byākāsi. Atha mahāpuriso",
  "atk-s0511a:1902_4": "bhagavato byākaraṇaṃ sutvā pamuditahadayo – “ahaṃ kira buddho bhavissāmi, na me gharāvāsena",
  "atk-s0511a:1902_5": "attho, pabbajissāmī”ti cintetvā tathārūpaṃ sampattiṃ kheḷapiṇḍaṃ viya pahāya satthu",
  "atk-s0511a:1902_6": "santike pabbajitvā buddhavacanaṃ uggaṇhitvā abhiññā ca aṭṭha samāpattiyo ca nibbattetvā",
  "atk-s0511a:1902_7": "aparihīnajjhāno yāvatāyukaṃ ṭhatvā āyupariyosāne brahmaloke nibbatti. Tena vuttaṃ –",
  "atk-s0511a:1903": "10.",
  "atk-s0511a:1904": "“Ahaṃ tena samayena, surucī nāma brāhmaṇo;",
  "atk-s0511a:1905": "Ajjhāyako mantadharo, tiṇṇaṃ vedāna pāragū.",
  "atk-s0511a:1906": "11.",
  "atk-s0511a:1907": "“Tamahaṃ upasaṅkamma, saraṇaṃ gantvāna satthuno;",
  "atk-s0511a:1908": "Sambuddhappamukhaṃ saṅghaṃ, gandhamālena pūjayiṃ;",
  "atk-s0511a:1909": "Pūjetvā gandhamālena, gavapānena tappayiṃ.",
  "atk-s0511a:1910": "12.",
  "atk-s0511a:1911": "“Sopi maṃ buddho byākāsi, maṅgalo dvipaduttamo;",
  "atk-s0511a:1912": "Aparimeyyito kappe, ayaṃ buddho bhavissati.",
  "atk-s0511a:1913": "13.",
  "atk-s0511a:1914": "“Padhānaṃ padahitvāna…pe… hessāma sammukhā ima”nti. –",
  "atk-s0511a:1915": "Aṭṭha gāthā vitthāretabbā.",
  "atk-s0511a:1916": "14.",
  "atk-s0511a:1917": "“Tassāpi vacanaṃ sutvā, bhiyyo cittaṃ pasādayiṃ;",
  "atk-s0511a:1918": "Uttariṃ vatamadhiṭṭhāsiṃ, dasapāramipūriyā.",
  "atk-s0511a:1919": "15.",
  "atk-s0511a:1920": "“Tadā pītimanubrūhanto, sambodhivarapattiyā;",
  "atk-s0511a:1921": "Buddhe datvāna maṃ gehaṃ, pabbajiṃ tassa santike.",
  "atk-s0511a:1922": "16.",
  "atk-s0511a:1923": "“Suttantaṃ vinayaṃ cāpi, navaṅgaṃ satthusāsanaṃ;",
  "atk-s0511a:1924": "Sabbaṃ pariyāpuṇitvā, sobhayiṃ jinasāsanaṃ.",
  "atk-s0511a:1925": "17.",
  "atk-s0511a:1926": "“Tatthappamatto viharanto, brahmaṃ bhāvetva bhāvanaṃ;",
  "atk-s0511a:1927": "Abhiññāpāramiṃ gantvā, brahmalokamagañchaha”nti.",
  "atk-s0511a:1928_0": "Tattha gandhamālenāti gandhehi ceva mālehi ca. Gavapānenāti idaṃ vuttameva. “Ghatapānenā”tipi",
  "atk-s0511a:1928_1": "keci paṭhanti. Tappayinti tappesiṃ. Uttariṃ vatamadhiṭṭhāsinti bhiyyopi vatamadhiṭṭhāsiṃ.",
  "atk-s0511a:1928_2": "Dasapāramipūriyāti dasannaṃ pāramīnaṃ pūraṇatthāya. Pītinti hadayatuṭṭhiṃ. Anubrūhantoti",
  "atk-s0511a:1928_3": "vaḍḍhento. Sambodhivarapattiyāti buddhattappattiyā. Buddhe datvānāti buddhassa pariccajitvā.",
  "atk-s0511a:1928_4": "Maṃ gehanti mama gehaṃ, sabbaṃ sāpateyyaṃ catupaccayatthāya buddhassa bhagavato pariccajitvāti",
  "atk-s0511a:1928_5": "attho. Tatthāti tasmiṃ buddhasāsane. Brahmanti brahmavihārabhāvanaṃ bhāvetvā.",
  "atk-s0511a:1929_0": "Maṅgalassa pana bhagavato nagaraṃ uttaraṃ nāma ahosi, pitāpissa uttaro nāma rājā",
  "atk-s0511a:1929_1": "khattiyo, mātāpi uttarā nāma, sudevo ca dhammaseno ca dve aggasāvakā, pālito nāma",
  "atk-s0511a:1929_2": "upaṭṭhāko, sīvalā ca asokā ca dve aggasāvikā, nāgarukkho bodhi, aṭṭhāsītihatthubbedhaṃ",
  "atk-s0511a:1929_3": "sarīraṃ ahosi, navutivassasahassaṃ āyuparimāṇaṃ, bhariyā panassa yasavatī nāma, sīvalo",
  "atk-s0511a:1929_4": "nāma putto, assayānena nikkhami. Uttarārāme vasi. Uttaro nāma upaṭṭhāko, tasmiṃ pana",
  "atk-s0511a:1929_5": "navutivassasahassāni ṭhatvā parinibbute bhagavati ekappahāreneva dasacakkavāḷasahassāni",
  "atk-s0511a:1929_6": "ekandhakārāni ahesuṃ. Sabbacakkavāḷesu manussānaṃ mahantaṃ ārodanaparidevanaṃ ahosi. Tena vuttaṃ –",
  "atk-s0511a:1930": "18.",
  "atk-s0511a:1931": "“Uttaraṃ nāma nagaraṃ, uttaro nāma khattiyo;",
  "atk-s0511a:1932": "Uttarā nāma janikā, maṅgalassa mahesino.",
  "atk-s0511a:1933": "23.",
  "atk-s0511a:1934": "“Sudevo dhammaseno ca, ahesuṃ aggasāvakā;",
  "atk-s0511a:1935": "Pālito nāmupaṭṭhāko, maṅgalassa mahesino.",
  "atk-s0511a:1936": "24.",
  "atk-s0511a:1937": "“Sīvalā ca asokā ca, ahesuṃ aggasāvikā;",
  "atk-s0511a:1938": "Bodhi tassa bhagavato, nāgarukkhoti vuccati.",
  "atk-s0511a:1939": "26.",
  "atk-s0511a:1940": "“Aṭṭhāsīti ratanāni, accuggato mahāmuni;",
  "atk-s0511a:1941": "Tato niddhāvatī raṃsī, anekasatasahassiyo.",
  "atk-s0511a:1942": "27.",
  "atk-s0511a:1943": "“Navutivassasahassāni, āyu vijjati tāvade;",
  "atk-s0511a:1944": "Tāvatā tiṭṭhamāno so, tāresi janataṃ bahuṃ.",
  "atk-s0511a:1945": "28.",
  "atk-s0511a:1946": "“Yathāpi sāgare ūmī, na sakkā tā gaṇetuye;",
  "atk-s0511a:1947": "Tatheva sāvakā tassa, na sakkā te gaṇetuye.",
  "atk-s0511a:1948": "29.",
  "atk-s0511a:1949": "“Yāva aṭṭhāsi sambuddho, maṅgalo lokanāyako;",
  "atk-s0511a:1950": "Na tassa sāsane atthi, sakilesamaraṇaṃ tadā.",
  "atk-s0511a:1951": "30.",
  "atk-s0511a:1952": "“Dhammokkaṃ dhārayitvāna, santāretvā mahājanaṃ;",
  "atk-s0511a:1953": "Jalitvā dhumaketūva, nibbuto so mahāyaso.",
  "atk-s0511a:1954": "31.",
  "atk-s0511a:1955": "“Saṅkhārānaṃ sabhāvattaṃ, dassayitvā sadevake;",
  "atk-s0511a:1956": "Jalitvā aggikkhandhova, sūriyo atthaṅgato yathā”ti.",
  "atk-s0511a:1957_0": "Tattha tatoti tassa maṅgalassa sarīrato. Niddhāvatīti niddhāvanti, vacanavipariyāyo",
  "atk-s0511a:1957_1": "daṭṭhabbo. Raṃsīti rasmiyo. Anekasatasahassiyoti anekasatasahassā. Ūmīti vīciyo taraṅgā.",
  "atk-s0511a:1957_2": "Gaṇetuyeti gaṇetuṃ saṅkhātuṃ. Ettakā sāgare ūmiyoti yathā na sakkā gaṇetuṃ, evaṃ",
  "atk-s0511a:1957_3": "tassa bhagavato sāvakāpi na sakkā gaṇetuṃ, atha kho gaṇanapathaṃ vītivattāti attho.",
  "atk-s0511a:1957_4": "Yāvāti yāvatakaṃ kālaṃ. Sakilesamaraṇaṃ tadāti saha kilesehi sakileso, sakilesassa",
  "atk-s0511a:1957_5": "maraṇaṃ sakilesamaraṇaṃ, taṃ natthi. Tadā kira tassa bhagavato sāsane sāvakā sabbe",
  "atk-s0511a:1957_6": "arahattaṃ patvāyeva parinibbāyiṃsu. Puthujjanā vā sotāpannādayo vā hutvā na kālamakaṃsūti",
  "atk-s0511a:1957_7": "attho. Keci “sammohamāraṇaṃ tadā”ti paṭhanti.",
  "atk-s0511a:1958_0": "Dhammokkanti dhammadīpakaṃ. Dhūmaketūti aggi vuccati, idha pana padīpo daṭṭhabbo",
  "atk-s0511a:1958_1": "tasmā padīpo viya jalitvā nibbutoti attho. Mahāyasoti mahāparivāro. Keci “nibbuto",
  "atk-s0511a:1958_2": "so sasāvako”ti paṭhanti. Saṅkhārānanti saṅkhātadhammānaṃ sappaccayadhammānaṃ. Sabhāvattanti",
  "atk-s0511a:1958_3": "aniccādisāmaññalakkhaṇaṃ. Sūriyo atthaṅgato yathāti yathā sahassakiraṇo divasakaro",
  "atk-s0511a:1958_4": "sabbaṃ tamagaṇaṃ vidhamitvā sabbañca lokaṃ obhāsetvā atthamupagacchati, evaṃ maṅgaladivasakaropi",
  "atk-s0511a:1958_5": "veneyyakamalavanavikasanakaro sabbaṃ ajjhattikabāhiralokatamaṃ vidhamitvā attano",
  "atk-s0511a:1958_6": "sarīrappabhāya jalitvā atthaṅgatoti attho. Sesagāthā sabbattha uttānā evāti.",
  "atk-s0511a:1959": "Maṅgalabuddhavaṃsavaṇṇanā niṭṭhitā.",
  "atk-s0511a:1960": "Niṭṭhito tatiyo buddhavaṃso.",
  "atk-s0511a:1961": "6. Sumanabuddhavaṃsavaṇṇanā",
  "atk-s0511a:1962_0": "Evaṃ ekappahāreneva dasasahassilokadhātuṃ ekandhakāraṃ katvā tasmiṃ bhagavati parinibbute",
  "atk-s0511a:1962_1": "tassa aparabhāge navutivassasahassāyukesu manussesu anukkamena parihāyitvā dasavassesu",
  "atk-s0511a:1962_2": "jātesu puna vaḍḍhitvā anukkamena asaṅkhyeyyāyukā hutvā puna parihāyitvā navutivassasahassāyukesu",
  "atk-s0511a:1962_3": "jātesu sumano nāma bodhisatto pāramiyo pūretvā tusitapure nibbattitvā tato cavitvā",
  "atk-s0511a:1962_4": "mekhalanagare sudattassa nāma rañño kule sirimāya nāma deviyā kucchismiṃ paṭisandhiṃ",
  "atk-s0511a:1962_5": "aggahesi. Pāṭihāriyāni pubbe vuttanayāneva.",
  "atk-s0511a:1963_0": "So anukkamena vuddhippatto sirivaḍḍhanasomavaḍḍhanaiddhivaḍḍhananāmadheyyesu tīsu",
  "atk-s0511a:1963_1": "pāsādesu tesaṭṭhiyā nāṭakitthisatasahassehi paricāriyamāno surayuvatīhi paricāriyamāno",
  "atk-s0511a:1963_2": "devakumāro viya navavassasahassāni dibbasukhasadisaṃ visayasukhamanubhavamāno vaṭaṃsikāya",
  "atk-s0511a:1963_3": "nāma deviyā anupamaṃ nāma nirupamaṃ puttaṃ janetvā cattāri nimittāni disvā hatthiyānena",
  "atk-s0511a:1963_4": "nikkhamitvā pabbaji. Taṃ pana pabbajantaṃ tiṃsakoṭiyo anupabbajiṃsu.",
  "atk-s0511a:1964_0": "So tehi parivuto dasamāse padhānacariyaṃ caritvā visākhapuṇṇamāya anomanigame anomaseṭṭhino",
  "atk-s0511a:1964_1": "dhītāya anupamāya nāma dinnaṃ pakkhittadibbojaṃ pāyāsaṃ paribhuñjitvā sālavane divāvihāraṃ",
  "atk-s0511a:1964_2": "vītināmetvā anupamājīvakena dinnā aṭṭha tiṇamuṭṭhiyo gahetvā nāgabodhiṃ upagantvā",
  "atk-s0511a:1964_3": "taṃ padakkhiṇaṃ katvā aṭṭhahi tiṇamuṭṭhīhi tiṃsahatthavitthataṃ tiṇasantharaṃ katvā",
  "atk-s0511a:1964_4": "tattha pallaṅkaṃ ābhujitvā nisīdi. Tato mārabalaṃ vidhamitvā sabbaññutaññāṇaṃ paṭivijjhitvā",
  "atk-s0511a:1964_5": "– “anekajātisaṃsāraṃ…pe… taṇhānaṃ khayamajjhagā”ti udānaṃ udānesi. Tena vuttaṃ –",
  "atk-s0511a:1965": "1.",
  "atk-s0511a:1966": "“Maṅgalassa aparena, sumano nāma nāyako;",
  "atk-s0511a:1967": "Sabbadhammehi asamo, sabbasattānamuttamo”ti.",
  "atk-s0511a:1968": "Tattha maṅgalassa aparenāti maṅgalassa bhagavato aparabhāge. Sabbadhammehi asamoti sabbehipi sīlasamādhipaññādhammehi asamo asadiso.",
  "atk-s0511a:1969_0": "Sumano kira bhagavā bodhisamīpeyeva sattasattāhāni vītināmetvā dhammadesanatthaṃ",
  "atk-s0511a:1969_1": "brahmāyācanaṃ sampaṭicchitvā – “kassa nu kho ahaṃ paṭhamaṃ dhammaṃ deseyya”nti upadhārento",
  "atk-s0511a:1969_2": "attanā saha pabbajitānaṃ tiṃsakoṭiyo ca attano kaniṭṭhabhātikaṃ vemātikaṃ saraṇakumārañca",
  "atk-s0511a:1969_3": "purohitaputtaṃ bhāvitattamāṇavakañca upanissayasampanne disvā – “etesaṃ paṭhamaṃ",
  "atk-s0511a:1969_4": "dhammaṃ deseyya”nti cintetvā haṃsarājā viya gaganapathena mekhaluyyāne otaritvā uyyānapālaṃ",
  "atk-s0511a:1969_5": "pesetvā attano kaniṭṭhabhātikaṃ saraṇakumārañca purohitaputtaṃ bhāvitattakumārañca",
  "atk-s0511a:1969_6": "pakkosāpetvā tesaṃ parivārabhūtā sattatiṃsakoṭiyo attanā saha pabbajitā tiṃsakoṭiyo",
  "atk-s0511a:1969_7": "ca aññe ca bahū devamanussakoṭiyo cāti evaṃ koṭisatasahassaṃ dhammacakkappavattanena",
  "atk-s0511a:1969_8": "dhammāmataṃ pāyesi. Tena vuttaṃ –",
  "atk-s0511a:1970": "2.",
  "atk-s0511a:1971": "“Tadā amatabheriṃ so, āhanī mekhale pure;",
  "atk-s0511a:1972": "Dhammasaṅkhasamāyuttaṃ, navaṅgaṃ jinasāsana”nti.",
  "atk-s0511a:1973_0": "Tattha amatabherinti amatādhigamāya nibbānādhigamāya bheriṃ. Āhanīti vādayi, dhammaṃ",
  "atk-s0511a:1973_1": "desesīti attho. Sāyaṃ amatabherī nāma amatapariyosānaṃ navaṅgaṃ buddhavacanaṃ. Tenevāha",
  "atk-s0511a:1973_2": "– “dhammasaṅkhasamāyuttaṃ, navaṅgaṃ jinasāsana”nti. Tattha dhammasaṅkhasamāyuttanti",
  "atk-s0511a:1973_3": "catusaccadhammakathāsaṅkhavarasamāyuttaṃ.",
  "atk-s0511a:1974_0": "Sumano pana lokanāyako abhisambodhiṃ pāpuṇitvā paṭiññānurūpaṃ paṭipadaṃ paṭipajjamāno",
  "atk-s0511a:1974_1": "mahājanassa bhavabandhanamokkhatthāya kusalaratanassa kilesacorehi viluppamānassa",
  "atk-s0511a:1974_2": "parittānatthaṃ sīlavipulapākāraṃ samādhiparikhāparivāritaṃ vipassanāñāṇadvāraṃ satisampajaññadaḷhakavāṭaṃ",
  "atk-s0511a:1974_3": "samāpattimaṇḍapādipaṭimaṇḍitaṃ bodhipakkhiyajanasamākulaṃ amatavaranagaraṃ māpesi. Tena vuttaṃ –",
  "atk-s0511a:1975": "3.",
  "atk-s0511a:1976": "“Nijjinitvā kilese so, patvā sambodhimuttamaṃ;",
  "atk-s0511a:1977": "Māpesi nagaraṃ satthā, saddhammapuravaruttama”nti.",
  "atk-s0511a:1978_0": "Tattha nijjinitvāti vijinitvā abhibhuyya, kilesābhisaṅkhāradevaputtamāre viddhaṃsetvāti",
  "atk-s0511a:1978_1": "attho. Soti so sumano bhagavā. “Vijinitvā kilese hī”tipi pāṭho. Tattha hi-kāro padapūraṇamatte",
  "atk-s0511a:1978_2": "nipāto. Patvāti adhigantvā. “Patto”tipi pāṭho. Nagaranti nibbānanagaraṃ. Saddhammapuravaruttamanti",
  "atk-s0511a:1978_3": "saddhammasaṅkhātaṃ puravaresu uttamaṃ seṭṭhaṃ padhānabhūtaṃ. Atha vā saddhammamayesu",
  "atk-s0511a:1978_4": "puresu pavaresu uttamaṃ saddhammapuravaruttamaṃ. Purimasmiṃ atthavikappe “nagara”nti",
  "atk-s0511a:1978_5": "tasseva vevacananti daṭṭhabbaṃ. Paṭividdhadhammasabhāvānaṃ sekkhāsekkhānaṃ ariyapuggalānaṃ",
  "atk-s0511a:1978_6": "patiṭṭhānaṃ gocaranivāsaṭṭhena nibbānaṃ “nagara”nti vuccati. Tasmiṃ pana saddhammavaranagare",
  "atk-s0511a:1978_7": "so satthā avicchinnaṃ akuṭilaṃ ujuṃ puthulañca vitthatañca satipaṭṭhānamayaṃ mahāvīthiṃ",
  "atk-s0511a:1978_8": "māpesi. Tena vuttaṃ –",
  "atk-s0511a:1979": "4.",
  "atk-s0511a:1980": "“Nirantaraṃ akuṭilaṃ, ujuṃ vipulavitthataṃ;",
  "atk-s0511a:1981": "Māpesi so mahāvīthiṃ, satipaṭṭhānavaruttama”nti.",
  "atk-s0511a:1982_0": "Tattha nirantaranti kusalajavanasañcaraṇānantarabhāvato nirantaraṃ. Akuṭilanti kuṭilabhāvakaradosavirahitato",
  "atk-s0511a:1982_1": "akuṭilaṃ. Ujunti akuṭilattāva ujuṃ. Purimapadasseva atthadīpakamidaṃ vacanaṃ. Vipulavitthatanti",
  "atk-s0511a:1982_2": "āyāmato ca vitthārato ca puthulavitthataṃ, puthulavitthatabhāvo lokiyalokuttarasatipaṭṭhānavasena",
  "atk-s0511a:1982_3": "daṭṭhabbo. Mahāvīthinti mahāmaggaṃ. Satipaṭṭhānavaruttamanti satipaṭṭhānañca taṃ",
  "atk-s0511a:1982_4": "varesu uttamañcāti satipaṭṭhānavaruttamaṃ. Atha vā varaṃ satipaṭṭhānamayaṃ uttamavīthinti attho.",
  "atk-s0511a:1983_0": "Idāni tassa nibbānamahānagarassa tassaṃ satipaṭṭhānavīthiyaṃ cattāri sāmaññaphalāni",
  "atk-s0511a:1983_1": "catasso paṭisambhidā cha abhiññā aṭṭha samāpattiyoti imāni mahaggharatanāni ubhosu",
  "atk-s0511a:1983_2": "passesu dhammāpaṇe pasāresi. Tena vuttaṃ –",
  "atk-s0511a:1984": "5.",
  "atk-s0511a:1985": "“Phale cattāri sāmaññe, catasso paṭisambhidā;",
  "atk-s0511a:1986": "Chaḷabhiññāṭṭhasamāpattī, pasāresi tattha vīthiya”nti.",
  "atk-s0511a:1987": "Idāni bhagavā imāni ratanabhaṇḍāni ye pana appamattā satimanto paṇḍitā hiriottappavīriyādīhi samannāgatā, te ādīyantīti tesaṃ ratanānaṃ haraṇūpāyaṃ dassento –",
  "atk-s0511a:1988": "6.",
  "atk-s0511a:1989": "“Ye appamattā akhilā, hirivīriyehupāgatā;",
  "atk-s0511a:1990": "Te te ime guṇavare, ādiyanti yathāsukha”nti. – āha;",
  "atk-s0511a:1991_0": "Tattha yeti aniyamuddeso. Appamattāti pamādassa paṭipakkhabhūtena satiyā avippavāsalakkhaṇena",
  "atk-s0511a:1991_1": "appamādena samannāgatā. Akhilāti pañcacetokhilarahitā. Hirivīriyehupāgatāti kāyaduccaritādīhi",
  "atk-s0511a:1991_2": "hirīyatīti hirī, lajjāyetaṃ adhivacanaṃ. Vīrassa bhāvo vīriyaṃ, taṃ ussāhalakkhaṇaṃ.",
  "atk-s0511a:1991_3": "Tehi hirivīriyehi upāgatā samannāgatā bhabbapuggalā. Teti idaṃ pubbe aniyamuddesassa",
  "atk-s0511a:1991_4": "niyamuddeso. Puna teti vuttappakāre guṇaratanavisese te kulaputtā ādiyanti paṭilabhanti",
  "atk-s0511a:1991_5": "adhigacchantīti attho. Sabbaṃ pana sumano bhagavā kataviditamano dhammabheriṃ āhanitvā",
  "atk-s0511a:1991_6": "dhammanagaraṃ māpetvā iminā nayena paṭhamameva satasahassakoṭiyo bodhesi. Tena vuttaṃ –",
  "atk-s0511a:1992": "7.",
  "atk-s0511a:1993": "“Evametena yogena, uddharanto mahājanaṃ;",
  "atk-s0511a:1994": "Bodhesi paṭhamaṃ satthā, koṭisatasahassiyo”ti.",
  "atk-s0511a:1995": "Tattha uddharantoti saṃsārasāgarato ariyamagganāvāya samuddharanto. Koṭisatasahassiyoti satasahassakoṭiyoti attho. Vipariyāyena niddiṭṭhaṃ.",
  "atk-s0511a:1996_0": "Yadā pana sumano lokanāyako sunandavatīnagare ambarukkhamūle titthiyamadamānamaddanaṃ",
  "atk-s0511a:1996_1": "yamakapāṭihāriyaṃ katvā sattānaṃ koṭisahassaṃ dhammāmataṃ pāyesi. Ayaṃ dutiyo abhisamayo",
  "atk-s0511a:1996_2": "ahosi. Tena vuttaṃ –",
  "atk-s0511a:1997": "8.",
  "atk-s0511a:1998": "“Yamhi kāle mahāvīro, ovadī titthiye gaṇe;",
  "atk-s0511a:1999": "Koṭisahassā bhisamiṃsu, dutiye dhammadesane”ti.",
  "atk-s0511a:2000": "Tattha titthiye gaṇeti titthiyabhūte gaṇe, titthiyānaṃ gaṇe vā “titthiye abhimaddanto, buddho dhammamadesayī”ti paṭhanti keci.",
  "atk-s0511a:2001_0": "Yadā pana dasasu cakkavāḷasahassesu devatā imasmiṃ cakkavāḷe sannipatitvā manussā",
  "atk-s0511a:2001_1": "ca nirodhakathaṃ samuṭṭhāpesuṃ – “kathaṃ nirodhaṃ samāpajjanti, kathaṃ nirodhasamāpannā",
  "atk-s0511a:2001_2": "honti, kathaṃ nirodhā vuṭṭhahantī”ti? Evaṃ samāpajjanaadhiṭṭhānavuṭṭhānādīsu vinicchayaṃ",
  "atk-s0511a:2001_3": "kātuṃ asakkontā saha manussehi chasu kāmāvacaradevalokesu devā ca navasu brahmalokesu",
  "atk-s0511a:2001_4": "brahmāno ca dveḷhakajātā dvidhā ahesuṃ. Tato narasundarena arindamena nāma raññā",
  "atk-s0511a:2001_5": "saddhiṃ sāyanhasamaye sumanadasabalaṃ sabbalokanāthaṃ upasaṅkamiṃsu; upasaṅkamitvā",
  "atk-s0511a:2001_6": "arindamo rājā bhagavantaṃ nirodhapañhaṃ pucchi. Tato bhagavatā nirodhapañhe vissajjite",
  "atk-s0511a:2001_7": "navutipāṇakoṭisahassānaṃ dhammābhisamayo ahosi. Ayaṃ tatiyo abhisamayo ahosi. Tena vuttaṃ –",
  "atk-s0511a:2002": "9.",
  "atk-s0511a:2003": "“Yadā devā manussā ca, samaggā ekamānasā;",
  "atk-s0511a:2004": "Nirodhapañhaṃ pucchiṃsu, saṃsayaṃ cāpi mānasaṃ.",
  "atk-s0511a:2005": "10.",
  "atk-s0511a:2006": "“Tadāpi dhammadesane, nirodhaparidīpane;",
  "atk-s0511a:2007": "Navutikoṭisahassānaṃ, tatiyābhisamayo ahū”ti.",
  "atk-s0511a:2008_0": "Tassa pana sumanassa bhagavato tayo sāvakasannipātā ahesuṃ. Tattha paṭhamasannipāte",
  "atk-s0511a:2008_1": "mekhalanagaraṃ upanissāya vassaṃ vasitvā paṭhamapavāraṇāya arahantānaṃ koṭisahassena",
  "atk-s0511a:2008_2": "ehibhikkhupabbajjāya pabbajitena saddhiṃ bhagavā pavāresi, ayaṃ paṭhamo sannipāto",
  "atk-s0511a:2008_3": "ahosi. Athāparena samayena saṅkassanagarassāvidūre arindamarājakusalabalanibbatte",
  "atk-s0511a:2008_4": "yojanappamāṇe kanakapabbate nisinno saradasamayarucirakaranikaro divasakaro viya",
  "atk-s0511a:2008_5": "yugandharapabbate munivaradivasakaro arindamarājānaṃ parivāretvā āgatānaṃ purisānaṃ",
  "atk-s0511a:2008_6": "navutikoṭisahassāni dametvā sabbe ehibhikkhupabbajjāya pabbājetvā tasmiṃyeva divase",
  "atk-s0511a:2008_7": "arahattaṃ pattehi bhikkhūhi parivuto caturaṅgasamannāgate sannipāte pātimokkhaṃ uddisi.",
  "atk-s0511a:2008_8": "Ayaṃ dutiyo sannipāto ahosi. Yadā pana sakko devarājā sugatadassanatthāya upasaṅkami,",
  "atk-s0511a:2008_9": "tadā sumano bhagavā asītiyā arahantakoṭisahassehi parivuto pātimokkhaṃ uddisi, ayaṃ",
  "atk-s0511a:2008_10": "tatiyo sannipāto ahosi. Tena vuttaṃ –",
  "atk-s0511a:2009": "11.",
  "atk-s0511a:2010": "“Sannipātā tayo āsuṃ, sumanassa mahesino;",
  "atk-s0511a:2011": "Khīṇāsavānaṃ vimalānaṃ, santacittāna tādinaṃ.",
  "atk-s0511a:2012": "12.",
  "atk-s0511a:2013": "“Vassaṃvuṭṭhassa bhagavato, abhighuṭṭhe pavāraṇe;",
  "atk-s0511a:2014": "Koṭisatasahassehi, pavāresi tathāgato.",
  "atk-s0511a:2015": "13.",
  "atk-s0511a:2016": "“Tato paraṃ sannipāte, vimale kañcanapabbate;",
  "atk-s0511a:2017": "Navutikoṭisahassānaṃ, dutiyo āsi samāgamo.",
  "atk-s0511a:2018": "14.",
  "atk-s0511a:2019": "“Yadā sakko devarājā, buddhadassanupāgami;",
  "atk-s0511a:2020": "Asītikoṭisahassānaṃ, tatiyo āsi samāgamo”ti.",
  "atk-s0511a:2021_0": "Tattha abhighuṭṭhe pavāraṇeti liṅgavipallāso daṭṭhabbo, abhighuṭṭhāya pavāraṇāyāti",
  "atk-s0511a:2021_1": "attho. Tatoparanti tato aparabhāge. Kañcanapabbateti kanakamaye pabbate. Buddhadassanupāgamīti",
  "atk-s0511a:2021_2": "buddhadassanatthamupāgami. Tadā kira amhākaṃ bodhisatto atulo nāma nāgarājā ahosi",
  "atk-s0511a:2021_3": "mahiddhiko mahānubhāvo. So “loke buddho uppanno”ti sutvā ñātigaṇaparivuto sakabhavanā",
  "atk-s0511a:2021_4": "nikkhamitvā koṭisatasahassabhikkhuparivārassa sumanassa bhagavato dibbehi turiyehi",
  "atk-s0511a:2021_5": "upahāraṃ kāretvā mahādānaṃ pavattetvā paccekadussayugāni datvā saraṇesu patiṭṭhāsi.",
  "atk-s0511a:2021_6": "Sopi naṃ satthā “anāgate buddho bhavissatī”ti byākāsi. Tena vuttaṃ –",
  "atk-s0511a:2022": "15.",
  "atk-s0511a:2023": "“Ahaṃ tena samayena, nāgarājā mahiddhiko;",
  "atk-s0511a:2024": "Atulo nāma nāmena, ussannakusalasañcayo.",
  "atk-s0511a:2025": "16.",
  "atk-s0511a:2026": "“Tadāhaṃ nāgabhavanā, nikkhamitvā sañātibhi;",
  "atk-s0511a:2027": "Nāgānaṃ dibbaturiyehi, sasaṅghaṃ jinamupaṭṭhahiṃ.",
  "atk-s0511a:2028": "17.",
  "atk-s0511a:2029": "“Koṭisatasahassānaṃ, annapānena tappayiṃ;",
  "atk-s0511a:2030": "Paccekadussayugaṃ datvā, saraṇaṃ tamupāgamiṃ.",
  "atk-s0511a:2031": "18.",
  "atk-s0511a:2032": "“Sopi maṃ buddho byākāsi, sumano lokanāyako;",
  "atk-s0511a:2033": "Aparimeyyito kappe, ayaṃ buddho bhavissati.",
  "atk-s0511a:2034": "19.",
  "atk-s0511a:2035": "“Padhānaṃ padahitvāna…pe… hessāma sammukhā imaṃ”.",
  "atk-s0511a:2036": "Yathā koṇḍaññabuddhavaṃse, evaṃ aṭṭha gāthā vitthāretabbāti.",
  "atk-s0511a:2037": "20.",
  "atk-s0511a:2038": "“Tassāpi vacanaṃ sutvā, bhiyyo cittaṃ pasādayiṃ;",
  "atk-s0511a:2039": "Uttariṃ vatamadhiṭṭhāsiṃ, dasapāramipūriyā”ti.",
  "atk-s0511a:2040_0": "Tassa pana sumanassa bhagavato mekhalaṃ nāma nagaraṃ ahosi, sudatto nāma rājā pitā,",
  "atk-s0511a:2040_1": "sirimā nāma devī mātā, saraṇo ca bhāvitatto ca dve aggasāvakā, udeno nāmupaṭṭhāko,",
  "atk-s0511a:2040_2": "soṇā ca upasoṇā ca dve aggasāvikā, nāgarukkho bodhi, navutihatthubbedhaṃ sarīraṃ,",
  "atk-s0511a:2040_3": "navutiyeva vassasahassāni āyuppamāṇaṃ ahosi, vaṭaṃsikā nāmassa mahesī devī, anūpamo",
  "atk-s0511a:2040_4": "nāma putto ahosi, hatthiyānena nikkhami. Upaṭṭhāko aṅgarājā. Aṅgārāme vasīti. Tena vuttaṃ –",
  "atk-s0511a:2041": "21.",
  "atk-s0511a:2042": "“Nagaraṃ mekhalaṃ nāma, sudatto nāma khattiyo;",
  "atk-s0511a:2043": "Sirimā nāma janikā, sumanassa mahesino.",
  "atk-s0511a:2044": "22.",
  "atk-s0511a:2045": "“Navavassasahassāni, agāraṃ ajjha so vasi;",
  "atk-s0511a:2046": "Cando sucando vaṭaṃso ca, tayo pāsādamuttamā.",
  "atk-s0511a:2047": "23.",
  "atk-s0511a:2048": "“Tesaṭṭhisatasahassāni, nāriyo samalaṅkatā;",
  "atk-s0511a:2049": "Vaṭaṃsikā nāma nārī, anūpamo nāma atrajo.",
  "atk-s0511a:2050": "24.",
  "atk-s0511a:2051": "“Nimitte caturo disvā, hatthiyānena nikkhami;",
  "atk-s0511a:2052": "Anūnadasamāsāni, padhānaṃ padahī jino.",
  "atk-s0511a:2053": "25.",
  "atk-s0511a:2054": "“Brahmunā yācito santo, sumano lokanāyako;",
  "atk-s0511a:2055": "Vatti cakkaṃ mahāvīro, mekhale puramuttame.",
  "atk-s0511a:2056": "26.",
  "atk-s0511a:2057": "“Saraṇo bhāvitatto ca, ahesuṃ aggasāvakā;",
  "atk-s0511a:2058": "Udeno nāmupaṭṭhāko, sumanassa mahesino.",
  "atk-s0511a:2059": "27.",
  "atk-s0511a:2060": "“Soṇā ca upasoṇā ca, ahesuṃ aggasāvikā;",
  "atk-s0511a:2061": "Sopi buddho amitayaso, nāgamūle abujjhatha.",
  "atk-s0511a:2062": "28.",
  "atk-s0511a:2063": "“Varuṇo ceva saraṇo ca, ahesuṃ aggupaṭṭhakā;",
  "atk-s0511a:2064": "Cālā ca upacālā ca, ahesuṃ aggupaṭṭhikā.",
  "atk-s0511a:2065": "29.",
  "atk-s0511a:2066": "“Uccattanena so buddho, navutihatthamuggato;",
  "atk-s0511a:2067": "Kañcanagghiyasaṅkāso, dasasahassī virocati.",
  "atk-s0511a:2068": "30.",
  "atk-s0511a:2069": "“Navutivassasahassāni, āyu vijjati tāvade;",
  "atk-s0511a:2070": "Tāvatā tiṭṭhamāno so, tāresi janataṃ bahuṃ.",
  "atk-s0511a:2071": "31.",
  "atk-s0511a:2072": "“Tāraṇīye tārayitvā, bodhanīye ca bodhayi;",
  "atk-s0511a:2073": "Parinibbāyi sambuddho, uḷurājāva atthami.",
  "atk-s0511a:2074": "32.",
  "atk-s0511a:2075": "“Te ca khīṇāsavā bhikkhū, so ca buddho asādiso;",
  "atk-s0511a:2076": "Atulappabhaṃ dassayitvā, nibbutā te mahāyasā.",
  "atk-s0511a:2077": "33.",
  "atk-s0511a:2078": "“Tañca ñāṇaṃ atuliyaṃ, tāni ca atulāni ratanāni;",
  "atk-s0511a:2079": "Sabbaṃ tamantarahitaṃ, nanu rittā sabbasaṅkhārā.",
  "atk-s0511a:2080": "34.",
  "atk-s0511a:2081": "“Sumano yasadharo buddho, aṅgārāmamhi nibbuto;",
  "atk-s0511a:2082": "Tattheva tassa jinathūpo, catuyojanamuggato”ti.",
  "atk-s0511a:2083_0": "Tattha kañcanagghiyasaṅkāsoti vividharatanavicittakañcanamayagghikasadisarūpasobho.",
  "atk-s0511a:2083_1": "Dasasahassī virocatīti tassa pabhāya dasasahassīpi lokadhātu virocatīti attho. Tāraṇīyeti",
  "atk-s0511a:2083_2": "tārayitabbe, tārayituṃ vutte sabbe buddhaveneyyeti attho. Uḷurājāvāti cando viya.",
  "atk-s0511a:2083_3": "Atthamīti atthaṅgato. Keci “atthaṃ gato”ti paṭhanti. Asādisoti asadiso. Mahāyasāti",
  "atk-s0511a:2083_4": "mahākittisaddā mahāparivārā ca. Tañca ñāṇanti taṃ sabbaññutaññāṇañca. Atuliyanti",
  "atk-s0511a:2083_5": "atulyaṃ asadisaṃ. Sesaṃ sabbattha uttānamevāti.",
  "atk-s0511a:2084": "Sumanabuddhavaṃsavaṇṇanā niṭṭhitā.",
  "atk-s0511a:2085": "Niṭṭhito catuttho buddhavaṃso.",
  "atk-s0511a:2086": "7. Revatabuddhavaṃsavaṇṇanā",
  "atk-s0511a:2087_0": "Sumanassa pana bhagavato aparabhāge sāsane cassa antarahite navutivassasahassāyukā",
  "atk-s0511a:2087_1": "manussā anukkamena parihāyitvā dasavassāyukā hutvā puna anukkamena vaḍḍhitvā asaṅkhyeyyāyukā",
  "atk-s0511a:2087_2": "hutvā puna parihāyamānā saṭṭhivassasahassāyukā ahesuṃ. Tadā revato nāma satthā udapādi.",
  "atk-s0511a:2087_3": "Sopi pāramiyo pūretvā anekaratanasamujjalitabhavane tusitabhavane nibbattitvā tato",
  "atk-s0511a:2087_4": "cavitvā sabbadhanadhaññavatisudhaññavatīnagare sabbālaṅkārasamalaṅkataamitaruciraparivāraparivutassa",
  "atk-s0511a:2087_5": "sirivibhavasamudayenākulassa sabbasamiddhivipulassa vipulassa nāma rañño kule sabbajananayanālipālisamākulāya",
  "atk-s0511a:2087_6": "samphullanayanakuvalayasassirikasiniddhavadanakamalākarasobhāsamujjalāya suruciramanoharaguṇagaṇavipulāya",
  "atk-s0511a:2087_7": "vipulāya nāma aggamahesiyā kucchismiṃ paṭisandhiṃ gahetvā dasannaṃ māsānaṃ accayena",
  "atk-s0511a:2087_8": "cittakūṭapabbatato suvaṇṇahaṃsarājā viya mātukucchito nikkhami.",
  "atk-s0511a:2088_0": "Tassa paṭisandhiyaṃ jātiyañca pāṭihāriyāni pubbe vuttanayāneva ahesuṃ. Sudassanaratanagghiāveḷanāmakā",
  "atk-s0511a:2088_1": "tayo cassa pāsādā ahesuṃ. Sudassanādevippamukhāni tettiṃsa itthisahassāni paccupaṭṭhitāni",
  "atk-s0511a:2088_2": "ahesuṃ. Tāhi parivuto so surayuvatīhi parivuto devakumāro viya chabbassasahassāni",
  "atk-s0511a:2088_3": "visayasukhamanubhavamāno agāraṃ ajjhāvasi. So sudassanāya nāma deviyā varuṇe nāma",
  "atk-s0511a:2088_4": "tanaye jāte cattāri nimittāni disvā nānāvirāgatanuvaravasananivasano āmukkamuttāhāramaṇikuṇḍalo",
  "atk-s0511a:2088_5": "varakeyūramakuṭakaṭakadharo paramasurabhigandhakusumasamalaṅkato paramarucirakaranikaro",
  "atk-s0511a:2088_6": "saradasamayarajanikaro viya tārāgaṇaparivuto viya cando tidasagaṇaparivuto viya dasasatanayano",
  "atk-s0511a:2088_7": "brahmagaṇaparivuto viya ca hāritamahābrahmā caturaṅginiyā mahatiyā senāya parivuto",
  "atk-s0511a:2088_8": "ājaññarathena mahābhinikkhamanaṃ nikkhamitvā sabbābharaṇāni omuñcitvā bhaṇḍāgārikassa",
  "atk-s0511a:2088_9": "hatthe datvā jalajāmalāvikalanīlakuvalayadalasadisenātinisitenātitikhiṇenāsinā sakesamakuṭaṃ",
  "atk-s0511a:2088_10": "chinditvā ākāse khipi. Taṃ sakko devarājā suvaṇṇacaṅkoṭakena paṭiggahetvā tāvatiṃsabhavanaṃ",
  "atk-s0511a:2088_11": "netvā sinerumuddhani sattaratanamayaṃ cetiyaṃ akāsi.",
  "atk-s0511a:2089_0": "Mahāpuriso pana devadattāni kāsāyāni paridahitvā pabbaji, ekā ca naṃ purisakoṭi anupabbaji.",
  "atk-s0511a:2089_1": "So tehi parivuto sattamāse padhānacariyaṃ caritvā visākhapuṇṇamāya aññatarāya sādhudeviyā",
  "atk-s0511a:2089_2": "nāma seṭṭhidhītāya dinnaṃ madhupāyāsaṃ paribhuñjitvā sālavane divāvihāraṃ vītināmetvā",
  "atk-s0511a:2089_3": "sāyanhasamaye aññatarenājīvakena dinnā aṭṭha tiṇamuṭṭhiyo gahetvā mattavaranāgagāmī",
  "atk-s0511a:2089_4": "nāgabodhiṃ padakkhiṇaṃ katvā tepaṇṇāsahatthavitthataṃ tiṇasantharaṃ santharitvā caturaṅgavīriyaṃ",
  "atk-s0511a:2089_5": "adhiṭṭhāya nisīditvā mārabalaṃ vidhamitvā sabbaññutaññāṇaṃ paṭivijjhitvā – “anekajātisaṃsāraṃ…pe…",
  "atk-s0511a:2089_6": "taṇhānaṃ khayamajjhagā”ti udānaṃ udānesi. Tena vuttaṃ –",
  "atk-s0511a:2090": "1.",
  "atk-s0511a:2091": "“Sumanassa aparena, revato nāma nāyako;",
  "atk-s0511a:2092": "Anupamo asadiso, atulo uttamo jino”ti.",
  "atk-s0511a:2093_0": "Revato kira satthā bodhisamīpeyeva sattasattāhāni vītināmetvā dhammadesanatthaṃ brahmāyācanaṃ",
  "atk-s0511a:2093_1": "sampaṭicchitvā – “kassa nu kho ahaṃ paṭhamaṃ dhammaṃ deseyya”nti upadhārento attanā",
  "atk-s0511a:2093_2": "saha pabbajitabhikkhukoṭiyo aññe ca bahū devamanusse upanissayasampanne disvā ākāsena",
  "atk-s0511a:2093_3": "gantvā varuṇārāme otaritvā tehi parivuto gambhīraṃ nipuṇaṃ tiparivaṭṭaṃ appaṭivattiyaṃ",
  "atk-s0511a:2093_4": "aññena anuttaraṃ dhammacakkaṃ pavattetvā bhikkhūnaṃ koṭi arahatte patiṭṭhāpesi. Tīsu",
  "atk-s0511a:2093_5": "maggaphalesu patiṭṭhitānaṃ gaṇanaparicchedo natthi. Tena vuttaṃ –",
  "atk-s0511a:2094": "2.",
  "atk-s0511a:2095": "“Sopi dhammaṃ pakāsesi, brahmunā abhiyācito;",
  "atk-s0511a:2096": "Khandhadhātuvavatthānaṃ, appavattaṃ bhavābhave”ti.",
  "atk-s0511a:2097_0": "Tattha khandhadhātuvavatthānanti pañcannaṃ khandhānaṃ aṭṭhārasannaṃ dhātūnaṃ nāmarūpavavatthānādivasena",
  "atk-s0511a:2097_1": "vibhāgakaraṇaṃ. Sabhāvalakkhaṇasāmaññalakkhaṇādivasena rūpārūpadhammapariggaho khandhadhātuvavatthānaṃ",
  "atk-s0511a:2097_2": "nāma. Atha vā pheṇapiṇḍūpamaṃ rūpaṃ parimaddanāsahanato chiddāvachiddādibhāvato ca",
  "atk-s0511a:2097_3": "udakapubbuḷakaṃ viya vedanā muhuttaramaṇīyabhāvato, marīcikā viya saññā vippalambhanato,",
  "atk-s0511a:2097_4": "kadalikkhandho viya saṅkhārā asārakato, māyā viya viññāṇaṃ vañcanakato”ti evamādināpi",
  "atk-s0511a:2097_5": "nayena aniccānupassanādivasenapi khandhadhātuvavatthānaṃ veditabbaṃ. Appavattaṃ bhavābhaveti",
  "atk-s0511a:2097_6": "ettha bhavoti vaḍḍhi, abhavoti hāni. Bhavoti sassatadiṭṭhi, abhavoti ucchedadiṭṭhi.",
  "atk-s0511a:2097_7": "Bhavoti khuddakabhavo, abhavoti mahābhavo. Bhavoti kāmabhavo, abhavoti rūpārūpabhavoti",
  "atk-s0511a:2097_8": "evamādinā nayena bhavābhavānaṃ attho veditabbo. Tesaṃ bhavābhavānaṃ appavattihetubhūtaṃ",
  "atk-s0511a:2097_9": "dhammaṃ pakāsesīti attho. Atha vā bhavati anenāti bhavo, tīsu bhavesu uppattinimittaṃ",
  "atk-s0511a:2097_10": "kammādikaṃ. Upapattibhavo abhavo nāma. Ubhayattha nikantiyā pahānakaraṃ appavattaṃ",
  "atk-s0511a:2097_11": "dhammaṃ desesīti attho. Tassa pana revatabuddhassa tayova abhisamayā ahesuṃ. Paṭhamo",
  "atk-s0511a:2097_12": "panassa gaṇanapathaṃ vītivatto. Tena vuttaṃ –",
  "atk-s0511a:2098": "3.",
  "atk-s0511a:2099": "“Tassābhisamayā tīṇi, ahesuṃ dhammadesane;",
  "atk-s0511a:2100": "Gaṇanāya na vattabbo, paṭhamābhisamayo ahū”ti.",
  "atk-s0511a:2101": "Tattha tīṇīti tayo, liṅgavipallāso kato, ayaṃ paṭhamo abhisamayo ahosi.",
  "atk-s0511a:2102_0": "Athāparena samayena nagaruttare uttare nagare sabbārindamo arindamo nāma rājā ahosi.",
  "atk-s0511a:2102_1": "So kira bhagavantaṃ attano nagaramanuppattaṃ sutvā tīhi janakoṭīhi parivuto bhagavato",
  "atk-s0511a:2102_2": "paccuggamanaṃ katvā svātanāya nimantetvā buddhappamukhassa bhikkhusaṅghassa sattāhaṃ",
  "atk-s0511a:2102_3": "mahādānaṃ pavattetvā tigāvutavitthataṃ dīpapūjaṃ katvā bhagavantaṃ upasaṅkamitvā",
  "atk-s0511a:2102_4": "nisīdi. Atha bhagavā tassa manonukūlaṃ vicittanayaṃ dhammaṃ desesi. Tattha devamanussānaṃ",
  "atk-s0511a:2102_5": "koṭisahassassa dutiyābhisamayo ahosi. Tena vuttaṃ –",
  "atk-s0511a:2103": "4.",
  "atk-s0511a:2104": "“Yadā arindamaṃ rājaṃ, vinesi revato muni;",
  "atk-s0511a:2105": "Tadā koṭisahassānaṃ, dutiyābhisamayo ahū”ti.",
  "atk-s0511a:2106": "Ayaṃ dutiyo abhisamayo.",
  "atk-s0511a:2107_0": "Athāparena samayena revato satthā uttaranigamaṃ nāma upanissāya viharanto sattāhaṃ",
  "atk-s0511a:2107_1": "nirodhasamāpattiṃ samāpajjitvā nisīdi. Tadā kira uttaranigamavāsino manussā yāgubhattakhajjakabhesajjapānakādīni",
  "atk-s0511a:2107_2": "āharitvā bhikkhusaṅghassa mahādānaṃ datvā bhikkhū paripucchiṃsu – “kuhiṃ, bhante,",
  "atk-s0511a:2107_3": "bhagavā”ti? Tato tesaṃ bhikkhū āhaṃsu – “bhagavā, āvuso, nirodhasamāpattiṃ samāpanno”ti.",
  "atk-s0511a:2107_4": "Athātīte tasmiṃ sattāhe bhagavantaṃ nirodhasamāpattito vuṭṭhitaṃ saradasamaye sūriyo",
  "atk-s0511a:2107_5": "viya attano anūpamāya buddhasiriyā virocamānaṃ disvā nirodhasamāpattiyā guṇānisaṃsaṃ",
  "atk-s0511a:2107_6": "pucchiṃsu. Bhagavā ca tesaṃ nirodhasamāpattiyā guṇānisaṃsaṃ kathesi. Tadā devamanussānaṃ",
  "atk-s0511a:2107_7": "koṭisataṃ arahatte patiṭṭhāsi. Ayaṃ tatiyo abhisamayo ahosi. Tena vuttaṃ –",
  "atk-s0511a:2108": "5.",
  "atk-s0511a:2109": "“Sattāhaṃ paṭisallānā, vuṭṭhahitvā narāsabho;",
  "atk-s0511a:2110": "Koṭisataṃ naramarūnaṃ, vinesi uttame phale”ti.",
  "atk-s0511a:2111_0": "Sudhaññavatīnagare paṭhamamahāpātimokkhuddese ehibhikkhupabbajjāya pabbajitānaṃ arahantānaṃ",
  "atk-s0511a:2111_1": "gaṇanapathaṃ vītivattānaṃ paṭhamo sannipāto ahosi. Mekhalanagare koṭisatasahassasaṅkhātānaṃ",
  "atk-s0511a:2111_2": "ehibhikkhupabbajjāya pabbajitānaṃ arahantānaṃ dutiyo sannipāto ahosi. Revatassa pana",
  "atk-s0511a:2111_3": "bhagavato dhammacakkānuvattako varuṇo nāma aggasāvako paññavantānaṃ aggo ābādhiko",
  "atk-s0511a:2111_4": "ahosi. Tattha gilānapucchanatthāya sampattamahājanassa lakkhaṇattayaparidīpakaṃ dhammaṃ",
  "atk-s0511a:2111_5": "desetvā koṭisatasahassaṃ purisānaṃ ehibhikkhupabbajjāya pabbājetvā arahatte patiṭṭhāpetvā",
  "atk-s0511a:2111_6": "caturaṅginike sannipāte pātimokkhaṃ uddisi. Ayaṃ tatiyo sannipāto ahosi. Tena vuttaṃ –",
  "atk-s0511a:2112": "6.",
  "atk-s0511a:2113": "“Sannipātā tayo āsuṃ, revatassa mahesino;",
  "atk-s0511a:2114": "Khīṇāsavānaṃ vimalānaṃ, suvimuttāna tādinaṃ.",
  "atk-s0511a:2115": "7.",
  "atk-s0511a:2116": "“Atikkantā gaṇanapathaṃ, paṭhamaṃ ye samāgatā;",
  "atk-s0511a:2117": "Koṭisatasahassānaṃ, dutiyo āsi samāgamo.",
  "atk-s0511a:2118": "8.",
  "atk-s0511a:2119": "“Yopi paññāya asamo, tassa cakkānuvattako;",
  "atk-s0511a:2120": "So tadā byādhito āsi, patto jīvitasaṃsayaṃ.",
  "atk-s0511a:2121": "9.",
  "atk-s0511a:2122": "“Tassa gilānapucchāya, ye tadā upagatā munī;",
  "atk-s0511a:2123": "Koṭisatasahassā arahanto, tatiyo āsi samāgamo”ti.",
  "atk-s0511a:2124_0": "Tattha cakkānuvattakoti dhammacakkānuvattako. Patto jīvitasaṃsayanti ettha jīvite",
  "atk-s0511a:2124_1": "saṃsayaṃ jīvitasaṃsayaṃ, jīvitakkhayaṃ pāpuṇāti vā, na vā pāpuṇātīti evaṃ jīvitasaṃsayaṃ",
  "atk-s0511a:2124_2": "patto, byādhitassa balavabhāvena marati, na maratīti jīvite saṃsayaṃ pattoti attho.",
  "atk-s0511a:2124_3": "Ye tadā upagatā munīti iti dīghabhāve sati bhikkhūnaṃ upari hoti, rasse anussarena",
  "atk-s0511a:2124_4": "saddhiṃ varuṇassa upari hoti.",
  "atk-s0511a:2125_0": "Tadā amhākaṃ bodhisatto rammavatīnagare atidevo nāma brāhmaṇo hutvā brāhmaṇadhamme",
  "atk-s0511a:2125_1": "pāraṃ gato revataṃ sammāsambuddhaṃ disvā tassa dhammakathaṃ sutvā saraṇesu patiṭṭhāya",
  "atk-s0511a:2125_2": "silokasahassena dasabalaṃ kittetvā sahassagghanikena uttarāsaṅgena bhagavantaṃ pūjesi.",
  "atk-s0511a:2125_3": "Sopi naṃ buddho byākāsi – “ito kappasatasahassādhikānaṃ dvinnaṃ asaṅkhyeyyānaṃ matthake",
  "atk-s0511a:2125_4": "gotamo nāma buddho bhavissatī”ti. Tena vuttaṃ –",
  "atk-s0511a:2126": "10.",
  "atk-s0511a:2127": "“Ahaṃ tena samayena, atidevo nāma brāhmaṇo;",
  "atk-s0511a:2128": "Upagantvā revataṃ buddhaṃ, saraṇaṃ tassa gañchahaṃ.",
  "atk-s0511a:2129": "11.",
  "atk-s0511a:2130": "“Tassa sīlaṃ samādhiñca, paññāguṇamanuttamaṃ;",
  "atk-s0511a:2131": "Thomayitvā yathāthāmaṃ, uttarīyamadāsahaṃ.",
  "atk-s0511a:2132": "12.",
  "atk-s0511a:2133": "“Sopi maṃ buddho byākāsi, revato lokanāyako;",
  "atk-s0511a:2134": "Aparimeyyito kappe, ayaṃ buddho bhavissati.",
  "atk-s0511a:2135": "13.",
  "atk-s0511a:2136": "‘Padhānaṃ padahitvāna…pe… hessāma sammukhā ima”’nti. –",
  "atk-s0511a:2137": "Aṭṭha gāthā vitthāretabbā.",
  "atk-s0511a:2138": "14.",
  "atk-s0511a:2139": "“Tassāpi vacanaṃ sutvā, bhiyyo cittaṃ pasādayiṃ;",
  "atk-s0511a:2140": "Uttariṃ vatamadhiṭṭhāsiṃ, dasapāramipūriyā.",
  "atk-s0511a:2141": "15.",
  "atk-s0511a:2142": "“Tadāpi taṃ buddhadhammaṃ, saritvā anubrūhayiṃ;",
  "atk-s0511a:2143": "Āharissāmi taṃ dhammaṃ, yaṃ mayhaṃ abhipatthita”nti.",
  "atk-s0511a:2144_0": "Tattha saraṇaṃ tassa gañchahanti taṃ saraṇaṃ agañchiṃ ahaṃ, upayogatthe sāmivacanaṃ.",
  "atk-s0511a:2144_1": "Paññāguṇanti paññāsampattiṃ. Anuttamanti seṭṭhaṃ. “Paññāvimuttiguṇamuttama”ntipi",
  "atk-s0511a:2144_2": "pāṭho, so uttānova. Thomayitvāti thometvā vaṇṇayitvā. Yathāthāmanti yathābalaṃ. Uttarīyanti",
  "atk-s0511a:2144_3": "uttarāsaṅgaṃ. Adāsahanti adāsiṃ ahaṃ. Buddhadhammanti buddhabhāvakaraṃ dhammaṃ, pāramīdhammanti",
  "atk-s0511a:2144_4": "attho. Saritvāti anussaritvā. Anubrūhayinti abhivaḍḍhesiṃ. Āharissāmīti ānayissāmi.",
  "atk-s0511a:2144_5": "Taṃ dhammanti taṃ buddhattaṃ. Yaṃ mayhaṃ abhipatthitanti yaṃ mayā abhipatthitaṃ buddhattaṃ,",
  "atk-s0511a:2144_6": "taṃ āharissāmīti attho.",
  "atk-s0511a:2145_0": "Tassa pana revatassa bhagavato nagaraṃ sudhaññavatī nāma ahosi, pitā vipulo nāma",
  "atk-s0511a:2145_1": "khattiyo, mātā vipulā nāma, varuṇo ca brahmadevo ca dve aggasāvakā, sambhavo nāma",
  "atk-s0511a:2145_2": "upaṭṭhāko, bhaddā ca subhaddā ca dve aggasāvikā, nāgarukkho bodhi, sarīraṃ asītihatthubbedhaṃ",
  "atk-s0511a:2145_3": "ahosi, āyu saṭṭhivassasahassāni, sudassanā nāma aggamahesī, varuṇo nāma putto, ājaññarathena nikkhami.",
  "atk-s0511a:2146": "“Tassa dehābhinikkhantaṃ, pabhājālamanuttaraṃ;",
  "atk-s0511a:2147": "Divā ceva tadā rattiṃ, niccaṃ pharati yojanaṃ.",
  "atk-s0511a:2148": "“Dhātuyo mama sabbāpi, vikirantūti so jino;",
  "atk-s0511a:2149": "Adhiṭṭhāsi mahāvīro, sabbasattānukampako.",
  "atk-s0511a:2150": "“Mahānāgavanuyyāne, mahato nagarassa so;",
  "atk-s0511a:2151": "Pūjito naramarūhi, parinibbāyi revato”ti.",
  "atk-s0511a:2152": "Tena vuttaṃ –",
  "atk-s0511a:2153": "16.",
  "atk-s0511a:2154": "“Nagaraṃ sudhaññavatī nāma, vipulo nāma khattiyo;",
  "atk-s0511a:2155": "Vipulā nāma janikā, revatassa mahesino.",
  "atk-s0511a:2156": "21.",
  "atk-s0511a:2157": "“Varuṇo brahmadevo ca, ahesuṃ aggasāvakā;",
  "atk-s0511a:2158": "Sambhavo nāmupaṭṭhāko, revatassa mahesino.",
  "atk-s0511a:2159": "22.",
  "atk-s0511a:2160": "“Bhaddā ceva subhaddā ca, ahesuṃ aggasāvikā;",
  "atk-s0511a:2161": "Sopi buddho asamasamo, nāgamūle abujjhatha.",
  "atk-s0511a:2162": "23.",
  "atk-s0511a:2163": "“Padumo kuñjaro ceva, ahesuṃ aggupaṭṭhakā;",
  "atk-s0511a:2164": "Sirimā ceva yasavatī, ahesuṃ aggupaṭṭhikā.",
  "atk-s0511a:2165": "24.",
  "atk-s0511a:2166": "“Uccattanena so buddho, asītihatthamuggato;",
  "atk-s0511a:2167": "Obhāseti disā sabbā, indaketuva uggato.",
  "atk-s0511a:2168": "25.",
  "atk-s0511a:2169": "“Tassa sarīre nibbattā, pabhāmālā anuttarā;",
  "atk-s0511a:2170": "Divā vā yadi vā rattiṃ, samantā pharati yojanaṃ.",
  "atk-s0511a:2171": "26.",
  "atk-s0511a:2172": "“Saṭṭhivassasahassāni, āyu vijjati tāvade;",
  "atk-s0511a:2173": "Tāvatā diṭṭhamāno so, tāresi janataṃ bahuṃ.",
  "atk-s0511a:2174": "27.",
  "atk-s0511a:2175": "“Dassayitvā buddhabalaṃ amataṃ loke pakāsayaṃ;",
  "atk-s0511a:2176": "Nibbāyi anupādāno, yathaggupādānasaṅkhayā.",
  "atk-s0511a:2177": "28.",
  "atk-s0511a:2178": "“So ca kāyo ratananibho, so ca dhammo asādiso;",
  "atk-s0511a:2179": "Sabbaṃ tamantarahitaṃ, nanu rittā sabbasaṅkhārā”ti.",
  "atk-s0511a:2180_0": "Tattha obhāsetīti pakāsayati. Uggatoti ussito. Pabhāmālāti pabhāvelā. Yathaggīti",
  "atk-s0511a:2180_1": "aggi viya. Upādānasaṅkhayāti indhanakkhayā. So ca kāyo ratananibhoti so ca tassa",
  "atk-s0511a:2180_2": "bhagavato kāyo suvaṇṇavaṇṇo. “Tañca kāyaṃ ratananibha”ntipi pāṭho, liṅgavipallāsena",
  "atk-s0511a:2180_3": "vuttaṃ. Soyeva panassattho. Sesagāthāsu sabbattha uttānamevāti.",
  "atk-s0511a:2181": "Revatabuddhavaṃsavaṇṇanā niṭṭhitā.",
  "atk-s0511a:2182": "Niṭṭhito pañcamo buddhavaṃso.",
  "atk-s0511a:2183": "8. Sobhitabuddhavaṃsavaṇṇanā",
  "atk-s0511a:2184_0": "Tassa pana aparabhāge tassa sāsanepi antarahite sobhito nāma bodhisatto kappasatasahassādhikāni",
  "atk-s0511a:2184_1": "cattāri asaṅkhyeyyāni pāramiyo pūretvā tusitapure nibbattitvā tattha yāvatāyukaṃ",
  "atk-s0511a:2184_2": "ṭhatvā devehi āyācito tusitapurato cavitvā sudhammanagare sudhammarājassa kule sudhammāya",
  "atk-s0511a:2184_3": "nāma deviyā kucchismiṃ paṭisandhiṃ aggahesi. So dasannaṃ māsānaṃ accayena sudhammuyyāne",
  "atk-s0511a:2184_4": "mātukucchito parisuddhavirājitaghanameghapaṭalato puṇṇacando viya nikkhami. Tassa",
  "atk-s0511a:2184_5": "paṭisandhiyaṃ jātiyañca pāṭihāriyāni pubbe vuttappakārāni.",
  "atk-s0511a:2185_0": "So dasavassasahassāni agāraṃ ajjhāvasitvā sattattiṃsanāṭakitthisahassānaṃ aggāya",
  "atk-s0511a:2185_1": "aggamahesiyā makhiladeviyā kucchismiṃ sīhakumāre nāma putte uppanne cattāri nimittāni",
  "atk-s0511a:2185_2": "disvā sañjātasaṃvego pāsādeyeva pabbajitvā tattheva ānāpānassatisamādhiṃ bhāvetvā",
  "atk-s0511a:2185_3": "cattāri jhānāni paṭilabhitvā sattāhaṃ tattheva padhānacariyamacari. Tato makhilamahādeviyā",
  "atk-s0511a:2185_4": "dinnaṃ paramamadhuraṃ madhupāyāsaṃ paribhuñjitvā abhinikkhamanatthāya cittamuppādesi",
  "atk-s0511a:2185_5": "– “ayaṃ pāsādo alaṅkatapaṭiyatto mahājanassa passantasseva ākāsena gantvā bodhirukkhaṃ",
  "atk-s0511a:2185_6": "majjhekatvā pathaviyaṃ otaratu, imā ca itthiyo mayi bodhimūle nisinne avuttā sayameva",
  "atk-s0511a:2185_7": "pāsādato nikkhamantū”ti. Sahacittuppādā pāsādo ca sudhammarājabhavanato uppatitvā",
  "atk-s0511a:2185_8": "asitañjanasaṅkāsamākāsamabbhuggañchi. So samosaritasurabhikusumadāmasamalaṅkatapāsādatalo",
  "atk-s0511a:2185_9": "sakalampi gaganatalaṃ samalaṅkurumāno viya kanakarasadhārāsadisarucirakaranikaro",
  "atk-s0511a:2185_10": "divasakaro viya ca saradasamayarajanikaro viya ca virocamāno vilambamānavividhavicittakiṅkiṇikajālo",
  "atk-s0511a:2185_11": "yassa kira vāteritassa sukusalajanavāditassa pañcaṅgikassa turiyassa viya saddo vaggu",
  "atk-s0511a:2185_12": "ca rajanīyo ca kamanīyo ca ahosi.",
  "atk-s0511a:2186_0": "Dūrato paṭṭhāya suyyamānena madhurena sarena sattānaṃ sotāni odahamāno gharacaccaracatukkavīthiādīsu",
  "atk-s0511a:2186_1": "ṭhatvā pavattitakathāsallāpesu manussesu nātinīcena nātiuccena taruvaravanamatthakāvidūrenākāsena",
  "atk-s0511a:2186_2": "palobhayamāno viya taruvarasākhānānāratanajutivisarasamujjalena vaṇṇena jananayanāni",
  "atk-s0511a:2186_3": "ākaḍḍhento viya ca puññānubhāvaṃ samugghosayanto viya ca gaganatalaṃ paṭipajji. Tattha",
  "atk-s0511a:2186_4": "nāṭakitthiyopi pañcaṅgikassa varaturiyassa madhurena sarena upagāyiṃsu ceva vilapiṃsu",
  "atk-s0511a:2186_5": "ca. Caturaṅginī kirassa senāpi alaṅkāra-kāyābharaṇa-juti-samudaya-samujjotanānāvirāga-surabhikusumavasanābharaṇasobhitā",
  "atk-s0511a:2186_6": "amaravarasenā viya paramaruciradassanā dharaṇī viya gaganatalena pāsādaṃ parivāretvā agamāsi.",
  "atk-s0511a:2187_0": "Tato pāsādo gantvā aṭṭhāsītihatthubbedhaṃ ujuvipulavaṭṭakkhandhaṃ kusumapallavamakulasamalaṅkataṃ",
  "atk-s0511a:2187_1": "nāgarukkhaṃ majjhekatvā otaritvā bhūmiyaṃ patiṭṭhahi. Nāṭakitthiyo ca kenaci avuttāva",
  "atk-s0511a:2187_2": "tato pāsādato otaritvā pakkamiṃsu. Anekaguṇasobhito kira sobhitopi mahāpuriso mahājanakataparivāroyeva",
  "atk-s0511a:2187_3": "rattiyā tīsu yāmesu tisso vijjāyo uppādesi. Mārabalaṃ panassa dhammatābaleneva yathāgatamagamāsi.",
  "atk-s0511a:2187_4": "Pāsādo pana tattheva aṭṭhāsi. Sobhito pana bhagavatā sambodhiṃ patvā – “anekajātisaṃsāraṃ…pe…",
  "atk-s0511a:2187_5": "taṇhānaṃ khayamajjhagā”ti udānaṃ udānetvā bodhisamīpeyeva sattasattāhaṃ vītināmetvā",
  "atk-s0511a:2187_6": "brahmuno dhammajjhesanaṃ paṭijānitvā – “kassa nu kho paṭhamaṃ dhammaṃ deseyya”nti",
  "atk-s0511a:2187_7": "buddhacakkhunā olokento attano vemātike kaniṭṭhabhātike asamakumārañca sunettakumārañca",
  "atk-s0511a:2187_8": "disvā – “ime dve kumārā upanissayasampannā gambhīraṃ nipuṇaṃ dhammaṃ paṭivijjhituṃ",
  "atk-s0511a:2187_9": "samatthā, handāhaṃ imesaṃ dhammaṃ deseyya”nti ākāsenāgantvā sudhammuyyāne otaritvā",
  "atk-s0511a:2187_10": "dvepi kumāre uyyānapālena pakkosāpetvā tehi saparivārehi parivuto mahājanamajjhe",
  "atk-s0511a:2187_11": "dhammacakkaṃ pavattesi. Tena vuttaṃ –",
  "atk-s0511a:2188": "1.",
  "atk-s0511a:2189": "“Revatassa aparena, sobhito nāma nāyako;",
  "atk-s0511a:2190": "Samāhito santacitto, asamo appaṭipuggalo.",
  "atk-s0511a:2191": "2.",
  "atk-s0511a:2192": "“So jino sakagehamhi, mānasaṃ vinivattayi;",
  "atk-s0511a:2193": "Patvāna kevalaṃ bodhiṃ, dhammacakkaṃ pavattayi.",
  "atk-s0511a:2194": "3.",
  "atk-s0511a:2195": "“Yāva heṭṭhā avīcito, bhavaggā cāpi uddhato;",
  "atk-s0511a:2196": "Etthantare ekaparisā, ahosi dhammadesane.",
  "atk-s0511a:2197": "4.",
  "atk-s0511a:2198": "“Tāya parisāya sambuddho, dhammacakkaṃ pavattayi;",
  "atk-s0511a:2199": "Gaṇanāya na vattabbo, paṭhamābhisamayo ahū”ti.",
  "atk-s0511a:2200_0": "Tattha sakagehamhīti attano bhavaneyeva, antopāsādataleyevāti attho. Mānasaṃ vinivattayīti",
  "atk-s0511a:2200_1": "cittaṃ parivattesi, sakagehe ṭhatvā sattadivasabbhantareyeva puthujjanabhāvato cittaṃ",
  "atk-s0511a:2200_2": "vinivattetvā buddhattaṃ pāpuṇīti attho. Heṭṭhāti heṭṭhato. Bhavaggāti akaniṭṭhabhavanato.",
  "atk-s0511a:2200_3": "Tāya parisāyāti tassā parisāya majjhe. Gaṇanāya na vattabboti gaṇanapathamatītāti",
  "atk-s0511a:2200_4": "attho. Paṭhamābhisamayoti paṭhamo dhammābhisamayo. Ahūti gaṇanāya na vattabbā parisā",
  "atk-s0511a:2200_5": "ahosīti attho. “Paṭhame abhisamiṃsuyevā”tipi pāṭho, tassa paṭhamadhammadesane abhisamiṃsu",
  "atk-s0511a:2200_6": "ye janā, te gaṇanāya na vattabbāti attho.",
  "atk-s0511a:2201_0": "Athāparena samayena sudassananagaradvāre cittapāṭaliyā mūle yamakapāṭihāriyaṃ katvā",
  "atk-s0511a:2201_1": "navakanakamaṇimayabhavane tāvatiṃsabhavane pāricchattakamūle paṇḍukambalasilātale",
  "atk-s0511a:2201_2": "nisīditvā abhidhammaṃ desesi. Desanāpariyosāne navutikoṭisahassānaṃ dhammābhisamayo",
  "atk-s0511a:2201_3": "ahosi. Ayaṃ dutiyo abhisamayo ahosi. Tena vuttaṃ –",
  "atk-s0511a:2202": "5.",
  "atk-s0511a:2203": "“Tato parampi desente, marūnañca samāgame;",
  "atk-s0511a:2204": "Navutikoṭisahassānaṃ, dutiyābhisamayo ahū”ti.",
  "atk-s0511a:2205_0": "Athāparena samayena sudassananagare jayaseno nāma rājakumāro yojanappamāṇaṃ vihāraṃ",
  "atk-s0511a:2205_1": "kāretvā asokassakaṇṇacampakanāgapunnāgavakulasurabhicūtapanasāsanasālakunda- sahakārakaravīrāditaruvaranirantaraṃ",
  "atk-s0511a:2205_2": "ārāmaṃ ropetvā buddhappamukhassa bhikkhusaṅghassa niyyātesi. Dānānumodanaṃ katvā",
  "atk-s0511a:2205_3": "yāgaṃ vaṇṇetvā bhagavā dhammaṃ desesi. Tadā koṭisatasahassasattanikāyassa dhammābhisamayo",
  "atk-s0511a:2205_4": "ahosi. Ayaṃ tatiyābhisamayo ahosi. Tena vuttaṃ –",
  "atk-s0511a:2206": "6.",
  "atk-s0511a:2207": "“Punāparaṃ rājaputto, jayaseno nāma khattiyo;",
  "atk-s0511a:2208": "Ārāmaṃ ropayitvāna, buddhe niyyātayī tadā.",
  "atk-s0511a:2209": "7.",
  "atk-s0511a:2210": "“Tassa yāgaṃ pakittento, dhammaṃ desesi cakkhumā;",
  "atk-s0511a:2211": "Tadā koṭisahassānaṃ, tatiyābhisamayo ahū”ti.",
  "atk-s0511a:2212_0": "Puna uggato nāma rājā sunandanagare sunandaṃ nāma vihāraṃ kāretvā buddhappamukhassa",
  "atk-s0511a:2212_1": "bhikkhusaṅghassa adāsi. Tasmiṃ dāne ehibhikkhupabbajjāya pabbajitānaṃ koṭisataṃ arahantānaṃ",
  "atk-s0511a:2212_2": "sannipāto, tesaṃ majjhe sobhito bhagavā pātimokkhaṃ uddisi. Ayaṃ paṭhamo sannipāto",
  "atk-s0511a:2212_3": "ahosi. Puna mekhalānagare dhammagaṇo dhammagaṇārāmaṃ nāma pavarārāmaṃ mahāvihāraṃ",
  "atk-s0511a:2212_4": "kāretvā buddhappamukhassa bhikkhusaṅghassa datvā saha sabbaparikkhārehi dānaṃ adāsi.",
  "atk-s0511a:2212_5": "Tasmiṃ samāgame ehibhikkhubhāvena pabbajitānaṃ navutiyā arahantakoṭīnaṃ sannipāte",
  "atk-s0511a:2212_6": "pātimokkhaṃ uddisi. Ayaṃ dutiyo sannipāto ahosi. Yadā pana bhagavā dasasatanayanapure",
  "atk-s0511a:2212_7": "vassaṃ vasitvā pavāraṇāya suravaraparivuto otari, tadā asītiyā arahantakoṭīhi saddhiṃ",
  "atk-s0511a:2212_8": "caturaṅgike sannipāte pavāresi. Ayaṃ tatiyo sannipāto ahosi. Tena vuttaṃ –",
  "atk-s0511a:2213": "8.",
  "atk-s0511a:2214": "“Sannipātā tayo āsuṃ, sobhitassa mahesino;",
  "atk-s0511a:2215": "Khīṇāsavānaṃ vimalānaṃ, santacittāna tādinaṃ.",
  "atk-s0511a:2216": "9.",
  "atk-s0511a:2217": "“Uggato nāma so rājā, dānaṃ deti naruttame;",
  "atk-s0511a:2218": "Tamhi dāne samāgañchuṃ, arahantā satakoṭiyo.",
  "atk-s0511a:2219": "10.",
  "atk-s0511a:2220": "“Punāparaṃ puragaṇo, deti dānaṃ naruttame;",
  "atk-s0511a:2221": "Tadā navutikoṭīnaṃ, dutiyo āsi samāgamo.",
  "atk-s0511a:2222": "11.",
  "atk-s0511a:2223": "“Devaloke vasitvāna, yadā orohatī jino;",
  "atk-s0511a:2224": "Tadā asītikoṭīnaṃ, tatiyo āsi samāgamo”ti.",
  "atk-s0511a:2225_0": "Tadā kira amhākaṃ bodhisatto rammavatīnagare ubhato sujāto ‘sujāto’ nāma brāhmaṇo",
  "atk-s0511a:2225_1": "hutvā sobhitassa bhagavato dhammadesanaṃ sutvā saraṇesu patiṭṭhāya buddhappamukhassa",
  "atk-s0511a:2225_2": "bhikkhusaṅghassa temāsaṃ mahādānamadāsi. Sopi naṃ “anāgate gotamo nāma buddho bhavissatī”ti",
  "atk-s0511a:2225_3": "byākāsi. Tena vuttaṃ –",
  "atk-s0511a:2226": "12.",
  "atk-s0511a:2227": "“Ahaṃ tena samayena, sujāto nāma brāhmaṇo;",
  "atk-s0511a:2228": "Tadā sasāvakaṃ buddhaṃ, annapānena tappayiṃ.",
  "atk-s0511a:2229": "13.",
  "atk-s0511a:2230": "“Sopi maṃ buddho byākāsi, sobhito lokanāyako;",
  "atk-s0511a:2231": "Aparimeyyito kappe, ayaṃ buddho bhavissati.",
  "atk-s0511a:2232": "14.",
  "atk-s0511a:2233": "“Padhānaṃ padahitvāna…pe… hessāma sammukhā imaṃ.",
  "atk-s0511a:2234": "15.",
  "atk-s0511a:2235": "“Tassāpi vacanaṃ sutvā, haṭṭho saṃviggamānaso;",
  "atk-s0511a:2236": "Tamevatthamanuppattiyā, uggaṃ dhitimakāsaha”nti.",
  "atk-s0511a:2237_0": "Tattha tamevatthamanuppattiyāti tassa buddhattassa anuppattiatthaṃ, tassa pana sobhitabuddhassa",
  "atk-s0511a:2237_1": "– “anāgate ayaṃ gotamo nāma buddho bhavissatī”ti vacanaṃ sutvā “avitathavacanā hi",
  "atk-s0511a:2237_2": "buddhā”ti buddhattappattiatthanti attho. Ugganti tibbaṃ ghoraṃ. Dhitinti vīriyaṃ.",
  "atk-s0511a:2237_3": "Akāsahanti akāsiṃ ahaṃ.",
  "atk-s0511a:2238_0": "Tassa pana sobhitassa bhagavato sudhammaṃ nāma nagaraṃ ahosi, pitā sudhammo nāma",
  "atk-s0511a:2238_1": "rājā, mātā sudhammā nāma devī, asamo ca sunetto ca dve aggasāvakā, anomo nāmupaṭṭhāko,",
  "atk-s0511a:2238_2": "nakulā ca sujātā ca dve aggasāvikā, nāgarukkho bodhi, aṭṭhapaṇṇāsahatthubbedhaṃ sarīraṃ",
  "atk-s0511a:2238_3": "ahosi, navutivassasahassāni āyuppamāṇaṃ, makhilā nāmassa mahādevī, sīhakumāro nāma",
  "atk-s0511a:2238_4": "atrajo, nāṭakitthīnaṃ sattattiṃsasahassāni navavassasahassāni agāraṃ ajjhāvasi. Pāsādena",
  "atk-s0511a:2238_5": "abhinikkhami. Jayaseno nāma rājā upaṭṭhāko. Setārāme kira vasīti. Tena vuttaṃ –",
  "atk-s0511a:2239": "16.",
  "atk-s0511a:2240": "“Sudhammaṃ nāma nagaraṃ, sudhammo nāma khattiyo;",
  "atk-s0511a:2241": "Sudhammā nāma janikā, sobhitassa mahesino.",
  "atk-s0511a:2242": "21.",
  "atk-s0511a:2243": "“Asamo ca sunetto ca, ahesuṃ aggasāvakā;",
  "atk-s0511a:2244": "Anomo nāmupaṭṭhāko, sobhitassa mahesino.",
  "atk-s0511a:2245": "22.",
  "atk-s0511a:2246": "“Nakulā ca sujātā ca, ahesuṃ aggasāvikā;",
  "atk-s0511a:2247": "Bujjhamāno ca so buddho, nāgamūle abujjhatha.",
  "atk-s0511a:2248": "24.",
  "atk-s0511a:2249": "“Aṭṭhapaṇṇāsaratanaṃ, accuggato mahāmuni;",
  "atk-s0511a:2250": "Obhāseti disā sabbā, sataraṃsīva uggato.",
  "atk-s0511a:2251": "25.",
  "atk-s0511a:2252": "“Tathā suphullaṃ pavanaṃ, nānāgandhehi dhūpitaṃ;",
  "atk-s0511a:2253": "Tatheva tassa pāvacanaṃ, sīlagandhehi dhūpitaṃ.",
  "atk-s0511a:2254": "26.",
  "atk-s0511a:2255": "“Yathāpi sāgaro nāma, dassanena atappiyo;",
  "atk-s0511a:2256": "Tatheva tassa pāvacanaṃ, savanena atappiyaṃ.",
  "atk-s0511a:2257": "27.",
  "atk-s0511a:2258": "“Navutivassasahassāni, āyu vijjati tāvade;",
  "atk-s0511a:2259": "Tāvatā tiṭṭhamāno so, tāresi janataṃ bahuṃ.",
  "atk-s0511a:2260": "28.",
  "atk-s0511a:2261": "“Ovādaṃ anusiṭṭhiñca, datvāna sesake jane;",
  "atk-s0511a:2262": "Hutāsanova tāpetvā, nibbuto so sasāvako.",
  "atk-s0511a:2263": "29.",
  "atk-s0511a:2264": "“So ca buddho asamasamo, tepi sāvakā balappattā;",
  "atk-s0511a:2265": "Sabbaṃ tamantarahitaṃ, nanu rittā sabbasaṅkhārā”ti.",
  "atk-s0511a:2266_0": "Tattha sataraṃsīvātiādicco viya, sabbā disā obhāsetīti attho. Pavananti mahāvanaṃ.",
  "atk-s0511a:2266_1": "Dhūpitanti vāsitaṃ gandhitaṃ. Atappiyoti atittikaro, atittijanano vā. Tāvadeti tasmiṃ",
  "atk-s0511a:2266_2": "kāle, tāvatakaṃ kālanti attho. Tāresīti tārayī. Ovādanti sakiṃ vādo ovādo nāma. Anusiṭṭhinti",
  "atk-s0511a:2266_3": "punappunaṃ vacanaṃ anusiṭṭhi nāma. Sesake janeti saccappaṭivedhaṃ appattassa sesajanassa,",
  "atk-s0511a:2266_4": "sāmiatthe bhummavacanaṃ. Hutāsanova tāpetvāti aggi viya tappetvā. Ayameva vā pāṭho,",
  "atk-s0511a:2266_5": "upādānakkhayā bhagavā parinibbutoti attho. Sesagāthāsu sabbattha uttānamevāti.",
  "atk-s0511a:2267": "Sobhitabuddhavaṃsavaṇṇanā niṭṭhitā.",
  "atk-s0511a:2268": "Niṭṭhito chaṭṭho buddhavaṃso.",
  "atk-s0511a:2269": "9. Anomadassībuddhavaṃsavaṇṇanā",
  "atk-s0511a:2270_0": "Sobhitabuddhe pana parinibbute tassa aparabhāge ekamasaṅkhyeyyaṃ buddhuppādarahitaṃ",
  "atk-s0511a:2270_1": "ahosi. Atīte pana tasmiṃ asaṅkhyeyye ekasmiṃ kappe tayo buddhā nibbattiṃsu anomadassī,",
  "atk-s0511a:2270_2": "padumo, nāradoti. Tattha anomadassī bhagavā soḷasa asaṅkhyeyyāni kappasatasahassañca",
  "atk-s0511a:2270_3": "pāramiyo pūretvā tusitapure nibbattitvā devehi abhiyācito tato cavitvā candavatiyaṃ",
  "atk-s0511a:2270_4": "nāma rājadhāniyaṃ yasavā nāmassa rañño kule samussitacārupayodharāya yasodharāya",
  "atk-s0511a:2270_5": "nāma aggamahesiyā kucchismiṃ paṭisandhiṃ aggahesi. Anomadassikumāre kira yasodharāya",
  "atk-s0511a:2270_6": "deviyā kucchigate tassa puññappabhāvena pabhā asītihatthappamāṇaṃ ṭhānaṃ pharitvā",
  "atk-s0511a:2270_7": "aṭṭhāsi. Candasūriyappabhāhi anabhibhavanīyāva ahosi. Sā dasannaṃ māsānaṃ accayena",
  "atk-s0511a:2270_8": "bodhisattaṃ sucandanuyyāne vijāyi. Pāṭihāriyāni heṭṭhā vuttanayāneva.",
  "atk-s0511a:2271_0": "Nāmaggahaṇadivase panassa nāmaṃ gaṇhantā, yasmā jātiyaṃ ākāsato satta ratanāni patiṃsu,",
  "atk-s0511a:2271_1": "tasmā anomānaṃ ratanānaṃ uppattihetubhūtattā “anomadassī”ti nāmamakaṃsu. So anukkamena",
  "atk-s0511a:2271_2": "vuddhippatto dibbehi kāmaguṇehi paricāriyamāno dasavassasahassāni agāraṃ ajjhāvasi.",
  "atk-s0511a:2271_3": "Tassa kira siri upasiri sirivaḍḍhoti tayo pāsādā ahesuṃ. Sirimādevippamukhāni tevīsati",
  "atk-s0511a:2271_4": "itthisahassāni paccupaṭṭhitāni ahesuṃ. So sirimāya deviyā upavāṇe nāma putte jāte",
  "atk-s0511a:2271_5": "cattāri nimittāni disvā sivikāyānena mahābhinikkhamanaṃ nikkhamitvā pabbaji. Taṃ",
  "atk-s0511a:2271_6": "tisso janakoṭiyo anupabbajiṃsu.",
  "atk-s0511a:2272_0": "Tehi parivuto mahāpuriso dasa māse padhānacariyaṃ cari. Tato visākhapuṇṇamāya anupamabrāhmaṇagāme",
  "atk-s0511a:2272_1": "piṇḍāya caritvā anupamaseṭṭhidhītāya dinnaṃ madhupāyāsaṃ paribhuñjitvā sālavane divāvihāraṃ",
  "atk-s0511a:2272_2": "vītināmetvā anomanāmājīvakena dinnā aṭṭha tiṇamuṭṭhiyo gahetvā ajjunarukkhabodhiṃ",
  "atk-s0511a:2272_3": "padakkhiṇaṃ katvā aṭṭhattiṃsahatthavitthataṃ tiṇasantharaṃ santharitvā caturaṅgavīriyaṃ",
  "atk-s0511a:2272_4": "adhiṭṭhāya pallaṅkaṃ ābhujitvā samāraṃ mārabalaṃ viddhaṃsetvā tīsu yāmesu tisso vijjā",
  "atk-s0511a:2272_5": "uppādetvā – “anekajātisaṃsāraṃ…pe… taṇhānaṃ khayamajjhagā”ti udānaṃ udānesi. Tena vuttaṃ –",
  "atk-s0511a:2273": "1.",
  "atk-s0511a:2274": "“Sobhitassa aparena, sambuddho dvipaduttamo;",
  "atk-s0511a:2275": "Anomadassī amitayaso, tejassī duratikkamo.",
  "atk-s0511a:2276": "2.",
  "atk-s0511a:2277": "“So chetvā bandhanaṃ sabbaṃ, viddhaṃsetvā tayo bhave;",
  "atk-s0511a:2278": "Anivattigamanaṃ maggaṃ, desesi devamānuse.",
  "atk-s0511a:2279": "3.",
  "atk-s0511a:2280": "“Sāgarova asaṅkhobho, pabbatova durāsado;",
  "atk-s0511a:2281": "Ākāsova ananto so, sālarājāva phullito.",
  "atk-s0511a:2282": "4.",
  "atk-s0511a:2283": "“Dassanenapi taṃ buddhaṃ, tositā honti pāṇino;",
  "atk-s0511a:2284": "Byāharantaṃ giraṃ sutvā, amataṃ pāpuṇanti te”ti.",
  "atk-s0511a:2285_0": "Tattha anomadassīti anupamadassano, amitadassano vā. Amitayasoti amitaparivāro, amitakitti",
  "atk-s0511a:2285_1": "vā. Tejassīti sīlasamādhipaññātejena samannāgato. Duratikkamoti duppadhaṃsiyo, aññena",
  "atk-s0511a:2285_2": "devena vā mārena vā kenaci vā atikkamituṃ asakkuṇeyyoti attho. So chetvā bandhanaṃ",
  "atk-s0511a:2285_3": "sabbanti sabbaṃ dasavidhaṃ saṃyojanaṃ chinditvā. Viddhaṃsetvā tayo bhaveti tibhavūpagaṃ",
  "atk-s0511a:2285_4": "kammaṃ kammakkhayakarañāṇena viddhaṃsetvā, abhāvaṃ katvāti attho. Anivattigamanaṃ",
  "atk-s0511a:2285_5": "magganti nivattiyā pavattiyā paṭipakkhabhūtaṃ nibbānaṃ anivattīti vuccati, taṃ anivattiṃ",
  "atk-s0511a:2285_6": "gacchati anenāti anivattigamano. Taṃ anivattigamanaṃ aṭṭhaṅgikaṃ maggaṃ desesīti",
  "atk-s0511a:2285_7": "attho. “Dassetī”tipi pāṭho, soyevattho. Devamānuseti devamanussānaṃ, sāmiatthe upayogavacanaṃ daṭṭhabbaṃ.",
  "atk-s0511a:2286_0": "Asaṅkhobhoti khobhetuṃ cāletuṃ asakkuṇeyyoti akkhobhiyo. Yathā hi samuddo caturāsītiyojanasahassagambhīro",
  "atk-s0511a:2286_1": "anekayojanasahassabhūtāvāso akkhobhiyo, evaṃ akkhobhiyoti attho. Ākāsova anantoti",
  "atk-s0511a:2286_2": "yathā pana ākāsassa anto natthi, atha kho ananto appameyyo apāro, evaṃ bhagavāpi",
  "atk-s0511a:2286_3": "buddhaguṇehi ananto appameyyo apāro. Soti so bhagavā. Sālarājāva phullitoti sabbalakkhaṇānubyañjanasamalaṅkatasarīrattā",
  "atk-s0511a:2286_4": "suphullitasālarājā viya sobhatīti attho. Dassanenapi taṃ buddhanti tassa buddhassa",
  "atk-s0511a:2286_5": "dassanenāpīti attho. Īdisesupi sāmivacanaṃ payujjanti saddasatthavidū. Tositāti paritositā",
  "atk-s0511a:2286_6": "pīṇitā. Byāharantanti byāharantassa, sāmiatthe upayogavacanaṃ. Amatanti nibbānaṃ.",
  "atk-s0511a:2286_7": "Pāpuṇantīti adhigacchanti. Teti ye tassa giraṃ dhammadesanaṃ suṇanti, te amataṃ pāpuṇantīti attho.",
  "atk-s0511a:2287_0": "Bhagavā pana bodhimūle sattasattāhaṃ vītināmetvā brahmunā āyācito dhammadesanāya",
  "atk-s0511a:2287_1": "buddhacakkhunā lokaṃ olokento attanā saha pabbajite tikoṭisaṅkhe jane upanissayasampanne",
  "atk-s0511a:2287_2": "disvā – “kattha nu kho te etarahi viharantī”ti upadhārento subhavatīnagare sudassanuyyāne",
  "atk-s0511a:2287_3": "viharante disvā ākāsena gantvā sudassanuyyāne otari. So tehi parivuto sadevamanussāya",
  "atk-s0511a:2287_4": "parisāya majjhe dhammacakkaṃ pavattesi. Tattha koṭisatānaṃ paṭhamābhisamayo ahosi. Tena vuttaṃ –",
  "atk-s0511a:2288": "5.",
  "atk-s0511a:2289": "“Dhammābhisamayo tassa, iddho phīto tadā ahu;",
  "atk-s0511a:2290": "Koṭisatāni abhisamiṃsu, paṭhame dhammadesane”ti.",
  "atk-s0511a:2291": "Tattha phītoti phātippatto bāhujaññavasena. Koṭisatānīti koṭīnaṃ satāni koṭisatāni. “Koṭisatayo”tipi pāṭho, tassa satakoṭiyoti attho.",
  "atk-s0511a:2292_0": "Athāparena samayena osadhīnagaradvāre asanarukkhamūle yamakapāṭihāriyaṃ katvā asurehi",
  "atk-s0511a:2292_1": "durabhibhavane tāvatiṃsabhavane paṇḍukambalasilāyaṃ nisinno temāsaṃ abhidhammavassaṃ",
  "atk-s0511a:2292_2": "vassāpayi. Tadā asītidevatākoṭiyo abhisamiṃsu. Tena vuttaṃ –",
  "atk-s0511a:2293": "6.",
  "atk-s0511a:2294": "“Tato paraṃ abhisamaye, vassante dhammavuṭṭhiyo;",
  "atk-s0511a:2295": "Asītikoṭiyobhisamiṃsu, dutiye dhammadesane”ti.",
  "atk-s0511a:2296": "Tattha vassanteti buddhamahāmeghe vassante. Dhammavuṭṭhiyoti dhammakathāvassavuṭṭhiyo.",
  "atk-s0511a:2297": "Tato aparena samayena maṅgalapañhāniddese aṭṭhasattati koṭiyo abhisamiṃsu. So tatiyo abhisamayo ahosi. Tena vuttaṃ –",
  "atk-s0511a:2298": "7.",
  "atk-s0511a:2299": "“Tato parampi vassante, tappayante ca pāṇinaṃ;",
  "atk-s0511a:2300": "Aṭṭhasattatikoṭīnaṃ, tatiyābhisamayo ahū”ti.",
  "atk-s0511a:2301": "Tattha vassanteti dhammakathāsaliladhāraṃ vassante. Tappayanteti dhammāmatavassena tappayante, tappanaṃ karonte bhagavatīti attho.",
  "atk-s0511a:2302_0": "Anomadassissapi bhagavato tayo sāvakasannipātā ahesuṃ. Tattha soreyyanagare isidattassa",
  "atk-s0511a:2302_1": "rañño dhamme desiyamāne pasīditvā ehibhikkhupabbajjāya pabbajitānaṃ aṭṭhannaṃ arahantasatasahassānaṃ",
  "atk-s0511a:2302_2": "majjhe pātimokkhaṃ uddisi. Ayaṃ paṭhamo sannipāto ahosi. Rādhavatīnagare sundarindharassa",
  "atk-s0511a:2302_3": "nāma rañño dhamme desiyamāne ehibhikkhupabbajjāya pabbajitānaṃ sattannaṃ arahantasatasahassānaṃ",
  "atk-s0511a:2302_4": "majjhe pātimokkhaṃ uddisi. Ayaṃ dutiyo sannipāto ahosi. Puna soreyyanagareyeva soreyyaraññā",
  "atk-s0511a:2302_5": "saha ehibhikkhupabbajjāya pabbajitānaṃ channaṃ arahantasatasahassānaṃ majjhe pātimokkhaṃ",
  "atk-s0511a:2302_6": "uddisi. Ayaṃ tatiyo sannipāto ahosi. Tena vuttaṃ –",
  "atk-s0511a:2303": "8.",
  "atk-s0511a:2304": "“Sannipātā tayo āsuṃ, tassāpi ca mahesino;",
  "atk-s0511a:2305": "Abhiññābalappattānaṃ, pupphitānaṃ vimuttiyā.",
  "atk-s0511a:2306": "9.",
  "atk-s0511a:2307": "“Aṭṭhasatasahassānaṃ, sannipāto tadā ahu;",
  "atk-s0511a:2308": "Pahīnamadamohānaṃ, santacittāna tādinaṃ.",
  "atk-s0511a:2309": "10.",
  "atk-s0511a:2310": "“Sattasatasahassānaṃ, dutiyo āsi samāgamo;",
  "atk-s0511a:2311": "Anaṅgaṇānaṃ virajānaṃ, upasantāna tādinaṃ.",
  "atk-s0511a:2312": "11.",
  "atk-s0511a:2313": "“Channaṃ satasahassānaṃ, tatiyo āsi samāgamo;",
  "atk-s0511a:2314": "Abhiññābalappattānaṃ, nibbutānaṃ tapassina”nti.",
  "atk-s0511a:2315_0": "Tattha tassāpi ca mahesinoti tassa mahesino anomadassissāpi. “Tassāpi dvipaduttamo”tipi",
  "atk-s0511a:2315_1": "pāṭho, tassapi dvipaduttamassāti attho. Lakkhaṇaṃ saddasatthato gahetabbaṃ. Abhiññābalappattānanti",
  "atk-s0511a:2315_2": "abhiññānaṃ balappattānaṃ, ciṇṇavasitāya khippanisantibhāvena abhiññāsu thirabhāvappattānanti",
  "atk-s0511a:2315_3": "attho. Pupphitānanti sabbaphāliphullabhāvena ativiya sobhaggappattānaṃ. Vimuttiyāti",
  "atk-s0511a:2315_4": "arahattaphalavimuttiyā.",
  "atk-s0511a:2316_0": "Anaṅgaṇānanti ettha ayaṃ aṅgaṇa-saddo katthaci kilesesu dissati. Yathāha – “tattha",
  "atk-s0511a:2316_1": "katamāni tīṇi aṅgaṇāni? Rāgo aṅgaṇaṃ doso aṅgaṇaṃ moho aṅgaṇa”nti. “Pāpakānaṃ kho",
  "atk-s0511a:2316_2": "etaṃ, āvuso, akusalānaṃ icchāvacarānaṃ adhivacanaṃ yadidaṃ aṅgaṇa”nti. Katthaci kismiñci",
  "atk-s0511a:2316_3": "male? Yathāha – “tasseva rajassa vā aṅgaṇassa vā pahānāya vāyamatī”ti. Katthaci tathārūpe",
  "atk-s0511a:2316_4": "bhūmibhāge “cetiyaṅgaṇaṃ bodhiyaṅgaṇaṃ rājaṅgaṇa”nti. Idha pana kilesesu daṭṭhabbo.",
  "atk-s0511a:2316_5": "Tasmā nikkilesānanti attho. Virajānanti tasseva vevacanaṃ. Tapassinanti kilesakkhayakaro",
  "atk-s0511a:2316_6": "ariyamaggasaṅkhāto tapo yesaṃ atthi te tapassino, tesaṃ tapassīnaṃ, khīṇāsavānanti attho.",
  "atk-s0511a:2317_0": "Tadā amhākaṃ bodhisatto eko mahesakkho yakkhasenāpati ahosi mahiddhiko mahānubhāvo",
  "atk-s0511a:2317_1": "anekakoṭisatasahassānaṃ yakkhānaṃ adhipati. So “buddho loke uppanno”ti sutvā āgantvā",
  "atk-s0511a:2317_2": "paramaruciradassanaṃ sattaratanamayaṃ abhirucirarajanikaramaṇḍalasadisaṃ maṇḍapaṃ",
  "atk-s0511a:2317_3": "nimminitvā tattha sattāhaṃ mahādānaṃ buddhappamukhassa saṅghassa adāsi. Atha naṃ",
  "atk-s0511a:2317_4": "bhagavā bhattānumodanasamaye “anāgate kappasatasahassādhike ekasmiṃ asaṅkhyeyye atikkante",
  "atk-s0511a:2317_5": "gotamo nāma buddho bhavissatī”ti byākāsi. Tena vuttaṃ –",
  "atk-s0511a:2318": "12.",
  "atk-s0511a:2319": "“Ahaṃ tena samayena, yakkho āsiṃ mahiddhiko;",
  "atk-s0511a:2320": "Nekānaṃ yakkhakoṭīnaṃ, vasavattimhi issaro.",
  "atk-s0511a:2321": "13.",
  "atk-s0511a:2322": "“Tadāpi taṃ buddhavaraṃ, upagantvā mahesinaṃ;",
  "atk-s0511a:2323": "Annapānena tappesiṃ, sasaṅghaṃ lokanāyakaṃ.",
  "atk-s0511a:2324": "14.",
  "atk-s0511a:2325": "“Sopi maṃ tadā byākāsi, visuddhanayano muni;",
  "atk-s0511a:2326": "Aparimeyyito kappe, ayaṃ buddho bhavissati.",
  "atk-s0511a:2327": "15.",
  "atk-s0511a:2328": "“Padhānaṃ padahitvāna…pe… hessāma sammukhā imaṃ.",
  "atk-s0511a:2329": "16.",
  "atk-s0511a:2330": "“Tassāpi vacanaṃ sutvā, haṭṭho saṃviggamānaso;",
  "atk-s0511a:2331": "Uttariṃ vatamadhiṭṭhāsiṃ, dasapāramipūriyā”ti.",
  "atk-s0511a:2332": "Tattha uttariṃ vatamadhiṭṭhāsinti pāramipūraṇatthāya bhiyyopi daḷhataraṃ parakkamamakāsīti attho.",
  "atk-s0511a:2333_0": "Tassa pana anomadassissa bhagavato candavatī nāma nagaraṃ ahosi, yasavā nāma rājā",
  "atk-s0511a:2333_1": "pitā, yasodharā nāma mātā, nisabho ca anomo ca dve aggasāvakā, varuṇo nāmupaṭṭhāko,",
  "atk-s0511a:2333_2": "sundarī ca sumanā ca dve aggasāvikā, ajjunarukkho bodhi, sarīraṃ aṭṭhapaṇṇāsahatthubbedhaṃ",
  "atk-s0511a:2333_3": "ahosi, vassasatasahassaṃ āyu, sirimā nāma aggamahesī, upavāṇo nāmassa putto, dasavassasahassāni",
  "atk-s0511a:2333_4": "agāraṃ ajjhāvasi. So sivikāyānena nikkhami. Sivikāyānena gamanaṃ pana sobhitabuddhavaṃsavaṇṇanāya",
  "atk-s0511a:2333_5": "pāsādagamane vuttanayeneva veditabbaṃ. Dhammako nāma rājā upaṭṭhāko. Dhammārāme kira",
  "atk-s0511a:2333_6": "bhagavā vihāsīti. Tena vuttaṃ –",
  "atk-s0511a:2334": "17.",
  "atk-s0511a:2335": "“Nagaraṃ candavatī nāma, yasavā nāma khattiyo;",
  "atk-s0511a:2336": "Mātā yasodharā nāma, anomadassissa satthuno.",
  "atk-s0511a:2337": "22.",
  "atk-s0511a:2338": "“Nisabho ca anomo ca, ahesuṃ aggasāvakā;",
  "atk-s0511a:2339": "Varuṇo nāmupaṭṭhāko, anomadassissa satthuno.",
  "atk-s0511a:2340": "23.",
  "atk-s0511a:2341": "“Sundarī ca sumanā ca, ahesuṃ aggasāvikā;",
  "atk-s0511a:2342": "Bodhi tassa bhagavato, ajjunoti pavuccati.",
  "atk-s0511a:2343": "25.",
  "atk-s0511a:2344": "“Aṭṭhapaṇṇāsaratanaṃ, accuggato mahāmuni;",
  "atk-s0511a:2345": "Pabhā niddhāvatī tassa, sataraṃsīva uggato.",
  "atk-s0511a:2346": "26.",
  "atk-s0511a:2347": "“Vassasatasahassāni, āyu vijjati tāvade;",
  "atk-s0511a:2348": "Tāvatā tiṭṭhamāno so, tāresi janataṃ bahuṃ.",
  "atk-s0511a:2349": "27.",
  "atk-s0511a:2350": "“Supupphitaṃ pāvacanaṃ, arahantehi tādihi;",
  "atk-s0511a:2351": "Vītarāgehi vimalehi, sobhittha jinasāsanaṃ.",
  "atk-s0511a:2352": "28.",
  "atk-s0511a:2353": "“So ca satthā amitayaso, yugāni tāni atuliyāni;",
  "atk-s0511a:2354": "Sabbaṃ tamantarahitaṃ, nanu rittā sabbasaṅkhārā”ti.",
  "atk-s0511a:2355_0": "Tattha pabhā niddhāvatīti tassa sarīrato pabhā nikkhamati. Sarīrappabhā panassa niccakālaṃ",
  "atk-s0511a:2355_1": "dvādasayojanappamāṇaṃ padesaṃ pharitvā tiṭṭhati. Yugāni tānīti aggasāvakayugādīni",
  "atk-s0511a:2355_2": "yugaḷāni. Sabbaṃ tamantarahitanti vuttappakāraṃ sabbampi aniccamukhaṃ paviṭṭhaṃ vinaṭṭhanti",
  "atk-s0511a:2355_3": "attho. “Nanu rittakameva saṅkhārā”tipi pāṭho, tassa nanu rittakā tucchakāyeva sabbe",
  "atk-s0511a:2355_4": "saṅkhārāti attho. Ma-kāro padasandhikaro. Sesagāthāsu sabbattha uttānamevāti.",
  "atk-s0511a:2356_0": "Imassa pana anomadassissa bhagavato santike sāriputto ca mahāmoggallāno cāti ime",
  "atk-s0511a:2356_1": "dve aggasāvakā aggasāvakabhāvatthāya paṇidhānamakaṃsu. Imesaṃ pana therānaṃ vatthu",
  "atk-s0511a:2356_2": "cettha kathetabbaṃ. Mayā ganthavitthārabhayena na uddhaṭanti.",
  "atk-s0511a:2357": "Anomadassībuddhavaṃsavaṇṇanā niṭṭhitā.",
  "atk-s0511a:2358": "Niṭṭhito sattamo buddhavaṃso.",
  "atk-s0511a:2359": "10. Padumabuddhavaṃsavaṇṇanā",
  "atk-s0511a:2360_0": "Anomadassissa pana bhagavato aparabhāge vassasatasahassāyukā manussā anukkamena parihāyitvā",
  "atk-s0511a:2360_1": "dasavassāyukā hutvā puna anukkamena vaḍḍhitvā asaṅkhyeyyāyukā hutvā puna parihāyamānā",
  "atk-s0511a:2360_2": "vassasatasahassāyukā ahesuṃ. Tathā padumo nāma satthā loke uppajji. Sopi pāramiyo",
  "atk-s0511a:2360_3": "pūretvā tusitapure nibbattitvā tato cavitvā campakanagare asamassa nāma rañño kule",
  "atk-s0511a:2360_4": "rūpādīhi asamāya asamāya nāma aggamahesiyā kucchismiṃ paṭisandhiṃ aggahesi. So dasannaṃ",
  "atk-s0511a:2360_5": "māsānaṃ accayena campakuyyāne mātukucchito nikkhami. Jāte pana kumāre ākāsato sakalajambudīpe",
  "atk-s0511a:2360_6": "samuddapariyante padumavassaṃ nipati. Tenassa nāmaggahaṇadivase nāmaṃ gaṇhantā nemittakā",
  "atk-s0511a:2360_7": "ca ñātakā ca “mahāpadumakumāro”tveva nāmamakaṃsu. So dasavassasahassāni agāraṃ ajjhāvasi.",
  "atk-s0511a:2360_8": "Nanduttara-vasuttara-yasuttarānāmakā tayo pāsādā ahesuṃ. Uttarādevippamukhāni tettiṃsa",
  "atk-s0511a:2360_9": "itthisahassāni paccupaṭṭhitāni ahesuṃ.",
  "atk-s0511a:2361_0": "Atha mahāsatto uttarāya nāma mahādeviyā rammakumāre nāma uppanne cattāri nimittāni",
  "atk-s0511a:2361_1": "disvā ājaññarathena mahābhinikkhamanaṃ nikkhami. Taṃ pabbajantaṃ ekā purisakoṭi anupabbaji.",
  "atk-s0511a:2361_2": "So tehi parivuto aṭṭha māse padhānacariyaṃ caritvā visākhapuṇṇamāya dhaññavatīnagare",
  "atk-s0511a:2361_3": "sudhaññaseṭṭhissa dhītāya dhaññavatiyā nāma dinnaṃ madhupāyāsaṃ paribhuñjitvā mahāsālavane",
  "atk-s0511a:2361_4": "divāvihāraṃ vītināmetvā sāyanhasamaye titthakājīvakena dinnā aṭṭha tiṇamuṭṭhiyo gahetvā",
  "atk-s0511a:2361_5": "mahāsoṇabodhiṃ upasaṅkamitvā aṭṭhattiṃsahatthavitthataṃ tiṇasantharakaṃ paññapetvā",
  "atk-s0511a:2361_6": "pallaṅkaṃ ābhujitvā caturaṅgavīriyaṃ adhiṭṭhāya mārabalaṃ vidhamitvā tīsu yāmesu",
  "atk-s0511a:2361_7": "tisso vijjā sacchikatvā – “anekajātisaṃsāraṃ…pe… taṇhānaṃ khayamajjhagā”ti udānaṃ",
  "atk-s0511a:2361_8": "udānetvā sattasattāhaṃ bodhisamīpeyeva vītināmetvā brahmuno āyācanaṃ adhivāsetvā",
  "atk-s0511a:2361_9": "dhammadesanāya bhājanabhūte puggale upaparikkhanto attanā saha pabbajite koṭisaṅkhe",
  "atk-s0511a:2361_10": "bhikkhū disvā taṅkhaṇeyeva anilapathena gantvā dhaññavatīnagarasamīpe dhanañjayuyyāne",
  "atk-s0511a:2361_11": "otaritvā tehi parivuto tesaṃ majjhe dhammacakkaṃ pavattesi. Tadā koṭisatānaṃ abhisamayo",
  "atk-s0511a:2361_12": "ahosi. Tena vuttaṃ –",
  "atk-s0511a:2362": "1.",
  "atk-s0511a:2363": "“Anomadassissa aparena, sambuddho dvipaduttamo;",
  "atk-s0511a:2364": "Padumo nāma nāmena, asamo appaṭipuggalo.",
  "atk-s0511a:2365": "2.",
  "atk-s0511a:2366": "“Tassāpi asamaṃ sīlaṃ, samādhipi anantako;",
  "atk-s0511a:2367": "Asaṅkhyeyyaṃ ñāṇavaraṃ, vimuttipi anūpamā.",
  "atk-s0511a:2368": "3.",
  "atk-s0511a:2369": "“Tassāpi atulatejassa, dhammacakkappavattane;",
  "atk-s0511a:2370": "Abhisamayā tayo āsuṃ, mahātamapavāhanā”ti.",
  "atk-s0511a:2371_0": "Tattha asamaṃ sīlanti aññesaṃ sīlena asadisaṃ, uttamaṃ seṭṭhanti attho. Samādhipi",
  "atk-s0511a:2371_1": "anantakoti samādhipi appameyyo, tassa anantabhāvo lokavivaraṇayamakapāṭihāriyādīsu",
  "atk-s0511a:2371_2": "daṭṭhabbo. Ñāṇavaranti sabbaññutaññāṇaṃ, asādhāraṇañāṇāni vā. Vimuttipīti arahattaphalavimuttipi",
  "atk-s0511a:2371_3": "bhagavato. Anūpamāti upamāvirahitā. Atulatejassāti atulañāṇatejassa. “Atulañāṇatejā”tipi",
  "atk-s0511a:2371_4": "pāṭho. Tassa “tayo abhisamayā”ti iminā uttarapadena sambandho daṭṭhabbo. Mahātamapavāhanāti",
  "atk-s0511a:2371_5": "mahāmohavināsakā, mohandhakāraviddhaṃsakāti attho.",
  "atk-s0511a:2372_0": "Athāparena samayena padumo bhagavā attano kaniṭṭhabhātaraṃ sālakumārañca upasālakumārañca",
  "atk-s0511a:2372_1": "ñātisamāgame saparivāre pabbājetvā tesaṃ dhammaṃ desento navuti koṭiyo dhammāmataṃ",
  "atk-s0511a:2372_2": "pāyesi. Yadā pana rammattherassa dhammaṃ desesi, tadā asītikoṭīnaṃ tatiyo abhisamayo",
  "atk-s0511a:2372_3": "ahosi. Tena vuttaṃ –",
  "atk-s0511a:2373": "4.",
  "atk-s0511a:2374": "“Paṭhamābhisamaye buddho, koṭisatamabodhayi;",
  "atk-s0511a:2375": "Dutiyābhisamaye dhīro, navutikoṭimabodhayi.",
  "atk-s0511a:2376": "5.",
  "atk-s0511a:2377": "“Yadā ca padumo buddho, ovadī sakamatrajaṃ;",
  "atk-s0511a:2378": "Tadā asītikoṭīnaṃ, tatiyābhisamayo ahū”ti.",
  "atk-s0511a:2379_0": "Yadā pana subhāvitatto nāma rājā padumassa buddhassa buddhapadumavadanassa santike",
  "atk-s0511a:2379_1": "koṭisatasahassaparivāro ehibhikkhupabbajjāya pabbajito, tasmiṃ sannipāte bhagavā",
  "atk-s0511a:2379_2": "pātimokkhaṃ uddisi, so pana paṭhamo sannipāto ahosi.",
  "atk-s0511a:2380_0": "Athāparena samayena mahāpadumo munivasabho usabhasamagatī usabhavatīnagaraṃ upanissāya",
  "atk-s0511a:2380_1": "vassaṃ upagañchi. Nagaravāsino manussā bhagavantaṃ dassanakāmā upasaṅkamiṃsu. Tesaṃ",
  "atk-s0511a:2380_2": "bhagavā dhammaṃ desesi. Tattha ca bahavo manussā pasannacittā pabbajiṃsu. Tato dasabalo",
  "atk-s0511a:2380_3": "tehi ca aññehi ca tīhi bhikkhusatasahassehi saddhiṃ visuddhipavāraṇaṃ pavāresi. So",
  "atk-s0511a:2380_4": "dutiyo sannipāto ahosi. Ye pana tattha na pabbajiṃsu, te kathinānisaṃsaṃ sutvā pāṭipade",
  "atk-s0511a:2380_5": "pañcasu māsesu pañcānisaṃsadāyakaṃ kathinacīvaramadaṃsu. Tato taṃ bhikkhū dhammasenāpatiṃ",
  "atk-s0511a:2380_6": "aggasāvakaṃ visālamatiṃ sālattheraṃ kathinatthāratthaṃ yācitvā kathinacīvaraṃ tassādaṃsu.",
  "atk-s0511a:2380_7": "Therassa kathinacīvare kayiramāne bhikkhū sibbane sahāyakā ahesuṃ. Padumo pana sammāsambuddho",
  "atk-s0511a:2380_8": "sūcicchidde suttāni āvunitvā adāsi. Niṭṭhite pana cīvare bhagavā tīhi bhikkhusatasahassehi cārikaṃ pakkāmi.",
  "atk-s0511a:2381_0": "Athāparena samayena sīhavikkantagāmī purisasīho viya buddhasīho gosiṅgasālavanasadise",
  "atk-s0511a:2381_1": "paramasurabhikusumaphalabhāravinamitasākhāviṭape vimalakamalakuvalayasamalaṅkate",
  "atk-s0511a:2381_2": "sisiramadhuravārivāhena paripūrite ruru-camara-sīha-byaggha-aja-haya-gavaya-mahiṃsādi",
  "atk-s0511a:2381_3": "vividhamigagaṇavicarite surabhikusumagandhāvabaddhahadayāhi bhamaramadhukarayuvatīhi",
  "atk-s0511a:2381_4": "anubhūtappacārāhi samantato gumbagumbāyamāne phalarasapamuditahadayāhi kākalisadisamadhuravirutāhi",
  "atk-s0511a:2381_5": "kokilavadhūhi upagīyamāne paramaramaṇīye vivitte vijane yogānukūle pavane vassāvāsamupagañchi.",
  "atk-s0511a:2381_6": "Tasmiṃ viharantaṃ saparivārakaṃ dasabalaṃ tathāgataṃ dhammarājaṃ buddhasiriyā virocamānaṃ",
  "atk-s0511a:2381_7": "disvā manussā tassa dhammaṃ sutvā pasīditvā ehibhikkhupabbajjāya pabbajiṃsu. Tadā",
  "atk-s0511a:2381_8": "dvīhi bhikkhusatasahassehi parivuto pavāresi. So tatiyo sannipāto ahosi. Tena vuttaṃ –",
  "atk-s0511a:2382": "6.",
  "atk-s0511a:2383": "“Sannipātā tayo āsuṃ, padumassa mahesino;",
  "atk-s0511a:2384": "Koṭisatasahassānaṃ, paṭhamo āsi samāgamo.",
  "atk-s0511a:2385": "7.",
  "atk-s0511a:2386": "“Kathinatthārasamaye, uppanne kathinacīvare;",
  "atk-s0511a:2387": "Dhammasenāpatitthāya, bhikkhū sibbiṃsu cīvaraṃ.",
  "atk-s0511a:2388": "8.",
  "atk-s0511a:2389": "“Tadā te vimalā bhikkhū, chaḷabhiññā mahiddhikā;",
  "atk-s0511a:2390": "Tīṇi satasahassāni, samiṃsu aparājitā.",
  "atk-s0511a:2391": "9.",
  "atk-s0511a:2392": "“Punāparaṃ so narāsabho, pavane vāsaṃ upāgami;",
  "atk-s0511a:2393": "Tadā samāgamo āsi, dvinnaṃ satasahassina”nti.",
  "atk-s0511a:2394_0": "Tattha kathinatthārasamayeti kathinacīvarattharaṇasamaye. Dhammasenāpatitthāyāti",
  "atk-s0511a:2394_1": "dhammasenāpatisālattheratthaṃ. Aparājitāti na parājitā, vibhattilopo daṭṭhabbo. Soti",
  "atk-s0511a:2394_2": "so mahāpadumo. Pavaneti mahāvane. Vāsanti vassāvāsaṃ. Upāgamīti upāgato. Dvinnaṃ",
  "atk-s0511a:2394_3": "satasahassinanti dvinnaṃ satasahassānaṃ. “Tadā āsi samāgamo”tipi pāṭho yadi atthi sundaro bhaveyya.",
  "atk-s0511a:2395_0": "Tadā tathāgate tasmiṃ vanasaṇḍe vasante amhākaṃ bodhisatto sīho hutvā sattāhaṃ nirodhasamāpattiṃ",
  "atk-s0511a:2395_1": "samāpajjitvā nisinnaṃ disvā pasannacitto hutvā padakkhiṇaṃ katvā sañjātapītisomanasso",
  "atk-s0511a:2395_2": "tikkhattuṃ sīhanādaṃ naditvā sattāhaṃ buddhārammaṇaṃ pītiṃ avijahitvā pītisukheneva",
  "atk-s0511a:2395_3": "gocarāya apakkamitvā jīvitapariccāgaṃ katvā payirupāsamāno aṭṭhāsi. Atha satthā tassa",
  "atk-s0511a:2395_4": "sattāhassa accayena nirodhasamāpattito vuṭṭhāya narasīho sīhaṃ oloketvā – “bhikkhusaṅghepissa",
  "atk-s0511a:2395_5": "cittappasādo hotūti saṅgho āgacchatū”ti cintesi. Anekakoṭibhikkhū tāvadeva āgañchiṃsu.",
  "atk-s0511a:2395_6": "Sīho saṅghepi cittaṃ pasādesi. Atha satthā tassa cittaṃ oloketvā – “anāgate gotamo",
  "atk-s0511a:2395_7": "nāma buddho bhavissatī”ti byākāsi. Tena vuttaṃ –",
  "atk-s0511a:2396": "10.",
  "atk-s0511a:2397": "“Ahaṃ tena samayena, sīho āsiṃ migādhibhū;",
  "atk-s0511a:2398": "Pavivekamanubrūhantaṃ, pavane addasaṃ jinaṃ.",
  "atk-s0511a:2399": "11.",
  "atk-s0511a:2400": "“Vanditvā sirasā pāde, katvāna taṃ padakkhiṇaṃ;",
  "atk-s0511a:2401": "Tikkhattuṃ abhināditvā, sattāhaṃ jinamupaṭṭhahaṃ.",
  "atk-s0511a:2402": "12.",
  "atk-s0511a:2403": "“Sattāhaṃ varasamāpattiyā, vuṭṭhahitvā tathāgato;",
  "atk-s0511a:2404": "Manasā cintayitvāna, koṭibhikkhū samānayi.",
  "atk-s0511a:2405": "13.",
  "atk-s0511a:2406": "“Tadāpi so mahāvīro, tesaṃ majjhe viyākari;",
  "atk-s0511a:2407": "Aparimeyyito kappe, ayaṃ buddho bhavissati.",
  "atk-s0511a:2408": "14.",
  "atk-s0511a:2409": "“Padhānaṃ padahitvāna…pe… hessāma sammukhā imaṃ.",
  "atk-s0511a:2410": "15.",
  "atk-s0511a:2411": "“Tassāpi vacanaṃ sutvā, bhiyyo cittaṃ pasādayiṃ;",
  "atk-s0511a:2412": "Uttariṃ vatamadhiṭṭhāsiṃ, dasapāramipūriyā”ti.",
  "atk-s0511a:2413_0": "Tattha pavivekamanubrūhantanti nirodhasamāpattiṃ samāpannanti attho. Padakkhiṇanti",
  "atk-s0511a:2413_1": "tikkhattuṃ padakkhiṇaṃ katvā. Abhināditvāti tikkhattuṃ sīhanādaṃ naditvā. Upaṭṭhahanti",
  "atk-s0511a:2413_2": "upaṭṭhahiṃ. Ayameva vā pāṭho. Varasamāpattiyāti nirodhasamāpattito vuṭṭhahitvā. Manasā",
  "atk-s0511a:2413_3": "cintayitvānāti “sabbepi bhikkhū idha āgacchantū”ti manasāva cintetvā. Samānayīti samāhari.",
  "atk-s0511a:2414_0": "Tassa pana padumassa bhagavato campakaṃ nāma nagaraṃ ahosi. Asamo nāma rājā pitā",
  "atk-s0511a:2414_1": "ahosi, mātāpi tassa asamā nāma, sālo ca upasālo ca dve aggasāvakā, varuṇo nāmupaṭṭhāko,",
  "atk-s0511a:2414_2": "rādhā ca surādhā ca dve aggasāvikā, mahāsoṇarukkho bodhi, aṭṭhapaṇṇāsahatthubbedhaṃ",
  "atk-s0511a:2414_3": "sarīraṃ, āyu vassasatasahassaṃ ahosi, rūpādīhi guṇehi anuttarā uttarā nāmassa aggamahesī,",
  "atk-s0511a:2414_4": "rammakumāro nāmassa atirammo tanayo ahosi. Tena vuttaṃ –",
  "atk-s0511a:2415": "16.",
  "atk-s0511a:2416": "“Campakaṃ nāma nagaraṃ, asamo nāma khattiyo;",
  "atk-s0511a:2417": "Asamā nāma janikā, padumassa mahesino.",
  "atk-s0511a:2418": "21.",
  "atk-s0511a:2419": "“Sālo ca upasālo ca, ahesuṃ aggasāvakā;",
  "atk-s0511a:2420": "Varuṇo nāmupaṭṭhāko, padumassa mahesino.",
  "atk-s0511a:2421": "22.",
  "atk-s0511a:2422": "“Rādhā ceva surādhā ca, ahesuṃ aggasāvikā;",
  "atk-s0511a:2423": "Bodhi tassa bhagavato, mahāsoṇoti vuccati.",
  "atk-s0511a:2424": "24.",
  "atk-s0511a:2425": "“Aṭṭhapaṇṇāsaratanaṃ, accuggato mahāmuni;",
  "atk-s0511a:2426": "Pabhā niddhāvatī tassa, asamā sabbato disā.",
  "atk-s0511a:2427": "25.",
  "atk-s0511a:2428": "“Candappabhā sūriyappabhā, ratanaggimaṇippabhā;",
  "atk-s0511a:2429": "Sabbāpi tā hatā honti, patvā jinapabhuttamaṃ.",
  "atk-s0511a:2430": "26.",
  "atk-s0511a:2431": "“Vassasatasahassāni, āyu vijjati tāvade;",
  "atk-s0511a:2432": "Tāvatā tiṭṭhamāno so, tāresi janataṃ bahuṃ.",
  "atk-s0511a:2433": "27.",
  "atk-s0511a:2434": "“Paripakkamānase satte, bodhayitvā asesato;",
  "atk-s0511a:2435": "Sesake anusāsitvā, nibbuto so sasāvako.",
  "atk-s0511a:2436": "28.",
  "atk-s0511a:2437": "“Uragova tacaṃ jiṇṇaṃ, vaddhapattaṃva pādapo;",
  "atk-s0511a:2438": "Jahitvā sabbasaṅkhāre, nibbuto so yathā sikhī”ti.",
  "atk-s0511a:2439_0": "Tattha ratanaggimaṇippabhāti ratanappabhā ca aggippabhā ca maṇippabhā ca. Hatāti",
  "atk-s0511a:2439_1": "abhibhūtā. Jinapabhuttamanti jinassa sarīrappabhaṃ uttamaṃ patvā hatāti attho. Paripakkamānaseti",
  "atk-s0511a:2439_2": "paripakkindriye veneyyasatte. Vaddhapattanti purāṇapattaṃ. Pādapo vāti pādapo viya.",
  "atk-s0511a:2439_3": "Sabbasaṅkhāreti sabbepi ajjhattikabāhire saṅkhāre. “Hitvā sabbasaṅkhāra”ntipi pāṭho,",
  "atk-s0511a:2439_4": "soyevattho. Yathā sikhīti aggi viya nirupādāno nibbutiṃ sugato gatoti. Sesamettha",
  "atk-s0511a:2439_5": "gāthāsu heṭṭhā vuttanayattā uttānamevāti.",
  "atk-s0511a:2440": "Padumabuddhavaṃsavaṇṇanā niṭṭhitā.",
  "atk-s0511a:2441": "Niṭṭhito aṭṭhamo buddhavaṃso.",
  "atk-s0511a:2442": "11. Nāradabuddhavaṃsavaṇṇanā",
  "atk-s0511a:2443_0": "Padumabuddhe pana parinibbute tassa sāsane ca antarahite vassasatasahassāyukā manussā",
  "atk-s0511a:2443_1": "anukkamena parihāyamānā dasavassāyukā ahesuṃ. Puna vaḍḍhitvā asaṅkhyeyyāyukā hutvā",
  "atk-s0511a:2443_2": "parihāyamānā navutivassasahassāyukā ahesuṃ. Tadā dasabaladharo tevijjo catuvesārajjavisārado",
  "atk-s0511a:2443_3": "vimuttisārado nārado nāma narasattuttamo satthā loke udapādi. So cattāri asaṅkhyeyyāni",
  "atk-s0511a:2443_4": "kappasatasahassañca pāramiyo pūretvā tusitabhavane nibbattitvā tato cavitvā dhaññavatī",
  "atk-s0511a:2443_5": "nāma nagare sakavīriyavijitavāsudevassa sudevassa nāma rañño kule aggamahesiyā nirūpamāya",
  "atk-s0511a:2443_6": "anomāya nāma deviyā kucchismiṃ paṭisandhiṃ aggahesi. So dasannaṃ māsānaṃ accayena",
  "atk-s0511a:2443_7": "dhanañjayuyyāne mātukucchito nikkhami. Nāmaggahaṇadivase pana nāmakaraṇe kayiramāne",
  "atk-s0511a:2443_8": "sakalajambudīpe manussānaṃ upabhogakkhamāni anurūpāni ābharaṇāni ākāsato kapparukkhādīhi",
  "atk-s0511a:2443_9": "patiṃsu. Tenassa narānaṃ arahāni ābharaṇāni adāsīti “nārado”ti nāmaṃ akaṃsu.",
  "atk-s0511a:2444_0": "So navavassasahassāni agāramajjhe vasi. Vijito vijitāvī vijitābhirāmoti tiṇṇaṃ utūnaṃ",
  "atk-s0511a:2444_1": "anucchavikā tayo pāsādā ahesuṃ. Tassa nāradakumārassa kulasīlācārarūpasampannaṃ manonukūlaṃ",
  "atk-s0511a:2444_2": "vijitasenaṃ nāma ativiya dhaññaṃ khattiyakaññaṃ aggamahesiṃ akaṃsu. Taṃ ādiṃ katvā",
  "atk-s0511a:2444_3": "vīsatisahassādhikaṃ itthīnaṃ satasahassaṃ ahosi. Tassā vijitasenāya deviyā sabbalokānandakare",
  "atk-s0511a:2444_4": "nanduttarakumāre nāma jāte so cattāri nimittāni disvā caturaṅginiyā mahatiyā senāya",
  "atk-s0511a:2444_5": "parivuto nānāvirāgatanuvaravasananivasano āmukkamuttāhāramaṇikuṇḍalo varakeyūramakuṭakaṭakadharo",
  "atk-s0511a:2444_6": "paramasurabhigandhakusumasamalaṅkato padasāva uyyānaṃ gantvā sabbābharaṇāni omuñcitvā",
  "atk-s0511a:2444_7": "bhaṇḍāgārikassa hatthe datvā sayameva vimalanīlakuvalayadalasadisenātinisitenāsinā",
  "atk-s0511a:2444_8": "paramaruciraratanavicittaṃ sakesamakuṭaṃ chinditvā gaganatale khipi. Taṃ sakko devarājā",
  "atk-s0511a:2444_9": "suvaṇṇacaṅkoṭakena paṭiggahetvā tāvatiṃsabhavanaṃ netvā tiyojanubbedhaṃ sinerumuddhani",
  "atk-s0511a:2444_10": "sattaratanamayaṃ cetiyaṃ akāsi.",
  "atk-s0511a:2445_0": "Mahāpuriso pana devadattāni kāsāyāni vatthāni paridahitvā tattheva uyyāne pabbaji.",
  "atk-s0511a:2445_1": "Purisasatasahassā ca taṃ anupabbajiṃsu. So sattāhaṃ tattheva padhānacariyaṃ caritvā",
  "atk-s0511a:2445_2": "visākhapuṇṇamāya vijitasenāya aggamahesiyā dinnaṃ pāyāsaṃ paribhuñjitvā tattheva",
  "atk-s0511a:2445_3": "uyyāne divāvihāraṃ katvā sudassanuyyānapālena dinnā aṭṭha tiṇamuṭṭhiyo gahetvā mahāsoṇabodhiṃ",
  "atk-s0511a:2445_4": "padakkhiṇaṃ katvā aṭṭhapaṇṇāsahatthavitthataṃ tiṇasantharaṃ santharitvā nisīditvā",
  "atk-s0511a:2445_5": "mārabalaṃ vidhamitvā tīsu yāmesu tisso vijjā uppādetvā sabbaññutaññāṇaṃ paṭivijjhitvā",
  "atk-s0511a:2445_6": "– “anekajātisaṃsāraṃ…pe… taṇhānaṃ khayamajjhagā”ti udānaṃ udānetvā sattasattāhāni",
  "atk-s0511a:2445_7": "vītināmetvā brahmuno yācito paṭiññaṃ datvā dhanañjayuyyāne attanā saha pabbajitehi",
  "atk-s0511a:2445_8": "satasahassabhikkhūhi parivuto tattha dhammacakkaṃ pavattesi. Tadā koṭisatasahassānaṃ",
  "atk-s0511a:2445_9": "dhammābhisamayo ahosi. Tena vuttaṃ –",
  "atk-s0511a:2446": "1.",
  "atk-s0511a:2447": "“Padumassa aparena, sambuddho dvipaduttamo;",
  "atk-s0511a:2448": "Nārado nāma nāmena, asamo appaṭipuggalo.",
  "atk-s0511a:2449": "2.",
  "atk-s0511a:2450": "“So buddho cakkavattissa, jeṭṭho dayitaoraso;",
  "atk-s0511a:2451": "Āmukkamālābharaṇo, uyyānaṃ upasaṅkami.",
  "atk-s0511a:2452": "3.",
  "atk-s0511a:2453": "“Tatthāsi rukkho yasavipulo, abhirūpo brahmā suci;",
  "atk-s0511a:2454": "Tamajjhappatvā upanisīdi, mahāsoṇassa heṭṭhato.",
  "atk-s0511a:2455": "4.",
  "atk-s0511a:2456": "“Tattha ñāṇavaruppajji, anantaṃ vajirūpamaṃ;",
  "atk-s0511a:2457": "Tena vicini saṅkhāre, ukkujjamavakujjakaṃ.",
  "atk-s0511a:2458": "5.",
  "atk-s0511a:2459": "“Tattha sabbakilesāni, asesamabhivāhayi;",
  "atk-s0511a:2460": "Pāpuṇī kevalaṃ bodhiṃ, buddhañāṇe ca cuddasa.",
  "atk-s0511a:2461": "6.",
  "atk-s0511a:2462": "“Pāpuṇitvāna sambodhiṃ, dhammacakkaṃ pavattayi;",
  "atk-s0511a:2463": "Koṭisatasahassānaṃ, paṭhamābhisamayo ahū”ti.",
  "atk-s0511a:2464_0": "Tattha cakkavattissāti cakkavattirañño. Jeṭṭhoti pubbajo. Dayitaorasoti dayito piyo",
  "atk-s0511a:2464_1": "oraso putto, dayito orasi gahetvā lālito putto dayitaoraso nāma. Āmukkamālābharaṇoti",
  "atk-s0511a:2464_2": "āmukkamuttāhārakeyūrakaṭakamakuṭakuṇḍalamālo. Uyyānanti bahinagare dhanañjayuyyānaṃ nāmārāmaṃ agamāsi.",
  "atk-s0511a:2465_0": "Tatthāsi rukkhoti tasmiṃ uyyāne eko kira rukkho rattasoṇo nāma ahosi. So kira navutihatthubbedho",
  "atk-s0511a:2465_1": "samavaṭṭakkhandho sampannavividhaviṭapasākho nīlabahalavipulapalāso sandacchāyo devatādhivuṭṭhattā",
  "atk-s0511a:2465_2": "vigatavividhavihagagaṇasañcāro dharaṇītalatilakabhūto tarurajjaṃ viya kurumāno paramaramaṇīyadassano",
  "atk-s0511a:2465_3": "rattakusumasamalaṅkatasabbasākho devamanussanayanarasāyanabhūto ahosi. Yasavipuloti",
  "atk-s0511a:2465_4": "vipulayaso, sabbalokavikhyāto attano sampattiyā sabbattha pākaṭo vissutoti attho.",
  "atk-s0511a:2465_5": "Keci “tatthāsi rukkho vipulo”ti paṭhanti. Brahāti mahanto, devānaṃ pāricchattakasadisoti",
  "atk-s0511a:2465_6": "attho. Tamajjhappatvāti taṃ soṇarukkhaṃ patvā adhipatvā upagammāti attho. Heṭṭhatoti",
  "atk-s0511a:2465_7": "tassa rukkhassa heṭṭhā.",
  "atk-s0511a:2466_0": "Ñāṇavaruppajjīti ñāṇavaraṃ udapādi. Anantanti appameyyaṃ appamāṇaṃ. Vajirūpamanti",
  "atk-s0511a:2466_1": "vajirasadisaṃ tikhiṇaṃ, aniccānupassanādikassa vipassanāñāṇassetaṃ adhivacanaṃ. Tena",
  "atk-s0511a:2466_2": "vicini saṅkhāreti tena vipassanāñāṇena rūpādike saṅkhāre vicini. Ukkujjamavakujjakanti",
  "atk-s0511a:2466_3": "saṅkhārānaṃ udayañca vayañca vicinīti attho. Tasmā paccayākāraṃ sammasitvā ānāpānacatutthajjhānato",
  "atk-s0511a:2466_4": "vuṭṭhāya pañcasu khandhesu abhinivisitvā udayabbayavasena samapaññāsa lakkhaṇāni",
  "atk-s0511a:2466_5": "disvā yāva gotrabhuñāṇaṃ vipassanaṃ vaḍḍhetvā ariyamaggānukkamena sakale buddhaguṇe paṭilabhīti attho.",
  "atk-s0511a:2467_0": "Tatthāti soṇarukkhe. Sabbakilesānīti sabbepi kilese, liṅgavipariyāsaṃ katvā vuttaṃ.",
  "atk-s0511a:2467_1": "Keci “tattha sabbakilesehī”ti paṭhanti. Asesanti niravasesaṃ. Abhivāhayīti maggodhinā",
  "atk-s0511a:2467_2": "ca kilesodhinā ca sabbe kilese abhivāhayi, vināsamupanesīti attho. Bodhīti arahattamaggañāṇaṃ.",
  "atk-s0511a:2467_3": "Buddhañāṇe ca cuddasāti buddhañāṇāni cuddasa. Tāni katamānīti? Maggaphalañāṇāni aṭṭha,",
  "atk-s0511a:2467_4": "cha asādhāraṇañāṇānīti evamimāni cuddasa buddhañāṇāni nāma, ca-saddo sampiṇḍanattho,",
  "atk-s0511a:2467_5": "tena aparānipi catasso paṭisambhidāñāṇāni catuvesārajjañāṇāni catuyoniparicchedakañāṇāni",
  "atk-s0511a:2467_6": "pañcagatiparicchedakañāṇāni dasabalañāṇāni sakale ca buddhaguṇe pāpuṇīti attho.",
  "atk-s0511a:2468_0": "Evaṃ buddhattaṃ patvā brahmāyācanaṃ adhivāsetvā dhanañjayuyyāne attanā saha pabbajite",
  "atk-s0511a:2468_1": "satasahassabhikkhū sammukhe katvā dhammacakkaṃ pavattesi. Tadā koṭisatasahassassa",
  "atk-s0511a:2468_2": "paṭhamābhisamayo ahosi. Tadā kira mahādoṇanagare doṇo nāma nāgarājā gaṅgātīre paṭivasati",
  "atk-s0511a:2468_3": "mahiddhiko mahānubhāvo mahājanena sakkato garukato mānito pūjito. So yasmiṃ visaye",
  "atk-s0511a:2468_4": "janapadavāsino manussā tassa balikammaṃ na karonti, tesaṃ visayaṃ avassena vā ativassena",
  "atk-s0511a:2468_5": "vā sakkharavassena vā vināseti.",
  "atk-s0511a:2469_0": "Atha tīradassano nārado satthā doṇassa nāgarājassa vinayane bahūnaṃ pāṇīnaṃ upanissayaṃ",
  "atk-s0511a:2469_1": "disvā mahatā bhikkhusaṅghena parivārito tassa nāgarājassa nivāsaṭṭhānamagamāsi. Tato",
  "atk-s0511a:2469_2": "taṃ manussā disvā evamāhaṃsu – “bhagavā, ettha ghoraviso uggatejo mahiddhiko mahānubhāvo",
  "atk-s0511a:2469_3": "nāgarājā paṭivasati, so taṃ mā viheṭhessati na gantabba”nti. Bhagavā pana tesaṃ vacanaṃ",
  "atk-s0511a:2469_4": "asuṇanto viya agamāsi. Gantvā ca tatthassa nāgarājassa sakkāratthāya kate paramasurabhigandhe",
  "atk-s0511a:2469_5": "pupphasanthare nisīdi. Mahājano kira “nāradassa ca munirājassa doṇassa ca nāgarājassa",
  "atk-s0511a:2469_6": "dvinnampi yuddhaṃ passissāmā”ti sannipati.",
  "atk-s0511a:2470_0": "Atha ahināgo munināgaṃ tathā nisinnaṃ disvā makkhaṃ asahamāno sandissamānakāyo hutvā",
  "atk-s0511a:2470_1": "padhūpāyi. Dasabalopi padhūpāyi. Puna nāgarājā pajjali. Munirājāpi pajjali. Atha",
  "atk-s0511a:2470_2": "so nāgarājā dasabalassa sarīrato nikkhantāhi dhūmajālāhi ativiya kilantasarīro dukkhaṃ",
  "atk-s0511a:2470_3": "asahamāno “visavegena naṃ māressāmī”ti visaṃ vissajjesi. Visassa vegena sakalopi",
  "atk-s0511a:2470_4": "jambudīpo vinasseyya. Taṃ pana visaṃ dasabalassa sarīre ekalomampi kampetuṃ nāsakkhi.",
  "atk-s0511a:2470_5": "Atha so nāgarājā – “kā nu kho samaṇassa pavattī”ti olokento saradasamaye sūriyaṃ",
  "atk-s0511a:2470_6": "viya candaṃ viya ca paripuṇṇaṃ chabbaṇṇāhi buddharasmīhi virocamānaṃ vippasannavadanasobhaṃ",
  "atk-s0511a:2470_7": "bhagavantaṃ disvā – “aho! Mahiddhiko vatāyaṃ samaṇo, mayā pana attano balaṃ ajānantena",
  "atk-s0511a:2470_8": "aparaddha”nti cintetvā tāṇaṃ gavesī bhagavantaṃyeva saraṇamupagañchi. Atha nārado",
  "atk-s0511a:2470_9": "munirājā taṃ nāgarājaṃ vinetvā tattha sannipatitassa mahājanassa cittappasādanatthaṃ",
  "atk-s0511a:2470_10": "yamakapāṭihāriyaṃ akāsi. Tadā pāṇīnaṃ navutikoṭisahassāni arahatte patiṭṭhahiṃsu.",
  "atk-s0511a:2470_11": "So dutiyo abhisamayo ahosi. Tena vuttaṃ –",
  "atk-s0511a:2471": "7.",
  "atk-s0511a:2472": "“Mahādoṇaṃ nāgarājaṃ, vinayanto mahāmuni;",
  "atk-s0511a:2473": "Pāṭiheraṃ tadākāsi, dassayanto sadevake.",
  "atk-s0511a:2474": "8.",
  "atk-s0511a:2475": "“Tadā devamanussānaṃ, tamhi dhammappakāsane;",
  "atk-s0511a:2476": "Navutikoṭisahassāni, tariṃsu sabbasaṃsaya”nti.",
  "atk-s0511a:2477_0": "Tattha pāṭiheraṃ tadākāsīti akāsi yamakapāṭihāriyanti attho. Ayameva vā pāṭho. “Tadā",
  "atk-s0511a:2477_1": "devamanussā vā”tipi pāṭho. Tattha devamanussānanti sāmiatthe paccattaṃ. Tasmā devānaṃ",
  "atk-s0511a:2477_2": "manussānañca navutikoṭisahassānīti attho. Tariṃsūti atikkamiṃsu.",
  "atk-s0511a:2478": "Yadā pana attano puttaṃ nanduttarakumāraṃ ovadi, tadā asītiyā koṭisahassānaṃ tatiyābhisamayo ahosi. Tena vuttaṃ –",
  "atk-s0511a:2479": "9.",
  "atk-s0511a:2480": "“Yamhi kāle mahāvīro, ovadī sakamatrajaṃ;",
  "atk-s0511a:2481": "Asītikoṭisahassānaṃ, tatiyābhisamayo ahū”ti.",
  "atk-s0511a:2482_0": "Yadā pana thullakoṭṭhitanagare bhaddasālo ca vijitamitto ca dve brāhmaṇasahāyakā",
  "atk-s0511a:2482_1": "amatarahadaṃ gavesamānā parisati nisinnaṃ ativisāradaṃ nāradasammāsambuddhaṃ addasaṃsu.",
  "atk-s0511a:2482_2": "Te bhagavato kāye dvattiṃsamahāpurisalakkhaṇāni disvā – “ayaṃ loke vivaṭacchado sammāsambuddho”ti",
  "atk-s0511a:2482_3": "niṭṭhaṃ gantvā bhagavati sañjātasaddhā saparivārā bhagavato santike pabbajiṃsu. Tesu",
  "atk-s0511a:2482_4": "pabbajitvā arahattaṃ pattesu bhagavā bhikkhūnaṃ koṭisatasahassamajjhe pātimokkhaṃ",
  "atk-s0511a:2482_5": "uddisi, so paṭhamo sannipāto ahosi. Tena vuttaṃ –",
  "atk-s0511a:2483": "10.",
  "atk-s0511a:2484": "“Sannipātā tayo āsuṃ, nāradassa mahesino;",
  "atk-s0511a:2485": "Koṭisatasahassānaṃ, paṭhamo āsi samāgamo”ti.",
  "atk-s0511a:2486": "Yasmiṃ samaye nārado sammāsambuddho ñātisamāgame attano paṇidhānato paṭṭhāya buddhavaṃsaṃ kathesi, tadā navutikoṭibhikkhusahassānaṃ dutiyo sannipāto ahosi. Tena vuttaṃ –",
  "atk-s0511a:2487": "11.",
  "atk-s0511a:2488": "“Yadā buddho buddhaguṇaṃ, sanidānaṃ pakāsayi;",
  "atk-s0511a:2489": "Navutikoṭisahassāni, samiṃsu vimalā tadā”ti.",
  "atk-s0511a:2490": "Tattha vimalāti vigatamalā, khīṇāsavāti attho.",
  "atk-s0511a:2491_0": "Yadā pana mahādoṇanāgarājassa vinayane pasanno verocano nāma nāgarājā gaṅgāya nadiyā",
  "atk-s0511a:2491_1": "tigāvutappamāṇaṃ sattaratanamayaṃ maṇḍapaṃ nimminitvā saparivāraṃ bhagavantaṃ tattha",
  "atk-s0511a:2491_2": "nisīdāpetvā saparivāro sajanapade attano dānaggadassanatthāya nimantetvā nāganāṭakāni",
  "atk-s0511a:2491_3": "ca tāḷāvacare vividhavesālaṅkāradhare sannipātetvā mahāsakkārena bhagavato saparivārassa",
  "atk-s0511a:2491_4": "mahādānaṃ adāsi. Bhojanāvasāne bhagavā mahāgaṅgaṃ otārento viya anumodanamakāsi.",
  "atk-s0511a:2491_5": "Tadā bhattānumodane dhammaṃ sutvā pasannānaṃ ehibhikkhupabbajjāya pabbajitānaṃ asītibhikkhusatasahassānaṃ",
  "atk-s0511a:2491_6": "majjhe pātimokkhaṃ uddisi, so tatiyo sannipāto ahosi. Tena vuttaṃ –",
  "atk-s0511a:2492": "12.",
  "atk-s0511a:2493": "“Yadā verocano nāgo, dānaṃ dadāti satthuno;",
  "atk-s0511a:2494": "Tadā samiṃsu jinaputtā, asītisatasahassiyo”ti.",
  "atk-s0511a:2495": "Tattha asītisatasahassiyoti satasahassānaṃ asītiyo.",
  "atk-s0511a:2496_0": "Tadā amhākaṃ bodhisatto isipabbajjaṃ pabbajitvā himavantapasse assamaṃ māpetvā pañcasu",
  "atk-s0511a:2496_1": "abhiññāsu aṭṭhasu samāpattīsu ca ciṇṇavasī hutvā paṭivasati. Atha tasmiṃ anukampāya",
  "atk-s0511a:2496_2": "nārado bhagavā asītiyā arahantakoṭīhi dasahi ca anāgāmiphalaṭṭhehi upāsakasahassehi",
  "atk-s0511a:2496_3": "parivuto taṃ assamapadaṃ agamāsi. Tāpaso bhagavantaṃ disvāva pamuditahadayo saparivārassa",
  "atk-s0511a:2496_4": "bhagavato nivāsatthāya assamaṃ māpetvā sakalarattiṃ satthuguṇaṃ kittetvā bhagavato",
  "atk-s0511a:2496_5": "dhammakathaṃ sutvā punadivase uttarakuruṃ gantvā tato āhāraṃ āharitvā saparivārassa",
  "atk-s0511a:2496_6": "buddhassa mahādānaṃ adāsi. Evaṃ sattāhaṃ mahādānaṃ datvā himavantato anagghaṃ lohitacandanaṃ",
  "atk-s0511a:2496_7": "āharitvā tena lohitacandanena bhagavantaṃ pūjesi. Tadā naṃ dasabalo amaranaraparivuto",
  "atk-s0511a:2496_8": "dhammakathaṃ kathetvā – “anāgate gotamo nāma buddho bhavissatī”ti byākāsi. Tena vuttaṃ –",
  "atk-s0511a:2497": "13.",
  "atk-s0511a:2498": "“Ahaṃ tena samayena, jaṭilo uggatāpano;",
  "atk-s0511a:2499": "Antalikkhacaro āsiṃ, pañcābhiññāsu pāragū.",
  "atk-s0511a:2500": "14.",
  "atk-s0511a:2501": "“Tadāpāhaṃ asamasamaṃ, sasaṅghaṃ saparijjanaṃ;",
  "atk-s0511a:2502": "Annapānena tappetvā, candanenābhipūjayiṃ.",
  "atk-s0511a:2503": "15.",
  "atk-s0511a:2504": "“Sopi maṃ tadā byākāsi, nārado lokanāyako;",
  "atk-s0511a:2505": "Aparimeyyito kappe, buddho loke bhavissati.",
  "atk-s0511a:2506": "16.",
  "atk-s0511a:2507": "“Padhānaṃ padahitvāna…pe… hessāma sammukhā imaṃ.",
  "atk-s0511a:2508": "17.",
  "atk-s0511a:2509": "“Tassāpi vacanaṃ sutvā, bhiyyo hāsetva mānasaṃ;",
  "atk-s0511a:2510": "Adhiṭṭhahiṃ vataṃ uggaṃ, dasapāramipūriyā”ti.",
  "atk-s0511a:2511_0": "Tattha tadāpāhanti tadāpi ahaṃ. Asamasamanti asamā nāma atītā buddhā, tehi asamehi",
  "atk-s0511a:2511_1": "samaṃ tulyaṃ asamasamaṃ. Atha vā asamā visamā, samā avisamā sādhavo, tesu asamasamesu",
  "atk-s0511a:2511_2": "samo “asamasamasamo”ti vattabbe ekassa samasaddassa lopaṃ katvā vuttanti veditabbaṃ,",
  "atk-s0511a:2511_3": "asamāvisamasamanti attho. Saparijjananti saupāsakajanaṃ. “Sopi maṃ tadā naramarūnaṃ,",
  "atk-s0511a:2511_4": "majjhe byākāsi cakkhumā”tipi pāṭho, so uttānatthova. Bhiyyo hāsetva mānasanti uttarimpi",
  "atk-s0511a:2511_5": "hāsetvā tosetvā hadayaṃ. Adhiṭṭhahiṃ vataṃ ugganti uggaṃ vataṃ adhiṭṭhāsiṃ. “Uttariṃ",
  "atk-s0511a:2511_6": "vatamadhiṭṭhāsiṃ, dasapāramipūriyā”tipi pāṭho.",
  "atk-s0511a:2512_0": "Tassa pana bhagavato nāradassa dhaññavatī nāma nagaraṃ ahosi, sudevo nāma khattiyo",
  "atk-s0511a:2512_1": "pitā, anomā nāma mātā, bhaddasālo ca jitamitto ca dve aggasāvakā, vāseṭṭho nāma upaṭṭhāko,",
  "atk-s0511a:2512_2": "uttarā ca phaggunī ca dve aggasāvikā, mahāsoṇarukkho bodhi, sarīraṃ aṭṭhāsītihatthubbedhaṃ",
  "atk-s0511a:2512_3": "ahosi. Tassa sarīrappabhā niccaṃ yojanaṃ pharati, navutivassasahassāni āyu, tassa",
  "atk-s0511a:2512_4": "pana vijitasenā nāma aggamahesī, nanduttarakumāro nāmassa putto ahosi, vijito vijitāvī",
  "atk-s0511a:2512_5": "vijitābhirāmoti tayo pāsādā ahesuṃ. So navavassasahassāni agāraṃ ajjhāvasi. So padasāva",
  "atk-s0511a:2512_6": "mahābhinikkhamanaṃ nikkhamīti. Tena vuttaṃ –",
  "atk-s0511a:2513": "18.",
  "atk-s0511a:2514": "“Nagaraṃ dhaññavatī nāma, sudevo nāma khattiyo;",
  "atk-s0511a:2515": "Anomā nāma janikā, nāradassa mahesino.",
  "atk-s0511a:2516": "23.",
  "atk-s0511a:2517": "“Bhaddasālo jitamitto, ahesuṃ aggasāvakā;",
  "atk-s0511a:2518": "Vāseṭṭho nāmupaṭṭhāko, nāradassa mahesino.",
  "atk-s0511a:2519": "24.",
  "atk-s0511a:2520": "“Uttarā phaggunī ceva, ahesuṃ aggasāvikā;",
  "atk-s0511a:2521": "Bodhi tassa bhagavato, mahāsoṇoti vuccati.",
  "atk-s0511a:2522": "26.",
  "atk-s0511a:2523": "“Aṭṭhāsītiratanāni, accuggato mahāmuni;",
  "atk-s0511a:2524": "Kañcanagghiyasaṅkāso, dasasahassī virocati.",
  "atk-s0511a:2525": "27.",
  "atk-s0511a:2526": "“Tassa byāmappabhā kāyā, niddhāvati disodisaṃ;",
  "atk-s0511a:2527": "Nirantaraṃ divārattiṃ, yojanaṃ pharate sadā.",
  "atk-s0511a:2528": "28.",
  "atk-s0511a:2529": "“Na keci tena samayena, samantā yojane janā;",
  "atk-s0511a:2530": "Ukkāpadīpe ujjālenti, buddharaṃsīhi otthaṭā.",
  "atk-s0511a:2531": "29.",
  "atk-s0511a:2532": "“Navutivassasahassāni, āyu vijjati tāvade;",
  "atk-s0511a:2533": "Tāvatā tiṭṭhamāno so, tāresi janataṃ bahuṃ.",
  "atk-s0511a:2534": "30.",
  "atk-s0511a:2535": "“Yathā uḷūhi gaganaṃ, vicittaṃ upasobhati;",
  "atk-s0511a:2536": "Tatheva sāsanaṃ tassa, arahantehi sobhati.",
  "atk-s0511a:2537": "31.",
  "atk-s0511a:2538": "“Saṃsārasotaṃ taraṇāya, sesake paṭipannake;",
  "atk-s0511a:2539": "Dhammasetuṃ daḷhaṃ katvā, nibbuto so narāsabho.",
  "atk-s0511a:2540": "32.",
  "atk-s0511a:2541": "“Sopi buddho asamasamo, tepi khīṇāsavā atulatejā;",
  "atk-s0511a:2542": "Sabbaṃ tamantarahitaṃ, nanu rittā sabbasaṅkhārā”ti.",
  "atk-s0511a:2543_0": "Tattha kañcanagghiyasaṅkāsoti vividharatanavicittakañcanamayagghikasadisarūpasobho.",
  "atk-s0511a:2543_1": "Dasasahassī virocatīti tassa pabhāya dasasahassīpi lokadhātu virocati, virājatīti",
  "atk-s0511a:2543_2": "attho. Tamevatthaṃ pakāsento bhagavā “tassa byāmappabhā kāyā, niddhāvati disodisa”nti",
  "atk-s0511a:2543_3": "āha. Tattha byāmappabhā kāyāti byāmappabhā viyāti byāmappabhā, amhākaṃ bhagavato",
  "atk-s0511a:2543_4": "byāmappabhā viyāti attho.",
  "atk-s0511a:2544_0": "Na kecīti ettha na-kāro paṭisedhattho, tassa ujjālenti-saddena sambandho daṭṭhabbo.",
  "atk-s0511a:2544_1": "Ukkāti daṇḍadīpikā. Ukkā vā padīpe vā kecipi janā na ujjālenti na pajjālenti. Kasmāti",
  "atk-s0511a:2544_2": "ce? Buddhasarīrappabhāya obhāsitattā. Buddharaṃsīhīti buddharasmīhi. Otthaṭāti adhigatā.",
  "atk-s0511a:2545_0": "Uḷūhīti tārāhi, yathā tārāhi gaganatalaṃ vicittaṃ sobhati, tatheva tassa sāsanaṃ",
  "atk-s0511a:2545_1": "arahantehi vicittaṃ upasobhatīti attho. Saṃsārasotaṃ taraṇāyāti saṃsārasāgarassa",
  "atk-s0511a:2545_2": "taraṇatthaṃ. Sesake paṭipannaketi arahante ṭhapetvā kalyāṇaputhujjanehi saddhiṃ sese",
  "atk-s0511a:2545_3": "sekkhapuggaleti attho. Dhammasetunti maggasetuṃ, sesapuggale saṃsārato tāretuṃ dhammasetuṃ",
  "atk-s0511a:2545_4": "ṭhapetvā katasabbakicco hutvā parinibbāyīti attho. Sesaṃ heṭṭhā vuttattā sabbattha uttānamevāti.",
  "atk-s0511a:2546": "Nāradabuddhavaṃsavaṇṇanā niṭṭhitā.",
  "atk-s0511a:2547": "Niṭṭhito navamo buddhavaṃso.",
  "atk-s0511a:2548": "12. Padumuttarabuddhavaṃsavaṇṇanā",
  "atk-s0511a:2549_0": "Nāradabuddhassa sāsanaṃ navutivassasahassāni pavattitvā antaradhāyi. So ca kappo",
  "atk-s0511a:2549_1": "vinassittha. Tato paraṃ kappānaṃ asaṅkhyeyyaṃ buddhā loke na uppajjiṃsu. Buddhasuñño",
  "atk-s0511a:2549_2": "vigatabuddhāloko ahosi. Tato kappesu ca asaṅkhyeyyesu vītivattesu ito kappasatasahassamatthake",
  "atk-s0511a:2549_3": "ekasmiṃ kappe eko vijitamāro ohitabhāro merusāro asaṃsāro sattasāro sabbalokuttaro",
  "atk-s0511a:2549_4": "padumuttaro nāma buddho loke udapādi. Sopi pāramiyo pūretvā tusitapure nibbattitvā",
  "atk-s0511a:2549_5": "tato cavitvā haṃsavatīnagare sabbajanānandakarassānandassa nāma rañño aggamahesiyā",
  "atk-s0511a:2549_6": "uditoditakule jātāya sujātāya deviyā kucchismiṃ paṭisandhiṃ aggahesi. Sā devatāhi",
  "atk-s0511a:2549_7": "katārakkhā dasannaṃ māsānaṃ accayena haṃsavatuyyāne padumuttarakumāraṃ vijāyi. Paṭisandhiyañcassa",
  "atk-s0511a:2549_8": "jātiyañca heṭṭhā vuttappakārāni pāṭihāriyāni ahesuṃ.",
  "atk-s0511a:2550_0": "Tassa kira jātiyaṃ padumavassaṃ vassi. Tenassa nāmaggahaṇadivase ñātakā “padumuttarakumāro”tveva",
  "atk-s0511a:2550_1": "nāmaṃ akaṃsu. So dasavassasahassāni agāraṃ ajjhāvasi. Naravāhana-yasavāhana-vasavattināmakā",
  "atk-s0511a:2550_2": "tiṇṇaṃ utūnaṃ anucchavikā tayo cassa pāsādā ahesuṃ. Vasudattādevippamukhānaṃ itthīnaṃ",
  "atk-s0511a:2550_3": "satasahassāni vīsatisahassāni ca paccupaṭṭhitāni ahesuṃ. So vasudattāya deviyā putte",
  "atk-s0511a:2550_4": "sabbaguṇānuttare uttarakumāre nāma uppanne cattāri nimittāni disvā – “mahābhinikkhamanaṃ",
  "atk-s0511a:2550_5": "nikkhamissāmī”ti cintesi. Tassa cintitamatteva vasavattināmako pāsādo kumbhakāracakkaṃ",
  "atk-s0511a:2550_6": "viya ākāsaṃ abbhuggantvā devavimānamiva puṇṇacando viya ca gaganatalena gantvā bodhirukkhaṃ",
  "atk-s0511a:2550_7": "majjhekaronto sobhitabuddhavaṃsavaṇṇanāya āgatapāsādo viya bhūmiyaṃ otari.",
  "atk-s0511a:2551_0": "Mahāpuriso kira tato pāsādato otaritvā arahattaddhajabhūtāni kāsāyāni vatthāni devadattiyāni",
  "atk-s0511a:2551_1": "pārupitvā tattheva pabbaji. Pāsādo panāgantvā sakaṭṭhāneyeva aṭṭhāsi. Mahāsattena",
  "atk-s0511a:2551_2": "sahagatāya parisāya ṭhapetvā itthiyo sabbe pabbajiṃsu. Mahāpuriso tehi saha sattāhaṃ",
  "atk-s0511a:2551_3": "padhānacariyaṃ caritvā visākhapuṇṇamāya ujjeninigame rucānandaseṭṭhidhītāya dinnaṃ",
  "atk-s0511a:2551_4": "madhupāyāsaṃ paribhuñjitvā sālavane divāvihāraṃ katvā sāyanhasamaye sumittājīvakena",
  "atk-s0511a:2551_5": "dinnā aṭṭha tiṇamuṭṭhiyo gahetvā salalabodhiṃ upagantvā taṃ padakkhiṇaṃ katvā aṭṭhattiṃsahatthavitthataṃ",
  "atk-s0511a:2551_6": "tiṇasantharaṃ santharitvā pallaṅkaṃ ābhujitvā caturaṅgavīriyaṃ adhiṭṭhāya samāraṃ",
  "atk-s0511a:2551_7": "mārabalaṃ vidhamitvā paṭhame yāme pubbenivāsaṃ anussaritvā dutiye yāme dibbacakkhuṃ",
  "atk-s0511a:2551_8": "visodhetvā tatiye yāme paccayākāraṃ sammasitvā ānāpānacatutthajjhānato vuṭṭhāya pañcasu",
  "atk-s0511a:2551_9": "khandhesu abhinivisitvā udayabbayavasena samapaññāsa lakkhaṇāni disvā yāva gotrabhuñāṇaṃ",
  "atk-s0511a:2551_10": "vipassanaṃ vaḍḍhetvā ariyamaggena sakalabuddhaguṇe paṭivijjhitvā sabbabuddhāciṇṇaṃ",
  "atk-s0511a:2551_11": "“anekajātisaṃsāraṃ…pe… taṇhānaṃ khayamajjhagā”ti udānaṃ udānesi. Tadā kira dasasahassacakkavāḷabbhantaraṃ",
  "atk-s0511a:2551_12": "sakalampi alaṅkarontaṃ viya padumavassaṃ vassi. Tena vuttaṃ –",
  "atk-s0511a:2552": "1.",
  "atk-s0511a:2553": "“Nāradassa aparena, sambuddho dvipaduttamo;",
  "atk-s0511a:2554": "Padumuttaro nāma jino, akkhobho sāgarūpamo.",
  "atk-s0511a:2555": "2.",
  "atk-s0511a:2556": "“Maṇḍakappo vā so āsi, yamhi buddho ajāyatha;",
  "atk-s0511a:2557": "Ussannakusalā janatā, tamhi kappe ajāyathā”ti.",
  "atk-s0511a:2558_0": "Tattha sāgarūpamoti sāgarasadisagambhīrabhāvo. Maṇḍakappo vā so āsīti ettha yasmiṃ",
  "atk-s0511a:2558_1": "kappe dve sammāsambuddhā uppajjanti, ayaṃ maṇḍakappo nāma. Duvidho hi kappo suññakappo",
  "atk-s0511a:2558_2": "asuññakappo cāti. Tattha suññakappe buddhapaccekabuddhacakkavattino na uppajjanti.",
  "atk-s0511a:2558_3": "Tasmā guṇavantapuggalasuññattā “suññakappo”ti vuccati.",
  "atk-s0511a:2559_0": "Asuññakappo pañcavidho – sārakappo maṇḍakappo varakappo sāramaṇḍakappo bhaddakappoti.",
  "atk-s0511a:2559_1": "Tattha guṇasārarahite kappe guṇasāruppādakassa guṇasārajananassa ekassa sammāsambuddhassa",
  "atk-s0511a:2559_2": "pātubhāvena “sārakappo”ti vuccati. Yasmiṃ pana kappe dve lokanāyakā uppajjanti, so",
  "atk-s0511a:2559_3": "“maṇḍakappo”ti vuccati. Yasmiṃ kappe tayo buddhā uppajjanti, tesu paṭhamo dutiyaṃ",
  "atk-s0511a:2559_4": "byākaroti, dutiyo tatiyanti, tattha manussā pamuditahadayā attanā patthitapaṇidhānavasena",
  "atk-s0511a:2559_5": "varayanti. Tasmā “varakappo”ti vuccati. Yattha pana kappe cattāro buddhā uppajjanti,",
  "atk-s0511a:2559_6": "so purimakappato visiṭṭhatarattā sāratarattā “sāramaṇḍakappo”ti vuccati. Yasmiṃ kappe",
  "atk-s0511a:2559_7": "pañca buddhā uppajjanti, so “bhaddakappo”ti vuccati. So pana atidullabho. Tasmiṃ",
  "atk-s0511a:2559_8": "pana kappe yebhuyyena sattā kalyāṇasukhabahulā honti. Yebhuyyena tihetukā kilesakkhayaṃ",
  "atk-s0511a:2559_9": "karonti, duhetukā sugatigāmino honti, ahetukā hetuṃ paṭilabhanti. Tasmā so kappo",
  "atk-s0511a:2559_10": "“bhaddakappo”ti vuccati. Tena vuttaṃ – “asuññakappo pañcavidho”tiādi. Vuttañhetaṃ porāṇehi –",
  "atk-s0511a:2560": "“Eko buddho sārakappe, maṇḍakappe jinā duve;",
  "atk-s0511a:2561": "Varakappe tayo buddhā, sāramaṇḍe caturo buddhā;",
  "atk-s0511a:2562": "Pañca buddhā bhaddakappe, tato natthādhikā jinā”ti.",
  "atk-s0511a:2563_0": "Yasmiṃ pana kappe padumuttaradasabalo uppajji, so sārakappopi samāno guṇasampattiyā",
  "atk-s0511a:2563_1": "maṇḍakappasadisattā “maṇḍakappo”ti vutto. Opammatthe vā-saddo daṭṭhabbo. Ussannakusalāti",
  "atk-s0511a:2563_2": "upacitapuññā. Janatāti janasamūho.",
  "atk-s0511a:2564_0": "Padumuttaro pana parisuttaro bhagavā sattāhaṃ bodhipallaṅke vītināmetvā – “pathaviyaṃ",
  "atk-s0511a:2564_1": "pādaṃ nikkhipissāmī”ti dakkhiṇaṃ pādaṃ abhinīhari. Atha pathaviṃ bhinditvā vimalakomalakesarakaṇṇikāni",
  "atk-s0511a:2564_2": "jalajāmalāvikalavipulapalāsāni thalajāni jalajāni uṭṭhahiṃsu. Tesaṃ kira dhurapattāni",
  "atk-s0511a:2564_3": "navutihatthāni kesarāni tiṃsahatthāni kaṇṇikā dvādasahatthā ekekassa navaghaṭappamāṇā",
  "atk-s0511a:2564_4": "reṇavo ahesuṃ. Satthā pana ubbedhato aṭṭhapaṇṇāsahattho ahosi. Tassa ubhinnaṃ bāhānamantaraṃ",
  "atk-s0511a:2564_5": "aṭṭhārasahatthaṃ nalāṭaṃ pañcahatthaṃ hatthapādā ekādasahatthā ahesuṃ. Tassa ekādasahatthena",
  "atk-s0511a:2564_6": "pādena dvādasahatthāya kaṇṇikāya akkantamattāya navaghaṭappamāṇā reṇavo uṭṭhahitvā",
  "atk-s0511a:2564_7": "aṭṭhapaṇṇāsahatthaṃ sarīrappadesaṃ uggantvā manosilācuṇṇavicuṇṇitaṃ viya katvā paccottharanti.",
  "atk-s0511a:2564_8": "Tadupādāya satthā padumuttarotveva loke paññāyitthāti saṃyuttabhāṇakā vadanti.",
  "atk-s0511a:2565_0": "Atha sabbalokuttaro padumuttaro bhagavā brahmāyācanaṃ sampaṭicchitvā dhammadesanāya",
  "atk-s0511a:2565_1": "bhājanabhūte satte olokento mithilanagare devalaṃ sujātañcāti dve rājaputte upanissayasampanne",
  "atk-s0511a:2565_2": "disvā taṅkhaṇaññeva anilapathena gantvā mithiluyyāne otaritvā uyyānapālena dvepi",
  "atk-s0511a:2565_3": "rājakumāre pakkosāpesi. Tepi ca “amhākaṃ pitucchāputto padumuttarakumāro pabbajitvā",
  "atk-s0511a:2565_4": "sammāsambodhiṃ pāpuṇitvā amhākaṃ nagaraṃ sampatto, handa naṃ mayaṃ dassanāya upasaṅkamissāmā”ti",
  "atk-s0511a:2565_5": "saparivārā padumuttaraṃ bhagavantaṃ upasaṅkamitvā parivāretvā nisīdiṃsu. Tadā dasabalo",
  "atk-s0511a:2565_6": "tehi parivuto tārāgaṇaparivuto puṇṇacando viya virocamāno tattha dhammacakkaṃ pavattesi,",
  "atk-s0511a:2565_7": "tadā koṭisatasahassānaṃ paṭhamo dhammābhisamayo ahosi. Tena vuttaṃ –",
  "atk-s0511a:2566": "3.",
  "atk-s0511a:2567": "“Padumuttarassa bhagavato, paṭhame dhammadesane;",
  "atk-s0511a:2568": "Koṭisatasahassānaṃ, dhammābhisamayo ahū”ti.",
  "atk-s0511a:2569_0": "Athāparena samayena saradatāpasasamāgame mahājanaṃ nirayasantāpena santāpetvā dhammaṃ",
  "atk-s0511a:2569_1": "desento sattatiṃsasatasahassasaṅkhe sattakāye dhammāmataṃ pāyesi, so dutiyo dhammābhisamayo",
  "atk-s0511a:2569_2": "ahosi. Tena vuttaṃ –",
  "atk-s0511a:2570": "4.",
  "atk-s0511a:2571": "“Tato parampi vassante, tappayante ca pāṇino;",
  "atk-s0511a:2572": "Sattattiṃsasatasahassānaṃ, dutiyābhisamayo ahū”ti.",
  "atk-s0511a:2573_0": "Yadā pana ānandamahārājā vīsatiyā purisasahassehi vīsatiyā amaccehi ca saddhiṃ padumuttarassa",
  "atk-s0511a:2573_1": "sammāsambuddhassa santike mithilanagare pāturahosi. Padumuttaro ca bhagavā te sabbe",
  "atk-s0511a:2573_2": "ehibhikkhupabbajjāya pabbājetvā tehi parivuto gantvā pitusaṅgahaṃ kurumāno haṃsavatiyā",
  "atk-s0511a:2573_3": "rājadhāniyā vasati. Tattha so amhākaṃ bhagavā viya kapilapure gaganatale ratanacaṅkame",
  "atk-s0511a:2573_4": "caṅkamanto buddhavaṃsaṃ kathesi, tadā paññāsasatasahassānaṃ tatiyo dhammābhisamayo",
  "atk-s0511a:2573_5": "ahosi. Tena vuttaṃ –",
  "atk-s0511a:2574": "5.",
  "atk-s0511a:2575": "“Yamhi kāle mahāvīro, ānandaṃ upasaṅkami;",
  "atk-s0511a:2576": "Pitusantikaṃ upagantvā, āhanī amatadundubhiṃ.",
  "atk-s0511a:2577": "6.",
  "atk-s0511a:2578": "“Āhate amatabherimhi, vassante dhammavuṭṭhiyā;",
  "atk-s0511a:2579": "Paññāsasatasahassānaṃ, tatiyābhisamayo ahū”ti.",
  "atk-s0511a:2580_0": "Tattha ānandaṃ upasaṅkamīti pitaraṃ ānandarājānaṃ sandhāya vuttaṃ. Āhanīti abhihani.",
  "atk-s0511a:2580_1": "Āhateti āhatāya. Amatabherimhīti amatabheriyā, liṅgavipallāso daṭṭhabbo. “Āsevite”tipi",
  "atk-s0511a:2580_2": "pāṭho, tassa āsevitāyāti attho. Vassante dhammavuṭṭhiyāti dhammavassaṃ vassanteti",
  "atk-s0511a:2580_3": "attho. Idāni abhisamayakaraṇūpāyaṃ dassento –",
  "atk-s0511a:2581": "7.",
  "atk-s0511a:2582": "“Ovādako viññāpako, tārako sabbapāṇinaṃ;",
  "atk-s0511a:2583": "Desanākusalo buddho, tāresi janataṃ bahu”nti. – āha;",
  "atk-s0511a:2584": "Tattha ovādakoti saraṇasīladhutaṅgasamādānaguṇānisaṃsavaṇṇanāya ovadatīti ovādako. Viññāpakoti catusaccaṃ viññāpetīti viññāpako, bodhako. Tārakoti caturoghatārako.",
  "atk-s0511a:2585": "Yadā pana satthā mithilanagare mithiluyyāne koṭisatasahassabhikkhugaṇamajjhe māghapuṇṇamāya puṇṇacandasadisavadano pātimokkhaṃ uddisi, so paṭhamo sannipāto ahosi. Tena vuttaṃ –",
  "atk-s0511a:2586": "8.",
  "atk-s0511a:2587": "“Sannipātā tayo āsuṃ, padumuttarassa satthuno;",
  "atk-s0511a:2588": "Koṭisatasahassānaṃ, paṭhamo āsi samāgamo”ti.",
  "atk-s0511a:2589_0": "Yadā pana bhagavā vebhārapabbatakūṭe vassāvāsaṃ vasitvā pabbatasandassanatthaṃ āgatassa",
  "atk-s0511a:2589_1": "mahājanassa dhammaṃ desetvā navutikoṭisahassāni ehibhikkhubhāvena pabbājetvā tehi",
  "atk-s0511a:2589_2": "parivuto pātimokkhaṃ uddisi, so dutiyo sannipāto ahosi. Tena vuttaṃ –",
  "atk-s0511a:2590": "9.",
  "atk-s0511a:2591": "“Yadā buddho asamasamo, vasi vebhārapabbate;",
  "atk-s0511a:2592": "Navutikoṭisahassānaṃ, dutiyo āsi samāgamo”ti.",
  "atk-s0511a:2593": "Puna bhagavati guṇavati tilokanāthe mahājanassa bandhanamokkhaṃ kurumāne janapadacārikaṃ caramāne asītikoṭisahassānaṃ bhikkhūnaṃ sannipāto ahosi. Tena vuttaṃ –",
  "atk-s0511a:2594": "10.",
  "atk-s0511a:2595": "“Puna cārikaṃ pakkante, gāmanigamaraṭṭhato;",
  "atk-s0511a:2596": "Asītikoṭisahassānaṃ, tatiyo āsi samāgamo”ti.",
  "atk-s0511a:2597": "Tattha gāmanigamaraṭṭhatoti gāmanigamaraṭṭhehi. Ayameva vā pāṭho, tassa gāmanigamaraṭṭhehi nikkhamitvā pabbajitānanti attho.",
  "atk-s0511a:2598_0": "Tadā amhākaṃ bodhisatto anekadhanakoṭiko jaṭilo nāma mahāraṭṭhiko hutvā buddhappamukhassa",
  "atk-s0511a:2598_1": "saṅghassa sacīvaraṃ varadānamadāsi. Sopi taṃ bhattānumodanāvasāne “anāgate kappasatasahassamatthake",
  "atk-s0511a:2598_2": "gotamo nāma buddho bhavissatī”ti byākāsi. Tena vuttaṃ –",
  "atk-s0511a:2599": "11.",
  "atk-s0511a:2600": "“Ahaṃ tena samayena, jaṭilo nāma raṭṭhiko;",
  "atk-s0511a:2601": "Sambuddhappamukhaṃ saṅghaṃ, sabhattaṃ dussamadāsahaṃ.",
  "atk-s0511a:2602": "12.",
  "atk-s0511a:2603": "“Sopi maṃ buddho byākāsi, saṅghamajjhe nisīdiya;",
  "atk-s0511a:2604": "Satasahasse ito kappe, ayaṃ buddho bhavissati.",
  "atk-s0511a:2605": "13.",
  "atk-s0511a:2606": "“Padhānaṃ padahitvāna…pe… hessāma sammukhā imaṃ.",
  "atk-s0511a:2607": "14.",
  "atk-s0511a:2608": "“Tassāpi vacanaṃ sutvā, uttariṃ vatamadhiṭṭhahiṃ;",
  "atk-s0511a:2609": "Akāsiṃ uggadaḷhaṃ dhitiṃ, dasapāramipūriyā”ti.",
  "atk-s0511a:2610_0": "Tattha sambuddhappamukhaṃ saṅghanti buddhappamukhassa saṅghassa, sāmiatthe upayogavacanaṃ.",
  "atk-s0511a:2610_1": "Sabhattaṃ dussamadāsahanti sacīvaraṃ bhattaṃ adāsiṃ ahanti attho. Uggadaḷahanti atidaḷhaṃ.",
  "atk-s0511a:2610_2": "Dhitinti vīriyaṃ akāsinti attho.",
  "atk-s0511a:2611": "Padumuttarassa pana bhagavato kāle titthiyā nāma nāhesuṃ. Sabbe devamanussā buddhameva saraṇamagamaṃsu. Tena vuttaṃ –",
  "atk-s0511a:2612": "15.",
  "atk-s0511a:2613": "“Byāhatā titthiyā sabbe, vimanā dummanā tadā;",
  "atk-s0511a:2614": "Na tesaṃ keci paricaranti, raṭṭhato nicchubhanti te.",
  "atk-s0511a:2615": "16.",
  "atk-s0511a:2616": "“Sabbe tattha samāgantvā, upagañchuṃ buddhasantike;",
  "atk-s0511a:2617": "Tuvaṃ nātho mahāvīra, saraṇaṃ hohi cakkhuma.",
  "atk-s0511a:2618": "17.",
  "atk-s0511a:2619": "“Anukampako kāruṇiko, hitesī sabbapāṇinaṃ;",
  "atk-s0511a:2620": "Sampatte titthiye sabbe, pañcasīle patiṭṭhahi.",
  "atk-s0511a:2621": "18.",
  "atk-s0511a:2622": "“Evaṃ nirākulaṃ āsi, suññakaṃ titthiyehi taṃ;",
  "atk-s0511a:2623": "Vicittaṃ arahantehi, vasībhūtehi tādihī”ti.",
  "atk-s0511a:2624_0": "Tattha byāhatāti vihatamānadappā. Titthiyāti ettha titthaṃ veditabbaṃ, titthakaro",
  "atk-s0511a:2624_1": "veditabbo, titthiyā veditabbā. Tattha sassatādidiṭṭhivasena taranti etthāti titthaṃ,",
  "atk-s0511a:2624_2": "laddhi. Tassā laddhiyā uppādako titthakaro, titthe bhavā titthiyāti. Padumuttarassa",
  "atk-s0511a:2624_3": "kira bhagavato kāle titthiyā nāhesuṃ. Ye pana santi, tepi īdisā ahesunti dassanatthaṃ",
  "atk-s0511a:2624_4": "“byāhatā titthiyā”tiādi vuttanti veditabbaṃ. Vimanāti virūpamānasā. Dummanāti tasseva",
  "atk-s0511a:2624_5": "vevacanaṃ. Na tesaṃ keci paricarantīti tesaṃ aññatitthiyānaṃ kecipi purisā parikammaṃ",
  "atk-s0511a:2624_6": "na karonti, na bhikkhaṃ denti, na sakkaronti, na garuṃ karonti, na mānenti, na pūjenti,",
  "atk-s0511a:2624_7": "na āsanā vuṭṭhahanti, na añjalikammaṃ karontīti attho. Raṭṭhatoti sakalaraṭṭhatopi.",
  "atk-s0511a:2624_8": "Nicchubhantīti nīharanti, ussādenti tesaṃ nivāsaṃ na dentīti attho. Teti titthiyā.",
  "atk-s0511a:2625_0": "Upagañchuṃ buddhasantiketi evaṃ tehi raṭṭhavāsīhi manussehi ussādiyamānā sabbepi",
  "atk-s0511a:2625_1": "aññatitthiyā samāgantvā padumuttaradasabalameva saraṇamagamaṃsu. “Tvaṃ amhākaṃ satthā",
  "atk-s0511a:2625_2": "nātho gati parāyanaṃ saraṇa”nti evaṃ vatvā saraṇamagamaṃsūti attho. Anukampatīti",
  "atk-s0511a:2625_3": "anukampako. Karuṇāya caratīti kāruṇiko. Sampatteti samāgate saraṇamupagate titthiye.",
  "atk-s0511a:2625_4": "Pañcasīle patiṭṭhahīti pañcasu sīlesu patiṭṭhāpesīti attho. Nirākulanti anākulaṃ,",
  "atk-s0511a:2625_5": "aññehi laddhikehi asammissanti attho. Suññakanti suññaṃ rittaṃ tehi titthiyehi. Tanti",
  "atk-s0511a:2625_6": "taṃ bhagavato sāsananti vacanaseso daṭṭhabbo. Vicittanti vicittavicittaṃ. Vasībhūtehīti vasībhāvappattehi.",
  "atk-s0511a:2626_0": "Tassa pana padumuttarassa bhagavato haṃsavatī nāma nagaraṃ ahosi. Pitā panassa ānando",
  "atk-s0511a:2626_1": "nāma khattiyo, mātā sujātā nāma devī, devalo ca sujāto ca dve aggasāvakā, sumano",
  "atk-s0511a:2626_2": "nāmupaṭṭhāko, amitā ca asamā ca dve aggasāvikā, salalarukkho bodhi, sarīraṃ aṭṭhapaṇṇāsahatthubbedhaṃ",
  "atk-s0511a:2626_3": "ahosi, sarīrappabhā cassa samantā dvādasa yojanāni gaṇhi, vassasatasahassaṃ āyu ahosi,",
  "atk-s0511a:2626_4": "vasudattā nāma aggamahesī, uttaro nāma putto ahosi. Padumuttaro pana bhagavā paramābhirāme",
  "atk-s0511a:2626_5": "nandārāme kira parinibbuto. Dhātuyo panassa na vikiriṃsu. Sakalajambudīpavāsino manussā",
  "atk-s0511a:2626_6": "samāgamma dvādasayojanubbedhaṃ sattaratanamayaṃ cetiyamakaṃsu. Tena vuttaṃ –",
  "atk-s0511a:2627": "19.",
  "atk-s0511a:2628": "“Nagaraṃ haṃsavatī nāma, ānando nāma khattiyo;",
  "atk-s0511a:2629": "Sujātā nāma janikā, padumuttarassa satthuno.",
  "atk-s0511a:2630": "24.",
  "atk-s0511a:2631": "“Devalo ca sujāto ca, ahesuṃ aggasāvakā;",
  "atk-s0511a:2632": "Sumano nāmupaṭṭhāko, padumuttarassa mahesino.",
  "atk-s0511a:2633": "25.",
  "atk-s0511a:2634": "“Amitā ca asamā ca, ahesuṃ aggasāvikā;",
  "atk-s0511a:2635": "Bodhi tassa bhagavato, salaloti pavuccati.",
  "atk-s0511a:2636": "27.",
  "atk-s0511a:2637": "“Aṭṭhapaṇṇāsaratanaṃ, accuggato mahāmuni;",
  "atk-s0511a:2638": "Kañcanagghiyasaṅkāso, dvattiṃsavaralakkhaṇo.",
  "atk-s0511a:2639": "28.",
  "atk-s0511a:2640": "“Kuṭṭā kavāṭā bhittī ca, rukkhā nagasiluccayā;",
  "atk-s0511a:2641": "Na tassāvaraṇaṃ atthi, samantā dvādasayojane.",
  "atk-s0511a:2642": "29.",
  "atk-s0511a:2643": "“Vassasatasahassāni, āyu vijjati tāvade;",
  "atk-s0511a:2644": "Tāvatā tiṭṭhamāno so, tāresi janataṃ bahuṃ.",
  "atk-s0511a:2645": "30.",
  "atk-s0511a:2646": "“Santāretvā bahujanaṃ, chinditvā sabbasaṃsayaṃ;",
  "atk-s0511a:2647": "Jalitvā aggikkhandhova, nibbuto so sasāvako”ti.",
  "atk-s0511a:2648_0": "Tattha nagasiluccayāti nagasaṅkhātā siluccayā. Āvaraṇanti paṭicchādanaṃ tirokaraṇaṃ.",
  "atk-s0511a:2648_1": "Dvādasayojaneti samantato dvādasayojane ṭhāne bhagavato sarīrappabhā pharitvā rattindivaṃ",
  "atk-s0511a:2648_2": "tiṭṭhatīti attho. Sesagāthāsu sabbattha pākaṭamevāti.",
  "atk-s0511a:2649": "Ito paṭṭhāya pāramipūraṇādipunappunāgatamatthaṃ saṅkhipitvā visesatthameva vatvā gamissāma. Yadi pana vuttameva punappunaṃ vakkhāma, kadā antaṃ gamissati ayaṃ saṃvaṇṇanāti.",
  "atk-s0511a:2650": "Padumuttarabuddhavaṃsavaṇṇanā niṭṭhitā.",
  "atk-s0511a:2651": "Niṭṭhito dasamo buddhavaṃso.",
  "atk-s0511a:2652": "13. Sumedhabuddhavaṃsavaṇṇanā",
  "atk-s0511a:2653_0": "Padumuttare pana sammāsambuddhe parinibbute sāsanepissa antarahite sattatikappasahassāni",
  "atk-s0511a:2653_1": "buddhā nuppajjiṃsu, buddhasuññāni ahesuṃ. Ito paṭṭhāya tiṃsakappasahassānaṃ matthake",
  "atk-s0511a:2653_2": "ekasmiṃ kappe sumedho sujāto cāti dve sammāsambuddhā nibbattiṃsu. Tattha adhigatamedho",
  "atk-s0511a:2653_3": "sumedho nāma bodhisatto pāramiyo pūretvā tusitapure nibbattitvā tato cavitvā sudassananagare",
  "atk-s0511a:2653_4": "sudattassa nāma rañño aggamahesiyā sudattāya nāma deviyā kucchismiṃ paṭisandhiṃ gahetvā",
  "atk-s0511a:2653_5": "dasannaṃ māsānaṃ accayena sudassanuyyāne taruṇadivasakaro viya saliladharavivaragato",
  "atk-s0511a:2653_6": "mātukucchito nikkhami. So navavassasahassāni agāraṃ ajjhāvasi. Tassa kira sucandana-kañcana-sirivaḍḍhananāmakā",
  "atk-s0511a:2653_7": "tayo pāsādā ahesuṃ. Sumanamahādevippamukhāni aṭṭhacattālīsaitthisahassāni paccupaṭṭhitāni ahesuṃ.",
  "atk-s0511a:2654_0": "So cattāri nimittāni disvā sumanadeviyā punabbasumitte nāma putte jāte hatthiyānena",
  "atk-s0511a:2654_1": "mahābhinikkhamanaṃ nikkhamitvā pabbaji. Manussānañca koṭisatamanupabbaji. So tehi",
  "atk-s0511a:2654_2": "parivuto aḍḍhamāsaṃ padhānacariyaṃ caritvā visākhapuṇṇamāya nakulanigame nakulaseṭṭhidhītāya",
  "atk-s0511a:2654_3": "dinnaṃ madhupāyāsaṃ paribhuñjitvā sālavane divāvihāraṃ vītināmetvā sirivaḍḍhājīvakena",
  "atk-s0511a:2654_4": "dinnā aṭṭha tiṇamuṭṭhiyo gahetvā nīpabodhimūle vīsatihatthavitthataṃ tiṇasantharaṃ",
  "atk-s0511a:2654_5": "santharitvā samāraṃ mārabalaṃ vidhamitvā abhisambodhiṃ pāpuṇitvā “anekajātisaṃsāraṃ…pe…",
  "atk-s0511a:2654_6": "taṇhānaṃ khayamajjhagā”ti udānaṃ udānetvā sattasattāhaṃ bodhisamīpeyeva vītināmetvā",
  "atk-s0511a:2654_7": "aṭṭhame sattāhe brahmuno dhammadesanāyācanaṃ sampaṭicchitvā bhabbapuggale olokento",
  "atk-s0511a:2654_8": "attano kaniṭṭhabhātikaṃ saraṇakumārañca sabbakāmikumārañca attanā saddhiṃ pabbajitānaṃ",
  "atk-s0511a:2654_9": "bhikkhūnañca koṭisataṃ catusaccadhammapaṭivedhasamatthe disvā ākāsena gantvā sudassananagarasamīpe",
  "atk-s0511a:2654_10": "sudassanuyyāne otaritvā uyyānapālena attano bhātike pakkosāpetvā tesaṃ parivārānaṃ",
  "atk-s0511a:2654_11": "majjhe dhammacakkaṃ pavattesi. Tadā koṭisatasahassānaṃ dhammābhisamayo ahosi, ayaṃ",
  "atk-s0511a:2654_12": "paṭhamo abhisamayo. Tena vuttaṃ –",
  "atk-s0511a:2655": "1.",
  "atk-s0511a:2656": "“Padumuttarassa aparena, sumedho nāma nāyako;",
  "atk-s0511a:2657": "Durāsado uggatejo, sabbalokuttamo muni.",
  "atk-s0511a:2658": "2.",
  "atk-s0511a:2659": "“Pasannanetto sumukho, brahā uju patāpavā;",
  "atk-s0511a:2660": "Hitesī sabbasattānaṃ, bahū mocesi bandhanā.",
  "atk-s0511a:2661": "3.",
  "atk-s0511a:2662": "“Yadā buddho pāpuṇitvā, kevalaṃ bodhimuttamaṃ;",
  "atk-s0511a:2663": "Sudassanamhi nagare, dhammacakkaṃ pavattayi.",
  "atk-s0511a:2664": "4.",
  "atk-s0511a:2665": "“Tassābhisamayā tīṇi, ahesuṃ dhammadesane;",
  "atk-s0511a:2666": "Koṭisatasahassānaṃ, paṭhamābhisamayo ahū”ti.",
  "atk-s0511a:2667_0": "Tattha uggatejoti uggatatejo. Pasannanettoti suṭṭhu pasannanayano, dhovitvā majjitvā",
  "atk-s0511a:2667_1": "ṭhapitamaṇiguḷikā viya pasannāni nettāni honti. Tasmā so “pasannanetto”ti vutto.",
  "atk-s0511a:2667_2": "Mudusiniddhanīlavimalasukhumapakhumācitasuppasannanayanoti attho. “Suppasannapañcanayano”tipi",
  "atk-s0511a:2667_3": "vattuṃ vaṭṭati. Sumukhoti paripuṇṇasaradasamayacandasadisavadano. Brahāti aṭṭhāsītihatthappamāṇasarīrattā",
  "atk-s0511a:2667_4": "brahā mahanto, aññehi asādhāraṇasarīrappamāṇoti attho. Ujūti brahmujugatto ujumeva",
  "atk-s0511a:2667_5": "uggatasarīro devanagare samussitasuvaṇṇatoraṇasadisavarasarīroti attho. Patāpavāti",
  "atk-s0511a:2667_6": "vijjotamānasarīro. Hitesīti hitagavesī. Abhisamayā tīṇīti abhisamayā tayo, liṅgavipallāso katoti.",
  "atk-s0511a:2668_0": "Yadā pana bhagavā kumbhakaṇṇasadisānubhāvaṃ kumbhakaṇṇaṃ nāma manussabhakkhaṃ yakkhaṃ",
  "atk-s0511a:2668_1": "mahāaṭavimukhe sandissamānaghorasarīraṃ vattaniaṭavisañcāraṃ pacchinditvā pavattamānaṃ",
  "atk-s0511a:2668_2": "paccūsasamaye mahākaruṇāsamāpattiṃ samāpajjitvā tato vuṭṭhāya lokaṃ olokento disvā",
  "atk-s0511a:2668_3": "ekakova asahāyo tassa yakkhassa bhavanaṃ gantvā anto pavisitvā paññatte sirisayane",
  "atk-s0511a:2668_4": "nisīdi. Atha kho so yakkho makkhaṃ asahamāno daṇḍāhato ghoraviso āsiviso viya saṃkuddho",
  "atk-s0511a:2668_5": "dasabalaṃ bhiṃsāpetukāmo attano attabhāvaṃ ghorataraṃ katvā pabbatasadisaṃ sīsaṃ",
  "atk-s0511a:2668_6": "katvā sūriyamaṇḍalasadisāni akkhīni nimminitvā naṅgalasīsasadisātidīghavipulatikhiṇadāṭhāyo",
  "atk-s0511a:2668_7": "katvā olambanīlavipulavisamodaro tālakkhandhasadisabāhucipiṭakavirūpavaṅkanāso pabbatabilasadisavipularattamukho",
  "atk-s0511a:2668_8": "thūlapiṅgalakharapharusakeso atibhayānakadassano hutvā āgantvā sumedhassa bhagavato",
  "atk-s0511a:2668_9": "purato ṭhatvā padhūpāyanto pajjalanto pāsāṇapabbataggijāla-salila-kaddama-chārikāyudhaṅgāra-vālukappakārā",
  "atk-s0511a:2668_10": "navavidhā vassavuṭṭhiyo vassetvāpi bhagavato lomaggamattampi cāletuṃ asakkonto “bhagavantaṃ",
  "atk-s0511a:2668_11": "pañhaṃ pucchitvā māressāmī”ti āḷavako viya pañhaṃ pucchi. Ayaṃ bhagavā pañhābyākaraṇena",
  "atk-s0511a:2668_12": "taṃ yakkhaṃ vinayamupanesi. Tato dutiyadivase kirassa raṭṭhavāsino manussā sakaṭabharitena",
  "atk-s0511a:2668_13": "bhattena saha rājakumāraṃ āharitvā yakkhassa adaṃsu. Atha yakkho rājakumāraṃ buddhassa",
  "atk-s0511a:2668_14": "adāsi. Aṭavidvāre ṭhitamanussā bhagavantaṃ upasaṅkamiṃsu. Tadā tasmiṃ samāgame dasabalo",
  "atk-s0511a:2668_15": "yakkhassa manonukūlaṃ dhammaṃ desento. Navutikoṭisahassānaṃ pāṇīnaṃ dhammacakkhuṃ",
  "atk-s0511a:2668_16": "uppādesi, so dutiyo dhammābhisamayo ahosi. Tena vuttaṃ –",
  "atk-s0511a:2669": "5.",
  "atk-s0511a:2670": "“Punāparaṃ kumbhakaṇṇaṃ, yakkhaṃ so damayī jino;",
  "atk-s0511a:2671": "Navutikoṭisahassānaṃ, dutiyābhisamayo ahū”ti.",
  "atk-s0511a:2672": "Yadā pana upakārinagare sirinandanuyyāne cattāri saccāni pakāsayi, tadā asītikoṭisatasahassānaṃ tatiyo dhammābhisamayo ahosi. Tena vuttaṃ –",
  "atk-s0511a:2673": "6.",
  "atk-s0511a:2674": "“Punāparaṃ amitayaso, catusaccaṃ pakāsayi;",
  "atk-s0511a:2675": "Asītikoṭisahassānaṃ, tatiyābhisamayo ahū”ti.",
  "atk-s0511a:2676_0": "Sumedhassāpi bhagavato tayo sāvakasannipātā ahesuṃ. Paṭhamasannipāte sudassananagare",
  "atk-s0511a:2676_1": "koṭisatakhīṇāsavā ahesuṃ. Puna devakūṭe pabbate kathinatthate dutiye navutikoṭiyo.",
  "atk-s0511a:2676_2": "Puna tatiye bhagavati cārikaṃ caramāne asītikoṭiyo ahesuṃ. Tena vuttaṃ –",
  "atk-s0511a:2677": "7.",
  "atk-s0511a:2678": "“Sannipātā tayo āsuṃ, sumedhassa mahesino;",
  "atk-s0511a:2679": "Khīṇāsavānaṃ vimalānaṃ, santacittāna tādinaṃ.",
  "atk-s0511a:2680": "8.",
  "atk-s0511a:2681": "“Sudassanaṃ nāma nagaraṃ, upagañchi jino yadā;",
  "atk-s0511a:2682": "Tadā khīṇāsavā bhikkhū, samiṃsu satakoṭiyo.",
  "atk-s0511a:2683": "9.",
  "atk-s0511a:2684": "“Punāparaṃ devakūṭe, bhikkhūnaṃ kathinatthate;",
  "atk-s0511a:2685": "Tadā navutikoṭīnaṃ, dutiyo āsi samāgamo.",
  "atk-s0511a:2686": "10.",
  "atk-s0511a:2687": "“Punāparaṃ dasabalo, yadā carati cārikaṃ;",
  "atk-s0511a:2688": "Tadā asītikoṭīnaṃ, tatiyo āsi samāgamo”ti.",
  "atk-s0511a:2689_0": "Tadā amhākaṃ bodhisatto uttaro nāma sabbajanuttaro māṇavo hutvā nidahitvā ṭhapitaṃyeva",
  "atk-s0511a:2689_1": "asītikoṭidhanaṃ vissajjetvā buddhappamukhassa saṅghassa mahādānaṃ datvā tadā dasabalassa",
  "atk-s0511a:2689_2": "dhammaṃ sutvā saraṇesu patiṭṭhāya nikkhamitvā pabbaji. Sopi naṃ satthā bhojanānumodanaṃ",
  "atk-s0511a:2689_3": "karonto – “anāgate gotamo nāma buddho bhavissatī”ti byākāsi. Tena vuttaṃ –",
  "atk-s0511a:2690": "11.",
  "atk-s0511a:2691": "“Ahaṃ tena samayena, uttaro nāma māṇavo;",
  "atk-s0511a:2692": "Asītikoṭiyo mayhaṃ, ghare sannicitaṃ dhanaṃ.",
  "atk-s0511a:2693": "12.",
  "atk-s0511a:2694": "“Kevalaṃ sabbaṃ datvāna, sasaṅghe lokanāyake;",
  "atk-s0511a:2695": "Saraṇaṃ tassūpagañchiṃ, pabbajjañcābhirocayiṃ.",
  "atk-s0511a:2696": "13.",
  "atk-s0511a:2697": "“Sopi maṃ buddho byākāsi, karonto anumodanaṃ;",
  "atk-s0511a:2698": "Tiṃsakappasahassamhi, ayaṃ buddho bhavissati.",
  "atk-s0511a:2699": "14.",
  "atk-s0511a:2700": "“Padhānaṃ padahitvāna…pe… hessāma sammukhā imaṃ”.",
  "atk-s0511a:2701": "Byākaraṇagāthā vitthāretabbā.",
  "atk-s0511a:2702": "15.",
  "atk-s0511a:2703": "“Tassāpi vacanaṃ sutvā, bhiyyo cittaṃ pasādayiṃ;",
  "atk-s0511a:2704": "Uttariṃ vatamadhiṭṭhāsiṃ, dasapāramipūriyā.",
  "atk-s0511a:2705": "16.",
  "atk-s0511a:2706": "“Suttantaṃ vinayaṃ cāpi, navaṅgaṃ satthusāsanaṃ;",
  "atk-s0511a:2707": "Sabbaṃ pariyāpuṇitvāna, sobhayiṃ jinasāsanaṃ.",
  "atk-s0511a:2708": "17.",
  "atk-s0511a:2709": "“Tatthappamatto viharanto, nisajjaṭṭhānacaṅkame;",
  "atk-s0511a:2710": "Abhiññāpāramiṃ gantvā, brahmalokamagañchaha”nti.",
  "atk-s0511a:2711_0": "Tattha sannicitanti nidahitaṃ nidhānavasena. Kevalanti sakalanti attho. Sabbanti",
  "atk-s0511a:2711_1": "asesato datvā. Sasaṅgheti sasaṅghassa. Tassūpagañchinti taṃ upagañchiṃ, upayogatthe",
  "atk-s0511a:2711_2": "sāmivacanaṃ. Abhirocayinti pabbajiṃ. Tiṃsakappasahassamhīti tiṃsakappasahassesu atikkantesūti attho.",
  "atk-s0511a:2712_0": "Tassa pana sumedhassa bhagavato sudassanaṃ nāma nagaraṃ ahosi, sudatto nāma rājā",
  "atk-s0511a:2712_1": "pitā, mātā sudattā nāma, saraṇo ca sabbakāmo ca dve aggasāvakā, sāgaro nāmupaṭṭhāko,",
  "atk-s0511a:2712_2": "rāmā ca surāmā ca dve aggasāvikā, mahānīparukkho bodhi, sarīraṃ aṭṭhāsītihatthubbedhaṃ",
  "atk-s0511a:2712_3": "ahosi, āyu navutivassasahassāni, navavassasahassāni agāraṃ ajjhāvasi, sumanā nāmassa",
  "atk-s0511a:2712_4": "aggamahesī, punabbasumitto nāma putto, hatthiyānena nikkhami. Sesaṃ gāthāsu dissati. Tena vuttaṃ –",
  "atk-s0511a:2713": "18.",
  "atk-s0511a:2714": "“Sudassanaṃ nāma nagaraṃ, sudatto nāma khattiyo;",
  "atk-s0511a:2715": "Sudattā nāma janikā, sumedhassa mahesino.",
  "atk-s0511a:2716": "23.",
  "atk-s0511a:2717": "“Saraṇo sabbakāmo ca, ahesuṃ aggasāvakā;",
  "atk-s0511a:2718": "Sāgaro nāmupaṭṭhāko, sumedhassa mahesino.",
  "atk-s0511a:2719": "24.",
  "atk-s0511a:2720": "“Rāmā ceva surāmā ca, ahesuṃ aggasāvikā;",
  "atk-s0511a:2721": "Bodhi tassa bhagavato, mahānīpoti vuccati.",
  "atk-s0511a:2722": "26.",
  "atk-s0511a:2723": "“Aṭṭhāsītiratanāni, accuggato mahāmuni;",
  "atk-s0511a:2724": "Obhāseti disā sabbā, cando tāragaṇe yathā.",
  "atk-s0511a:2725": "27.",
  "atk-s0511a:2726": "“Cakkavattimaṇī nāma, yathā tapati yojanaṃ;",
  "atk-s0511a:2727": "Tatheva tassa ratanaṃ, samantā pharati yojanaṃ.",
  "atk-s0511a:2728": "28.",
  "atk-s0511a:2729": "“Navutivassasahassāni, āyu vijjati tāvade;",
  "atk-s0511a:2730": "Tāvatā tiṭṭhamāno so, tāresi janataṃ bahuṃ.",
  "atk-s0511a:2731": "29.",
  "atk-s0511a:2732": "“Tevijjachaḷabhiññehi, balappattehi tādihi;",
  "atk-s0511a:2733": "Samākulamidaṃ āsi, arahantehi sādhuhi.",
  "atk-s0511a:2734": "30.",
  "atk-s0511a:2735": "“Tepi sabbe amitayasā, vippamuttā nirūpadhī;",
  "atk-s0511a:2736": "Ñāṇālokaṃ dassayitvā, nibbutā te mahāyasā”ti.",
  "atk-s0511a:2737_0": "Tattha cando tāragaṇe yathāti yathā nāma gagane paripuṇṇacando tārāgaṇe obhāseti",
  "atk-s0511a:2737_1": "pakāseti, evameva sabbāpi disā obhāsetīti attho. Keci “cando pannaraso yathā”ti paṭhanti, so uttānatthova.",
  "atk-s0511a:2738_0": "Cakkavattimaṇī nāmāti yathā nāma cakkavattirañño maṇiratanaṃ catuhatthāyāmaṃ sakaṭanābhisamapariṇāhaṃ",
  "atk-s0511a:2738_1": "caturāsītimaṇisahassaparivāraṃ tārāgaṇaparivutassa saradasamayaparipuṇṇarajanikarassa",
  "atk-s0511a:2738_2": "sirisamudayasobhaṃ avhayantamiva vepullapabbatato paramaramaṇīyadassanaṃ maṇiratanamāgacchati,",
  "atk-s0511a:2738_3": "tassevaṃ āgacchantassa samantato yojanappamāṇaṃ okāsaṃ ābhā pharati, evameva tassa",
  "atk-s0511a:2738_4": "sumedhassāpi bhagavato sarīrato ābhāratanaṃ samantato yojanaṃ pharatīti attho.",
  "atk-s0511a:2739_0": "Tevijjachaḷabhiññehīti tevijjehi chaḷabhiññehi cāti attho. Balappattehīti iddhibalappattehi.",
  "atk-s0511a:2739_1": "Tādihīti tādibhāvappattehi. Samākulanti saṅkiṇṇaṃ ekakāsāvapajjotaṃ. Idanti sāsanaṃ",
  "atk-s0511a:2739_2": "sandhāyāha, mahītalaṃ vā. Amitayasāti amitaparivārā, atulakittighoso vā. Nirūpadhīti",
  "atk-s0511a:2739_3": "caturūpadhivirahitā. Sesamettha gāthāsu sabbattha pākaṭamevāti.",
  "atk-s0511a:2740": "Sumedhabuddhavaṃsavaṇṇanā niṭṭhitā.",
  "atk-s0511a:2741": "Niṭṭhito ekādasamo buddhavaṃso.",
  "atk-s0511a:2742": "14. Sujātabuddhavaṃsavaṇṇanā",
  "atk-s0511a:2743_0": "Tato tassāparabhāge tasmiṃyeva maṇḍakappe anupubbena aparimitāyukesu sattesu anukkamena",
  "atk-s0511a:2743_1": "parihāyitvā navutivassasahassāyukesu jātesu sujātarūpakāyo parisuddhajāto sujāto",
  "atk-s0511a:2743_2": "nāma satthā loke udapādi. Sopi pāramiyo pūretvā tusitapure nibbattitvā tato cavitvā",
  "atk-s0511a:2743_3": "sumaṅgalanagare uggatassa nāma rañño kule pabhāvatiyā nāma aggamahesiyā kucchismiṃ",
  "atk-s0511a:2743_4": "paṭisandhiṃ gahetvā dasannaṃ māsānaṃ accayena mātukucchito nikkhami. Nāmaggahaṇadivase",
  "atk-s0511a:2743_5": "cassa nāmaṃ karonto sakalajambudīpe sabbasattānaṃ sukhaṃ janayanto jātoti “sujāto”",
  "atk-s0511a:2743_6": "tvevassa nāmamakaṃsu. So navavassasahassāni agāraṃ ajjhāvasi. Sirī upasirī sirinando",
  "atk-s0511a:2743_7": "cāti tassa tayo pāsādā ahesuṃ. Sirīnandādevippamukhāni tevīsati itthisahassāni paccupaṭṭhitāni ahesuṃ.",
  "atk-s0511a:2744_0": "So cattāri nimittāni disvā sirīnandādeviyā upasene nāma putte uppanne haṃsavahaṃ",
  "atk-s0511a:2744_1": "nāma varaturaṅgamāruyha mahābhinikkhamanaṃ nikkhamitvā pabbaji. Taṃ pana pabbajantaṃ",
  "atk-s0511a:2744_2": "manussānaṃ koṭi anupabbaji. Atha so tehi parivuto nava māse padhānacariyaṃ caritvā",
  "atk-s0511a:2744_3": "visākhapuṇṇamāya sirīnandananagare sirīnandanaseṭṭhissa dhītāya dinnaṃ paramamadhuraṃ",
  "atk-s0511a:2744_4": "madhupāyāsaṃ paribhuñjitvā sālavane divāvihāraṃ vītināmetvā sāyanhasamaye sunandājīvakena",
  "atk-s0511a:2744_5": "dinnā aṭṭha tiṇamuṭṭhiyo gahetvā veḷubodhiṃ upasaṅkamitvā tettiṃsahatthavitthataṃ",
  "atk-s0511a:2744_6": "tiṇasantharaṃ santharitvā sūriye dharamāneyeva samāraṃ mārabalaṃ vidhamitvā sammāsambodhiṃ",
  "atk-s0511a:2744_7": "paṭivijjhitvā sabbabuddhānuciṇṇaṃ udānaṃ udānetvā sattasattāhaṃ bodhisamīpeyeva vītināmetvā",
  "atk-s0511a:2744_8": "brahmunā āyācito attano kaniṭṭhabhātikaṃ sudassanakumāraṃ purohitaputtaṃ devakumārañca",
  "atk-s0511a:2744_9": "catusaccadhammapaṭivedhasamatthe disvā ākāsena gantvā sumaṅgalanagarasamīpe sumaṅgaluyyāne",
  "atk-s0511a:2744_10": "otaritvā uyyānapālena attano bhātikaṃ sudassanakumāraṃ purohitaputtaṃ devakumārañca",
  "atk-s0511a:2744_11": "pakkosāpetvā tesaṃ saparivārānaṃ majjhe nisinno dhammacakkaṃ pavattesi. Tattha asītiyā",
  "atk-s0511a:2744_12": "koṭīnaṃ dhammābhisamayo ahosi. Ayaṃ paṭhamābhisamayo ahosi.",
  "atk-s0511a:2745_0": "Yadā pana bhagavā sudassanuyyānadvāre mahāsālamūle yamakapāṭihāriyaṃ katvā devesu",
  "atk-s0511a:2745_1": "tāvatiṃsesu vassāvāsaṃ upāgami, tadā sattattiṃsasatasahassānaṃ dhammābhisamayo ahosi.",
  "atk-s0511a:2745_2": "Ayaṃ dutiyo abhisamayo ahosi. Yadā pana sujāto dasabalo pitusantikaṃ agamāsi, tadā",
  "atk-s0511a:2745_3": "saṭṭhisatasahassānaṃ dhammābhisamayo ahosi. Ayaṃ tatiyo abhisamayo ahosi. Tena vuttaṃ –",
  "atk-s0511a:2746": "1.",
  "atk-s0511a:2747": "“Tattheva maṇḍakappamhi, sujāto nāma nāyako;",
  "atk-s0511a:2748": "Sīhahanusabhakkhandho, appameyyo durāsado.",
  "atk-s0511a:2749": "2.",
  "atk-s0511a:2750": "“Candova vimalo buddho, sataraṃsīva patāpavā;",
  "atk-s0511a:2751": "Evaṃ sobhati sambuddho, jalanto siriyā sadā.",
  "atk-s0511a:2752": "3.",
  "atk-s0511a:2753": "“Pāpuṇitvāna sambuddho, kevalaṃ bodhimuttamaṃ;",
  "atk-s0511a:2754": "Sumaṅgalamhi nagare, dhammacakkaṃ pavattayi.",
  "atk-s0511a:2755": "4.",
  "atk-s0511a:2756": "“Desente pavaraṃ dhammaṃ, sujāte lokanāyake;",
  "atk-s0511a:2757": "Asītikoṭī abhisamiṃsu, paṭhame dhammadesane.",
  "atk-s0511a:2758": "5.",
  "atk-s0511a:2759": "“Yadā sujāto amitayaso, deve vassaṃ upāgami;",
  "atk-s0511a:2760": "Sattattiṃsasatasahassānaṃ, dutiyābhisamayo ahu.",
  "atk-s0511a:2761": "6.",
  "atk-s0511a:2762": "“Yadā sujāto asamasamo, upagacchi pitusantikaṃ;",
  "atk-s0511a:2763": "Saṭṭhisatasahassānaṃ, tatiyābhisamayo ahū”ti.",
  "atk-s0511a:2764_0": "Tattha tattheva maṇḍakappamhīti yasmiṃ maṇḍakappe sumedho bhagavā uppanno, tattheva",
  "atk-s0511a:2764_1": "kappe sujātopi bhagavā uppannoti attho. Sīhahanūti sīhassa viya hanu assāti sīhahanu.",
  "atk-s0511a:2764_2": "Sīhassa pana heṭṭhimahanumeva puṇṇaṃ hoti, na uparimaṃ. Assa pana mahāpurisassa sīhassa",
  "atk-s0511a:2764_3": "heṭṭhimahanu viya dvepi paripuṇṇāni dvādasiyaṃ pakkhassa candasadisāni honti. Tena",
  "atk-s0511a:2764_4": "vuttaṃ “sīhahanū”ti. Usabhakkhandhoti usabhasseva samappavaṭṭakkhandho, suvaṭṭitasuvaṇṇāliṅgasadisakkhandhoti",
  "atk-s0511a:2764_5": "attho. Sataraṃsīvāti divasakaro viya. Siriyāti buddhasiriyā. Bodhimuttamanti uttamaṃ sambodhiṃ.",
  "atk-s0511a:2765_0": "Sudhammavatīnagare sudhammuyyāne āgatānaṃ manussānaṃ dhammaṃ desetvā saṭṭhisatasahassāni",
  "atk-s0511a:2765_1": "ehibhikkhubhāvena pabbājetvā tesaṃ majjhe pātimokkhaṃ uddisi, so paṭhamo sannipāto",
  "atk-s0511a:2765_2": "ahosi. Tato paraṃ tidivorohaṇe bhagavato paññāsasatasahassānaṃ dutiyo sannipāto ahosi.",
  "atk-s0511a:2765_3": "Puna “sudassanakumāro bhagavato santike pabbajitvā arahattaṃ patto”ti sutvā “mayampi",
  "atk-s0511a:2765_4": "pabbajissāmā”ti āgatāni cattāri purisasatasahassāni gahetvā sudassanatthero sujātaṃ",
  "atk-s0511a:2765_5": "narāsabhaṃ upasaṅkami. Tesaṃ bhagavā dhammaṃ desetvā ehibhikkhupabbajjāya pabbājetvā",
  "atk-s0511a:2765_6": "caturaṅgasamannāgate sannipāte pātimokkhaṃ uddisi, so tatiyo sannipāto ahosi. Tena vuttaṃ –",
  "atk-s0511a:2766": "7.",
  "atk-s0511a:2767": "“Sannipātā tayo āsuṃ, sujātassa mahesino;",
  "atk-s0511a:2768": "Khīṇāsavānaṃ vimalānaṃ, santacittāna tādinaṃ.",
  "atk-s0511a:2769": "8.",
  "atk-s0511a:2770": "“Abhiññābalappattānaṃ, appattānaṃ bhavābhave;",
  "atk-s0511a:2771": "Saṭṭhisatasahassāni, paṭhamaṃ sannipatiṃsu te.",
  "atk-s0511a:2772": "9.",
  "atk-s0511a:2773": "“Punāparaṃ sannipāte, tidivorohaṇe jine;",
  "atk-s0511a:2774": "Paññāsasatasahassānaṃ, dutiyo āsi samāgamo.",
  "atk-s0511a:2775": "10.",
  "atk-s0511a:2776": "“Upasaṅkamanto narāsabhaṃ, sudassano aggasāvako;",
  "atk-s0511a:2777": "Catūhi satasahassehi, sambuddhaṃ upasaṅkamī”ti.",
  "atk-s0511a:2778_0": "Tattha appattānanti bhavābhave asampattānanti attho. “Appavattā bhavābhave”tipi pāṭho,",
  "atk-s0511a:2778_1": "soyevattho. Tidivorohaṇeti saggalokato otarante kattukārake daṭṭhabbo. Kārakavipallāsena",
  "atk-s0511a:2778_2": "vuttaṃ. Atha vā tidivorohaṇeti tidivato otaraṇe. Jineti jinassa, sāmiatthe bhummaṃ daṭṭhabbaṃ.",
  "atk-s0511a:2779_0": "Tadā kira amhākaṃ bodhisatto cakkavattirājā hutvā “buddho loke uppanno”ti sutvā bhagavantaṃ",
  "atk-s0511a:2779_1": "upasaṅkamitvā dhammakathaṃ sutvā buddhappamukhassa bhikkhusaṅghassa sattahi ratanehi",
  "atk-s0511a:2779_2": "saddhiṃ catumahādīparajjaṃ datvā satthu santike pabbaji. Sakaladīpavāsino janā raṭṭhuppādaṃ",
  "atk-s0511a:2779_3": "gahetvā ārāmikakiccaṃ sādhetvā buddhappamukhassa saṅghassa niccaṃ mahādānamadaṃsu.",
  "atk-s0511a:2779_4": "Sopi naṃ satthā – “anāgate gotamo nāma buddho bhavissatī”ti byākāsi. Tena vuttaṃ –",
  "atk-s0511a:2780": "11.",
  "atk-s0511a:2781": "“Ahaṃ tena samayena, catudīpamhi issaro;",
  "atk-s0511a:2782": "Antalikkhacaro āsiṃ, cakkavattī mahabbalo.",
  "atk-s0511a:2783": "13.",
  "atk-s0511a:2784": "“Catudīpe mahārajjaṃ ratane satta uttame;",
  "atk-s0511a:2785": "Buddhe niyyātayitvāna, pabbajiṃ tassa santike.",
  "atk-s0511a:2786": "14.",
  "atk-s0511a:2787": "“Ārāmikā janapade, uṭṭhānaṃ paṭipiṇḍiya;",
  "atk-s0511a:2788": "Upanenti bhikkhusaṅghassa, paccayaṃ sayanāsanaṃ.",
  "atk-s0511a:2789": "15.",
  "atk-s0511a:2790": "“Sopi maṃ buddho byākāsi, dasasahassimhi issaro;",
  "atk-s0511a:2791": "Tiṃsakappasahassamhi, ayaṃ buddho bhavissati.",
  "atk-s0511a:2792": "16.",
  "atk-s0511a:2793": "“Padhānaṃ padahitvāna…pe… hessāma sammukhā imaṃ.",
  "atk-s0511a:2794": "17.",
  "atk-s0511a:2795": "“Tassāpi cavanaṃ sutvā, bhiyyo hāsaṃ janesahaṃ;",
  "atk-s0511a:2796": "Adhiṭṭhahiṃ vataṃ uggaṃ, dasapāramipūriyā.",
  "atk-s0511a:2797": "18.",
  "atk-s0511a:2798": "“Suttantaṃ vinayañcāpi, navaṅgaṃ satthusāsanaṃ;",
  "atk-s0511a:2799": "Sabbaṃ pariyāpuṇitvāna, sobhayiṃ jinasāsanaṃ.",
  "atk-s0511a:2800": "19.",
  "atk-s0511a:2801": "“Tatthappamatto viharanto, brahmaṃ bhāvetva bhāvanaṃ;",
  "atk-s0511a:2802": "Abhiññāpāramiṃ gantvā, brahmalokamagañchaha”nti.",
  "atk-s0511a:2803_0": "Tattha catudīpamhīti saparivāradīpānaṃ catunnaṃ mahādīpānanti attho. Antalikkhacaroti",
  "atk-s0511a:2803_1": "cakkaratanaṃ purakkhatvā ākāsacaro. Ratane sattāti hatthiratanādīni satta ratanāni.",
  "atk-s0511a:2803_2": "Uttameti uttamāni. Atha vā uttame buddheti attho daṭṭhabbo. Niyyātayitvānāti datvāna.",
  "atk-s0511a:2803_3": "Uṭṭhānanti raṭṭhuppādaṃ, āyanti attho. Paṭipiṇḍiyāti rāsiṃ katvā saṃkaḍḍhitvā. Paccayanti",
  "atk-s0511a:2803_4": "cīvarādivividhaṃ paccayaṃ. Dasasahassimhi issaroti dasasahassilokadhātuyaṃ issaro,",
  "atk-s0511a:2803_5": "tadetaṃ jātikkhettaṃ sandhāya vuttanti veditabbaṃ. Anantānaṃ lokadhātūnaṃ issaro",
  "atk-s0511a:2803_6": "bhagavā. Tiṃsakappasahassamhīti ito paṭṭhāya tiṃsakappasahassānaṃ matthaketi attho.",
  "atk-s0511a:2804_0": "Tassa pana sujātassa bhagavato sumaṅgalaṃ nāma nagaraṃ ahosi, uggato nāma rājā pitā,",
  "atk-s0511a:2804_1": "pabhāvatī nāma mātā, sudassano ca sudevo ca dve aggasāvakā, nārado nāmupaṭṭhāko,",
  "atk-s0511a:2804_2": "nāgā ca nāgasamālā ca dve aggasāvikā, mahāveḷurukkho bodhi, so kira mandacchiddo",
  "atk-s0511a:2804_3": "ghanakkhandho paramaramaṇīyo veḷuriyamaṇivaṇṇehi vimalehi pattehi sañchannavipulasākho",
  "atk-s0511a:2804_4": "mayūrapiñchakalāpo viya virocittha. Tassa pana bhagavato sarīraṃ paṇṇāsahatthubbedhaṃ",
  "atk-s0511a:2804_5": "ahosi, āyu navutivassasahassāni, sirīnandā nāmassa aggamahesī, upaseno nāma putto.",
  "atk-s0511a:2804_6": "Turaṅgavarayānena nikkhami. So pana candavatīnagare silārāme parinibbāyi. Tena vuttaṃ –",
  "atk-s0511a:2805": "20.",
  "atk-s0511a:2806": "“Sumaṅgalaṃ nāma nagaraṃ, uggato nāma khattiyo;",
  "atk-s0511a:2807": "Mātā pabhāvatī nāma, sujātassa mahesino.",
  "atk-s0511a:2808": "25.",
  "atk-s0511a:2809": "“Sudassano sudevo ca, ahesuṃ aggasāvakā;",
  "atk-s0511a:2810": "Nārado nāmupaṭṭhāko, sujātassa mahesino.",
  "atk-s0511a:2811": "26.",
  "atk-s0511a:2812": "“Nāgo ca nāgasamālā ca, ahesuṃ aggasāvikā;",
  "atk-s0511a:2813": "Bodhi tassa bhagavato, mahāveḷūti vuccati.",
  "atk-s0511a:2814": "27.",
  "atk-s0511a:2815": "“So ca rukkho ghanakkhandho, acchiddo hoti pattiko;",
  "atk-s0511a:2816": "Uju vaṃso brahā hoti, dassanīyo manoramo.",
  "atk-s0511a:2817": "28.",
  "atk-s0511a:2818": "“Ekakkhandho pavaḍḍhitvā, tato sākhā pabhijjati;",
  "atk-s0511a:2819": "Yathā subaddho morahattho, evaṃ sobhati so dumo.",
  "atk-s0511a:2820": "29.",
  "atk-s0511a:2821": "“Na tassa kaṇṭakā honti, nāpi chiddaṃ mahā ahu;",
  "atk-s0511a:2822": "Vitthiṇṇasākho aviralo, sandacchāyo manoramo.",
  "atk-s0511a:2823": "31.",
  "atk-s0511a:2824": "“Paññāsaratano āsi, uccattanena so jino;",
  "atk-s0511a:2825": "Sabbākāravarūpeto, sabbaguṇamupāgato.",
  "atk-s0511a:2826": "32.",
  "atk-s0511a:2827": "“Tassa pabhā asamasamā, niddhāvati samantato;",
  "atk-s0511a:2828": "Appamāṇo atuliyo, opammehi anūpamo.",
  "atk-s0511a:2829": "33.",
  "atk-s0511a:2830": "“Navutivassasahassāni, āyu vijjati tāvade;",
  "atk-s0511a:2831": "Tāvatā tiṭṭhamāno so, tāresi janataṃ bahuṃ.",
  "atk-s0511a:2832": "34.",
  "atk-s0511a:2833": "“Yathāpi sāgare ūmī, gagane tārakā yathā;",
  "atk-s0511a:2834": "Evaṃ tadā pāvacanaṃ, arahantehi cittitaṃ.",
  "atk-s0511a:2835": "35.",
  "atk-s0511a:2836": "“So ca buddho asamasamo, guṇāni ca tāni atuliyāni;",
  "atk-s0511a:2837": "Sabbaṃ tamantarahitaṃ, nanu rittā sabbasaṅkhārā”ti.",
  "atk-s0511a:2838_0": "Tattha acchiddoti appacchiddo. “Anudarā kaññā”tiādīsu viya daṭṭhabbaṃ. Keci “chiddaṃ",
  "atk-s0511a:2838_1": "hoti parittaka”nti paṭhanti. Pattikoti bahupatto, kācamaṇivaṇṇehi pattehi sañchannoti",
  "atk-s0511a:2838_2": "attho. Ujūti avaṅko akuṭilo. Vaṃsoti veḷu. Brahāti samantato mahā. Ekakkhandhoti",
  "atk-s0511a:2838_3": "avaniruho eko adutiyo cāti attho. Pavaḍḍhitvāti vaḍḍhitvā. Tato sākhā pabhijjatīti",
  "atk-s0511a:2838_4": "tato vaṃsaggato pañcavidhā sākhā nikkhamitvā pabhijjittha. “Tato sākhā pabhijjathā”tipi",
  "atk-s0511a:2838_5": "pāṭho. Subaddhoti suṭṭhu pañcabandhanākārena baddho. Morahatthoti ātapasannivāraṇatthaṃ",
  "atk-s0511a:2838_6": "kato baddho morapiñchakalāpo vuccati.",
  "atk-s0511a:2839_0": "Na tassa kaṇṭakā hontīti tassa vaṃsassa kaṇṭakinopi rukkhassa kaṇṭakā nāhesuṃ. Aviraloti",
  "atk-s0511a:2839_1": "aviralasākhāsañchanno. Sandacchāyoti ghanacchāyo, aviralattāva sandacchāyoti vutto.",
  "atk-s0511a:2839_2": "Paññāsaratano āsīti paññāsahattho ahosi. Sabbākāravarūpetoti sabbena ākārena varehiyeva",
  "atk-s0511a:2839_3": "upeto sabbākāravarūpeto nāma. Sabbaguṇamupāgatoti anantarapadasseva vevacanamattaṃ.",
  "atk-s0511a:2840_0": "Appamāṇoti pamāṇarahito, pamāṇaṃ gahetuṃ asakkuṇeyyattā vā appamāṇo. Atuliyoti atulo,",
  "atk-s0511a:2840_1": "kenaci asadisoti attho. Opammehīti upamitabbehi. Anūpamoti upamārahito, “iminā ca",
  "atk-s0511a:2840_2": "iminā ca sadiso”ti vattuṃ asakkuṇeyyabhāvato anūpamoti attho. Guṇāni ca tānīti guṇā",
  "atk-s0511a:2840_3": "ca te, sabbaññutaññāṇādayo guṇāti attho. Liṅgavipallāsena vuttaṃ. Sesaṃ sabbattha uttānatthamevāti.",
  "atk-s0511a:2841": "Sujātabuddhavaṃsavaṇṇanā niṭṭhitā.",
  "atk-s0511a:2842": "Niṭṭhito dvādasamo buddhavaṃso.",
  "atk-s0511a:2843": "15. Piyadassībuddhavaṃsavaṇṇanā",
  "atk-s0511a:2844_0": "Sujātassa pana aparabhāge ito aṭṭhakappasatādhikasahassakappamatthake ekasmiṃ kappe",
  "atk-s0511a:2844_1": "piyadassī, atthadassī, dhammadassīti tayo buddhā nibbattiṃsu. Tattha piyadassī nāma",
  "atk-s0511a:2844_2": "bhagavā pāramiyo pūretvā tusitapure nibbattitvā tato cavitvā sudhaññavatīnagare sudattassa",
  "atk-s0511a:2844_3": "nāma rañño aggamahesiyā candasadisavadanāya candādeviyā nāma kucchismiṃ paṭisandhiṃ",
  "atk-s0511a:2844_4": "gahetvā dasannaṃ māsānaṃ accayena varuṇuyyāne mātukucchito nikkhami. Tassa pana nāmaggahaṇadivase",
  "atk-s0511a:2844_5": "lokassa piyānaṃ pāṭihāriyavisesānaṃ dassitattā “piyadassī”tveva nāmamakaṃsu. So navavassasahassāni",
  "atk-s0511a:2844_6": "agāraṃ ajjhāvasi. Tassa kira sunimmalavimalagiribrahānāmakā tayo pāsādā ahesuṃ. Vimalāmahādevippamukhāni",
  "atk-s0511a:2844_7": "tettiṃsa itthisahassāni paccupaṭṭhitāni ahesuṃ.",
  "atk-s0511a:2845_0": "So cattāri nimittāni disvā vimalādeviyā kañcanaveḷe nāma putte uppanne ājaññarathena",
  "atk-s0511a:2845_1": "mahābhinikkhamanaṃ nikkhamitvā pabbaji. Ekā ca naṃ purisakoṭi anupabbaji. So tehi",
  "atk-s0511a:2845_2": "parivuto mahāpuriso cha māse padhānacariyaṃ caritvā visākhapuṇṇamāya varuṇabrāhmaṇagāme",
  "atk-s0511a:2845_3": "vasabhabrāhmaṇassa dhītāya dinnaṃ madhupāyāsaṃ paribhuñjitvā sālavane divāvihāraṃ",
  "atk-s0511a:2845_4": "vītināmetvā sujātājīvakena dinnā aṭṭha tiṇamuṭṭhiyo gahetvā kakudhabodhiṃ upasaṅkamitvā",
  "atk-s0511a:2845_5": "tepaññāsahatthavitthataṃ tiṇasantharaṃ santharitvā pallaṅkaṃ ābhujitvā sabbaññutaññāṇaṃ",
  "atk-s0511a:2845_6": "paṭivijjhitvā “anekajātisaṃsāra”nti udānaṃ udānetvā tattheva sattasattāhaṃ vītināmetvā",
  "atk-s0511a:2845_7": "attanā saha pabbajitānaṃ ariyadhammapaṭivedhasamatthataṃ ñatvā ākāsena tattha gantvā",
  "atk-s0511a:2845_8": "usabhavatīnagarasamīpe usabhavatuyyāne otaritvā bhikkhukoṭiparivuto dhammacakkaṃ",
  "atk-s0511a:2845_9": "pavattesi. Tadā koṭisatasahassānaṃ dhammābhisamayo ahosi. Ayaṃ paṭhamo abhisamayo.",
  "atk-s0511a:2846_0": "Puna usabhavatiyā nāma nagarassa avidūre sudassanapabbate sudassano nāma devarājā",
  "atk-s0511a:2846_1": "paṭivasati. So micchādiṭṭhiko ahosi. Sakalajambudīpe pana manussā tassa anusaṃvaccharaṃ",
  "atk-s0511a:2846_2": "satasahassagghanikaṃ baliṃ upasaṃharanti. So sudassano devarājā nararājena saddhiṃ",
  "atk-s0511a:2846_3": "ekāsane nisīditvā baliṃ sampaṭicchati. Atha piyadassī bhagavā “tassa sudassanassa",
  "atk-s0511a:2846_4": "devarājassa taṃ diṭṭhigataṃ vinodessāmī”ti tasmiṃ devarāje yakkhasamāgamaṃ gate tassa",
  "atk-s0511a:2846_5": "bhavanaṃ pavisitvā sirisayanaṃ āruhitvā chabbaṇṇaraṃsiyo muñcanto yugandharapabbate",
  "atk-s0511a:2846_6": "saradasamaye sūriyo viya nisīdi. Tassa parivāraparicārikā devatāyo mālāgandhavilepanādīhi",
  "atk-s0511a:2846_7": "dasabalaṃ pūjetvā parivāretvā aṭṭhaṃsu.",
  "atk-s0511a:2847_0": "Sudassanopi devarājā yakkhasamāgamato āgacchanto attano bhavanato chabbaṇṇarasmiyo",
  "atk-s0511a:2847_1": "niccharante disvā cintesi – “aññesu pana divasesu mama bhavanassa edisī anekaraṃsijālasamujjalavibhūti",
  "atk-s0511a:2847_2": "na diṭṭhapubbā. Ko nu kho idha paviṭṭho devo vā manusso vā”ti olokento udayagirisikharamatthake",
  "atk-s0511a:2847_3": "saradasamayadivasakaramiva chabbaṇṇaraṃsijālena abhijjalantaṃ nisinnaṃ bhagavantaṃ",
  "atk-s0511a:2847_4": "disvā cintesi – “ayaṃ muṇḍakasamaṇo mama parivārena parijanena parivuto varasayane",
  "atk-s0511a:2847_5": "nisinno”ti kodhābhibhūtamānaso – “handāhaṃ imassa attano balaṃ dassessāmī”ti cintetvā",
  "atk-s0511a:2847_6": "sakalaṃ taṃ pabbataṃ ekajālamakāsi. “Iminā aggijālena chārikābhūto muṇḍakasamaṇo”ti",
  "atk-s0511a:2847_7": "olokento anekaraṃsijālavisaravipphuritavarasarīraṃ pasannavadanavaṇṇasobhaṃ vippasannacchavirāgaṃ",
  "atk-s0511a:2847_8": "dasabalamabhijjalantaṃ disvā cintesi – “ayaṃ samaṇo aggidāhaṃ sahati, handāhaṃ imaṃ",
  "atk-s0511a:2847_9": "samaṇaṃ udakoghena osādetvā māressāmī”ti atigambhīraṃ udakoghaṃ vimānābhimukhaṃ pavattesi.",
  "atk-s0511a:2848_0": "Tato udakoghena puṇṇe tasmiṃ vimāne nisinnassa tassa bhagavato cīvare aṃsumattaṃ",
  "atk-s0511a:2848_1": "vā sarīre lomamattaṃ vā na temittha. Tato sudassano devarājā – “iminā samaṇo nirassāso",
  "atk-s0511a:2848_2": "mato bhavissatī”ti mantvā udakaṃ saṅkhipitvā olokento bhagavantaṃ asitajaladharavivaragataṃ",
  "atk-s0511a:2848_3": "saradasamayarajanikaramiva vividharaṃsijālavisarena virocamānaṃ sakaparisaparivutaṃ",
  "atk-s0511a:2848_4": "nisinnaṃ disvā attano makkhaṃ asahamāno – “handa māressāmi na”nti kodhena navavidhaāvudhavassaṃ",
  "atk-s0511a:2848_5": "vassesi. Athassa bhagavato ānubhāvena sabbāvudhāni nānāvidhaparamaruciradassanā surabhikusumamālā",
  "atk-s0511a:2848_6": "hutvā dasabalassa pādamūle nipatiṃsu.",
  "atk-s0511a:2849_0": "Tato taṃ acchariyaṃ disvā sudassano devarājā paramakupitamānaso bhagavantaṃ ubhohi",
  "atk-s0511a:2849_1": "hatthehi pādesu gahetvā attano bhavanato nīharitukāmo ukkhipitvā mahāsamuddaṃ atikkamitvā",
  "atk-s0511a:2849_2": "cakkavāḷapabbataṃ gantvā – “kiṃ nu kho samaṇo jīvati vā mato vā”ti olokento tasmiṃyeva",
  "atk-s0511a:2849_3": "āsane nisinnaṃ disvā – “aho mahānubhāvo ayaṃ samaṇo, nāhaṃ imaṃ samaṇaṃ ito nikkaḍḍhituṃ",
  "atk-s0511a:2849_4": "sakkomi. Yadi hi maṃ koci jānissati, anappako me ayaso bhavissati. Yāvimaṃ koci na",
  "atk-s0511a:2849_5": "passati, tāva naṃ vissajjetvā gamissāmī”ti cintesi.",
  "atk-s0511a:2850_0": "Atha dasabalo tassa cittācāraṃ ñatvā tathā adhiṭṭhāsi, yathā naṃ sabbe devamanussā",
  "atk-s0511a:2850_1": "passanti. Tasmiñca divase sakalajambudīpe ekasatarājāno tasseva upahāradānatthāya",
  "atk-s0511a:2850_2": "sannipatiṃsu. Te bhagavato pāde gahetvā nisinnaṃ sudassanaṃ devarājānaṃ nararājāno",
  "atk-s0511a:2850_3": "disvā – “amhākaṃ devarājā munirājassa piyadassissa satthuno pādaparicariyaṃ karoti,",
  "atk-s0511a:2850_4": "aho buddhā nāma acchariyā, aho buddhaguṇā visiṭṭhā”ti bhagavati, pasannacittā sabbe",
  "atk-s0511a:2850_5": "bhagavantaṃ namassamānā sirasmiṃ añjaliṃ katvā aṭṭhaṃsu. Tattha piyadassī bhagavā",
  "atk-s0511a:2850_6": "taṃ sudassanaṃ devarājānaṃ pamukhaṃ katvā dhammaṃ desesi. Tadā devamanussānaṃ navutikoṭisahassāni",
  "atk-s0511a:2850_7": "arahattaṃ pāpuṇiṃsu. So dutiyo abhisamayo ahosi.",
  "atk-s0511a:2851_0": "Yadā pana navayojanappamāṇe kumudanagare buddhapaccatthiko devadatto viya soṇatthero",
  "atk-s0511a:2851_1": "nāma mahāpadumakumārena saddhiṃ mantetvā tassa pitaraṃ ghātetvā puna piyadassībuddhassa",
  "atk-s0511a:2851_2": "vadhāya nānappakāraṃ payogaṃ katvāpi ghātetuṃ asakkonto so doṇamukhanāgarājārohaṃ",
  "atk-s0511a:2851_3": "pakkosāpetvā taṃ palobhetvā tamatthaṃ ārocesi – “yadā panāyaṃ samaṇo piyadassī imaṃ",
  "atk-s0511a:2851_4": "nagaraṃ piṇḍāya pavisati, tadā doṇamukhaṃ nāma gajavaraṃ vissajjetvā piyadassīsamaṇaṃ mārehī”ti.",
  "atk-s0511a:2852_0": "Atha so āroho hitāhitavicāraṇarahito rājavallabho – “ayaṃ samaṇo ṭhānantarāpi maṃ",
  "atk-s0511a:2852_1": "cāveyyā”ti mantvā “sādhū”ti sampaṭicchitvā dutiyadivase dasabalassa nagarappavesanasamayaṃ",
  "atk-s0511a:2852_2": "sallakkhetvā sujātamatthakapiṇḍakumbhanalāṭaṃ dhanusadisadīghasuṇḍataṭaṃ suvipulamudukaṇṇaṃ",
  "atk-s0511a:2852_3": "madhupiṅgalanayanaṃ sundarakkhandhāsanaṃ anuvaṭṭaghanajaghanaṃ nicitagūḷhajāṇuantaraṃ",
  "atk-s0511a:2852_4": "īsāsadisaruciradantaṃ suvāladhiṃ apacitamecakaṃ sabbalakkhaṇasampannaṃ asitajaladharasadisacārudassanaṃ",
  "atk-s0511a:2852_5": "sīhavikkantalalitagāminaṃ jaṅgamamiva dharādharaṃ sattappatiṭṭhaṃ sattadhā pabhinnaṃ",
  "atk-s0511a:2852_6": "sabbaso vissavantaṃ viggahavantamiva antakaṃ upasaṅkamitvā piṇḍakabaḷañjanadhūpalepādivisesehi",
  "atk-s0511a:2852_7": "bhiyyopi mattappamattaṃ katvā arivāraṇavāraṇaṃ erāvaṇavāraṇamiva arijanavāraṇaṃ munivāraṇaṃ",
  "atk-s0511a:2852_8": "māraṇatthāya pesesi. Atha so dviradavaro muttamattova gajamahiṃsaturaṅganaranāriyo",
  "atk-s0511a:2852_9": "hantvā hatarudhiraparirañjitasadantakarasarīro antajālapariyonaddhanayano sakaṭakavāṭakūṭāgāradvāratoraṇādīni",
  "atk-s0511a:2852_10": "bhañjitvā kāka-kulala-gijjhādīhi anupariyāyamāno hatamahiṃsanaraturaṅgadiradādīnaṃ",
  "atk-s0511a:2852_11": "aṅgāni ālumpitvā manussabhakkho yakkho viya bhakkhayanto dūratova dasabalaṃ sissagaṇaparivutaṃ",
  "atk-s0511a:2852_12": "āgacchantaṃ disvā anilagaruḷasadisavego vegena bhagavantamabhigañchi.",
  "atk-s0511a:2853_0": "Atha puravāsino pana janā bhayasantāpaparipūritamānasā pāsādapākāracayatarūpagatā",
  "atk-s0511a:2853_1": "tathāgatābhimukhamabhidhāvantaṃ disvā hāhākārasaddamakaṃsu. Keci pana upāsakā taṃ",
  "atk-s0511a:2853_2": "nānappakārehi nayehi nivārayitumārabhiṃsu. Atha so buddhanāgo hatthināgamāyantamoloketvā",
  "atk-s0511a:2853_3": "karuṇāvipphārasītalahadayo mettāya taṃ phari. Tato so hatthināgo mettāpharaṇena mudukatahadayasantāno",
  "atk-s0511a:2853_4": "attano dosāparādhaṃ ñatvā lajjāya bhagavato purato ṭhātuṃ asakkonto pathaviyaṃ pavisanto",
  "atk-s0511a:2853_5": "viya sirasā bhagavato pādesu nipati. Evaṃ nipanno pana so timiranikarasadisasarīro",
  "atk-s0511a:2853_6": "sañchāppabhānurañjitavarakanakagirisikharasamīpamupagato asitasaliladharanikaro viya virocittha.",
  "atk-s0511a:2854_0": "Athevaṃ munirājapādamūle karirājānaṃ sirasā nipatantaṃ disvā nāgarajanā paramapītipūritahadayā",
  "atk-s0511a:2854_1": "sādhukārasīhanādaṃ ukkuṭṭhisaddaṃ pavattayiṃsu. Surabhikusumamālācandanagandhacuṇṇālaṅkārādīhi",
  "atk-s0511a:2854_2": "taṃ anekappakāraṃ pūjesuṃ. Samantato celukkhepā pavattiṃsu. Gaganatale suradundubhiyo",
  "atk-s0511a:2854_3": "abhinadiṃsu. Atha bhagavā tamasitagirisikharamiva pādamūle nipannaṃ diradavaraṃ oloketvā",
  "atk-s0511a:2854_4": "aṅkusadhajajālasaṅkhacakkālaṅkatena karatalena gajavaramatthakaṃ parāmasitvā tassa",
  "atk-s0511a:2854_5": "cittācārānukūlāya dhammadesanāya taṃ anusāsi –",
  "atk-s0511a:2855": "“Gajavara vadato suṇohi vācaṃ, mama hitamatthayutañca taṃ bhajāhi;",
  "atk-s0511a:2856": "Tava vadhanirataṃ paduṭṭhabhāvaṃ, apanaya santamupehi cārudanti.",
  "atk-s0511a:2857": "“Lobhena dosena ca mohato vā, yo pāṇino hiṃsati vāraṇinda;",
  "atk-s0511a:2858": "So pāṇaghātī sucirampi kālaṃ, dukkhaṃ sughoraṃ narakenubhoti.",
  "atk-s0511a:2859": "“Mākāsi mātaṅga punevarūpaṃ, kammaṃ pamādena madena vāpi;",
  "atk-s0511a:2860": "Avīciyaṃ dukkhamasayha kappaṃ, pappoti pāṇaṃ atipātayanto.",
  "atk-s0511a:2861": "“Dukkhaṃ sughoraṃ narakenubhotvā, manussalokaṃ yadi yāti bhiyyo;",
  "atk-s0511a:2862": "Appāyuko hoti virūparūpo, vihiṃsako dukkhavisesabhāgī.",
  "atk-s0511a:2863": "“Yathā ca pāṇā paramaṃ piyā te, mahājane kuñjara mandanāga;",
  "atk-s0511a:2864": "Tathā parassāpi piyāti ñatvā, pāṇātipāto parivajjanīyo.",
  "atk-s0511a:2865": "“Dose ca hiṃsānirate viditvā, pāṇātipātā virate guṇe ca;",
  "atk-s0511a:2866": "Pāṇātipātaṃ parivajjaya tvaṃ, sagge sukhaṃ icchasi ce parattha.",
  "atk-s0511a:2867": "“Pāṇātipātā virato sudanto, piyo manāpo bhavatīdha loke;",
  "atk-s0511a:2868": "Kāyassa bhedā ca paraṃ panassa, saggādhivāsaṃ kathayanti buddhā.",
  "atk-s0511a:2869": "“Dukkhāgamaṃ nicchati koci loke, sabbopi jāto sukhamesateva;",
  "atk-s0511a:2870": "Tasmā mahānāga vihāya hiṃsaṃ, bhāvehi mettaṃ karuṇañca kāle”ti.",
  "atk-s0511a:2871_0": "Athevaṃ dasabalenānusāsiyamāno dantivaro saññaṃ paṭilabhitvā paramavinīto vinayācārasampanno",
  "atk-s0511a:2871_1": "sisso viya ahosi. Evaṃ so piyadassī bhagavā amhākaṃ satthā viya dhanapālaṃ doṇamukhaṃ",
  "atk-s0511a:2871_2": "karivaraṃ damitvā tattha mahājanasamāgame dhammaṃ desesi. Tadā asītikoṭisahassānaṃ",
  "atk-s0511a:2871_3": "dhammābhisamayo ahosi. Ayaṃ tatiyo abhisamayo ahosi. Tena vuttaṃ –",
  "atk-s0511a:2872": "1.",
  "atk-s0511a:2873": "“Sujātassa aparena, sayambhū lokanāyako;",
  "atk-s0511a:2874": "Durāsado asamasamo, piyadassī mahāyaso.",
  "atk-s0511a:2875": "2.",
  "atk-s0511a:2876": "“Sopi buddho amitayaso, ādiccova virocati;",
  "atk-s0511a:2877": "Sabbaṃ tamaṃ nihantvāna, dhammacakkaṃ pavattayi.",
  "atk-s0511a:2878": "3.",
  "atk-s0511a:2879": "“Tassāpi atulatejassa, ahesuṃ abhisamayā tayo;",
  "atk-s0511a:2880": "Koṭisatasahassānaṃ, paṭhamābhisamayo ahu.",
  "atk-s0511a:2881": "4.",
  "atk-s0511a:2882": "“Sudassano devarājā, micchādiṭṭhimarocayi;",
  "atk-s0511a:2883": "Tassa diṭṭhiṃ vinodento, satthā dhammamadesayi.",
  "atk-s0511a:2884": "5.",
  "atk-s0511a:2885": "“Janasannipāto atulo, mahāsannipatī tadā;",
  "atk-s0511a:2886": "Navutikoṭisahassānaṃ, dutiyābhisamayo ahu.",
  "atk-s0511a:2887": "6.",
  "atk-s0511a:2888": "“Yadā doṇamukhaṃ hatthiṃ, vinesi narasārathi;",
  "atk-s0511a:2889": "Asītikoṭisahassānaṃ, tatiyābhisamayo ahū”ti.",
  "atk-s0511a:2890_0": "Sumaṅgalanagare pālito nāma rājaputto ca purohitaputto sabbadassikumāro cāti dve",
  "atk-s0511a:2890_1": "sahāyakā ahesuṃ. Te piyadassimhi sammāsambuddhe cārikaṃ carante “attano nagaraṃ sampatto”ti",
  "atk-s0511a:2890_2": "sutvā koṭisatasahassaparivārā paccuggamanaṃ katvā tassa dhammaṃ sutvā sattāhaṃ mahādānaṃ",
  "atk-s0511a:2890_3": "datvā sattame divase bhagavato bhattānumodanāvasāne koṭisatasahassehi saddhiṃ pabbajitvā",
  "atk-s0511a:2890_4": "arahattaṃ pāpuṇiṃsu. Tesaṃ pana majjhe bhagavā pātimokkhaṃ uddisi, so paṭhamo sannipāto",
  "atk-s0511a:2890_5": "ahosi. Athāparena samayena sudassanadevarājassa samāgame navutikoṭiyo arahattaṃ pāpuṇiṃsu.",
  "atk-s0511a:2890_6": "Tehi parivuto satthā pātimokkhaṃ uddisi, ayaṃ dutiyo sannipāto ahosi. Puna doṇamukhavinayane",
  "atk-s0511a:2890_7": "asītikoṭiyo pabbajitvā arahattaṃ pāpuṇiṃsu. Tesaṃ majjhe bhagavā pātimokkhaṃ uddisi,",
  "atk-s0511a:2890_8": "ayaṃ tatiyo sannipāto ahosi. Tena vuttaṃ –",
  "atk-s0511a:2891": "7.",
  "atk-s0511a:2892": "“Sannipātā tayo āsuṃ, tassāpi piyadassino;",
  "atk-s0511a:2893": "Koṭisatasahassānaṃ, paṭhamo āsi samāgamo.",
  "atk-s0511a:2894": "8.",
  "atk-s0511a:2895": "“Tato paraṃ navutikoṭī, samiṃsu ekato munī;",
  "atk-s0511a:2896": "Tatiye sannipātamhi, asītikoṭiyo ahū”ti.",
  "atk-s0511a:2897_0": "Tadā amhākaṃ bodhisatto kassapo nāma brāhmaṇamāṇavo itihāsapañcamānaṃ tiṇṇaṃ vedānaṃ",
  "atk-s0511a:2897_1": "pāragū hutvā satthu dhammadesanaṃ sutvā koṭisatasahassapariccāgena paramārāmaṃ saṅghārāmaṃ",
  "atk-s0511a:2897_2": "kāretvā saraṇesu ca pañcasīlesu ca patiṭṭhāsi. Atha naṃ satthā – “ito aṭṭhārasakappasataccayena",
  "atk-s0511a:2897_3": "gotamo nāma buddho loke bhavissatī”ti byākāsi. Tena vuttaṃ –",
  "atk-s0511a:2898": "9.",
  "atk-s0511a:2899": "“Ahaṃ tena samayena, kassapo nāma brāhmaṇo;",
  "atk-s0511a:2900": "Ajjhāyako mantadharo, tiṇṇaṃ vedāna pāragū.",
  "atk-s0511a:2901": "10.",
  "atk-s0511a:2902": "“Tassa dhammaṃ suṇitvāna, pasādaṃ janayiṃ ahaṃ;",
  "atk-s0511a:2903": "Koṭisatasahassehi, saṅghārāmaṃ amāpayiṃ.",
  "atk-s0511a:2904": "11.",
  "atk-s0511a:2905": "“Tassa datvāna ārāmaṃ, haṭṭho saṃviggamānaso;",
  "atk-s0511a:2906": "Saraṇe pañcasīle ca, daḷahaṃ katvā samādiyiṃ.",
  "atk-s0511a:2907": "12.",
  "atk-s0511a:2908": "“Sopi maṃ buddho byākāsi, saṅghamajjhe nisīdiya;",
  "atk-s0511a:2909": "Aṭṭhārase kappasate, ayaṃ buddho bhavissati.",
  "atk-s0511a:2910": "13.",
  "atk-s0511a:2911": "“Padhānaṃ padahitvāna…pe… hessāma sammukhā imaṃ.",
  "atk-s0511a:2912": "14.",
  "atk-s0511a:2913": "“Tassāpi vacanaṃ sutvā, bhiyyo cittaṃ pasādayiṃ;",
  "atk-s0511a:2914": "Uttariṃ vatamadhiṭṭhāsiṃ, dasapāramipūriyā”ti.",
  "atk-s0511a:2915": "Tattha saraṇe pañcasīle cāti tīṇi saraṇāni pañca sīlāni cāti attho. Aṭṭhārase kappasateti ito aṭṭhasatādhikassa kappasahassassa accayenāti attho.",
  "atk-s0511a:2916_0": "Tassa pana bhagavato sudhaññaṃ nāma nagaraṃ ahosi. Pitā sudatto nāma rājā, mātā sucandā",
  "atk-s0511a:2916_1": "nāma devī, pālito ca sabbadassī ca dve aggasāvakā, sobhito nāmupaṭṭhāko, sujātā ca",
  "atk-s0511a:2916_2": "dhammadinnā ca dve aggasāvikā, kakudharukkho bodhi, sarīraṃ asītihatthubbedhaṃ ahosi,",
  "atk-s0511a:2916_3": "navutivassasahassāni āyu, vimalā nāmassa aggamahesī ahosi, kañcanāveḷo nāma putto,",
  "atk-s0511a:2916_4": "so ājaññarathena nikkhamīti. Tena vuttaṃ –",
  "atk-s0511a:2917": "15.",
  "atk-s0511a:2918": "“Sudhaññaṃ nāma nagaraṃ, sudatto nāma khattiyo;",
  "atk-s0511a:2919": "Candā nāmāsi janikā, piyadassissa satthuno.",
  "atk-s0511a:2920": "20.",
  "atk-s0511a:2921": "“Pālito sabbadassī ca, ahesuṃ aggasāvakā;",
  "atk-s0511a:2922": "Sobhito nāmupaṭṭhāko, piyadassissa satthuno.",
  "atk-s0511a:2923": "21.",
  "atk-s0511a:2924": "“Sujātā dhammadinnā ca, ahesuṃ aggasāvikā;",
  "atk-s0511a:2925": "Bodhi tassa bhagavato, kakudhoti pavuccati.",
  "atk-s0511a:2926": "23.",
  "atk-s0511a:2927": "“Sopi buddho amitayaso, dvattiṃsavaralakkhaṇo;",
  "atk-s0511a:2928": "Asītihatthamubbedho, sālarājāva dissati.",
  "atk-s0511a:2929": "24.",
  "atk-s0511a:2930": "“Aggicandasūriyānaṃ, natthi tādisikā pabhā;",
  "atk-s0511a:2931": "Yathā ahu pabhā tassa, asamassa mahesino.",
  "atk-s0511a:2932": "25.",
  "atk-s0511a:2933": "“Tassāpi devadevassa, āyu tāvatakaṃ ahu;",
  "atk-s0511a:2934": "Navutivassasahassāni, loke aṭṭhāsi cakkhumā.",
  "atk-s0511a:2935": "26.",
  "atk-s0511a:2936": "“Sopi buddho asamasamo, yugānipi tāni atuliyāni;",
  "atk-s0511a:2937": "Sabbaṃ tamantarahitaṃ, nanu rittā sabbasaṅkhārā”ti.",
  "atk-s0511a:2938_0": "Tattha sālarājā vāti sabbaphāliphullo paramaramaṇīyadassano samavaṭṭakkhandho sālarājā",
  "atk-s0511a:2938_1": "viya dissati. Yugānipi tānīti aggasāvakayugādīni yugaḷāni. Sesagāthāsu sabbattha uttānamevāti.",
  "atk-s0511a:2939": "Piyadassībuddhavaṃsavaṇṇanā niṭṭhitā.",
  "atk-s0511a:2940": "Niṭṭhito terasamo buddhavaṃso.",
  "atk-s0511a:2941": "16. Atthadassībuddhavaṃsavaṇṇanā",
  "atk-s0511a:2942_0": "Piyadassimhi sammāsambuddhe parinibbute tassa sāsane ca antarahite parihāyitvā vaḍḍhitvā",
  "atk-s0511a:2942_1": "aparimitāyukesu manussesu anukkamena parihāyitvā vassasatasahassāyukesu jātesu paramatthadassī",
  "atk-s0511a:2942_2": "atthadassī nāma buddho loke uppajji. So pāramiyo pūretvā tusitapure nibbattitvā tato",
  "atk-s0511a:2942_3": "cavitvā paramasobhane sobhane nāma nagare sāgarassa nāma rañño kule aggamahesiyā",
  "atk-s0511a:2942_4": "sudassanadeviyā kucchismiṃ paṭisandhiṃ gahetvā dasa māse gabbhe vasitvā sucindhanuyyāne",
  "atk-s0511a:2942_5": "mātukucchito nikkhami. Mātukucchito mahāpurise nikkhantamatte sucirakālanihitāni",
  "atk-s0511a:2942_6": "kulaparamparāgatāni mahānidhānāni dhanasāmikā paṭilabhiṃsūti tassa nāmaggahaṇadivase",
  "atk-s0511a:2942_7": "“atthadassī”ti nāmamakaṃsu. So dasavassasahassāni agāraṃ ajjhāvasi. Amaragiri-suragiri-girivāhananāmakā",
  "atk-s0511a:2942_8": "paramasurabhijanakā tayo cassa pāsādā ahesuṃ. Visākhādevippamukhāni tettiṃsa itthisahassāni ahesuṃ.",
  "atk-s0511a:2943_0": "So cattāri nimittāni disvā visākhādeviyā selakumāre nāma putte uppanne sudassanaṃ",
  "atk-s0511a:2943_1": "nāma assarājaṃ abhiruhitvā mahābhinikkhamanaṃ nikkhamitvā pabbaji. Taṃ nava manussakoṭiyo",
  "atk-s0511a:2943_2": "anupabbajiṃsu. Tehi parivuto so mahāpuriso aṭṭha māse padhānacariyaṃ caritvā visākhapuṇṇamāya",
  "atk-s0511a:2943_3": "sucindharanāgiyā upahāratthāya ānītaṃ madhupāyāsaṃ mahājanena sandissamānasabbasarīrāya",
  "atk-s0511a:2943_4": "nāgiyā saha suvaṇṇapātiyā dinnaṃ madhupāyāsaṃ paribhuñjitvā taruṇatarusatasamalaṅkate",
  "atk-s0511a:2943_5": "taruṇasālavane divāvihāraṃ vītināmetvā sāyanhasamaye dhammarucinā mahārucinā nāma",
  "atk-s0511a:2943_6": "nāgarājena dinnā aṭṭha kusatiṇamuṭṭhiyo gahetvā campakabodhiṃ upasaṅkamitvā tepaññāsahatthāyāmavitthataṃ",
  "atk-s0511a:2943_7": "kusatiṇasantharaṃ santharitvā pallaṅkaṃ ābhujitvā sambodhiṃ patvā sabbabuddhāciṇṇaṃ",
  "atk-s0511a:2943_8": "– “anekajātisaṃsāraṃ…pe… taṇhānaṃ khayamajjhagā”ti udānaṃ udānetvā sattasattāhaṃ",
  "atk-s0511a:2943_9": "bodhisamīpeyeva vītināmetvā brahmuno dhammadesanāyācanaṃ sampaṭicchitvā attanā saha",
  "atk-s0511a:2943_10": "pabbajitanavabhikkhukoṭiyo ariyadhammapaṭivedhasamatthe disvā ākāsena gantvā anomanagarasamīpe",
  "atk-s0511a:2943_11": "anomuyyāne otaritvā tehi parivuto tattha dhammacakkaṃ pavattesi. Tadā koṭisatasahassānaṃ",
  "atk-s0511a:2943_12": "paṭhamo dhammābhisamayo ahosi.",
  "atk-s0511a:2944_0": "Puna bhagavati lokanāyake devalokacārikaṃ caritvā tattha dhammaṃ desente koṭisatasahassānaṃ",
  "atk-s0511a:2944_1": "dutiyo abhisamayo ahosi. Yadā pana bhagavā atthadassī amhākaṃ bhagavā viya kapilavatthupuraṃ",
  "atk-s0511a:2944_2": "sobhanapuraṃ pavisitvā dhammaṃ desesi, tadā koṭisatasahassānaṃ tatiyo dhammābhisamayo",
  "atk-s0511a:2944_3": "ahosi. Tena vuttaṃ –",
  "atk-s0511a:2945": "1.",
  "atk-s0511a:2946": "“Tattheva maṇḍakappamhi, atthadassī mahāyaso;",
  "atk-s0511a:2947": "Mahātamaṃ nihantvāna, patto sambodhimuttamaṃ.",
  "atk-s0511a:2948": "2.",
  "atk-s0511a:2949": "“Brahmunā yācito santo, dhammacakkaṃ pavattayi;",
  "atk-s0511a:2950": "Amatena tappayī lokaṃ, dasasahassī sadevakaṃ.",
  "atk-s0511a:2951": "3.",
  "atk-s0511a:2952": "“Tassāpi lokanāthassa, ahesuṃ abhisamayā tayo;",
  "atk-s0511a:2953": "Koṭisatasahassānaṃ, paṭhamābhisamayo ahu.",
  "atk-s0511a:2954": "4.",
  "atk-s0511a:2955": "“Yadā buddho atthadassī, carati devacārikaṃ;",
  "atk-s0511a:2956": "Koṭisatasahassānaṃ, dutiyābhisamayo ahu.",
  "atk-s0511a:2957": "5.",
  "atk-s0511a:2958": "“Punāparaṃ yadā buddho, desesi pitusantike;",
  "atk-s0511a:2959": "Koṭisatasahassānaṃ, tatiyābhisamayo ahū”ti.",
  "atk-s0511a:2960_0": "Tattha tatthevāti tasmiññeva kappeti attho. Ettha pana varakappo “maṇḍakappo”ti adhippeto.",
  "atk-s0511a:2960_1": "“Yasmiṃ kappe tayo buddhā nibbattanti, so kappo varakappo”ti heṭṭhā padumuttarabuddhavaṃsavaṇṇanāyaṃ",
  "atk-s0511a:2960_2": "vutto. Tasmā varakappo idha “maṇḍakappo”ti vutto. Nihantvānāti nihanitvā. Ayameva",
  "atk-s0511a:2960_3": "vā pāṭho. Santoti samāno. Amatenāti maggaphalādhigamāmatapānena. Tappayīti atappayi,",
  "atk-s0511a:2960_4": "pīṇesīti attho. Dasasahassīti dasasahassilokadhātuṃ. Devacārikanti devānaṃ vinayanatthaṃ",
  "atk-s0511a:2960_5": "devalokacārikanti attho.",
  "atk-s0511a:2961_0": "Sucandakanagare kira santo ca rājaputto upasanto ca purohitaputto tīsu vedesu sabbasamayantaresu",
  "atk-s0511a:2961_1": "ca sāramadisvā nagarassa catūsu dvāresu cattāro paṇḍite visārade ca manusse ṭhapesuṃ",
  "atk-s0511a:2961_2": "– “yaṃ pana tumhe paṇḍitaṃ samaṇaṃ vā brāhmaṇaṃ vā passatha suṇātha vā, taṃ amhākaṃ",
  "atk-s0511a:2961_3": "āgantvā ārocethā”ti. Tena ca samayena atthadassī lokanātho sucandakanagaraṃ sampāpuṇi.",
  "atk-s0511a:2961_4": "Atha tehi niveditā purisā gantvā tesaṃ dasabalassa tatthāgamanaṃ paṭivedesuṃ. Tato",
  "atk-s0511a:2961_5": "te santopasantā tathāgatāgamanaṃ sutvā pahaṭṭhamānasā sahassaparivārā dasabalaṃ asamaṃ",
  "atk-s0511a:2961_6": "paccuggantvā abhivādetvā nimantetvā sattāhaṃ buddhappamukhassa saṅghassa asadisaṃ",
  "atk-s0511a:2961_7": "mahādānaṃ datvā sattame divase sakalanagaravāsīhi manussehi saddhiṃ dhammakathaṃ",
  "atk-s0511a:2961_8": "suṇiṃsu. Tasmiṃ kira divase aṭṭhanavutisahassāni ehibhikkhupabbajjāya pabbajitvā",
  "atk-s0511a:2961_9": "arahattaṃ pāpuṇiṃsu. Tāya parisāya majjhe bhagavā pātimokkhaṃ uddisi, so paṭhamo sannipāto ahosi.",
  "atk-s0511a:2962_0": "Yadā pana bhagavā attano puttassa selattherassa dhammaṃ desento aṭṭhāsītisahassāni",
  "atk-s0511a:2962_1": "pasādetvā ehibhikkhubhāvena pabbājetvā arahattaṃ pāpetvā pātimokkhaṃ uddisi, so dutiyo",
  "atk-s0511a:2962_2": "sannipāto ahosi. Puna mahāmaṅgalasamāgame māghapuṇṇamāyaṃ devamanussānaṃ dhammaṃ",
  "atk-s0511a:2962_3": "desento aṭṭhasattatisahassāni arahattaṃ pāpetvā pātimokkhaṃ uddisi, so tatiyo sannipāto",
  "atk-s0511a:2962_4": "ahosi. Tena vuttaṃ –",
  "atk-s0511a:2963": "6.",
  "atk-s0511a:2964": "“Sannipātā tayo āsuṃ, tassāpi ca mahesino;",
  "atk-s0511a:2965": "Khīṇāsavānaṃ vimalānaṃ, santacittāna tādinaṃ.",
  "atk-s0511a:2966": "7.",
  "atk-s0511a:2967": "“Aṭṭhanavutisahassānaṃ, paṭhamo āsi samāgamo;",
  "atk-s0511a:2968": "Aṭṭhāsītisahassānaṃ, dutiyo āsi samāgamo.",
  "atk-s0511a:2969": "8.",
  "atk-s0511a:2970": "“Aṭṭhasattatisahassānaṃ, tatiyo āsi samāgamo;",
  "atk-s0511a:2971": "Anupādā vimuttānaṃ, vimalānaṃ mahesina”nti.",
  "atk-s0511a:2972_0": "Tadā kira amhākaṃ bodhisatto campakanagare susīmo nāma brāhmaṇamahāsālo lokasammato",
  "atk-s0511a:2972_1": "ahosi. So sabbavibhavajātaṃ dīnānāthakapaṇaddhikādīnaṃ vissajjetvā himavantasamīpaṃ",
  "atk-s0511a:2972_2": "gantvā tāpasapabbajjaṃ pabbajitvā aṭṭha samāpattiyo pañca abhiññāyo ca nibbattetvā",
  "atk-s0511a:2972_3": "mahiddhiko mahānubhāvo hutvā mahājanassa kusalākusalānaṃ dhammānaṃ anavajjasāvajjabhāvañca",
  "atk-s0511a:2972_4": "dassetvā buddhuppādaṃ āgamayamāno aṭṭhāsi.",
  "atk-s0511a:2973_0": "Athāparena samayena atthadassimhi lokanāyake loke uppajjitvā sudassanamahānagare",
  "atk-s0511a:2973_1": "aṭṭhannaṃ parisānaṃ majjhe dhammāmatavassaṃ vassente tassa dhammaṃ sutvā saggalokaṃ",
  "atk-s0511a:2973_2": "gantvā dibbāni mandāravapadumapāricchattakādīni pupphāni devalokato āharitvā attano",
  "atk-s0511a:2973_3": "ānubhāvaṃ dassento dissamānasarīro catūsu disāsu catuddīpikamahāmegho viya pupphavassaṃ",
  "atk-s0511a:2973_4": "vassetvā samantato pupphamaṇḍapaṃ pupphamayagghitoraṇahemajālādīni pupphamayāni katvā",
  "atk-s0511a:2973_5": "mandāravapupphacchattena dasabalaṃ pūjesi. Sopi naṃ bhagavā – “anāgate gotamo nāma",
  "atk-s0511a:2973_6": "buddho bhavissatī”ti byākāsi. Tena vuttaṃ –",
  "atk-s0511a:2974": "9.",
  "atk-s0511a:2975": "“Ahaṃ tena samayena, jaṭilo uggatāpano;",
  "atk-s0511a:2976": "Susīmo nāma nāmena, mahiyā seṭṭhasammato.",
  "atk-s0511a:2977": "10.",
  "atk-s0511a:2978": "“Dibbaṃ mandāravaṃ pupphaṃ, padumaṃ pāricchattakaṃ;",
  "atk-s0511a:2979": "Devalokā haritvāna, sambuddhamabhipūjayiṃ.",
  "atk-s0511a:2980": "11.",
  "atk-s0511a:2981": "“Sopi maṃ buddho byākāsi, atthadassī mahāmuni;",
  "atk-s0511a:2982": "Aṭṭhārase kappasate, ayaṃ buddho bhavissati.",
  "atk-s0511a:2983": "12.",
  "atk-s0511a:2984": "“Padhānaṃ padahitvāna…pe… hessāma sammukhā imaṃ.",
  "atk-s0511a:2985": "13.",
  "atk-s0511a:2986": "“Tassāpi vacanaṃ sutvā, haṭṭho saṃviggamānaso;",
  "atk-s0511a:2987": "Uttariṃ vatamadhiṭṭhāsiṃ, dasapāramipūriyā”ti.",
  "atk-s0511a:2988": "Tattha jaṭiloti jaṭā assa atthīti jaṭilo. Mahiyā seṭṭhasammatoti sakalenapi lokena seṭṭho uttamo pavaroti evaṃ sammato sambhāvitoti attho.",
  "atk-s0511a:2989_0": "Tassa pana bhagavato sobhanaṃ nāma nagaraṃ ahosi. Sāgaro nāma rājā pitā, sudassanā",
  "atk-s0511a:2989_1": "nāma mātā, santo upasanto ca dve aggasāvakā, abhayo nāmupaṭṭhāko, dhammā ca sudhammā",
  "atk-s0511a:2989_2": "ca dve aggasāvikā, campakarukkho bodhi, sarīraṃ asītihatthubbedhaṃ ahosi. Sarīrappabhā",
  "atk-s0511a:2989_3": "samantato sabbakālaṃ yojanamattaṃ pharitvā aṭṭhāsi, āyu vassasatasahassaṃ, visākhā",
  "atk-s0511a:2989_4": "nāmassa aggamahesī, selo nāma putto, assayānena nikkhami. Tena vuttaṃ –",
  "atk-s0511a:2990": "14.",
  "atk-s0511a:2991": "“Sobhanaṃ nāma nagaraṃ, sāgaro nāma khattiyo;",
  "atk-s0511a:2992": "Sudassanā nāma janikā, atthadassissa satthuno.",
  "atk-s0511a:2993": "19.",
  "atk-s0511a:2994": "“Santo ca upasanto ca, ahesuṃ aggasāvakā;",
  "atk-s0511a:2995": "Abhayo nāmupaṭṭhāko, atthadassissa satthuno.",
  "atk-s0511a:2996": "20.",
  "atk-s0511a:2997": "“Dhammā ceva sudhammā ca, ahesuṃ aggasāvikā;",
  "atk-s0511a:2998": "Bodhi tassa bhagavato, campakoti pavuccati.",
  "atk-s0511a:2999": "22.",
  "atk-s0511a:3000": "“Sopi buddho asamasamo, asītihatthamuggato;",
  "atk-s0511a:3001": "Sobhate sālarājāva, uḷurājāva pūrito.",
  "atk-s0511a:3002": "23.",
  "atk-s0511a:3003": "“Tassa pākatikā raṃsī, anekasatakoṭiyo;",
  "atk-s0511a:3004": "Uddhaṃ adho dasa disā, pharanti yojanaṃ sadā.",
  "atk-s0511a:3005": "24.",
  "atk-s0511a:3006": "“Sopi buddho narāsabho, sabbasattuttamo muni;",
  "atk-s0511a:3007": "Vassasatasahassāni, loke aṭṭhāsi cakkhumā.",
  "atk-s0511a:3008": "25.",
  "atk-s0511a:3009": "“Atulaṃ dassetvā obhāsaṃ, virocetvā sadevake;",
  "atk-s0511a:3010": "Sopi aniccataṃ patto, yathaggupādānasaṅkhayā”ti.",
  "atk-s0511a:3011_0": "Tattha uḷurājāva pūritoti saradasamayaparipuṇṇavimalasakalamaṇḍalo tārakarājā viyāti",
  "atk-s0511a:3011_1": "attho. Pākatikāti pakativasena uppajjamānā, na adhiṭṭhānavasena. Yadā icchati bhagavā,",
  "atk-s0511a:3011_2": "tadā anekakoṭisatasahassepi cakkavāḷe ābhāya phareyya. Raṃsīti rasmiyo. Upādānasaṅkhayāti",
  "atk-s0511a:3011_3": "upādānakkhayā indhanakkhayā aggi viya. Sopi bhagavā catunnaṃ upādānānaṃ khayena anupādisesāya",
  "atk-s0511a:3011_4": "nibbānadhātuyā anupamanagare anomārāme parinibbāyi. Dhātuyo panassa adhiṭṭhānena",
  "atk-s0511a:3011_5": "vikiriṃsu. Sesamettha gāthāsu uttānamevāti.",
  "atk-s0511a:3012": "Atthadassībuddhavaṃsavaṇṇanā niṭṭhitā.",
  "atk-s0511a:3013": "Niṭṭhito cuddasamo buddhavaṃso.",
  "atk-s0511a:3014": "17. Dhammadassībuddhavaṃsavaṇṇanā",
  "atk-s0511a:3015_0": "Atthadassimhi sammāsambuddhe parinibbute antarakappe ca vītivatte aparimitāyukesu",
  "atk-s0511a:3015_1": "sattesu anupubbena parihāyitvā vassasatasahassāyukesu jātesu dhammadassī nāma satthā",
  "atk-s0511a:3015_2": "lokālokakaro lobhādilokamalavinayakaro lokekanāyako loke udapādi. Sopi bhagavā pāramiyo",
  "atk-s0511a:3015_3": "pūretvā tusitapure nibbattitvā tato cavitvā saraṇanagare sabbalokasaraṇassa saraṇassa",
  "atk-s0511a:3015_4": "nāma rañño aggamahesiyā sunandāya nāma deviyā kucchismiṃ paṭisandhiṃ aggahesi. So",
  "atk-s0511a:3015_5": "dasannaṃ māsānaṃ accayena saraṇuyyāne mātukucchito pāvussakāle saliladharavivaragato",
  "atk-s0511a:3015_6": "puṇṇacando viya nikkhami. Mahāpurise pana mātukucchito nikkhantamatteyeva adhikaraṇavohārasatthapotthakesu",
  "atk-s0511a:3015_7": "adhammiyā vohārā sayameva antaradhāyiṃsu. Dhammikavohārāyeva aṭṭhaṃsu. Tenassa nāmaggahaṇadivase",
  "atk-s0511a:3015_8": "“dhammadassī”ti nāmamakaṃsu. So aṭṭhavassasahassāni agāraṃ ajjhāvasi. Tassa kira",
  "atk-s0511a:3015_9": "araja-viraja-sudassananāmakā tayo pāsādā ahesuṃ. Vicikoḷidevippamukhānaṃ itthīnaṃ",
  "atk-s0511a:3015_10": "vīsatisahassādhikaṃ satasahassaṃ ahosi.",
  "atk-s0511a:3016_0": "So cattāri nimittāni disvā vicikoḷideviyā puññavaḍḍhane nāma putte uppanne devakumāro",
  "atk-s0511a:3016_1": "viya ativiya sukhumālo devasampattimiva sampattimanubhavamāno majjhimayāme vuṭṭhāya",
  "atk-s0511a:3016_2": "sirisayane nisinno niddopagatānaṃ itthīnaṃ vippakāraṃ disvā sañjātasaṃvego mahābhinikkhamanāya",
  "atk-s0511a:3016_3": "cittaṃ uppādesi. Cittuppādasamanantaramevassa sudassanapāsādo gaganatalamabbhuggantvā",
  "atk-s0511a:3016_4": "caturaṅginiyā senāya parivuto dutiyo divasakaro viya dibbavimānaṃ viya ca gantvā",
  "atk-s0511a:3016_5": "rattakuravakatarubodhisamīpeyeva otaritvā aṭṭhāsi. Mahāpuriso kira brahmunā upanītāni",
  "atk-s0511a:3016_6": "kāsāyāni gahetvā pabbajitvā pāsādato otaritvā avidūre aṭṭhāsi. Pāsādo puna ākāsena",
  "atk-s0511a:3016_7": "gantvā bodhirukkhaṃ antokatvā pathaviyaṃ patiṭṭhāsi. Itthiyopi saparivārā pāsādato",
  "atk-s0511a:3016_8": "otaritvā aḍḍhagāvutamattaṃ gantvā aṭṭhaṃsu. Tattha itthiyo ca tāsaṃ paricārikā ceṭikāyo",
  "atk-s0511a:3016_9": "ca ṭhapetvā sabbe manussā taṃ anupabbajiṃsu. Bhikkhūnaṃ koṭisatasahassaṃ ahosi.",
  "atk-s0511a:3017_0": "Atha dhammadassī bodhisatto sattāhaṃ padhānacariyaṃ caritvā vicikoḷideviyā dinnaṃ",
  "atk-s0511a:3017_1": "madhupāyāsaṃ paribhuñjitvā badaravane divāvihāraṃ katvā sāyanhasamaye sirivaḍḍhanena",
  "atk-s0511a:3017_2": "nāma yavapālakena dinnā aṭṭha tiṇamuṭṭhiyo gahetvā bimbijālabodhiṃ upagantvā tepaṇṇāsahatthavitthataṃ",
  "atk-s0511a:3017_3": "tiṇasantharaṃ santharitvā tattha sabbaññutaññāṇaṃ paṭivijjhitvā – “anekajātisaṃsāraṃ…pe…",
  "atk-s0511a:3017_4": "taṇhānaṃ khayamajjhagā”ti udānaṃ udānetvāva bodhisamīpe sattasattāhaṃ vītināmetvā",
  "atk-s0511a:3017_5": "katabrahmayācano attanā saddhiṃ pabbajitassa bhikkhūnaṃ koṭisatasahassassa saddhammappaṭivedhasamatthataṃ",
  "atk-s0511a:3017_6": "ñatvā aṭṭhārasayojanikamaggaṃ ekāheneva isipatanaṃ gantvā tehi parivuto tattha dhammacakkaṃ",
  "atk-s0511a:3017_7": "pavattesi, tadā koṭisatasahassānaṃ paṭhamābhisamayo ahosi. Tena vuttaṃ –",
  "atk-s0511a:3018": "1.",
  "atk-s0511a:3019": "“Tattheva maṇḍakappamhi, dhammadassī mahāyaso;",
  "atk-s0511a:3020": "Tamandhakāraṃ vidhamitvā, atirocati sadevake.",
  "atk-s0511a:3021": "2.",
  "atk-s0511a:3022": "“Tassāpi atulatejassa, dhammacakkappavattane;",
  "atk-s0511a:3023": "Koṭisatasahassānaṃ, paṭhamābhisamayo ahū”ti.",
  "atk-s0511a:3024": "Tattha tamandhakāranti tamasaṅkhātaṃ mohandhakāranti attho.",
  "atk-s0511a:3025_0": "Yadā pana tagaranāmake nagare sañjayo nāma rājā kāmesu ādīnavaṃ nekkhammaṃ khemato",
  "atk-s0511a:3025_1": "ca disvā isipabbajjaṃ pabbaji. Taṃ navutikoṭiyo anupabbajiṃsu. Te sabbeyeva pañcābhiññāaṭṭhasamāpattilābhino",
  "atk-s0511a:3025_2": "ahesuṃ. Atha satthā dhammadassī tesaṃ upanissayasampattiṃ disvā ākāsena gantvā sañjayassa",
  "atk-s0511a:3025_3": "tāpasassa assamapadaṃ gantvā ākāse ṭhatvā tesaṃ tāpasānaṃ ajjhāsayānurūpaṃ dhammaṃ",
  "atk-s0511a:3025_4": "desetvā dhammacakkhuṃ uppādesi, so dutiyo abhisamayo ahosi. Tena vuttaṃ –",
  "atk-s0511a:3026": "3.",
  "atk-s0511a:3027": "“Yadā buddho dhammadassī, vinesi sañjayaṃ isiṃ;",
  "atk-s0511a:3028": "Tadā navutikoṭīnaṃ, dutiyābhisamayo ahū”ti.",
  "atk-s0511a:3029": "Yadā pana sakko devānamindo dasabalassa dhammaṃ sotukāmo taṃ upasaṅkami, tadā asītiyā koṭīnaṃ tatiyo abhisamayo ahosi. Tena vuttaṃ –",
  "atk-s0511a:3030": "4.",
  "atk-s0511a:3031": "“Yadā sakko upagañchi, sapariso vināyakaṃ;",
  "atk-s0511a:3032": "Tadā asītikoṭīnaṃ, tatiyābhisamayo ahū”ti.",
  "atk-s0511a:3033_0": "Yadā pana saraṇanagare vemātikabhātikaṃ padumakumāraṃ phussadevakumārañca saparivāre",
  "atk-s0511a:3033_1": "pabbājesi, tasmiṃ antovasse pabbajitānaṃ bhikkhūnaṃ koṭisatasahassānaṃ majjhe visuddhipavāraṇaṃ",
  "atk-s0511a:3033_2": "pavāresi, so paṭhamo sannipāto ahosi. Puna bhagavato devalokato orohaṇe satakoṭīnaṃ",
  "atk-s0511a:3033_3": "dutiyo sannipāto ahosi. Yadā pana sudassanārāme terasannaṃ dhutaguṇānaṃ guṇe ānisaṃse",
  "atk-s0511a:3033_4": "pakāsetvā hāritaṃ nāma mahāsāvakaṃ etadagge ṭhapesi, tadā asītiyā koṭīnaṃ majjhe",
  "atk-s0511a:3033_5": "bhagavā pātimokkhaṃ uddisi, so tatiyo sannipāto ahosi. Tena vuttaṃ –",
  "atk-s0511a:3034": "5.",
  "atk-s0511a:3035": "“Tassāpi devadevassa, sannipātā tayo ahuṃ;",
  "atk-s0511a:3036": "Khīṇāsavānaṃ vimalānaṃ, santacittāna tādinaṃ.",
  "atk-s0511a:3037": "6.",
  "atk-s0511a:3038": "“Yadā buddho dhammadassī, saraṇe vassaṃ upāgami;",
  "atk-s0511a:3039": "Tadā koṭisatasahassānaṃ, paṭhamo āsi samāgamo.",
  "atk-s0511a:3040": "7.",
  "atk-s0511a:3041": "“Punāparaṃ yadā buddho, devato eti mānusaṃ;",
  "atk-s0511a:3042": "Tadāpi satakoṭīnaṃ, dutiyo āsi samāgamo.",
  "atk-s0511a:3043": "8.",
  "atk-s0511a:3044": "“Punāparaṃ yadā buddho, pakāsesi dhute guṇe;",
  "atk-s0511a:3045": "Tadā asītikoṭīnaṃ, tatiyo āsi samāgamo”ti.",
  "atk-s0511a:3046_0": "Tadā amhākaṃ bodhisatto sakko devarājā hutvā dvīsu devalokesu devehi parivuto āgantvā",
  "atk-s0511a:3046_1": "dibbehi gandhapupphādīhi dibbaturiyehi ca tathāgataṃ pūjesi. Sopi naṃ satthā – “anāgate",
  "atk-s0511a:3046_2": "gotamo nāma buddho bhavissatī”ti byākāsi. Tena vuttaṃ –",
  "atk-s0511a:3047": "9.",
  "atk-s0511a:3048": "“Ahaṃ tena samayena, sakko āsiṃ purindado;",
  "atk-s0511a:3049": "Dibbena gandhamālena, turiyenābhipūjayiṃ.",
  "atk-s0511a:3050": "10.",
  "atk-s0511a:3051": "“Sopi maṃ tadā byākāsi, devamajjhe nisīdiya;",
  "atk-s0511a:3052": "Aṭṭhārase kappasate, ayaṃ buddho bhavissati.",
  "atk-s0511a:3053": "11.",
  "atk-s0511a:3054": "“Padhānaṃ padahitvāna…pe… hessāma sammukhā imaṃ.",
  "atk-s0511a:3055": "12.",
  "atk-s0511a:3056": "“Tassāpi vacanaṃ sutvā, bhiyyo cittaṃ pasādayiṃ;",
  "atk-s0511a:3057": "Uttariṃ vatamadhiṭṭhāsiṃ, dasapāramipūriyā”ti.",
  "atk-s0511a:3058_0": "Tassa pana bhagavato saraṇaṃ nāma nagaraṃ ahosi. Saraṇo nāma rājā pitā, sunandā nāma",
  "atk-s0511a:3058_1": "mātā, padumo ca phussadevo ca dve aggasāvakā, sunetto nāma upaṭṭhāko, khemā ca sabbanāmā",
  "atk-s0511a:3058_2": "ca dve aggasāvikā, bimbijālarukkho bodhi, sarīraṃ panassa asītihatthubbedhaṃ ahosi,",
  "atk-s0511a:3058_3": "āyu vassasatasahassaṃ, vicikoḷidevī nāmassa aggamahesī, puññavaḍḍhano nāmassa putto,",
  "atk-s0511a:3058_4": "pāsādena nikkhami. Tena vuttaṃ –",
  "atk-s0511a:3059": "13.",
  "atk-s0511a:3060": "“Saraṇaṃ nāma nagaraṃ, saraṇo nāma khattiyo;",
  "atk-s0511a:3061": "Sunandā nāma janikā, dhammadassissa satthuno.",
  "atk-s0511a:3062": "18.",
  "atk-s0511a:3063": "“Padumo phussadevo ca, ahesuṃ aggasāvakā;",
  "atk-s0511a:3064": "Sunetto nāmupaṭṭhāko, dhammadassissa satthuno.",
  "atk-s0511a:3065": "19.",
  "atk-s0511a:3066": "“Khemā ca sabbanāmā ca, ahesuṃ aggasāvikā;",
  "atk-s0511a:3067": "Bodhi tassa bhagavato, bimbijāloti vuccati.",
  "atk-s0511a:3068": "21.",
  "atk-s0511a:3069": "“Sopi buddho asamasamo, asītihatthamuggato;",
  "atk-s0511a:3070": "Atirocati tejena, dasasahassimhi dhātuyā.",
  "atk-s0511a:3071": "22.",
  "atk-s0511a:3072": "“Suphullo sālarājāva, vijjūva gagane yathā;",
  "atk-s0511a:3073": "Majjhanhikeva sūriyo, evaṃ so upasobhatha.",
  "atk-s0511a:3074": "23.",
  "atk-s0511a:3075": "“Tassāpi atulatejassa, samakaṃ āsi jīvikaṃ;",
  "atk-s0511a:3076": "Vassasatasahassāni, loke aṭṭhāsi cakkhumā.",
  "atk-s0511a:3077": "24.",
  "atk-s0511a:3078": "“Obhāsaṃ dassayitvāna, vimalaṃ katvāna sāsanaṃ;",
  "atk-s0511a:3079": "Cavi candova gagane, nibbuto so sasāvako”ti.",
  "atk-s0511a:3080_0": "Tattha bimbijāloti rattakuravakarukkho. Dasasahassimhi dhātuyāti dasasahassiyā lokadhātuyā.",
  "atk-s0511a:3080_1": "Vijjūvāti vijjulatā viya. Upasobhathāti yathā gagane vijju ca majjanhike sūriyo ca",
  "atk-s0511a:3080_2": "upasobhati, evaṃ so bhagavā upasobhitthāti attho. Samakanti sabbehi narasattehi samameva",
  "atk-s0511a:3080_3": "tassa āyu ahosīti attho. Cavīti cuto. Candovāti gaganato candimā viya cavīti attho.",
  "atk-s0511a:3080_4": "Dhammadassī kira bhagavā sālavatīnagare kesārāme parinibbāyi sesamettha gāthāsu pākaṭamevāti.",
  "atk-s0511a:3081": "Dhammadassībuddhavaṃsavaṇṇanā niṭṭhitā.",
  "atk-s0511a:3082": "Niṭṭhito pannarasamo buddhavaṃso.",
  "atk-s0511a:3083": "18. Siddhatthabuddhavaṃsavaṇṇanā",
  "atk-s0511a:3084_0": "Dhammadassimhi bhagavati parinibbute antarahite cassa sāsane tasmiṃ kappe atīte kappasahasse",
  "atk-s0511a:3084_1": "ca sattasu kappasatesu ca chasu kappesu ca atikkantesu ito catunavutikappamatthake",
  "atk-s0511a:3084_2": "ekasmiṃ kappe ekova lokatthacaro adhigataparamattho siddhattho nāma satthā loke pāturahosi. Tena vuttaṃ –",
  "atk-s0511a:3085": "1.",
  "atk-s0511a:3086": "“Dhammadassissa aparena, siddhattho lokanāyako;",
  "atk-s0511a:3087": "Nihanitvā tamaṃ sabbaṃ, sūriyo abbhuggato yathā”ti.",
  "atk-s0511a:3088_0": "Siddhattho bodhisattopi pāramiyo pūretvā tusitabhavane nibbattitvā tato cavitvā vebhāranagare",
  "atk-s0511a:3088_1": "udenassa nāma rañño aggamahesiyā suphassāya nāma deviyā kucchismiṃ paṭisandhiṃ gahetvā",
  "atk-s0511a:3088_2": "dasannaṃ māsānaṃ accayena vīriyuyyāne mātukucchito nikkhami. Jāte pana mahāpurise",
  "atk-s0511a:3088_3": "sabbesaṃ āraddhakammantā ca icchitā ca atthā siddhimagamaṃsu. Tasmā panassa ñātakā",
  "atk-s0511a:3088_4": "“siddhattho”ti nāmamakaṃsu. So dasavassasahassāni agāramajjhe vasi. Tassa kokā-suppala-padumanāmakā",
  "atk-s0511a:3088_5": "tayo pāsādā ahesuṃ. Somanassādevippamukhāni aṭṭhacattālīsa itthisahassāni paccupaṭṭhitāni ahesuṃ.",
  "atk-s0511a:3089_0": "So cattāri nimittāni disvā somanassādeviyā putte anupamakumāre uppanne āsāḷhipuṇṇamiyaṃ",
  "atk-s0511a:3089_1": "suvaṇṇasivikāya nikkhamitvā vīriyuyyānaṃ gantvā pabbaji. Taṃ koṭisatasahassamanussā",
  "atk-s0511a:3089_2": "anupabbajiṃsu. Mahāpuriso kira tehi saddhiṃ dasa māse padhānacariyaṃ caritvā visākhapuṇṇamāyaṃ",
  "atk-s0511a:3089_3": "asadisabrāhmaṇagāme sunettāya nāma brāhmaṇakaññāya dinnaṃ madhupāyāsaṃ paribhuñjitvā",
  "atk-s0511a:3089_4": "badaravane divāvihāraṃ vītināmetvā sāyanhasamaye varuṇena nāma yavapālena dinnā aṭṭha",
  "atk-s0511a:3089_5": "tiṇamuṭṭhiyo gahetvā kaṇikārabodhiṃ upagantvā cattālīsahatthavitthataṃ tiṇasantharaṃ",
  "atk-s0511a:3089_6": "santharitvā pallaṅkaṃ ābhujitvā sabbaññutaṃ pāpuṇitvā – “anekajātisaṃsāraṃ…pe… taṇhānaṃ",
  "atk-s0511a:3089_7": "khayamajjhagā”ti udānaṃ udānetvā sattasattāhaṃ vītināmetvā attanā saha pabbajitānaṃ",
  "atk-s0511a:3089_8": "bhikkhūnaṃ koṭisatasahassānaṃ catusaccapaṭivedhasamatthataṃ disvā anilapathena gantvā",
  "atk-s0511a:3089_9": "gayāmigadāye otaritvā tesaṃ dhammacakkaṃ pavattesi, tadā koṭisatasahassānaṃ paṭhamo",
  "atk-s0511a:3089_10": "abhisamayo ahosi. Tena vuttaṃ –",
  "atk-s0511a:3090": "2.",
  "atk-s0511a:3091": "“Sopi patvāna sambodhiṃ, santārento sadevakaṃ;",
  "atk-s0511a:3092": "Abhivassi dhammameghena, nibbāpento sadevakaṃ.",
  "atk-s0511a:3093": "3.",
  "atk-s0511a:3094": "“Tassāpi atulatejassa, ahesuṃ abhisamayā tayo;",
  "atk-s0511a:3095": "Koṭisatasahassānaṃ, paṭhamābhisamayo ahū”ti.",
  "atk-s0511a:3096_0": "Tattha sadevakanti sadevakaṃ lokaṃ. Dhammameghenāti dhammakathāmeghavassena. Puna",
  "atk-s0511a:3096_1": "bhīmarathanagare bhīmarathena nāma raññā nimantito nagaramajjhe kate santhāgāre nisinno",
  "atk-s0511a:3096_2": "karavīkarutamañjunā savanasukhena paramamadhurena paṇḍitajanahadayaṅgamena amatābhisekasadisena",
  "atk-s0511a:3096_3": "brahmassarena dasa disā paripūrento dhammāmatadundubhimāhani, tadā navutikoṭīnaṃ",
  "atk-s0511a:3096_4": "dutiyo abhisamayo ahosi. Tena vuttaṃ –",
  "atk-s0511a:3097": "4.",
  "atk-s0511a:3098": "“Punāparaṃ bhīmarathe, yadā āhani dundubhiṃ;",
  "atk-s0511a:3099": "Tadā navutikoṭīnaṃ, dutiyābhisamayo ahū”ti.",
  "atk-s0511a:3100": "Yadā pana vebhāranagare ñātisamāgame buddhavaṃsaṃ desento navutikoṭīnaṃ dhammacakkhuṃ uppādesi, so tatiyo abhisamayo ahosi. Tena vuttaṃ –",
  "atk-s0511a:3101": "5.",
  "atk-s0511a:3102": "“Yadā buddho dhammaṃ desesi, vebhāre so puruttame;",
  "atk-s0511a:3103": "Tadā navutikoṭīnaṃ, tatiyābhisamayo ahū”ti.",
  "atk-s0511a:3104_0": "Amararuciradassane amaranagare nāma sambalo ca sumitto ca dve bhātaro rajjaṃ kāresuṃ.",
  "atk-s0511a:3104_1": "Atha siddhattho satthā tesaṃ rājūnaṃ upanissayasampattiṃ disvā gaganatalena gantvā",
  "atk-s0511a:3104_2": "amaranagaramajjhe otaritvā cakkālaṅkatatalehi caraṇehi pathavitalaṃ maddanto viya",
  "atk-s0511a:3104_3": "padacetiyāni dassetvā amaruyyānaṃ gantvā paramaramaṇīye attano karuṇāsītale silātale",
  "atk-s0511a:3104_4": "nisīdi. Tato dvepi bhātikarājāno dasabalassa padacetiyāni disvā padāni anugantvā",
  "atk-s0511a:3104_5": "siddhatthaṃ adhigataparamatthaṃ satthāraṃ sabbalokanetāraṃ saparivāraṃ upasaṅkamitvā",
  "atk-s0511a:3104_6": "abhivādetvā bhagavantaṃ parivāretvā nisīdiṃsu. Tesaṃ bhagavā ajjhāsayānurūpaṃ dhammaṃ",
  "atk-s0511a:3104_7": "desesi. Tassa te dhammakathaṃ sutvā sañjātasaddhā hutvā sabbeva pabbajitvā arahattaṃ",
  "atk-s0511a:3104_8": "pāpuṇiṃsu. Tesaṃ koṭisatānaṃ khīṇāsavānaṃ majjhe bhagavā pātimokkhaṃ uddisi, so paṭhamo",
  "atk-s0511a:3104_9": "sannipāto ahosi. Vebhāranagare ñātisamāgame pabbajitānaṃ navutikoṭīnaṃ majjhe pātimokkhaṃ",
  "atk-s0511a:3104_10": "uddisi, so dutiyo sannipāto ahosi. Sudassanavihāre sannipatitānaṃ asītikoṭīnaṃ majjhe",
  "atk-s0511a:3104_11": "pātimokkhaṃ uddisi, so tatiyo sannipāto ahosi. Tena vuttaṃ –",
  "atk-s0511a:3105": "6.",
  "atk-s0511a:3106": "“Sannipātā tayo āsuṃ, tasmimpi dvipaduttame;",
  "atk-s0511a:3107": "Khīṇāsavānaṃ vimalānaṃ, santacittāna tādinaṃ.",
  "atk-s0511a:3108": "7.",
  "atk-s0511a:3109": "“Koṭisatānaṃ navutīnaṃ, asītiyāpi ca koṭinaṃ;",
  "atk-s0511a:3110": "Ete āsuṃ tayo ṭhānā, vimalānaṃ samāgame”ti.",
  "atk-s0511a:3111_0": "Tattha navutīnaṃ, asītiyāpi ca koṭinanti navutīnaṃ koṭīnaṃ asītiyāpi ca koṭīnaṃ sannipātā",
  "atk-s0511a:3111_1": "ahesunti attho. Ete āsuṃ tayo ṭhānāti etāni tīṇi sannipātaṭṭhānāni ahesunti attho.",
  "atk-s0511a:3111_2": "“Ṭhānāne tāni tīṇi ahesu”ntipi pāṭho.",
  "atk-s0511a:3112_0": "Tadā amhākaṃ bodhisatto surasenanagare maṅgalo nāma brāhmaṇo hutvā vedavedaṅgānaṃ",
  "atk-s0511a:3112_1": "pāraṃ gantvā anekakoṭisaṅkhaṃ dhanasannicayaṃ dīnānāthādīnaṃ pariccajitvā vivekārāmo",
  "atk-s0511a:3112_2": "hutvā tāpasapabbajjaṃ pabbajitvā jhānābhiññāyo nibbattetvā viharanto – “siddhattho",
  "atk-s0511a:3112_3": "nāma buddho loke uppanno”ti sutvā taṃ upasaṅkamitvā vanditvā tassa dhammakathaṃ sutvā",
  "atk-s0511a:3112_4": "yāya jambuyā ayaṃ jambudīpo paññāyati, iddhiyā taṃ jambuṃ upasaṅkamitvā tato phalaṃ",
  "atk-s0511a:3112_5": "āharitvā navutikoṭibhikkhuparivāraṃ siddhatthaṃ satthāraṃ surasenavihāre nisīdāpetvā",
  "atk-s0511a:3112_6": "jambuphalehi santappesi sampavāresi. Atha satthā taṃ phalaṃ paribhuñjitvā – “ito",
  "atk-s0511a:3112_7": "catunavutikappamatthake gotamo nāma buddho bhavissatī”ti byākāsi. Tena vuttaṃ –",
  "atk-s0511a:3113": "8.",
  "atk-s0511a:3114": "“Ahaṃ tena samayena, maṅgalo nāma tāpaso;",
  "atk-s0511a:3115": "Uggatejo duppasaho, abhiññābalasamāhito.",
  "atk-s0511a:3116": "9.",
  "atk-s0511a:3117": "“Jambuto phalamānetvā, siddhatthassa adāsahaṃ;",
  "atk-s0511a:3118": "Paṭiggahetvā sambuddho, idaṃ vacanamabravi.",
  "atk-s0511a:3119": "10.",
  "atk-s0511a:3120": "“Passatha imaṃ tāpasaṃ, jaṭilaṃ uggatāpanaṃ;",
  "atk-s0511a:3121": "Catunavutito kappe, ayaṃ buddho bhavissati.",
  "atk-s0511a:3122": "11.",
  "atk-s0511a:3123": "“Padhānaṃ padahitvāna…pe… hessāma sammukhā imaṃ.",
  "atk-s0511a:3124": "12.",
  "atk-s0511a:3125": "“Tassāpi vacanaṃ sutvā, bhiyyo cittaṃ pasādayiṃ;",
  "atk-s0511a:3126": "Uttariṃ vatamadhiṭṭhāsiṃ, dasapāramipūriyā”ti.",
  "atk-s0511a:3127_0": "Tattha duppasahoti durāsado. Ayameva vā pāṭho. Tassa pana bhagavato nagaraṃ vebhāraṃ",
  "atk-s0511a:3127_1": "nāma ahosi. Udeno nāma rājā pitā, jayasenotipi tasseva nāmaṃ, suphassā nāma mātā,",
  "atk-s0511a:3127_2": "sambalo ca sumitto ca dve aggasāvakā, revato nāmupaṭṭhāko, sīvalā ca surāmā ca dve",
  "atk-s0511a:3127_3": "aggasāvikā, kaṇikārarukkho bodhi, sarīraṃ saṭṭhihatthubbedhaṃ ahosi. Vassasatasahassaṃ",
  "atk-s0511a:3127_4": "āyu, somanassā nāma aggamahesī ahosi, anupamo nāma putto, suvaṇṇasivikāya nikkhami. Tena vuttaṃ –",
  "atk-s0511a:3128": "13.",
  "atk-s0511a:3129": "“Vebhāraṃ nāma nagaraṃ, udeno nāma khattiyo;",
  "atk-s0511a:3130": "Suphassā nāma janikā, siddhitthassa mahesino.",
  "atk-s0511a:3131": "18.",
  "atk-s0511a:3132": "“Sambalo ca sumitto ca, ahesuṃ aggasāvakā;",
  "atk-s0511a:3133": "Revato nāmupaṭṭhāko, siddhatthassa mahesino.",
  "atk-s0511a:3134": "19.",
  "atk-s0511a:3135": "“Sīvalā ca surāmā ca, ahesuṃ aggasāvikā;",
  "atk-s0511a:3136": "Bodhi tassa bhagavato, kaṇikāroti vuccati.",
  "atk-s0511a:3137": "21.",
  "atk-s0511a:3138": "“So buddho saṭṭhiratanaṃ, ahosi nabhamuggato;",
  "atk-s0511a:3139": "Kañcanagghiyasaṅkāso, dasasahassī virocati.",
  "atk-s0511a:3140": "22.",
  "atk-s0511a:3141": "“Sopi buddho asamasamo, atulo appaṭipuggalo;",
  "atk-s0511a:3142": "Vassasatasahassāni, loke aṭṭhāsi cakkhumā.",
  "atk-s0511a:3143": "23.",
  "atk-s0511a:3144": "“Vipulaṃ pabhaṃ dassayitvā, pupphāpetvāna sāvake;",
  "atk-s0511a:3145": "Vilāsetvā samāpatyā, nibbuto so sasāvako”ti.",
  "atk-s0511a:3146_0": "Tattha saṭṭhiratananti saṭṭhiratanappamāṇaṃ nabhaṃ uggatoti attho. Kañcanagghiyasaṅkāsoti",
  "atk-s0511a:3146_1": "nānāratanavicittakanakamayaagghiyasadisadassanoti attho. Dasasahassī virocatīti dasasahassiyaṃ",
  "atk-s0511a:3146_2": "virocati. Vipulanti uḷāraṃ obhāsaṃ. Pupphāpetvānāti jhānābhiññāmaggaphalasamāpattipupphehi",
  "atk-s0511a:3146_3": "pupphite paramasobhaggappatte katvāti attho. Vilāsetvāti vilāsayitvā kīḷitvā. Samāpatyāti",
  "atk-s0511a:3146_4": "lokiyalokuttarāhi samāpattīhi abhiññāhi ca. Nibbutoti anupādāparinibbānena nibbuto.",
  "atk-s0511a:3147": "Siddhattho kira satthā kañcanaveḷunagare anomuyyāne parinibbāyi. Tatthevassa ratanamayaṃ catuyojanubbedhaṃ cetiyamakaṃsūti. Sesagāthāsu sabbattha pākaṭamevāti.",
  "atk-s0511a:3148": "Siddhatthabuddhavaṃsavaṇṇanā niṭṭhitā.",
  "atk-s0511a:3149": "Niṭṭhito soḷasamo buddhavaṃso.",
  "atk-s0511a:3150": "19. Tissabuddhavaṃsavaṇṇanā",
  "atk-s0511a:3151_0": "Tassa pana siddhatthassa bhagavato aparabhāge eko kappo buddhasuñño ahosi. Ito dvānavutikappamatthake",
  "atk-s0511a:3151_1": "tisso, phussoti ekasmiṃ kappe dve buddhā nibbattiṃsu. Tattha tisso nāma mahāpuriso",
  "atk-s0511a:3151_2": "pāramiyo pūretvā tusitapure nibbattitvā tato cavitvā khemakanagare janasandhassa",
  "atk-s0511a:3151_3": "nāma rañño aggamahesiyā padumadalasadisanayanāya padumānāmāya deviyā kucchismiṃ paṭisandhiṃ",
  "atk-s0511a:3151_4": "gahetvā dasannaṃ māsānaṃ accayena anomuyyāne mātukucchito nikkhami. Sattavassasahassāni",
  "atk-s0511a:3151_5": "agāraṃ ajjhāvasi. Tassa guhāsela-nārisaya-nisabhanāmakā tayo pāsādā ahesuṃ. Subhaddādevippamukhāni",
  "atk-s0511a:3151_6": "tettiṃsa itthisahassāni ahesuṃ.",
  "atk-s0511a:3152_0": "So cattāri nimittāni disvā subhaddādeviyā putte ānandakumāre uppanne sonuttaraṃ nāma",
  "atk-s0511a:3152_1": "anuttaraṃ turaṅgavaramāruyha mahābhinikkhamanaṃ nikkhamitvā pabbaji. Taṃ manussānaṃ",
  "atk-s0511a:3152_2": "koṭi anupabbaji. So tehi parivuto aṭṭha māse padhānacariyaṃ caritvā visākhapuṇṇamāya",
  "atk-s0511a:3152_3": "vīranigame vīraseṭṭhissa dhītāya dinnaṃ madhupāyāsaṃ paribhuñjitvā salalavane divāvihāraṃ",
  "atk-s0511a:3152_4": "vītināmetvā sāyanhasamaye vijitasaṅgāmakena nāma yavapālena upanītā aṭṭha tiṇamuṭṭhiyo",
  "atk-s0511a:3152_5": "gahetvā asanabodhiṃ upasaṅkamitvā cattālīsahatthavitthataṃ tiṇasantharaṃ santharitvā",
  "atk-s0511a:3152_6": "tattha pallaṅkaṃ ābhujitvā samāraṃ mārabalaṃ vidhamitvā adhigatasabbaññutaññāṇo –",
  "atk-s0511a:3152_7": "“anekajātisaṃsāraṃ…pe… taṇhānaṃ khayamajjhagā”ti udānaṃ udānetvā sattasattāhaṃ bodhisamīpeyeva",
  "atk-s0511a:3152_8": "vītināmetvā yasavatī nagare brahmadevaṃ udayañca dve rājaputte saparivāre upanissayasampanne",
  "atk-s0511a:3152_9": "ākāsena gantvā yasavatīmigadāye otaritvā uyyānapālena rājaputte pakkosāpetvā tesaṃ",
  "atk-s0511a:3152_10": "saparivārānaṃ avisārinā byāpinā madhurena brahmassarena dasasahassilokadhātuṃ viññāpentova",
  "atk-s0511a:3152_11": "dhammacakkaṃ pavattesi, tadā koṭisatānaṃ paṭhamo dhammābhisamayo ahosi. Tena vuttaṃ –",
  "atk-s0511a:3153": "1.",
  "atk-s0511a:3154": "“Siddhatthassa aparena, asamo appaṭipuggalo;",
  "atk-s0511a:3155": "Anantatejo amitayaso, tisso lokagganāyako.",
  "atk-s0511a:3156": "2.",
  "atk-s0511a:3157": "“Tamandhakāraṃ vidhamitvā, obhāsetvā sadevakaṃ;",
  "atk-s0511a:3158": "Anukampako mahāvīro, loke uppajji cakkhumā.",
  "atk-s0511a:3159": "3.",
  "atk-s0511a:3160": "“Tassāpi atulā iddhi, atulaṃ sīlaṃ samādhi ca;",
  "atk-s0511a:3161": "Sabbattha pāramiṃ gantvā, dhammacakkaṃ pavattayi.",
  "atk-s0511a:3162": "4.",
  "atk-s0511a:3163": "“So buddho dasasahassimhi, viññāpesi giraṃ suciṃ;",
  "atk-s0511a:3164": "Koṭisatāni abhisamiṃsu, paṭhame dhammadesane”ti.",
  "atk-s0511a:3165_0": "Tattha sabbatthāti sabbesu dhammesu pāraṃ gantvā. Dasasahassimhīti dasasahassiyaṃ",
  "atk-s0511a:3165_1": "athāparena samayena tissena satthārā saddhiṃ pabbajitānaṃ bhikkhūnaṃ koṭi mahāpurisassa",
  "atk-s0511a:3165_2": "gaṇavāsaṃ pahāya bodhimūlamupagamanasamaye aññatra gatā. Sā tissena sammāsambuddhena",
  "atk-s0511a:3165_3": "dhammacakkaṃ pavattita”nti sutvā yasavatīmigadāyaṃ āgantvā dasabalamabhivādetvā taṃ",
  "atk-s0511a:3165_4": "parivāretvā nisīdi. Tesaṃ bhagavā dhammaṃ desesi, tadā navutiyā koṭīnaṃ dutiyābhisamayo",
  "atk-s0511a:3165_5": "ahosi. Puna mahāmaṅgalasamāgame maṅgalapariyosāne saṭṭhiyā koṭīnaṃ tatiyo abhisamayo",
  "atk-s0511a:3165_6": "ahosi. Tena vuttaṃ –",
  "atk-s0511a:3166": "5.",
  "atk-s0511a:3167": "“Dutiyo navutikoṭīnaṃ, tatiyo saṭṭhikoṭiyo;",
  "atk-s0511a:3168": "Bandhanāto pamocesi, satte naramarū tadā”ti.",
  "atk-s0511a:3169_0": "Tattha dutiyo navutikoṭīnanti dutiyo abhisamayo ahosi navutikoṭipāṇīnanti attho.",
  "atk-s0511a:3169_1": "Bandhanātoti bandhanato, dasahi saṃyojanehi parimocesīti attho. Idāni parimocite",
  "atk-s0511a:3169_2": "satte sarūpato dassento “naramarū”ti āha. Naramarūti narāmare.",
  "atk-s0511a:3170_0": "Yasavatīnagare kira antovassaṃ pabbajitānaṃ arahantānaṃ satasahassehi parivuto pavāresi,",
  "atk-s0511a:3170_1": "so paṭhamo sannipāto ahosi. Ubhato sujātassa sujātassa nāma rañño nārivāhanakumāro",
  "atk-s0511a:3170_2": "nārivāhananagaraṃ anuppatte bhagavati lokanāthe saparivāro paccuggantvā dasabalaṃ",
  "atk-s0511a:3170_3": "sabhikkhusaṅghaṃ nimantetvā sattāhaṃ asadisadānaṃ datvā attano rajjaṃ puttassa niyyātetvā",
  "atk-s0511a:3170_4": "saparivāro sabbalokādhipatissa tissasammāsambuddhassa santike ehibhikkhupabbajjāya",
  "atk-s0511a:3170_5": "pabbaji. Tassa kira sā pabbajjā sabbadisāsu pākaṭā ahosi. Tasmā tato tato āgantvā",
  "atk-s0511a:3170_6": "nārivāhanakumāraṃ mahājano anupabbaji. Tadā tathāgato navutiyā bhikkhusatasahassassa",
  "atk-s0511a:3170_7": "majjhagato pātimokkhaṃ uddisi, so dutiyo sannipāto ahosi. Puna khemavatīnagare ñātisamāgame",
  "atk-s0511a:3170_8": "buddhavaṃsadhammakathaṃ sutvā asītisatasahassāni tassa santike pabbajitvā arahattaṃ",
  "atk-s0511a:3170_9": "pāpuṇiṃsu, tehi parivuto sugato pātimokkhaṃ uddisi, so tatiyo sannipāto ahosi. Tena vuttaṃ –",
  "atk-s0511a:3171": "6.",
  "atk-s0511a:3172": "“Sannipātā tayo āsuṃ, tisse lokagganāyake;",
  "atk-s0511a:3173": "Khīṇāsavānaṃ vimalānaṃ, santacittāna tādinaṃ.",
  "atk-s0511a:3174": "7.",
  "atk-s0511a:3175": "“Khīṇāsavasatasahassānaṃ, paṭhamo āsi samāgamo;",
  "atk-s0511a:3176": "Navutisatasahassānaṃ, dutiyo āsi samāgamo.",
  "atk-s0511a:3177": "8.",
  "atk-s0511a:3178": "“Asītisatasahassānaṃ, tatiyo āsi samāgamo;",
  "atk-s0511a:3179": "Khīṇāsavānaṃ vimalānaṃ, pupphitānaṃ vimuttiyā”ti.",
  "atk-s0511a:3180_0": "Tadā amhākaṃ bodhisatto yasavatīnagare sujāto nāma rājā hutvā iddhaṃ phītaṃ janapadaṃ",
  "atk-s0511a:3180_1": "anekakoṭidhanasannicayaṃ anurāgamupagatahadayañca parijanaṃ tiṇanaḷamiva pariccajitvā",
  "atk-s0511a:3180_2": "jātiādīsu saṃviggahadayo nikkhamitvā tāpasapabbajjaṃ pabbajitvā mahiddhiko mahānubhāvo",
  "atk-s0511a:3180_3": "hutvā “buddho loke uppanno”ti sutvā pañcavaṇṇāya pītiyā phuṭasarīro hutvā sapatisso",
  "atk-s0511a:3180_4": "tissaṃ bhagavantaṃ upasaṅkamitvā vanditvā cintesi – “handāhaṃ mandāravapāricchattakādīhi",
  "atk-s0511a:3180_5": "dibbakusumehi bhagavantaṃ pūjessāmī”ti. Atha so evaṃ cintetvā iddhiyā saggalokaṃ",
  "atk-s0511a:3180_6": "gantvā cittalatāvanaṃ pavisitvā padumapāricchattakamandāravādīhi dibbakusumehi ratanamayaṃ",
  "atk-s0511a:3180_7": "caṅkoṭakaṃ gāvutappamāṇaṃ pūretvā gahetvā gaganatalena āgantvā dibbehi surabhikusumehi",
  "atk-s0511a:3180_8": "bhagavantaṃ pūjesi. Ekañca maṇidaṇḍakaṃ suvaṇṇamayakaṇṇikaṃ padumarāgamaṇimayapaṇṇaṃ",
  "atk-s0511a:3180_9": "sugandhakesaracchattaṃ viya padumacchattaṃ bhagavato sirasi dhārayanto catuparisamajjhe",
  "atk-s0511a:3180_10": "aṭṭhāsi. Atha bhagavā naṃ – “ito dvenavute kappe gotamo nāma buddho bhavissatī”ti",
  "atk-s0511a:3180_11": "byākāsi. Tena vuttaṃ –",
  "atk-s0511a:3181": "9.",
  "atk-s0511a:3182": "“Ahaṃ tena samayena, sujāto nāma khattiyo;",
  "atk-s0511a:3183": "Mahābhogaṃ chaḍḍayitvā, pabbajiṃ isipabbajaṃ.",
  "atk-s0511a:3184": "10.",
  "atk-s0511a:3185": "“Mayi pabbajite sante, uppajji lokanāyako;",
  "atk-s0511a:3186": "Buddhoti saddaṃ sutvāna, pīti me upapajjatha.",
  "atk-s0511a:3187": "11.",
  "atk-s0511a:3188": "“Dibbaṃ mandāravaṃ pupphaṃ, padumaṃ pārichattakaṃ;",
  "atk-s0511a:3189": "Ubho hatthehi paggayha, dhunamāno upāgamiṃ.",
  "atk-s0511a:3190": "12.",
  "atk-s0511a:3191": "“Cātuvaṇṇaparivutaṃ, tissaṃ lokagganāyakaṃ;",
  "atk-s0511a:3192": "Tamahaṃ pupphaṃ gahetvā, matthake dhārayiṃ jinaṃ.",
  "atk-s0511a:3193": "13.",
  "atk-s0511a:3194": "“Sopi maṃ buddho byākāsi, janamajjhe nisīdiya;",
  "atk-s0511a:3195": "Dvenavute ito kappe, ayaṃ buddho bhavissati.",
  "atk-s0511a:3196": "14.",
  "atk-s0511a:3197": "“Padhānaṃ padahitvāna…pe… hessāma sammukhā imaṃ.",
  "atk-s0511a:3198": "15.",
  "atk-s0511a:3199": "“Tassāpi vacanaṃ sutvā, bhiyyo cittaṃ pasādayiṃ;",
  "atk-s0511a:3200": "Uttariṃ vatamadhiṭṭhāsiṃ, dasapāramipūriyā”ti.",
  "atk-s0511a:3201_0": "Tattha mayi pabbajiteti mayi pabbajitabhāvaṃ upagate. “Mama pabbajitaṃ santa”nti",
  "atk-s0511a:3201_1": "potthakesu likhanti, so pamādalekhoti veditabbo. Upapajjathāti uppajjittha. Ubho",
  "atk-s0511a:3201_2": "hatthehīti ubhehi hatthehi. Paggayhāti gahetvāna. Dhunamānoti vākacīrāni vidhunamānova.",
  "atk-s0511a:3201_3": "Cātuvaṇṇaparivutanti catuparisaparivutaṃ, khattiyabrāhmaṇagahapatisamaṇaparivutanti",
  "atk-s0511a:3201_4": "attho. “Catuvaṇṇehi parivuta”nti paṭhanti keci.",
  "atk-s0511a:3202_0": "Tassa pana bhagavato khemaṃ nāma nagaraṃ ahosi. Janasandho nāma khattiyo pitā, padumā",
  "atk-s0511a:3202_1": "nāma janikā, brahmadevo ca udayo ca dve aggasāvakā, samaṅgo nāmupaṭṭhāko, phussā",
  "atk-s0511a:3202_2": "ca sudattā ca dve aggasāvikā, asanarukkho bodhi, sarīraṃ saṭṭhihatthubbedhaṃ ahosi,",
  "atk-s0511a:3202_3": "vassasatasahassaṃ āyu, subhaddā nāma aggamahesī, ānando nāma putto, turaṅgayānena",
  "atk-s0511a:3202_4": "nikkhami. Tena vuttaṃ –",
  "atk-s0511a:3203": "16.",
  "atk-s0511a:3204": "“Khemakaṃ nāma nagaraṃ, janasandho nāma khattiyo;",
  "atk-s0511a:3205": "Padumā nāma janikā, tissassa ca mahesino.",
  "atk-s0511a:3206": "21.",
  "atk-s0511a:3207": "“Brahmadevo ca udayo ca, ahesuṃ aggasāvakā;",
  "atk-s0511a:3208": "Samaṅgo nāmupaṭṭhāko, tissassa ca mahesino.",
  "atk-s0511a:3209": "22.",
  "atk-s0511a:3210": "“Phussā ceva sudattā ca, ahesuṃ aggasāvikā;",
  "atk-s0511a:3211": "Bodhi tassa bhagavato, asanoti pavuccati.",
  "atk-s0511a:3212": "24.",
  "atk-s0511a:3213": "“So buddho saṭṭhiratano, ahu uccattane jino;",
  "atk-s0511a:3214": "Anūpamo asadiso, himavā viya dissati.",
  "atk-s0511a:3215": "25.",
  "atk-s0511a:3216": "“Tassāpi atulatejassa, āyu āsi anuttaro;",
  "atk-s0511a:3217": "Vassasatasahassāni, loke aṭṭhāsi cakkhumā.",
  "atk-s0511a:3218": "26.",
  "atk-s0511a:3219": "“Uttamaṃ pavaraṃ seṭṭhaṃ, anubhotvā mahāyasaṃ;",
  "atk-s0511a:3220": "Jalitvā aggikkhandhova, nibbuto so sasāvako.",
  "atk-s0511a:3221": "27.",
  "atk-s0511a:3222": "“Valāhakova anilena, sūriyena viya ussavo;",
  "atk-s0511a:3223": "Andhakārova padīpena, nibbuto so sasāvako”ti.",
  "atk-s0511a:3224_0": "Tattha uccattaneti uccabhāvena. Himavā viya dissatīti himavāva padissati. Ayameva",
  "atk-s0511a:3224_1": "vā pāṭho. Yathā yojanānaṃ satānucco himavā pañcapabbato sudūre ṭhitānampi uccabhāvena",
  "atk-s0511a:3224_2": "ca sommabhāvena ca atiramaṇīyo hutvā dissati, evaṃ bhagavāpi dissatīti attho. Anuttaroti",
  "atk-s0511a:3224_3": "nātidīgho nātirasso. Āyu vassasatasahassanti attho. Uttamaṃ pavaraṃ seṭṭhanti aññamaññavevacanāni.",
  "atk-s0511a:3224_4": "Ussavoti himabindu valāhakaussavaandhakārā viya anilasūriyadīpehi aniccatānilasūriyadīpehi",
  "atk-s0511a:3224_5": "upadduto parinibbuto sasāvako bhagavāti attho.",
  "atk-s0511a:3225": "Tisso kira bhagavā sunandavatīnagare sunandārāme parinibbāyi. Sesamettha gāthāsu pākaṭamevāti.",
  "atk-s0511a:3226": "Tissabuddhavaṃsavaṇṇanā niṭṭhitā.",
  "atk-s0511a:3227": "Niṭṭhito sattarasamo buddhavaṃso.",
  "atk-s0511a:3228": "20. Phussabuddhavaṃsavaṇṇanā",
  "atk-s0511a:3229_0": "Tassa tissassa bhagavato aparabhāge anukkamena parihāyitvā puna vaḍḍhitvā aparimitāyukā",
  "atk-s0511a:3229_1": "hutvā anupubbena hāyitvā navutivassasahassāyukesu jātesu tasmiṃyeva kappe phusso",
  "atk-s0511a:3229_2": "nāma satthā loke uppajji. Sopi bhagavā pāramiyo pūretvā tusitapure nibbattitvā tato",
  "atk-s0511a:3229_3": "cavitvā kāsikanagare jayasenarañño aggamahesiyā sirimāya nāma deviyā kucchismiṃ paṭisandhiṃ",
  "atk-s0511a:3229_4": "gahetvā dasannaṃ māsānaṃ accayena sirimuyyāne mātukucchito nikkhami. So navavassasahassāni",
  "atk-s0511a:3229_5": "agāraṃ ajjhāvasi. Tassa kira garuḷapakkha-haṃsa-suvaṇṇabhārāti tayo pāsādā ahesuṃ.",
  "atk-s0511a:3229_6": "Kisāgotamippamukhāni tiṃsa itthisahassāni paccupaṭṭhitāni ahesuṃ.",
  "atk-s0511a:3230_0": "So cattāri nimittāni disvā kisāgotamiyā anupame nāma putte uppanne alaṅkatagajavarakkhandhagato",
  "atk-s0511a:3230_1": "mahābhinikkhamanaṃ nikkhamitvā pabbaji. Taṃ pabbajitaṃ janakoṭi anupabbaji. So tehi",
  "atk-s0511a:3230_2": "parivuto cha māse padhānacariyaṃ caritvā tato gaṇaṃ pahāya sattāhaṃ ekacariyaṃ anubrūhayamāno",
  "atk-s0511a:3230_3": "vasitvā visākhapuṇṇamāya aññatare nagare aññatarassa seṭṭhino dhītāya sirivaḍḍhāya",
  "atk-s0511a:3230_4": "nāma dinnaṃ madhupāyāsaṃ paribhuñjitvā siṃsapāvane divāvihāraṃ vītināmetvā sāyanhasamaye",
  "atk-s0511a:3230_5": "sirivaḍḍhena nāma upāsakena dinnā aṭṭha tiṇamuṭṭhiyo gahetvā āmalakabodhiṃ upasaṅkamitvā",
  "atk-s0511a:3230_6": "samāraṃ mārabalaṃ vidhamitvā sabbaññutaññāṇaṃ patvā – “anekajātisaṃsāraṃ…pe… taṇhānaṃ",
  "atk-s0511a:3230_7": "khayamajjhagā”ti udānaṃ udānetvā sattasattāhaṃ bodhisamīpeyeva vītināmetvā attanā",
  "atk-s0511a:3230_8": "saddhiṃ pabbajitānaṃ bhikkhūnaṃ koṭīnaṃ dhammapaṭivedhasamatthataṃ disvā ākāsena",
  "atk-s0511a:3230_9": "gantvā saṅkassanagare isipatane migadāye otaritvā tesaṃ majjhe dhammacakkaṃ pavattesi.",
  "atk-s0511a:3230_10": "Tadā koṭisatasahassānaṃ paṭhamo abhisamayo ahosi. Tena vuttaṃ –",
  "atk-s0511a:3231": "1.",
  "atk-s0511a:3232": "“Tattheva maṇḍakappamhi, ahu satthā anuttaro;",
  "atk-s0511a:3233": "Anūpamo asamasamo, phusso lokagganāyako.",
  "atk-s0511a:3234": "2.",
  "atk-s0511a:3235": "“Sopi sabbaṃ tamaṃ hantvā, vijaṭetvā mahājaṭaṃ;",
  "atk-s0511a:3236": "Sadevakaṃ tappayanto, abhivassi amatambunā.",
  "atk-s0511a:3237": "3.",
  "atk-s0511a:3238": "“Dhammacakkaṃ pavattente, phusse nakkhattamaṅgale;",
  "atk-s0511a:3239": "Koṭisatasahassānaṃ, paṭhamābhisamayo ahū”ti.",
  "atk-s0511a:3240_0": "Tattha tattheva maṇḍakappamhīti yasmiṃ kappe dve buddhā uppajjanti, so “maṇḍakappo”ti",
  "atk-s0511a:3240_1": "heṭṭhā vutto. Vijaṭetvāti paṭivissajjetvā. Mahājaṭanti ettha jaṭāti taṇhāyetaṃ adhivacanaṃ.",
  "atk-s0511a:3240_2": "Sā hi rūpādīsu ārammaṇesu heṭṭhupariyavasena punappunaṃ uppajjanato saṃsibbanato",
  "atk-s0511a:3240_3": "suttagumbajālapūvasaṅkhātā jaṭā viyāti jaṭāti vuttaṃ, taṃ mahājaṭaṃ. Sadevakanti",
  "atk-s0511a:3240_4": "sadevakaṃ lokaṃ. Abhivassīti pāvassi. Amatambunāti amatasaṅkhātena dhammakathāsalilena",
  "atk-s0511a:3240_5": "tappayanto pāvassīti attho.",
  "atk-s0511a:3241_0": "Yadā pana bārāṇasīnagare sirivaḍḍho nāma rājā mahantaṃ bhogakkhandhaṃ pahāya tāpasapabbajjaṃ",
  "atk-s0511a:3241_1": "pabbaji. Tena saha pabbajitānaṃ tāpasānaṃ navutisatasahassāni ahesuṃ. Tesaṃ bhagavā",
  "atk-s0511a:3241_2": "dhammaṃ desesi. Tadā navutiyā satasahassānaṃ dutiyābhisamayo ahosi. Yadā pana attano",
  "atk-s0511a:3241_3": "puttassa anupamakumārassa dhammaṃ desesi, tadā asītiyā satasahassānaṃ tatiyo abhisamayo",
  "atk-s0511a:3241_4": "ahosi. Tena vuttaṃ –",
  "atk-s0511a:3242": "4.",
  "atk-s0511a:3243": "“Navutisatasahassānaṃ, dutiyābhisamayo ahu;",
  "atk-s0511a:3244": "Asītisatasahassānaṃ, tatiyābhisamayo ahū”ti.",
  "atk-s0511a:3245_0": "Tato aparena samayena kaṇṇakujjanagare surakkhito rājaputto ca purohitaputto dhammasenakumāro",
  "atk-s0511a:3245_1": "ca phusse sammāsambuddhe attano nagaraṃ sampatte saṭṭhiyā purisasatasahassehi saddhiṃ",
  "atk-s0511a:3245_2": "paccuggantvā vanditvā nimantetvā sattāhaṃ mahādānaṃ datvā dasabalassa dhammakathaṃ",
  "atk-s0511a:3245_3": "sutvā bhagavati pasīditvā te saparivārā pabbajitvā arahattaṃ pāpuṇiṃsu. Tesaṃ saṭṭhiyā",
  "atk-s0511a:3245_4": "bhikkhusatasahassānaṃ majjhe bhagavā pātimokkhaṃ uddisi, so paṭhamo sannipāto ahosi.",
  "atk-s0511a:3245_5": "Puna kāsinagare jayasenarañño saṭṭhimattānaṃ ñātīnaṃ samāgame buddhavaṃsaṃ desesi,",
  "atk-s0511a:3245_6": "taṃ sutvā paññāsasatasahassāni ehibhikkhupabbajjāya pabbajitvā arahattaṃ pāpuṇiṃsu.",
  "atk-s0511a:3245_7": "Tesaṃ majjhagato bhagavā pātimokkhaṃ uddisi, so dutiyo sannipāto ahosi. Puna mahāmaṅgalasamāgame",
  "atk-s0511a:3245_8": "maṅgalakathaṃ sutvā cattālīsapurisasatasahassāni pabbajitvā arahattaṃ pāpuṇiṃsu.",
  "atk-s0511a:3245_9": "Tesaṃ majjhagato sugato pātimokkhaṃ uddisi, so tatiyo sannipāto ahosi. Tena vuttaṃ –",
  "atk-s0511a:3246": "5.",
  "atk-s0511a:3247": "“Sannipātā tayo āsuṃ, phussassapi mahesino;",
  "atk-s0511a:3248": "Khīṇāsavānaṃ vimalānaṃ, santacittāna tādinaṃ.",
  "atk-s0511a:3249": "6.",
  "atk-s0511a:3250": "“Saṭṭhisatasahassānaṃ, paṭhamo āsi samāgamo;",
  "atk-s0511a:3251": "Paññāsasatasahassānaṃ, dutiyo āsi samāgamo.",
  "atk-s0511a:3252": "7.",
  "atk-s0511a:3253": "“Cattālīsasatasahassānaṃ, tatiyo āsi samāgamo;",
  "atk-s0511a:3254": "Anupādā vimuttānaṃ, vocchinnapaṭisandhina”nti.",
  "atk-s0511a:3255_0": "Tadā amhākaṃ bodhisatto arindamanagare vijitāvī nāma khattiyo hutvā tassa dhammaṃ",
  "atk-s0511a:3255_1": "sutvā bhagavati pasīditvā tassa mahādānaṃ datvā mahārajjaṃ pahāya bhagavato santike",
  "atk-s0511a:3255_2": "pabbajitvā tīṇi piṭakāni uggahetvā tepiṭakadharo mahājanassa dhammakathaṃ kathesi,",
  "atk-s0511a:3255_3": "sīlapāramiñca pūresi. Sopi naṃ “buddho bhavissatī”ti byākāsi. Tena vuttaṃ –",
  "atk-s0511a:3256": "8.",
  "atk-s0511a:3257": "“Ahaṃ tena samayena, vijitāvī nāma khattiyo;",
  "atk-s0511a:3258": "Chaḍḍayitvā mahārajjaṃ, pabbajiṃ tassa santike.",
  "atk-s0511a:3259": "9.",
  "atk-s0511a:3260": "“Sopi maṃ buddho byākāsi, phusso lokagganāyako;",
  "atk-s0511a:3261": "Dvenavute ito kappe, ayaṃ buddho bhavissati.",
  "atk-s0511a:3262": "10.",
  "atk-s0511a:3263": "“Padhānaṃ padahitvāna…pe… dasapāramipūriyā.",
  "atk-s0511a:3264": "12.",
  "atk-s0511a:3265": "“Suttantaṃ vinayañcāpi, navaṅgaṃ satthusāsanaṃ;",
  "atk-s0511a:3266": "Sabbaṃ pariyāpuṇitvā, sobhayiṃ jinasāsanaṃ.",
  "atk-s0511a:3267": "13.",
  "atk-s0511a:3268": "“Tatthappamatto viharanto, brahmaṃ bhāvetva bhāvanaṃ;",
  "atk-s0511a:3269": "Abhiññāpāramiṃ gantvā, brahmalokamagañchaha”nti.",
  "atk-s0511a:3270_0": "Tassa pana bhagavato kāsikaṃ nāma nagaraṃ ahosi. Jayaseno nāma rājā pitā, sirimā",
  "atk-s0511a:3270_1": "nāma mātā, surakkhito ca dhammaseno ca dve aggasāvakā, sabhiyo nāmupaṭṭhāko, cālā",
  "atk-s0511a:3270_2": "ca upacālā ca dve aggasāvikā, āmalakarukkho bodhi, sarīraṃ aṭṭhapaṇṇāsahatthubbedhaṃ",
  "atk-s0511a:3270_3": "ahosi, āyu navutivassasahassāni, kisāgotamī nāma aggamahesī, anupamo nāmassa putto,",
  "atk-s0511a:3270_4": "hatthiyānena nikkhami. Tena vuttaṃ –",
  "atk-s0511a:3271": "14.",
  "atk-s0511a:3272": "“Kāsikaṃ nāma nagaraṃ, jayaseno nāma khattiyo;",
  "atk-s0511a:3273": "Sirimā nāma janikā, phussassāpi mahesino…pe. …;",
  "atk-s0511a:3274": "Bodhi tassa bhagavato, āmaṇḍoti pavuccati…pe….",
  "atk-s0511a:3275": "22.",
  "atk-s0511a:3276": "“Aṭṭhapaṇṇāsaratanaṃ, sopi accuggato muni;",
  "atk-s0511a:3277": "Sobhate sataraṃsīva, uḷurājāva pūrito.",
  "atk-s0511a:3278": "23.",
  "atk-s0511a:3279": "“Navutivassasahassāni, āyu vijjati tāvade;",
  "atk-s0511a:3280": "Tāvatā tiṭṭhamāno so, tāresi janataṃ bahuṃ.",
  "atk-s0511a:3281": "24.",
  "atk-s0511a:3282": "“Ovaditvā bahū satte, santāretvā bahū jane;",
  "atk-s0511a:3283": "Sopi satthā atulayaso, nibbuto so sasāvako”ti.",
  "atk-s0511a:3284_0": "Tattha āmaṇḍoti āmalakarukkho. Ovaditvāti ovādaṃ datvā, anusāsitvāti attho. Sopi",
  "atk-s0511a:3284_1": "satthā atulayasoti sopi satthā amitayasoti attho. “So jahitvā amitayaso”tipi pāṭho,",
  "atk-s0511a:3284_2": "tassa so sabbameva vuttappakāraṃ visesaṃ hitvāti attho.",
  "atk-s0511a:3285": "Phusso kira sammāsambuddho kusinārāyaṃ senārāme parinibbāyi. Dhātuyo kirassa vitthārikā ahesuṃ. Sesagāthāsu sabbattha pākaṭamevāti.",
  "atk-s0511a:3286": "Phussabuddhavaṃsavaṇṇanā niṭṭhitā.",
  "atk-s0511a:3287": "Niṭṭhito aṭṭhārasamo buddhavaṃso.",
  "atk-s0511a:3288": "21. Vipassībuddhavaṃsavaṇṇanā",
  "atk-s0511a:3289_0": "Phussassa buddhassa aparabhāge sāntarakappe tasmiñca kappe vītivatte ito ekanavutikappe",
  "atk-s0511a:3289_1": "vijitasabbakappo parahitaniratasaṅkappo sabbattha vipassī vipassī nāma satthā loke",
  "atk-s0511a:3289_2": "udapādi. So pāramiyo pūretvā anekaratanamaṇivisarasamujjotitabhavane tusitabhavane",
  "atk-s0511a:3289_3": "nibbattitvā tato cavitvā bandhumatīnagare anekabandhumato bandhumato rañño bandhumatiyā",
  "atk-s0511a:3289_4": "nāma aggamahesiyā kucchismiṃ paṭisandhiṃ aggahesi. So dasannaṃ māsānaṃ accayena kheme",
  "atk-s0511a:3289_5": "migadāye mātudarato asitanīradarājito puṇṇacando viya nikkhami. Nāmaggahaṇadivase",
  "atk-s0511a:3289_6": "panassa lakkhaṇapāṭhakā ñātakā ca divā ca rattiñca antarantarā nimmisasañjanitandhakāravirahena",
  "atk-s0511a:3289_7": "visuddhaṃ passanti, vivaṭehi vā akkhīhi passatīti “vipassī”ti nāmamakaṃsu. “Viceyya",
  "atk-s0511a:3289_8": "viceyya passatīti vipassī”ti vadanti. So aṭṭhavassasahassāni agāraṃ ajjhāvasi. Nanda-sunanda-sirimānāmakā",
  "atk-s0511a:3289_9": "tayo cassa pāsādā ahesuṃ.",
  "atk-s0511a:3290_0": "Sudassanādevippamukhānaṃ itthīnaṃ satasahassaṃ vīsati ca sahassāni ahesuṃ. “Sutanū”tipi",
  "atk-s0511a:3290_1": "sudassanā vuccati. So aṭṭhavassasahassānaṃ accayena cattāri nimittāni disvā sutanudeviyā",
  "atk-s0511a:3290_2": "samavaṭṭakkhandhe nāma tanaye jāte ājaññarathena mahābhinikkhamanaṃ nikkhamitvā pabbaji.",
  "atk-s0511a:3290_3": "Taṃ purisānaṃ caturāsītisatasahassāni anupabbajiṃsu. So tehi parivuto mahāpuriso",
  "atk-s0511a:3290_4": "aṭṭhamāsaṃ padhānacariyaṃ caritvā visākhapuṇṇamāya sudassanaseṭṭhidhītāya dinnaṃ",
  "atk-s0511a:3290_5": "madhupāyāsaṃ paribhuñjitvā kusumasamalaṅkate sālavane divāvihāraṃ katvā sujātena",
  "atk-s0511a:3290_6": "nāma yavapālakena dinnā aṭṭha tiṇamuṭṭhiyo gahetvā pāṭalibodhiṃ samalaṅkataṃ disvā",
  "atk-s0511a:3290_7": "dakkhiṇadisābhāgena taṃ upāgami.",
  "atk-s0511a:3291_0": "Tassā pana pāṭaliyā samavaṭṭakkhandho taṃ divasaṃ paṇṇāsaratano hutvā abbhuggato",
  "atk-s0511a:3291_1": "sākhā paṇṇāsaratanā ubbedhena ratanasataṃ ahosi. Taṃdivasameva sā pāṭalī kaṇṇikābaddhehi",
  "atk-s0511a:3291_2": "viya pupphehi paramasurabhigandhehi mūlato paṭṭhāya sabbasañchannā ahosi. Dibbagandho",
  "atk-s0511a:3291_3": "vāyati, na kevalaṃ tadā ayameva pupphito, dasasahassi cakkavāḷesu sabbe pāṭaliyo",
  "atk-s0511a:3291_4": "pupphitāva. Na kevalaṃ pāṭaliyova, dasasahassicakkavāḷesu sabbarukkhagumbalatāyopi",
  "atk-s0511a:3291_5": "pupphiṃsu. Mahāsamuddopi pañcavaṇṇehi padumehi kuvalayuppalakumudehi sañchanno sītalamadhurasalilo",
  "atk-s0511a:3291_6": "ahosi. Sabbampi ca dasasahassi cakkavāḷabbhantaraṃ dhajamālākulaṃ ahosi. Tattha tattha",
  "atk-s0511a:3291_7": "paṭimālāgulavippakiṇṇaṃ nānāsurabhikusumasajjitadharaṇītalaṃ dhūpacuṇṇandhakāraṃ",
  "atk-s0511a:3291_8": "ahosi. Taṃ upagantvā tepaṇṇāsahatthavitthataṃ tiṇasantharaṃ santharitvā caturaṅgasamannāgataṃ",
  "atk-s0511a:3291_9": "vīriyaṃ adhiṭṭhāya – “yāva buddho na homi, tāva ito na uṭṭhahāmī”ti paṭiññaṃ katvā",
  "atk-s0511a:3291_10": "nisīdi. Evaṃ nisīditvā samāraṃ mārabalaṃ vidhamitvā maggānukkamena cattāri maggañāṇāni",
  "atk-s0511a:3291_11": "maggānantaraṃ cattāri phalañāṇāni catasso paṭisambhidā catuyoniparicchedakañāṇaṃ",
  "atk-s0511a:3291_12": "pañcagatiparicchedakañāṇaṃ catuvesārajjañāṇāni cha asādhāraṇañāṇāni ca sakale ca",
  "atk-s0511a:3291_13": "buddhaguṇe hatthagate katvā paripuṇṇasaṅkappo bodhipallaṅke nisinnova –",
  "atk-s0511a:3292": "“Anekajātisaṃsāraṃ…pe… taṇhānaṃ khayamajjhagā. ;",
  "atk-s0511a:3293": "“Ayoghanahatasseva, jalato jātavedaso;",
  "atk-s0511a:3294": "Anupubbūpasantassa, yathā na ñāyate gati.",
  "atk-s0511a:3295": "“Evaṃ sammā vimuttānaṃ, kāmabandhoghatārinaṃ;",
  "atk-s0511a:3296": "Paññāpetuṃ gatī natthi, pattānaṃ acalaṃ sukha”nti. –",
  "atk-s0511a:3297_0": "Evaṃ udānaṃ udānetvā bodhisamīpeyeva sattasattāhaṃ vītināmetvā brahmāyācanaṃ sampaṭicchitvā",
  "atk-s0511a:3297_1": "attano vemātikassa bhātikassa khaṇḍakumārassa ca purohitaputtassa tissakumārassa",
  "atk-s0511a:3297_2": "ca upanissayasampattiṃ oloketvā ākāsena gantvā kheme migadāye otaritvā ubhopi te",
  "atk-s0511a:3297_3": "uyyānapālena pakkosāpetvā tesaṃ parivārānaṃ majjhe dhammacakkaṃ pavattesi. Tadā aparimitānaṃ",
  "atk-s0511a:3297_4": "devatānaṃ dhammābhisamayo ahosi. Tena vuttaṃ –",
  "atk-s0511a:3298": "1.",
  "atk-s0511a:3299": "“Phussassa ca aparena, sambuddho dvipaduttamo;",
  "atk-s0511a:3300": "Vipassī nāma nāmena, loke uppajji cakkhumā.",
  "atk-s0511a:3301": "2.",
  "atk-s0511a:3302": "“Avijjaṃ sabbaṃ padāletvā, patto sambodhimuttamaṃ;",
  "atk-s0511a:3303": "Dhammacakkaṃ pavattetuṃ, pakkāmi bandhumatīpuraṃ.",
  "atk-s0511a:3304": "3.",
  "atk-s0511a:3305": "“Dhammacakkaṃ pavattetvā, ubho bodhesi nāyako;",
  "atk-s0511a:3306": "Gaṇanāya na vattabbo, paṭhamābhisamayo ahū”ti.",
  "atk-s0511a:3307_0": "Tattha padāletvāti bhinditvā, avijjandhakāraṃ bhinditvāti attho. “Vattetvā cakkamārāme”tipi",
  "atk-s0511a:3307_1": "pāṭho, tassa ārāmeti kheme migadāyeti attho. Ubho bodhesīti attano kaniṭṭhabhātikaṃ",
  "atk-s0511a:3307_2": "khaṇḍaṃ rājaputtaṃ tissañca purohitaputtanti ubho bodhesi. Gaṇanāya na vattabboti",
  "atk-s0511a:3307_3": "devatānaṃ abhisamayavasena gaṇanaparicchedo natthīti attho.",
  "atk-s0511a:3308": "Athāparena samayena khaṇḍaṃ rājaputtaṃ tissañca purohitaputtaṃ anupabbajitāni caturāsītibhikkhusahassāni dhammāmataṃ pāyesi. So dutiyo abhisamayo ahosi. Tena vuttaṃ –",
  "atk-s0511a:3309": "4.",
  "atk-s0511a:3310": "“Punāparaṃ amitayaso, tattha saccaṃ pakāsayi;",
  "atk-s0511a:3311": "Caturāsītisahassānaṃ, dutiyābhisamayo ahū”ti.",
  "atk-s0511a:3312_0": "Tattha tatthāti kheme migadāyeti attho. “Caturāsītisahassāni, sambuddhamanupabbaju”nti",
  "atk-s0511a:3312_1": "ettha ete pana caturāsītisahassasaṅkhātā purisā vipassissa kumārassa upaṭṭhākapurisāyeva.",
  "atk-s0511a:3312_2": "Te pātova vipassikumārassa upaṭṭhānaṃ āgantvā kumāramadisvā pātarāsatthāya gantvā",
  "atk-s0511a:3312_3": "bhuttapātarāsā “kuhiṃ kumāro”ti pucchitvā tato “uyyānabhūmiṃ gato”ti sutvā “tattheva",
  "atk-s0511a:3312_4": "naṃ dakkhissāmā”ti nikkhantā nivattamānaṃ tassa sārathiṃ disvā “kumāro pabbajito”ti",
  "atk-s0511a:3312_5": "sutvā sutaṭṭhāneyeva sabbābharaṇāni muñcitvā antarāpaṇato kāsāyāni vatthāni āharāpetvā",
  "atk-s0511a:3312_6": "kesamassuṃ ohāretvā pabbajiṃsu. Pabbajitvā ca te gantvā mahāpurisaṃ parivārayiṃsu.",
  "atk-s0511a:3313_0": "Tato vipassī bodhisatto “padhānacariyaṃ caranto ākiṇṇo viharāmi, na kho panametaṃ",
  "atk-s0511a:3313_1": "pātirūpaṃ yatheva maṃ ime gihibhūtā pubbe parivāretvā caranti, idānipi tatheva kiṃ",
  "atk-s0511a:3313_2": "iminā gaṇenā”ti gaṇasaṅgaṇikāya ukkaṇṭhitvā “ajjeva gacchāmī”ti cintetvā puna – “ajja",
  "atk-s0511a:3313_3": "avelā, sace panāhaṃ ajja gamissāmi, sabbepime jānissanti, sveva gamissāmī”ti cintesi.",
  "atk-s0511a:3313_4": "Taṃdivasañca uruvelagāmasadise ekasmiṃ gāme gāmavāsino manussā svātanāya saddhiṃ",
  "atk-s0511a:3313_5": "parisāya mahāpurisaṃ nimantayiṃsu. Te tesaṃ caturāsītisahassānaṃ mahāpurisassa ca",
  "atk-s0511a:3313_6": "pāyāsameva paṭiyādayiṃsu. Atha vipassī mahāpuriso punadivase visākhapuṇṇamāya tasmiṃ",
  "atk-s0511a:3313_7": "gāme tehi pabbajitajanehi saddhiṃ bhattakiccaṃ katvā vasanaṭṭhānameva agamāsi. Tatra",
  "atk-s0511a:3313_8": "te pabbajitā mahāpurisassa vattaṃ dassetvā attano attano rattiṭṭhānadivāṭṭhānāni pavisiṃsu.",
  "atk-s0511a:3314_0": "Bodhisattopi paṇṇasālaṃ pavisitvā nisinno cintesi – “ayaṃ kālo nikkhamitu”nti nikkhamitvā",
  "atk-s0511a:3314_1": "paṇṇasāladvāraṃ pidahitvā bodhimaṇḍābhimukho pāyāsi. Te kira pabbajitā sāyaṃ bodhisattassa",
  "atk-s0511a:3314_2": "upaṭṭhānaṃ gantvā paṇṇasālaṃ parivāretvā nisinnā – “ativikālo jāto upadhārethā”ti",
  "atk-s0511a:3314_3": "vatvā paṇṇasāladvāraṃ vivaritvā taṃ apassantāpi “kuhiṃ nu gato mahāpuriso”ti nānubandhiṃsu.",
  "atk-s0511a:3314_4": "“Gaṇavāse nibbinno eko viharitukāmo maññe mahāpuriso buddhabhūtaṃyeva taṃ passissāmā”ti",
  "atk-s0511a:3314_5": "antojambudīpābhimukhā cārikaṃ pakkamiṃsu. Atha te – “vipassinā kira buddhattaṃ patvā",
  "atk-s0511a:3314_6": "dhammacakkaṃ pavattita”nti sutvā anukkamena sabbe te pabbajitā bandhumatiyā rājadhāniyā",
  "atk-s0511a:3314_7": "kheme migadāye sannipatiṃsu. Tato tesaṃ bhagavā dhammaṃ desesi, tadā caturāsītiyā",
  "atk-s0511a:3314_8": "bhikkhusahassānaṃ dhammābhisamayo ahosi. So tatiyo abhisamayo ahosi. Tena vuttaṃ –",
  "atk-s0511a:3315": "5.",
  "atk-s0511a:3316": "“Caturāsītisahassāni, sambuddhaṃ anupabbajuṃ;",
  "atk-s0511a:3317": "Tesamārāmapattānaṃ, dhammaṃ desesi cakkhumā.",
  "atk-s0511a:3318": "6.",
  "atk-s0511a:3319": "“Sabbākārena bhāsato, sutvā upanisādino;",
  "atk-s0511a:3320": "Tepi dhammavaraṃ gantvā, tatiyābhisamayo ahū”ti.",
  "atk-s0511a:3321_0": "Tattha caturāsītisahassāni, sambuddhaṃ anupabbajunti ettha anunā yogato sambuddhanti",
  "atk-s0511a:3321_1": "upayogavacanaṃ katanti veditabbaṃ, sambuddhassa pacchā pabbajiṃsūti attho. Lakkhaṇaṃ",
  "atk-s0511a:3321_2": "saddasatthato gahetabbaṃ. “Tattha ārāmapattāna”ntipi pāṭho. Bhāsatoti vadato. Upanisādinoti",
  "atk-s0511a:3321_3": "gantvā upanissāya dhammadānaṃ dadatoti attho. Tepīti te caturāsītisahassasaṅkhātā",
  "atk-s0511a:3321_4": "pabbajitā vipassissa upaṭṭhākabhūtā. Gantvāti tassa dhammaṃ ñatvā. Evaṃ tesaṃ tatiyo",
  "atk-s0511a:3321_5": "abhisamayo ahosi. Kheme migadāye vipassīsammāsambuddhaṃ dve ca aggasāvake anupabbajitānaṃ",
  "atk-s0511a:3321_6": "bhikkhūnaṃ aṭṭhasaṭṭhisatasahassānaṃ majjhe nisinno vipassī bhagavā –",
  "atk-s0511a:3322": "“Khantīparamaṃ tapo titikkhā, nibbānaṃ paramaṃ vadanti buddhā;",
  "atk-s0511a:3323": "Na hi pabbajito parūpaghātī, na samaṇo hoti paraṃ viheṭhayanto.",
  "atk-s0511a:3324": "“Sabbapāpassa akaraṇaṃ, kusalassa upasampadā;",
  "atk-s0511a:3325": "Sacittapariyodapanaṃ, etaṃ buddhāna sāsanaṃ.",
  "atk-s0511a:3326": "“Anūpavādo anūpaghāto, pātimokkhe ca saṃvaro;",
  "atk-s0511a:3327": "Mattaññutā ca bhattasmiṃ, pantañca sayanāsanaṃ;",
  "atk-s0511a:3328": "Adhicitte ca āyogo, etaṃ buddhāna sāsana”nti. –",
  "atk-s0511a:3329_0": "Imaṃ pātimokkhaṃ uddisi. Imā pana sabbabuddhānaṃ pātimokkhuddesagāthāyo hontīti veditabbaṃ.",
  "atk-s0511a:3329_1": "So paṭhamo sannipāto ahosi. Puna yamakapāṭihāriyaṃ disvā pabbajitānaṃ bhikkhūnaṃ",
  "atk-s0511a:3329_2": "satasahassānaṃ dutiyo sannipāto ahosi. Yadā pana vipassissa vemātikā tayo bhātaro",
  "atk-s0511a:3329_3": "paccantaṃ vūpasametvā bhagavato upaṭṭhānakiriyāya laddhavarā hutvā attano nagaraṃ",
  "atk-s0511a:3329_4": "netvā upaṭṭhahantā tassa dhammaṃ sutvā pabbajiṃsu. Tesaṃ asītisatasahassānaṃ majjhe",
  "atk-s0511a:3329_5": "nisīditvā bhagavā kheme migadāye pātimokkhaṃ uddisi, so tatiyo sannipāto ahosi. Tena vuttaṃ –",
  "atk-s0511a:3330": "7.",
  "atk-s0511a:3331": "“Sannipātā tayo āsuṃ, vipassissa mahesino;",
  "atk-s0511a:3332": "Khīṇāsavānaṃ vimalānaṃ, santacittāna tādinaṃ.",
  "atk-s0511a:3333": "8.",
  "atk-s0511a:3334": "“Aṭṭhasaṭṭhisatasahassānaṃ, paṭhamo āsi samāgamo;",
  "atk-s0511a:3335": "Bhikkhusatasahassānaṃ, dutiyo āsi samāgamo.",
  "atk-s0511a:3336": "9.",
  "atk-s0511a:3337": "“Asītibhikkhusahassānaṃ, tatiyo āsi samāgamo;",
  "atk-s0511a:3338": "Tattha bhikkhugaṇamajjhe, sambuddho atirocatī”ti.",
  "atk-s0511a:3339_0": "Tattha aṭṭhasaṭṭhisatasahassānanti aṭṭhasaṭṭhisahassādhikānaṃ satasahassabhikkhūnanti",
  "atk-s0511a:3339_1": "attho. Tatthāti tattha kheme migadāye. Bhikkhugaṇamajjheti bhikkhugaṇassa majjhe.",
  "atk-s0511a:3339_2": "“Tassa bhikkhugaṇamajjhe”tipi pāṭho, tassa bhikkhugaṇassa majjheti attho.",
  "atk-s0511a:3340_0": "Tadā amhākaṃ bodhisatto mahiddhiko mahānubhāvo atulo nāma nāgarājā hutvā anekanāgakoṭisatasahassaparivāro",
  "atk-s0511a:3340_1": "hutvā saparivārassa dasabalassa asamabalasīlassa karuṇāsītalahadayassa sakkārakaraṇatthaṃ",
  "atk-s0511a:3340_2": "sattaratanamayaṃ candamaṇḍalasaṅkāsaṃ daṭṭhabbasāramaṇḍaṃ maṇḍapaṃ kāretvā tattha",
  "atk-s0511a:3340_3": "nisīdāpetvā sattāhaṃ dibbavibhavānurūpaṃ mahādānaṃ datvā sattaratanakhacitaṃ mahārahaṃ",
  "atk-s0511a:3340_4": "suvaṇṇamayaṃ nānāmaṇijutivisarasamujjalaṃ pīṭhaṃ bhagavato adāsi. Tadā naṃ pīṭhānumodanāvasāne",
  "atk-s0511a:3340_5": "“ito ayaṃ ekanavutikappe buddho bhavissatī”ti byākāsi. Tena vuttaṃ –",
  "atk-s0511a:3341": "10.",
  "atk-s0511a:3342": "“Ahaṃ tena samayena, nāgarājā mahiddhiko;",
  "atk-s0511a:3343": "Atulo nāma nāmena, puññavanto jutindharo.",
  "atk-s0511a:3344": "11.",
  "atk-s0511a:3345": "“Nekānaṃ nāgakoṭīnaṃ, parivāretvānahaṃ tadā;",
  "atk-s0511a:3346": "Vajjanto dibbaturiyehi, lokajeṭṭhaṃ upāgamiṃ.",
  "atk-s0511a:3347": "12.",
  "atk-s0511a:3348": "“Upasaṅkamitvā sambuddhaṃ, vipassiṃ lokanāyakaṃ;",
  "atk-s0511a:3349": "Maṇimuttaratanakhacitaṃ, sabbābharaṇabhūsitaṃ;",
  "atk-s0511a:3350": "Nimantetvā dhammarājassa, suvaṇṇapīṭhamadāsahaṃ.",
  "atk-s0511a:3351": "13.",
  "atk-s0511a:3352": "“Sopi maṃ buddho byākāsi, saṅghamajjhe nisīdiya;",
  "atk-s0511a:3353": "Ekanavutito kappe, ayaṃ buddho bhavissati.",
  "atk-s0511a:3354": "14.",
  "atk-s0511a:3355": "“Ahu kapilavhayā rammā, nikkhamitvā tathāgato;",
  "atk-s0511a:3356": "Padhānaṃ padahitvāna, katvā dukkarakārikaṃ.",
  "atk-s0511a:3357": "15.",
  "atk-s0511a:3358": "“Ajapālarukkhamūlasmiṃ, nisīditvā tathāgato;",
  "atk-s0511a:3359": "Tattha pāyāsaṃ paggayha, nerañjaramupehiti.",
  "atk-s0511a:3360": "16.",
  "atk-s0511a:3361": "“Nerañjarāya tīramhi, pāyāsaṃ ada so jino;",
  "atk-s0511a:3362": "Paṭiyattavaramaggena, bodhimūlamupehiti.",
  "atk-s0511a:3363": "17.",
  "atk-s0511a:3364": "“Tato padakkhiṇaṃ katvā, bodhimaṇḍaṃ anuttaro;",
  "atk-s0511a:3365": "Assatthamūle sambodhiṃ, bujjhissati mahāyaso.",
  "atk-s0511a:3366": "18.",
  "atk-s0511a:3367": "“Imassa janikā mātā, māyā nāma bhavissati;",
  "atk-s0511a:3368": "Pitā suddhodano nāma, ayaṃ hessati gotamo.",
  "atk-s0511a:3369": "19.",
  "atk-s0511a:3370": "“Anāsavā vītarāgā, santacittā samāhitā;",
  "atk-s0511a:3371": "Kolito upatisso ca, aggā hessanti sāvakā;",
  "atk-s0511a:3372": "Ānando nāmupaṭṭhāko, upaṭṭhissatimaṃ jinaṃ.",
  "atk-s0511a:3373": "20.",
  "atk-s0511a:3374": "“Khemā uppalavaṇṇā ca, aggā hessanti sāvikā;",
  "atk-s0511a:3375": "Anāsavā vītarāgā, santacittā samāhitā;",
  "atk-s0511a:3376": "Bodhi tassa bhagavato, assatthoti pavuccati…pe….",
  "atk-s0511a:3377": "23.",
  "atk-s0511a:3378": "“Tassāhaṃ vacanaṃ sutvā, bhiyyo cittaṃ pasādayiṃ;",
  "atk-s0511a:3379": "Uttariṃ vatamadhiṭṭhāsiṃ, dasapāramipūriyā”ti.",
  "atk-s0511a:3380_0": "Tattha puññavantoti puññavā, samupacitapuññasañcayoti attho. Jutindharoti pabhāyutto.",
  "atk-s0511a:3380_1": "Nekānaṃ nāgakoṭīnanti anekāhi nāgakoṭīhi, karaṇatthe sāmivacanaṃ daṭṭhabbaṃ. Parivāretvānāti",
  "atk-s0511a:3380_2": "bhagavantaṃ parivāretvā. Ahanti attānaṃ niddisati. Vajjantoti vādento tāḷento. Maṇimuttaratanakhacitanti",
  "atk-s0511a:3380_3": "maṇimuttādīhi vividhehi ratanehi khacitanti attho. Sabbābharaṇabhūsitanti sabbābharaṇehi",
  "atk-s0511a:3380_4": "vāḷarūpādīhi ratanamayehi maṇḍitanti attho. Suvaṇṇapīṭhanti suvaṇṇamayaṃ pīṭhaṃ.",
  "atk-s0511a:3380_5": "Adāsahanti adāsiṃ ahaṃ.",
  "atk-s0511a:3381_0": "Tassa pana vipassissa bhagavato bandhumatī nāma nagaraṃ ahosi. Bandhumā nāma rājā",
  "atk-s0511a:3381_1": "pitā, bandhumatī nāma mātā, khaṇḍo ca tisso ca dve aggasāvakā, asoko nāmupaṭṭhāko,",
  "atk-s0511a:3381_2": "candā ca candamittā ca dve aggasāvikā, pāṭalirukkho bodhi, sarīraṃ asītihatthubbedhaṃ",
  "atk-s0511a:3381_3": "ahosi, sarīrappabhā sabbakālaṃ satta yojanāni pharitvā aṭṭhāsi asītivassasahassāni",
  "atk-s0511a:3381_4": "āyu, sutanu nāmassa aggamahesī, samavaṭṭakkhandho nāmassa putto, ājaññarathena nikkhami. Tena vuttaṃ –",
  "atk-s0511a:3382": "24.",
  "atk-s0511a:3383": "“Nagaraṃ bandhumatī nāma, bandhumā nāma khattiyo;",
  "atk-s0511a:3384": "Mātā bandhumatī nāma, vipassissa mahesino.",
  "atk-s0511a:3385": "29.",
  "atk-s0511a:3386": "“Khaṇḍo ca tissanāmo ca, ahesuṃ aggasāvakā;",
  "atk-s0511a:3387": "Asoko nāmupaṭṭhāko, vipassissa mahesino.",
  "atk-s0511a:3388": "30.",
  "atk-s0511a:3389": "“Candā ca candamittā ca, ahesuṃ aggasāvikā;",
  "atk-s0511a:3390": "Bodhi tassa bhagavato, pāṭalīti pavuccati.",
  "atk-s0511a:3391": "32.",
  "atk-s0511a:3392": "“Asītihatthamubbedho, vipassī lokanāyako;",
  "atk-s0511a:3393": "Pabhā niddhāvatī tassa, samantā sattayojane.",
  "atk-s0511a:3394": "33.",
  "atk-s0511a:3395": "“Asītivassasahassāni, āyu buddhassa tāvade;",
  "atk-s0511a:3396": "Tāvatā tiṭṭhamāno so, tāresi janataṃ bahuṃ.",
  "atk-s0511a:3397": "34.",
  "atk-s0511a:3398": "“Bahudevamanussānaṃ, bandhanā parimocayi;",
  "atk-s0511a:3399": "Maggāmaggañca ācikkhi, avasesaputhujjane.",
  "atk-s0511a:3400": "35.",
  "atk-s0511a:3401": "“Ālokaṃ dassayitvāna, desetvā amataṃ padaṃ;",
  "atk-s0511a:3402": "Jalitvā aggikkhandhova, nibbuto so sasāvako.",
  "atk-s0511a:3403": "36.",
  "atk-s0511a:3404": "“Iddhivaraṃ puññavaraṃ, lakkhaṇañca kusumitaṃ;",
  "atk-s0511a:3405": "Sabbaṃ tamantarahitaṃ, nanu rittā sabbasaṅkhārā”ti.",
  "atk-s0511a:3406_0": "Tattha bandhanāti devamanusse kāmarāgasaṃyojanādibandhanā mocesi, vikāsesīti attho.",
  "atk-s0511a:3406_1": "Maggāmaggañca ācikkhīti “amatādhigamāya ayaṃ maggo ucchedasassatadiṭṭhivirahitā majjhimā",
  "atk-s0511a:3406_2": "paṭipadā maggo kāyakilamathādiko nāyaṃ maggo”ti sesaputhujjane ācikkhīti attho. Ālokaṃ",
  "atk-s0511a:3406_3": "dassayitvānāti maggañāṇālokaṃ vipassanāñāṇālokañca dassayitvā. Lakkhaṇañca kusumitanti",
  "atk-s0511a:3406_4": "cittalakkhaṇādīhi phullitaṃ maṇḍitaṃ bhagavato sarīranti attho. Sesaṃ sabbattha gāthāsu uttānamevāti.",
  "atk-s0511a:3407": "Vipassībuddhavaṃsavaṇṇanā niṭṭhitā.",
  "atk-s0511a:3408": "Niṭṭhito ekūnavīsatimo buddhavaṃso.",
  "atk-s0511a:3409": "22. Sikhībuddhavaṃsavaṇṇanā",
  "atk-s0511a:3410_0": "Vipassissa aparabhāge antarahite ca tasmiṃ kappe tato paraṃ ekūnasaṭṭhiyā kappesu",
  "atk-s0511a:3410_1": "buddhā loke na uppajjiṃsu. Apagatabuddhāloko ahosi. Kilesadevaputtamārānaṃ ekarajjaṃ",
  "atk-s0511a:3410_2": "apagatakaṇṭakaṃ ahosi. Ito pana ekattiṃsakappe siniddhasukkhasāradārupacito pahūtasappisitto",
  "atk-s0511a:3410_3": "nidhūmo sikhī viya sikhī ca vessabhū cāti dve sammāsambuddhā loke uppajjiṃsu. Tattha",
  "atk-s0511a:3410_4": "sikhī pana bhagavā pāramiyo pūretvā tusitapure nibbattitvā tato cavitvā kusalakaraṇavatī",
  "atk-s0511a:3410_5": "aruṇavatīnagare paramaguṇavato aruṇavato nāma rañño aggamahesiyā rattakanakapaṭibimbarucirappabhāya",
  "atk-s0511a:3410_6": "pabhāvatiyā nāma deviyā kucchismiṃ paṭisandhiṃ gahetvā dasa māse vītināmetvā nisabhuyyāne",
  "atk-s0511a:3410_7": "mātukucchito nikkhami. Nemittikā panassa nāmaṃ karontā uṇhīsassa sikhā viya uggatattā",
  "atk-s0511a:3410_8": "“sikhī”ti nāmamakaṃsu. So sattavassasahassāni agāraṃ ajjhāvasi. Sucandakasirīgiriyasanārivasabha",
  "atk-s0511a:3410_9": "nāmakā tayo pāsādā ahesuṃ. Sabbakāmādevippamukhāni catuvīsati itthisahassāni paccupaṭṭhitāni ahesuṃ.",
  "atk-s0511a:3411_0": "So cattāri nimittāni disvā sabbakāmādeviyā guṇagaṇātule atule nāma putte uppanne",
  "atk-s0511a:3411_1": "hatthiyānena hatthikkhandhavaragato mahābhinikkhamanaṃ nikkhamitvā pabbaji. Taṃ sattatipurisasatasahassāni",
  "atk-s0511a:3411_2": "anupabbajiṃsu. So tehi parivuto aṭṭhamāsaṃ padhānacariyaṃ caritvā visākhapuṇṇamāya",
  "atk-s0511a:3411_3": "gaṇasaṅgaṇikaṃ pahāya sudassananigame piyadassīseṭṭhino dhītuyā dinnaṃ madhupāyāsaṃ",
  "atk-s0511a:3411_4": "paribhuñjitvā taruṇakhadiravane divāvihāraṃ vītināmetvā anomadassinā nāma tāpasena",
  "atk-s0511a:3411_5": "dinnā aṭṭha kusatiṇamuṭṭhiyo gahetvā puṇḍarīkabodhiṃ upasaṅkami. Tassā kira puṇḍarīkabodhiyāpi",
  "atk-s0511a:3411_6": "pāṭaliyā pamāṇameva pamāṇaṃ ahosi. Taṃdivasameva so paṇṇāsaratanakkhandho hutvā abbhuggato,",
  "atk-s0511a:3411_7": "sākhāpissa paṇṇāsaratanamattāva. So dibbehi gandhehi pupphehi sañchanno ahosi. Na",
  "atk-s0511a:3411_8": "kevalaṃ puppheheva, phalehipi sañchanno ahosi. Tassa ekapassato taruṇāni phalāni",
  "atk-s0511a:3411_9": "ekato majjhimāni ekato nātipakkāni ekato pakkhittadibbojāni viya surasāni vaṇṇagandharasasampannāni",
  "atk-s0511a:3411_10": "tato tato olambanti. Yathā ca so, evaṃ dasasahassicakkavāḷesu pupphūpagā rukkhā pupphehi",
  "atk-s0511a:3411_11": "phalūpagā rukkhā phalehi paṭimaṇḍitā ahesuṃ.",
  "atk-s0511a:3412_0": "So tattha catuvīsatihatthavitthataṃ tiṇasantharaṃ santharitvā pallaṅkaṃ ābhujitvā",
  "atk-s0511a:3412_1": "caturaṅgavīriyaṃ adhiṭṭhāya nisīdi. Evaṃ nisīditvā chattiṃsa yojanavitthataṃ samāraṃ",
  "atk-s0511a:3412_2": "mārabalaṃ vidhamitvā sambodhiṃ pāpuṇitvā – “anekajātisaṃsāraṃ…pe… taṇhānaṃ khayamajjhagā”ti",
  "atk-s0511a:3412_3": "udānaṃ udānetvā bodhisamīpeyeva sattasattāhaṃ vītināmetvā brahmāyācanaṃ sampaṭicchitvā",
  "atk-s0511a:3412_4": "attanā saha pabbajitānaṃ sattatiyā bhikkhusatasahassānaṃ upanissayasampattiṃ disvā",
  "atk-s0511a:3412_5": "surapathena gantvā vividhāvaraṇavatiyā aruṇavatiyā rājadhāniyā samīpe migājinuyyāne",
  "atk-s0511a:3412_6": "otaritvā tehi munigaṇehi parivuto tesaṃ majjhe dhammacakkaṃ pavattesi. Tadā koṭisatasahassānaṃ",
  "atk-s0511a:3412_7": "paṭhamo abhisamayo ahosi. Tena vuttaṃ –",
  "atk-s0511a:3413": "1.",
  "atk-s0511a:3414": "“Vipassissa aparena, sambuddho dvipaduttamo;",
  "atk-s0511a:3415": "Sikhivhayo āsi jino, asamo appaṭipuggalo.",
  "atk-s0511a:3416": "2.",
  "atk-s0511a:3417": "“Mārasenaṃ pamadditvā, patto sambodhimuttamaṃ;",
  "atk-s0511a:3418": "Dhammacakkaṃ pavattesi, anukampāya pāṇinaṃ.",
  "atk-s0511a:3419": "3.",
  "atk-s0511a:3420": "“Dhammacakkaṃ pavattente, sikhimhi jinapuṅgave;",
  "atk-s0511a:3421": "Koṭisatasahassānaṃ, paṭhamābhisamayo ahū”ti.",
  "atk-s0511a:3422_0": "Punapi aruṇavatiyā rājadhāniyā samīpeyeva abhibhūrājaputtassa ca sambhavarājaputtassa",
  "atk-s0511a:3422_1": "cāti dvinnaṃ saparivārānaṃ dhammaṃ desetvā navutikoṭisahassāni dhammāmataṃ pāyesi.",
  "atk-s0511a:3422_2": "So dutiyo abhisamayo ahosi. Tena vuttaṃ –",
  "atk-s0511a:3423": "4.",
  "atk-s0511a:3424": "“Aparampi dhammaṃ desente, gaṇaseṭṭhe naruttame;",
  "atk-s0511a:3425": "Navuttikoṭisahassānaṃ, dutiyābhisamayo ahū”ti.",
  "atk-s0511a:3426_0": "Yadā pana sūriyavatīnagaradvāre campakarukkhamūle titthiyamadamānabhañjanatthaṃ sabbajanabandhanamokkhatthañca",
  "atk-s0511a:3426_1": "yamakapāṭihāriyaṃ karonto bhagavā dhammaṃ desesi, tadā asītikoṭisahassānaṃ tatiyo",
  "atk-s0511a:3426_2": "abhisamayo ahosi. Tena vuttaṃ –",
  "atk-s0511a:3427": "5.",
  "atk-s0511a:3428": "“Yamakapāṭihāriyañca, dassayante sadevake;",
  "atk-s0511a:3429": "Asītikoṭisahassānaṃ, tatiyābhisamayo ahū”ti.",
  "atk-s0511a:3430_0": "Abhibhunā ca sambhavena ca rājaputtena saddhiṃ pabbajitānaṃ arahantānaṃ satasahassānaṃ",
  "atk-s0511a:3430_1": "majjhe nisīditvā pātimokkhaṃ uddisi, so paṭhamo sannipāto ahosi, aruṇavatīnagare",
  "atk-s0511a:3430_2": "ñātisamāgame pabbajitānaṃ asītiyā bhikkhusahassānaṃ majjhe nisīditvā pātimokkhaṃ",
  "atk-s0511a:3430_3": "uddisi, so dutiyo sannipāto ahosi. Dhanañjayanagare dhanapālakanāgavinayanasamaye",
  "atk-s0511a:3430_4": "pabbajitānaṃ sattatiyā bhikkhusahassānaṃ majjhe bhagavā pātimokkhaṃ uddisi, so tatiyo",
  "atk-s0511a:3430_5": "sannipāto ahosi. Tena vuttaṃ –",
  "atk-s0511a:3431": "6.",
  "atk-s0511a:3432": "“Sannipātā tayo āsuṃ, sikhissāpi mahesino;",
  "atk-s0511a:3433": "Khīṇāsavānaṃ vimalānaṃ, santacittāna tādinaṃ.",
  "atk-s0511a:3434": "7.",
  "atk-s0511a:3435": "“Bhikkhusatasahassānaṃ, paṭhamo āsi samāgamo;",
  "atk-s0511a:3436": "Asītibhikkhusahassānaṃ, dutiyo āsi samāgamo.",
  "atk-s0511a:3437": "8.",
  "atk-s0511a:3438": "“Sattatibhikkhusahassānaṃ, tatiyo āsi samāgamo;",
  "atk-s0511a:3439": "Anupalitto padumaṃva, toyamhi sampavaḍḍhita”nti.",
  "atk-s0511a:3440": "Tattha anupalitto padumaṃvāti toye jātaṃ toyeva vaḍḍhitaṃ padumaṃ viya toyena anupalittaṃ, sopi bhikkhusannipāto loke jātopi lokadhammehi anupalitto ahosīti attho.",
  "atk-s0511a:3441_0": "Tadā kira amhākaṃ bodhisatto katthaci asaṃsaṭṭho paribhuttanagare arindamo nāma rājā",
  "atk-s0511a:3441_1": "hutvā sikhimhi satthari paribhuttanagaramanuppatte saparivāro rājā bhagavato paccuggantvā",
  "atk-s0511a:3441_2": "pasādavaḍḍhitahadayanayanasoto dasabalassa amalacaraṇakamalayugaḷesu saparivāro sirasā",
  "atk-s0511a:3441_3": "abhivanditvā dasabalaṃ nimantetvā sattāhaṃ issariyakulavibhavasaddhānurūpaṃ mahādānaṃ",
  "atk-s0511a:3441_4": "datvā dussabhaṇḍāgāradvārāni vivarāpetvā buddhappamukhassa bhikkhusaṅghassa mahagghāni",
  "atk-s0511a:3441_5": "vatthāni adāsi. Attano ca balarūpalakkhaṇajavasampannahemajālamālāsamalaṅkataṃ navakanakaruciradaṇḍakosacāmarayugavirājitaṃ",
  "atk-s0511a:3441_6": "vipulamudukaṇṇaṃ candarājivirājitavadanasobhaṃ erāvaṇavāraṇamiva arivāraṇaṃ varavāraṇaṃ",
  "atk-s0511a:3441_7": "datvā vāraṇappamāṇameva katvā kappiyabhaṇḍañca adāsi. Sopi naṃ satthā – “ito ekattiṃsakappe",
  "atk-s0511a:3441_8": "buddho bhavissatī”ti byākāsi. Tena vuttaṃ –",
  "atk-s0511a:3442": "9.",
  "atk-s0511a:3443": "“Ahaṃ tena samayena, arindamo nāma khattiyo;",
  "atk-s0511a:3444": "Sambuddhappamukhaṃ saṅghaṃ, annapānena tappayiṃ.",
  "atk-s0511a:3445": "10.",
  "atk-s0511a:3446": "“Bahuṃ dussavaraṃ datvā, dussakoṭiṃ anappakaṃ;",
  "atk-s0511a:3447": "Alaṅkataṃ hatthiyānaṃ, sambuddhassa adāsahaṃ.",
  "atk-s0511a:3448": "11.",
  "atk-s0511a:3449": "“Hatthiyānaṃ nimminitvā, kappiyaṃ upanāmayiṃ;",
  "atk-s0511a:3450": "Pūrayiṃ mānasaṃ mayhaṃ, niccaṃ daḷhamupaṭṭhitaṃ.",
  "atk-s0511a:3451": "12.",
  "atk-s0511a:3452": "“Sopi maṃ buddho byākāsi, sikhī lokagganāyako;",
  "atk-s0511a:3453": "Ekattiṃse ito kappe, ayaṃ buddho bhavissati.",
  "atk-s0511a:3454": "13.",
  "atk-s0511a:3455": "“Ahu kapilavhayā rammā…pe… hessāma sammukhā imaṃ.",
  "atk-s0511a:3456": "14.",
  "atk-s0511a:3457": "“Tassāhaṃ vacanaṃ sutvā, bhiyyo cittaṃ pasādayiṃ;",
  "atk-s0511a:3458": "Uttariṃ vatamadhiṭṭhāsiṃ, dasapāramipūriyā”ti.",
  "atk-s0511a:3459_0": "Tattha nimminitvāti tassa hatthino pamāṇena tulayitvā. Kappiyanti kappiyabhaṇḍaṃ,",
  "atk-s0511a:3459_1": "bhikkhūnaṃ yaṃ bhaṇḍaṃ kappati gahetuṃ, taṃ kappiyabhaṇḍaṃ nāma. Pūrayiṃ mānasaṃ",
  "atk-s0511a:3459_2": "mayhanti mama cittaṃ dānapītiyā pūrayiṃ, mayhaṃ hāsuppādanasamatthaṃ akāsinti attho.",
  "atk-s0511a:3459_3": "Niccaṃ daḷhamupaṭṭhitanti niccakālaṃ dānaṃ dassāmī”ti dānavasena daḷhaṃ upaṭṭhitaṃ cittanti attho.",
  "atk-s0511a:3460_0": "Tassa pana bhagavato nagaraṃ aruṇavatī nāma ahosi. Aruṇavā nāma rājā pitā, pabhāvatī",
  "atk-s0511a:3460_1": "nāma mātā, abhibhū ca sambhavo ca dve aggasāvakā, khemaṅkaro nāmupaṭṭhāko, sakhilā",
  "atk-s0511a:3460_2": "ca madumā ca dve aggasāvikā, puṇḍarīkarukkho bodhi, sarīrañcassa sattatihatthubbedhaṃ",
  "atk-s0511a:3460_3": "ahosi. Sarīrappabhā niccakālaṃ yojanattayaṃ pharitvā aṭṭhāsi. Sattativassasahassāni",
  "atk-s0511a:3460_4": "āyu, sabbakāmā nāmassa aggamahesī, atulo nāmassa putto, hatthiyānena nikkhami. Tena vuttaṃ –",
  "atk-s0511a:3461": "15.",
  "atk-s0511a:3462": "“Nagaraṃ aruṇavatī nāma, aruṇo nāma khattiyo;",
  "atk-s0511a:3463": "Pabhāvatī nāma janikā, sikhissāpi mahesino.",
  "atk-s0511a:3464": "20.",
  "atk-s0511a:3465": "“Abhibhū sambhavo ceva, ahesuṃ aggasāvakā;",
  "atk-s0511a:3466": "Khemaṅkaro nāmupaṭṭhāko, sikhissāpi mahesino.",
  "atk-s0511a:3467": "21.",
  "atk-s0511a:3468": "“Sakhilā ca padumā ca, ahesuṃ aggasāvikā;",
  "atk-s0511a:3469": "Bodhi tassa bhagavato, puṇḍarīkoti vuccati.",
  "atk-s0511a:3470": "22.",
  "atk-s0511a:3471": "“Sirivaḍḍho ca nando ca, ahesuṃ aggupaṭṭhakā;",
  "atk-s0511a:3472": "Cittā ceva suguttā ca, ahesuṃ aggupaṭṭhikā.",
  "atk-s0511a:3473": "23.",
  "atk-s0511a:3474": "“Uccattanena so buddho, sattatihatthamuggato;",
  "atk-s0511a:3475": "Kañcanagghiyasaṅkāso, dvattiṃsavaralakkhaṇo.",
  "atk-s0511a:3476": "24.",
  "atk-s0511a:3477": "“Tassāpi byāmappabhā kāyā, divārattiṃ nirantaraṃ;",
  "atk-s0511a:3478": "Disodisaṃ niccharanti, tīṇi yojanaso pabhā.",
  "atk-s0511a:3479": "25.",
  "atk-s0511a:3480": "“Sattativassasahassāni, āyu tassa mahesino;",
  "atk-s0511a:3481": "Tāvatā tiṭṭhamāno so, tāresi janataṃ bahuṃ.",
  "atk-s0511a:3482": "26.",
  "atk-s0511a:3483": "“Dhammameghaṃ pavassetvā, temayitvā sadevake;",
  "atk-s0511a:3484": "Khemantaṃ pāpayitvāna, nibbuto so sasāvako.",
  "atk-s0511a:3485": "27.",
  "atk-s0511a:3486": "“Anubyañjanasampannaṃ, dvattiṃsavaralakkhaṇaṃ;",
  "atk-s0511a:3487": "Sabbaṃ tamantarahitaṃ, nanu rittā sabbasaṅkhārā”ti.",
  "atk-s0511a:3488_0": "Tattha puṇḍarīkoti setambarukkho. Tīṇi yojanaso pabhāti tīṇi yojanāni pabhā niccharantīti",
  "atk-s0511a:3488_1": "attho. Dhammameghanti dhammavassaṃ, dhammavassanako buddhamegho. Temayitvāti dhammakathāsalilena",
  "atk-s0511a:3488_2": "temetvā, siñcitvāti attho. Sadevaketi sadevake satte. Khemantanti khemantaṃ nibbānaṃ.",
  "atk-s0511a:3488_3": "Anubyañjanasampannanti tambanakhatuṅganāsavaṭṭaṅgulitādīhi asītiyā anubyañjanehi",
  "atk-s0511a:3488_4": "sampannaṃ, dvattiṃsamahāpurisalakkhaṇapaṭimaṇḍitaṃ bhagavato sarīranti attho. Sikhī",
  "atk-s0511a:3488_5": "kira sammāsambuddho sīlavatīnagare assārāme parinibbāyi.",
  "atk-s0511a:3489": "“Sikhīva loke tapasā jalitvā, sikhīva meghāgamane naditvā;",
  "atk-s0511a:3490": "Sikhī mahesindhanavippahīno, sikhīva santiṃ sugato gato so”.",
  "atk-s0511a:3491_0": "Sikhissa kira bhagavato dhātuyo ekagghanāva hutvā aṭṭhaṃsu na vippakiriṃsu. Sakalajambudīpavāsino",
  "atk-s0511a:3491_1": "pana manussā tiyojanubbedhaṃ sattaratanamayaṃ himagirisadisasobhaṃ thūpamakaṃsu.",
  "atk-s0511a:3491_2": "Sesamettha gāthāsu pākaṭamevāti.",
  "atk-s0511a:3492": "Sikhībuddhavaṃsavaṇṇanā niṭṭhitā.",
  "atk-s0511a:3493": "Niṭṭhito vīsatimo buddhavaṃso.",
  "atk-s0511a:3494": "23. Vessabhūbuddhavaṃsavaṇṇanā",
  "atk-s0511a:3495_0": "Sikhissa pana sammāsambuddhassa aparabhāge antarahite tassa sāsane sattativassasahassāyukā",
  "atk-s0511a:3495_1": "manussā anukkamena parihāyitvā dasavassāyukā ahesuṃ. Puna vaḍḍhitvā aparimitāyukā",
  "atk-s0511a:3495_2": "hutvā anukkamena parihāyitvā saṭṭhivassasahassāyukā ahesuṃ. Tadā vijitamanobhū sabbalokābhibhū",
  "atk-s0511a:3495_3": "sayambhū vessabhū nāma satthā loke udapādi. So pāramiyo pūretvā tusitapure nibbattitvā",
  "atk-s0511a:3495_4": "tato cavitvā anomanagare suppatītassa suppatītassa nāma rañño aggamahesiyā sīlavatiyā",
  "atk-s0511a:3495_5": "yasavatiyā nāma kucchismiṃ paṭisandhiṃ aggahesi. So dasannaṃ māsānaṃ accayena anupamuyyāne",
  "atk-s0511a:3495_6": "mātukucchito nikkhami. Jāyamānova janaṃ tosento vasabhanādaṃ nadi. Tasmā vasabhanādahetuttā",
  "atk-s0511a:3495_7": "tassa nāmaggahaṇadivase “vessabhū”ti nāmamakaṃsu. So chabbassasahassāni agāraṃ ajjhāvasi.",
  "atk-s0511a:3495_8": "Ruci-suruci-rativaḍḍhananāmakā tayo pāsādā tassa ahesuṃ. Sucittādevippamukhāni tiṃsa",
  "atk-s0511a:3495_9": "itthisahassāni paccupaṭṭhitāni ahesuṃ.",
  "atk-s0511a:3496_0": "So cattāri nimittāni disvā sucittāya nāma deviyā suppabuddhe nāma kumāre uppanne",
  "atk-s0511a:3496_1": "suvaṇṇasivikāya uyyānadassanatthāya gantvā devadattāni kāsāyāni gahetvā pabbaji.",
  "atk-s0511a:3496_2": "Taṃ sattattiṃsasahassāni anupabbajiṃsu. Atha so tehi parivuto cha māse padhānacariyaṃ",
  "atk-s0511a:3496_3": "caritvā visākhapuṇṇamāya sucittanigame sandissamānasarīrāya sirivaḍḍhanāya nāma dinnaṃ",
  "atk-s0511a:3496_4": "madhupāyāsaṃ paribhuñjitvā sālavane divāvihāraṃ vītināmetvā sāyanhasamaye narindanāgarājena",
  "atk-s0511a:3496_5": "dinnā aṭṭha tiṇamuṭṭhiyo gahetvā sālabodhiṃ padakkhiṇato upāgami. Tassāpi sālassa",
  "atk-s0511a:3496_6": "tadeva pāṭaliyā pamāṇameva pamāṇaṃ ahosi. Tatheva pupphaphalasirivibhavo veditabbo.",
  "atk-s0511a:3496_7": "So sālamūlamupagantvā cattālīsahatthavitthataṃ tiṇasantharaṃ santharitvā pallaṅkaṃ",
  "atk-s0511a:3496_8": "ābhujitvā vigatanīvaraṇaṃ sabbakāmamadāvaraṇaṃ anāvaraṇañāṇaṃ paṭilabhitvā – “anekajātisaṃsāraṃ…pe…",
  "atk-s0511a:3496_9": "taṇhānaṃ khayamajjhagā”ti udānaṃ udānetvā sattasattāhaṃ tattheva vītināmetvā attano",
  "atk-s0511a:3496_10": "kaniṭṭhabhātikassa soṇakumārassa uttarakumārassa ca upanissayasampattiṃ disvā devapathena",
  "atk-s0511a:3496_11": "gantvā anomanagarasamīpe aruṇuyyāne otaritvā uyyānapālena kumāre pakkosāpetvā tesaṃ",
  "atk-s0511a:3496_12": "saparivārānaṃ majjhe dhammacakkaṃ pavattesi. Tadā asītiyā koṭisahassānaṃ paṭhamo abhisamayo ahosi.",
  "atk-s0511a:3497_0": "Puna janapadacārikaṃ caranto bhagavā tattha tattha dhammaṃ desento sattatiyā koṭisahassānaṃ",
  "atk-s0511a:3497_1": "dhammābhisamayo ahosi, so dutiyo abhisamayo ahosi. Anomanagareyeva diṭṭhijālaṃ bhindanto",
  "atk-s0511a:3497_2": "titthiyamānaddhajaṃ pātento mānamadaṃ viddhaṃsento dhammaddhajaṃ samussayanto navutiyojanavitthatāya",
  "atk-s0511a:3497_3": "manussaparisāya parimāṇarahitāya devaparisāya yamakapāṭihāriyaṃ katvā devamanusse",
  "atk-s0511a:3497_4": "pasādetvā saṭṭhikoṭiyo dhammāmatena tappesi, so tatiyo abhisamayo ahosi. Tena vuttaṃ –",
  "atk-s0511a:3498": "1.",
  "atk-s0511a:3499": "“Tattheva maṇḍakappamhi, asamo appaṭipuggalo;",
  "atk-s0511a:3500": "Vessabhū nāma nāmena, loke uppajji nāyako.",
  "atk-s0511a:3501": "2.",
  "atk-s0511a:3502": "“Ādittaṃ vata rāgaggi, taṇhānaṃ vijitaṃ tadā;",
  "atk-s0511a:3503": "Nāgova bandhanaṃ chetvā, patto sambodhimuttamaṃ.",
  "atk-s0511a:3504": "3.",
  "atk-s0511a:3505": "“Dhammacakkaṃ pavattente, vessabhūlokanāyake;",
  "atk-s0511a:3506": "Asītikoṭisahassānaṃ, paṭhamābhisamayo ahu.",
  "atk-s0511a:3507": "4.",
  "atk-s0511a:3508": "“Pakkante cārikaṃ raṭṭhe, lokajeṭṭhe narāsabhe;",
  "atk-s0511a:3509": "Sattatikoṭisahassānaṃ, dutiyābhisamayo ahu.",
  "atk-s0511a:3510": "5.",
  "atk-s0511a:3511": "“Mahādiṭṭhiṃ vinodento, pāṭiheraṃ karoti so;",
  "atk-s0511a:3512": "Samāgatā naramarū, dasasahassī sadevake.",
  "atk-s0511a:3513": "6.",
  "atk-s0511a:3514": "“Mahāacchariyaṃ disvā, abbhutaṃ lomahaṃsanaṃ;",
  "atk-s0511a:3515": "Devā ceva manussā ca, bujjhare saṭṭhikoṭiyo”ti.",
  "atk-s0511a:3516_0": "Tattha ādittanti sakalamidaṃ lokattayaṃ sampadittaṃ. Rāgaggīti rāgena. Taṇhānaṃ vijitanti",
  "atk-s0511a:3516_1": "taṇhānaṃ vijitaṃ raṭṭhaṃ vasavattiṭṭhānanti evaṃ ñatvāti attho. Nāgova bandhanaṃ",
  "atk-s0511a:3516_2": "chetvāti hatthī viya pūtilatābandhanaṃ chinditvā sambodhiṃ patto adhigato. Dasasahassīti",
  "atk-s0511a:3516_3": "dasasahassiyaṃ. Sadevaketi sadevake loke. Bujjhareti bujjhiṃsu.",
  "atk-s0511a:3517_0": "Soṇuttarānaṃ pana dvinnaṃ aggasāvakānaṃ samāgame pabbajitānaṃ asītiyā arahantasahassānaṃ",
  "atk-s0511a:3517_1": "majjhe māghapuṇṇamāyaṃ pātimokkhaṃ uddisi, so paṭhamo sannipāto ahosi. Yadā pana",
  "atk-s0511a:3517_2": "vessabhunā sabbalokābhibhunā saha pabbajitā sattattiṃsasahassasaṅkhā bhikkhū gaṇato",
  "atk-s0511a:3517_3": "ohīnasamaye pakkantā, te vessabhussa sammāsambuddhassa dhammacakkappavattiṃ sutvā",
  "atk-s0511a:3517_4": "soreyyaṃ nāma nagaraṃ āgantvā bhagavantaṃ addasaṃsu. Tesaṃ bhagavā dhammaṃ desetvā",
  "atk-s0511a:3517_5": "sabbeva te ehibhikkhupabbajjāya pabbājetvā caturaṅgasamannāgatāya parisāya pātimokkhaṃ",
  "atk-s0511a:3517_6": "uddisi, so dutiyo sannipāto ahosi.",
  "atk-s0511a:3518_0": "Yadā pana nārivāhananagare upasanto nāma rājaputto rajjaṃ kāresi, tassānukampāya",
  "atk-s0511a:3518_1": "bhagavā tattha agamāsi, sopi bhagavato āgamanaṃ sutvā saparivāro bhagavato paccuggamanaṃ",
  "atk-s0511a:3518_2": "katvā nimantetvā mahādānaṃ datvā tassa dhammaṃ sutvā pasannahadayo pabbaji. Taṃ saṭṭhisahassasaṅkhā",
  "atk-s0511a:3518_3": "purisā anupabbajiṃsu. Te tena saddhiṃ arahattaṃ pāpuṇiṃsu. So tehi parivuto vessabhū",
  "atk-s0511a:3518_4": "bhagavā pātimokkhaṃ uddisi, so tatiyo sannipāto ahosi. Tena vuttaṃ –",
  "atk-s0511a:3519": "7.",
  "atk-s0511a:3520": "“Sannipātā tayo āsuṃ, vessabhussa mahesino;",
  "atk-s0511a:3521": "Khīṇāsavānaṃ vimalānaṃ, santacittāna tādinaṃ.",
  "atk-s0511a:3522": "8.",
  "atk-s0511a:3523": "“Asītibhikkhusahassānaṃ, paṭhamo āsi samāgamo;",
  "atk-s0511a:3524": "Sattatibhikkhusahassānaṃ, dutiyo āsi samāgamo.",
  "atk-s0511a:3525": "9.",
  "atk-s0511a:3526": "“Saṭṭhibhikkhusahassānaṃ, tatiyo āsi samāgamo;",
  "atk-s0511a:3527": "Jarādibhayatītānaṃ, orasānaṃ mahesino”ti.",
  "atk-s0511a:3528_0": "Tadā amhākaṃ bodhisatto sarabhavatīnagare paramapiyadassano sudassano nāma rājā hutvā",
  "atk-s0511a:3528_1": "vessabhumhi lokanāyake sarabhanagaramupagate tassa dhammaṃ sutvā pasannahadayo dasanakhasamodhānasamujjalaṃ",
  "atk-s0511a:3528_2": "jalajāmalāvikalakamalamakulasadisamañjaliṃ sirasi katvā buddhappamukhassa saṅghassa",
  "atk-s0511a:3528_3": "sacīvaraṃ mahādānaṃ datvā tattheva bhagavato nivāsatthāya gandhakuṭiṃ katvā taṃ parikkhipitvā",
  "atk-s0511a:3528_4": "vihārasahassaṃ kāretvā sabbañca vibhavajātaṃ bhagavato sāsane pariccajitvā tassa",
  "atk-s0511a:3528_5": "santike pabbajitvā ācāraguṇasampanno terasadhutaguṇesu nirato bodhisambhārapariyesanāya",
  "atk-s0511a:3528_6": "rato buddhasāsanābhirato vihāsi. Sopi taṃ bhagavā byākāsi – “anāgate ito ekattiṃsakappe",
  "atk-s0511a:3528_7": "ayaṃ gotamo nāma buddho bhavissatī”ti. Tena vuttaṃ –",
  "atk-s0511a:3529": "10.",
  "atk-s0511a:3530": "“Ahaṃ tena samayena, sudassano nāma khattiyo;",
  "atk-s0511a:3531": "Nimantetvā mahāvīraṃ, dānaṃ datvā mahārahaṃ;",
  "atk-s0511a:3532": "Annapānena vatthena, sasaṅghaṃ jinapūjayiṃ.",
  "atk-s0511a:3533": "11.",
  "atk-s0511a:3534": "“Tassa buddhassa asamassa, cakkaṃ vattitamuttamaṃ;",
  "atk-s0511a:3535": "Sutvāna paṇitaṃ dhammaṃ, pabbajjamabhirocayiṃ.",
  "atk-s0511a:3536": "12.",
  "atk-s0511a:3537": "“Mahādānaṃ pavattetvā, rattindivamatandito;",
  "atk-s0511a:3538": "Pabbajjaṃ guṇasampannaṃ, pabbajiṃ jinasantike.",
  "atk-s0511a:3539": "13.",
  "atk-s0511a:3540": "“Ācāraguṇasampanno, vattasīlasamāhito;",
  "atk-s0511a:3541": "Sabbaññutaṃ gavesanto, ramāmi jinasāsane.",
  "atk-s0511a:3542": "14.",
  "atk-s0511a:3543": "“Saddhāpītiṃ upagantvā, buddhaṃ vandāmi sattharaṃ;",
  "atk-s0511a:3544": "Pīti uppajjati mayhaṃ, bodhiyāyeva kāraṇā.",
  "atk-s0511a:3545": "15.",
  "atk-s0511a:3546": "“Anivattamānasaṃ ñatvā, sambuddho etadabravi;",
  "atk-s0511a:3547": "Ekattiṃse ito kappe, ayaṃ buddho bhavissati.",
  "atk-s0511a:3548": "16.",
  "atk-s0511a:3549": "“Ahu kapilavhayā rammā…pe… hessāma sammukhaṃ imaṃ.",
  "atk-s0511a:3550": "17.",
  "atk-s0511a:3551": "“Tassāhaṃ vacanaṃ sutvā, bhiyyo cittaṃ pasādayiṃ;",
  "atk-s0511a:3552": "Uttariṃ vatamadhiṭṭhāsiṃ, dasapāramipūriyā”ti.",
  "atk-s0511a:3553_0": "Tattha cakkaṃ vattitanti dhammacakkaṃ pavattitaṃ. Paṇītaṃ dhammanti uttarimanussadhammaṃ.",
  "atk-s0511a:3553_1": "Pabbajjaṃ guṇasampannanti ñatvā pabbajinti attho. Vattasīlasamāhitoti vattesu ca",
  "atk-s0511a:3553_2": "sīlesu ca samāhito. Tesaṃ tesaṃ pūraṇe samāhitoti attho. Ramāmīti abhiramiṃ. Saddhāpītinti",
  "atk-s0511a:3553_3": "saddhañca pītiñca upagantvā. Vandāmīti abhivandiṃ, atītatthe vattamānavacanaṃ daṭṭhabbaṃ.",
  "atk-s0511a:3553_4": "Sattharanti satthāraṃ. Anivattamānasanti anosakkiyamānamānasaṃ.",
  "atk-s0511a:3554_0": "Tassa pana bhagavato anomaṃ nāma nagaraṃ ahosi. Suppatīto nāmassa pitā khattiyo,",
  "atk-s0511a:3554_1": "yasavatī nāma mātā, soṇo ca uttaro ca dve aggasāvakā, upasanto nāmupaṭṭhāko, rāmā",
  "atk-s0511a:3554_2": "ca samālā ca dve aggasāvikā, sālarukkho bodhi, sarīraṃ saṭṭhihatthubbedhaṃ ahosi.",
  "atk-s0511a:3554_3": "Saṭṭhivassasahassāni āyu, sucittā nāmassa bhariyā, suppabuddho nāmassa putto, suvaṇṇasivikāya",
  "atk-s0511a:3554_4": "nikkhami. Tena vuttaṃ –",
  "atk-s0511a:3555": "18.",
  "atk-s0511a:3556": "“Anomaṃ nāma nagaraṃ, suppatīto nāma khattiyo;",
  "atk-s0511a:3557": "Mātā yasavatī nāma, vessabhussa mahesino.",
  "atk-s0511a:3558": "23.",
  "atk-s0511a:3559": "“Soṇo ca uttaro ceva, ahesuṃ aggasāvakā;",
  "atk-s0511a:3560": "Upasanto nāmupaṭṭhāko, vessabhussa mahesino.",
  "atk-s0511a:3561": "24.",
  "atk-s0511a:3562": "“Rāmā ceva samālā ca, ahesuṃ aggasāvikā;",
  "atk-s0511a:3563": "Bodhi tassa bhagavato, mahāsāloti vuccati.",
  "atk-s0511a:3564": "25.",
  "atk-s0511a:3565": "“Sotthiko ceva rammo ca, ahesuṃ aggupaṭṭhakā;",
  "atk-s0511a:3566": "Gotamī sirimā ceva, ahesuṃ aggupaṭṭhikā.",
  "atk-s0511a:3567": "26.",
  "atk-s0511a:3568": "“Saṭṭhiratanamubbedho, hemayūpasamūpamo;",
  "atk-s0511a:3569": "Kāyā niccharatī rasmi, rattiṃva pabbate sikhī.",
  "atk-s0511a:3570": "27.",
  "atk-s0511a:3571": "“Saṭṭhivassasahassāni, āyu tassa mahesino;",
  "atk-s0511a:3572": "Tāvatā tiṭṭhamāno so, tāresi, janataṃ bahuṃ.",
  "atk-s0511a:3573": "28.",
  "atk-s0511a:3574": "“Dhammaṃ vitthārikaṃ katvā, vibhajitvā mahājanaṃ;",
  "atk-s0511a:3575": "Dhammanāvaṃ ṭhapetvāna, nibbuto so sasāvako.",
  "atk-s0511a:3576": "29.",
  "atk-s0511a:3577": "“Dassaneyyaṃ sabbajanaṃ, vihāraṃ iriyāpathaṃ;",
  "atk-s0511a:3578": "Sabbaṃ tamantarahitaṃ, nanu rittā sabbasaṅkhārā”ti.",
  "atk-s0511a:3579_0": "Tattha hemayūpasamūpamoti suvaṇṇatthambhasadisoti attho. Niccharatīti ito cito ca",
  "atk-s0511a:3579_1": "sandhāvati. Rasmīti pabhārasmi. Rattiṃva pabbate sikhīti rattiyaṃ pabbatamatthake",
  "atk-s0511a:3579_2": "aggi viya. Raṃsivijjotā tassa kāyeti attho. Vibhajitvāti vibhāgaṃ katvā, ugghaṭitādivasena",
  "atk-s0511a:3579_3": "sotāpannādivasena cāti attho. Dhammanāvanti aṭṭhaṅgamaggasaṅkhātaṃ dhammanāvaṃ, caturoghanittharaṇatthāya",
  "atk-s0511a:3579_4": "ṭhapetvāti attho. Dassaneyyanti dassanīyo. Sabbajananti sabbo jano, sasāvakasaṅgho",
  "atk-s0511a:3579_5": "sammāsambuddhoti attho. Vihāranti vihāro, sabbattha paccatte upayogavacanaṃ daṭṭhabbaṃ.",
  "atk-s0511a:3580": "Vessabhū kira bhagavā usabhavatīnagare kheme migadāye parinibbāyi. Dhātuyo panassa vippakiriṃsu.",
  "atk-s0511a:3581": "“Usabhavatipure puruttame, jinavasabho bhagavā hi vessabhū;",
  "atk-s0511a:3582": "Upavanavihare manorame, nirupadhisesamupāgato kirā”ti.",
  "atk-s0511a:3583": "Sesaṃ sabbattha gāthāsu pākaṭamevāti.",
  "atk-s0511a:3584": "Vessabhūbuddhavaṃsavaṇṇanā niṭṭhitā.",
  "atk-s0511a:3585": "Niṭṭhito ekavīsatimo buddhavaṃso.",
  "atk-s0511a:3586": "24. Kakusandhabuddhavaṃsavaṇṇanā",
  "atk-s0511a:3587_0": "Vessabhumhi sayambhumhi parinibbute tasmiṃ pana kappe atikkante ekūnattiṃsakappesu",
  "atk-s0511a:3587_1": "jinadivasakarā nuppajjiṃsu. Imasmiṃ pana bhaddakappe cattāro buddhā nibbattiṃsu.",
  "atk-s0511a:3587_2": "Katame cattāro? Kakusandho koṇāgamano kassapo amhākaṃ buddhoti. Metteyyo pana bhagavā",
  "atk-s0511a:3587_3": "uppajjissati. Evamayaṃ kappo pañcahi buddhuppādehi paṭimaṇḍitattā bhaddakappoti bhagavatā",
  "atk-s0511a:3587_4": "vaṇṇito. Tattha kakusandho nāma bhagavā pāramiyo pūretvā tusitapure nibbattitvā tato",
  "atk-s0511a:3587_5": "cavitvā khemavatīnagare khemaṅkarassa nāma rañño atthadhammānusāsakassa aggidattassa",
  "atk-s0511a:3587_6": "nāma purohitassa aggamahesiyā visākhāya nāma brāhmaṇiyā kucchismiṃ paṭisandhiṃ aggahesi.",
  "atk-s0511a:3587_7": "Yadā pana khattiyā brāhmaṇe sakkaronti garukaronti mānenti pūjenti, tadā bodhisattā",
  "atk-s0511a:3587_8": "brāhmaṇakule nibbattanti.",
  "atk-s0511a:3588_0": "Yadā pana brāhmaṇā khattiye sakkaronti garukaronti mānenti pūjenti, tadā khattiyakule",
  "atk-s0511a:3588_1": "uppajjanti. Tadā kira brāhmaṇā khattiyehi sakkarīyanti garukarīyanti, tasmā saccasandho",
  "atk-s0511a:3588_2": "kakusandho bodhisatto vibhavasirisamudayenākule anākule brāhmaṇakule dasasahassilokadhātuṃ",
  "atk-s0511a:3588_3": "unnādento kampayanto udapādi. Heṭṭhā vuttappakārāni pāṭihāriyāni nibbattiṃsu. Tato",
  "atk-s0511a:3588_4": "dasannaṃ māsānaṃ accayena khemavatuyyāne mātukucchito suvaṇṇalatāto aggijālo viya",
  "atk-s0511a:3588_5": "nikkhami. So cattāri vassasahassāni agāraṃ ajjhāvasi. Tassa kira kāmakāmavaṇṇakāmasuddhināmakā",
  "atk-s0511a:3588_6": "tayo pāsādā ahesuṃ. Rocinībrāhmaṇīpamukhāni tiṃsa itthisahassāni paccupaṭṭhitāni ahesuṃ.",
  "atk-s0511a:3589_0": "So cattāri nimittāni disvā rociniyā brāhmaṇiyā anuttare uttare nāma kumāre uppanne",
  "atk-s0511a:3589_1": "payuttena ājaññarathena mahābhinikkhamanaṃ nikkhamitvā pabbaji. Taṃ cattālīsasahassāni",
  "atk-s0511a:3589_2": "anupabbajiṃsu. So tehi parivuto aṭṭha māse padhānacariyaṃ caritvā visākhapuṇṇamāya",
  "atk-s0511a:3589_3": "sucirindhanigame vajirindhabrāhmaṇassa dhītāya dinnaṃ madhupāyāsaṃ paribhuñjitvā",
  "atk-s0511a:3589_4": "khadiravane divāvihāraṃ katvā sāyanhasamaye subhaddena nāma yavapālakena upanītā",
  "atk-s0511a:3589_5": "aṭṭha tiṇamuṭṭhiyo gahetvā sirīsabodhiṃ pāṭaliyā vuttappamāṇaṃ dibbagandhaṃ upavāyamānaṃ",
  "atk-s0511a:3589_6": "upagantvā catuttiṃsahatthavitthataṃ tiṇasantharaṃ santharitvā pallaṅkaṃ ābhujitvā",
  "atk-s0511a:3589_7": "sambodhiṃ patvā – “anekajātisaṃsāraṃ…pe… taṇhānaṃ khayamajjhagā”ti udānaṃ udānetvā",
  "atk-s0511a:3589_8": "sattasattāhaṃ vītināmetvā attanā saha pabbajitānaṃ cattālīsāya bhikkhusahassānaṃ",
  "atk-s0511a:3589_9": "saccappaṭivedhasamatthataṃ disvā ekāheneva makilanagarasamīpe sambhūtaṃ isipatanaṃ",
  "atk-s0511a:3589_10": "nāma migadāyaṃ pavisitvā tesaṃ majjhagato bhagavā dhammacakkaṃ pavattesi. Tadā cattālīsāya",
  "atk-s0511a:3589_11": "koṭisahassānaṃ paṭhamo dhammābhisamayo ahosi.",
  "atk-s0511a:3590_0": "Puna kaṇṇakujjanagaradvāre mahāsālarukkhamūle yamakapāṭihāriyaṃ katvā tiṃsakoṭisahassānaṃ",
  "atk-s0511a:3590_1": "dhammacakkhuṃ uppādesi, so dutiyo abhisamayo ahosi. Yadā pana khemavatīnagarassāvidūre",
  "atk-s0511a:3590_2": "aññatarasmiṃ devāyatane abhimatanaradevo naradevo nāma yakkho dissamānamanussasarīro",
  "atk-s0511a:3590_3": "hutvā kantāramajjhe ekassa kamalakuvalayuppalasamalaṅkatasalilasītalassa paramamadhurasisiravārino",
  "atk-s0511a:3590_4": "sabbajanasurabhiramassa sarassa samīpe ṭhatvā kamalakuvalayakallahārādīhi satte upalāpetvā",
  "atk-s0511a:3590_5": "manusse khādati. Tasmiṃ magge pacchinne janasampātarahite mahāaṭaviṃ pavisitvā tattha",
  "atk-s0511a:3590_6": "sampatte satte khādati. So lokavissuto mahākantāramaggo ahosi. Ubhatokantāradvāre",
  "atk-s0511a:3590_7": "kira mahājanakāyo sannipatitvā kantāranittharaṇatthāya aṭṭhāsi. Atha vigatabhavabandho",
  "atk-s0511a:3590_8": "kakusandho satthā ekadivasaṃ paccūsasamaye mahākaruṇāsamāpattito vuṭṭhāya lokaṃ volokento",
  "atk-s0511a:3590_9": "ñāṇajālassa antogataṃ taṃ mahesakkhaṃ naradevayakkhaṃ tañca janasamūhamaddasa. Disvā",
  "atk-s0511a:3590_10": "ca pana gaganatalena gantvā tassa janakāyassa passantasseva bhagavā anekavihitaṃ",
  "atk-s0511a:3590_11": "pāṭihāriyaṃ karonto tassa naradevayakkhassa bhavane otaritvā tassa maṅgalapallaṅke nisīdi.",
  "atk-s0511a:3591_0": "Atha kho so manussabhakkho yakkho chabbaṇṇarasmiyo vissajjentaṃ indadhanuparivutamiva",
  "atk-s0511a:3591_1": "divasakaraṃ munidivasakaraṃ pavanapathenāgacchantaṃ disvā – “dasabalo mamānukampāya",
  "atk-s0511a:3591_2": "idhāgacchatī”ti pasannahadayo attano parivārayakkhehi saddhiṃ anekamigagaṇavantaṃ",
  "atk-s0511a:3591_3": "himavantaṃ gantvā nānāvaṇṇagandhāni jalajathalajāni kusumāni paramamanoramāni sugandhagandhe",
  "atk-s0511a:3591_4": "samāharitvā attano pallaṅke nisinnaṃ vigatarandhaṃ kakusandhaṃ lokanāyakaṃ mālāgandhavilepanādīhi",
  "atk-s0511a:3591_5": "pūjayitvā thutisaṅgītāni pavattento sirasi añjaliṃ katvā namassamāno aṭṭhāsi. Tato",
  "atk-s0511a:3591_6": "manussā taṃ pāṭihāriyaṃ disvā pasannahadayā samāgamma bhagavantaṃ parivāretvā namassamānā",
  "atk-s0511a:3591_7": "aṭṭhaṃsu. Atha appaṭisandho kakusandho bhagavā abhipūjitanaradevayakkhaṃ naradevayakkhaṃ",
  "atk-s0511a:3591_8": "kammaphalasambandhadassanena samuttejetvā nirayakathāya santāsetvā catusaccakathaṃ",
  "atk-s0511a:3591_9": "kathesi, tadā aparimitānaṃ sattānaṃ dhammābhisamayo ahosi, ayaṃ tatiyo abhisamayo",
  "atk-s0511a:3591_10": "ahosi. Tena vuttaṃ –",
  "atk-s0511a:3592": "1.",
  "atk-s0511a:3593": "“Vessabhussa aparena, sambuddho dvipaduttamo;",
  "atk-s0511a:3594": "Kakusandho nāma nāmena, appameyyo durāsado.",
  "atk-s0511a:3595": "2.",
  "atk-s0511a:3596": "“Ugghāṭetvā sabbabhavaṃ, cariyāya pāramiṃ gato;",
  "atk-s0511a:3597": "Sīhova pañjaraṃ bhetvā, patto sambodhimuttamaṃ.",
  "atk-s0511a:3598": "3.",
  "atk-s0511a:3599": "“Dhammacakkaṃ pavattente, kakusandhe lokanāyake;",
  "atk-s0511a:3600": "Cattālīsakoṭisahassānaṃ, dhammābhisamayo ahu.",
  "atk-s0511a:3601": "4.",
  "atk-s0511a:3602": "“Antalikkhamhi ākāse, yamakaṃ katvā vikubbanaṃ;",
  "atk-s0511a:3603": "Tiṃsakoṭisahassānaṃ, bodhesi devamānuse.",
  "atk-s0511a:3604": "5.",
  "atk-s0511a:3605": "“Naradevassa yakkhassa, catusaccappakāsane;",
  "atk-s0511a:3606": "Dhammābhisamayo tassa, gaṇanāto asaṅkhiyo”ti.",
  "atk-s0511a:3607_0": "Tattha ugghāṭetvāti samūhanitvā. Sabbabhavanti sabbaṃ navavidhaṃ bhavaṃ, bhavuppattinimittaṃ",
  "atk-s0511a:3607_1": "kammanti attho. Cariyāya pāramiṃ gatoti sabbapāramīnaṃ pūraṇavasena pāraṃ gato. Sīhova",
  "atk-s0511a:3607_2": "pañjaraṃ bhetvāti sīho viya pañjaraṃ munikuñjaro bhavapañjaraṃ vināsetvāti attho.",
  "atk-s0511a:3607_3": "Kakusandhassa viddhastabhavabandhanassa ekova sāvakasannipāto ahosi. Kaṇṇakujjanagare",
  "atk-s0511a:3607_4": "isipatane migadāye attanā saha pabbajitehi cattālīsāya arahantasahassehi parivuto",
  "atk-s0511a:3607_5": "māghapuṇṇamāyaṃ bhagavā pātimokkhaṃ uddisi. Tena vuttaṃ –",
  "atk-s0511a:3608": "6.",
  "atk-s0511a:3609": "“Kakusandhassa bhagavato, eko āsi samāgamo;",
  "atk-s0511a:3610": "Khīṇāsavānaṃ vimalānaṃ, santacittāna tādinaṃ.",
  "atk-s0511a:3611": "7.",
  "atk-s0511a:3612": "“Cattālīsasahassānaṃ, tadā āsi samāgamo;",
  "atk-s0511a:3613": "Dantabhūmimanuppattānaṃ, āsavārigaṇakkhayā”ti.",
  "atk-s0511a:3614_0": "Tadā amhākaṃ bodhisatto khemo nāma rājā hutvā buddhappamukhassa saṅghassa pattacīvaraṃ",
  "atk-s0511a:3614_1": "mahādānaṃ datvā añjanādīni sabbabhesajjāni ca adāsi. Aññañca samaṇaparikkhāraṃ datvā",
  "atk-s0511a:3614_2": "tassa dhammadesanaṃ sutvā pasannahadayo hutvā bhagavato santike pabbaji. So pana",
  "atk-s0511a:3614_3": "satthā – “anāgate imasmiṃyeva kappe buddho bhavissatī”ti byākāsi. Tena vuttaṃ –",
  "atk-s0511a:3615": "8.",
  "atk-s0511a:3616": "“Ahaṃ tena samayena, khemo nāmāsi khattiyo;",
  "atk-s0511a:3617": "Tathāgate jinaputte, dānaṃ datvā anappakaṃ.",
  "atk-s0511a:3618": "9.",
  "atk-s0511a:3619": "“Pattañca cīvaraṃ datvā, añjanaṃ madhulaṭṭhikaṃ;",
  "atk-s0511a:3620": "Imetaṃ patthitaṃ sabbaṃ, paṭiyādemi varaṃ varaṃ.",
  "atk-s0511a:3621": "10.",
  "atk-s0511a:3622": "“Sopi maṃ buddho byākāsi, kakusandho vināyako;",
  "atk-s0511a:3623": "Imamhi bhaddake kappe, ayaṃ buddho bhavissati.",
  "atk-s0511a:3624": "11.",
  "atk-s0511a:3625": "“Ahu kapilavhayā rammā…pe… hessāma sammukhā imaṃ.",
  "atk-s0511a:3626": "13.",
  "atk-s0511a:3627": "“Nagaraṃ khemavatī nāma, khemo nāmāsahaṃ tadā;",
  "atk-s0511a:3628": "Sabbaññutaṃ gavesanto, pabbajiṃ tassa santike”ti.",
  "atk-s0511a:3629_0": "Tattha añjanaṃ pākaṭameva. Madhulaṭṭhikanti yaṭṭhimadhukaṃ. Imetanti imaṃ etaṃ. Patthitanti",
  "atk-s0511a:3629_1": "icchitaṃ. Paṭiyādemīti dajjāmi, adāsinti attho. Varaṃ varanti seṭṭhaṃ seṭṭhanti attho.",
  "atk-s0511a:3629_2": "“Yadetaṃ patthita”ntipi pāṭho, tassa yaṃ icchati, etaṃ sabbaṃ adāsinti attho. Ayaṃ sundarataro.",
  "atk-s0511a:3630_0": "Tassa pana adandhassa kakusandhassa bhagavato khemaṃ nāma nagaraṃ ahosi. Aggidatto",
  "atk-s0511a:3630_1": "nāma brāhmaṇo pitā, visākhā nāma brāhmaṇī mātā, vidhuro ca sañjīvo ca dve aggasāvakā,",
  "atk-s0511a:3630_2": "buddhijo nāmupaṭṭhāko, sāmā ca campā ca dve aggasāvikā, mahāsirīsarukkho bodhi, sarīraṃ",
  "atk-s0511a:3630_3": "cattālīsahatthubbedhaṃ ahosi, samantā dasayojanāni sarīrappabhā niccharati, cattālīsavassasahassāni",
  "atk-s0511a:3630_4": "āyu, bhariyā panassa rocinī nāma brāhmaṇī, uttaro nāma putto, ājaññarathena nikkhami. Tena vuttaṃ –",
  "atk-s0511a:3631": "14.",
  "atk-s0511a:3632": "“Brāhmaṇo aggidatto ca, āsi buddhassa so pitā;",
  "atk-s0511a:3633": "Visākhā nāma janikā, kakusandhassa satthuno.",
  "atk-s0511a:3634": "15.",
  "atk-s0511a:3635": "“Vasate tattha kheme pure, sambuddhassa mahākulaṃ;",
  "atk-s0511a:3636": "Narānaṃ pavaraṃ seṭṭhaṃ, jātimantaṃ mahāyasaṃ.",
  "atk-s0511a:3637": "20.",
  "atk-s0511a:3638": "“Vidhuro ca sañjīvo ca, ahesuṃ aggasāvakā;",
  "atk-s0511a:3639": "Buddhijo nāmupaṭṭhāko, kakusandhassa satthuno.",
  "atk-s0511a:3640": "21.",
  "atk-s0511a:3641": "“Sāmā ca campānāmā ca, ahesuṃ aggasāvikā;",
  "atk-s0511a:3642": "Bodhi tassa bhagavato, sirīsoti pavuccati.",
  "atk-s0511a:3643": "23.",
  "atk-s0511a:3644": "“Cattālīsaratanāni, accuggato mahāmuni;",
  "atk-s0511a:3645": "Kanakappabhā niccharati, samantā dasayojanaṃ.",
  "atk-s0511a:3646": "24.",
  "atk-s0511a:3647": "“Cattālīsavassasahassāni, āyu tassa mahesino;",
  "atk-s0511a:3648": "Tāvatā tiṭṭhamāno so, tāresi janataṃ bahuṃ.",
  "atk-s0511a:3649": "25.",
  "atk-s0511a:3650": "“Dhammāpaṇaṃ pasāretvā, naranārīnaṃ sadevake;",
  "atk-s0511a:3651": "Naditvā sīhanādaṃva, nibbuto so sasāvako.",
  "atk-s0511a:3652": "26.",
  "atk-s0511a:3653": "“Aṭṭhaṅgavacanasampanno, acchiddāni nirantaraṃ;",
  "atk-s0511a:3654": "Sabbaṃ tamantarahitaṃ, nanu rittā sabbasaṅkhārā”ti.",
  "atk-s0511a:3655_0": "Tattha vasate tattha kheme pureti ayaṃ gāthā kakusandhassa jātanagarasandassanatthaṃ",
  "atk-s0511a:3655_1": "vuttāti veditabbā. Mahākulanti uditoditaṃ bhagavato pitukulaṃ. Narānaṃ pavaraṃ seṭṭhanti",
  "atk-s0511a:3655_2": "jātivasena sabbamanussānaṃ pavaraṃ seṭṭhanti attho. Jātimantanti abhijātivantaṃ,",
  "atk-s0511a:3655_3": "uttamābhijātaṃ. Mahāyasanti mahāparivāraṃ, kiṃ taṃ buddhassa mahākulaṃ? Tattha mahākulaṃ",
  "atk-s0511a:3655_4": "kheme pure vasatetipadena sambandho daṭṭhabbo.",
  "atk-s0511a:3656_0": "Samantā dasayojananti samantato dasa yojanāni pharitvā niccakālaṃ sarīrato nikkhamitvā",
  "atk-s0511a:3656_1": "suvaṇṇavaṇṇā pabhā niccharatīti attho. Dhammāpaṇanti dhammasaṅkhātaṃ āpaṇaṃ. Pasāretvāti",
  "atk-s0511a:3656_2": "bhaṇḍavikkiṇanatthaṃ nānābhaṇḍasamiddhamāpaṇaṃ viya dhammāpaṇaṃ pasāretvāti attho.",
  "atk-s0511a:3656_3": "Naranārīnanti veneyyanaranārīnaṃ jhānasamāpattimaggaphalaratanavisesādhigamatthāya.",
  "atk-s0511a:3656_4": "Sīhanādaṃ vāti sīhanādaṃ viya, abhayanādaṃ naditvā. Aṭṭhaṅgavacanasampannoti aṭṭhaṅgasamannāgatasaro",
  "atk-s0511a:3656_5": "satthā. Acchiddānīti chiddādibhāvarahitāni sīlāni acchiddāni asabalāni akammāsāni.",
  "atk-s0511a:3656_6": "Atha vā acchiddāni avivarāni sāvakayugaḷādīni. Nirantaranti satataṃ sabbakālaṃ. Sabbaṃ",
  "atk-s0511a:3656_7": "tamantarahitanti satthā ca sāvakayugaḷādīni ca taṃ sabbaṃ munibhāvamupagantvā adassanabhāvamupagatanti attho.",
  "atk-s0511a:3657": "“Apetabandho kakusandhabuddho, adandhapañño gatasabbarandho;",
  "atk-s0511a:3658": "Tilokasandho kira saccasandho, kheme pane vāsamakappayittha”.",
  "atk-s0511a:3659": "Sesagāthāsu sabbattha pākaṭamevāti.",
  "atk-s0511a:3660": "Kakusandhabuddhavaṃsavaṇṇanā niṭṭhitā.",
  "atk-s0511a:3661": "Niṭṭhito bāvīsatimo buddhavaṃso.",
  "atk-s0511a:3662": "25. Koṇāgamanabuddhavaṃsavaṇṇanā",
  "atk-s0511a:3663_0": "Kakusandhassa pana bhagavato aparabhāge tassa sāsane ca antarahite sattesu tiṃsavassasahassāyukesu",
  "atk-s0511a:3663_1": "jātesu parahitakoṇāgamano koṇāgamano nāma satthā loke udapādi. Atha vā kanakāgamanato",
  "atk-s0511a:3663_2": "koṇāgamano nāma satthā loke udapādi. Tattha ka-kārassa koādesaṃ katvā na-kārassa",
  "atk-s0511a:3663_3": "ṇādesaṃ katvā ekassa ka-kārassa lopaṃ katvā niruttinayena kanakassa kanakādiābharaṇassa",
  "atk-s0511a:3663_4": "āgamanaṃ pavassanaṃ yassa bhagavato uppannakāle so koṇāgamano nāma. Ettha pana āyu",
  "atk-s0511a:3663_5": "anupubbena parihīnasadisaṃ kataṃ, na evaṃ parihīnaṃ, puna vaḍḍhitvā parihīnanti veditabbaṃ.",
  "atk-s0511a:3663_6": "Kathaṃ? Imasmiṃyeva kappe kakusandho bhagavā cattālīsavassasahassāyukakāle nibbatto,",
  "atk-s0511a:3663_7": "taṃ pana āyu parihāyamānaṃ dasavassakālaṃ patvā puna asaṅkhyeyyaṃ patvā tato parihāyamānaṃ",
  "atk-s0511a:3663_8": "tiṃsavassasahassāyukakāle ṭhitaṃ, tadā koṇāgamano bhagavā loke uppannoti veditabbo.",
  "atk-s0511a:3664_0": "Sopi pāramiyo pūretvā tusitapure nibbattitvā tato cavitvā sobhavatīnagare yaññadattassa",
  "atk-s0511a:3664_1": "brāhmaṇassa bhariyāya rūpādīhi guṇehi anuttarāya uttarāya nāma brāhmaṇiyā kucchismiṃ",
  "atk-s0511a:3664_2": "paṭisandhiṃ gahetvā dasannaṃ māsānaṃ accayena subhavatīuyyāne mātukucchito nikkhami.",
  "atk-s0511a:3664_3": "Jāyamāne pana tasmiṃ sakalajambudīpe devo kanakavassaṃ vassi. Tenassa kanakāgamanakāraṇattā",
  "atk-s0511a:3664_4": "“kanakāgamano”ti nāmamakaṃsu. Taṃ panassa nāmaṃ anukkamena pariṇamamānaṃ koṇāgamano”ti",
  "atk-s0511a:3664_5": "jātaṃ. So pana tīṇi vassasahassāni agāraṃ ajjhāvasi. Tusita-santusita-santuṭṭhanāmakā",
  "atk-s0511a:3664_6": "panassa tayo pāsādā ahesuṃ. Rucigattābrāhmaṇīpamukhāni soḷasa itthisahassāni ahesuṃ.",
  "atk-s0511a:3665_0": "So cattāri nimittāni disvā rucigattāya brāhmaṇiyā satthavāhe nāma putte uppanne hatthikkhandhavaragato",
  "atk-s0511a:3665_1": "hatthiyānena mahābhinikkhamanaṃ nikkhamitvā pabbaji. Taṃ tiṃsapurisasahassāni anupabbajiṃsu.",
  "atk-s0511a:3665_2": "So tehi parivuto cha māse padhānacariyaṃ caritvā visākhapuṇṇamāyaṃ aggisonabrāhmaṇassa",
  "atk-s0511a:3665_3": "dhītāya aggisonabrāhmaṇakumāriyā dinnaṃ madhupāyāsaṃ paribhuñjitvā khadiravane divāvihāraṃ",
  "atk-s0511a:3665_4": "katvā sāyanhasamaye jaṭātindukena nāma yavapālena dinnā aṭṭha tiṇamuṭṭhiyo gahetvā",
  "atk-s0511a:3665_5": "udumbarabodhiṃ puṇḍarīke vuttappamāṇaṃ phalavibhūtisampannaṃ dakkhiṇato upagantvā",
  "atk-s0511a:3665_6": "vīsatihatthavitthataṃ tiṇasantharaṃ santharitvā pallaṅkaṃ ābhujitvā mārabalaṃ viddhaṃsetvā",
  "atk-s0511a:3665_7": "dasabalañāṇāni paṭilabhitvā – “anekajātisaṃsāraṃ…pe… taṇhānaṃ khayamajjhagā”ti udānaṃ",
  "atk-s0511a:3665_8": "udānetvā sattasattāhaṃ vītināmetvā attanā saha pabbajitānaṃ tiṃsabhikkhusahassānaṃ",
  "atk-s0511a:3665_9": "upanissayasampattiṃ disvā gaganapathena gantvā sudassananagarasamīpe isipatane migadāye",
  "atk-s0511a:3665_10": "otaritvā tesaṃ majjhagato dhammacakkaṃ pavattesi, tadā tiṃsakoṭisahassānaṃ paṭhamābhisamayo ahosi.",
  "atk-s0511a:3666_0": "Puna sundaranagaradvāre mahāsālarukkhamūle yamakapāṭihāriyaṃ katvā vīsatikoṭisahassānaṃ",
  "atk-s0511a:3666_1": "dhammāmataṃ pāyesi, so dutiyo abhisamayo ahosi. Attano mātaraṃ uttaraṃ pamukhaṃ katvā",
  "atk-s0511a:3666_2": "dasasu cakkavāḷasahassesu devatānaṃ samāgatānaṃ abhidhammapiṭakaṃ desente bhagavati",
  "atk-s0511a:3666_3": "dasannaṃ koṭisahassānaṃ tatiyo abhisamayo ahosi. Tena vuttaṃ –",
  "atk-s0511a:3667": "1.",
  "atk-s0511a:3668": "“Kakusandhassa aparena, sambuddho dvipaduttamo;",
  "atk-s0511a:3669": "Koṇāgamano nāma jino, lokajeṭṭho narāsabho.",
  "atk-s0511a:3670": "2.",
  "atk-s0511a:3671": "“Dasa dhamme pūrayitvāna, kantāraṃ samatikkami;",
  "atk-s0511a:3672": "Pavāhiya malaṃ sabbaṃ, patto sambodhimuttamaṃ.",
  "atk-s0511a:3673": "3.",
  "atk-s0511a:3674": "“Dhammacakkaṃ pavattente, koṇāgamananāyake;",
  "atk-s0511a:3675": "Tiṃsakoṭisahassānaṃ, paṭhamābhisamayo ahu.",
  "atk-s0511a:3676": "4.",
  "atk-s0511a:3677": "“Pāṭihīraṃ karonte ca, paravādappamaddane;",
  "atk-s0511a:3678": "Vīsatikoṭisahassānaṃ, dutiyābhisamayo ahu.",
  "atk-s0511a:3679": "5.",
  "atk-s0511a:3680": "“Tato vikubbanaṃ katvā, jino devapuraṃ gato;",
  "atk-s0511a:3681": "Vasate tattha sambuddho, silāya paṇḍukambale.",
  "atk-s0511a:3682": "6.",
  "atk-s0511a:3683": "“Pakaraṇe satta desento, vassaṃ vasati so muni;",
  "atk-s0511a:3684": "Dasakoṭisahassānaṃ, tatiyābhisamayo ahū”ti.",
  "atk-s0511a:3685_0": "Tattha dasa dhamme pūrayitvānāti dasa pāramidhamme pūrayitvā. Kantāraṃ samatikkamīti",
  "atk-s0511a:3685_1": "jātikantāraṃ samatikkami. Pavāhiyāti pavāhetvā. Malaṃ sabbanti rāgādimalattayaṃ.",
  "atk-s0511a:3685_2": "Pāṭihīraṃ karonte ca, paravādappamaddaneti paravādivādappamaddane, bhagavati pāṭihāriyaṃ",
  "atk-s0511a:3685_3": "karonteti attho. Vikubbananti vikubbaniddhiṃ, sundaranagaradvāre yamakapāṭihāriyaṃ",
  "atk-s0511a:3685_4": "katvā devapuraṃ gato tattha paṇḍukambalasilāyaṃ vasi. Kathaṃ vasīti? Pakaraṇe satta",
  "atk-s0511a:3685_5": "desentoti tattha devānaṃ sattappakaraṇasaṅkhātaṃ abhidhammapiṭakaṃ desento vasi.",
  "atk-s0511a:3685_6": "Evaṃ tattha abhidhammaṃ desente bhagavati dasakoṭisahassānaṃ devānaṃ abhisamayo ahosīti attho.",
  "atk-s0511a:3686_0": "Parisuddhapāramipūraṇāgamanassa koṇāgamanassapi eko sāvakasannipāto ahosi. Surindavatīnagare",
  "atk-s0511a:3686_1": "surindavatuyyāne viharanto bhiyyasassa rājaputtassa ca uttarassa ca rājaputtassa",
  "atk-s0511a:3686_2": "dvinnampi tiṃsasahassaparivārānaṃ dhammaṃ desetvā sabbeva te ehibhikkhupabbajjāya",
  "atk-s0511a:3686_3": "pabbājetvā tesaṃ majjhagato māghapuṇṇamāyaṃ pātimokkhaṃ uddisi. Tena vuttaṃ –",
  "atk-s0511a:3687": "7.",
  "atk-s0511a:3688": "“Tassāpi devadevassa, eko āsi samāgamo;",
  "atk-s0511a:3689": "Khīṇāsavānaṃ vimalānaṃ, santacittāna tādinaṃ.",
  "atk-s0511a:3690": "8.",
  "atk-s0511a:3691": "“Tiṃsabhikkhusahassānaṃ, tadā āsi samāgamo;",
  "atk-s0511a:3692": "Oghānamatikkantānaṃ, bhijjitānañca maccuyā”ti.",
  "atk-s0511a:3693_0": "Tattha oghānanti kāmoghādīnaṃ, catunnamoghānametaṃ adhivacanaṃ. Yassa pana te saṃvijjanti,",
  "atk-s0511a:3693_1": "taṃ vaṭṭasmiṃ ohananti osīdāpentīti oghā, tesaṃ oghānaṃ, upayogatthe sāmivacanaṃ",
  "atk-s0511a:3693_2": "daṭṭhabbaṃ. Catubbidhe oghe atikkantānanti attho. Bhijjitānanti etthāpi eseva nayo. Maccuyāti maccuno.",
  "atk-s0511a:3694_0": "Tadā amhākaṃ bodhisatto mithilanagare pabbato nāma rājā ahosi, tadā “saraṇagatasabbapāṇāgamanaṃ",
  "atk-s0511a:3694_1": "koṇāgamanaṃ mithilanagaramanuppatta”nti sutvā saparivāro rājā paccuggantvā vanditvā",
  "atk-s0511a:3694_2": "dasabalaṃ nimantetvā mahādānaṃ datvā tattha bhagavantaṃ vassāvāsatthāya yācitvā temāsaṃ",
  "atk-s0511a:3694_3": "sasāvakasaṅghaṃ satthāraṃ upaṭṭhahitvā pattuṇṇacīnapaṭṭakambalakoseyyadukūlakappāsikādīni",
  "atk-s0511a:3694_4": "mahagghāni ceva sukhumavatthāni ca suvaṇṇapādukā ceva aññañca bahuparikkhāramadāsi.",
  "atk-s0511a:3694_5": "Sopi naṃ bhagavā byākāsi – “imasmiṃyeva bhaddakappe ayaṃ buddho bhavissatī”ti. Atha",
  "atk-s0511a:3694_6": "so mahāpuriso tassa bhagavato byākaraṇaṃ sutvā mahārajjaṃ pariccajitvā tasseva bhagavato",
  "atk-s0511a:3694_7": "santike pabbaji. Tena vuttaṃ –",
  "atk-s0511a:3695": "9.",
  "atk-s0511a:3696": "“Ahaṃ tena samayena, pabbato nāma khattiyo;",
  "atk-s0511a:3697": "Mittāmaccehi sampanno, anantabalavāhano.",
  "atk-s0511a:3698": "10.",
  "atk-s0511a:3699": "“Sambuddhadassanaṃ gantvā, sutvā dhammamanuttaraṃ;",
  "atk-s0511a:3700": "Nimantetvā sajinasaṅghaṃ, dānaṃ datvā yadicchakaṃ.",
  "atk-s0511a:3701": "11.",
  "atk-s0511a:3702": "“Pattuṇṇaṃ cīnapaṭṭañca, koseyyaṃ kambalampi ca;",
  "atk-s0511a:3703": "Suvaṇṇapādukañceva, adāsiṃ satthusāvake.",
  "atk-s0511a:3704": "12.",
  "atk-s0511a:3705": "“Sopi maṃ buddho byākāsi, saṅghamajjhe nisīdiya;",
  "atk-s0511a:3706": "Imamhi bhaddake kappe, ayaṃ buddho bhavissati.",
  "atk-s0511a:3707": "13.",
  "atk-s0511a:3708": "“Ahu kapilavhayā rammā…pe… hessāma sammukhā imaṃ.",
  "atk-s0511a:3709": "14.",
  "atk-s0511a:3710": "“Tassāpi vacanaṃ sutvā, bhiyyo cittaṃ pasādayiṃ;",
  "atk-s0511a:3711": "Uttariṃ vatamadhiṭṭhāsiṃ dasapāramipūriyā.",
  "atk-s0511a:3712": "15.",
  "atk-s0511a:3713": "“Sabbaññutaṃ gavesanto, dānaṃ datvā naruttame;",
  "atk-s0511a:3714": "Ohāyāhaṃ mahārajjaṃ, pabbajiṃ jinasantike”ti.",
  "atk-s0511a:3715_0": "Tattha anantabalavāhanoti bahukaṃ anantaṃ mayhaṃ balaṃ assahatthiādikaṃ vāhanañcāti",
  "atk-s0511a:3715_1": "attho. Sambuddhadassananti sambuddhadassanatthāya. Yadicchakanti yāvadicchakaṃ buddhappamukhaṃ",
  "atk-s0511a:3715_2": "saṅghaṃ catubbidhena āhārena “alamala”nti pavārāpetvā, hatthena pidahāpetvāti attho.",
  "atk-s0511a:3715_3": "Satthusāvaketi satthuno ceva sāvakānañca adāsiṃ. Naruttameti naruttamassa. Ohāyāti",
  "atk-s0511a:3715_4": "pahāya pariccajitvā.",
  "atk-s0511a:3716_0": "Tassa pana koṇāgamanassa bhagavato sobhavatī nāma nagaraṃ ahosi, yaññadatto nāma",
  "atk-s0511a:3716_1": "brāhmaṇo pitā, uttarā nāma brāhmaṇī mātā, bhiyyaso ca uttaro cāti dve aggasāvakā,",
  "atk-s0511a:3716_2": "sotthijo nāmupaṭṭhāko, samuddā ca uttarā ca dve aggasāvikā, udumbararukkho bodhi,",
  "atk-s0511a:3716_3": "sarīraṃ tiṃsahatthubbedhaṃ ahosi, tiṃsavassasahassāni āyu, bhariyā panassa rucigattā",
  "atk-s0511a:3716_4": "nāma brāhmaṇī, satthavāho nāma putto, hatthiyānena nikkhami. Tena vuttaṃ –",
  "atk-s0511a:3717": "16.",
  "atk-s0511a:3718": "“Nagaraṃ sobhavatī nāma, sobho nāmāsi khattiyo;",
  "atk-s0511a:3719": "Vasate tattha nagare, sambuddhassa mahākulaṃ.",
  "atk-s0511a:3720": "17.",
  "atk-s0511a:3721": "“Brāhmaṇo yaññadatto ca, āsi buddhassa so pitā;",
  "atk-s0511a:3722": "Uttarā nāma janikā, koṇāgamanassa satthuno;",
  "atk-s0511a:3723": "22.",
  "atk-s0511a:3724": "“Bhiyyaso uttaro nāma, ahesuṃ aggasāvakā;",
  "atk-s0511a:3725": "Sotthijo nāmupaṭṭhāko, koṇāgamanassa satthuno.",
  "atk-s0511a:3726": "23.",
  "atk-s0511a:3727": "“Samuddā uttarā ceva, ahesuṃ aggasāvikā;",
  "atk-s0511a:3728": "Bodhi tassa bhagavato, udumbaroti pavuccati.",
  "atk-s0511a:3729": "25.",
  "atk-s0511a:3730": "“Uccattanena so buddho, tiṃsahatthasamuggato;",
  "atk-s0511a:3731": "Ukkāmukhe yathā kambu, evaṃ raṃsīhi maṇḍito.",
  "atk-s0511a:3732": "26.",
  "atk-s0511a:3733": "“Tiṃsavassasahassāni, āyu buddhassa tāvade;",
  "atk-s0511a:3734": "Tāvatā tiṭṭhamāno so, tāresi janataṃ bahuṃ.",
  "atk-s0511a:3735": "27.",
  "atk-s0511a:3736": "“Dhammacetiṃ samussetvā, dhammadussavibhūsitaṃ;",
  "atk-s0511a:3737": "Dhammapupphaguḷaṃ katvā, nibbuto so sasāvako.",
  "atk-s0511a:3738": "28.",
  "atk-s0511a:3739": "“Mahāvilāso tassa jano, siridhammappakāsano;",
  "atk-s0511a:3740": "Sabbaṃ tamantarahitaṃ, nanu rittā sabbasaṅkhārā”ti.",
  "atk-s0511a:3741_0": "Tattha ukkāmukheti kammāruddhane. Yathā kambūti suvaṇṇanikkhaṃ viya. Evaṃ raṃsīhi",
  "atk-s0511a:3741_1": "maṇḍitoti evaṃ rasmīhi paṭimaṇḍito samalaṅkato. Dhammacetiṃ samussetvāti sattattiṃsabodhipakkhiyadhammamayaṃ",
  "atk-s0511a:3741_2": "cetiyaṃ patiṭṭhāpetvā. Dhammadussavibhūsitanti catusaccadhammapaṭākavibhūsitaṃ. Dhammapupphaguḷaṃ",
  "atk-s0511a:3741_3": "katvāti dhammamayapupphamālāguḷaṃ katvā. Mahājanassa vipassanācetiyaṅgaṇe ṭhitassa",
  "atk-s0511a:3741_4": "namassanatthāya dhammacetiyaṃ patiṭṭhāpetvā sasāvakasaṅgho satthā parinibbāyīti attho.",
  "atk-s0511a:3741_5": "Mahāvilāsoti mahāiddhivilāsappatto. Tassāti tassa bhagavato. Janoti sāvakajano. Siridhammappakāsanoti",
  "atk-s0511a:3741_6": "lokuttaradhammappakāsano so bhagavā ca sabbaṃ tamantarahitanti attho.",
  "atk-s0511a:3742": "“Sukhena koṇāgamano gatāsavo, vikāmapāṇāgamano mahesī;",
  "atk-s0511a:3743": "Vane viveke sirināmadheyye, visuddhavaṃsāgamano vasittha”.",
  "atk-s0511a:3744": "Sesagāthāsu sabbattha pākaṭamevāti.",
  "atk-s0511a:3745": "Koṇāgamanabuddhavaṃsavaṇṇanā niṭṭhitā.",
  "atk-s0511a:3746": "Niṭṭhito tevīsatimo buddhavaṃso.",
  "atk-s0511a:3747": "26. Kassapabuddhavaṃsavaṇṇanā",
  "atk-s0511a:3748_0": "Koṇāgamanassa pana bhagavato aparabhāge tassa sāsane ca antarahite tiṃsavassasahassāyukā",
  "atk-s0511a:3748_1": "sattā anupubbena parihāyitvā dasavassāyukā hutvā puna vaḍḍhitvā aparimitāyukā hutvā",
  "atk-s0511a:3748_2": "puna anupubbena parihāyitvā vīsativassasahassāyukesu sattesu jātesu anekamanussapo",
  "atk-s0511a:3748_3": "kassapo nāma satthā loke udapādi. So pāramiyo pūretvā tusitapure nibbattitvā tato",
  "atk-s0511a:3748_4": "cavitvā bārāṇasīnagare brahmadattassa nāma brāhmaṇassa vipulaguṇavatiyā dhanavatiyā",
  "atk-s0511a:3748_5": "nāma brāhmaṇiyā kucchismiṃ paṭisandhiṃ gahetvā dasannaṃ māsānaṃ accayena isipatane",
  "atk-s0511a:3748_6": "migadāye mātukucchito nikkhami. Gottavasena panassa “kassapakumāro”ti nāmamakaṃsu.",
  "atk-s0511a:3748_7": "So dve vassasahassāni agāraṃ ajjhāvasi. Haṃsavā yasavā sirinandoti tassa tayo pāsādā",
  "atk-s0511a:3748_8": "ahesuṃ. Sunandā nāma brāhmaṇippamukhāni aṭṭhacattālīsa itthisahassāni paccupaṭṭhitāni ahesuṃ.",
  "atk-s0511a:3749_0": "So cattāri nimittāni disvā sunandāya brāhmaṇiyā vijitasene nāma putte uppanne uppannasaṃvego",
  "atk-s0511a:3749_1": "“mahābhinikkhamanaṃ nikkhamissāmī”ti cintesi. Athassa parivitakkasamanantarameva",
  "atk-s0511a:3749_2": "pāsādo kulālacakkamiva bhamitvā gaganatalamabbhuggantvā paramarucirakaranikaro saradasamayarajanikaro",
  "atk-s0511a:3749_3": "viya tārāgaṇaparivuto anekanarasataparivuto gaganatalamalaṅkaronto viya puññānubhāvaṃ",
  "atk-s0511a:3749_4": "pakāsento viya jananayanahadayāni ākaḍḍhento viya rukkhaggāni paraṃ sobhayamāno viya",
  "atk-s0511a:3749_5": "ca gantvā nigrodhabodhiṃ majjhekatvā bhūmiyaṃ patiṭṭhahi. Atha bodhisatto mahāsatto",
  "atk-s0511a:3749_6": "pathaviyaṃ patiṭṭhahitvā devadattaṃ arahattaddhajamādāya pabbaji. Tassa nāṭakitthiyo",
  "atk-s0511a:3749_7": "pāsādā otaritvā aḍḍhagāvutaṃ maggaṃ gantvā saparivārā senāsannivesaṃ katvā nisīdiṃsu.",
  "atk-s0511a:3749_8": "Tato itthiparicārike ṭhapetvā sahāgatā sabbe pabbajiṃsu.",
  "atk-s0511a:3750_0": "Mahāpuriso kira sattāhaṃ tehi parivuto padhānacariyaṃ caritvā visākhapuṇṇamāya sunandāya",
  "atk-s0511a:3750_1": "nāma brāhmaṇiyā dinnaṃ madhupāyāsaṃ paribhuñjitvā khadiravane divāvihāraṃ katvā sāyanhasamaye",
  "atk-s0511a:3750_2": "somena nāma yavapālakena upanītā aṭṭha tiṇamuṭṭhiyo gahetvā nigrodhabodhiṃ upagantvā",
  "atk-s0511a:3750_3": "pañcadasahatthāyāmavitthataṃ tiṇasantharaṃ santharitvā tattha nisīditvā abhisambodhiṃ",
  "atk-s0511a:3750_4": "pāpuṇitvā – “anekajātisaṃsāraṃ…pe… taṇhānaṃ khayamajjhagā”ti udānaṃ udānetvā sattasattāhaṃ",
  "atk-s0511a:3750_5": "vītināmetvā attanā saha pabbajitānaṃ bhikkhūnaṃ koṭiyā upanissayasampattiṃ disvā",
  "atk-s0511a:3750_6": "gaganatalena gantvā bārāṇasiyaṃ isipatane migadāye otaritvā tehi parivuto tattha",
  "atk-s0511a:3750_7": "dhammacakkaṃ pavattesi. Tadā vīsatiyā koṭisahassānaṃ paṭhamo dhammābhisamayo ahosi. Tena vuttaṃ –",
  "atk-s0511a:3751": "1.",
  "atk-s0511a:3752": "“Koṇāgamanassa aparena, sambuddho dvipaduttamo;",
  "atk-s0511a:3753": "Kassapo nāma gottena, dhammarājā pabhaṅkaro.",
  "atk-s0511a:3754": "2.",
  "atk-s0511a:3755": "“Sañchaḍḍitaṃ kulamūlaṃ, bahvannapānabhojanaṃ;",
  "atk-s0511a:3756": "Datvāna yācake dānaṃ, pūrayitvāna mānasaṃ;",
  "atk-s0511a:3757": "Usabhova āḷakaṃ bhetvā, patto sambodhimuttamaṃ.",
  "atk-s0511a:3758": "3.",
  "atk-s0511a:3759": "“Dhammacakkaṃ pavattente, kassape lokanāyake;",
  "atk-s0511a:3760": "Vīsakoṭisahassānaṃ, paṭhamābhisamayo ahū”ti.",
  "atk-s0511a:3761_0": "Tattha sañchaḍḍitanti chaḍḍitaṃ ujjhitaṃ pariccattaṃ. Kulamūlanti kulagharaṃ, aparimitabhogakkhandhaṃ",
  "atk-s0511a:3761_1": "anekakoṭisahassadhanasañcayaṃ dasasatanayanabhavanasadisabhogaṃ atiduccajaṃ tiṇamiva",
  "atk-s0511a:3761_2": "chaḍḍitanti attho. Yācaketi yācakānaṃ datvā. Āḷakanti goṭṭhaṃ, yathā usabho goṭṭhaṃ",
  "atk-s0511a:3761_3": "bhinditvā yathāsukhaṃ icchitaṭṭhānaṃ pāpuṇāti, evaṃ mahāpurisopi gehabandhanaṃ bhinditvā",
  "atk-s0511a:3761_4": "abhisambodhiṃ pāpuṇīti attho.",
  "atk-s0511a:3762_0": "Puna catumāsaṃ janapadacārikaṃ caramāne satthari dasakoṭisahassānaṃ dutiyo abhisamayo",
  "atk-s0511a:3762_1": "ahosi. Yadā pana sundaranagaradvāre asanarukkhamūle yamakapāṭihāriyaṃ karonto dhammaṃ",
  "atk-s0511a:3762_2": "desesi, tadā pañcannaṃ koṭisahassānaṃ tatiyo abhisamayo ahosi. Puna yamakapāṭihāriyaṃ",
  "atk-s0511a:3762_3": "katvā suraripudurabhibhavane tāvatiṃsabhavane sudhammā nāma devasabhā atthi, tattha",
  "atk-s0511a:3762_4": "nisīditvā attano mātaraṃ dhanavatīdeviṃ pamukhaṃ katvā dasasahassilokadhātuyā devatānaṃ",
  "atk-s0511a:3762_5": "anuggahakaraṇatthaṃ sattappakaraṇaṃ abhidhammapiṭakaṃ desento tīṇi devatākoṭisahassāni",
  "atk-s0511a:3762_6": "dhammāmataṃ pāyesi. Tena vuttaṃ –",
  "atk-s0511a:3763": "4.",
  "atk-s0511a:3764": "“Catumāsaṃ yadā buddho, loke carati cārikaṃ;",
  "atk-s0511a:3765": "Dasakoṭisahassānaṃ, dutiyābhisamayo ahu.",
  "atk-s0511a:3766": "5.",
  "atk-s0511a:3767": "“Yamakaṃ vikubbanaṃ katvā, ñāṇadhātuṃ pakittayi;",
  "atk-s0511a:3768": "Pañcakoṭisahassānaṃ, tatiyābhisamayo ahu.",
  "atk-s0511a:3769": "6.",
  "atk-s0511a:3770": "“Sudhammā devapure ramme, tattha dhammaṃ pakittayi;",
  "atk-s0511a:3771": "Tīṇikoṭisahassānaṃ, devānaṃ bodhayī jino.",
  "atk-s0511a:3772": "7.",
  "atk-s0511a:3773": "“Naradevassa yakkhassa, apare dhammadesane;",
  "atk-s0511a:3774": "Etesānaṃ abhisamayā, gaṇanāto asaṅkhiyā”ti.",
  "atk-s0511a:3775_0": "Tattha catumāsanti cātumāse. Ayameva vā pāṭho. Caratīti acari. Yamakaṃ vikubbanaṃ",
  "atk-s0511a:3775_1": "katvāti yamakapāṭihāriyaṃ katvā. Ñāṇadhātunti sabbaññutaññāṇasabhāvaṃ. “Sabbañāṇadhātu”ntipi",
  "atk-s0511a:3775_2": "vadanti. Pakittayīti mahājanassa pakāsesi. Sudhammāti tāvatiṃsabhavane sudhammā nāma",
  "atk-s0511a:3775_3": "sabhā atthi, tattha nisīditvāti attho. Dhammanti abhidhammaṃ.",
  "atk-s0511a:3776_0": "Tadā kira ānubhāvavijitanaradevo naradevo nāma mahesakkho heṭṭhā vuttanaradevayakkho",
  "atk-s0511a:3776_1": "viya mahiddhiko yakkho ahosi. So jambudīpe ekasmiṃ nagare rañño yādisaṃ rūpaṃ, tādisaṃ",
  "atk-s0511a:3776_2": "rūpasaṇṭhānaṃ sarakuttiṃ nimminitvā taṃ rājānaṃ māretvā khāditvā sahaantepuraṃ rajjaṃ",
  "atk-s0511a:3776_3": "paṭipajjitvā aparimitamaṃsabhojano ahosi. So kira itthidhutto ca ahosi. Yadā pana",
  "atk-s0511a:3776_4": "taṃ kusalā chekā itthiyo – “nāyaṃ amhākaṃ rājā, amanusso eso”ti jānanti, tadā so",
  "atk-s0511a:3776_5": "lajjito hutvā tā sabbā khāditvā aññaṃ nagaraṃ paṭipajjati. Evameva so naradevayakkho",
  "atk-s0511a:3776_6": "manusse bhakkhayanto yadā sundaranagarābhimukho agamāsi, tadā taṃ disvā nagaravāsino",
  "atk-s0511a:3776_7": "manussā maraṇabhayatajjitasantāsā sakanagarato nikkhamitvā tato tato palāyiṃsu. Atha",
  "atk-s0511a:3776_8": "te manusse palāyamāne disvā kassapadasabalo tassa naradevassa yakkhassa purato aṭṭhāsi.",
  "atk-s0511a:3776_9": "Naradevo evaṃ devadevaṃ ṭhitaṃ disvā vissaraṃ ghoraṃ nādaṃ naditvā bhagavato bhayaṃ",
  "atk-s0511a:3776_10": "uppādetuṃ asakkonto taṃ saraṇaṃ gantvā pañhaṃ pucchi. Pañhaṃ vissajjetvā taṃ dametvā",
  "atk-s0511a:3776_11": "dhamme desiyamāne sampattānaṃ naramarānaṃ gaṇanapathātītānaṃ abhisamayo ahosi. Tena",
  "atk-s0511a:3776_12": "vuttaṃ – “naradevassa yakkhassā”tiādi. Tattha apare dhammadesaneti aparasmiṃ dhammadesane.",
  "atk-s0511a:3776_13": "Etesānanti etesaṃ. Ayameva vā pāṭho.",
  "atk-s0511a:3777_0": "Tassa pana kassapabhagavato ekova sāvakasannipāto ahosi. Bārāṇasīnagare purohitaputto",
  "atk-s0511a:3777_1": "tisso nāma ahosi. So kassapassa bodhisattassa sarīre lakkhaṇasampattiṃ disvā pituno",
  "atk-s0511a:3777_2": "bhāsato sutvā – “nissaṃsayaṃ eso mahābhinikkhamanaṃ nikkhamitvā buddho bhavissati,",
  "atk-s0511a:3777_3": "etassāhaṃ santike pabbajitvā saṃsāradukkhato muccissāmī”ti cintetvā suddhamunigaṇavantaṃ",
  "atk-s0511a:3777_4": "himavantaṃ gantvā tāpasapabbajjaṃ pabbaji. Tassa parivārabhūtāni vīsatitāpasasahassāni",
  "atk-s0511a:3777_5": "ahesuṃ. So aparabhāge “kassapakumāro nikkhamitvā abhisambodhiṃ anuppatto”ti sutvā",
  "atk-s0511a:3777_6": "saparivāro āgantvā kassapassa bhagavato santike saparivāro ehibhikkhupabbajjāya pabbajitvā",
  "atk-s0511a:3777_7": "arahattaṃ pāpuṇi. Tasmiṃ samāgame kassapo bhagavā māghapuṇṇamāyaṃ pātimokkhaṃ uddisi. Tena vuttaṃ –",
  "atk-s0511a:3778": "8.",
  "atk-s0511a:3779": "“Tassāpi devadevassa, eko āsi samāgamo;",
  "atk-s0511a:3780": "Khīṇāsavānaṃ vimalānaṃ, santacittāna tādinaṃ.",
  "atk-s0511a:3781": "9.",
  "atk-s0511a:3782": "“Vīsabhikkhusahassānaṃ, tadā āsi samāgamo;",
  "atk-s0511a:3783": "Atikkantabhavantānaṃ, hirisīlena tādina”nti.",
  "atk-s0511a:3784": "Tattha atikkantabhavantānanti atikkantaputhujjanasotāpannādīnaṃ, sabbesaṃ khīṇāsavānamevāti attho. Hirisīlena tādinanti hiriyā ca sīlena ca sadisānaṃ.",
  "atk-s0511a:3785_0": "Tadā amhākaṃ bodhisatto jotipālo nāma māṇavo tiṇṇaṃ vedānaṃ pāragū bhūmiyañceva antalikkhe",
  "atk-s0511a:3785_1": "ca pākaṭo ghaṭikārassa kumbhakārassa sahāyo ahosi. So tena saddhiṃ satthāraṃ upasaṅkamitvā",
  "atk-s0511a:3785_2": "tassa dhammakathaṃ sutvā tassa santike pabbaji. So āraddhavīriyo tīṇi piṭakāni uggahetvā",
  "atk-s0511a:3785_3": "vattapaṭipattiyā buddhasāsanaṃ sobhesi. Sopi taṃ satthā byākāsi. Tena vuttaṃ –",
  "atk-s0511a:3786": "10.",
  "atk-s0511a:3787": "“Ahaṃ tadā māṇavako, jotipāloti vissuto;",
  "atk-s0511a:3788": "Ajjhāyako mantadharo, tiṇṇaṃ vedāna pāragū.",
  "atk-s0511a:3789": "11.",
  "atk-s0511a:3790": "“Lakkhaṇe itihāse ca, sadhamme pāramiṃ gato;",
  "atk-s0511a:3791": "Bhūmantalikkhakusalo, katavijjo anavayo.",
  "atk-s0511a:3792": "12.",
  "atk-s0511a:3793": "“Kassapassa bhagavato, ghaṭikāro nāmupaṭṭhako;",
  "atk-s0511a:3794": "Sagāravo sappatisso, nibbuto tatiye phale.",
  "atk-s0511a:3795": "13.",
  "atk-s0511a:3796": "“Ādāya maṃ ghaṭīkāro, upagañchi kassapaṃ jinaṃ;",
  "atk-s0511a:3797": "Tassa dhammaṃ suṇitvāna, pabbajiṃ tassa santike.",
  "atk-s0511a:3798": "14.",
  "atk-s0511a:3799": "“Āraddhavīriyo hutvā, vattāvattesu kovido;",
  "atk-s0511a:3800": "Na kvaci parihāyāmi, pūresiṃ jinasāsanaṃ.",
  "atk-s0511a:3801": "15.",
  "atk-s0511a:3802": "“Yāvatā buddhabhaṇitaṃ, navaṅgaṃ jinasāsanaṃ;",
  "atk-s0511a:3803": "Sabbaṃ pariyāpuṇitvāna, sobhayiṃ jinasāsanaṃ.",
  "atk-s0511a:3804": "16.",
  "atk-s0511a:3805": "“Mama acchariyaṃ disvā, sopi buddho viyākari;",
  "atk-s0511a:3806": "Imamhi bhaddake kappe, ayaṃ buddho bhavissati.",
  "atk-s0511a:3807": "17.",
  "atk-s0511a:3808": "“Ahu kapilavhayā rammā…pe… hessāma sammukhā imaṃ.",
  "atk-s0511a:3809": "30.",
  "atk-s0511a:3810": "“Tassāpi vacanaṃ sutvā, bhiyyo cittaṃ pasādayiṃ;",
  "atk-s0511a:3811": "Uttariṃ vatamadhiṭṭhāsiṃ, dasapāramipūriyā.",
  "atk-s0511a:3812": "31.",
  "atk-s0511a:3813": "“Evamahaṃ saṃsaritvā, parivajjento anācaraṃ;",
  "atk-s0511a:3814": "Dukkarañca kataṃ mayhaṃ, bodhiyāyeva kāraṇā”ti.",
  "atk-s0511a:3815_0": "Tattha bhūmantalikkhakusaloti bhūmisikkhāsu ca antalikkhesu ca joticakkācāre jotivijjāya",
  "atk-s0511a:3815_1": "ca kusaloti attho. Upaṭṭhakoti upaṭṭhāyako. Sappatissoti sappatissayo. Nibbutoti",
  "atk-s0511a:3815_2": "vinīto, vissuto vā. Tatiye phaleti nimittasattamī, tatiyaphalādhigamahetu nibbutoti",
  "atk-s0511a:3815_3": "attho. Ādāyāti maṃ gahetvā. Vattāvattesūti khuddakavattamahāvattesu. Kovidoti tesaṃ",
  "atk-s0511a:3815_4": "pūraṇe kusalo. Na kvaci parihāyāmīti kvacipi sīlesu vā samādhisamāpattiādīsu vā katthaci",
  "atk-s0511a:3815_5": "kutopi na parihāyāmi, sabbattha me parihāni nāma na vijjatīti dīpeti. “Na koci parihāyāmī”tipi pāṭho, soyevattho.",
  "atk-s0511a:3816_0": "Yāvatāti paricchedavacanametaṃ, yāvatakanti attho. Buddhabhaṇitanti buddhavacanaṃ.",
  "atk-s0511a:3816_1": "Sobhayinti sobhesiṃ pakāsesiṃ. Mama acchariyanti mama sammāpaṭipattiṃ aññehi asādhāraṇaṃ",
  "atk-s0511a:3816_2": "acchariyaṃ abbhutaṃ kassapo bhagavā disvāti attho. Saṃsaritvāti saṃsāre saṃsaritvā.",
  "atk-s0511a:3816_3": "Anācaranti anācāraṃ akattabbaṃ, akaraṇīyanti attho.",
  "atk-s0511a:3817_0": "Tassa pana kassapassa bhagavato jātanagaraṃ bārāṇasī nāma ahosi, brahmadatto nāma",
  "atk-s0511a:3817_1": "brāhmaṇo pitā, paramaguṇavatī dhanavatī nāma brāhmaṇī mātā, tisso ca bhāradvājo ca",
  "atk-s0511a:3817_2": "dve aggasāvakā, sabbamitto nāmupaṭṭhāko, anuḷā ca uruveḷā ca dve aggasāvikā, nigrodharukkho",
  "atk-s0511a:3817_3": "bodhi, sarīraṃ vīsatihatthubbedhaṃ ahosi, vīsativassasahassāni āyu, sunandā nāmassa",
  "atk-s0511a:3817_4": "aggamahesī, vijitaseno nāma putto, pāsādayānena nikkhami. Tena vuttaṃ –",
  "atk-s0511a:3818": "32.",
  "atk-s0511a:3819": "“Nagaraṃ bārāṇasī nāma, kikī nāmāsi khattiyo;",
  "atk-s0511a:3820": "Vasate tattha nagare, sambuddhassa mahākulaṃ.",
  "atk-s0511a:3821": "33.",
  "atk-s0511a:3822": "“Brāhmaṇo brahmadattova, āsi buddhassa so pitā;",
  "atk-s0511a:3823": "Dhanavatī nāma janikā, kassapassa mahesino.",
  "atk-s0511a:3824": "38.",
  "atk-s0511a:3825": "“Tisso ca bhāradvājo ca, ahesuṃ aggasāvakā;",
  "atk-s0511a:3826": "Sabbamitto nāmupaṭṭhāko, kassapassa mahesino.",
  "atk-s0511a:3827": "39.",
  "atk-s0511a:3828": "“Anuḷā uruveḷā ca, ahesuṃ aggasāvikā;",
  "atk-s0511a:3829": "Bodhi tassa bhagavato, nigrodhoti pavuccati.",
  "atk-s0511a:3830": "41.",
  "atk-s0511a:3831": "“Uccattanena so buddho, vīsatiratanuggato;",
  "atk-s0511a:3832": "Vijjulaṭṭhīva ākāse, candova gahapūrito.",
  "atk-s0511a:3833": "42.",
  "atk-s0511a:3834": "“Vīsativassasahassāni, āyu tassa mahesino;",
  "atk-s0511a:3835": "Tāvatā tiṭṭhamāno so, tāresi janataṃ bahuṃ.",
  "atk-s0511a:3836": "43.",
  "atk-s0511a:3837": "“Dhammataḷākaṃ māpayitvā, sīlaṃ datvā vilepanaṃ;",
  "atk-s0511a:3838": "Dhammadussaṃ nivāsetvā, dhammamālaṃ vibhajjiya.",
  "atk-s0511a:3839": "44.",
  "atk-s0511a:3840": "“Dhammavimalamādāsaṃ, ṭhapayitvā mahājane;",
  "atk-s0511a:3841": "Keci nibbānaṃ patthentā, passantu me alaṅkaraṃ.",
  "atk-s0511a:3842": "45.",
  "atk-s0511a:3843": "“Sīlakañcukaṃ datvāna, jhānakavacavammitaṃ;",
  "atk-s0511a:3844": "Dhammacammaṃ pārupitvā, datvā sannāhamuttamaṃ.",
  "atk-s0511a:3845": "46.",
  "atk-s0511a:3846": "“Satiphalakaṃ datvāna, tikhiṇaṃ ñāṇakuntimaṃ;",
  "atk-s0511a:3847": "Dhammakhaggavaraṃ datvā, sīlasaṃsaggamaddanaṃ.",
  "atk-s0511a:3848": "47.",
  "atk-s0511a:3849": "“Tevijjābhūsanaṃ datvāna, āveḷaṃ caturo phale;",
  "atk-s0511a:3850": "Chaḷabhiññābharaṇaṃ datvā, dhammapupphapiḷandhanaṃ.",
  "atk-s0511a:3851": "48.",
  "atk-s0511a:3852": "“Saddhammapaṇḍaracchattaṃ, datvā pāpanivāraṇaṃ;",
  "atk-s0511a:3853": "Māpayitvābhayaṃ pupphaṃ, nibbuto so sasāvako.",
  "atk-s0511a:3854": "49.",
  "atk-s0511a:3855": "“Eso hi sammāsambuddho, appameyyo durāsado;",
  "atk-s0511a:3856": "Eso hi dhammaratano, svākkhāto ehipassiko.",
  "atk-s0511a:3857": "50.",
  "atk-s0511a:3858": "“Eso hi saṅgharatano, suppaṭipanno anuttaro;",
  "atk-s0511a:3859": "Sabbaṃ tamantarahitaṃ, nanu rittā sabbasaṅkhārā”ti.",
  "atk-s0511a:3860_0": "Tattha vijjulaṭṭhīvāti ghanabhāvena saṇṭhitā vijjulatā viya. Candova gahapūritoti",
  "atk-s0511a:3860_1": "parivesagahaparikkhito puṇṇacando viya. Dhammataḷākaṃ māpayitvāti pariyattidhammataḷākaṃ",
  "atk-s0511a:3860_2": "māpayitvā. Sīlaṃ datvā vilepananti catupārisuddhisīlasaṅkhātaṃ cittasantativibhūsanatthaṃ",
  "atk-s0511a:3860_3": "vilepanaṃ datvā. Dhammadussaṃ nivāsetvāti hirottappadhammasaṅkhātaṃ sāṭakayugaṃ nivāsetvā.",
  "atk-s0511a:3860_4": "Dhammamālaṃ vibhajjiyāti sattattiṃsabodhipakkhiyadhammakusumamālaṃ vibhajitvā. Vidahitvāti attho.",
  "atk-s0511a:3861_0": "Dhammavimalamādāsanti vimalaṃ sotāpattimaggasaṅkhātaṃ ādāsaṃ sāvajjānavajjakusalākusaladhammasallakkhaṇatthaṃ",
  "atk-s0511a:3861_1": "mahājanassa dhammataḷākatīre dhammādāsaṃ ṭhapetvāti attho. Mahājaneti mahājanassa.",
  "atk-s0511a:3861_2": "Kecīti ye keci. Nibbānaṃ patthentāti sabbākusalamalavilayakaraṃ amatamasaṅkhatamanītikaṃ",
  "atk-s0511a:3861_3": "paramasantaṃ accutirasaṃ nibbānaṃ patthentā vicaranti. Te imaṃ alaṅkāraṃ vuttappakāraṃ",
  "atk-s0511a:3861_4": "mayā dassitaṃ passantūti attho. “Nibbānamabhipatthentā, passantu maṃ alaṅkara”ntipi",
  "atk-s0511a:3861_5": "pāṭho, soyevattho. Alaṅkaranti rassaṃ katvā vuttaṃ.",
  "atk-s0511a:3862_0": "Sīlakañcukaṃ datvānāti pañcasīladasasīlacatupārisuddhisīlamayaṃ kañcukaṃ datvā. Jhānakavacavammitanti",
  "atk-s0511a:3862_1": "catukkapañcakajjhānakavacabandhaṃ bandhitvā. Dhammacammaṃ pārupitvāti satisampajaññasaṅkhātadhammacammaṃ",
  "atk-s0511a:3862_2": "pārupitvā. Datvā sannāhamuttamanti uttamaṃ caturaṅgasamannāgataṃ vīriyasannāhaṃ datvāti",
  "atk-s0511a:3862_3": "attho. Satiphalakaṃ datvānāti rāgādidosāripāpanivāraṇatthaṃ catusatipaṭṭhānaphalakanivāraṇaṃ",
  "atk-s0511a:3862_4": "datvā. Tikhiṇaṃ ñāṇakuntimanti paṭivedhasamatthaṃ tikhiṇavipassanāñāṇakuntavantaṃ,",
  "atk-s0511a:3862_5": "vipassanāñāṇanisitakuntavaranti attho, kilesabalanidhanakarasamatthaṃ vā yogāvacarayodhavaraṃ",
  "atk-s0511a:3862_6": "ṭhapetvāti attho. Dhammakhaggavaraṃ datvāti tassa yogāvacarassa vīriyupalatalanisitadhāraṃ",
  "atk-s0511a:3862_7": "maggapaññāvarakhaggaṃ datvā. Sīlasaṃsaggamaddananti ariyaṃ lokuttarasīlaṃ kilesasaṃsaggamaddanatthāya,",
  "atk-s0511a:3862_8": "kilesanighātanatthāyāti attho.",
  "atk-s0511a:3863_0": "Tevijjābhūsanaṃ datvāti tevijjāmayaṃ vibhūsanaṃ datvā. Āveḷaṃ caturo phaleti cattāri",
  "atk-s0511a:3863_1": "phalāni vaṭaṃsakaṃ katvā. Chaḷabhiññābharaṇanti ābharaṇatthāya alaṅkārakaraṇatthāya",
  "atk-s0511a:3863_2": "cha abhiññāyo datvā. Dhammapupphapiḷandhananti navalokuttaradhammasaṅkhātaṃ kusumamālaṃ",
  "atk-s0511a:3863_3": "katvā. Saddhammapaṇḍaracchattaṃ, datvā pāpanivāraṇanti accantavisuddhaṃ vimuttisetacchattaṃ",
  "atk-s0511a:3863_4": "sabbākusalātapanivāraṇaṃ datvā. Māpayitvābhayaṃ pupphanti abhayapuragāminaṃ aṭṭhaṅgikamaggaṃ",
  "atk-s0511a:3863_5": "pupphaṃ katvāti attho.",
  "atk-s0511a:3864_0": "Kassapo kira bhagavā kāsiraṭṭhe setabyanagare setabyuyyāne parinibbāyi. Dhātuyo kirassa",
  "atk-s0511a:3864_1": "na vikiriṃsu. Sakalajambudīpavāsino manussā sannipatitvā ekekaṃ suvaṇṇiṭṭhakaṃ koṭiagghanakaṃ",
  "atk-s0511a:3864_2": "ratanavicittaṃ bahicinanatthaṃ ekekaṃ aḍḍhakoṭiagghanakaṃ abbhantarapūraṇatthaṃ manosilāya",
  "atk-s0511a:3864_3": "mattikākiccaṃ telena udakakiccaṃ karonto yojanubbedhaṃ thūpamakaṃsu.",
  "atk-s0511a:3865": "“Kassapopi bhagavā katakicco, sabbasattahitameva karonto;",
  "atk-s0511a:3866": "Kāsirājanagare migadāye, lokanandanakaro nivasī”ti.",
  "atk-s0511a:3867": "Sesagāthāsu sabbattha pākaṭamevāti.",
  "atk-s0511a:3868": "Iti madhuratthavilāsiniyā buddhavaṃsa-aṭṭhakathāya",
  "atk-s0511a:3869": "Kassapabuddhavaṃsavaṇṇanā niṭṭhitā.",
  "atk-s0511a:3870": "Ettāvatā catuvīsatiyā buddhānaṃ buddhavaṃsavaṇṇanā",
  "atk-s0511a:3871": "Sabbākārena niṭṭhitā.",
  "atk-s0511a:3872": "27. Gotamabuddhavaṃsavaṇṇanā",
  "atk-s0511a:3873": "Dūrenidānakathā",
  "atk-s0511a:3874": "“Idāni yasmā amhākaṃ, buddhavaṃsassa vaṇṇanā;",
  "atk-s0511a:3875": "Anukkamena sampattā, tasmāyaṃ tassa vaṇṇanā”.",
  "atk-s0511a:3876_0": "Tattha amhākaṃ bodhisatto dīpaṅkarādīnaṃ catuvīsatiyā buddhānaṃ santike adhikāraṃ",
  "atk-s0511a:3876_1": "karonto kappasatasahassādhikāni cattāri asaṅkhyeyyāni āgato. Kassapassa pana bhagavato",
  "atk-s0511a:3876_2": "orabhāge ṭhapetvā imaṃ sammāsambuddhaṃ añño buddho nāma natthi. Iti dīpaṅkarādīnaṃ",
  "atk-s0511a:3876_3": "catuvīsatiyā buddhānaṃ santike laddhabyākaraṇo pana bodhisatto yenena –",
  "atk-s0511a:3877": "“Manussattaṃ liṅgasampatti, hetu satthāradassanaṃ;",
  "atk-s0511a:3878": "Pabbajjā guṇasampatti, adhikāro ca chandatā;",
  "atk-s0511a:3879": "Aṭṭhadhammasamodhānā, abhinīhāro samijjhatī”ti. –",
  "atk-s0511a:3880_0": "Ime aṭṭha dhamme samodhānetvā dīpaṅkarapādamūle katābhinīhārena “handa, buddhakare",
  "atk-s0511a:3880_1": "dhamme, vicināmi ito cito”ti ussāhaṃ katvā “vicinanto tadādakkhiṃ, paṭhamaṃ dānapārami”nti",
  "atk-s0511a:3880_2": "dānapāramitādayo buddhakārakadhammā diṭṭhā, te pūrento yāva vessantarattabhāvā āgami,",
  "atk-s0511a:3880_3": "āgacchanto ca ye te katābhinīhārānaṃ bodhisattānaṃ ānisaṃsā saṃvaṇṇitā –",
  "atk-s0511a:3881": "“Evaṃ sabbaṅgasampannā, bodhiyā niyatā narā;",
  "atk-s0511a:3882": "Saṃsaraṃ dīghamaddhānaṃ, kappakoṭisatehipi.",
  "atk-s0511a:3883": "“Avīcimhi nuppajjanti, tathā lokantaresu ca;",
  "atk-s0511a:3884": "Nijjhāmataṇhā khuppipāsā, na honti kāḷakañjikā.",
  "atk-s0511a:3885": "“Na honti khuddakā pāṇā, uppajjantāpi duggatiṃ;",
  "atk-s0511a:3886": "Jāyamānā manussesu, jaccandhā na bhavanti te.",
  "atk-s0511a:3887": "“Sotavekallatā natthi, na bhavanti mūgapakkhikā;",
  "atk-s0511a:3888": "Itthibhāvaṃ na gacchanti, ubhatobyañjanapaṇḍakā.",
  "atk-s0511a:3889": "“Na bhavanti pariyāpannā, bodhiyā niyatā narā;",
  "atk-s0511a:3890": "Muttā ānantarikehi, sabbattha suddhagocarā.",
  "atk-s0511a:3891": "“Micchādiṭṭhiṃ na sevanti, kammakiriyadassanā;",
  "atk-s0511a:3892": "Vasamānāpi saggesu, asaññaṃ nūpapajjare.",
  "atk-s0511a:3893": "“Suddhāvāsesu devesu, hetu nāma na vijjati;",
  "atk-s0511a:3894": "Nekkhammaninnā sappurisā, visaṃyuttā bhavābhave;",
  "atk-s0511a:3895": "Caranti lokatthacariyāyo, pūrenti sabbapāramī”ti. ;",
  "atk-s0511a:3896": "Te ānisaṃse adhigantvāva āgato. Evaṃ āgacchanto vessantarattabhāve ṭhito –",
  "atk-s0511a:3897": "“Acetanāyaṃ pathavī, aviññāya sukhaṃ dukhaṃ;",
  "atk-s0511a:3898": "Sāpi dānabalā mayhaṃ, sattakkhattuṃ pakampathā”ti. –",
  "atk-s0511a:3899": "Evaṃ mahāpathavikampanādīni mahāpuññāni katvā āyupariyosāne tato cavitvā tusitapure nibbatti.",
  "atk-s0511a:3900": "Avidūrenidānakathā",
  "atk-s0511a:3901_0": "Tusitapure vasamāneyeva pana bodhisatte buddhakolāhalaṃ nāma udapādi. Lokasmiñhi",
  "atk-s0511a:3901_1": "tīṇi kolāhalāni uppajjanti. Seyyathidaṃ – kappakolāhalaṃ, buddhakolāhalaṃ, cakkavattikolāhalanti.",
  "atk-s0511a:3901_2": "Tattha “vassasatasahassassa accayena kappuṭṭhānaṃ bhavissatī”ti lokabyūhā nāma kāmāvacaradevā",
  "atk-s0511a:3901_3": "muttasirā vikiṇṇakesā rudamukhā assūni hatthehi puñchamānā rattavatthanivatthā ativiya",
  "atk-s0511a:3901_4": "virūpavesadhārino hutvā manussapathe vicarantā evaṃ ārocenti – “mārisā, mārisā, ito",
  "atk-s0511a:3901_5": "vassasatasahassassa accayena kappuṭṭhānaṃ bhavissati, ayaṃ loko vinassissati, mahāsamuddopi",
  "atk-s0511a:3901_6": "ussussissati, ayañca mahāpathavī sineru ca pabbatarājā uḍḍayhissanti vinassissanti,",
  "atk-s0511a:3901_7": "yāva brahmalokā lokavināso bhavissati, mettaṃ, mārisā, bhāvetha, karuṇaṃ muditaṃ",
  "atk-s0511a:3901_8": "upekkhaṃ, mārisā, bhāvetha, mātaraṃ pitaraṃ upaṭṭhahatha, kule jeṭṭhāpacāyino hothā”ti.",
  "atk-s0511a:3901_9": "Idaṃ kappakolāhalaṃ nāma.",
  "atk-s0511a:3902_0": "“Vassasahassassa accayena pana sabbaññubuddho loke upajjissatī”ti lokapāladevatā",
  "atk-s0511a:3902_1": "– “ito, mārisā, vassasahassassa accayena buddho loke uppajjissatī”ti ugghosentiyo",
  "atk-s0511a:3902_2": "āhiṇḍanti. Idaṃ buddhakolāhalaṃ nāma.",
  "atk-s0511a:3903_0": "“Vassasatassa accayena cakkavattirājā uppajjissatī”ti devatā – “ito, mārisā, vassasatassa",
  "atk-s0511a:3903_1": "accayena cakkavattirājā uppajjissatī”ti ugghosentiyo āhiṇḍanti. Idaṃ cakkavattikolāhalaṃ nāma.",
  "atk-s0511a:3904_0": "Tesu buddhakolāhalasaddaṃ sutvā sakaladasasahassacakkavāḷadevatā ekato sannipatitvā",
  "atk-s0511a:3904_1": "– “asuko nāma satto buddho bhavissatī”ti ñatvā upasaṅkamitvā āyācanti, āyācamānā",
  "atk-s0511a:3904_2": "ca tassa pubbanimittesu uppannesu āyācanti. Tadā pana sabbāpi tā ekekacakkavāḷe catumahārāja-sakka-suyāma-santusita-sunimmita-vasavatti-mahābrahmehi",
  "atk-s0511a:3904_3": "saddhiṃ ekacakkavāḷe sannipatitvā tusitabhavane uppannacutinimittassa bodhisattassa",
  "atk-s0511a:3904_4": "santikaṃ gantvā – “mārisa, tumhehi dasa pāramiyo pūritā, pūrentehi ca na sakkabrahmasampattiādikaṃ",
  "atk-s0511a:3904_5": "sampattiṃ patthentehi pūritā, lokanittharaṇatthāya pana vo sabbaññutaṃ patthentehi",
  "atk-s0511a:3904_6": "paripūritā buddhattāya –",
  "atk-s0511a:3905": "“Kālo kho te mahāvīra, uppajja mātukucchiyaṃ;",
  "atk-s0511a:3906": "Sadevakaṃ tārayanto, bujjhassu amataṃ pada”nti. –",
  "atk-s0511a:3907": "Yāciṃsu.",
  "atk-s0511a:3908_0": "Atha mahāsatto devatāhi evaṃ āyāciyamāno devatānaṃ paṭiññaṃ adatvāva kāla-dīpa-desa-kula-janettiāyuparicchedavasena",
  "atk-s0511a:3908_1": "pañca mahāvilokanāni vilokesi. Tattha “kālo nu kho, na kālo”ti paṭhamaṃ kālaṃ vilokesi.",
  "atk-s0511a:3908_2": "Tattha vassasatasahassato uddhaṃ vaḍḍhitaāyukālo kālo nāma na hoti. Kasmā? Tadā hi",
  "atk-s0511a:3908_3": "sattānaṃ jātijarāmaraṇāni na paññāyanti, buddhānañca dhammadesanā tilakkhaṇamuttā",
  "atk-s0511a:3908_4": "nāma natthi, tesaṃ “aniccaṃ dukkhamanattā”ti kathentānaṃ “kiṃ nāmetaṃ kathentī”ti",
  "atk-s0511a:3908_5": "neva sotabbaṃ na saddhātabbaṃ maññanti, tato abhisamayo na hoti, tasmiṃ asati aniyyānikaṃ",
  "atk-s0511a:3908_6": "sāsanaṃ hoti. Tasmā so akālo. Vassasatato ūnaāyukālopi kālo na hoti. Kasmā? Tadā",
  "atk-s0511a:3908_7": "sattā ussannakilesā honti, ussannakilesānañca dinnovādo ovādaṭṭhāne na tiṭṭhati,",
  "atk-s0511a:3908_8": "udake daṇḍarāji viya khippaṃ vigacchati. Tasmā sopi akālo. Vassasatasahassato pana",
  "atk-s0511a:3908_9": "paṭṭhāya heṭṭhā vassasatato paṭṭhāya uddhaṃ āyukālo kālo nāma. Tadā pana vassasatakālo",
  "atk-s0511a:3908_10": "ahosi. Atha mahāsatto “nibbattitabbakālo”ti kālaṃ passi.",
  "atk-s0511a:3909": "Tato dīpaṃ olokento saparivāre cattāro mahādīpe oloketvā – “tīsu dīpesu buddhā na nibbattanti, jambudīpeyeva nibbattantī”ti dīpaṃ passi.",
  "atk-s0511a:3910_0": "Tato “jambudīpo nāma mahā, dasayojanasahassaparimāṇo. Katarasmiṃ nu kho padese buddhā",
  "atk-s0511a:3910_1": "nibbattantī”ti okāsaṃ olokento majjhimadesaṃ passi. “Kapilavatthu nāma nagaraṃ, tattha",
  "atk-s0511a:3910_2": "mayā nibbattitabba”nti niṭṭhamagamāsi.",
  "atk-s0511a:3911_0": "Tato kulaṃ vilokento – “buddhā nāma vessakule vā suddakule vā na nibbattanti. Lokasammate",
  "atk-s0511a:3911_1": "pana khattiyakule vā brāhmaṇakule vā nibbattanti, etarahi khattiyakulaṃ lokasammataṃ,",
  "atk-s0511a:3911_2": "tattha nibbattissāmi suddhodano nāma rājā pitā me bhavissatī”ti kulaṃ passi.",
  "atk-s0511a:3912_0": "Tato mātaraṃ vilokento – “buddhamātā nāma lolā surādhuttā na hoti, kappasatasahassaṃ",
  "atk-s0511a:3912_1": "pana pūritapāramī jātito paṭṭhāya akhaṇḍapañcasīlāyeva hoti. Ayañca mahāmāyā nāma",
  "atk-s0511a:3912_2": "devī edisī, ayaṃ me mātā bhavissati, kittakaṃ panassā āyūti, dasannaṃ māsānaṃ upari",
  "atk-s0511a:3912_3": "satta divasānī”ti passi.",
  "atk-s0511a:3913_0": "Iti imaṃ pañcavidhaṃ mahāvilokanaṃ viloketvā – “kālo me, mārisā, buddhabhāvāyā”ti",
  "atk-s0511a:3913_1": "devānaṃ paṭiññaṃ datvā – “gacchatha tumhe”ti tā devatā uyyojetvā tusitadevatāhi parivuto",
  "atk-s0511a:3913_2": "tusitapure nandanavanaṃ pāvisi. Sabbadevalokesu hi nandanavanaṃ atthiyeva. Tatra",
  "atk-s0511a:3913_3": "naṃ devatā – “ito cuto sugatiṃ gacchā”ti pubbe katakusalakammokāsaṃ sārayamānā vicaranti.",
  "atk-s0511a:3913_4": "So evaṃ tāhi devatāhi kusalaṃ sārayamānāhi parivuto tatra vicarantova cavitvā mahāmāyāya",
  "atk-s0511a:3913_5": "deviyā kucchismiṃ uttarāsāḷhanakkhattena paṭisandhiṃ gaṇhi. Mahāpurisassa pana mātu",
  "atk-s0511a:3913_6": "kucchismiṃ paṭisandhiggaṇhanakkhaṇe ekappahāreneva sakaladasasahassilokadhātu saṅkampi.",
  "atk-s0511a:3913_7": "Dvattiṃsa pubbanimittāni pāturahesuṃ.",
  "atk-s0511a:3914_0": "Evaṃ gahitapaṭisandhikassa bodhisattassa ceva bodhisattamātuyā ca upaddavanivāraṇatthaṃ",
  "atk-s0511a:3914_1": "khaggahatthā cattāro devaputtā ārakkhaṃ gaṇhiṃsu. Bodhisattassa mātu purisesu rāgacittaṃ",
  "atk-s0511a:3914_2": "nuppajji, lābhaggayasaggappattā ca sā ahosi sukhinī akilantakāyā. Bodhisattañca attano",
  "atk-s0511a:3914_3": "kucchigataṃ vippasanne maṇiratane āvutapaṇḍusuttaṃ viya passati. Yasmā bodhisattena",
  "atk-s0511a:3914_4": "vasitakucchi nāma cetiyagabbhasadisā hoti, na sakkā aññena sattena āvasituṃ vā paribhuñjituṃ",
  "atk-s0511a:3914_5": "vā, tasmā bodhisattamātā sattāhajāte bodhisatte kālaṃ katvā tusitapure nibbatti.",
  "atk-s0511a:3914_6": "Yathā pana aññā itthiyo dasa māse appatvāpi atikkamitvāpi nisinnāpi nipannāpi vijāyanti,",
  "atk-s0511a:3914_7": "na evaṃ bodhisattamātā. Bodhisattamātā pana bodhisattaṃ dasa māse kucchinā pariharitvā",
  "atk-s0511a:3914_8": "ṭhitāva vijāyati. Ayaṃ bodhisattamātu dhammatā.",
  "atk-s0511a:3915_0": "Mahāmāyāpi devī dasa māse kucchinā bodhisattaṃ pariharitvā paripuṇṇagabbhā ñātigharaṃ",
  "atk-s0511a:3915_1": "gantukāmā suddhodanamahārājassa ārocesi – “icchāmahaṃ, mahārāja, devadahanagaraṃ",
  "atk-s0511a:3915_2": "gantu”nti. Rājā “sādhū”ti sampaṭicchitvā kapilavatthuto yāva devadahanagarā añjasaṃ",
  "atk-s0511a:3915_3": "samaṃ kāretvā kadalipuṇṇaghaṭakamukadhajapaṭākādīhi alaṅkārāpetvā navakanakasivikāya",
  "atk-s0511a:3915_4": "nisīdāpetvā mahatiyā vibhūtiyā mahatā parivārena pesesi. Dvinnaṃ pana nagarānaṃ antare",
  "atk-s0511a:3915_5": "ubhayanagaravāsīnaṃ paribhogārahaṃ lumbinīvanaṃ nāma maṅgalasālavanaṃ atthi, taṃ",
  "atk-s0511a:3915_6": "tasmiṃ samaye mūlato yāva aggasākhā sabbaṃ ekaphāliphullaṃ ahosi. Sākhantarehi ceva",
  "atk-s0511a:3915_7": "pupphantarehi ca paramaratikaramadhuramanoramavirutāhi madamuditāhi anubhuttapañcarāhi",
  "atk-s0511a:3915_8": "parabhatamadhukaravadhūhi upagīyamānasuranandananandanavanasadisasobhaṃ vanaṃ disvā",
  "atk-s0511a:3915_9": "deviyā sālavanakīḷamanubhavituṃ cittamuppajji.",
  "atk-s0511a:3916": "“Vibhūsitā bālajanāticālinī, vibhūsitaṅgī vaniteva mālinī;",
  "atk-s0511a:3917": "Sadā janānaṃ nayanālimālinī, vilumpinīvātiviroci lumbinī”.",
  "atk-s0511a:3918_0": "Amaccā rañño ārocetvā deviṃ gahetvā taṃ lumbinīvanaṃ pavisiṃsu. Sā maṅgalasālamūlaṃ",
  "atk-s0511a:3918_1": "gantvā tassa ujusamavaṭṭakkhandhassa pupphaphalapallavasamalaṅkatassa yaṃ sākhaṃ",
  "atk-s0511a:3918_2": "gaṇhitukāmā ahosi, sā sālasākhā abalā janahadayalolā sayameva vilambamānā hutvā tassā",
  "atk-s0511a:3918_3": "karatalasmiṃ samupagatā. Atha sā taṃ sālasākhaṃ tambatuṅganakhujjalena kamaladalavattivaṭṭaṅgulinā",
  "atk-s0511a:3918_4": "navakanakakaṭavalayasobhinā dakkhiṇena paramaratikarena karena aggahesi. Sā taṃ sālasākhaṃ",
  "atk-s0511a:3918_5": "gahetvā ṭhitā asitajaladharavivaragatā bālacandalekhā viya ca aciraṭṭhitikā accipabhā",
  "atk-s0511a:3918_6": "viya ca nandanavanajātā devī viya ca devī virocittha. Tāvadeva cassā kammajavātā",
  "atk-s0511a:3918_7": "caliṃsu. Athassā sāṇipākāraṃ parikkhipitvā mahājano paṭikkami. Sā sālasākhaṃ gahetvā",
  "atk-s0511a:3918_8": "tiṭṭhamānāya eva tassā gabbhavuṭṭhānaṃ ahosi.",
  "atk-s0511a:3919_0": "Taṅkhaṇaṃyeva cattāro visuddhacittā mahābrahmāno suvaṇṇajālaṃ ādāya āgantvā tena",
  "atk-s0511a:3919_1": "suvaṇṇajālena bodhisattaṃ sampaṭicchitvā mātu purato ṭhapetvā – “attamanā, devi,",
  "atk-s0511a:3919_2": "hohi, mahesakkho te putto uppanno”ti āhaṃsu. Yathā pana aññe sattā mātukucchito nikkhamantā",
  "atk-s0511a:3919_3": "paṭikkūlena asucinā makkhitā nikkhamanti, na evaṃ bodhisatto. Bodhisatto pana dve",
  "atk-s0511a:3919_4": "hatthe dve pāde pasāretvā ṭhitakova mātukucchisambhavena kenaci asucinā amakkhitova",
  "atk-s0511a:3919_5": "suddho visado kāsikavatthe nikkhittamaṇiratanaṃ viya virocamāno mātukucchito nikkhami.",
  "atk-s0511a:3919_6": "Evaṃ santepi bodhisattassa ca bodhisattamātuyā ca sakkāratthaṃ ākāsato dve udakadhārā",
  "atk-s0511a:3919_7": "nikkhamitvā bodhisattassa ca mātuyā ca sarīre utuṃ gāhāpesuṃ.",
  "atk-s0511a:3920_0": "Atha naṃ suvaṇṇajālena paṭiggahetvā ṭhitānaṃ brahmānaṃ hatthato cattāro mahārājāno",
  "atk-s0511a:3920_1": "maṅgalasammatāya sukhasamphassāya ajinappaveṇiyā gaṇhiṃsu, tesaṃ hatthato manussā",
  "atk-s0511a:3920_2": "dukūlacumbaṭakena gaṇhiṃsu, manussānaṃ hatthato muccitvā pathaviyaṃ patiṭṭhāya puratthimaṃ",
  "atk-s0511a:3920_3": "disaṃ olokesi, anekāni cakkavāḷasahassāni ekaṅgaṇāni ahesuṃ. Tattha devamanussā gandhapupphamālādīhi",
  "atk-s0511a:3920_4": "pūjayamānā – “mahāpurisa, tumhehi sadiso ettha natthi, kuto uttaritaro”ti āhaṃsu.",
  "atk-s0511a:3920_5": "Evaṃ dasa disā anuviloketvā attanā sadisaṃ adisvā uttaradisābhimukho sattapadavītihārena",
  "atk-s0511a:3920_6": "agamāsi. Gacchanto ca pathaviyā eva gato, nākāsena. Acelakova gato, na sacelako.",
  "atk-s0511a:3920_7": "Daharova gato, na soḷasavassuddesiko. Mahājanassa pana ākāsena gacchanto viya alaṅkatapaṭiyatto",
  "atk-s0511a:3920_8": "viya ca soḷasavassuddesiko viya ca ahosi. Tato sattame pade ṭhatvā “aggohamasmi lokassā”tiādikaṃ",
  "atk-s0511a:3920_9": "āsabhiṃ vācaṃ nicchārento sīhanādaṃ nadi.",
  "atk-s0511a:3921_0": "Bodhisatto hi tīsu attabhāvesu mātukucchito nikkhantamattova vācaṃ nicchāresi mahosadhattabhāve,",
  "atk-s0511a:3921_1": "vessantarattabhāve, imasmiṃ attabhāveti. Mahosadhattabhāve kirassa mātukucchito nikkhantamattasseva",
  "atk-s0511a:3921_2": "sakko devarājā āgantvā candanasāraṃ hatthe ṭhapetvā gato, taṃ muṭṭhiyaṃ katvāva nikkhanto.",
  "atk-s0511a:3921_3": "Atha naṃ mātā – “tāta, tvaṃ kiṃ gahetvā āgatosī”ti pucchi. “Osadhaṃ, ammā”ti. Iti",
  "atk-s0511a:3921_4": "osadhaṃ gahetvā āgatattā “osadhakumāro”tvevassa nāmamakaṃsu.",
  "atk-s0511a:3922_0": "Vessantarattabhāve pana mātukucchito nikkhantamattova dakkhiṇahatthaṃ pasāretvā –",
  "atk-s0511a:3922_1": "“atthi nu kho, amma, kiñci gehasmiṃ dhanaṃ, dānaṃ dassāmī”ti vadanto nikkhami. Athassa",
  "atk-s0511a:3922_2": "mātā – “sadhane kule nibbattosi, tātā”ti puttassa hatthaṃ attano hatthatale katvā",
  "atk-s0511a:3922_3": "sahassatthavikaṃ ṭhapesi.",
  "atk-s0511a:3923_0": "Imasmiṃ pana attabhāve imaṃ sīhanādaṃ nadīti evaṃ bodhisatto tīsu attabhāvesu mātukucchito",
  "atk-s0511a:3923_1": "nikkhantamattova vācaṃ nicchāresi. Jātakkhaṇepissa dvattiṃsa pubbanimittāni pāturahesuṃ.",
  "atk-s0511a:3923_2": "Yasmiṃ pana samaye amhākaṃ bodhisatto lumbinīvane jāto tasmiṃyeva samaye rāhulamātā",
  "atk-s0511a:3923_3": "devī ānando channo kāḷudāyī amacco kaṇḍako assarājā mahābodhirukkho catasso nidhikumbhiyo",
  "atk-s0511a:3923_4": "ca jātā, tattha eko gāvutappamāṇo eko aḍḍhayojanappamāṇo eko tigāvutappamāṇo eko",
  "atk-s0511a:3923_5": "yojanappamāṇo ahosi. Ime satta sahajātā nāma honti.",
  "atk-s0511a:3924_0": "Ubhayanagaravāsino mahāpurisaṃ gahetvā kapilavatthupurameva agamaṃsu. Taṃdivasameva",
  "atk-s0511a:3924_1": "– “kapilavatthunagare suddhodanamahārājassa putto bodhimūle nisīditvā buddho bhavissatī”ti",
  "atk-s0511a:3924_2": "tāvatiṃsabhavane haṭṭhatuṭṭhā devasaṅghā celukkhepādīni pavattentā kīḷiṃsu. Tasmiṃ",
  "atk-s0511a:3924_3": "samaye suddhodanamahārājassa kulūpako aṭṭhasamāpattilābhī kāḷadevalo nāma tāpaso",
  "atk-s0511a:3924_4": "bhattakiccaṃ katvā divāvihāratthāya tāvatiṃsabhavanaṃ gantvā tattha divāvihāraṃ nisinno",
  "atk-s0511a:3924_5": "tā devatā tuṭṭhamānasā kīḷantiyo disvā “kiṃkāraṇā tuṭṭhamānasā pamuditahadayā kīḷatha,",
  "atk-s0511a:3924_6": "mayhaṃ taṃ kāraṇaṃ kathethā”ti pucchi. Tato devatā āhaṃsu – “mārisa, suddhodanarañño",
  "atk-s0511a:3924_7": "putto jāto, so bodhimaṇḍe nisīditvā buddho hutvā dhammacakkaṃ pavattessati, tassa",
  "atk-s0511a:3924_8": "‘anantarūpaṃ buddhalīḷaṃ passituṃ labhissāmā’ti iminā kāraṇena tuṭṭhamhā”ti.",
  "atk-s0511a:3925_0": "Atha tāpaso tāsaṃ devatānaṃ vacanaṃ sutvā paramadassanīyaratanāvalokato devalokato",
  "atk-s0511a:3925_1": "oruyha narapatinivesanaṃ pavisitvā paññatte āsane nisīdi. Tato katapaṭisanthāraṃ",
  "atk-s0511a:3925_2": "rājānaṃ – “putto kira te, mahārāja, jāto, taṃ passissāmā”ti āha. Rājā alaṅkatapaṭiyattaṃ",
  "atk-s0511a:3925_3": "tanayaṃ āharāpetvā devalatāpasaṃ vandāpetuṃ abhihari. Mahāpurisassa pādā parivattitvā",
  "atk-s0511a:3925_4": "vijjulatā viya asitajaladharakūṭesu tāpasassa jaṭāsu patiṭṭhahiṃsu. Bodhisattena",
  "atk-s0511a:3925_5": "hi tenattabhāvena vanditabbo nāma añño natthi. Tato tāpaso uṭṭhāyāsanā bodhisattassa",
  "atk-s0511a:3925_6": "añjaliṃ paggahesi. Rājā taṃ acchariyaṃ disvā attano puttaṃ vandi. Tāpaso bodhisattassa",
  "atk-s0511a:3925_7": "lakkhaṇasampattiṃ disvā – “bhavissati nu kho buddho, udāhu na bhavissatī”ti āvajjetvā",
  "atk-s0511a:3925_8": "upadhārento – “nissaṃsayaṃ buddho bhavissatī”ti anāgataṃsañāṇena ñatvā – “acchariyapuriso",
  "atk-s0511a:3925_9": "aya”nti sitaṃ akāsi.",
  "atk-s0511a:3926_0": "Tato “ahaṃ imaṃ buddhabhūtaṃ daṭṭhuṃ labhissāmi nu kho, no”ti upadhārento – “na labhissāmi,",
  "atk-s0511a:3926_1": "antarāyeva kālaṃ katvā buddhasatenapi buddhasahassenapi gantvā bodhetuṃ asakkuṇeyye",
  "atk-s0511a:3926_2": "arūpabhave nibbattissāmī”ti disvā – “evarūpaṃ nāma acchariyapurisaṃ buddhabhūtaṃ",
  "atk-s0511a:3926_3": "daṭṭhuṃ na labhissāmi, mahatī vata me jāni bhavissatī”ti parodi. Manussā pana disvā",
  "atk-s0511a:3926_4": "– “amhākaṃ ayyo idāneva hasitvā puna roditumārabhi, kiṃ nu kho, bhante, amhākaṃ ayyaputtassa",
  "atk-s0511a:3926_5": "koci antarāyo bhavissatī”ti pucchiṃsu. Tāpaso āha – “natthetassa antarāyo, nissaṃsayena",
  "atk-s0511a:3926_6": "buddho bhavissatī”ti. “Atha kasmā tumhe paroditthā”ti? “Evarūpaṃ acchariyapurisaṃ",
  "atk-s0511a:3926_7": "buddhabhūtaṃ daṭṭhuṃ na labhissāmi, mahatī vata me jāni bhavissatīti attānaṃ anusocanto rodāmī”ti āha.",
  "atk-s0511a:3927_0": "Tato bodhisattaṃ pañcame divase sīsaṃ nhāpetvā – “nāmaṃ gaṇhissāmā”ti rājabhavanaṃ",
  "atk-s0511a:3927_1": "catujjātikagandhena upalimpitvā lājapañcamāni kusumāni vikiritvā asambhinnapāyāsaṃ",
  "atk-s0511a:3927_2": "pacāpetvā tiṇṇaṃ vedānaṃ pāraṅgate aṭṭhasate brāhmaṇe nimantetvā rājabhavane nisīdāpetvā",
  "atk-s0511a:3927_3": "madhupāyāsaṃ bhojetvā sakkāraṃ katvā – “kiṃ nu kho bhavissatī”ti lakkhaṇāni pariggāhāpesuṃ.",
  "atk-s0511a:3927_4": "Tesu rāmādayo aṭṭha brāhmaṇapaṇḍitā lakkhaṇapariggāhakā ahesuṃ. Tesu satta janā dve",
  "atk-s0511a:3927_5": "aṅguliyo ukkhipitvā dvedhā byākariṃsu – “imehi lakkhaṇehi samannāgato agāraṃ ajjhāvasanto",
  "atk-s0511a:3927_6": "rājā hoti cakkavattī, pabbajamāno buddho”ti. Tesaṃ pana sabbadaharo gottena koṇḍañño",
  "atk-s0511a:3927_7": "nāma brāhmaṇo bodhisattassa lakkhaṇavarasampattiṃ disvā – “etassa agāramajjhe ṭhānakāraṇaṃ",
  "atk-s0511a:3927_8": "natthi, ekanteneva vivaṭacchado buddho bhavissatī”ti ekameva aṅguliṃ ukkhipitvā ekaṃsabyākaraṇaṃ",
  "atk-s0511a:3927_9": "byākāsi. Athassa nāmaṃ gaṇhantā sabbalokatthasiddhikarattā siddhatthoti nāmamakaṃsu.",
  "atk-s0511a:3928_0": "Atha te brāhmaṇā attano gharāni gantvā putte āmantetvā evamāhaṃsu – “amhe mahallakā,",
  "atk-s0511a:3928_1": "suddhodanamahārājassa puttaṃ sabbaññutaṃ pattaṃ sambhāveyyāma vā no vā, tumhe pana",
  "atk-s0511a:3928_2": "tasmiṃ pabbajitvā sabbaññutaṃ patte tassa sāsane pabbajathā”ti. Tato sattapi janā",
  "atk-s0511a:3928_3": "yāvatāyukaṃ ṭhatvā yathākammaṃ gatā. Koṇḍaññamāṇavo arogo ahosi. Tadā pana rājā tesaṃ",
  "atk-s0511a:3928_4": "vacanaṃ sutvā – “kiṃ disvā mama putto pabbajissatī”ti te pucchi. “Cattāri pubbanimittāni,",
  "atk-s0511a:3928_5": "devā”ti. “Katarañca katarañcā”ti? “Jiṇṇaṃ byādhitaṃ mataṃ pabbajita”nti. Rājā “ito",
  "atk-s0511a:3928_6": "paṭṭhāya evarūpānaṃ mama puttassa santikaṃ āgamituṃ mā adatthā”ti vatvā kumārassa",
  "atk-s0511a:3928_7": "cakkhupathe jiṇṇapurisādīnaṃ āgamananivāraṇatthaṃ catūsu disāsu gāvutagāvutaṭṭhāne",
  "atk-s0511a:3928_8": "ārakkhaṃ ṭhapesi. Taṃdivasaṃ maṅgalaṭṭhāne sannipatitesu asītiyā ñātikulasahassesu",
  "atk-s0511a:3928_9": "ekameko ekamekaṃ puttaṃ paṭijāni – “ayaṃ buddho vā hotu rājā vā, mayaṃ ekamekaṃ puttaṃ",
  "atk-s0511a:3928_10": "dassāma, sace buddho bhavissati, khattiyasamaṇeheva parivuto vicarissati. Sace rājā",
  "atk-s0511a:3928_11": "cakkavattī bhavissati, khattiyakumāreheva parivuto vicarissatī”ti. Atha rājā mahāpurisassa",
  "atk-s0511a:3928_12": "paramarūpasampannā vigatasabbadosā catusaṭṭhi dhātiyo adāsi. Bodhisatto anantena",
  "atk-s0511a:3928_13": "parivārena mahatā sirisamudayena vaḍḍhi.",
  "atk-s0511a:3929_0": "Athekadivasaṃ rañño vappamaṅgalaṃ nāma ahosi. Taṃdivasaṃ rājā mahatiyā vibhūtiyā",
  "atk-s0511a:3929_1": "mahatā parivārena nagarato nikkhamanto puttampi gahetvāva agamāsi. Kasikammaṭṭhāne",
  "atk-s0511a:3929_2": "eko jamburukkho paramaramaṇīyo ghanasandacchāyo ahosi. Tassa heṭṭhā kumārassa sayanaṃ",
  "atk-s0511a:3929_3": "paññāpetvā upari varakanakatārākhacitaṃ rattacelavitānaṃ bandhitvā sāṇipākārena parikkhipāpetvā",
  "atk-s0511a:3929_4": "ārakkhaṃ ṭhapetvā rājā sabbālaṅkāraṃ alaṅkaritvā amaccagaṇaparivuto naṅgalakaraṇaṭṭhānamagamāsi.",
  "atk-s0511a:3929_5": "Tattha rājā paramamaṅgalaṃ suvaṇṇanaṅgalaṃ gaṇhāti, amaccādayo rajatanaṅgalādīni",
  "atk-s0511a:3929_6": "gaṇhanti. Taṃdivasaṃ naṅgalasahassaṃ yojīyati. Bodhisattaṃ parivāretvā nisinnā dhātiyo",
  "atk-s0511a:3929_7": "– “rañño sampattiṃ passissāmā”ti antosāṇito bahi nikkhantā.",
  "atk-s0511a:3930_0": "Atha bodhisatto ito cito ca olokento kiñci adisvā sahasā uṭṭhāya pallaṅkaṃ ābhujitvā",
  "atk-s0511a:3930_1": "ānāpāne pariggahetvā paṭhamajjhānaṃ nibbattesi. Dhātiyo khajjabhojjantare vicarantiyo",
  "atk-s0511a:3930_2": "thokaṃ cirāyiṃsu. Sesarukkhānaṃ chāyā nivattā, tassa pana jamburukkhassa chāyā parimaṇḍalā",
  "atk-s0511a:3930_3": "hutvā tattheva aṭṭhāsi. Dhātito panassa “ayyaputto ekakovā”ti vegena sāṇipākāraṃ",
  "atk-s0511a:3930_4": "ukkhipitvā pariyesantiyo sirisayane pallaṅkena nisinnaṃ tañca pāṭihāriyaṃ disvā gantvā",
  "atk-s0511a:3930_5": "taṃ pavattiṃ rañño ārocesuṃ. Rājā vegena āgantvā taṃ pāṭihāriyaṃ disvā – “ayaṃ vo,",
  "atk-s0511a:3930_6": "tāta, dutiyavandanā”ti puttaṃ vandi.",
  "atk-s0511a:3931_0": "Atha mahāpuriso anukkamena soḷasavassuddesiko ahosi. Rājā bodhisattassa tiṇṇaṃ utūnaṃ",
  "atk-s0511a:3931_1": "anucchavike ramma-suramma-subhanāmake tayo pāsāde kāresi. Ekaṃ navabhūmikaṃ ekaṃ",
  "atk-s0511a:3931_2": "sattabhūmikaṃ ekaṃ pañcabhūmikaṃ. Tayopi pāsādā ubbedhena samappamāṇā ahesuṃ. Bhūmikāsu",
  "atk-s0511a:3931_3": "pana nānattaṃ ahosi.",
  "atk-s0511a:3932_0": "Atha rājā cintesi – “putto me vayappatto chattamassa ussāpetvā rajjasiriṃ passissāmī”ti.",
  "atk-s0511a:3932_1": "So sākiyānaṃ paṇṇāni pahiṇi “putto me vayappatto, rajje naṃ patiṭṭhāpessāmi, sabbe",
  "atk-s0511a:3932_2": "attano gehesu vayappattā dārikā imaṃ gehaṃ pesentū”ti. Te rañño sāsanaṃ sutvā – “kumāro",
  "atk-s0511a:3932_3": "kevalaṃ rūpasampanno, na kiñci sippaṃ jānāti, dārabharaṇaṃ kātuṃ na sakkhissati,",
  "atk-s0511a:3932_4": "na mayaṃ dhītaro dassāmā”ti āhaṃsu. Rājā taṃ pavattiṃ sutvā puttassa santikaṃ gantvā",
  "atk-s0511a:3932_5": "tamatthaṃ ārocesi. Bodhisatto – “kiṃ sippaṃ dassetuṃ vaṭṭatī”ti āha. “Sahassatthāmaṃ",
  "atk-s0511a:3932_6": "dhanuṃ āropetuṃ vaṭṭati, tātā”ti. “Tena hi āharāpethā”ti āha. Rājā āharāpetvā adāsi.",
  "atk-s0511a:3932_7": "Taṃ dhanuṃ purisasahassaṃ āropeti, purisasahassaṃ oropeti. Mahāpuriso taṃ sarāsanaṃ",
  "atk-s0511a:3932_8": "āharāpetvā pallaṅkena nisinnova jiyaṃ pādaṅguṭṭhake veṭhāpetvā kaḍḍhanto pādaṅguṭṭhakeneva",
  "atk-s0511a:3932_9": "dhanuṃ āropetvā vāmena hatthena daṇḍe gahetvā dakkhiṇena hatthena kaḍḍhitvā jiyaṃ",
  "atk-s0511a:3932_10": "ropesi. Sakalanagaraṃ uppattanākārappattaṃ ahosi. “Kiṃ eso saddo”ti ca vutte “devo",
  "atk-s0511a:3932_11": "gajjatī”ti āhaṃsu. Athaññe “tumhe na jānātha, na devo gajjati, aṅgīrasassa kumārassa",
  "atk-s0511a:3932_12": "sahassatthāmaṃ dhanuṃ āropetvā jiyaṃ poṭhentassa jiyappahārasaddo eso”ti āhaṃsu.",
  "atk-s0511a:3932_13": "Sākiyā taṃ sutvā tāvatakeneva āraddhacittā tuṭṭhamānasā ahesuṃ.",
  "atk-s0511a:3933_0": "Atha mahāpuriso – “kiṃ kātuṃ vaṭṭatī”ti āha. Aṭṭhaṅgulabahalaṃ ayopaṭṭaṃ kaṇḍena",
  "atk-s0511a:3933_1": "vijjhituṃ vaṭṭatīti. Taṃ vijjhitvā – “aññaṃ kiṃ kātuṃ vaṭṭatī”ti āha. Caturaṅgulabahalaṃ",
  "atk-s0511a:3933_2": "asanaphalakaṃ vijjhituṃ vaṭṭatīti. Tampi vijjhitvā – “aññaṃ kiṃ kātuṃ vaṭṭatī”ti",
  "atk-s0511a:3933_3": "āha. Vidatthibahalaṃ udumbaraphalakaṃ vijjhituṃ vaṭṭatīti. Tampi vijjhitvā aññaṃ",
  "atk-s0511a:3933_4": "kiṃ kātuṃ vaṭṭatīti. Tato “vālukasakaṭānī”ti āhaṃsu. Mahāsatto vālukasakaṭampi palālasakaṭampi",
  "atk-s0511a:3933_5": "vinivijjhitvā udake ekūsabhappamāṇaṃ kaṇḍaṃ pesesi thale aṭṭhausabhappamāṇaṃ. Atha",
  "atk-s0511a:3933_6": "naṃ “vātiṅgaṇasaññāya vālaṃ vijjhituṃ vaṭṭatī”ti āhaṃsu. “Tena hi yojanamattaṃ vātiṅgaṇaṃ",
  "atk-s0511a:3933_7": "bandhāpethā”ti vatvā yojanamattake vātiṅgaṇasaññāya vālaṃ bandhāpetvā rattandhakāre",
  "atk-s0511a:3933_8": "meghapaṭalehi channāsu disāsu kaṇḍaṃ khipi. Taṃ gantvā yojanamattake vālaṃ phāletvā",
  "atk-s0511a:3933_9": "pathaviṃ pāvisi. Na kevalaṃ ettakameva, taṃdivasaṃ mahāpuriso loke vattamānaṃ sippaṃ sabbameva dassesi.",
  "atk-s0511a:3934_0": "Atha sākiyā attano dhītaro alaṅkaritvā pesayiṃsu. Cattālīsasahassā nāṭakitthiyo ahesuṃ.",
  "atk-s0511a:3934_1": "Rāhulamātā pana devī aggamahesī ahosi. Mahāpuriso devakumāro viya surayuvatīhi parivuto",
  "atk-s0511a:3934_2": "narayuvatīhi parivuto nippurisehi turiyehi paricāriyamāno mahāsampattiṃ anubhavamāno",
  "atk-s0511a:3934_3": "utuvārena utuvārena tesu tīsu pāsādesu viharati. Athekadivasaṃ bodhisatto uyyānabhūmiṃ",
  "atk-s0511a:3934_4": "gantukāmo sārathiṃ āmantetvā – “rathaṃ yojehi uyyānabhūmiṃ passissāmī”ti āha. So",
  "atk-s0511a:3934_5": "“sādhū”ti paṭissuṇitvā mahārahaṃ vararucirathirakubbaravarattaṃ thirataraneminābhiṃ",
  "atk-s0511a:3934_6": "varakanakarajatamaṇiratanakhacitaīsāmukhaṃ navakanakarajatatārakakhacitanemipassaṃ",
  "atk-s0511a:3934_7": "samosaritavividhasurabhikusumadāmasassirikaṃ ravirathasadisadassanīyaṃ vararathaṃ",
  "atk-s0511a:3934_8": "samalaṅkaritvā sasikumudasadisavaṇṇe anilagaruḷajave ājānīye cattāro maṅgalasindhave",
  "atk-s0511a:3934_9": "yojetvā bodhisattassa paṭivedesi. Bodhisatto devavimānasadisaṃ taṃ rathavaramāruyha",
  "atk-s0511a:3934_10": "uyyānābhimukho pāyāsi.",
  "atk-s0511a:3935_0": "Atha devatā “siddhatthakumārassa abhisambujjhanakālo āsanno, pubbanimittamassa dassessāmā”ti",
  "atk-s0511a:3935_1": "ekaṃ devaputtaṃ jarājajjarasarīraṃ khaṇḍadantaṃ palitakesaṃ vaṅkagattaṃ daṇḍahatthaṃ",
  "atk-s0511a:3935_2": "pavedhamānaṃ katvā dassesuṃ. Taṃ bodhisatto ceva sārathi ca passanti. Tato bodhisatto",
  "atk-s0511a:3935_3": "– “sārathi ko nāmesa puriso kesāpissa na yathā aññesa”nti mahāpadānasutte āgatanayeneva",
  "atk-s0511a:3935_4": "pucchitvā tassa vacanaṃ sutvā – “dhiratthu vata, bho, jāti, yatra hi nāma jātassa",
  "atk-s0511a:3935_5": "jarā paññāyissatī”ti saṃviggahadayo tatova paṭinivattitvā pāsādameva abhiruhi.",
  "atk-s0511a:3936_0": "Rājā “kiṃkāraṇā mama putto paṭinivattī”ti pucchi. “Jiṇṇapurisaṃ disvā, devā”ti. Tato",
  "atk-s0511a:3936_1": "kampamānamānaso rājā aḍḍhayojane ārakkhaṃ ṭhapesi. Punekadivasaṃ bodhisatto uyyānaṃ",
  "atk-s0511a:3936_2": "gacchanto tāhi eva devatāhi nimmitaṃ byādhitañca purisaṃ disvā purimanayeneva pucchitvā",
  "atk-s0511a:3936_3": "saṃviggahadayo nivattitvā pāsādameva abhiruhi. Rājā pucchitvā nāṭakāni vissajjesi.",
  "atk-s0511a:3936_4": "“Pabbajjāya mānasaṃ assa bhinnaṃ karissa”nti ārakkhaṃ vaḍḍhetvā samantato tigāvutappamāṇe",
  "atk-s0511a:3936_5": "padese ārakkhaṃ ṭhapesi.",
  "atk-s0511a:3937_0": "Punapi bodhisatto ekadivasaṃ uyyānaṃ gacchanto tatheva devatāhi nimmitaṃ kālaṅkataṃ",
  "atk-s0511a:3937_1": "disvā purimanayeneva pucchitvā saṃviggahadayo nivattitvā pāsādamabhiruhi. Rājā nivattanakāraṇaṃ",
  "atk-s0511a:3937_2": "pucchitvā puna ārakkhaṃ vaḍḍhetvā yojanappamāṇe padese ārakkhaṃ ṭhapesi.",
  "atk-s0511a:3938_0": "Punapi bodhisatto ekadivasaṃ uyyānaṃ gacchanto tatheva devatāhi nimmitaṃ sunivatthaṃ",
  "atk-s0511a:3938_1": "supārutaṃ pabbajitaṃ disvā – “ko nāmeso, samma, sārathī”ti sārathiṃ pucchi. Sārathi",
  "atk-s0511a:3938_2": "kiñcāpi buddhuppādassa abhāvā pabbajitaṃ vā pabbajitaguṇe vā na jānāti, devatānubhāvena",
  "atk-s0511a:3938_3": "pana “pabbajito nāmāyaṃ devā”ti vatvā pabbajjāya guṇaṃ tassa vaṇṇesi.",
  "atk-s0511a:3939_0": "Tato bodhisatto pabbajjāya ruciṃ uppādetvā taṃdivasaṃ uyyānaṃ agamāsi. Dīghāyukā",
  "atk-s0511a:3939_1": "bodhisattā vassasate vassasate atikkante jiṇṇādīsu ekekaṃ addasaṃsu. Amhākaṃ pana",
  "atk-s0511a:3939_2": "bodhisatto appāyukakāle uppannattā catunnaṃ catunnaṃ māsānaṃ accayena uyyānaṃ gacchanto",
  "atk-s0511a:3939_3": "anukkamena ekekaṃ addasa. Dīghabhāṇakā panāhu – “cattāri nimittāni ekadivaseneva",
  "atk-s0511a:3939_4": "disvā agamāsī”ti. Tattha divasabhāgaṃ kīḷitvā uyyānarasamanubhavitvā maṅgalapokkharaṇiyaṃ",
  "atk-s0511a:3939_5": "nhatvā atthaṅgate sūriye maṅgalasilātale nisīdi attānaṃ alaṅkārāpetukāmo. Athassa",
  "atk-s0511a:3939_6": "cittācāramaññāya sakkena devānamindena āṇatto vissakammo nāma devaputto āgantvā tasseva",
  "atk-s0511a:3939_7": "kappakasadiso hutvā dibbehi alaṅkārehi alaṅkari. Athassa sabbālaṅkārasamalaṅkatassa",
  "atk-s0511a:3939_8": "sabbatālāvacaresu sakāni sakāni paṭibhānāni dassayantesu brāhmaṇesu ca “jaya nandā”tiādivacanehi",
  "atk-s0511a:3939_9": "sutamaṅgalikādīsu nānappakārehi maṅgalavacanatthutighosehi sambhāventesu sabbālaṅkārasamalaṅkataṃ",
  "atk-s0511a:3939_10": "rathavaraṃ abhiruhi. Tasmiṃ samaye – “rāhulamātā puttaṃ vijātā”ti sutvā suddhodanamahārājā",
  "atk-s0511a:3939_11": "– “puttassa me tuṭṭhiṃ nivedethā”ti sāsanaṃ pahiṇi. Bodhisatto taṃ sutvā – “rāhu",
  "atk-s0511a:3939_12": "jāto, bandhanaṃ jāta”nti āha. Rājā – “kiṃ me putto avacā”ti pucchitvā taṃ vacanaṃ",
  "atk-s0511a:3939_13": "sutvā “ito paṭṭhāya me nattā ‘rāhulakumāro’tveva nāmaṃ hotū”ti āha.",
  "atk-s0511a:3940_0": "Bodhisattopi taṃ rathavaramāruyha mahatā parivārena atimanoramena sirisobhaggena",
  "atk-s0511a:3940_1": "nagaraṃ pāvisi. Tasmiṃ samaye rūpasiriyā guṇasampattiyā ca akisā kisāgotamī nāma",
  "atk-s0511a:3940_2": "khattiyakaññā uparipāsādavaratalagatā nagaraṃ pavisantassa bodhisattassa rūpasiriṃ",
  "atk-s0511a:3940_3": "disvā sañjātapītisomanassā hutvā –",
  "atk-s0511a:3941": "“Nibbutā nūna sā mātā, nibbuto nūna so pitā;",
  "atk-s0511a:3942": "Nibbutā nūna sā nārī, yassāyaṃ īdiso patī”ti. –",
  "atk-s0511a:3943": "Imaṃ udānaṃ udānesi.",
  "atk-s0511a:3944_0": "Bodhisatto taṃ sutvā cintesi – “ayaṃ me sussavanaṃ vacanaṃ sāvesi, ahañhi nibbānaṃ",
  "atk-s0511a:3944_1": "gavesanto vicarāmi, ajjeva mayā gharāvāsaṃ chaḍḍetvā nikkhamma pabbajitvā nibbānaṃ",
  "atk-s0511a:3944_2": "gavesituṃ vaṭṭatī”ti. “Ayaṃ imissā ācariyabhāgo hotū”ti muttāhāraṃ kaṇṭhato omuñcitvā",
  "atk-s0511a:3944_3": "kisāgotamiyā satasahassagghanikaṃ paramaratikaraṃ muttāhāraṃ pesesi. Sā “siddhatthakumāro",
  "atk-s0511a:3944_4": "mayi paṭibaddhahadayo hutvā paṇṇākāraṃ pesesī”ti somanassajātā ahosi.",
  "atk-s0511a:3945_0": "Bodhisattopi mahatā sirisamudayena paramaramaṇīyaṃ pāsādaṃ abhiruhitvā sirisayane",
  "atk-s0511a:3945_1": "nipajji. Tāvadeva naṃ paripuṇṇarajanikarasadisaruciravaravadanā bimbaphalasadisadasanavasanā",
  "atk-s0511a:3945_2": "sitavimalasamasaṃhitāviraḷavaradasanā asitanayanakesapāsā sujātañjanātinīlakuṭilabhamukā",
  "atk-s0511a:3945_3": "sujātahaṃsasamasaṃhitapayodharā ratikaranavakanakarajataviracitavaramaṇimekhalā parigatavipulaghanajaghanataṭā",
  "atk-s0511a:3945_4": "karikarasannibhoruyugalā naccagītavāditesu kusalā surayuvatisadisarūpasobhā varayuvatiyo",
  "atk-s0511a:3945_5": "madhuraravāni turiyāni gahetvā mahāpurisaṃ samparivāretvā ramāpayantiyo naccagītavāditāni",
  "atk-s0511a:3945_6": "payojayiṃsu. Bodhisatto pana kilesesu virattacittatāya naccagītādīsu anabhirato muhuttaṃ niddaṃ okkami.",
  "atk-s0511a:3946_0": "Tā taṃ disvā “yassatthāya naccādīni mayaṃ payojema, so niddaṃ upagato, idāni kimatthaṃ",
  "atk-s0511a:3946_1": "kilamāmā”ti gahitāni turiyāni ajjhottharitvā nipajjiṃsu, gandhatelappadīpā ca jhāyanti.",
  "atk-s0511a:3946_2": "Bodhisatto pabujjhitvā sayanapiṭṭhe pallaṅkena nisinno addasa tā itthiyo turiyabhaṇḍāni",
  "atk-s0511a:3946_3": "avattharitvā niddāyantiyo paggharitalālā kilinnakapolagattā, ekaccā dante khādantiyo,",
  "atk-s0511a:3946_4": "ekaccā kākacchantiyo, ekaccā vippalapantiyo, ekaccā vivaṭamukhā, ekaccā apagatavasanarasanā,",
  "atk-s0511a:3946_5": "pākaṭabībhacchasambādhaṭṭhānā, ekaccā vimuttākulasiroruhā susānarūparūpaṃ dhārayamānā",
  "atk-s0511a:3946_6": "sayiṃsu. Mahāsatto tāsaṃ taṃ vippakāraṃ disvā bhiyyosomattāya kāmesu virattacitto",
  "atk-s0511a:3946_7": "ahosi. Tassa pana alaṅkatapaṭiyattaṃ dasasatanayanabhavanasadisaṃ rucirasobhampi",
  "atk-s0511a:3946_8": "pāsādavaratalaṃ apaviddhamatasarīrakuṇapabharitaṃ āmakasusānamiva paramapaṭikkūlaṃ",
  "atk-s0511a:3946_9": "upaṭṭhāsi. Tayopi bhavā ādittabhavanasadisā hutvā upaṭṭhahiṃsu. “Upaddutaṃ vata,",
  "atk-s0511a:3946_10": "bho, upassaṭṭhaṃ vata bho”ti ca vācaṃ pavattesi. Ativiya pabbajjāya cittaṃ nami.",
  "atk-s0511a:3947_0": "So “ajjeva mayā mahābhinikkhamanaṃ nikkhamituṃ vaṭṭatī”ti sirisayanato uṭṭhāya dvārasamīpaṃ",
  "atk-s0511a:3947_1": "gantvā – “ko etthā”ti āha. Ummāre sīsaṃ katvā nipanno channo āha – “ahaṃ, ayyaputta,",
  "atk-s0511a:3947_2": "channo”ti. Atha mahāpuriso – “ahaṃ ajja mahābhinikkhamanaṃ nikkhamitukāmo, na kañci",
  "atk-s0511a:3947_3": "paṭiveditvā sīghamekaṃ atijayaṃ sindhavaṃ kappehī”ti. So “sādhu, devā”ti assabhaṇḍakaṃ",
  "atk-s0511a:3947_4": "gahetvā assasālaṃ gantvā gandhatelappadīpesu jalantesu sumanapaṭṭavitānassa heṭṭhā",
  "atk-s0511a:3947_5": "paramaramaṇīye bhūmibhāge ṭhitaṃ arimanthakaṃ kaṇḍakaṃ turaṅgavaraṃ disvā – “ajja",
  "atk-s0511a:3947_6": "mayā ayyaputtassa nikkhamanatthāya imameva maṅgalahayaṃ kappetuṃ vaṭṭatī”ti kaṇḍakaṃ",
  "atk-s0511a:3947_7": "kappesi. So kappiyamānova aññāsi – “ayaṃ kappanā atigāḷhā, aññesu divasesu uyyānakīḷaṃ",
  "atk-s0511a:3947_8": "gamanakāle kappanā viya na hoti. Nissaṃsayaṃ ajjeva ayyaputto mahābhinikkhamanaṃ",
  "atk-s0511a:3947_9": "nikkhamissatī”ti. Tato tuṭṭhamānaso mahāhasitaṃ hasi. So nādo taṃ sakalakapilavatthupuraṃ",
  "atk-s0511a:3947_10": "unnādaṃ kareyya, devatā pana sannirumbhitvā na kassaci sotuṃ adaṃsu.",
  "atk-s0511a:3948_0": "Bodhisatto “puttaṃ tāva passissāmī”ti cintetvā ṭhitaṭṭhānato uṭṭhāya rāhulamātuyā",
  "atk-s0511a:3948_1": "vasanaṭṭhānaṃ gantvā gabbhadvāraṃ vivari. Tasmiṃ khaṇe antogabbhe gandhatelappadīpo",
  "atk-s0511a:3948_2": "jhāyati. Rāhulamātā sumanamallikādīnaṃ ambaṇamattena attippakiṇṇe varasayane puttassa",
  "atk-s0511a:3948_3": "matthake hatthaṃ ṭhapetvā niddāyati. Bodhisatto ummāre pādaṃ ṭhapetvā ṭhitakova oloketvā",
  "atk-s0511a:3948_4": "– “sacāhaṃ deviyā hatthaṃ apanetvā mama puttaṃ gaṇhissāmi, devī pabujjhissati, evaṃ",
  "atk-s0511a:3948_5": "me abhinikkhamanassa antarāyo bhavissati. Buddho hutvāva āgantvā puttaṃ passissāmī”ti",
  "atk-s0511a:3948_6": "cintetvā pāsādatalato otaritvā assassa samīpaṃ gantvā evamāha – “tāta kaṇḍaka, tvaṃ",
  "atk-s0511a:3948_7": "ajja ekarattiṃ maṃ tāraya, ahaṃ taṃ nissāya buddho hutvā sadevakaṃ lokaṃ tāressāmī”ti.",
  "atk-s0511a:3948_8": "Tato ullaṅghitvā kaṇḍakassa piṭṭhiṃ abhiruhi. Kaṇḍako gīvato paṭṭhāya āyāmato aṭṭhārasahattho",
  "atk-s0511a:3948_9": "hoti tadanurūpena ubbedhena samannāgato rūpaggajavabalasampanno sabbaseto dhotasaṅkhasadisadassanīyavaṇṇo.",
  "atk-s0511a:3948_10": "Tato bodhisatto varaturaṅgapiṭṭhigato channaṃ assassa vāladhiṃ gāhāpetvā aḍḍharattasamaye",
  "atk-s0511a:3948_11": "nagarassa mahādvāraṃ sampatto.",
  "atk-s0511a:3949_0": "Tadā pana rājā pubbeva bodhisattassa gamanapaṭisedhanatthāya dvīsu dvārakavāṭesu",
  "atk-s0511a:3949_1": "ekekaṃ purisasahassena vivaritabbaṃ kāretvā tattha bahupurise ārakkhaṃ ṭhapesi. Bodhisatto",
  "atk-s0511a:3949_2": "kira purisagaṇanāya koṭisatasahassassa balaṃ dhāresi, hatthigaṇanāya koṭisahassassa.",
  "atk-s0511a:3949_3": "Tasmā so cintesi – “yadi dvāraṃ na vivarīyati, ajja kaṇḍakassa piṭṭhe nisinno channaṃ",
  "atk-s0511a:3949_4": "vāladhiṃ gāhāpetvā tena saddhiṃyeva kaṇḍakaṃ ūrūhi nippīḷetvā aṭṭhārasahatthaṃ pākāraṃ",
  "atk-s0511a:3949_5": "uppatitvā atikkameyya”nti. Channo cintesi – “sace dvāraṃ na ugghāpayati, ahaṃ ayyaputtaṃ",
  "atk-s0511a:3949_6": "khandhe katvā kaṇḍakaṃ dakkhiṇahatthena parikkhipanto upakacchake katvā uppatitvā",
  "atk-s0511a:3949_7": "pākāraṃ atikkamissāmī”ti. Kaṇḍako cintesi – “ahaṃ dvāre avivariyamāne yathānisinnameva",
  "atk-s0511a:3949_8": "ayyaputtaṃ gahitavāladhinā channena saddhiṃ uppatitvā pākārassa purato patiṭṭhahissāmī”ti.",
  "atk-s0511a:3949_9": "Evameva tayo purisā cintayiṃsu. Dvāre adhivatthā devatā mahādvāraṃ vivariṃsu.",
  "atk-s0511a:3950": "Tasmiṃ khaṇe māro pāpimā “mahāsattaṃ nivattessāmī”ti āgantvā gaganatale ṭhatvā āha –",
  "atk-s0511a:3951": "“Mā nikkhama mahāvīra, ito te sattame dine;",
  "atk-s0511a:3952": "Dibbaṃ tu cakkaratanaṃ, addhā pātu bhavissati. –",
  "atk-s0511a:3953": "Dvisahassaparittadīpaparivārānaṃ catunnaṃ mahādīpānaṃ rajjaṃ kāressasi, nivatta, mārisā”ti. Mahāpuriso āha “kosi tva”nti. Ahaṃ vasavattīti.",
  "atk-s0511a:3954": "“Jānāmahaṃ mahārāja, mayhaṃ cakkassa sambhavaṃ;",
  "atk-s0511a:3955": "Anatthikohaṃ rajjena, gaccha tvaṃ māra mā idha.",
  "atk-s0511a:3956": "“Sakalaṃ dasasahassampi, lokadhātumahaṃ pana;",
  "atk-s0511a:3957": "Unnādetvā bhavissāmi, buddho loke vināyako”ti. –",
  "atk-s0511a:3958": "Āha. So tatthevantaradhāyi.",
  "atk-s0511a:3959_0": "Mahāsatto ekūnattiṃsavassakāle hatthagataṃ cakkavattirajjaṃ kheḷapiṇḍaṃ viya anapekkho",
  "atk-s0511a:3959_1": "chaḍḍetvā cakkavattisirinivāsabhūtā rājabhavanā nikkhamitvā āsāḷhipuṇṇamāya uttarāsāḷhanakkhatte",
  "atk-s0511a:3959_2": "vattamāne nagarato nikkhamitvā nagaraṃ apaloketukāmo ahosi. Vitakkasamanantarameva",
  "atk-s0511a:3959_3": "cassa kulālacakkaṃ viya so bhūmippadeso parivatti. Yathāṭhitova mahāsatto kapilavatthupuraṃ",
  "atk-s0511a:3959_4": "disvā tassiṃ bhūmippadese kaṇḍakanivattanaṃ nāma cetiyaṭṭhānaṃ dassetvā gantabbamagābhimukhaṃyeva",
  "atk-s0511a:3959_5": "kaṇḍakaṃ katvā pāyāsi mahatā sakkārena uḷārena sirisamudayena. Tadā mahāsatte gacchante",
  "atk-s0511a:3959_6": "tassa purato devatā saṭṭhi ukkāsatasahassāni dhārayiṃsu, tathā pacchato saṭṭhi dakkhiṇato",
  "atk-s0511a:3959_7": "saṭṭhi ukkāsatasahassāni, tathā vāmapassato. Aparā devatā surabhikusumamālādāmacandanacuṇṇacāmaradhajapaṭākāhi",
  "atk-s0511a:3959_8": "sakkarontiyo parivāretvā agamaṃsu. Dibbāni saṅgītāni anekāni ca turiyāni vajjiṃsu.",
  "atk-s0511a:3960_0": "Iminā sirisamudayena gacchanto bodhisatto ekaratteneva tīṇi rajjāni atikkamma tiṃsayojanikaṃ",
  "atk-s0511a:3960_1": "maggaṃ gantvā anomānadītīraṃ sampāpuṇi. Atha bodhisatto nadītīre ṭhatvā channaṃ pucchi",
  "atk-s0511a:3960_2": "– “kā nāmāyaṃ nadī”ti? “Anomā nāma, devā”ti. “Amhākampi pabbajjā anomā bhavissatī”ti",
  "atk-s0511a:3960_3": "paṇhiyā assaṃ ghaṭṭento assassa saññaṃ adāsi. Asso ullaṅghitvā aṭṭhausabhavitthārāya",
  "atk-s0511a:3960_4": "nadiyā pārimatīre aṭṭhāsi. Bodhisatto assapiṭṭhito oruyha muttarāsisadise vālukāpuline",
  "atk-s0511a:3960_5": "ṭhatvā channaṃ āmantesi – “samma channa, tvaṃ mayhaṃ ābharaṇāni ceva kaṇḍakañca ādāya",
  "atk-s0511a:3960_6": "gaccha, ahaṃ pabbajissāmī”ti. Channo, “ahampi, deva, pabbajissāmī”ti. Bodhisatto",
  "atk-s0511a:3960_7": "āha – “na labbhā tayā pabbajituṃ, gaccheva tva”nti tikkhattuṃ nivāretvā ābharaṇāni",
  "atk-s0511a:3960_8": "ceva kaṇḍakañca paṭicchāpetvā cintesi – “ime mayhaṃ kesā samaṇasāruppā na honti,",
  "atk-s0511a:3960_9": "te khaggena chindissāmī”ti dakkhiṇena hatthena paramanisitamasivaraṃ gahetvā vāmahatthena",
  "atk-s0511a:3960_10": "moḷiyā saddhiṃ cūḷaṃ gahetvā chindi, kesā dvaṅgulamattā hutvā dakkhiṇato āvaṭṭamānā",
  "atk-s0511a:3960_11": "sīse allīyiṃsu. Tesaṃ pana kesānaṃ yāvajīvaṃ tadeva pamāṇaṃ ahosi, massu ca tadanurūpaṃ,",
  "atk-s0511a:3960_12": "puna kesamassuohāraṇakiccampissa nāhosi. Bodhisatto saha moḷiyā cūḷaṃ gahetvā – “sacāhaṃ",
  "atk-s0511a:3960_13": "buddho bhavissāmi, ākāse tiṭṭhatu, no ce, bhūmiyaṃ patatū”ti ākāse khipi. Taṃ cūḷāmaṇibandhanaṃ",
  "atk-s0511a:3960_14": "yojanappamāṇaṃ ṭhānaṃ gantvā ākāse aṭṭhāsi.",
  "atk-s0511a:3961": "Atha sakko devarājā dibbena cakkhunā olokento yojanikena ratanacaṅkoṭakena taṃ paṭiggahetvā tāvatiṃsabhavane tiyojanaṃ sattaratanamayaṃ cūḷāmaṇicetiyaṃ nāma patiṭṭhāpesi. Yathāha –",
  "atk-s0511a:3962": "“Chetvāna moḷiṃ varagandhavāsitaṃ, vehāyasaṃ ukkhipi aggapuggalo;",
  "atk-s0511a:3963": "Sahassanetto sirasā paṭiggahi, suvaṇṇacaṅkoṭavarena vāsavo”ti. ;",
  "atk-s0511a:3964_0": "Puna bodhisatto cintesi – “imāni kāsikavatthāni mahagghāni, na mayhaṃ samaṇasāruppānī”ti.",
  "atk-s0511a:3964_1": "Athassa kassapabuddhakāle purāṇasahāyako ghaṭikāramahābrahmā ekaṃ buddhantaraṃ vināsabhāvāppattena",
  "atk-s0511a:3964_2": "mittabhāvena cintesi – “ajja me sahāyako mahābhinikkhamanaṃ nikkhanto, samaṇaparikkhāramassa",
  "atk-s0511a:3964_3": "gahetvā gacchissāmī”ti.",
  "atk-s0511a:3965": "“Ticīvarañca patto ca, vāsi sūci ca bandhanaṃ;",
  "atk-s0511a:3966": "Parissāvanañca aṭṭhete, yuttayogassa bhikkhuno”ti. –",
  "atk-s0511a:3967_0": "Ime aṭṭha samaṇaparikkhāre āharitvā adāsi. Mahāpuriso arahaddhajaṃ nivāsetvā uttamaṃ",
  "atk-s0511a:3967_1": "pabbajjāvesaṃ gahetvā sāṭakayugalaṃ ākāse khipi. Taṃ mahābrahmā paṭiggahetvā brahmaloke",
  "atk-s0511a:3967_2": "dvādasayojanikaṃ sabbaratanamayaṃ cetiyaṃ katvā taṃ anto pakkhipitvā ṭhapesi. Atha",
  "atk-s0511a:3967_3": "naṃ mahāsatto – “channa, mama vacanena mātāpitūnaṃ ārogyaṃ vadehī”ti vatvā uyyojesi.",
  "atk-s0511a:3967_4": "Tato channo mahāpurisaṃ vanditvā padakkhiṇaṃ katvā pakkāmi. Kaṇḍako pana channena",
  "atk-s0511a:3967_5": "saddhiṃ mantayamānassa bodhisattassa vacanaṃ suṇanto ṭhatvā – “natthi dāni mayhaṃ",
  "atk-s0511a:3967_6": "puna sāmino dassana”nti cakkhupathamassa vijahanto viyogadukkhamadhivāsetuṃ asakkonto",
  "atk-s0511a:3967_7": "hadayena phalitena kālaṃ katvā suraripudurabhibhavane tāvatiṃsabhavane kaṇḍako nāma",
  "atk-s0511a:3967_8": "devaputto hutvā nibbatti. Tassa uppatti vimalatthavilāsiniyā vimānavatthuṭṭhakathāya",
  "atk-s0511a:3967_9": "gahetabbā. Channassa paṭhamaṃ ekova soko ahosi. So kaṇḍakassa kālakiriyāya dutiyena",
  "atk-s0511a:3967_10": "sokena pīḷiyamāno rodanto paridevanto dukkhena agamāsi.",
  "atk-s0511a:3968_0": "Bodhisattopi pabbajitvā tasmiṃyeva padese anupiyaṃ nāma ambavanaṃ atthi, tattheva",
  "atk-s0511a:3968_1": "sattāhaṃ pabbajjāsukhena vītināmetvā tato pacchā sañjhāppabhānurañjitasaliladharasaṃvuto",
  "atk-s0511a:3968_2": "saradasamaye paripuṇṇarajanikaro viya kāsāvavarasaṃvuto ekakopi anekajanaparivuto",
  "atk-s0511a:3968_3": "viya virocamāno taṃ vanavāsimigapakkhīnaṃ nayanāmatapānamiva karonto ekacaro sīho",
  "atk-s0511a:3968_4": "viya narasīho mattamātaṅgavilāsagāmī samassāsento viya vasundharaṃ pādatalehi ekadivaseneva",
  "atk-s0511a:3968_5": "tiṃsayojanikaṃ maggaṃ gantvā uttuṅgataraṅgabhaṅgaṃ asaṅgaṃ gaṅgaṃ nadiṃ uttaritvā",
  "atk-s0511a:3968_6": "ratanajutivisaravirājitavararucirarājagahaṃ rājagahaṃ nāma nagaraṃ pāvisi. Pavisitvā",
  "atk-s0511a:3968_7": "ca pana sapadānaṃ piṇḍāya cari. Sakalaṃ pana taṃ nagaraṃ bodhisattassa rūpadassanena",
  "atk-s0511a:3968_8": "dhanapālake paviṭṭhe taṃ nagaraṃ viya asurinde paviṭṭhe devanagaraṃ viya saṅkhobhamagamāsi.",
  "atk-s0511a:3968_9": "Piṇḍāya carante mahāpurise nagaravāsino manussā mahāsattassa rūpadassanena sañjātapītisomanassā",
  "atk-s0511a:3968_10": "jātavimhitā bodhisattassa rūpadassanāvajjitahadayā ahesuṃ.",
  "atk-s0511a:3969_0": "Tesaṃ manussānaṃ aññataro aññataramevamāha – “kinnu yaṃ, bho, rāhubhayena nigūḷhakiraṇajālo",
  "atk-s0511a:3969_1": "puṇṇacando manussalokamāgato”ti. Tamañño sitaṃ katvā evamāha – “kiṃ kathesi, samma,",
  "atk-s0511a:3969_2": "kadā nāma tayā puṇṇacando manussalokamāgato diṭṭhapubbo, nanu esa kusumaketukāmadevo",
  "atk-s0511a:3969_3": "vesantaramādāya amhākaṃ mahārājassa nāgarānañca paramalīḷāvibhūtiṃ disvā kīḷitumāgato”ti.",
  "atk-s0511a:3969_4": "Tamañño sitaṃ katvā evamāha – “kiṃ, bho, tvaṃ ummattosi, nanu kāmo issarakodhahutāsanaparidaḍḍhasarīro",
  "atk-s0511a:3969_5": "surapatidasasatanayano eso amarapurasaññāya idhāgato”ti! Tamañño īsakaṃ hasitvā –",
  "atk-s0511a:3969_6": "“kiṃ vadesi, bho, te pubbāparavirodhaṃ, kuto panassa dasasatanayanāni, kuto vajiraṃ,",
  "atk-s0511a:3969_7": "kuto erāvaṇo. Addhā brahmā esa brāhmaṇajanaṃ pamattaṃ ñatvā vedavedaṅgādīsu niyojanatthāya",
  "atk-s0511a:3969_8": "āgato”ti. Te sabbepi apasādetvā añño paṇḍitajātiko evamāha – “nevāyaṃ puṇṇacando,",
  "atk-s0511a:3969_9": "na ca kāmadevo, nāpi dasasatanayano, na cāpi brahmā, sabbalokanāyako satthā esa acchariyamanusso”ti.",
  "atk-s0511a:3970_0": "Evaṃ sallapantesu eva nāgaresu rājapurisā gantvā taṃ pavattiṃ rañño bimbisārassa",
  "atk-s0511a:3970_1": "ārocesuṃ – “deva, devo vā gandhabbo vā udāhu nāgarājā vā yakkho vā ko nu vā amhākaṃ",
  "atk-s0511a:3970_2": "nagare piṇḍāya caratī”ti. Rājā taṃ sutvā uparipāsādatale ṭhatvā mahāpurisaṃ disvā",
  "atk-s0511a:3970_3": "acchariyabbhutacittajāto rājapurise āṇāpesi – “gacchatha, bhaṇe, taṃ vīmaṃsatha,",
  "atk-s0511a:3970_4": "sace amanusso bhavissati, nagarā nikkhamitvā antaradhāyissati, sace devatā bhavissati,",
  "atk-s0511a:3970_5": "ākāsena gamissati, sace nāgarājā bhavissati, pathaviyaṃ nimujjitvā gamissati, sace",
  "atk-s0511a:3970_6": "manusso bhavissati, yathāladdhaṃ bhikkhaṃ paribhuñjissatī”ti.",
  "atk-s0511a:3971_0": "Mahāpurisopi santindriyo santamānaso rūpasobhāya mahājanassa nayanāni ākaḍḍhento",
  "atk-s0511a:3971_1": "viya yugamattaṃ pekkhamāno missakabhattaṃ yāpanamattaṃ saṃharitvā paviṭṭhadvāreneva",
  "atk-s0511a:3971_2": "nagarā nikkhamitvā paṇḍavapabbatacchāyāya puratthābhimukho nisīditvā āhāraṃ paccavekkhitvā",
  "atk-s0511a:3971_3": "nibbikāro paribhuñji. Tato rājapurisā gantvā taṃ pavattiṃ rañño ārocesuṃ. Tato dūtavacanaṃ",
  "atk-s0511a:3971_4": "sutvā magadhādhipati rājā bālajanehi duranusāro merumandārasāro sattasāro bimbisāro",
  "atk-s0511a:3971_5": "bodhisattassa guṇassavaneneva sañjātadassanakutūhalo vegena nagarato nikkhamitvā",
  "atk-s0511a:3971_6": "paṇḍavapabbatābhimukho gantvā yānā oruyha bodhisattassa santikaṃ gantvā tena katānuñño",
  "atk-s0511a:3971_7": "bandhujanasinehasītale silātale nisīditvā bodhisattassa iriyāpathe pasīditvā katapaṭisanthāro",
  "atk-s0511a:3971_8": "nāmagottādīni pucchitvā bodhisattassa sabbaṃ issariyaṃ niyyātesi. Bodhisatto – “mayhaṃ,",
  "atk-s0511a:3971_9": "mahārāja, vatthukāmehi vā kilesakāmehi vā attho natthi. Ahañhi paramābhisambodhiṃ",
  "atk-s0511a:3971_10": "patthayanto nikkhanto”ti āha. Rājā anekappakārena yācantopi tassa cittaṃ alabhitvā",
  "atk-s0511a:3971_11": "– “addhā buddho bhavissati, buddhabhūtena pana tayā paṭhamaṃ mama vijitaṃ āgantabba”nti",
  "atk-s0511a:3971_12": "vatvā nagaraṃ paviṭṭho.",
  "atk-s0511a:3972": "“Atha rājagahaṃ vararājagahaṃ, nararājavare nagaraṃ tu gate;",
  "atk-s0511a:3973": "Girirājavaro munirājavaro, migarājagato sugatopi gato”.",
  "atk-s0511a:3974_0": "Atha bodhisatto anupubbena cārikaṃ caramāno āḷārañca kālāmaṃ udakañca rāmaputtaṃ",
  "atk-s0511a:3974_1": "upasaṅkamitvā aṭṭha samāpattiyo nibbattetvā – “nāyaṃ maggo bodhiyā”ti taṃ samāpattibhāvanaṃ",
  "atk-s0511a:3974_2": "analaṅkaritvā mahāpadhānaṃ padahitukāmo uruvelaṃ gantvā – “ramaṇīyo vatāyaṃ bhūmibhāgo”ti",
  "atk-s0511a:3974_3": "tattheva vāsaṃ upagantvā mahāpadhānaṃ padahi. Lakkhaṇapariggāhakabrāhmaṇānaṃ cattāro",
  "atk-s0511a:3974_4": "puttā koṇḍañño brāhmaṇo cāti ime pañca janā paṭhamaṃyeva pabbajitā gāmanigamarājadhānīsu",
  "atk-s0511a:3974_5": "bhikkhācariyaṃ carantā tattha bodhisattaṃ sampāpuṇiṃsu. Atha naṃ chabbassāni mahāpadhānaṃ",
  "atk-s0511a:3974_6": "padahantaṃ – “idāni buddho bhavissati, idāni buddho bhavissatī”ti pariveṇasammajjanādikāya",
  "atk-s0511a:3974_7": "vattapaṭipattiyā upaṭṭhahamānā santikāvacarāvassa ahesuṃ. Bodhisattopi – “koṭippattaṃ",
  "atk-s0511a:3974_8": "dukkaraṃ karissāmī”ti ekatilataṇḍulādīhi vītināmesi. Sabbasopi āhārupacchedaṃ akāsi.",
  "atk-s0511a:3974_9": "Devatāpi lomakūpehi dibbojaṃ upahārayamānā pakkhipiṃsu.",
  "atk-s0511a:3975_0": "Athassa tāya nirāhāratāya paramakisabhāvappattakāyassa suvaṇṇavaṇṇo kāyo kāḷavaṇṇo",
  "atk-s0511a:3975_1": "ahosi, dvattiṃsamahāpurisalakkhaṇāni paṭicchannāni ahesuṃ. Atha bodhisatto dukkarakārikāya",
  "atk-s0511a:3975_2": "antaṃ gantvā – “nāyaṃ maggo bodhiyā”ti oḷārikaṃ āhāraṃ āhāretuṃ gāmanigamesu piṇḍāya",
  "atk-s0511a:3975_3": "caritvā āhāraṃ āhari. Athassa dvattiṃsamahāpurisalakkhaṇāni pākatikāni ahesuṃ, kāyo",
  "atk-s0511a:3975_4": "suvaṇṇavaṇṇo ahosi. Atha pañcavaggiyā bhikkhū taṃ disvā – “ayaṃ chabbassāni dukkarakārikaṃ",
  "atk-s0511a:3975_5": "karontopi sabbaññutaṃ paṭivijjhituṃ nāsakkhi, idāni gāmanigamarājadhānīsu piṇḍāya",
  "atk-s0511a:3975_6": "caritvā oḷārikaṃ āhāraṃ āhariyamāno kiṃ sakkhissati, bāhulliko esa padhānavibbhanto,",
  "atk-s0511a:3975_7": "kiṃ no iminā”ti mahāpurisaṃ pahāya bārāṇasiyaṃ isipatanaṃ agamaṃsu.",
  "atk-s0511a:3976_0": "Atha mahāpuriso visākhapuṇṇamāya uruvelāyaṃ senānigame senākuṭumbikassa gehe nibbattā",
  "atk-s0511a:3976_1": "sujātā nāma dārikā ahosi. Tāya sampasādanajātāya dinnaṃ pakkhittadibbojaṃ madhupāyāsaṃ",
  "atk-s0511a:3976_2": "paribhuñjitvā suvaṇṇapātiṃ gahetvā nerañjarāya paṭisotaṃ khipitvā kāḷanāgarājaṃ supantaṃ",
  "atk-s0511a:3976_3": "bodhesi. Atha bodhisatto nerañjarātīre surabhikusumasamalaṅkate nīlobhāse manorame",
  "atk-s0511a:3976_4": "sālavane divāvihāraṃ katvā sāyanhasamaye devatāhi alaṅkatena maggena bodhirukkhābhimukho",
  "atk-s0511a:3976_5": "pāyāsi. Devanāgayakkhasiddhādayo dibbehi mālāgandhavilepanehi pūjayiṃsu. Tasmiṃ samaye",
  "atk-s0511a:3976_6": "sotthiyo nāma tiṇahārako tiṇaṃ ādāya paṭipathe āgacchanto mahāpurisassa ākāraṃ ñatvā",
  "atk-s0511a:3976_7": "aṭṭha tiṇamuṭṭhiyo adāsi. Bodhisatto tiṇaṃ gahetvā asitañjanagirisaṅkāsaṃ ācarantamiva",
  "atk-s0511a:3976_8": "dinakarajālaṃ sakahadayamiva karuṇāsītalaṃ sītacchāyaṃ vividhavihagagaṇasampātavirahitaṃ",
  "atk-s0511a:3976_9": "mandamāruteritāya ghanasākhāya samalaṅkataṃ naccantamiva pītiyā rañjamānamiva ca",
  "atk-s0511a:3976_10": "tarugaṇānaṃ virocamānavijayatarumassatthabodhirukkhamūlamupagantvā assatthadumarājaṃ",
  "atk-s0511a:3976_11": "tikkhattuṃ padakkhiṇaṃ katvā pubbuttaradisābhāge ṭhito tāni tiṇāni agge gahetvā cālesi.",
  "atk-s0511a:3976_12": "Tāvadeva cuddasahattho pallaṅko ahosi. Tāni ca tiṇāni cittakārena lekhāgahitāni viya",
  "atk-s0511a:3976_13": "ahesuṃ. Bodhisatto tattha cuddasahatthe tiṇasanthare tisandhipallaṅkaṃ ābhujitvā",
  "atk-s0511a:3976_14": "caturaṅgasamannāgatavīriyaṃ adhiṭṭhahitvā suvaṇṇapīṭhe ṭhapitarajatakkhandhaṃ viya",
  "atk-s0511a:3976_15": "ca paññāsahatthaṃ bodhikkhandhaṃ piṭṭhito katvā upari maṇichattena viya bodhisākhāhi",
  "atk-s0511a:3976_16": "dhāriyamāno nisīdi. Suvaṇṇavaṇṇe panassa cīvare bodhiaṅkurā patamānā suvaṇṇapaṭṭe",
  "atk-s0511a:3976_17": "pavāḷā viya nikkhittā virocayiṃsu.",
  "atk-s0511a:3977_0": "Bodhisatte pana tattha nisinneyeva vasavattimāro devaputto – “siddhatthakumāro mama",
  "atk-s0511a:3977_1": "visayamatikkamitukāmo, na dānāhamatikkamitumassa dassāmī”ti mārabalassa tamatthaṃ",
  "atk-s0511a:3977_2": "ārocetvā mārabalamādāya nikkhami. Sā kira mārasenā mārassa purato dvādasayojanā ahosi,",
  "atk-s0511a:3977_3": "tathā dakkhiṇato ca vāmapassato ca, pacchato pana cakkavāḷapariyantaṃ katvā ṭhitā,",
  "atk-s0511a:3977_4": "uddhaṃ navayojanubbedhā ahosi. Yassā pana unnadantiyā saddo navayojanasahassato paṭṭhāya",
  "atk-s0511a:3977_5": "pathaviundriyanasaddo viya suyyati. Tasmiṃ samaye sakko devarājā vijayuttaraṃ nāma",
  "atk-s0511a:3977_6": "saṅkhaṃ dhamamāno aṭṭhāsi. So kira saṅkho vīsahatthasatiko ahosi. Pañcasikho gandhabbadevaputto",
  "atk-s0511a:3977_7": "tigāvutāyataṃ beḷuvapaṇḍuvīṇaṃ ādāya vādayamāno maṅgalayuttāni gītāni gāyamāno aṭṭhāsi.",
  "atk-s0511a:3977_8": "Suyāmo devarājā tigāvutāyataṃ saradasamayarajanikarasassirikaṃ dibbacāmaraṃ gahetvā",
  "atk-s0511a:3977_9": "mandaṃ mandaṃ bījayamāno aṭṭhāsi. Brahmā ca sahampati tiyojanavitthataṃ dutiyamiva",
  "atk-s0511a:3977_10": "puṇṇacandaṃ setacchattaṃ bhagavato uddhaṃ dhāretvā aṭṭhāsi. Mahākāḷopi nāgarājā asītiyā",
  "atk-s0511a:3977_11": "nāganāṭakasahassehi parivuto thutisaṅgītāni pavattento mahāsattaṃ namassamāno aṭṭhāsi.",
  "atk-s0511a:3977_12": "Dasasu cakkavāḷasahassesu devatāyo nānāvidhehi surabhikusumadāmadhūpacuṇṇādīhi pūjayamānā",
  "atk-s0511a:3977_13": "sādhukāraṃ pavattayamānā aṭṭhaṃsu.",
  "atk-s0511a:3978_0": "Atha māro devaputto diyaḍḍhayojanasatikaṃ himagirisikharasadisaṃ paramaruciradassanaṃ",
  "atk-s0511a:3978_1": "girimekhalaṃ nāma ratanakhacitavaravāraṇaṃ arivāraṇavāraṇaṃ abhiruhitvā bāhusahassaṃ",
  "atk-s0511a:3978_2": "māpetvā aggahitaggahaṇena nānāvudhāni aggahāpesi. Māraparisāpi asipharasusarasattisabalā",
  "atk-s0511a:3978_3": "samussitadhanumusala-phāla-saṅku-kunta-tomara-upala-laguḷa-valaya-kaṇaya-kappaṇa-cakkakaṭakadhārāruru-",
  "atk-s0511a:3978_4": "sīha-khagga-sarabha-varāha-byaggha-vānaroraga-majjārolūkavadanā mahiṃsa-pasada-turaṅga-diradādivadanā",
  "atk-s0511a:3978_5": "ca nānābhīmavirūpabībhacchakāyā manussayakkhapisācasadisakāyā ca mahāsattaṃ bodhisattaṃ",
  "atk-s0511a:3978_6": "bodhimūle nisinnaṃ ajjhottharamānā gantvā parivārayitvā mārassa sandesaṃ samudikkhamānā aṭṭhāsi.",
  "atk-s0511a:3979_0": "Tato mārabale bodhimaṇḍamupasaṅkamanteyeva tesaṃ sakkādīnaṃ ekopi ṭhātuṃ nāsakkhi.",
  "atk-s0511a:3979_1": "Sammukhasammukhaṭṭhāneneva palāyiṃsu. Sakko pana devarājā taṃ vijayuttarasaṅkhaṃ",
  "atk-s0511a:3979_2": "piṭṭhiyaṃ katvā palāyitvā cakkavāḷamukhavaṭṭiyaṃ aṭṭhāsi. Mahābrahmā setacchattaṃ",
  "atk-s0511a:3979_3": "cakkavāḷakoṭiyaṃ ṭhapetvā brahmalokameva agamāsi. Kāḷo nāgarājā sabbanāṭakāni chaḍḍetvā",
  "atk-s0511a:3979_4": "pathaviyaṃ nimujjitvā pañcayojanasatikaṃ mañjerikanāgabhavanaṃ gantvā hatthena mukhaṃ",
  "atk-s0511a:3979_5": "pidahitvā nipajji. Ekadevatāpi tattha ṭhātuṃ samatthā nāma nāhosi. Mahāpuriso pana",
  "atk-s0511a:3979_6": "suññavimāne mahābrahmā viya ekakova nisīdi. “Idāni māro āgamissatī”ti paṭhamameva",
  "atk-s0511a:3979_7": "anekarūpāni aniṭṭhāni dunnimittāni pāturahesuṃ.",
  "atk-s0511a:3980": "“Pamattabandhussa ca yuddhakāle, tilokabandhussa ca vattamāne;",
  "atk-s0511a:3981": "Ukkā samantā nipatiṃsu ghorā, dhūmandhakārā ca disā ahesuṃ.",
  "atk-s0511a:3982": "“Acetanāyampi sacetanā yathā, gatā viyogaṃ patineva kāminī;",
  "atk-s0511a:3983": "Lateva vātābhihatā sasāgarā, pakampi nānāsadharā dharā mahī.",
  "atk-s0511a:3984": "“Ahesumuddhūtajalā samuddā, vahiṃsu najjo paṭilomameva;",
  "atk-s0511a:3985": "Kūṭāni nānātarusaṅghaṭāni, bhetvā girīnaṃ pathaviṃ bhajiṃsu.",
  "atk-s0511a:3986": "“Pavāyi vāto pharuso samantā, nighaṭṭasaddo tumulo ahosi;",
  "atk-s0511a:3987": "Bhajittha ghoraṃ ravirandhakāraṃ, kabandharūpaṃ gagane carittha.",
  "atk-s0511a:3988": "“Evaṃpakāraṃ asivaṃ aniṭṭhaṃ, ākāsagaṃ bhūmigatañca ghoraṃ;",
  "atk-s0511a:3989": "Anekarūpaṃ kira dunnimittaṃ, ahosi mārāgamane samantā.",
  "atk-s0511a:3990": "“Taṃ devadevaṃ abhihantukāmaṃ, kāmaṃ tu disvā pana devasaṅghā;",
  "atk-s0511a:3991": "Hāhāti saddaṃ anukampamānā, akaṃsu saddhiṃ amaraṅganāhi.",
  "atk-s0511a:3992": "“Pacchāpi passiṃsu sudantarūpaṃ, disāvidisāsu palāyamānaṃ;",
  "atk-s0511a:3993": "Saantakaṃ taṃ sabalaṃ anekaṃ, hatthe ca tharū ca pātā tayiṃsu.",
  "atk-s0511a:3994": "“Vihaṅgamānaṃ garuḷova majjhe, majjhe migānaṃ paramova sīho;",
  "atk-s0511a:3995": "Mahāyaso mārabalassa majjhe, visārado vītabhayo nisīdi”.",
  "atk-s0511a:3996_0": "Atha māro – “siddhatthaṃ bhiṃsāpetvā palāpessāmī”ti vātavassaṃ paharaṇavassaṃ pāsāṇavassaṃ",
  "atk-s0511a:3996_1": "puna aṅgārakukkuḷavālukakalalandhakāravuṭṭhīhi navahi māraiddhīhi bodhisattaṃ palāpetuṃ",
  "atk-s0511a:3996_2": "asakkonto kuddhamānaso – “kiṃ, bhaṇe, tiṭṭhatha, imaṃ siddhatthamasiddhatthaṃ karotha,",
  "atk-s0511a:3996_3": "gaṇhatha hanatha chindatha bandhatha na muñcatha palāpethā”ti māraparisaṃ āṇāpetvā",
  "atk-s0511a:3996_4": "sayañca girimekhalassa khandhe nisīditvā ekena karena saraṃ bhamayanto bodhisattaṃ",
  "atk-s0511a:3996_5": "upasaṅkamitvā – “bho siddhattha, uṭṭhaha pallaṅkā”ti āha. Māraparisāpi mahāsattassa",
  "atk-s0511a:3996_6": "atighoraṃ pīḷamakāsi. Atha mahāpuriso – “kadā te pūritā, māra, pallaṅkatthāya pāramī”tiādīni",
  "atk-s0511a:3996_7": "vacanāni vatvā dakkhiṇahatthaṃ pathaviṃ ninnāmesi. Taṅkhaṇaññeva cuddasasahassādhikāni",
  "atk-s0511a:3996_8": "dasasatasahassayojanabahalāni pathavisandhārakāni vātudakāni paṭhamaṃ kampetvā tadantaraṃ",
  "atk-s0511a:3996_9": "catunahutādhikadviyojanasatasahassabahalā ayaṃ mahāpathavī chadhā pakampittha. Upari",
  "atk-s0511a:3996_10": "ākāse anekasahassāni vijjulatā ca asanī ca phaliṃsu. Atha girimekhaladirado jaṇṇukena",
  "atk-s0511a:3996_11": "pati. Māro girimekhalakkhandhe nisinno bhūmiyaṃ pati. Māraparisāpi disāvidisāsu bhusamuṭṭhi viya vikiriṃsu.",
  "atk-s0511a:3997_0": "Atha mahāpurisopi taṃ samāraṃ mārabalaṃ khantimettāvīriyapaññādīnaṃ attano pāramīnamānubhāvena",
  "atk-s0511a:3997_1": "viddhaṃsetvā paṭhamayāme pubbenivāsaṃ anussaritvā majjhimayāme dibbacakkhuṃ visodhetvā",
  "atk-s0511a:3997_2": "paccūsasamaye sabbabuddhānaṃ āciṇṇe paccayākāre ñāṇaṃ otāretvā ānāpānacatutthajjhānaṃ",
  "atk-s0511a:3997_3": "nibbattetvā tameva pādakaṃ katvā vipassanaṃ vaḍḍhetvā maggapaṭipāṭiyā adhigatena",
  "atk-s0511a:3997_4": "catutthamaggena sabbakilese khepetvā sabbabuddhaguṇe paṭivijjhitvā sabbabuddhāciṇṇaṃ –",
  "atk-s0511a:3998": "“Anekajātisaṃsāraṃ, sandhāvissaṃ anibbisaṃ;",
  "atk-s0511a:3999": "Gahakāraṃ gavesanto, dukkhā jāti punappunaṃ.",
  "atk-s0511a:4000": "“Gahakāraka diṭṭhosi, puna gehaṃ na kāhasi;",
  "atk-s0511a:4001": "Sabbā te phāsukā bhaggā, gahakūṭaṃ visaṅkhataṃ;",
  "atk-s0511a:4002": "Visaṅkhāragataṃ cittaṃ, taṇhānaṃ khayamajjhagā”ti. –",
  "atk-s0511a:4003": "Udānaṃ udānesi.",
  "atk-s0511a:4004": "Santikenidānakathā",
  "atk-s0511a:4005_0": "Udānaṃ udānetvā nisinnassa bhagavato etadahosi – “ahaṃ kappasatasahassādhikāni cattāri",
  "atk-s0511a:4005_1": "asaṅkhyeyyāni imassa pallaṅkassa kāraṇā sandhāviṃ, ayaṃ me pallaṅko vijayapallaṅko",
  "atk-s0511a:4005_2": "maṅgalapallaṅko, ettha me nisinnassa yāva saṅkappo na paripuṇṇo, na tāva ito vuṭṭhahissāmī”ti",
  "atk-s0511a:4005_3": "anekakoṭisatasahassasaṅkhā samāpattiyo samāpajjanto sattāhaṃ tattheva nisīdi. Yaṃ",
  "atk-s0511a:4005_4": "sandhāya vuttaṃ – “atha kho bhagavā sattāhaṃ ekapallaṅkena nisīdi vimuttisukhapaṭisaṃvedī”ti.",
  "atk-s0511a:4006_0": "Athekaccānaṃ devatānaṃ – “ajjāpi tāva nūna siddhatthassa kattabbakiccaṃ atthi. Pallaṅkasmiñhi",
  "atk-s0511a:4006_1": "ālayaṃ na vijahatī”ti parivitakko udapādi. Atha satthā devatānaṃ vitakkaṃ ñatvā tāsaṃ",
  "atk-s0511a:4006_2": "vitakkūpasamanatthaṃ vehāsaṃ abbhuggantvā yamakapāṭihāriyaṃ dassesi. Evaṃ iminā pāṭihāriyena",
  "atk-s0511a:4006_3": "devatānaṃ vitakkaṃ vūpasametvā pallaṅkato īsakaṃ pācīnanissite uttaradisābhāge ṭhatvā",
  "atk-s0511a:4006_4": "– “imasmiṃ vata me pallaṅke sabbaññutaññāṇaṃ paṭividdha”nti cattāri asaṅkhyeyyāni",
  "atk-s0511a:4006_5": "kappasatasahassañca pūritānaṃ pāramīnaṃ phalādhigamanaṭṭhānaṃ pallaṅkañca bodhirukkhañca",
  "atk-s0511a:4006_6": "animisehi akkhīhi olokayamāno sattāhaṃ vītināmesi, taṃ ṭhānaṃ animisacetiyaṃ nāma jātaṃ.",
  "atk-s0511a:4007": "Atha pallaṅkassa ca ṭhitaṭṭhānassa ca antarā caṅkamaṃ māpetvā puratthimapacchimato āyate ratanacaṅkame caṅkamanto sattāhaṃ vītināmesi, taṃ ṭhānaṃ ratanacaṅkamacetiyaṃ nāma jātaṃ.",
  "atk-s0511a:4008_0": "Catutthe pana sattāhe bodhito pacchimuttaradisābhāge devatā ratanagharaṃ māpayiṃsu.",
  "atk-s0511a:4008_1": "Tattha pallaṅkena nisīditvā abhidhammapiṭakaṃ vicinanto sattāhaṃ vītināmesi, taṃ",
  "atk-s0511a:4008_2": "pana ṭhānaṃ ratanagharacetiyaṃ nāma jātaṃ.",
  "atk-s0511a:4009_0": "Evaṃ bhagavā bodhisamīpeyeva cattāri sattāhāni vītināmetvā pañcame sattāhe bodhirukkhamūlā",
  "atk-s0511a:4009_1": "yena ajapālanigrodho tenupasaṅkami. Tatrāpi dhammaṃ vicinanto vimuttisukhañca paṭisaṃvedento nisīdi.",
  "atk-s0511a:4010_0": "Satthā tattha sattāhaṃ vītināmetvā mucalindamūlaṃ agamāsi. Tattha sattāhavaddalikāya",
  "atk-s0511a:4010_1": "uppannāya sītādipaṭibāhanatthaṃ mucalindena nāgarājena sattakkhattuṃ bhogehi parikkhitto",
  "atk-s0511a:4010_2": "asambādhāya gandhakuṭiyā viharanto viya vimuttisukhaṃ paṭisaṃvediyamāno tattha sattāhaṃ",
  "atk-s0511a:4010_3": "vītināmetvā rājāyatanamūlaṃ upasaṅkami. Tatthapi vimuttisukhaṃ paṭisaṃvediyamānova",
  "atk-s0511a:4010_4": "sattāhaṃ nisīdi. Ettāvatā satta sattāhāni paripuṇṇāni. Etthantare bhagavato neva",
  "atk-s0511a:4010_5": "mukhadhovanaṃ na sarīrapaṭijagganaṃ nāhārakiccaṃ ahosi, phalasukheneva vītivattesi.",
  "atk-s0511a:4010_6": "Atha sattasattāhamatthake ekūnapaññāsatime divase sakkena devānamindena upanītena",
  "atk-s0511a:4010_7": "nāgalatādantakaṭṭhena ca anotattadahodakena ca mukhaṃ dhovitvā tattheva rājāyatanamūle nisīdi.",
  "atk-s0511a:4011_0": "Tasmiṃ samaye tapussabhallikā nāma dve vāṇijā ñātisālohitāya devatāya satthu āhāradāne",
  "atk-s0511a:4011_1": "ussāhitā manthañca madhupiṇḍikañca ādāya – “paṭiggaṇhātu bhagavā imaṃ āhāraṃ anukampaṃ",
  "atk-s0511a:4011_2": "upādāyā”ti satthāraṃ upasaṅkamitvā aṭṭhaṃsu. Bhagavā pāyāsapaṭiggahaṇadivaseyeva",
  "atk-s0511a:4011_3": "devadattiyassa pattassa antarahitattā – “na kho tathāgatā hatthesu āhāraṃ paṭiggaṇhanti,",
  "atk-s0511a:4011_4": "kimhi nu kho ahaṃ imaṃ paṭiggaṇheyya”nti cintesi. Athassa bhagavato ajjhāsayaṃ viditvā",
  "atk-s0511a:4011_5": "catūhi disāhi cattāro mahārājāno indanīlamaṇimaye cattāro patte upanāmesuṃ. Bhagavā",
  "atk-s0511a:4011_6": "te paṭikkhipi. Puna muggavaṇṇe silāmaye cattāro patte upanāmesuṃ. Bhagavā tesaṃ catunnampi",
  "atk-s0511a:4011_7": "devaputtānaṃ anukampaṃ upādāya paṭiggahetvā ekībhāvaṃ upanetvā tasmiṃ paccagghe selamaye",
  "atk-s0511a:4011_8": "patte āhāraṃ paṭiggahetvā paribhuñjitvā anumodanamakāsi. Te dve bhātaro vāṇijā buddhañca",
  "atk-s0511a:4011_9": "dhammañca saraṇaṃ gantvā dvevācikā upāsakā ahesuṃ.",
  "atk-s0511a:4012_0": "Atha satthā puna ajapālanigrodhameva gantvā nigrodhamūle nisīdi. Athassa tattha nisinnamattasseva",
  "atk-s0511a:4012_1": "adhigatassa dhammassa gambhīrataṃ paccavekkhantassa sabbabuddhānaṃ āciṇṇo – “adhigato",
  "atk-s0511a:4012_2": "kho myāyaṃ dhammo”tiādinā paresaṃ dhammaṃ adesetukāmatākārappatto parivitakko udapādi.",
  "atk-s0511a:4012_3": "Atha brahmā sahampati “nassati vata bho loko, vinassati vata bho loko”ti dasasu cakkavāḷasahassesu",
  "atk-s0511a:4012_4": "sakkasuyāmasantusitanimmānaratiparanimmitavasavattimahābrahmāno ca gahetvā satthu",
  "atk-s0511a:4012_5": "santikaṃ āgantvā – “desetu, bhante, bhagavā dhamma”ntiādinā nayena dhammadesanaṃ āyāci.",
  "atk-s0511a:4013_0": "Atha satthā tassa paṭiññaṃ datvā – “kassa nu kho ahaṃ paṭhamaṃ dhammaṃ deseyya”nti",
  "atk-s0511a:4013_1": "cintento āḷārudakānaṃ kālaṅkatabhāvaṃ ñatvā – “bahūpakārā kho me pañcavaggiyā bhikkhū”ti",
  "atk-s0511a:4013_2": "pañcavaggiye ārabbha manasikāraṃ katvā – “kahaṃ nu kho te etarahi viharantī”ti āvajjento",
  "atk-s0511a:4013_3": "– “bārāṇasiyaṃ isipatane migadāye”ti ñatvā – “tattha gantvā dhammacakkaṃ pavattessāmī”ti",
  "atk-s0511a:4013_4": "katipāhaṃ bodhimaṇḍasāmanteyeva piṇḍāya caranto viharitvā āsāḷhipuṇṇamiyaṃ bārāṇasiṃ",
  "atk-s0511a:4013_5": "gamissāmī”ti pattacīvaramādāya aṭṭhārasayojanamaggaṃ paṭipajji. Antarāmagge haṭṭhatupagaṃ",
  "atk-s0511a:4013_6": "upakaṃ nāma ājīvakaṃ disvā tassa attano buddhabhāvaṃ ācikkhitvā taṃdivasaṃyeva sāyanhasamaye isipatanaṃ agamāsi.",
  "atk-s0511a:4014_0": "Pañcavaggiyā pana tathāgataṃ dūratova āgacchantaṃ disvā – “ayaṃ, āvuso, samaṇo gotamo",
  "atk-s0511a:4014_1": "paccayabāhullāya āvatto paripuṇṇakāyo pīṇindriyo suvaṇṇavaṇṇo hutvā āgacchati, imassa",
  "atk-s0511a:4014_2": "abhivādanādīni na karissāma, āsanamattaṃ pana paññāpeyyāmā”ti katikaṃ akaṃsu. Bhagavā",
  "atk-s0511a:4014_3": "tesaṃ cittācāraṃ ñatvā sabbasattesu anodhissakavasena pharaṇasamatthaṃ mettacittaṃ",
  "atk-s0511a:4014_4": "saṃkhipitvā odhissakavasena mettacittena phari. Te bhagavato mettacittena phuṭṭhā",
  "atk-s0511a:4014_5": "tathāgate upasaṅkamante sakāya katikāya saṇṭhātuṃ asakkontā abhivādanādīni sabbakiccāni",
  "atk-s0511a:4014_6": "akaṃsu. Vitthārakathā vinayamahāvaggādīsu vuttanayeneva veditabbā.",
  "atk-s0511a:4015_0": "Atha bhagavā attano buddhabhāvaṃ te ñāpetvā paññattavarabuddhāsane nisīditvā uttarāsāḷhanakkhattayoge",
  "atk-s0511a:4015_1": "vattamāne aṭṭhārasahi brahmakoṭīhi parivuto pañcavaggiye there āmantetvā dhammacakkappavattanasuttantaṃ",
  "atk-s0511a:4015_2": "desesi. Tesu aññāsikoṇḍañño desanānusārena ñāṇaṃ pesento suttapariyosāne aṭṭhārasahi",
  "atk-s0511a:4015_3": "brahmakoṭīhi saddhiṃ sotāpattiphale patiṭṭhāsi. Tena vuttaṃ –",
  "atk-s0511a:4016": "1.",
  "atk-s0511a:4017": "“Ahametarahi sambuddho, gotamo sakyavaḍḍhano;",
  "atk-s0511a:4018": "Padhānaṃ padahitvāna, patto sambodhimuttamaṃ.",
  "atk-s0511a:4019": "2.",
  "atk-s0511a:4020": "“Brahmunā yācito santo, dhammacakkaṃ pavattayiṃ;",
  "atk-s0511a:4021": "Aṭṭhārasannaṃ koṭīnaṃ, paṭhamābhisamayo ahū”ti.",
  "atk-s0511a:4022_0": "Tattha ahanti attānaṃ niddisati. Etarahīti asmiṃ kāle. Sakyavaḍḍhanoti sākiyakulavaḍḍhano.",
  "atk-s0511a:4022_1": "“Sakyapuṅgavo”tipi pāṭho. Padhānanti vīriyaṃ vuccati. Padahitvānāti ghaṭetvā vāyamitvā,",
  "atk-s0511a:4022_2": "dukkarakārikaṃ katvāti attho. Aṭṭhārasannaṃ koṭīnanti bārāṇasiyaṃ isipatane migadāye",
  "atk-s0511a:4022_3": "dhammacakkappavattanasuttantakathāya aññāsikoṇḍaññattherappamukhānaṃ aṭṭhārasannaṃ",
  "atk-s0511a:4022_4": "brahmakoṭīnaṃ paṭhamābhisamayo ahosīti attho.",
  "atk-s0511a:4023": "Idāni bhagavā atītaṃ kathetvā anāgataṃ abhisamayaṃ kathento –",
  "atk-s0511a:4024": "3.",
  "atk-s0511a:4025": "“Tato parañca desente, naradevasamāgame;",
  "atk-s0511a:4026": "Gaṇanāya na vattabbo, dutiyābhisamayo ahū”ti. – ādimāha;",
  "atk-s0511a:4027_0": "Tattha naradevasamāgameti tato aparena samayena mahāmaṅgalasamāgame dasasu cakkavāḷasahassesu",
  "atk-s0511a:4027_1": "devamanussānaṃ majjhe maṅgalasuttapariyosāne gaṇanapathaṃ vītivattānaṃ naradevānaṃ.",
  "atk-s0511a:4027_2": "Dutiyābhisamayo ahūti hessatīti attho. Anāgatavacane vattabbe sotapatitattā “ahū”ti",
  "atk-s0511a:4027_3": "atītavacanaṃ vuttaṃ, kālavipariyāyavasena vā. Esa nayo ito paresu īdisesu vacanesu",
  "atk-s0511a:4027_4": "ca. Puna rāhulovādasuttantadesanāya gaṇanapathavītivatte satte abhisamayāmatapānaṃ",
  "atk-s0511a:4027_5": "pāyesi. Ayaṃ tatiyābhisamayo. Tena vuttaṃ –",
  "atk-s0511a:4028": "4.",
  "atk-s0511a:4029": "“Idhevāhaṃ etarahi, ovadiṃ mama atrajaṃ;",
  "atk-s0511a:4030": "Gaṇanāya na vattabbo, tatiyābhisamayo ahū”ti.",
  "atk-s0511a:4031_0": "Bhagavato kira ekova sāvakasannipāto ahosi. Uruvelakassapādīnaṃ jaṭilānaṃ sahassaṃ,",
  "atk-s0511a:4031_1": "dvinnaṃ aggasāvakānaṃ aḍḍhattiyasatānīti imesaṃ aḍḍhateḷasasatānaṃ sannipāto ahosi. Tena vuttaṃ –",
  "atk-s0511a:4032": "5.",
  "atk-s0511a:4033": "“Ekosi sannipāto me, sāvakānaṃ mahesinaṃ;",
  "atk-s0511a:4034": "Aḍḍhateḷasasatānaṃ, bhikkhūnāsi samāgamo”ti.",
  "atk-s0511a:4035_0": "Tattha ekosīti ekova āsi. Aḍḍhateḷasasatānanti mama sāvakānaṃ paññāsādhikānaṃ dvādasasatānaṃ.",
  "atk-s0511a:4035_1": "Bhikkhūnāsīti bhikkhūnaṃ āsi. Tesaṃ pana majjhagato bhagavā caturaṅgasannipāte pātimokkhaṃ uddisi.",
  "atk-s0511a:4036": "Atha bhagavā attano pavattiṃ dassento –",
  "atk-s0511a:4037": "6.",
  "atk-s0511a:4038": "“Virocamāno vimalo, bhikkhusaṅghassa majjhago;",
  "atk-s0511a:4039": "Dadāmi patthitaṃ sabbaṃ, maṇīva sabbakāmado”ti. – ādimāha;",
  "atk-s0511a:4040_0": "Tattha virocamānoti anantabuddhasiriyā virocamāno. Vimaloti vigatarāgādikilesamalo.",
  "atk-s0511a:4040_1": "Maṇīva sabbakāmadoti cintāmaṇi viya sabbakāmadado ahampi icchitaṃ patthitaṃ sabbaṃ",
  "atk-s0511a:4040_2": "lokiyalokuttarasukhavisesaṃ demīti attho.",
  "atk-s0511a:4041": "Idāni patthitapatthanaṃ dassento –",
  "atk-s0511a:4042": "7.",
  "atk-s0511a:4043": "“Phalamākaṅkhamānānaṃ, bhavacchandajahesinaṃ;",
  "atk-s0511a:4044": "Catusaccaṃ pakāsemi, anukampāya pāṇina”nti. – ādimāha;",
  "atk-s0511a:4045": "Tattha phalanti sotāpattiphalādikaṃ catubbidhaṃ phalaṃ. Bhavacchandajahesinanti bhavataṇhāpahāyinaṃ, bhavataṇhaṃ pajahitukāmānaṃ. Anukampāyāti anuddayāya.",
  "atk-s0511a:4046": "8. Idāni catusaccappakāsane, abhisamayaṃ dassento “dasavīsasahassāna”nti ādimāha.",
  "atk-s0511a:4047": "Tattha dasavīsasahassānanti dasasahassānañca vīsatisahassānañca. Ekadvinnantiādinā nayenāti attho. Navamadasamagāthā uttānatthāva.",
  "atk-s0511a:4048_0": "11-12. Ekādasamadvādasamagāthāsu idānetarahīti ubhopi ekatthā, veneyyavasena purisapuggalā",
  "atk-s0511a:4048_1": "viya vuttā. Atha vā idānīti mayi uppanne. Etarahīti mayi dhammaṃ desente. Apattamānasāti",
  "atk-s0511a:4048_2": "appattaarahattaphalā. Ariyañjasanti ariyaṃ aṭṭhaṅgikaṃ maggaṃ. Thomayantāti pasaṃsantā.",
  "atk-s0511a:4048_3": "Bujjhissantīti anāgate catusaccadhammaṃ paṭivijjhissantīti attho. Saṃsārasaritanti saṃsārasāgaraṃ.",
  "atk-s0511a:4049": "Idāni attano jātanagarādiṃ dassento –",
  "atk-s0511a:4050": "13.",
  "atk-s0511a:4051": "“Nagaraṃ kapilavatthu me, rājā suddhodano pitā;",
  "atk-s0511a:4052": "Mayhaṃ janettikā mātā, māyādevīti vuccati.",
  "atk-s0511a:4053": "14.",
  "atk-s0511a:4054": "“Ekūnatiṃsavassāni, agāraṃ ajjhahaṃ vasiṃ;",
  "atk-s0511a:4055": "Rammo surammo subhako, tayo pāsādamuttamā.",
  "atk-s0511a:4056": "15.",
  "atk-s0511a:4057": "“Cattālīsasahassāni, nāriyo samalaṅkatā;",
  "atk-s0511a:4058": "Bhaddakañcanā nāma nārī, rāhulo nāma atrajo.",
  "atk-s0511a:4059": "16.",
  "atk-s0511a:4060": "“Nimitte caturo disvā, assayānena nikkhamiṃ;",
  "atk-s0511a:4061": "Chabbassaṃ padhānacāraṃ, acariṃ dukkaraṃ ahaṃ.",
  "atk-s0511a:4062": "17.",
  "atk-s0511a:4063": "“Bārāṇasiyaṃ isipatane, cakkaṃ pavattitaṃ mayā;",
  "atk-s0511a:4064": "Ahaṃ gotamasambuddho, saraṇaṃ sabbapāṇinaṃ.",
  "atk-s0511a:4065": "18.",
  "atk-s0511a:4066": "“Kolito upatisso ca, dve bhikkhū aggasāvakā;",
  "atk-s0511a:4067": "Ānando nāmupaṭṭhāko, santikāvacaro mama;",
  "atk-s0511a:4068": "Khemā uppalavaṇṇā ca, bhikkhunī aggasāvikā.",
  "atk-s0511a:4069": "19.",
  "atk-s0511a:4070": "“Citto hatthāḷavako ca, aggupaṭṭhākupāsakā;",
  "atk-s0511a:4071": "Nandamātā ca uttarā, aggupaṭṭhākupāsikā.",
  "atk-s0511a:4072": "20.",
  "atk-s0511a:4073": "“Ahaṃ assatthamūlamhi, patto sambodhimuttamaṃ;",
  "atk-s0511a:4074": "Byāmappabhā sadā mayhaṃ, soḷasahatthamuggatā.",
  "atk-s0511a:4075": "21.",
  "atk-s0511a:4076": "“Appaṃ vassasataṃ āyu, idānetarahi vijjati;",
  "atk-s0511a:4077": "Tāvatā tiṭṭhamānohaṃ, tāremi janataṃ bahuṃ.",
  "atk-s0511a:4078": "22.",
  "atk-s0511a:4079": "“Ṭhapayitvāna dhammukkaṃ, pacchimaṃ janabodhanaṃ;",
  "atk-s0511a:4080": "Ahampi na cirasseva, saddhiṃ sāvakasaṅghato;",
  "atk-s0511a:4081": "Idheva parinibbissaṃ, aggīvāhārasaṅkhayā”ti. – ādimāha;",
  "atk-s0511a:4082_0": "Mama pana rammasurammasubhanāmakā tayo pāsādā navabhūmikasattabhūmikapañcabhūmikā,",
  "atk-s0511a:4082_1": "cattālīsasahassā nāṭakitthiyo, yasodharā nāma mama aggamahesī, sohaṃ cattāro nimitte",
  "atk-s0511a:4082_2": "disvā assayānena mahābhinikkhamanaṃ nikkhamiṃ. Tato chabbassāni padhānaṃ padahitvā",
  "atk-s0511a:4082_3": "visākhapuṇṇamāya uruvelāyaṃ senānigame senākuṭumbikassa dhītāya sampasādajātāya sujātāya",
  "atk-s0511a:4082_4": "nāma dinnaṃ madhupāyāsaṃ paribhuñjitvā sālavane divāvihāraṃ katvā sāyanhasamaye sotthiyena",
  "atk-s0511a:4082_5": "nāma tiṇahārakena dinnā aṭṭha tiṇamuṭṭhiyo gahetvā assatthabodhirukkhamūlaṃ upagantvā",
  "atk-s0511a:4082_6": "tattha mārabalaṃ viddhaṃsetvā sambodhiṃ pattosmīti sabbaṃ byākāsi.",
  "atk-s0511a:4083_0": "Tattha saddhiṃ sāvakasaṅghatoti saddhiṃ sāvakasaṅghena. Parinibbissanti parinibbāyissāmi.",
  "atk-s0511a:4083_1": "Aggīvāhārasaṅkhayāti aggi viya indhanakkhayena yathā aggi nirupādāno nibbāyati, evaṃ",
  "atk-s0511a:4083_2": "ahampi nirupādāno parinibbāyissāmīti attho.",
  "atk-s0511a:4084": "23-4.",
  "atk-s0511a:4085_0": "Tāni ca atulatejānīti aggasāvakayugādīni tāni asadisatejāni. Imāni ca dasabalānīti",
  "atk-s0511a:4085_1": "etāni ca sārīradasabalāni guṇadhāraṇo dehoti chaasādhāraṇañāṇādiguṇadharo ayaṃ deho",
  "atk-s0511a:4085_2": "ca. Tamantarahissantīti sabbāni etāni vuttappakārāni antaradhāyissanti vinassissanti.",
  "atk-s0511a:4085_3": "Nanu rittā sabbasaṅkhārāti ettha nanūti ayaṃ anumatiatthe nipāto. Rittāti niccasāradhuvasārarahitattā",
  "atk-s0511a:4085_4": "tucchā, sabbameva pana saṅkhataṃ khayadhammaṃ vayadhammaṃ virāgadhammaṃ nirodhadhammaṃ",
  "atk-s0511a:4085_5": "hutvā abhāvato aniccaṃ, uppādādipaṭipīḷitattā dukkhaṃ, avasavattanato anattā. Tasmā",
  "atk-s0511a:4085_6": "saṅkhāresu lakkhaṇattayaṃ āropetvā vipassanaṃ vaḍḍhetvā amatamasaṅkhataṃ accutaṃ",
  "atk-s0511a:4085_7": "nibbānaṃ adhigacchatha. Ayaṃ vo amhākaṃ anusāsanī idaṃ amhākaṃ sāsanaṃ appamādena",
  "atk-s0511a:4085_8": "sampādethāti. Desanāpariyosāne kira devatānaṃ koṭisatasahassassa anupādāya āsavehi",
  "atk-s0511a:4085_9": "cittāni vimucciṃsu. Sesamaggaphalesu patiṭṭhitā pana gaṇanapathaṃ vītivattā ahesuṃ.",
  "atk-s0511a:4086_0": "Evaṃ bhagavā kappanāmajātiādivavatthitaṃ sakalampi buddhavaṃsaṃ ākāse ratanacaṅkame",
  "atk-s0511a:4086_1": "caṅkamantova kathetvā ñātijanaṃ vandāpetvā ākāsato otaritvā paññattavarabuddhāsane",
  "atk-s0511a:4086_2": "nisīdi. Evaṃ nisinne pana bhagavati lokanāthe sikhāppatto ñātisamāgamo ahosi. Sabbe",
  "atk-s0511a:4086_3": "ekaggacittā nisīdiṃsu. Tato mahāmegho pokkharavassaṃ vassi. Taṅkhaṇe udakaṃ heṭṭhā",
  "atk-s0511a:4086_4": "viravantaṃ gacchati. Temetukāmova temeti, atemitukāmassa sarīre ekabindumattampi",
  "atk-s0511a:4086_5": "na patati. Taṃ disvā sabbe acchariyabbhutacittajātā hutvā – “aho acchariyaṃ, aho",
  "atk-s0511a:4086_6": "abbhuta”nti kathaṃ samuṭṭhāpesuṃ. Taṃ sutvā satthā – “na idāneva mayhaṃ ñātisamāgame",
  "atk-s0511a:4086_7": "pokkharavassaṃ vassi, atītepi vassī”ti imissā aṭṭhuppattiyā vessantarajātakaṃ kathesi.",
  "atk-s0511a:4086_8": "Sā dhammadesanā sātthikā jātā. Tato bhagavā uṭṭhāyāsanā vihāraṃ pāvisi.",
  "atk-s0511a:4087": "Iti madhuratthavilāsiniyā buddhavaṃsaṭṭhakathāya",
  "atk-s0511a:4088": "Gotamabuddhavaṃsavaṇṇanā niṭṭhitā.",
  "atk-s0511a:4089": "Niṭṭhito pañcavīsatimo buddhavaṃso.",
  "atk-s0511a:4090": "28. Buddhapakiṇṇakakathā",
  "atk-s0511a:4091": "1-18.",
  "atk-s0511a:4092": "“Aparimeyyito kappe, caturo āsuṃ vināyakā”tiādikā aṭṭhārasagāthā saṅgītikārakehi ṭhapitā nigamanagāthāti veditabbā. Sesagāthāsu sabbattha pākaṭamevāti.",
  "atk-s0511a:4093": "Vemattakathā",
  "atk-s0511a:4094_0": "Imasmiṃ pana sakalepi buddhavaṃse niddiṭṭhānaṃ pañcavīsatiyā buddhānaṃ aṭṭha vemattāni",
  "atk-s0511a:4094_1": "veditabbāni. Katamāni aṭṭha? Āyuvemattaṃ, pamāṇavemattaṃ, kulavemattaṃ, padhānavemattaṃ,",
  "atk-s0511a:4094_2": "rasmivemattaṃ, yānavemattaṃ, bodhivemattaṃ, pallaṅkavemattanti.",
  "atk-s0511a:4095_0": "Tattha āyuvemattaṃ nāma keci dīghāyukā honti keci appāyukā. Tathā hi dīpaṅkaro koṇḍañño",
  "atk-s0511a:4095_1": "anomadassī padumo padumuttaro atthadassī dhammadassī siddhattho tissoti ime nava",
  "atk-s0511a:4095_2": "buddhā vassasatasahassāyukā ahesuṃ. Maṅgalo sumano sobhito nārado sumedho sujāto",
  "atk-s0511a:4095_3": "piyadassī phussoti ime aṭṭha buddhā navutivassasahassāyukā ahesuṃ. Revato vessabhū",
  "atk-s0511a:4095_4": "cāti ime dve buddhā saṭṭhivassasahassāyukā ahesuṃ. Vipassī bhagavā asītivassasahassāyukā",
  "atk-s0511a:4095_5": "ahosi. Sikhī kakusandho koṇāgamano kassapoti ime cattāro buddhā yathākkamena sattaticattālīsatiṃsavīsavassasahassāyukā",
  "atk-s0511a:4095_6": "ahesuṃ. Amhākaṃ pana bhagavato vassasataṃ āyuppamāṇaṃ ahosi. Upacitapuññasambhārānaṃ",
  "atk-s0511a:4095_7": "dīghāyukasaṃvattaniyakammasamupetānampi buddhānaṃ yugavasena āyuppamāṇaṃ appamāṇaṃ",
  "atk-s0511a:4095_8": "ahosi. Ayaṃ pañcavīsatiyā buddhānaṃ āyuvemattaṃ nāma.",
  "atk-s0511a:4096_0": "Pamāṇavemattaṃ nāma keci dīghā honti keci rassā. Tathā hi dīpaṅkara-revata-piyadassī-atthadassī-dhammadassī-vipassībuddhānaṃ",
  "atk-s0511a:4096_1": "asītihatthubbedhaṃ sarīrappamāṇaṃ ahosi. Koṇḍañña-maṅgala-nārada-sumedhānaṃ aṭṭhāsītihatthubbedho",
  "atk-s0511a:4096_2": "kāyo ahosi. Sumanassa navutihatthubbedhaṃ sarīraṃ ahosi. Sobhita-anomadassī-paduma-padumuttara-phussabuddhānaṃ",
  "atk-s0511a:4096_3": "aṭṭhapaṇṇāsahatthubbedhaṃ sarīraṃ ahosi. Sujāto paṇṇāsahatthubbedhasarīro ahosi.",
  "atk-s0511a:4096_4": "Siddhattha-tissa-vessabhuno saṭṭhihatthubbedhā ahesuṃ. Sikhī sattatihatthubbedho",
  "atk-s0511a:4096_5": "ahosi. Kakusandha-koṇāgamana-kassapā yathākkamena cattālīsatiṃsavīsatihatthubbedhā",
  "atk-s0511a:4096_6": "ahesuṃ. Amhākaṃ bhagavā aṭṭhārasahatthubbedho ahosi. Ayaṃ pañcavīsatiyā buddhānaṃ",
  "atk-s0511a:4096_7": "pamāṇavemattaṃ nāma.",
  "atk-s0511a:4097_0": "Kulavemattaṃ nāma keci khattiyakule nibbattiṃsu keci brāhmaṇakule. Tathā hi kakusandhakoṇāgamanakassapasammāsambuddhā",
  "atk-s0511a:4097_1": "brāhmaṇakule nibbattiṃsu. Dīpaṅkarādigotamabuddhapariyantā dvāvīsati buddhā khattiyakuleyeva",
  "atk-s0511a:4097_2": "nibbattiṃsu. Ayaṃ pañcavīsatiyā buddhānaṃ kulavemattaṃ nāma.",
  "atk-s0511a:4098_0": "Padhānavemattaṃ nāma dīpaṅkara-koṇḍañña-sumana-anomadassī-sujātasiddhattha-kakusandhānaṃ",
  "atk-s0511a:4098_1": "dasamāsikā padhānacariyā. Maṅgala-sumedhatissa sikhīnaṃ aṭṭhamāsikā. Revatassa sattamāsikā.",
  "atk-s0511a:4098_2": "Sobhitassa cattāro māsā. Padumaatthadassī vipassīnaṃ aḍḍhamāsikā. Nārada-padumuttara-dhammadassī-kassapānaṃ",
  "atk-s0511a:4098_3": "sattāhāni. Piyadassī-phussa-vessabhū koṇāgamanānaṃ chamāsikā. Amhākaṃ buddhassa chabbassāni",
  "atk-s0511a:4098_4": "padhānacariyā ahosi. Ayaṃ padhānavemattaṃ nāma.",
  "atk-s0511a:4099_0": "Rasmivemattaṃ nāma maṅgalassa kira sammāsambuddhassa sarīrasmi dasasahassilokadhātuṃ",
  "atk-s0511a:4099_1": "pharitvā aṭṭhāsi. Padumuttarabuddhassa dvādasayojanikā ahosi. Vipassissa bhagavato",
  "atk-s0511a:4099_2": "sattayojanikā ahosi. Sikhissa tiyojanappamāṇā. Kakusandhassa dasayojanikā. Amhākaṃ",
  "atk-s0511a:4099_3": "bhagavato samantato byāmappamāṇā. Sesānaṃ aniyatā ahosi. Ayaṃ rasmivemattaṃ nāma",
  "atk-s0511a:4099_4": "ajjhāsayapaṭibaddhaṃ, yo yattakaṃ icchati, tassa sarīrappabhā tattakaṃ pharati, paṭividdhaguṇe",
  "atk-s0511a:4099_5": "pana kassaci vemattaṃ nāma natthi. Ayaṃ rasmivemattaṃ nāma.",
  "atk-s0511a:4100_0": "Yānavemattaṃ nāma keci hatthiyānena keci assayānena keci rathapada-pāsāda-sivikādīsu",
  "atk-s0511a:4100_1": "aññatarena nikkhamanti. Tathā hi dīpaṅkara-sumana-sumedha-phussa-sikhī-koṇāgamanā",
  "atk-s0511a:4100_2": "hatthiyānena nikkhamiṃsu. Koṇḍañña-revata-paduma-piyadassī-vipassī-kakusandhā rathayānena.",
  "atk-s0511a:4100_3": "Maṅgala-sujāta-atthadassī-tissa-gotamā assayānena. Anomadassīsiddhatthavessabhuno",
  "atk-s0511a:4100_4": "sivikāyānena. Nārado padasā nikkhami. Sobhita-padumuttara-dhammadassī-kassapā pāsādena",
  "atk-s0511a:4100_5": "nikkhamiṃsu. Ayaṃ yānavemattaṃ nāma.",
  "atk-s0511a:4101_0": "Bodhivemattaṃ nāma dīpaṅkarassa bhagavato kapītanarukkho bodhi; koṇḍaññassa bhagavato",
  "atk-s0511a:4101_1": "sālakalyāṇirukkho, maṅgala-sumana-revata-sobhitānaṃ nāgarukkho, anomadassissa ajjunarukkho,",
  "atk-s0511a:4101_2": "padumanāradānaṃ mahāsoṇarukkho, padumuttarassa salalarukkho, sumedhassa nīpo, sujātassa",
  "atk-s0511a:4101_3": "veḷu, piyadassino kakudho, atthadassissa campakarukkho, dhammadassissa rattakuravakarukkho,",
  "atk-s0511a:4101_4": "siddhatthassa kaṇikārarukkho, tissassa asanarukkho, phussassa āmalakarukkho, vipassissa",
  "atk-s0511a:4101_5": "pāṭalirukkho, sikhissa puṇḍarīkarukkho, vessabhussa sālarukkho, kakusandhassa sirīsarukkho,",
  "atk-s0511a:4101_6": "koṇāgamanassa udumbararukkho, kassapassa nigrodho, gotamassa assatthoti ayaṃ bodhivemattaṃ nāma.",
  "atk-s0511a:4102_0": "Pallaṅkavemattaṃ nāma dīpaṅkara-revata-piyadassī-atthadassī-dhammadassī-vipassīnaṃ",
  "atk-s0511a:4102_1": "tepaṇṇāsahatthapallaṅkā ahesuṃ; koṇḍañña-maṅgala-nārada-sumedhānaṃ sattapaṇṇāsahatthā;",
  "atk-s0511a:4102_2": "sumanassa saṭṭhihattho pallaṅko ahosi; sobhita-anomadassī-paduma-padumuttara-phussānaṃ",
  "atk-s0511a:4102_3": "aṭṭhattiṃsahatthā, sujātassa dvattiṃsahattho, siddhattha-tissa-vessabhūnaṃ cattālīsahatthā,",
  "atk-s0511a:4102_4": "sikhissa dvattiṃsahattho, kakusandhassa chabbīsatihattho, koṇāgamanassa vīsatihattho,",
  "atk-s0511a:4102_5": "kassapassa pannarasahattho, gotamassa cuddasahattho pallaṅko ahosi. Ayaṃ pallaṅkavemattaṃ",
  "atk-s0511a:4102_6": "nāma. Imāni aṭṭha vemattāni nāma.",
  "atk-s0511a:4103": "Avijahitaṭṭhānakathā",
  "atk-s0511a:4104_0": "Sabbabuddhānaṃ pana cattāri avijahitaṭṭhānāni nāma honti. Sabbabuddhānañhi bodhipallaṅko",
  "atk-s0511a:4104_1": "avijahito ekasmiṃyeva ṭhāne hoti. Dhammacakkappavattanaṃ isipatane migadāye avijahitameva",
  "atk-s0511a:4104_2": "hoti. Devorohaṇakāle saṅkassanagaradvāre paṭhamakkapādaṭṭhānaṃ avijahitameva hoti.",
  "atk-s0511a:4104_3": "Jetavane gandhakuṭiyā cattāri mañcapādaṭṭhānāni avijahitāneva honti. Vihāro pana",
  "atk-s0511a:4104_4": "khuddakopi mahantopi hoti. Vihāro na vijahatiyeva, nagaraṃ pana vijahati.",
  "atk-s0511a:4105": "Sahajātapariccheda-nakkhattaparicchedakathā",
  "atk-s0511a:4106_0": "Aparaṃ pana amhākaṃyeva bhagavato sahajātaparicchedañca nakkhattaparicchedañca dīpesuṃ.",
  "atk-s0511a:4106_1": "Amhākaṃ sabbaññubodhisattena kira saddhiṃ rāhulamātā ānandatthero channo kaṇḍako",
  "atk-s0511a:4106_2": "assarājā nidhikumbho mahābodhi kāḷudāyīti imāni satta sahajātāni. Ayaṃ sahajātaparicchedo.",
  "atk-s0511a:4106_3": "Mahāpuriso pana uttarāsāḷhanakkhatteneva mātukucchiṃ okkami, mahābhinikkhamanaṃ nikkhami,",
  "atk-s0511a:4106_4": "dhammacakkaṃ pavattesi, yamakapāṭihāriyaṃ akāsi. Visākhanakkhattena jāto ca abhisambuddho",
  "atk-s0511a:4106_5": "ca parinibbuto ca. Māghanakkhattena tassa sāvakasannipāto ca āyusaṅkhāravosajjanañca",
  "atk-s0511a:4106_6": "ahosi. Assayujanakkhattena devorohaṇaṃ. Ayaṃ nakkhattaparicchedoti.",
  "atk-s0511a:4107": "Sadhammatākathā",
  "atk-s0511a:4108_0": "Idāni pana sabbesaṃ buddhānaṃ sādhāraṇadhammataṃ pakāsayissāma. Sabbabuddhānaṃ samattiṃsavidhā",
  "atk-s0511a:4108_1": "dhammatā. Seyyathidaṃ – pacchimabhavikabodhisattassa sampajānassa mātukucchiokkamanaṃ,",
  "atk-s0511a:4108_2": "mātukucchiyaṃ pallaṅkena nisīditvā bahimukholokanaṃ, ṭhitāya bodhisattamātuyā vijāyanaṃ,",
  "atk-s0511a:4108_3": "araññeyeva mātukucchito nikkhamanaṃ, kañcanapaṭṭesu patiṭṭhitapādānaṃ uttarābhimukhānaṃ",
  "atk-s0511a:4108_4": "sattapadavītihārānaṃ gantvā catuddisaṃ oloketvā sīhanādanadanaṃ, cattāri nimittāni",
  "atk-s0511a:4108_5": "disvā jātamattaputtānaṃ mahāsattānaṃ mahābhinikkhamanaṃ, arahaddhajamādāya pabbajitvā",
  "atk-s0511a:4108_6": "sabbaheṭṭhimena paricchedena sattāhaṃ padhānacariyā, sambodhiṃ pāpuṇanadivase pāyāsabhojanaṃ,",
  "atk-s0511a:4108_7": "tiṇasanthare nisīditvā sabbaññutaññāṇādhigamo, ānāpānassatikammaṭṭhānaparikammaṃ,",
  "atk-s0511a:4108_8": "mārabalaviddhaṃsanaṃ, bodhipallaṅkeyeva tisso vijjā ādiṃ katvā asādhāraṇañāṇādiguṇapaṭilābho,",
  "atk-s0511a:4108_9": "sattasattāhaṃ bodhisamīpeyeva vītināmanaṃ, mahābrahmuno dhammadesanatthāya āyācanaṃ,",
  "atk-s0511a:4108_10": "isipatane migadāye dhammacakkappavattanaṃ, māghapuṇṇamāya caturaṅgikasannipāte pātimokkhuddeso,",
  "atk-s0511a:4108_11": "jetavanaṭṭhāne nibaddhavāso, sāvatthinagaradvāre yamakapāṭihāriyakaraṇaṃ, tāvatiṃsabhavane",
  "atk-s0511a:4108_12": "abhidhammadesanā, saṅkassanagaradvāre devalokato otaraṇaṃ satataṃ phalasamāpattisamāpajjanaṃ,",
  "atk-s0511a:4108_13": "dvīsu vāresu veneyyajanāvalokanaṃ, uppanne vatthumhi sikkhāpadapaññāpanaṃ uppannāya",
  "atk-s0511a:4108_14": "aṭṭhuppattiyā jātakakathanaṃ, ñātisamāgame buddhavaṃsakathanaṃ, āgantukehi bhikkhūhi",
  "atk-s0511a:4108_15": "paṭisanthārakaraṇaṃ, nimantitānaṃ vuṭṭhavassānaṃ anāpucchā agamanaṃ, divase divase",
  "atk-s0511a:4108_16": "purebhattapacchābhattapaṭhamamajjhimapacchimayāmakiccakaraṇaṃ, parinibbānadivase",
  "atk-s0511a:4108_17": "maṃsarasabhojanaṃ, catuvīsatikoṭisatasahassasamāpattiyo samāpajjitvā parinibbānanti",
  "atk-s0511a:4108_18": "imā samattiṃsa sabbabuddhānaṃ dhammatāti.",
  "atk-s0511a:4109": "Anantarāyikadhammakathā",
  "atk-s0511a:4110_0": "Sabbabuddhānaṃ cattāro anantarāyikā dhammā. Katame cattāro? Buddhānaṃ uddissa abhihaṭānaṃ",
  "atk-s0511a:4110_1": "catunnaṃ paccayānaṃ na sakkā kenaci antarāyo kātuṃ. Buddhānaṃ āyuno na sakkā kenaci",
  "atk-s0511a:4110_2": "antarāyo kātuṃ. Vuttañhetaṃ – “aṭṭhānametaṃ anavakāso, yaṃ parūpakkamena tathāgataṃ",
  "atk-s0511a:4110_3": "jīvitā voropeyyā”ti. Buddhānaṃ dvattiṃsamahāpurisalakkhaṇānaṃ asītiyā anubyañjanānañca",
  "atk-s0511a:4110_4": "na sakkā kenaci antarāyo kātuṃ. Buddharaṃsīnaṃ na sakkā kenaci antarāyo kātunti.",
  "atk-s0511a:4110_5": "Ime cattāro anantarāyikā dhammā nāmāti.",
  "atk-s0511a:4111": "Nigamanakathā",
  "atk-s0511a:4112": "Ettāvatā gatā siddhiṃ, buddhavaṃsassa vaṇṇanā;",
  "atk-s0511a:4113": "Suvaṇṇapadaviññātavicittanayasobhitā.",
  "atk-s0511a:4114": "Porāṇaṭṭhakathāmaggaṃ, pāḷiatthappakāsakaṃ;",
  "atk-s0511a:4115": "Ādāyeva katā buddha-vaṃsassaṭṭhakathā mayā.",
  "atk-s0511a:4116": "Papañcatthaṃ vivajjetvā, madhuratthassa sabbaso;",
  "atk-s0511a:4117": "Sampakāsanato tasmā, madhuratthappakāsinī.",
  "atk-s0511a:4118": "Kāvīrajalasampāta-paripūtamahītale;",
  "atk-s0511a:4119": "Kāvīrapaṭṭane ramme, nānānārinarākule.",
  "atk-s0511a:4120": "Kārite kaṇhadāsena, saṇhavācena sādhunā;",
  "atk-s0511a:4121": "Vihāre vividhākāra-cārupākāragopure.",
  "atk-s0511a:4122": "Chāyāsalilasampanne, dassanīye manorame;",
  "atk-s0511a:4123": "Hatadujjanasambādhe, pavivekasukhe sive.",
  "atk-s0511a:4124": "Tattha pācīnapāsāda-tale paramasītale;",
  "atk-s0511a:4125": "Vasatā buddhavaṃsassa, mayā saṃvaṇṇanā katā.",
  "atk-s0511a:4126": "Yathā buddhavaṃsassa saṃvaṇṇanāyaṃ, gatā sādhu siddhiṃ vinā antarāyaṃ;",
  "atk-s0511a:4127": "Tathā dhammayuttā janānaṃ vitakkā, vināvantarāyena siddhiṃ vajantu.",
  "atk-s0511a:4128": "Imaṃ buddhavaṃsassa saṃvaṇṇanaṃ me, karontena yaṃ patthitaṃ puññajātaṃ;",
  "atk-s0511a:4129": "Sadā tassa devānubhāvena loko, dhuvaṃ santamaccantamatthaṃ payātaṃ.",
  "atk-s0511a:4130": "Vinassantu rogā manussesu sabbe, pavassantu devāpi vassantakāle;",
  "atk-s0511a:4131": "Sukhaṃ hotu niccaṃ varaṃ nārakāpi, pisācāpayātā pipāsā bhavantu.",
  "atk-s0511a:4132": "Surā accharānaṃ gaṇādīhi saddhiṃ, ciraṃ devaloke sukhaṃ cānubhontu;",
  "atk-s0511a:4133": "Ciraṃ ṭhātu dhammo munindassa loke, sukhaṃ lokapālā mahiṃ pālayantu.",
  "atk-s0511a:4134": "Garūhi gītanāmena, buddhadattoti vissuto;",
  "atk-s0511a:4135": "Thero katvā aṭṭhakathaṃ, madhuratthavilāsiniṃ.",
  "atk-s0511a:4136": "Potthakaṃ ṭhapayitvemaṃ, parampare hitāvahaṃ;",
  "atk-s0511a:4137": "Aciraṭṭhitabhāvena, aho maccuvasaṃ gato.",
  "atk-s0511a:4138": "Iti bhāṇavāravasena chabbīsatibhāṇavārā, ganthavasena pañcasatādhikachasahassaganthā, akkharavasena tisahassādhikāni dvesatasahassakkharāni.",
  "atk-s0511a:4139": "Antarāyaṃ vinā esā, yathā niṭṭhaṃ upāgatā;",
  "atk-s0511a:4140": "Tathā sijjhantu saṅkappā, sattānaṃ dhammanissitāti.",
  "atk-s0511a:4141": "Iti madhuratthavilāsinī nāma",
  "atk-s0511a:4142": "Buddhavaṃsa-aṭṭhakathā niṭṭhitā."
}