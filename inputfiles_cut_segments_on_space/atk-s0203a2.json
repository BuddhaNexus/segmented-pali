{
  "atk-s0203a2:0": "3. Suññatavaggo",
  "atk-s0203a2:1": "1. Cūḷasuññatasuttavaṇṇanā",
  "atk-s0203a2:2_0": "176.Evaṁme sutanti cūḷasuññatasuttaṁ. Tattha ekamidanti thero kira bhagavato vattaṁ",
  "atk-s0203a2:2_1": "katvā attano divāṭṭhānaṁ gantvā kālaparicchedaṁ katvā nibbānārammaṇaṁ suññatāphalasamāpattiṁ",
  "atk-s0203a2:2_2": "appetvā nisinno yathāparicchedena vuṭṭhāsi. Athassa saṅkhārā suññato upaṭṭhahiṁsu.",
  "atk-s0203a2:2_3": "So suññatākathaṁ sotukāmo jāto. Athassa etadahosi – “na kho pana sakkā dhurena dhuraṁ",
  "atk-s0203a2:2_4": "paharantena viya gantvā ‘suññatākathaṁ me, bhante, kathethā’ti bhagavantaṁ vattuṁ,",
  "atk-s0203a2:2_5": "handāhaṁ yaṁ me bhagavā nagarakaṁ upanissāya viharanto ekaṁ kathaṁ kathesi, taṁ sāremi,",
  "atk-s0203a2:2_6": "evaṁ me bhagavā suññatākathaṁ kathessatī”ti dasabalaṁ sārento ekamidantiādimāha.",
  "atk-s0203a2:3_0": "Tattha idanti nipātamattameva. Kaccimetaṁ, bhanteti thero ekapade ṭhatvā saṭṭhipadasahassāni",
  "atk-s0203a2:3_1": "uggahetvā dhāretuṁ samattho, kiṁ so “suññatāvihārenā”ti ekaṁ padaṁ dhāretuṁ na sakkhissati,",
  "atk-s0203a2:3_2": "sotukāmena pana jānantena viya pucchituṁ na vaṭṭati, pākaṭaṁ katvā vitthāriyamānaṁ",
  "atk-s0203a2:3_3": "suññatākathaṁ sotukāmo ajānanto viya evamāha. Eko ajānantopi jānanto viya hoti, thero",
  "atk-s0203a2:3_4": "evarūpaṁ kohaññaṁ kiṁ karissati, attano jānanaṭṭhānepi bhagavato apacitiṁ dassetvā",
  "atk-s0203a2:3_5": "“kaccimeta”ntiādimāha.",
  "atk-s0203a2:4_0": "Pubbepīti paṭhamabodhiyaṁ nagarakaṁ upanissāya viharaṇakālepi. Etarahipīti idānipi.",
  "atk-s0203a2:4_1": "Evaṁ pana vatvā cintesi – “ānando suññatākathaṁ sotukāmo, eko pana sotuṁ sakkoti,",
  "atk-s0203a2:4_2": "na uggahetuṁ, eko sotumpi uggahetumpi sakkoti, na kathetuṁ, ānando pana sotumpi sakkoti",
  "atk-s0203a2:4_3": "uggahetumpi kathetumpi, (kathemissa) suññatākatha”nti. Iti taṁ kathento seyyathāpītiādimāha.",
  "atk-s0203a2:4_4": "Tattha suñño hatthigavāssavaḷavenāti tattha kaṭṭharūpapotthakarūpacittarūpavasena",
  "atk-s0203a2:4_5": "katā hatthiādayo atthi, vessavaṇamandhātādīnaṁ ṭhitaṭṭhāne cittakammavasena katampi,",
  "atk-s0203a2:4_6": "ratanaparikkhatānaṁ vātapānadvārabandhamañcapīṭhādīnaṁ vasena saṇṭhitampi, jiṇṇapaṭisaṅkharaṇatthaṁ",
  "atk-s0203a2:4_7": "ṭhapitampi jātarūparajataṁ atthi, kaṭṭharūpādivasena katā dhammasavanapañhapucchanādivasena",
  "atk-s0203a2:4_8": "āgacchantā ca itthipurisāpi atthi, tasmā na so tehi suñño. Indriyabaddhānaṁ saviññāṇakānaṁ",
  "atk-s0203a2:4_9": "hatthiādīnaṁ, icchiticchitakkhaṇe paribhuñjitabbassa jātarūparajatassa, nibaddhavāsaṁ",
  "atk-s0203a2:4_10": "vasantānaṁ itthipurisānañca abhāvaṁ sandhāyetaṁ vuttaṁ.",
  "atk-s0203a2:5_0": "Bhikkhusaṅghaṁ paṭiccāti bhikkhūsu hi piṇḍāya paviṭṭhesupi vihārabhattaṁ sādiyantehi",
  "atk-s0203a2:5_1": "bhikkhūhi ceva gilānagilānupaṭṭhākauddesacīvarakammapasutādīhi ca bhikkhūhi so asuññova",
  "atk-s0203a2:5_2": "hoti, iti niccampi bhikkhūnaṁ atthitāya evamāha. Ekattanti ekabhāvaṁ, ekaṁ asuññataṁ",
  "atk-s0203a2:5_3": "atthīti attho. Eko asuññabhāvo atthīti vuttaṁ hoti. Amanasikaritvāti citte akatvā",
  "atk-s0203a2:5_4": "anāvajjitvā apaccavekkhitvā. Gāmasaññanti gāmoti pavattavasena vā kilesavasena vā",
  "atk-s0203a2:5_5": "uppannaṁ gāmasaññaṁ. Manussasaññāyapi eseva nayo. Araññasaññaṁ paṭicca manasi karoti",
  "atk-s0203a2:5_6": "ekattanti idaṁ araññaṁ, ayaṁ rukkho, ayaṁ pabbato, ayaṁ nīlobhāso vanasaṇḍoti evaṁ",
  "atk-s0203a2:5_7": "ekaṁ araññaṁyeva paṭicca araññasaññaṁ manasi karoti. Pakkhandatīti otarati. Adhimuccatīti",
  "atk-s0203a2:5_8": "evanti adhimuccati. Ye assu darathāti ye ca pavattadarathā vā kilesadarathā vā gāmasaññaṁ",
  "atk-s0203a2:5_9": "paṭicca bhaveyyuṁ, te idha araññasaññāya na santi. Dutiyapadepi eseva nayo. Atthi",
  "atk-s0203a2:5_10": "cevāyanti ayaṁ pana ekaṁ araññasaññaṁ paṭicca uppajjamānā pavattadarathamattā atthi.",
  "atk-s0203a2:6_0": "Yañhikho tattha na hotīti yaṁ migāramātupāsāde hatthiādayo viya imissā araññasaññāya",
  "atk-s0203a2:6_1": "gāmasaññāmanussasaññāvasena uppajjamānaṁ pavattadarathakilesadarathajātaṁ, taṁ na",
  "atk-s0203a2:6_2": "hoti. Yaṁ pana tattha avasiṭṭhanti yaṁ migāramātupāsāde bhikkhusaṅgho viya tattha",
  "atk-s0203a2:6_3": "araññasaññāya pavattadarathamattaṁ avasiṭṭhaṁ hoti. Taṁ santamidaṁ atthīti pajānātīti",
  "atk-s0203a2:6_4": "taṁ vijjamānameva “atthi ida”nti pajānāti, suññatāvakkantīti suññatānibbatti.",
  "atk-s0203a2:7_0": "177.Amanasikaritvāmanussasaññanti idha gāmasaññaṁ na gaṇhāti. Kasmā? Evaṁ kirassa",
  "atk-s0203a2:7_1": "ahosi – “manussasaññāya gāmasaññaṁ nivattetvā, araññasaññāya manussasaññaṁ, pathavīsaññāya",
  "atk-s0203a2:7_2": "araññasaññaṁ, ākāsānañcāyatanasaññāya pathavīsaññaṁ…pe… nevasaññānāsaññāyatanasaññāya",
  "atk-s0203a2:7_3": "ākiñcaññāyatanasaññaṁ, vipassanāya nevasaññānāsaññāyatanasaññaṁ, maggena vipassanaṁ",
  "atk-s0203a2:7_4": "nivattetvā anupubbena accantasuññataṁ nāma dassessāmī”ti. Tasmā evaṁ desanaṁ ārabhi.",
  "atk-s0203a2:7_5": "Tattha pathavīsaññanti kasmā araññasaññaṁ pahāya pathavīsaññaṁ manasi karoti? Araññasaññāya",
  "atk-s0203a2:7_6": "visesānadhigamanato. Yathā hi purisassa ramaṇīyaṁ khettaṭṭhānaṁ disvā – “idha vuttā",
  "atk-s0203a2:7_7": "sāliādayo suṭṭhu sampajjissanti, mahālābhaṁ labhissāmī”ti sattakkhattumpi khettaṭṭhānaṁ",
  "atk-s0203a2:7_8": "olokentassa sāliādayo na sampajjanteva, sace pana taṁ ṭhānaṁ vihatakhāṇukakaṇṭakaṁ",
  "atk-s0203a2:7_9": "katvā kasitvā vapati, evaṁ sante sampajjanti, evameva – “idaṁ araññaṁ, ayaṁ rukkho,",
  "atk-s0203a2:7_10": "ayaṁ pabbato, ayaṁ nīlobhāso vanasaṇḍo”ti sacepi sattakkhattuṁ araññasaññaṁ manasi",
  "atk-s0203a2:7_11": "karoti, nevūpacāraṁ na samādhiṁ pāpuṇāti, pathavīsaññāya panassa dhuvasevanaṁ kammaṭṭhānaṁ",
  "atk-s0203a2:7_12": "pathavīkasiṇaṁ parikammaṁ katvā jhānāni nibbattetvā jhānapadaṭṭhānampi vipassanaṁ",
  "atk-s0203a2:7_13": "vaḍḍhetvā sakkā arahattaṁ pāpuṇituṁ. Tasmā araññasaññaṁ pahāya pathavīsaññaṁ manasi",
  "atk-s0203a2:7_14": "karoti. Paṭiccāti paṭicca sambhūtaṁ.",
  "atk-s0203a2:8_0": "Idāni yasmiṁ pathavīkasiṇe so pathavīsaññī hoti, tassa opammadassanatthaṁ seyyathāpītiādimāha.",
  "atk-s0203a2:8_1": "Tattha usabhassa etanti āsabhaṁ. Aññesaṁ pana gunnaṁ gaṇḍāpi honti pahārāpi. Tesañhi",
  "atk-s0203a2:8_2": "cammaṁ pasāriyamānaṁ nibbalikaṁ na hoti, usabhassa lakkhaṇasampannatāya te dosā natthi.",
  "atk-s0203a2:8_3": "Tasmā tassa cammaṁ gahitaṁ. Saṅkusatenāti khilasatena. Suvihatanti pasāretvā suṭṭhu",
  "atk-s0203a2:8_4": "vihataṁ. Ūnakasatasaṅkuvihatañhi nibbalikaṁ na hoti, saṅkusatena vihataṁ bheritalaṁ",
  "atk-s0203a2:8_5": "viya nibbalikaṁ hoti. Tasmā evamāha. Ukkūlavikkūlanti uccanīcaṁ thalaṭṭhānaṁ ninnaṭṭhānaṁ.",
  "atk-s0203a2:8_6": "Nadīvidugganti nadiyo ceva duggamaṭṭhānañca. Pathavīsaññaṁ paṭicca manasi karoti",
  "atk-s0203a2:8_7": "ekattanti kasiṇapathaviyaṁyeva paṭicca sambhūtaṁ ekaṁ saññaṁ manasi karoti. Darathamattāti",
  "atk-s0203a2:8_8": "ito paṭṭhāya sabbavāresu pavattadarathavasena darathamattā veditabbā.",
  "atk-s0203a2:9_0": "182.Animittaṁ cetosamādhinti vipassanācittasamādhiṁ. So hi niccanimittādivirahito",
  "atk-s0203a2:9_1": "animittoti vuccati. Imameva kāyanti vipassanāya vatthuṁ dasseti. Tattha imamevāti",
  "atk-s0203a2:9_2": "imaṁ eva catumahābhūtikaṁ. Saḷāyatanikanti saḷāyatanapaṭisaṁyuttaṁ. Jīvitapaccayāti",
  "atk-s0203a2:9_3": "yāva jīvitindriyānaṁ pavatti, tāva jīvitapaccayā pavattadarathamattā atthīti vuttaṁ hoti.",
  "atk-s0203a2:10_0": "183. Puna animittanti vipassanāya paṭivipassanaṁ dassetuṁ vuttaṁ. Kāmāsavaṁ paṭiccāti",
  "atk-s0203a2:10_1": "kāmāsavaṁ paṭicca uppajjanapavattadarathā idha na santi, ariyamagge ceva ariyaphale",
  "atk-s0203a2:10_2": "ca natthīti vuttaṁ hoti. Imameva kāyanti imaṁ upādisesadarathadassanatthaṁ vuttaṁ.",
  "atk-s0203a2:10_3": "Iti manussasaññāya gāmasaññaṁ nivattetvā…pe… maggena vipassanaṁ nivattetvā anupubbena",
  "atk-s0203a2:10_4": "accantasuññatā nāma dassitā hoti.",
  "atk-s0203a2:11_0": "184.Parisuddhanti nirupakkilesaṁ. Anuttaranti uttaravirahitaṁ sabbaseṭṭhaṁ. Suññatanti",
  "atk-s0203a2:11_1": "suññataphalasamāpattiṁ. Tasmāti yasmā atītepi, buddhapaccekabuddhabuddhasāvakasaṅkhātā",
  "atk-s0203a2:11_2": "samaṇabrāhmaṇā. Anāgatepi, etarahipi buddhabuddhasāvakasaṅkhātā samaṇabrāhmaṇā imaṁyeva",
  "atk-s0203a2:11_3": "parisuddhaṁ paramaṁ anuttaraṁ suññataṁ upasampajja vihariṁsu viharissanti viharanti",
  "atk-s0203a2:11_4": "ca, tasmā. Sesaṁ sabbattha uttānamevāti.",
  "atk-s0203a2:12": "Papañcasūdaniyā majjhimanikāyaṭṭhakathāya",
  "atk-s0203a2:13": "Cūḷasuññatasuttavaṇṇanā niṭṭhitā.",
  "atk-s0203a2:14": "2. Mahāsuññatasuttavaṇṇanā",
  "atk-s0203a2:15_0": "185.Evaṁme sutanti mahāsuññatasuttaṁ. Tattha kāḷakhemakassāti chavivaṇṇena so kāḷo,",
  "atk-s0203a2:15_1": "khemakoti panassa nāmaṁ. Vihāroti tasmiṁyeva nigrodhārāme ekasmiṁ padese pākārena",
  "atk-s0203a2:15_2": "parikkhipitvā dvārakoṭṭhakaṁ māpetvā haṁsavaṭṭakādisenāsanāni ceva maṇḍalamāḷabhojanasālādīni",
  "atk-s0203a2:15_3": "ca patiṭṭhapetvā kato vihāro. Sambahulāni senāsanānīti mañco pīṭhaṁ bhisibimbohanaṁ",
  "atk-s0203a2:15_4": "taṭṭikā cammakhaṇḍo tiṇasanthāro paṇṇasanthāro palālasanthārotiādīni paññattāni honti,",
  "atk-s0203a2:15_5": "mañcena mañcaṁ…pe… palālasanthāreneva palālasanthāraṁ āhacca ṭhapitāni, gaṇabhikkhūnaṁ",
  "atk-s0203a2:15_6": "vasanaṭṭhānasadisaṁ ahosi.",
  "atk-s0203a2:16_0": "Sambahulānu khoti bhagavato bodhipallaṅkeyeva sabbakilesānaṁ samugghāṭitattā saṁsayo",
  "atk-s0203a2:16_1": "nāma natthi, vitakkapubbabhāgā pucchā, vitakkapubbabhāge cāyaṁ nukāro nipātamatto.",
  "atk-s0203a2:16_2": "Pāṭimatthakaṁ gacchante avinicchito nāma na hoti. Ito kira pubbe bhagavatā dasa dvādasa",
  "atk-s0203a2:16_3": "bhikkhū ekaṭṭhāne vasantā na diṭṭhapubbā.",
  "atk-s0203a2:17_0": "Athassa etadahosi – gaṇavāso nāmāyaṁ vaṭṭe āciṇṇasamāciṇṇo nadīotiṇṇaudakasadiso,",
  "atk-s0203a2:17_1": "nirayatiracchānayonipettivisayāsurakāyesupi, manussaloka-devalokabrahmalokesupi gaṇavāsova",
  "atk-s0203a2:17_2": "āciṇṇo. Dasayojanasahasso hi nirayo tipucuṇṇabharitā nāḷi viya sattehi nirantaro,",
  "atk-s0203a2:17_3": "pañcavidhabandhanakammakāraṇakaraṇaṭṭhāne sattānaṁ pamāṇaṁ vā paricchedo vā natthi,",
  "atk-s0203a2:17_4": "tathā vāsīhi tacchanādiṭhānesu, iti gaṇabhūtāva paccanti. Tiracchānayoniyaṁ ekasmiṁ",
  "atk-s0203a2:17_5": "vammike upasikānaṁ pamāṇaṁ vā paricchedo vā natthi, tathā ekekabilādīsupi kipillikādīnaṁ.",
  "atk-s0203a2:17_6": "Tiracchānayoniyampi gaṇavāsova. Petanagarāni ca gāvutikāni aḍḍhayojanikānipi petabharitāni",
  "atk-s0203a2:17_7": "honti. Evaṁ pettivisayepi gaṇavāsova. Asurabhavanaṁ dasayojanasahassaṁ kaṇṇe pakkhittasūciyā",
  "atk-s0203a2:17_8": "kaṇṇabilaṁ viya hoti. Iti asurakāyepi gaṇavāsova. Manussaloke sāvatthiyaṁ sattapaṇṇāsa",
  "atk-s0203a2:17_9": "kulasatasahassāni, rājagahe anto ca bahi ca aṭṭhārasa manussakoṭiyo vasiṁsu. Evaṁ",
  "atk-s0203a2:17_10": "aññesupi ṭhānesūti manussalokepi gaṇavāsova. Bhummadevatā ādiṁ katvā devalokabrahmalokesupi",
  "atk-s0203a2:17_11": "gaṇavāsova. Ekekassa hi devaputtassa aḍḍhatiyā nāṭakakoṭiyo honti, navapi koṭiyo",
  "atk-s0203a2:17_12": "honti, ekaṭṭhāne dasasahassāpi brahmāno vasanti.",
  "atk-s0203a2:18_0": "Tato cintesi – “mayā satasahassakappādhikāni cattāri asaṅkhyeyyāni gaṇavāsaviddhaṁsanatthaṁ",
  "atk-s0203a2:18_1": "dasa pāramiyo pūritā, ime ca bhikkhū ito paṭṭhāyeva gaṇaṁ bandhitvā gaṇābhiratā jātā",
  "atk-s0203a2:18_2": "ananucchavikaṁ karontī”ti. So dhammasaṁvegaṁ uppādetvā puna cintesi – “sace ‘ekaṭṭhāne",
  "atk-s0203a2:18_3": "dvīhi bhikkhūhi na vasitabba’nti sakkā bhaveyya sikkhāpadaṁ paññapetuṁ, sikkhāpadaṁ",
  "atk-s0203a2:18_4": "paññāpeyyaṁ, na kho panetaṁ sakkā. Handāhaṁ mahāsuññatāpaṭipattiṁ nāma suttantaṁ",
  "atk-s0203a2:18_5": "desemi, yaṁ sikkhākāmānaṁ kulaputtānaṁ sikkhāpadapaññatti viya nagaradvāre nikkhittasabbakāyikaādāso",
  "atk-s0203a2:18_6": "viya ca bhavissati. Tato yathā nāmekasmiṁ ādāse khattiyādayo attano vajjaṁ disvā",
  "atk-s0203a2:18_7": "taṁ pahāya anavajjā honti, evamevaṁ mayi parinibbutepi pañcavassasahassāni imaṁ suttaṁ",
  "atk-s0203a2:18_8": "āvajjitvā gaṇaṁ vinodetvā ekībhāvābhiratā kulaputtā vaṭṭadukkhassa antaṁ karissantī”ti.",
  "atk-s0203a2:18_9": "Bhagavato ca manorathaṁ pūrentā viya imaṁ suttaṁ āvajjitvā gaṇaṁ vinodetvā vaṭṭadukkhaṁ",
  "atk-s0203a2:18_10": "khepetvā parinibbutā kulaputtā gaṇanapathaṁ vītivattā. Vālikapiṭṭhivihārepi hi ābhidhammikaabhayatthero",
  "atk-s0203a2:18_11": "nāma vassūpanāyikasamaye sambahulehi bhikkhūhi saddhiṁ imaṁ suttaṁ sañjhāyitvā “sammāsambuddho",
  "atk-s0203a2:18_12": "evaṁ kāreti, mayaṁ kiṁ karomā”ti āha. Te sabbepi antovasse gaṇaṁ vinodetvā ekībhāvābhiratā",
  "atk-s0203a2:18_13": "arahattaṁ pāpuṇiṁsu. Gaṇabhedanaṁ nāma idaṁ suttanti.",
  "atk-s0203a2:19_0": "186.Ghaṭāyāti evaṁnāmakassa sakkassa. Vihāreti ayampi vihāro nigrodhārāmasseva ekadese",
  "atk-s0203a2:19_1": "kāḷakhemakassa vihāro viya katoti veditabbo. Cīvarakammanti jiṇṇamalinānaṁ aggaḷaṭṭhānuppādanadhovanādīhi",
  "atk-s0203a2:19_2": "kataparibhaṇḍampi, cīvaratthāya uppannavatthānaṁ vicāraṇasibbanādīhi akataṁ saṁvidhānampi",
  "atk-s0203a2:19_3": "vaṭṭati, idha pana akataṁ saṁvidhānaṁ adhippetaṁ. Manussā hi ānandattherassa cīvarasāṭake",
  "atk-s0203a2:19_4": "adaṁsu. Tasmā thero sambahule bhikkhū gahetvā tattha cīvarakammaṁ akāsi. Tepi bhikkhū",
  "atk-s0203a2:19_5": "pātova sūcipāsakassa paññāyanakālato paṭṭhāya nisinnā apaññāyanakāle uṭṭhahanti.",
  "atk-s0203a2:19_6": "Sūcikamme niṭṭhiteyeva senāsanāni saṁvidahissāmāti na saṁvidahiṁsu. Cīvarakārasamayo",
  "atk-s0203a2:19_7": "noti thero kira cintesi – “addhā etehi bhikkhūhi na paṭisāmitāni senāsanāni, bhagavatā",
  "atk-s0203a2:19_8": "ca diṭṭhāni bhavissanti. Iti anattamano satthā suṭṭhu niggahetukāmo, imesaṁ bhikkhūnaṁ",
  "atk-s0203a2:19_9": "upatthambho bhavissāmī”ti; tasmā evamāha. Ayaṁ panettha adhippāyo – “na, bhante,",
  "atk-s0203a2:19_10": "ime bhikkhū kammārāmā eva, cīvarakiccavasena pana evaṁ vasantī”ti.",
  "atk-s0203a2:20_0": "Na kho, ānandāti, ānanda, kammasamayo vā hotu akammasamayo vā, cīvarakārasamayo vā",
  "atk-s0203a2:20_1": "hotu acīvarakārasamayo vā, atha kho saṅgaṇikārāmo bhikkhu na sobhatiyeva. Mā tvaṁ",
  "atk-s0203a2:20_2": "anupatthambhaṭṭhāne upatthambho ahosīti. Tattha saṅgaṇikāti sakaparisasamodhānaṁ.",
  "atk-s0203a2:20_3": "Gaṇoti nānājanasamodhānaṁ. Iti saṅgaṇikārāmo vā hotu gaṇārāmo vā, sabbathāpi gaṇabāhullābhirato",
  "atk-s0203a2:20_4": "gaṇabandhanabaddho bhikkhu na sobhati. Pacchābhatte pana divāṭṭhānaṁ sammajjitvā",
  "atk-s0203a2:20_5": "sudhotahatthapādo mūlakammaṭṭhānaṁ gahetvā ekārāmatamanuyutto bhikkhu buddhasāsane",
  "atk-s0203a2:20_6": "sobhati. Nekkhammasukhanti kāmato nikkhantassa sukhaṁ. Pavivekasukhampi kāmapavivekasukhameva.",
  "atk-s0203a2:20_7": "Rāgādīnaṁ pana vūpasamatthāya saṁvattatīti upasamasukhaṁ. Maggasambodhatthāya saṁvattatīti",
  "atk-s0203a2:20_8": "sambodhisukhaṁ. Nikāmalābhīti kāmalābhī icchitalābhī. Akicchalābhīti adukkhalābhī.",
  "atk-s0203a2:20_9": "Akasiralābhīti vipulalābhī.",
  "atk-s0203a2:21_0": "Sāmāyikanti appitappitasamaye kilesehi vimuttaṁ. Kantanti manāpaṁ. Cetovimuttinti",
  "atk-s0203a2:21_1": "rūpārūpāvacaracittavimuttiṁ. Vuttañhetaṁ – “cattāri ca jhānāni catasso ca arūpasamāpattiyo,",
  "atk-s0203a2:21_2": "ayaṁ sāmāyiko vimokkho”ti. Asāmāyikanti na samayavasena kilesehi vimuttaṁ, atha kho",
  "atk-s0203a2:21_3": "accantavimuttaṁ lokuttaraṁ vuttaṁ. Vuttañhetaṁ – “cattāro ca ariyamaggā cattāri ca",
  "atk-s0203a2:21_4": "sāmaññaphalāni, ayaṁ asāmāyiko vimokkho”ti. Akuppanti kilesehi akopetabbaṁ.",
  "atk-s0203a2:22_0": "Ettāvatā kiṁ kathitaṁ hoti? Saṅgaṇikārāmo bhikkhu gaṇabandhanabaddho neva lokiyaguṇaṁ,",
  "atk-s0203a2:22_1": "na ca lokuttaraguṇaṁ nibbattetuṁ sakkoti, gaṇaṁ vinodetvā pana ekābhirato sakkoti.",
  "atk-s0203a2:22_2": "Tathā hi vipassī bodhisatto caturāsītiyā pabbajitasahassehi parivuto satta vassāni",
  "atk-s0203a2:22_3": "vicaranto sabbaññuguṇaṁ nibbattetuṁ nāsakkhi, gaṇaṁ vinodetvā sattadivase ekībhāvābhirato",
  "atk-s0203a2:22_4": "bodhimaṇḍaṁ āruyha sabbaññuguṇaṁ nibbattesi. Amhākaṁ bodhisatto pañcavaggiyehi saddhiṁ",
  "atk-s0203a2:22_5": "chabbassāni vicaranto sabbaññuguṇaṁ nibbattetuṁ nāsakkhi, tesu pakkantesu ekībhāvābhirato",
  "atk-s0203a2:22_6": "bodhimaṇḍaṁ āruyha sabbaññuguṇaṁ nibbattesi.",
  "atk-s0203a2:23_0": "Evaṁ saṅgaṇikārāmassa guṇādhigamābhāvaṁ dassetvā idāni dosuppattiṁ dassento nāhaṁ",
  "atk-s0203a2:23_1": "ānandātiādimāha. Tattha rūpanti sarīraṁ. Yattha rattassāti yasmiṁ rūpe rāgavasena",
  "atk-s0203a2:23_2": "rattassa. Na uppajjeyyunti yasmiṁ rūpe rattassa na uppajjeyyuṁ, taṁ rūpaṁ na samanupassāmi,",
  "atk-s0203a2:23_3": "atha kho sāriputtamoggallānānaṁ dasabalasāvakattupagamanasaṅkhātena aññathābhāvena",
  "atk-s0203a2:23_4": "sañcayassa viya, upāligahapatino aññathābhāvena nāṭaputtassa viya, piyajātikasutte",
  "atk-s0203a2:23_5": "seṭṭhiādīnaṁ viya ca uppajjantiyeva.",
  "atk-s0203a2:24_0": "187.Ayaṁkho panānandāti ko anusandhi? Sace hi koci dubbuddhī navapabbajito vadeyya",
  "atk-s0203a2:24_1": "– “sammāsambuddho khettaṁ paviṭṭhā gāviyo viya amheyeva gaṇato nīharati, ekībhāve",
  "atk-s0203a2:24_2": "niyojeti, sayaṁ pana rājarājamahāmattādīhi parivuto viharatī”ti, tassa vacanokāsupacchedanatthaṁ",
  "atk-s0203a2:24_3": "– “cakkavāḷapariyantāya parisāya majjhe nisinnopi tathāgato ekakovā”ti dassetuṁ imaṁ",
  "atk-s0203a2:24_4": "desanaṁ ārabhi. Tattha sabbanimittānanti rūpādīnaṁ saṅkhanimittānaṁ. Ajjhattanti",
  "atk-s0203a2:24_5": "visayajjhattaṁ. Suññatanti suññataphalasamāpattiṁ. Tatra ceti upayogatthe bhummaṁ,",
  "atk-s0203a2:24_6": "taṁ ceti vuttaṁ hoti. Puna tatrāti tasmiṁ parisamajjhe ṭhito. Vivekaninnenāti nibbānaninnena.",
  "atk-s0203a2:24_7": "Byantībhūtenāti āsavaṭṭhānīyadhammehi vigatantena nissaṭena visaṁyuttena. Uyyojanikapaṭisaṁyuttanti",
  "atk-s0203a2:24_8": "gacchatha tumheti evaṁ uyyojanikena vacanena paṭisaṁyuttaṁ.",
  "atk-s0203a2:25_0": "Kāya pana velāya bhagavā evaṁ katheti? Pacchābhattakiccavelāya, vā purimayāmakiccavelāya",
  "atk-s0203a2:25_1": "vā. Bhagavā hi pacchābhatte gandhakuṭiyaṁ sīhaseyyaṁ kappetvā vuṭṭhāya phalasamāpattiṁ",
  "atk-s0203a2:25_2": "appetvā nisīdati. Tasmiṁ samaye dhammassavanatthāya parisā sannipatanti. Atha bhagavā",
  "atk-s0203a2:25_3": "kālaṁ viditvā gandhakuṭito nikkhamitvā buddhāsanavaragato dhammaṁ desetvā bhesajjatelapākaṁ",
  "atk-s0203a2:25_4": "gaṇhanto viya kālaṁ anatikkamitvā vivekaninnena cittena parisaṁ uyyojeti. Purimayāmepi",
  "atk-s0203a2:25_5": "“abhikkantā kho vāseṭṭhā ratti, yassa dāni kālaṁ maññathā”ti evaṁ uyyojeti. Buddhānañhi",
  "atk-s0203a2:25_6": "bodhipattito paṭṭhāya dve pañcaviññāṇānipi nibbānaninnāneva. Tasmātihānandāti yasmā",
  "atk-s0203a2:25_7": "suññatāvihāro santo paṇīto, tasmā.",
  "atk-s0203a2:26_0": "188.Ajjhattamevāti gocarajjhattameva. Ajjhattaṁ suññatanti idha niyakajjhattaṁ, attano",
  "atk-s0203a2:26_1": "pañcasu khandhesu nissitanti attho. Sampajāno hotīti kammaṭṭhānassa asampajjanabhāvajānanena",
  "atk-s0203a2:26_2": "sampajāno. Bahiddhāti parassa pañcasu khandhesu. Ajjhattabahiddhāti kālena ajjhattaṁ",
  "atk-s0203a2:26_3": "kālena bahiddhā. Āneñjanti ubhatobhāgavimutto bhavissāmāti āneñjaṁ arūpasamāpattiṁ manasi karoti.",
  "atk-s0203a2:27_0": "Tasmiṁyeva purimasminti pādakajjhānaṁ sandhāya vuttaṁ. Apaguṇapādakajjhānato vuṭṭhitassa",
  "atk-s0203a2:27_1": "hi ajjhattaṁ suññataṁ manasikaroto tattha cittaṁ na pakkhandati. Tato “parassa santāne",
  "atk-s0203a2:27_2": "nu kho katha”nti bahiddhā manasi karoti, tatthapi na pakkhandati. Tato – “kālena",
  "atk-s0203a2:27_3": "attano santāne, kālena parassa santāne nu kho katha”nti ajjhattabahiddhā manasi karoti,",
  "atk-s0203a2:27_4": "tatthapi na pakkhandati. Tato ubhatobhāgavimutto hotukāmo “arūpasamāpattiyaṁ nu kho",
  "atk-s0203a2:27_5": "katha”nti āneñjaṁ manasi karoti, tatthapi na pakkhandati. Idāni – “na me cittaṁ pakkhandatīti",
  "atk-s0203a2:27_6": "vissaṭṭhavīriyena upaṭṭhākādīnaṁ pacchato na caritabbaṁ, pādakajjhānameva pana sādhukaṁ",
  "atk-s0203a2:27_7": "punappunaṁ manasikātabbaṁ. Evamassa rukkhe chindato pharasumhi avahante puna nisitaṁ",
  "atk-s0203a2:27_8": "kāretvā chindantassa chijjesu pharasu viya kammaṭṭhāne manasikāro vahatī”ti dassetuṁ",
  "atk-s0203a2:27_9": "tasmiṁyevātiādimāha. Idānissa evaṁ paṭipannassa yaṁ yaṁ manasi karoti, tattha tattha",
  "atk-s0203a2:27_10": "manasikāro sampajjatīti dassento pakkhandatīti āha.",
  "atk-s0203a2:28_0": "189.Iminā vihārenāti iminā samathavipassanāvihārena. Itiha tattha sampajānoti iti",
  "atk-s0203a2:28_1": "caṅkamantopi tasmiṁ kammaṭṭhāne sampajjamāne “sampajjati me kammaṭṭhāna”nti jānanena",
  "atk-s0203a2:28_2": "sampajāno hoti. Sayatīti nipajjati. Ettha kañci kālaṁ caṅkamitvā – “idāni ettakaṁ",
  "atk-s0203a2:28_3": "kālaṁ caṅkamituṁ sakkhissāmī”ti ñatvā iriyāpathaṁ ahāpetvā ṭhātabbaṁ. Esa nayo sabbavāresu.",
  "atk-s0203a2:28_4": "Na kathessāmīti, itiha tatthāti evaṁ na kathessāmīti jānanena tattha sampajānakārī hoti.",
  "atk-s0203a2:29": "Puna dutiyavāre evarūpiṁ kathaṁ kathessāmīti jānanena sampajānakārī hoti, imassa bhikkhuno samathavipassanā taruṇāva, tāsaṁ anurakkhaṇatthaṁ –",
  "atk-s0203a2:30": "“Āvāso gocaro bhassaṁ, puggalo atha bhojanaṁ;",
  "atk-s0203a2:31": "Utu iriyāpatho ceva, sappāyo sevitabbako”ti.",
  "atk-s0203a2:32": "Satta sappāyāni icchitabbāni. Tesaṁ dassanatthamidaṁ vuttaṁ. Vitakkavāresu avitakkanassa ca vitakkanassa ca jānanena sampajānatā veditabbā.",
  "atk-s0203a2:33_0": "190. Iti vitakkapahānena dve magge kathetvā idāni tatiyamaggassa vipassanaṁ ācikkhanto",
  "atk-s0203a2:33_1": "pañca kho ime, ānanda, kāmaguṇātiādimāha. Āyataneti tesuyeva kāmaguṇesu kismiñcideva",
  "atk-s0203a2:33_2": "kilesuppattikāraṇe. Samudācāroti samudācaraṇato appahīnakileso. Evaṁsantanti evaṁ",
  "atk-s0203a2:33_3": "vijjamānameva. Sampajānoti kammaṭṭhānassa asampattijānanena sampajāno. Dutiyavāre",
  "atk-s0203a2:33_4": "evaṁ santametanti evaṁ sante etaṁ. Sampajānoti kammaṭṭhānasampattijānanena sampajāno.",
  "atk-s0203a2:33_5": "Ayañhi “pahīno nu kho me pañcasu kāmaguṇesu chandarāgo no”ti paccavekkhamāno apahīnabhāvaṁ",
  "atk-s0203a2:33_6": "ñatvā vīriyaṁ paggahetvā taṁ anāgāmimaggena samugghāṭeti, tato maggānantaraṁ phalaṁ,",
  "atk-s0203a2:33_7": "phalato vuṭṭhāya paccavekkhamāno pahīnabhāvaṁ jānāti, tassa jānanena “sampajāno hotī”ti vuttaṁ.",
  "atk-s0203a2:34_0": "191. Idāni arahattamaggassa vipassanaṁ ācikkhanto pañca kho ime, ānanda, upādānakkhandhātiādimāha.",
  "atk-s0203a2:34_1": "Tattha so pahīyatīti rūpe asmīti māno asmīti chando asmīti anusayo pahīyati. Tathā",
  "atk-s0203a2:34_2": "vedanādīsu sampajānatā vuttanāyeneva veditabbā.",
  "atk-s0203a2:35_0": "Ime kho te, ānanda, dhammāti heṭṭhā kathite samathavipassanāmaggaphaladhamme sandhāyāha.",
  "atk-s0203a2:35_1": "Kusalāyatikāti kusalato āgatā. Kusalā hi kusalāpi honti kusalāyatikāpi, seyyathidaṁ,",
  "atk-s0203a2:35_2": "paṭhamajjhānaṁ kusalaṁ, dutiyajjhānaṁ kusalañceva kusalāyatikañca…pe… ākiñcaññāyatanaṁ",
  "atk-s0203a2:35_3": "kusalaṁ, nevasaññānāsaññāyatanaṁ kusalañceva kusalāyatikañca, nevasaññānāsaññāyatanaṁ",
  "atk-s0203a2:35_4": "kusalaṁ, sotāpattimaggo kusalo ceva kusalāyatiko ca…pe… anāgāmimaggo kusalo, arahattamaggo",
  "atk-s0203a2:35_5": "kusalo ceva kusalāyatiko ca. Tathā paṭhamajjhānaṁ kusalaṁ, taṁsampayuttakā dhammā",
  "atk-s0203a2:35_6": "kusalā ceva kusalāyatikā ca…pe… arahattamaggo kusalo, taṁsampayuttakā dhammā kusalā",
  "atk-s0203a2:35_7": "ceva kusalāyatikā ca.",
  "atk-s0203a2:36_0": "Ariyāti nikkilesā visuddhā. Lokuttarāti loke uttarā visiṭṭhā. Anavakkantāpāpimatāti",
  "atk-s0203a2:36_1": "pāpimantena mārena anokkantā. Vipassanāpādakā aṭṭha samāpattiyo appetvā nisinnassa",
  "atk-s0203a2:36_2": "hi bhikkhuno cittaṁ māro na passati, “idaṁ nāma ārammaṇaṁ nissāya saṁvattatī”ti jātituṁ",
  "atk-s0203a2:36_3": "na sakkoti. Tasmā “anavakkantā”ti vuttaṁ.",
  "atk-s0203a2:37": "Taṁ kiṁ maññasīti idaṁ kasmā āha? Gaṇepi eko ānisaṁso atthi, taṁ dassetuṁ idamāha. Anubandhitunti anugacchituṁ paricarituṁ.",
  "atk-s0203a2:38_0": "Na kho, ānandāti ettha kiñcāpi bhagavatā – “sutāvudho, bhikkhave, ariyasāvako akusalaṁ",
  "atk-s0203a2:38_1": "pajahati, kusalaṁ bhāveti, sāvajjaṁ pajahati, anavajjaṁ bhāveti, suddhaṁ attānaṁ",
  "atk-s0203a2:38_2": "pariharatī”ti bahussuto pañcāvudhasampanno yodho viya kato. Yasmā pana so sutapariyattiṁ",
  "atk-s0203a2:38_3": "uggahetvāpi tadanucchavikaṁ anulomapaṭipadaṁ na paṭipajjati, na tassa taṁ āvudhaṁ",
  "atk-s0203a2:38_4": "hoti. Yo paṭipajjati, tasseva hoti. Tasmā etadatthaṁ anubandhituṁ nārahatīti dassento",
  "atk-s0203a2:38_5": "na kho, ānandāti āha.",
  "atk-s0203a2:39_0": "Idāni yadatthaṁ anubandhitabbo, taṁ dassetuṁ yā ca khotiādimāha. Iti imasmiṁ sutte",
  "atk-s0203a2:39_1": "tīsu ṭhānesu dasa kathāvatthūni āgatāni. “Iti evarūpaṁ kathaṁ kathessāmī”ti sappāyāsappāyavasena",
  "atk-s0203a2:39_2": "āgatāni, “yadidaṁ suttaṁ geyya”nti ettha sutapariyattivasena āgatāni, imasmiṁ ṭhāne",
  "atk-s0203a2:39_3": "paripūraṇavasena āgatāni. Tasmā imasmiṁ sutte dasa kathāvatthūni kathentena imasmiṁ",
  "atk-s0203a2:39_4": "ṭhāne ṭhatvā kathetabbāni.",
  "atk-s0203a2:40_0": "Idāni yasmā ekaccassa ekakassa viharatopi attho na sampajjati, tasmā taṁ sandhāya",
  "atk-s0203a2:40_1": "ekībhāve ādīnavaṁ dassento evaṁ sante kho, ānandātiādimāha. Tattha evaṁ santeti evaṁ ekībhāve sante.",
  "atk-s0203a2:41_0": "193.Satthāti bāhirako titthakarasatthā. Anvāvattantīti anuāvattanti upasaṅkamanti.",
  "atk-s0203a2:41_1": "Mucchaṁ kāmayatīti mucchanataṇhaṁ pattheti, pavattetīti attho. Ācariyūpaddavenāti",
  "atk-s0203a2:41_2": "abbhantare uppannena kilesūpaddavena ācariyassupaddavo. Sesupaddavesupi eseva nayo.",
  "atk-s0203a2:41_3": "Avadhiṁsu nanti mārayiṁsu naṁ. Etena hi guṇamaraṇaṁ kathitaṁ.",
  "atk-s0203a2:42_0": "Vinipātāyāti suṭṭhu nipatanāya. Kasmā pana brahmacārupaddavova – “dukkhavipākataro",
  "atk-s0203a2:42_1": "ca kaṭukavipākataro ca vinipātāya ca saṁvattatī”ti vuttoti. Bāhirapabbajjā hi appalābhā,",
  "atk-s0203a2:42_2": "tattha mahanto nibbattetabbaguṇo natthi, aṭṭhasamāpattipañcābhiññāmattakameva hoti.",
  "atk-s0203a2:42_3": "Iti yathā gadrabhapiṭṭhito patitassa mahantaṁ dukkhaṁ na hoti, sarīrassa paṁsumakkhanamattameva",
  "atk-s0203a2:42_4": "hoti, evaṁ bāhirasamaye lokiyaguṇamattatova parihāyati, tena purimaṁ upaddavadvayaṁ",
  "atk-s0203a2:42_5": "na evaṁ vuttaṁ. Sāsane pana pabbajjā mahālābhā, tattha cattāro maggā cattāri phalāni",
  "atk-s0203a2:42_6": "nibbānanti mahantā adhigantabbaguṇā. Iti yathā ubhato sujāto khattiyakumāro hatthikkhandhavaragato",
  "atk-s0203a2:42_7": "nagaraṁ anusañcaranto hatthikkhandhato patito mahādukkhaṁ nigacchati, evaṁ sāsanato",
  "atk-s0203a2:42_8": "parihāyamāno navahi lokuttaraguṇehi parihāyati. Tenāyaṁ brahmacārupaddavo evaṁ vutto.",
  "atk-s0203a2:43_0": "196.Tasmāti yasmā sesupaddavehi brahmacārupaddavo dukkhavipākataro, yasmā vā sapattapaṭipattiṁ",
  "atk-s0203a2:43_1": "vītikkamanto dīgharattaṁ ahitāya dukkhāya saṁvattati, mittapaṭipatti hitāya, tasmā.",
  "atk-s0203a2:43_2": "Evaṁ uparimenapi heṭṭhimenapi atthena yojetabbaṁ. Mittavatāyāti mittapaṭipattiyā.",
  "atk-s0203a2:43_3": "Sapattavatāyāti verapaṭipattiyā.",
  "atk-s0203a2:44": "Vokkammaca satthusāsanāti dukkaṭadubbhāsitamattampi hi sañcicca vītikkamanto vokkamma vattati nāma. Tadeva avītikkamanto na vokkamma vattati nāma.",
  "atk-s0203a2:45_0": "Na vo ahaṁ, ānanda, tathā parakkamissāmīti ahaṁ tumhesu tathā na paṭipajjissāmi.",
  "atk-s0203a2:45_1": "Āmaketi apakke. Āmakamatteti āmake nātisukkhe bhājane. Kumbhakāro hi āmakaṁ nātisukkhaṁ",
  "atk-s0203a2:45_2": "apakkaṁ ubhohi hatthehi saṇhikaṁ gaṇhāti “mā bhijjatū”ti. Iti yathā kumbhakāro tattha",
  "atk-s0203a2:45_3": "paṭipajjati, nāhaṁ tumhesu tathā paṭipajjissāmi. Niggayha niggayhāti sakiṁ ovaditvā",
  "atk-s0203a2:45_4": "tuṇhī na bhavissāmi, niggaṇhitvā niggaṇhitvā punappunaṁ ovadissāmi anusāsissāmi.",
  "atk-s0203a2:45_5": "Pavayha pavayhāti dose pavāhetvā pavāhetvā. Yathā pakkabhājanesu kumbhakāro bhinnachinnajajjarāni",
  "atk-s0203a2:45_6": "pavāhetvā ekato katvā supakkāneva ākoṭetvā ākoṭetvā gaṇhāti, evameva ahampi pavāhetvā",
  "atk-s0203a2:45_7": "pavāhetvā punappunaṁ ovadissāmi anusāsissāmi. Yosāro so ṭhassatīti evaṁ vo mayā ovadiyamānānaṁ",
  "atk-s0203a2:45_8": "yo maggaphalasāro, so ṭhassati. Apica lokiyaguṇāpi idha sārotveva adhippetā. Sesaṁ",
  "atk-s0203a2:45_9": "sabbattha uttānamevāti.",
  "atk-s0203a2:46": "Papañcasūdaniyā majjhimanikāyaṭṭhakathāya",
  "atk-s0203a2:47": "Mahāsuññatasuttavaṇṇanā niṭṭhitā.",
  "atk-s0203a2:48": "3. Acchariyaabbhutasuttavaṇṇanā",
  "atk-s0203a2:49_0": "197.Evaṁme sutanti acchariyaabbhutasuttaṁ. Tattha yatra hi nāmāti acchariyatthe nipāto.",
  "atk-s0203a2:49_1": "Yo nāma tathāgatoti attho. Chinnapapañceti ettha papañcā nāma taṇhā māno diṭṭhīti",
  "atk-s0203a2:49_2": "ime tayo kilesā. Chinnavaṭumeti ettha vaṭumanti kusalākusalakammavaṭṭaṁ vuccati.",
  "atk-s0203a2:49_3": "Pariyādinnavaṭṭeti tasseva vevacanaṁ. Sabbadukkhavītivatteti sabbaṁ vipākavaṭṭasaṅkhātaṁ",
  "atk-s0203a2:49_4": "dukkhaṁ vītivatte. Anussarissatīti idaṁ yatrāti nipātavasena anāgatavacanaṁ, attho",
  "atk-s0203a2:49_5": "panettha atītavasena veditabbo. Bhagavā hi te buddhe anussari, na idāni anussarissati.",
  "atk-s0203a2:49_6": "Evaṁjaccāti vipassīādayo khattiyajaccā, kakusandhādayo brāhmaṇajaccāti. Evaṁgottāti",
  "atk-s0203a2:49_7": "vipassīādayo koṇḍaññagottā, kakusandhādayo kassapagottāti. Evaṁsīlāti lokiyalokuttarasīlena",
  "atk-s0203a2:49_8": "evaṁsīlā. Evaṁdhammāti ettha samādhipakkhā dhammā adhippetā. Lokiyalokuttarena samādhinā",
  "atk-s0203a2:49_9": "evaṁsamādhinoti attho. Evaṁpaññāti lokiyalokuttarapaññāya evaṁpaññā. Evaṁvihārīti",
  "atk-s0203a2:49_10": "ettha pana heṭṭhā samādhipakkhānaṁ dhammānaṁ gahitattā vihāro gahitova, puna kasmā",
  "atk-s0203a2:49_11": "gahitameva gaṇhātīti ce, na idaṁ gahitameva. Idañhi nirodhasamāpattidīpanatthaṁ,",
  "atk-s0203a2:49_12": "tasmā evaṁnirodhasamāpattivihārīti ayamettha attho.",
  "atk-s0203a2:50_0": "Evaṁvimuttāti ettha vikkhambhanavimutti tadaṅgavimutti samucchedavimutti paṭippassaddhivimutti",
  "atk-s0203a2:50_1": "nissaraṇavimuttīti pañcavidhā vimuttiyo. Tattha aṭṭha samāpattiyo sayaṁ vikkhambhitehi",
  "atk-s0203a2:50_2": "nīvaraṇādīhi vimuttattā vikkhambhanavimuttīti saṅkhaṁ gacchanti. Aniccānupassanādikā",
  "atk-s0203a2:50_3": "satta anupassanā sayaṁ tassa tassa paccanīkaṅgavasena paricattāhi niccasaññādīhi",
  "atk-s0203a2:50_4": "vimuttattā tadaṅgavimuttīti saṅkhaṁ gacchanti. Cattāro ariyamaggā sayaṁ samucchinnehi",
  "atk-s0203a2:50_5": "kilesehi vimuttattā samucchedavimuttīti saṅkhaṁ gacchanti. Cattāri sāmaññaphalāni",
  "atk-s0203a2:50_6": "maggānubhāvena kilesānaṁ paṭippassaddhante uppannattā paṭippassaddhivimuttīti saṅkhaṁ",
  "atk-s0203a2:50_7": "gacchanti. Nibbānaṁ sabbakilesehi nissaṭattā apagatattā dūre ṭhitattā nissaraṇavimuttīti",
  "atk-s0203a2:50_8": "saṅkhaṁ gataṁ. Iti imāsaṁ pañcannaṁ vimuttīnaṁ vasena evaṁvimuttāti evamettha attho veditabbo.",
  "atk-s0203a2:51_0": "199.Tasmātihāti yasmā tvaṁ “tathāgatā acchariyā”ti vadasi, tasmā taṁ bhiyyoso mattāya",
  "atk-s0203a2:51_1": "paṭibhantu tathāgatassa acchariyā abbhutadhammāti. Sato sampajānoti ettha dvesampajaññāni",
  "atk-s0203a2:51_2": "manussaloke devaloke ca. Tattha vessantarajātake brāhmaṇassa dve putte datvā punadivase",
  "atk-s0203a2:51_3": "sakkassa deviṁ datvā sakkena pasīditvā dinne aṭṭha vare gaṇhanto –",
  "atk-s0203a2:52": "“Ito vimuccamānāhaṁ, saggagāmī visesagū;",
  "atk-s0203a2:53": "Anivattī tato assaṁ, aṭṭhametaṁ varaṁ vare”ti. –",
  "atk-s0203a2:54_0": "Evaṁ tusitabhavane me paṭisandhi hotūti varaṁ aggahesi, tato paṭṭhāya tusitabhavane",
  "atk-s0203a2:54_1": "uppajjissāmīti jānāti, idaṁ manussaloke sampajaññaṁ. Vessantarattabhāvato pana cuto",
  "atk-s0203a2:54_2": "puna tusitabhavane nibbattitvā nibbattosmīti aññāsi, idaṁ devaloke sampajaññaṁ.",
  "atk-s0203a2:55_0": "Kiṁ pana sesadevatā na jānantīti? No na jānanti. Tā pana uyyānavimānakapparukkhe",
  "atk-s0203a2:55_1": "oloketvā devanāṭakehi tūriyasaddena pabodhitā “mārisa ayaṁ devaloko tumhe idha nibbattā”ti",
  "atk-s0203a2:55_2": "sāritā jānanti. Bodhisatto paṭhamajavanavāre na jānāti, dutiyajavanato paṭṭhāya jānāti.",
  "atk-s0203a2:55_3": "Iccassa aññehi asādhāraṇajānanaṁ hoti.",
  "atk-s0203a2:56_0": "Aṭṭhāsīti ettha kiñcāpi aññepi devā tattha ṭhitā ṭhitamhāti jānanti, te pana chasu",
  "atk-s0203a2:56_1": "dvāresu balavatā iṭṭhārammaṇena abhibhuyyamānā satiṁ vissajjetvā attano bhuttapītabhāvampi",
  "atk-s0203a2:56_2": "ajānantā āhārūpacchedena kālaṁ karonti. Bodhisattassa kiṁ tathārūpaṁ ārammaṇaṁ natthīti?",
  "atk-s0203a2:56_3": "No natthi. So hi sesadeve dasahi ṭhānehi adhiggaṇhāti, ārammaṇena pana attānaṁ maddituṁ",
  "atk-s0203a2:56_4": "na deti, taṁ ārammaṇaṁ abhibhavitvā tiṭṭhati. Tena vuttaṁ – “sato sampajāno, ānanda,",
  "atk-s0203a2:56_5": "bodhisatto tusite kāye aṭṭhāsī”ti.",
  "atk-s0203a2:57_0": "200.Yāvatāyukanti sesattabhāvesu kiṁ yāvatāyukaṁ na tiṭṭhattīti? Āma na tiṭṭhati.",
  "atk-s0203a2:57_1": "Aññadā hi dīghāyukadevaloke nibbatto tattha pāramiyo na sakkā pūretunti akkhīni nimīletvā",
  "atk-s0203a2:57_2": "adhimuttikālaṁkiriyaṁ nāma katvā manussaloke nibbattati. Ayaṁ kālaṅkiriyā aññesaṁ",
  "atk-s0203a2:57_3": "na hoti. Tadā pana adinnadānaṁ nāma natthi, arakkhitasīlaṁ nāma natthi, sabbapāramīnaṁ",
  "atk-s0203a2:57_4": "pūritattā yāvatāyukaṁ aṭṭhāsi.",
  "atk-s0203a2:58_0": "Sato sampajāno tusitā kāyā cavitvā mātukucchiṁ okkamatīti evaṁ tāva sabbapāramiyo",
  "atk-s0203a2:58_1": "pūretvā tadā bodhisatto yāvatāyukaṁ aṭṭhāsi. Devatānaṁ pana – “manussagaṇanāvasena",
  "atk-s0203a2:58_2": "idāni sattahi divasehi cuti bhavissatī”ti pañca pubbanimittāni uppajjanti – mālā",
  "atk-s0203a2:58_3": "milāyanti, vatthāni kilissanti, kacchehi sedā muccanti, kāye dubbaṇṇiyaṁ okkamati,",
  "atk-s0203a2:58_4": "devo devāsane na saṇṭhāti.",
  "atk-s0203a2:59_0": "Tattha mālāti paṭisandhiggahaṇadivase piḷandhanamālā. Tā kira saṭṭhisatasahassādhikā",
  "atk-s0203a2:59_1": "sattapaṇṇāsa-vassakoṭiyo amilāyitvā tadā milāyanti. Vatthesupi eseva nayo. Ettakaṁ",
  "atk-s0203a2:59_2": "pana kālaṁ devānaṁ neva sītaṁ na uṇhaṁ hoti, tasmiṁ kāle sarīrato bindubinduvasena",
  "atk-s0203a2:59_3": "sedā muccanti. Ettakañca kālaṁ tesaṁ sarīre khaṇḍiccapāliccādivasena vivaṇṇatā na",
  "atk-s0203a2:59_4": "paññāyati, devadhītā soḷasavassuddesikā viya, devaputtā vīsativassuddesikā viya khāyanti.",
  "atk-s0203a2:59_5": "Maraṇakāle pana nesaṁ kilantarūpo attabhāvo hoti. Ettakañca nesaṁ kālaṁ devaloke",
  "atk-s0203a2:59_6": "ukkaṇṭhitā nāma natthi, maraṇakāle pana nissasanti vijambhanti, sake āsane nābhiramanti.",
  "atk-s0203a2:60_0": "Imāni pana pubbanimittāni, yathā loke mahāpuññānaṁ rājarājamahāmattādīnaṁyeva ukkāpātabhūmicālacandaggāhādīni",
  "atk-s0203a2:60_1": "nimittāni paññāyanti, na sabbesaṁ, evameva mahesakkhānaṁ devatānaṁyeva paññāyanti,",
  "atk-s0203a2:60_2": "na sabbesaṁ. Yathā ca manussesu pubbanimittāni nakkhattapāṭhakādayova jānanti, na",
  "atk-s0203a2:60_3": "sabbe, evameva tānipi sabbe devā na jānanti, paṇḍitā eva pana jānanti. Tattha ye",
  "atk-s0203a2:60_4": "ca mandena kusalakammena nibbattā devaputtā, te tesu uppannesu – “idāni ko jānāti,",
  "atk-s0203a2:60_5": "kuhiṁ nibbattissāmā”ti bhāyanti. Ye mahāpuññā, te – “amhehi dinnaṁ dānaṁ rakkhitaṁ",
  "atk-s0203a2:60_6": "sīlaṁ bhāvitaṁ bhāvanaṁ āgamma uparidevalokesu sampattiṁ anubhavissāmā”ti na bhāyanti.",
  "atk-s0203a2:60_7": "Bodhisattopi tāni pubbanimittāni disvā “idāni anantare attabhāve buddho bhavissāmī”ti",
  "atk-s0203a2:60_8": "na bhāyi. Athassa tesu nimittesu pātubhūtesu dasasahassacakkavāḷadevatā sannipatitvā",
  "atk-s0203a2:60_9": "– “mārisa tumhehi dasa pāramiyo pūrentehi na sakkasampattiṁ na mārabrahmacakkavattisampattiṁ",
  "atk-s0203a2:60_10": "patthentehi pūritā, lokanittharaṇatthāya pana buddhattaṁ patthayamānehi pūritā. So",
  "atk-s0203a2:60_11": "vo idāni kālo mārisa buddhattāya, samayo mārisa buddhattāyā”ti yācanti.",
  "atk-s0203a2:61_0": "Atha mahāsatto devatānaṁ paṭiññaṁ adatvāva kāladīpadesakulajanettiāyuparicchedavasena",
  "atk-s0203a2:61_1": "pañcamahāvilokanaṁ nāma vilokesi. Tattha “kālo nu kho, na kālo”ti paṭhamaṁ kālaṁ",
  "atk-s0203a2:61_2": "vilokesi. Tattha vassasatasahassato uddhaṁ vaḍḍhitaāyukālo kālo nāma na hoti. Kasmā?",
  "atk-s0203a2:61_3": "Tadā hi sattānaṁ jātijarāmaraṇāni na paññāyanti, buddhānañca dhammadesanā nāma tilakkhaṇamuttā",
  "atk-s0203a2:61_4": "natthi, tesaṁ aniccaṁ dukkhaṁ anattāti kathentānaṁ “kiṁ nāmetaṁ kathentī”ti neva",
  "atk-s0203a2:61_5": "sotuṁ na saddhātuṁ maññanti, tato abhisamayo na hoti, tasmiṁ asati aniyyānikaṁ sāsanaṁ",
  "atk-s0203a2:61_6": "hoti. Tasmā so akālo. Vassasatato ūnaāyukālopi kālo nāma na hoti. Kasmā? Tadā hi",
  "atk-s0203a2:61_7": "sattā ussannakilesā honti, ussannakilesānañca dinnovādo ovādaṭṭhāne na tiṭṭhati.",
  "atk-s0203a2:61_8": "Udake daṇḍarāji viya khippaṁ vigacchati. Tasmā sopi akālo. Satasahassato pana paṭṭhāya",
  "atk-s0203a2:61_9": "heṭṭhā vassasatato paṭṭhāya uddhaṁ āyukālo kālo nāma. Tadā ca vassasatakālo hoti.",
  "atk-s0203a2:61_10": "Atha mahāsatto “nibbattitabbakālo”ti kālaṁ passi.",
  "atk-s0203a2:62": "Tato dīpaṁ vilokento saparivāre cattāro dīpe oloketvā – “tīsu dīpesu buddhā na nibbattanti, jambudīpeyeva nibbattantī”ti dīpaṁ passi.",
  "atk-s0203a2:63_0": "Tato – “jambudīpo nāma mahā, dasayojanasahassaparimāṇo, katarasmiṁ nu kho padese",
  "atk-s0203a2:63_1": "buddhā nibbattantī”ti desaṁ vilokento majjhimadesaṁ passi. Majjhimadeso nāma “puratthimāya",
  "atk-s0203a2:63_2": "disāya gajaṅgalaṁ nāma nigamo”tiādinā nayena vinaye vuttova. So pana āyāmato tīṇi",
  "atk-s0203a2:63_3": "yojanasatāni. Vitthārato aḍḍhatiyāni, parikkhepato navayojanasatānīti. Etasmiñhi",
  "atk-s0203a2:63_4": "padese cattāri aṭṭha soḷasa vā asaṅkhyeyyāni, kappasatasahassañca pāramiyo pūretvā",
  "atk-s0203a2:63_5": "sammāsambuddhā uppajjanti. Dve asaṅkhyeyyāni, kappasatasahassañca pāramiyo pūretvā",
  "atk-s0203a2:63_6": "paccekabuddhā uppajjanti, ekaṁ asaṅkhyeyyaṁ, kappasatasahassañca pāramiyo pūretvā",
  "atk-s0203a2:63_7": "sāriputtamoggallānādayo mahāsāvakā uppajjanti, catunnaṁ mahādīpānaṁ dvisahassānaṁ",
  "atk-s0203a2:63_8": "parittadīpānañca issariyādhipaccakārakacakkavattirājāno uppajjanti, aññe ca mahesakkhā",
  "atk-s0203a2:63_9": "khattiyabrāhmaṇagahapatimahāsālā uppajjanti. Idañcettha kapilavatthu nāma nagaraṁ,",
  "atk-s0203a2:63_10": "tattha mayā nibbattitabbanti niṭṭhamagamāsi.",
  "atk-s0203a2:64": "Tato kulaṁ vilokento – “buddhā nāma lokasammate kule nibbattanti, idāni ca khattiyakulaṁ lokasammataṁ, tattha nibbattissāmi, suddhodano nāma rājā me pitā bhavissatī”ti kulaṁ passi.",
  "atk-s0203a2:65_0": "Tato mātaraṁ vilokento – “buddhamātā nāma lolā surādhuttā na hoti, kappasatasahassaṁ",
  "atk-s0203a2:65_1": "pūritapāramī jātito paṭṭhāya akhaṇḍapañcasīlā hoti, ayañca mahāmāyā nāma devī edisā.",
  "atk-s0203a2:65_2": "Ayaṁ me mātā bhavissati. Kittakaṁ panassā āyū”ti āvajjanto – “dasannaṁ māsānaṁ upari",
  "atk-s0203a2:65_3": "satta divasānī”ti passi.",
  "atk-s0203a2:66_0": "Iti imaṁ pañcamahāvilokanaṁ viloketvā – “kālo me mārisā buddhabhāvāyā”ti devatānaṁ",
  "atk-s0203a2:66_1": "saṅgahaṁ karonto paṭiññaṁ datvā “gacchatha tumhe”ti tā devatā uyyojetvā tusitadevatāhi",
  "atk-s0203a2:66_2": "parivuto tusitapure nandanavanaṁ pāvisi. Sabbadevalokesu hi nandanavanaṁ atthiyeva.",
  "atk-s0203a2:66_3": "Tattha naṁ devatā – “ito cuto sugatiṁ gaccha, ito cuto sugatiṁ gacchā”ti pubbekatakusalakammokāsaṁ",
  "atk-s0203a2:66_4": "sārayamānā vicaranti. So evaṁ devatāhi kusalaṁ sārayamānāhi parivuto tattha vicarantova cavi.",
  "atk-s0203a2:67_0": "Evaṁ cuto cavāmīti pajānāti, cuticittaṁ na jānāti. Paṭisandhiṁ gahetvāpi paṭisandhicittaṁ",
  "atk-s0203a2:67_1": "na jānāti, imasmiṁ me ṭhāne paṭisandhi gahitāti evaṁ pana jānāti. Keci pana therā",
  "atk-s0203a2:67_2": "“āvajjanapariyāyo nāma laddhuṁ vaṭṭati, dutiyatatiyacittavāreyeva jānissatī”ti vadanti.",
  "atk-s0203a2:67_3": "Tipiṭakamahāsīvatthero panāha – “mahāsattānaṁ paṭisandhi na aññesaṁ paṭisandhisadisā,",
  "atk-s0203a2:67_4": "koṭippattaṁ tesaṁ satisampajaññaṁ. Yasmā pana teneva cittena taṁ cittaṁ ñātuṁ na",
  "atk-s0203a2:67_5": "sakkā, tasmā cuticittaṁ na jānāti. Cutikkhaṇepi cavāmīti pajānāti, paṭisandhiṁ gahetvāpi",
  "atk-s0203a2:67_6": "paṭisandhicittaṁ na jānāti, asukasmiṁ ṭhāne paṭisandhi gahitāti pajānāti, tasmiṁ",
  "atk-s0203a2:67_7": "kāle dasasahassī kampatī”ti. Evaṁ sato sampajāno mātukucchiṁ okkamanto pana ekūnavīsatiyā",
  "atk-s0203a2:67_8": "paṭisandhicittesu mettāpubbabhāgassa somanassa-sahagata-ñāṇasampayutta-asaṅkhārika-kusalacittassa",
  "atk-s0203a2:67_9": "sadisamahāvipākacittena paṭisandhiṁ gaṇhi. Mahāsīvatthero pana “upekkhāsahagatenā”ti āha.",
  "atk-s0203a2:68_0": "Paṭisandhiṁ gaṇhanto pana āsāḷhīpuṇṇamāyaṁ uttarāsāḷhanakkhattena aggahesi. Tadā",
  "atk-s0203a2:68_1": "kira mahāmāyā pure puṇṇamāya sattamadivasato paṭṭhāya vigatasurāpānaṁ mālāgandhavibhūsanasampannaṁ",
  "atk-s0203a2:68_2": "nakkhattakīḷaṁ anubhavamānā sattame divase pāto vuṭṭhāya gandhodakena nhāyitvā sabbālaṅkāravibhūsitā",
  "atk-s0203a2:68_3": "varabhojanaṁ bhuñjitvā uposathaṅgāni adhiṭṭhāya sirīgabbhaṁ pavisitvā sirīsayane",
  "atk-s0203a2:68_4": "nipannā niddaṁ okkamamānā idaṁ supinaṁ addasa – “cattāro kira naṁ mahārājāno sayaneneva",
  "atk-s0203a2:68_5": "saddhiṁ ukkhipitvā anotattadahaṁ netvā ekamantaṁ aṭṭhaṁsu. Atha nesaṁ deviyo āgantvā",
  "atk-s0203a2:68_6": "manussamalaharaṇatthaṁ nhāpetvā dibbavatthaṁ nivāsetvā gandhehi vilimpetvā dibbapupphāni",
  "atk-s0203a2:68_7": "piḷandhitvā tato avidūre rajatapabbato, tassa anto kanakavimānaṁ atthi, tasmiṁ pācīnato",
  "atk-s0203a2:68_8": "sīsaṁ katvā nipajjāpesuṁ. Atha bodhisatto setavaravāraṇo hutvā tato avidūre eko suvaṇṇapabbato,",
  "atk-s0203a2:68_9": "tattha caritvā tato oruyha rajatapabbataṁ abhiruhitvā uttaradisato āgamma kanakavimānaṁ",
  "atk-s0203a2:68_10": "pavisitvā mātaraṁ padakkhiṇaṁ katvā dakkhiṇapassaṁ phāletvā kucchiṁ paviṭṭhasadiso ahosi.",
  "atk-s0203a2:69_0": "Atha pabuddhā devī taṁ supinaṁ rañño ārocesi. Rājā pabhātāya rattiyā catusaṭṭhimatte",
  "atk-s0203a2:69_1": "brāhmaṇapāmokkhe pakkosāpetvā haritūpalittāya lājādīhi katamaṅgalasakkārāya bhūmiyā",
  "atk-s0203a2:69_2": "mahārahāni āsanāni paññāpetvā tattha nisinnānaṁ brāhmaṇānaṁ sappimadhusakkarābhisaṅkhārassa",
  "atk-s0203a2:69_3": "varapāyāsassa suvaṇṇarajatapātiyo pūretvā suvaṇṇarajatapātītiheva paṭikujjitvā adāsi,",
  "atk-s0203a2:69_4": "aññehi ca ahatavatthakapilagāvīdānādīhi te santappesi. Atha nesaṁ sabbakāmasantappitānaṁ",
  "atk-s0203a2:69_5": "supinaṁ ārocāpetvā – “kiṁ bhavissatī”ti pucchi. Brāhmaṇā āhaṁsu – “mā cintayi mahārāja,",
  "atk-s0203a2:69_6": "deviyā te kucchimhi gabbho patiṭṭhito, so ca kho purisagabbho, na itthigabbho, putto",
  "atk-s0203a2:69_7": "te bhavissati. So sace agāraṁ ajjhāvasissati, rājā bhavissati cakkavattī. Sace agārā",
  "atk-s0203a2:69_8": "nikkhamma pabbajissati, buddho bhavissati loke vivaṭṭacchado”ti. Evaṁ sato sampajāno",
  "atk-s0203a2:69_9": "bodhisatto tusitakāyā cavitvā mātukucchiṁ okkamati.",
  "atk-s0203a2:70": "Tattha sato sampajānoti iminā catutthāya gabbhāvakkantiyā okkamatīti dasseti. Catasso hi gabbhāvakkantiyo.",
  "atk-s0203a2:71_0": "“Catasso imā, bhante, gabbhāvakkantiyo. Idha, bhante, ekacco asampajāno mātukucchiṁ",
  "atk-s0203a2:71_1": "okkamati, asampajāno mātukucchismiṁ ṭhāti, asampajāno mātukucchimhā nikkhamati, ayaṁ",
  "atk-s0203a2:71_2": "paṭhamā gabbhāvakkanti.",
  "atk-s0203a2:72": "Puna caparaṁ, bhante, idhekacco sampajāno mātukucchiṁ okkamati, asampajāno mātukucchismiṁ ṭhāti, asampajāno mātukucchimhā nikkhamati, ayaṁ dutiyā gabbhāvakkanti.",
  "atk-s0203a2:73": "Puna caparaṁ, bhante, idhekacco sampajāno mātukucchiṁ okkamati, sampajāno mātukucchismiṁ ṭhāti, asampajāno mātukucchimhā nikkhamati, ayaṁ tatiyā gabbhāvakkanti.",
  "atk-s0203a2:74": "Puna caparaṁ, bhante, idhekacco sampajāno mātukucchiṁ okkamati, sampajāno mātukucchismiṁ ṭhāti, sampajāno mātukucchimhā nikkhamati, ayaṁ catutthā gabbhāvakkantī”ti.",
  "atk-s0203a2:75_0": "Etāsu paṭhamā lokiyamanussānaṁ hoti, dutiyā asītimahāsāvakānaṁ, tatiyā dvinnaṁ aggasāvakānaṁ",
  "atk-s0203a2:75_1": "paccekabodhisattānañca. Te kira kammajavātehi uddhaṁpādā adhosirā anekasataporise",
  "atk-s0203a2:75_2": "papāte viya yonimukhe tāḷacchiggalena hatthī viya ativiya sambādhena yonimukhena",
  "atk-s0203a2:75_3": "nikkhamamānā anantaṁ dukkhaṁ pāpuṇanti. Tena nesaṁ “mayaṁ nikkhamāmā”ti sampajānatā",
  "atk-s0203a2:75_4": "na hoti. Catutthā sabbaññubodhisattānaṁ. Te hi mātukucchismiṁ paṭisandhiṁ gaṇhantāpi",
  "atk-s0203a2:75_5": "jānanti, tattha vasantāpi jānanti. Nikkhamanakālepi nesaṁ kammajavātā uddhaṁpāde",
  "atk-s0203a2:75_6": "adhosire katvā khipituṁ na sakkonti, dve hatthe pasāretvā akkhīni ummīletvā ṭhitakāva nikkhamanti.",
  "atk-s0203a2:76_0": "201.Mātukucchiṁ okkamatīti ettha mātukucchiṁ okkanto hotīti attho. Okkante hi tasmiṁ",
  "atk-s0203a2:76_1": "evaṁ hoti, na okkamamāne. Appamāṇoti buddhappamāṇo, vipuloti attho. Uḷāroti tasseva",
  "atk-s0203a2:76_2": "vevacanaṁ. Devānubhāvanti ettha devānaṁ ayamānubhāvo – nivatthavatthassa pabhā dvādasa",
  "atk-s0203a2:76_3": "yojanāni pharati, tathā sarīrassa, tathā alaṅkārassa, tathā vimānassa, taṁ atikkamitvāti attho.",
  "atk-s0203a2:77_0": "Lokantarikāti tiṇṇaṁ tiṇṇaṁ cakkavāḷānaṁ antarā ekeko lokantarikā hoti, tiṇṇaṁ sakaṭacakkānaṁ",
  "atk-s0203a2:77_1": "pattānaṁ vā aññamaññaṁ āhacca ṭhapitānaṁ majjhe okāso viya. So pana lokantarikanirayo",
  "atk-s0203a2:77_2": "parimāṇato aṭṭhayojanasahasso hoti. Aghāti niccavivaṭā. Asaṁvutāti heṭṭhāpi appatiṭṭhā.",
  "atk-s0203a2:77_3": "Andhakārāti tamabhūtā. Andhakāratimisāti cakkhuviññāṇuppattinivāraṇato andhabhāvakaraṇatimisena",
  "atk-s0203a2:77_4": "samannāgatā. Tattha kira cakkhuviññāṇaṁ na jāyati. Evaṁmahiddhikāti candimasūriyā",
  "atk-s0203a2:77_5": "kira ekappahāreneva tīsu dīpesu paññāyanti, evaṁmahiddhikā. Ekekāya disāya navanavayojanasatasahassāni",
  "atk-s0203a2:77_6": "andhakāraṁ vidhamitvā ālokaṁ dassenti, evaṁ mahānubhāvā. Ābhāyanānubhontīti attano",
  "atk-s0203a2:77_7": "pabhāya nappahonti. Te kira cakkavāḷapabbatassa vemajjhena caranti, cakkavāḷapabbatañca",
  "atk-s0203a2:77_8": "atikkamma lokantarikanirayo, tasmā te tattha ābhāya nappahonti.",
  "atk-s0203a2:78_0": "Yepi tattha sattāti yepi tasmiṁ lokantaramahāniraye sattā upapannā. Kiṁ pana kammaṁ",
  "atk-s0203a2:78_1": "katvā te tattha uppajjantīti? Bhāriyaṁ dāruṇaṁ mātāpitūnaṁ dhammikasamaṇabrāhmaṇānañca",
  "atk-s0203a2:78_2": "upari aparādhaṁ aññañca divase divase pāṇavadhādisāhasikakammaṁ katvā uppajjanti",
  "atk-s0203a2:78_3": "tambapaṇṇidīpe abhayacoranāgacorādayo viya. Tesaṁ attabhāvo tigāvutiko hoti, vaggulīnaṁ",
  "atk-s0203a2:78_4": "viya dīghanakhā honti. Te rukkhe vagguliyo viya nakhehi cakkavāḷapāde lagganti. Yadā",
  "atk-s0203a2:78_5": "pana saṁsappantā aññamaññassa hatthapāsaṁ gatā honti, atha “bhakkho no laddho”ti",
  "atk-s0203a2:78_6": "maññamānā tattha vāvaṭā viparivattitvā lokasandhārakaudake patanti. Vāte paharante",
  "atk-s0203a2:78_7": "madhukaphalāni viya chijjitvā udake patanti. Patitamattā ca accantakhāre udake piṭṭhapiṇḍi viya vilīyanti.",
  "atk-s0203a2:79_0": "Aññepi kira bho santi sattāti – “yathā mayaṁ mahādukkhaṁ anubhavāma, evaṁ aññepi",
  "atk-s0203a2:79_1": "kira sattā idaṁ dukkhaṁ anubhavantā idhūpapannā”ti taṁ divasaṁ passanti. Ayaṁ pana",
  "atk-s0203a2:79_2": "obhāso ekayāgupānamattampi na tiṭṭhati, yāvatā niddāyitvā pabuddho ārammaṇaṁ vibhāveti,",
  "atk-s0203a2:79_3": "tattakaṁ kālaṁ hoti. Dīghabhāṇakā pana “accharāsaṅghāṭamattameva vijjubhāso viya",
  "atk-s0203a2:79_4": "niccharitvā kiṁ idanti bhaṇantānaṁyeva antaradhāyatī”ti vadanti. Saṅkampatīti samantato",
  "atk-s0203a2:79_5": "kampati. Itaradvayaṁ purimapasseva vevacanaṁ. Puna appamāṇo cātiādi nigamanatthaṁ vuttaṁ.",
  "atk-s0203a2:80_0": "202.Cattāro devaputtā catuddisaṁ ārakkhāya upagacchantīti ettha cattāroti catunnaṁ",
  "atk-s0203a2:80_1": "mahārājūnaṁ vasena vuttaṁ, dasasahassacakkavāḷe pana cattāro cattāro katvā cattālīsadasasahassā",
  "atk-s0203a2:80_2": "honti. Tattha imasmiṁ cakkavāḷe mahārājāno khaggahatthā āgantvā bodhisattassa ārakkhaṇatthāya",
  "atk-s0203a2:80_3": "upagantvā sirīgabbhaṁ paviṭṭhā, itare gabbhadvārato paṭṭhāya avaruddhapaṁsupisācakādiyakkhagaṇe",
  "atk-s0203a2:80_4": "paṭikkamāpetvā yāva cakkavāḷā ārakkhaṁ gaṇhiṁsu.",
  "atk-s0203a2:81_0": "Kimatthaṁ panāyaṁ rakkhā āgatā? Nanu paṭisandhikkhaṇe kalalakālato paṭṭhāya sacepi",
  "atk-s0203a2:81_1": "koṭisatasahassā mārā koṭisatasahassaṁ sineruṁ ukkhipitvā bodhisattassa vā bodhisattamātuyā",
  "atk-s0203a2:81_2": "vā antarāyakaraṇatthaṁ āgaccheyyuṁ, sabbe antarāva antaradhāyeyyuṁ. Vuttampi cetaṁ",
  "atk-s0203a2:81_3": "bhagavatā ruhiruppādavatthusmiṁ – “aṭṭhānametaṁ, bhikkhave, anavakāso, yaṁ parūpakkamena",
  "atk-s0203a2:81_4": "tathāgataṁ jīvitā voropeyya. Anupakkamena, bhikkhave, tathāgatā parinibbāyanti. Gacchatha",
  "atk-s0203a2:81_5": "tumhe, bhikkhave, yathāvihāraṁ, arakkhiyā, bhikkhave, tathāgatā”ti. Evametaṁ, na",
  "atk-s0203a2:81_6": "parūpakkamena tesaṁ jīvitantarāyo atthi. Santi kho pana amanussā virūpā duddasikā,",
  "atk-s0203a2:81_7": "bheravarupā pakkhino, yesaṁ rūpaṁ disvā saddaṁ vā sutvā bodhisattamātu bhayaṁ vā",
  "atk-s0203a2:81_8": "santāso vā uppajjeyya, tesaṁ nivāraṇatthāya rakkhaṁ aggahesuṁ. Apica kho bodhisattassa",
  "atk-s0203a2:81_9": "puññatejena sañjātagāravā attano gāravacoditāpi te evamakaṁsu.",
  "atk-s0203a2:82_0": "Kiṁ pana te antogabbhaṁ pavisitvā ṭhitā cattāro mahārājāno bodhisattamātuyā attānaṁ",
  "atk-s0203a2:82_1": "dassenti na dassentīti? Nahānamaṇḍanabhojanādisarīrakiccakāle na dassenti, sirīgabbhaṁ",
  "atk-s0203a2:82_2": "pavisitvā varasayane nipannakāle pana dassenti. Tattha kiñcāpi amanussadassanaṁ nāma",
  "atk-s0203a2:82_3": "manussānaṁ sappaṭibhayaṁ hoti, bodhisattamātā pana attano ceva puttassa ca puññānubhāvena",
  "atk-s0203a2:82_4": "te disvā na bhāyati, pakatiantepurapālakesu viya assā tesu cittaṁ uppajjati.",
  "atk-s0203a2:83_0": "203.Pakatiyāsīlavatīti sabhāveneva sīlasampannā. Anuppanne kira buddhe manussā tāpasaparibbājakānaṁ",
  "atk-s0203a2:83_1": "santike vanditvā ukkuṭikaṁ nisīditvā sīlaṁ gaṇhanti, bodhisattamātāpi kāladevilassa",
  "atk-s0203a2:83_2": "isino santike gaṇhāti. Bodhisatte pana kucchigate aññassa pādamūle nisīdituṁ nāma",
  "atk-s0203a2:83_3": "na sakkā, samāsane nisīditvā gahitasīlampi avaññā kāraṇamattaṁ hoti. Tasmā sayameva",
  "atk-s0203a2:83_4": "sīlaṁ aggahesīti vuttaṁ hoti.",
  "atk-s0203a2:84_0": "Purisesūti bodhisattassa pitaraṁ ādiṁ katvā kesuci manussesu purisādhippāyacittaṁ",
  "atk-s0203a2:84_1": "nuppajjati. Tañca kho bodhisatte gāravena, na pahīnakilesatāya. Bodhisattamātu rūpaṁ",
  "atk-s0203a2:84_2": "pana sukusalāpi sippikā potthakammādīsupi kātuṁ na sakkonti, taṁ disvā purisassa",
  "atk-s0203a2:84_3": "rāgo nuppajjatīti na sakkā vattuṁ. Sace pana taṁ rattacitto upasaṅkamitukāmo hoti,",
  "atk-s0203a2:84_4": "pādā na vahanti, dibbasaṅkhalikā viya bajjhanti. Tasmā “anatikkamanīyā”tiādi vuttaṁ.",
  "atk-s0203a2:85_0": "Pañcannaṁ kāmaguṇānanti pubbe “kāmaguṇūpasaṁhita”nti purisādhippāyavasena vatthupaṭikkhepo",
  "atk-s0203a2:85_1": "kathito, idha ārammaṇappaṭilābho dassito. Tadā kira “deviyā evarūpo putto kucchismiṁ",
  "atk-s0203a2:85_2": "uppanno”ti, sutvā samantato rājāno mahagghaābharaṇatūriyādivasena pañcadvārārammaṇavatthubhūtaṁ",
  "atk-s0203a2:85_3": "paṇṇākāraṁ pesenti, bodhisattassa ca bodhisattamātuyā ca katakammassa ussannattā",
  "atk-s0203a2:85_4": "lābhasakkārassa pamāṇaparicchedo nāma natthi.",
  "atk-s0203a2:86_0": "204.Akilantakāyāti yathā aññā itthiyo gabbhabhārena kilamanti, hatthapādā uddhumātakādīni",
  "atk-s0203a2:86_1": "pāpuṇanti, na evaṁ tassā koci kilamatho ahosi. Tirokucchigatanti antokucchigataṁ.",
  "atk-s0203a2:86_2": "Kalalādikālaṁ atikkamitvā sañjātaaṅgapaccaṅgaṁ ahīnindriyabhāvaṁ upagataṁyeva passati.",
  "atk-s0203a2:86_3": "Kimatthaṁ passati? Sukhavāsatthaṁ. Yatheva hi mātā puttena saddhiṁ nisinnā vā nipannā",
  "atk-s0203a2:86_4": "vā “hatthaṁ vā pādaṁ vā olambantaṁ ukkhipitvā saṇṭhapessāmī”ti sukhavāsatthaṁ puttaṁ",
  "atk-s0203a2:86_5": "oloketi, evaṁ bodhisattamātāpi yaṁ taṁ mātu uṭṭhānagamanaparivattananisajjādīsu uṇhasītaloṇikatittakakaṭukāhāraajjhoharaṇakālesu",
  "atk-s0203a2:86_6": "ca gabbhassa dukkhaṁ uppajjati, atthi nu kho me taṁ puttassāti sukhavāsatthaṁ bodhisattaṁ",
  "atk-s0203a2:86_7": "olokayamānā pallaṅkaṁ ābhujitvā nisinnaṁ bodhisattaṁ passati. Yathā hi aññe antokucchigatā",
  "atk-s0203a2:86_8": "pakkāsayaṁ ajjhottharitvā āmāsayaṁ ukkhipitvā udarapaṭalaṁ piṭṭhito katvā piṭṭhikaṇṭakaṁ",
  "atk-s0203a2:86_9": "nissāya ukkuṭikā dvīsu muṭṭhīsu hanukaṁ ṭhapetvā deve vassante rukkhasusire makkaṭā",
  "atk-s0203a2:86_10": "viya nisīdanti, na evaṁ bodhisatto. Bodhisatto pana piṭṭhikaṇṭakaṁ piṭṭhito katvā",
  "atk-s0203a2:86_11": "dhammāsane dhammakathiko viya pallaṅkaṁ ābhujitvā puratthābhimukho nisīdati. Pubbe",
  "atk-s0203a2:86_12": "katakammaṁ panassā vatthuṁ sodheti, suddhe vatthumhi sukhumacchavilakkhaṇaṁ nibbattati.",
  "atk-s0203a2:86_13": "Atha naṁ kucchigataṁ taco paṭicchādetuṁ na sakkoti, olokentiyā bahi ṭhito viya paññāyati.",
  "atk-s0203a2:86_14": "Tamatthaṁ upamāya vibhāvento seyyathāpītiādimāha. Bodhisatto pana antokucchigato",
  "atk-s0203a2:86_15": "mātaraṁ na passati. Na hi antokucchiyaṁ cakkhuviññāṇaṁ uppajjati.",
  "atk-s0203a2:87_0": "205.Kālaṁkarotīti na vijātabhāvapaccayā, āyuparikkhayeneva. Bodhisattena vasitaṭṭhānañhi",
  "atk-s0203a2:87_1": "cetiyakuṭisadisaṁ hoti aññesaṁ aparibhogaṁ, na ca sakkā bodhisattamātaraṁ apanetvā",
  "atk-s0203a2:87_2": "aññaṁ aggamahesiṭṭhāne ṭhapetunti tattakaṁyeva bodhisattamātu āyuppamāṇaṁ hoti, tasmā",
  "atk-s0203a2:87_3": "tadā kālaṁ karoti. Katarasmiṁ pana vaye kālaṁ karotīti? Majjhimavaye. Paṭhamavayasmiñhi",
  "atk-s0203a2:87_4": "sattānaṁ attabhāve chandarāgo balavā hoti, tena tadā sañjātagabbhā itthī taṁ gabbhaṁ",
  "atk-s0203a2:87_5": "anurakkhituṁ na sakkonti, gabbho bahvābādho hoti. Majjhimavayassa pana dve koṭṭhāse",
  "atk-s0203a2:87_6": "atikkamma tatiyakoṭṭhāse vatthuṁ visadaṁ hoti, visade vatthumhi nibbattā dārakā arogā",
  "atk-s0203a2:87_7": "honti. Tasmā bodhisattamātāpi paṭhamavaye sampattiṁ anubhavitvā majjhimavayassa tatiyakoṭṭhāse",
  "atk-s0203a2:87_8": "vijāyitvā kālaṁ karoti.",
  "atk-s0203a2:88_0": "Nava vā dasa vāti ettha vā-saddena vikappanavasena satta vā aṭṭha vā ekādasa vā dvādasa",
  "atk-s0203a2:88_1": "vāti evamādīnampi saṅgaho veditabbo. Tattha sattamāsajāto jīvati, sītuṇhakkhamo pana",
  "atk-s0203a2:88_2": "na hoti. Aṭṭhamāsajāto na jīvati, sesā jīvanti.",
  "atk-s0203a2:89_0": "Ṭhitāvāti ṭhitāva hutvā. Mahāmāyāpi devī upavijaññā ñātikulagharaṁ gamissāmīti rañño",
  "atk-s0203a2:89_1": "ārocesi. Rājā kapilavatthuto devadahanagaragāmimaggaṁ alaṅkārāpetvā deviṁ suvaṇṇasivikāya",
  "atk-s0203a2:89_2": "nisīdāpesi. Sakalanagaravāsino sakyā parivāretvā gandhamālādīhi pūjayamānā deviṁ",
  "atk-s0203a2:89_3": "gahetvā pāyiṁsu. Sā devadahanagarassa avidūre lumbinisālavanuyyānaṁ disvā uyyānavicaraṇatthāya",
  "atk-s0203a2:89_4": "cittaṁ uppādetvā rañño saññaṁ adāsi. Rājā uyyānaṁ paṭijaggāpetvā ārakkhaṁ saṁvidahāpesi.",
  "atk-s0203a2:89_5": "Deviyā uyyānaṁ paviṭṭhamattāya kāyadubbalyaṁ ahosi, athassā maṅgalasālamūle sirīsayanaṁ",
  "atk-s0203a2:89_6": "paññāpetvā sāṇiyā parikkhipiṁsu. Sā antosāṇiṁ pavisitvā sālasākhaṁ hatthena gahetvā",
  "atk-s0203a2:89_7": "aṭṭhāsi. Athassā tāvadeva gabbhavuṭṭhānaṁ ahosi.",
  "atk-s0203a2:90_0": "Devā naṁ paṭhamaṁ paṭiggaṇhantīti khīṇāsavā suddhāvāsabrahmāno paṭiggaṇhanti. Kathaṁ?",
  "atk-s0203a2:90_1": "Sūtivesaṁ gaṇhitvāti eke. Taṁ pana paṭikkhipitvā idaṁ vuttaṁ – tadā bodhisattamātā",
  "atk-s0203a2:90_2": "suvaṇṇakhacitaṁ vatthaṁ nivāsetvā macchakkhisadisaṁ dukūlapaṭaṁ yāva pādantāva pārupitvā",
  "atk-s0203a2:90_3": "aṭṭhāsi. Athassā sallahukaṁ gabbhavuṭṭhānaṁ ahosi dhammakaraṇato udakanikkhamanasadisaṁ.",
  "atk-s0203a2:90_4": "Atha te pakatibrahmaveseneva upasaṅkamitvā paṭhamaṁ suvaṇṇajālena paṭiggahesuṁ. Tesaṁ",
  "atk-s0203a2:90_5": "hatthato manussā dukūlacumbaṭakena paṭiggahesuṁ. Tena vuttaṁ – “devā naṁ paṭhamaṁ",
  "atk-s0203a2:90_6": "paṭiggaṇhanti pacchā manussā”ti.",
  "atk-s0203a2:91": "206.Cattāro naṁ devaputtāti cattāro mahārājāno. Paṭiggahetvāti ajinappaveṇiyā paṭiggahetvā. Mahesakkhoti mahātejo mahāyaso lakkhaṇasampannoti attho.",
  "atk-s0203a2:92_0": "Visadova nikkhamatīti yathā aññe sattā yonimagge laggantā bhaggavibhaggā nikkhamanti,",
  "atk-s0203a2:92_1": "na evaṁ nikkhamati, alaggo hutvā nikkhamatīti attho. Udenāti udakena. Kenaci asucināti",
  "atk-s0203a2:92_2": "yathā aññe sattā kammajavātehi uddhaṁpādā adhosirā yonimagge pakkhittā sataporisanarakapapātaṁ",
  "atk-s0203a2:92_3": "patantā viya tāḷacchiddena nikkaḍḍhiyamānā hatthī viya mahādukkhaṁ anubhavantā nānāasucimakkhitāva",
  "atk-s0203a2:92_4": "nikkhamanti, na evaṁ bodhisatto. Bodhisattañhi kammajavātā uddhaṁpādaṁ adhosiraṁ",
  "atk-s0203a2:92_5": "kātuṁ na sakkonti. So dhammāsanato otaranto dhammakathiko viya nisseṇito otaranto",
  "atk-s0203a2:92_6": "puriso viya ca dve hatthe ca pāde ca pasāretvā ṭhitakova mātukucchisambhavena kenaci",
  "atk-s0203a2:92_7": "asucinā amakkhitova nikkhamati.",
  "atk-s0203a2:93_0": "Udakassa dhārāti udakavaṭṭiyo. Tāsu sītā suvaṇṇakaṭāhe patati, uṇhā rajatakaṭāhe.",
  "atk-s0203a2:93_1": "Idañca pathavītale kenaci asucinā asammissaṁ tesaṁ pānīyaparibhojanīyaudakañceva",
  "atk-s0203a2:93_2": "aññehi asādhāraṇaṁ kīḷanaudakañca dassetuṁ vuttaṁ. Aññassa pana suvaṇṇarajataghaṭehi",
  "atk-s0203a2:93_3": "āhariyamānaudakassa ceva haṁsavaṭṭakādipokkharaṇigatassa ca udakassa paricchedo natthi.",
  "atk-s0203a2:94_0": "207.Sampatijātoti muhuttajāto. Pāḷiyaṁ pana mātukucchito nikkhantamatto viya dassito,",
  "atk-s0203a2:94_1": "na pana evaṁ daṭṭhabbaṁ. Nikkhantamattañhi taṁ paṭhamaṁ brahmāno suvaṇṇajālena paṭiggaṇhiṁsu,",
  "atk-s0203a2:94_2": "tesaṁ hatthato cattāro mahārājāno maṅgalasammatāya sukhasamphassāya ajinappaveṇiyā,",
  "atk-s0203a2:94_3": "tesaṁ hatthato manussā dukūlacumbaṭakena, manussānaṁ hatthato muccitvā pathaviyaṁ patiṭṭhito.",
  "atk-s0203a2:95_0": "Setamhi chatte anudhāriyamāneti dibbasetacchatte anudhāriyamāne. Ettha ca chattassa",
  "atk-s0203a2:95_1": "parivārāni khaggādīni pañca rājakakudhabhaṇḍānipi āgatāneva. Pāḷiyaṁ pana rājagamane",
  "atk-s0203a2:95_2": "rājā viya chattameva vuttaṁ. Tesu chattameva paññāyati, na chattaggāhakā. Tathā khagga-tālavaṇṭa-morahatthaka-vāḷabījani-uṇhīsamattāyeva",
  "atk-s0203a2:95_3": "paññāyanti, na tesaṁ gāhakā. Sabbāni kira tāni adissamānarūpā devatā gaṇhiṁsu. Vuttampi cetaṁ –",
  "atk-s0203a2:96": "“Anekasākhañca sahassamaṇḍalaṁ,",
  "atk-s0203a2:97": "Chattaṁ marū dhārayumantalikkhe;",
  "atk-s0203a2:98": "Suvaṇṇadaṇḍā vipatanti cāmarā,",
  "atk-s0203a2:99": "Na dissare cāmarachattagāhakā”ti. ;",
  "atk-s0203a2:100_0": "Sabbā ca disāti idaṁ sattapadavītihārūpari ṭhitassa viya sabbadisānuvilokanaṁ vuttaṁ,",
  "atk-s0203a2:100_1": "na kho panevaṁ daṭṭhabbaṁ. Mahāsatto hi manussānaṁ hatthato muccitvā puratthimadisaṁ",
  "atk-s0203a2:100_2": "olokesi, anekacakkavāḷasahassāni ekaṅgaṇāni ahesuṁ. Tattha devamanussā gandhamālādīhi",
  "atk-s0203a2:100_3": "pūjayamānā – “mahāpurisa idha tumhehi sadisopi natthi, kuto uttaritaro”ti āhaṁsu.",
  "atk-s0203a2:100_4": "Evaṁ catasso disā, catasso anudisā, heṭṭhā, uparīti dasapi disā anuviloketvā attanā",
  "atk-s0203a2:100_5": "sadisaṁ adisvā ayaṁ uttarā disāti sattapadavītihārena agamāsīti evamettha attho daṭṭhabbo.",
  "atk-s0203a2:100_6": "Āsabhinti uttamaṁ. Aggoti guṇehi sabbapaṭhamo. Itarāni dve padāni etasseva vevacanāni.",
  "atk-s0203a2:100_7": "Ayamantimā jāti, natthi dāni punabbhavoti padadvayena imasmiṁ attabhāve pattabbaṁ arahattaṁ byākāsi.",
  "atk-s0203a2:101_0": "Ettha ca samehi pādehi pathaviyaṁ patiṭṭhānaṁ catuiddhipādapaṭilābhassa pubbanimittaṁ,",
  "atk-s0203a2:101_1": "uttarābhimukhabhāvo mahājanaṁ ajjhottharitvā abhibhavitvā gamanassa pubbanimittaṁ,",
  "atk-s0203a2:101_2": "sattapadagamanaṁ sattabojjhaṅgaratanapaṭilābhassa pubbanimittaṁ, dibbasetacchattadhāraṇaṁ",
  "atk-s0203a2:101_3": "vimutticchattapaṭilābhassa pubbanimittaṁ, pañcarājakakudhabhaṇḍāni pañcahi vimuttīhi",
  "atk-s0203a2:101_4": "vimuccanassa pubbanimittaṁ, disānuvilokanaṁ anāvaraṇañāṇapaṭilābhassa pubbanimittaṁ,",
  "atk-s0203a2:101_5": "āsabhīvācābhāsanaṁ appaṭivattiyadhammacakkappavattanassa pubbanimittaṁ. “Ayamantimā",
  "atk-s0203a2:101_6": "jātī”ti sīhanādo anupādisesāya nibbānadhātuyā parinibbānassa pubbanimittanti veditabbaṁ.",
  "atk-s0203a2:101_7": "Ime vārā pāḷiyaṁ āgatā, sambahulavāro pana āgato, āharitvā dīpetabbo.",
  "atk-s0203a2:102_0": "Mahāpurisassa hi jātadivase dasasahassilokadhātu kampi. Dasasahassilokadhātumhi devatā",
  "atk-s0203a2:102_1": "ekacakkavāḷe sannipatiṁsu. Paṭhamaṁ devā paṭiggahiṁsu, pacchā manussā. Tantibaddhā",
  "atk-s0203a2:102_2": "vīṇā cammabaddhā bheriyo ca kenaci avāditā sayameva vajjiṁsu, manussānaṁ andubandhanādīni",
  "atk-s0203a2:102_3": "khaṇḍākhaṇḍaṁ bhijjiṁsu. Sabbarogā ambilena dhotatambamalaṁ viya vigacchiṁsu, jaccandhā",
  "atk-s0203a2:102_4": "rūpāni passiṁsu. Jaccabadhirā saddaṁ suṇiṁsu, pīṭhasappī javanasampannā ahesuṁ, jātijaḷānampi",
  "atk-s0203a2:102_5": "eḷamūgānaṁ sati patiṭṭhāsi, videse pakkhandanāvā supaṭṭanaṁ pāpuṇiṁsu, ākāsaṭṭhakabhūmaṭṭhakaratanāni",
  "atk-s0203a2:102_6": "sakatejobhāsitāni ahesuṁ, verino mettacittaṁ paṭilabhiṁsu, avīcimhi aggi nibbāyi.",
  "atk-s0203a2:102_7": "Lokantare āloko udapādi, nadīsu jalaṁ na pavatti, mahāsamuddesu madhurasadisaṁ udakaṁ",
  "atk-s0203a2:102_8": "ahosi, vāto na vāyi, ākāsapabbatarukkhagatā sakuṇā bhassitvā pathavīgatā ahesuṁ,",
  "atk-s0203a2:102_9": "cando atiroci, sūriyo na uṇho na sītalo nimmalo utusampanno ahosi, devatā attano",
  "atk-s0203a2:102_10": "attano vimānadvāre ṭhatvā apphoṭanaseḷanacelukkhepādīhi mahākīḷaṁ kīḷiṁsu, cātuddīpikamahāmegho",
  "atk-s0203a2:102_11": "vassi, mahājanaṁ neva khudā na pipāsā pīḷesi, dvārakavāṭāni sayameva vivariṁsu, pupphūpagaphalūpagā",
  "atk-s0203a2:102_12": "rukkhā pupphaphalāni gaṇhiṁsu, dasasahassilokadhātu ekaddhajamālā ahosīti.",
  "atk-s0203a2:103_0": "Tatrāpissa dasasahassilokadhātukampo sabbaññutañāṇapaṭilābhassa pubbanimittaṁ, devatānaṁ",
  "atk-s0203a2:103_1": "ekacakkavāḷe sannipāto dhammacakkappavattanakāle ekappahārena sannipatitvā dhammapaṭiggaṇhanassa",
  "atk-s0203a2:103_2": "pubbanimittaṁ, paṭhamaṁ devatānaṁ paṭiggahaṇaṁ catunnaṁ rūpāvacarajjhānānaṁ paṭilābhassa",
  "atk-s0203a2:103_3": "pubbanimittaṁ. Pacchā manussānaṁ paṭiggahaṇaṁ catunnaṁ arūpajjhānānaṁ paṭilābhassa",
  "atk-s0203a2:103_4": "pubbanimittaṁ, tantibaddhavīṇānaṁ sayaṁ vajjanaṁ anupubbavihārapaṭilābhassa pubbanimittaṁ,",
  "atk-s0203a2:103_5": "cammabaddhabherīnaṁ vajjanaṁ mahatiyā dhammabheriyā anussāvanassa pubbanimittaṁ,",
  "atk-s0203a2:103_6": "andubandhanādīnaṁ chedo asmimānasamucchedassa pubbanimittaṁ, sabbarogavigamo sabbakilesavigamassa",
  "atk-s0203a2:103_7": "pubbanimittaṁ, jaccandhānaṁ rūpadassanaṁ dibbacakkhupaṭilābhassa pubbanimittaṁ, jaccabadhirānaṁ",
  "atk-s0203a2:103_8": "saddassavanaṁ dibbasotadhātupaṭilābhassa pubbanimittaṁ, pīṭhasappīnaṁ javanasampadā",
  "atk-s0203a2:103_9": "catuiddhipādādhigamassa pubbanimittaṁ, jaḷānaṁ satipatiṭṭhānaṁ catusatipaṭṭhānapaṭilābhassa",
  "atk-s0203a2:103_10": "pubbanimittaṁ, videsapakkhandanāvānaṁ supaṭṭanasampāpuṇanaṁ catupaṭisambhidādhigamassa",
  "atk-s0203a2:103_11": "pubbanimittaṁ, ratanānaṁ sakatejobhāsitattaṁ yaṁ lokassa dhammobhāsaṁ dassessati",
  "atk-s0203a2:103_12": "tassa pubbanimittaṁ.",
  "atk-s0203a2:104_0": "Verīnaṁ mettacittapaṭilābho catubrahmavihārapaṭilābhassa pubbanimittaṁ, avīcimhi",
  "atk-s0203a2:104_1": "agginibbānaṁ ekādasaagginibbānassa pubbanimittaṁ, lokantarāloko avijjandhakāraṁ vidhamitvā",
  "atk-s0203a2:104_2": "ñāṇālokadassanassa pubbanimittaṁ, mahāsamuddassa madhuratā nibbānarasena ekarasabhāvassa",
  "atk-s0203a2:104_3": "pubbanimittaṁ, vātassa avāyanaṁ dvāsaṭṭhidiṭṭhigatabhindanassa pubbanimittaṁ, sakuṇānaṁ",
  "atk-s0203a2:104_4": "pathavīgamanaṁ mahājanassa ovādaṁ sutvā pāṇehi saraṇagamanassa pubbanimittaṁ, candassa",
  "atk-s0203a2:104_5": "ativirocanaṁ bahujanakantatāya pubbanimittaṁ, sūriyassa uṇhasītavivajjanautusukhatā",
  "atk-s0203a2:104_6": "kāyikacetasikasukhuppattiyā pubbanimittaṁ, devatānaṁ vimānadvāresu apphoṭanādīhi",
  "atk-s0203a2:104_7": "kīḷanaṁ buddhabhāvaṁ patvā udānaṁ udānassa pubbanimittaṁ, cātuddīpikamahāmeghavassanaṁ",
  "atk-s0203a2:104_8": "mahato dhammameghavassanassa pubbanimittaṁ, khudāpīḷanassa abhāvo kāyagatāsatiamatapaṭilābhassa",
  "atk-s0203a2:104_9": "pubbanimittaṁ, pipāsāpīḷanassa abhāvo vimuttisukhena sukhitabhāvassa pubbanimittaṁ,",
  "atk-s0203a2:104_10": "dvārakavāṭānaṁ sayameva vivaraṇaṁ aṭṭhaṅgikamaggadvāravivaraṇassa pubbanimittaṁ,",
  "atk-s0203a2:104_11": "rukkhānaṁ pupphaphalagahaṇaṁ vimuttipupphehi pupphitassa ca sāmaññaphalabhārabharitabhāvassa",
  "atk-s0203a2:104_12": "ca pubbanimittaṁ, dasasahassilokadhātuyā ekaddhajamālatā ariyaddhajamālāmālitāya",
  "atk-s0203a2:104_13": "pubbanimittanti veditabbaṁ. Ayaṁ sambahulavāro nāma.",
  "atk-s0203a2:105_0": "Ettha pañhe pucchanti – “yadā mahāpuriso pathaviyaṁ patiṭṭhahitvā uttarābhimukho",
  "atk-s0203a2:105_1": "gantvā āsabhiṁ vācaṁ bhāsati, tadā kiṁ pathaviyā gato, udāhu ākāsena? Dissamāno gato,",
  "atk-s0203a2:105_2": "udāhu adissamāno? Acelako gato, udāhu alaṅkatappaṭiyatto? Daharo hutvā gato, udāhu",
  "atk-s0203a2:105_3": "mahallako? Pacchāpi kiṁ tādisova ahosi, udāhu puna bāladārako”ti? Ayaṁ pana pañho",
  "atk-s0203a2:105_4": "heṭṭhā lohapāsāde saṅghasannipāte tipiṭakacūḷābhayattherena vissajjitova. Thero kirettha",
  "atk-s0203a2:105_5": "niyati pubbekatakamma-issaranimmānavādavasena taṁ taṁ bahuṁ vatvā avasāne evaṁ byākāsi",
  "atk-s0203a2:105_6": "– “mahāpuriso pathaviyaṁ gato, mahājanassa pana ākāse gacchanto viya ahosi. Dissamāno",
  "atk-s0203a2:105_7": "gato, mahājanassa pana adissamāno viya ahosi. Acelako gato, mahājanassa pana alaṅkatappaṭiyattova",
  "atk-s0203a2:105_8": "upaṭṭhāsi. Daharova gato, mahājanassa pana soḷasavassuddesiko viya ahosi. Pacchā",
  "atk-s0203a2:105_9": "pana bāladārakova ahosi, na tādiso”ti. Evaṁ vutte parisā cassa “buddhena viya hutvā",
  "atk-s0203a2:105_10": "bho therena pañho kathito”ti attamanā ahosi. Lokantarikavāro vuttanayo eva.",
  "atk-s0203a2:106_0": "Viditāti pākaṭā hutvā. Yathā hi sāvakā nahānamukhadhovanakhādanapivanādikāle anokāsagate",
  "atk-s0203a2:106_1": "atītasaṅkhāre nippadese sammasituṁ na sakkonti, okāsapattayeva sammasanti, na evaṁ",
  "atk-s0203a2:106_2": "buddhā. Buddhā hi sattadivasabbhantare vavatthitasaṅkhāre ādito paṭṭhāya sammasitvā",
  "atk-s0203a2:106_3": "tilakkhaṇaṁ āropetvāva vissajjenti, tesaṁ avipassitadhammo nāma natthi, tasmā “viditā”ti",
  "atk-s0203a2:106_4": "āha. Sesaṁ sabbattha uttānamevāti.",
  "atk-s0203a2:107": "Papañcasūdaniyā majjhimanikāyaṭṭhakathāya",
  "atk-s0203a2:108": "Acchariyaabbhutasuttavaṇṇanā niṭṭhitā.",
  "atk-s0203a2:109": "4. Bākulasuttavaṇṇanā",
  "atk-s0203a2:110_0": "209.Evaṁme sutanti bākulasuttaṁ. Tattha bākuloti yathā dvāvīsati dvattiṁsātiādimhi",
  "atk-s0203a2:110_1": "vattabbe bāvīsati bāttiṁsātiādīni vuccanti, evameva dvikuloti vattabbe bākuloti vuttaṁ.",
  "atk-s0203a2:110_2": "Tassa hi therassa dve kulāni ahesuṁ. So kira devaloko cavitvā kosambinagare nāma",
  "atk-s0203a2:110_3": "mahāseṭṭhikule nibbatto, tamenaṁ pañcame divase sīsaṁ nhāpetvā gaṅgākīḷaṁ akaṁsu.",
  "atk-s0203a2:110_4": "Dhātiyā dārakaṁ udake nimujjanummujjanavasena kīḷāpentiyā eko maccho dārakaṁ disvā",
  "atk-s0203a2:110_5": "“bhakkho me aya”nti maññamāno mukhaṁ vivaritvā upagato. Dhātī dārakaṁ chaḍḍetvā palātā.",
  "atk-s0203a2:110_6": "Maccho taṁ gili. Puññavā satto dukkhaṁ na pāpuṇi, sayanagabbhaṁ pavisitvā nipanno",
  "atk-s0203a2:110_7": "viya ahosi. Maccho dārakassa tejena tattakapallaṁ gilitvā dayhamāno viya vegena tiṁsayojanamaggaṁ",
  "atk-s0203a2:110_8": "gantvā bārāṇasinagaravāsino macchabandhassa jālaṁ pāvisi, mahāmacchā nāma jālabaddhā",
  "atk-s0203a2:110_9": "pahariyamānā maranti. Ayaṁ pana dārakassa tejena jālato nīhaṭamattova mato. Macchabandhā",
  "atk-s0203a2:110_10": "ca mahantaṁ macchaṁ labhitvā phāletvā vikkiṇanti. Taṁ pana dārakassa ānubhāvena aphāletvā",
  "atk-s0203a2:110_11": "sakalameva kājena haritvā sahassena demāti vadantā nagare vicariṁsu. Koci na gaṇhāti.",
  "atk-s0203a2:111_0": "Tasmiṁ pana nagare aputtakaṁ asītikoṭivibhavaṁ seṭṭhikulaṁ atthi, tassa dvāramūlaṁ",
  "atk-s0203a2:111_1": "patvā “kiṁ gahetvā dethā”ti vuttā kahāpaṇanti āhaṁsu. Tehi kahāpaṇaṁ datvā gahito.",
  "atk-s0203a2:111_2": "Seṭṭhibhariyāpi aññesu divasesu macche na kelāyati, taṁ divasaṁ pana macchaṁ phalake",
  "atk-s0203a2:111_3": "ṭhapetvā sayameva phālesi. Macchañca nāma kucchito phālenti, sā pana piṭṭhito phālentī",
  "atk-s0203a2:111_4": "macchakucchiyaṁ suvaṇṇavaṇṇaṁ dārakaṁ disvā – “macchakucchiyaṁ me putto laddho”ti",
  "atk-s0203a2:111_5": "nādaṁ naditvā dārakaṁ ādāya sāmikassa santikaṁ agamāsi. Seṭṭhi tāvadeva bheriṁ carāpetvā",
  "atk-s0203a2:111_6": "dārakaṁ ādāya rañño santikaṁ gantvā – “macchakucchiyaṁ me deva dārako laddho, kiṁ",
  "atk-s0203a2:111_7": "karomī”ti āha. Puññavā esa, yo macchakucchiyaṁ arogo vasi, posehi nanti.",
  "atk-s0203a2:112_0": "Assosi kho itaraṁ kulaṁ – “bārāṇasiyaṁ kira ekaṁ seṭṭhikulaṁ macchakucchiyaṁ dārakaṁ",
  "atk-s0203a2:112_1": "labhatī”ti, te tattha agamaṁsu. Athassa mātā dārakaṁ alaṅkaritvā kīḷāpiyamānaṁ disvāva",
  "atk-s0203a2:112_2": "“manāpo vatāyaṁ dārako”ti gantvā pavatiṁ ācikkhi. Itarā mayhaṁ puttotiādimāha. Kahaṁ",
  "atk-s0203a2:112_3": "te laddhoti? Macchakucchiyanti. No tuyhaṁ putto, mayhaṁ puttoti. Kahaṁ te laddhoti?",
  "atk-s0203a2:112_4": "Mayā dasamāse kucchiyā dhārito, atha naṁ nadiyā kīḷāpiyamānaṁ maccho gilīti. Tuyhaṁ",
  "atk-s0203a2:112_5": "putto aññena macchena gilito bhavissati, ayaṁ pana mayā macchakucchiyaṁ laddhoti,",
  "atk-s0203a2:112_6": "ubhopi rājakulaṁ agamaṁsu. Rājā āha – “ayaṁ dasa māse kucchiyā dhāritattā amātā kātuṁ",
  "atk-s0203a2:112_7": "na sakkā, macchaṁ gaṇhantāpi vakkayakanādīni bahi katvā gaṇhantā nāma natthīti macchakucchiyaṁ",
  "atk-s0203a2:112_8": "laddhattā ayampi amātā kātuṁ na sakkā, dārako ubhinnampi kulānaṁ dāyādo hotu, ubhopi",
  "atk-s0203a2:112_9": "naṁ jaggathā”ti ubhopi jaggiṁsu.",
  "atk-s0203a2:113_0": "Viññutaṁ pattassa dvīsupi nagaresu pāsādaṁ kāretvā nāṭakāni paccupaṭṭhāpesuṁ. Ekekasmiṁ",
  "atk-s0203a2:113_1": "nagare cattāro cattāro māse vasati, ekasmiṁ nagare cattāro māse vuṭṭhassa saṅghāṭanāvāya",
  "atk-s0203a2:113_2": "maṇḍapaṁ kāretvā tattha naṁ saddhiṁ nāṭakāhi āropenti. So sampattiṁ anubhavamāno",
  "atk-s0203a2:113_3": "itaraṁ nagaraṁ gacchati. Taṁnagaravāsino nāṭakāni upaḍḍhamaggaṁ agamaṁsu. Te paccuggantvā",
  "atk-s0203a2:113_4": "taṁ parivāretvā attano pāsādaṁ nayanti. Itarāni nāṭakāni nivattitvā attano nagarameva",
  "atk-s0203a2:113_5": "gacchanti. Tattha cattāro māse vasitvā teneva niyāmena puna itaraṁ nagaraṁ gacchati.",
  "atk-s0203a2:113_6": "Evamassa sampattiṁ anubhavantassa asīti vassāni paripuṇṇāni.",
  "atk-s0203a2:114_0": "Atha bhagavā cārikaṁ caramāno bārāṇasiṁ patto. So bhagavato santike dhammaṁ sutvā",
  "atk-s0203a2:114_1": "paṭiladdhasaddho pabbajito. Pabbajitvā sattāhameva puthujjano ahosi, aṭṭhame pana",
  "atk-s0203a2:114_2": "so saha paṭisambhidāhi arahattaṁ pāpuṇīti evamassa dve kulāni ahesuṁ. Tasmā bākuloti saṅkhaṁ agamāsīti.",
  "atk-s0203a2:115_0": "Purāṇagihisahāyoti pubbe gihikāle sahāyo. Ayampi dīghāyukova theraṁ pabbajitaṁ passituṁ",
  "atk-s0203a2:115_1": "gacchanto asītime vasse gato. Methuno dhammoti bālo naggasamaṇako bālapucchaṁ pucchati,",
  "atk-s0203a2:115_2": "na sāsanavacanaṁ, idāni therena dinnanaye ṭhito imehi pana teti pucchi.",
  "atk-s0203a2:116_0": "210.Yaṁpāyasmātiādīni padāni sabbavāresu dhammasaṅgāhakattherehi niyametvā ṭhapitāni.",
  "atk-s0203a2:116_1": "Tattha saññā uppannamattāva, vitakko kammapathabhedakoti. Thero panāha – “kasmā visuṁ",
  "atk-s0203a2:116_2": "karotha, ubhayampetaṁ kammapathabhedakamevā”ti.",
  "atk-s0203a2:117_0": "211.Gahapaticīvaranti vassāvāsikaṁ cīvaraṁ. Satthenāti pipphalakena. Sūciyāti sūciṁ",
  "atk-s0203a2:117_1": "gahetvā sibbitabhāvaṁ na sarāmīti attho. Kathine cīvaranti kathinacīvaraṁ, kathinacīvarampi",
  "atk-s0203a2:117_2": "hi vassāvāsikagatikameva. Tasmā tattha “sibbitā nābhijānāmī”ti āha.",
  "atk-s0203a2:118_0": "Ettakaṁ panassa kālaṁ gahapaticīvaraṁ asādiyantassa chindanasibbanādīni akarontassa",
  "atk-s0203a2:118_1": "kuto cīvaraṁ uppajjatīti. Dvīhi nagarehi. Thero hi mahāyasassī, tassa puttadhītaro",
  "atk-s0203a2:118_2": "nattapanattakā sukhumasāṭakehi cīvarāni kāretvā rajāpetvā samugge pakkhipitvā pahiṇanti.",
  "atk-s0203a2:118_3": "Therassa nhānakāle nhānakoṭṭhake ṭhapenti. Thero tāni nivāseti ceva pārupati ca,",
  "atk-s0203a2:118_4": "purāṇacīvarāni sampattapabbajitānaṁ deti. Thero tāni nivāsetvā ca pārupitvā ca navakammaṁ",
  "atk-s0203a2:118_5": "na karoti, kiñci āyūhanakammaṁ natthi. Phalasamāpattiṁ appetvā appetvā nisīdati.",
  "atk-s0203a2:118_6": "Catūsu māsesu pattesu lomakiliṭṭhāni honti, athassa puna teneva niyāmena pahiṇitvā",
  "atk-s0203a2:118_7": "denti. Aḍḍhamāse aḍḍhamāse parivattatītipi vadantiyeva.",
  "atk-s0203a2:119_0": "Anacchariyañcetaṁ therassa mahāpuññassa mahābhiññassa satasahassakappe pūritapāramissa,",
  "atk-s0203a2:119_1": "asokadhammarañño kulūpako nigrodhatthero divasassa nikkhattuṁ cīvaraṁ parivattesi.",
  "atk-s0203a2:119_2": "Tassa hi ticīvaraṁ hatthikkhandhe ṭhapetvā pañcahi ca gandhasamuggasatehi pañcahi",
  "atk-s0203a2:119_3": "ca mālāsamuggasatehi saddhiṁ pātova āhariyittha, tathā divā ceva sāyañca. Rājā kira",
  "atk-s0203a2:119_4": "divasassa nikkhattuṁ sāṭake parivattento “therassa cīvaraṁ nīta”nti pucchitvā “āma",
  "atk-s0203a2:119_5": "nīta”nti sutvāva parivattesi. Theropi na bhaṇḍikaṁ bandhitvā ṭhapesi, sampattasabrahmacārīnaṁ",
  "atk-s0203a2:119_6": "adāsi. Tadā kira jambudīpe bhikkhusaṅghassa yebhuyyena nigrodhasseva santakaṁ cīvaraṁ ahosi.",
  "atk-s0203a2:120_0": "Aho vata maṁ koci nimanteyyāti kiṁ pana cittassa anuppādanaṁ bhāriyaṁ, uppannassa",
  "atk-s0203a2:120_1": "pahānanti. Cittaṁ nāma lahukaparivattaṁ, tasmā anuppādanaṁ bhāriyaṁ, uppannassa pahānampi",
  "atk-s0203a2:120_2": "bhāriyameva. Antaraghareti mahāsakuludāyisutte indakhīlato paṭṭhāya antaragharaṁ",
  "atk-s0203a2:120_3": "nāma idha nimbodakapatanaṭṭhānaṁ adhippetaṁ. Kuto panassa bhikkhā uppajjitthāti.",
  "atk-s0203a2:120_4": "Thero dvīsu nagaresu abhiññāto, gehadvāraṁ āgatassevassa pattaṁ gahetvā nānārasabhojanassa",
  "atk-s0203a2:120_5": "pūretvā denti. So laddhaṭṭhānato nivattati, bhattakiccakaraṇaṭṭhānaṁ panassa nibaddhameva",
  "atk-s0203a2:120_6": "ahosi. Anubyañjanasoti therena kira rūpe nimittaṁ gahetvā mātugāmo na olokitapubbo.",
  "atk-s0203a2:120_7": "Mātugāmassa dhammanti mātugāmassa chappañcavācāhi dhammaṁ desetuṁ vaṭṭati, pañhaṁ",
  "atk-s0203a2:120_8": "puṭṭhena gāthāsahassampi vattuṁ vaṭṭatiyeva. Thero pana kappiyameva na akāsi. Yebhuyyena",
  "atk-s0203a2:120_9": "hi kulūpakatherānametaṁ kammaṁ hoti. Bhikkhunupassayanti bhikkhuniupassayaṁ. Taṁ",
  "atk-s0203a2:120_10": "pana gilānapucchakena gantuṁ vaṭṭati, thero pana kappiyameva na akāsi. Esa nayo sabbattha.",
  "atk-s0203a2:120_11": "Cuṇṇenāti kosambacuṇṇādinā. Gattaparikammeti sarīrasambāhanakamme. Vicāritāti payojayitā.",
  "atk-s0203a2:120_12": "Gaddūhanamattanti gāviṁ thane gahetvā ekaṁ khīrabinduṁ dūhanakālamattampi.",
  "atk-s0203a2:121_0": "Kena pana kāraṇena thero nirābādho ahosi. Padumuttare kira bhagavati satasahassabhikkhuparivāre",
  "atk-s0203a2:121_1": "cārikaṁ caramāne himavati visarukkhā pupphiṁsu. Bhikkhusatasahassānampi tiṇapupphakarogo",
  "atk-s0203a2:121_2": "uppajjati. Thero tasmiṁ samaye iddhimā tāpaso hoti, so ākāsena gacchanto bhikkhusaṅghaṁ",
  "atk-s0203a2:121_3": "disvā otaritvā rogaṁ pucchitvā himavantato osadhaṁ āharitvā adāsi. Upasiṅghanamatteneva",
  "atk-s0203a2:121_4": "rogo vūpasami. Kassapasammāsambuddhakālepi paṭhamavappadivase vappaṁ ṭhapetvā bhikkhusaṅghassa",
  "atk-s0203a2:121_5": "paribhogaṁ aggisālañceva vaccakuṭiñca kāretvā bhikkhusaṅghassa bhesajjavattaṁ nibandhi,",
  "atk-s0203a2:121_6": "iminā kammena nirābādho ahosi. Ukkaṭṭhanesajjiko panesa ukkaṭṭhāraññako ca tasmā",
  "atk-s0203a2:121_7": "“nābhijānāmi apassenakaṁ apassayitā”tiādimāha.",
  "atk-s0203a2:122_0": "Saraṇoti sakileso. Aññā udapādīti anupasampannassa aññaṁ byākātuṁ na vaṭṭati. Thero",
  "atk-s0203a2:122_1": "kasmā byākāsi? Na thero ahaṁ arahāti āha, aññā udapādīti panāha. Apica thero arahāti",
  "atk-s0203a2:122_2": "pākaṭo, tasmā evamāha.",
  "atk-s0203a2:123": "212.Pabbajjanti thero sayaṁ neva pabbājesi, na upasampādesi aññehi pana bhikkhūhi evaṁ kārāpesi. Avāpuraṇaṁ ādāyāti kuñcikaṁ gahetvā.",
  "atk-s0203a2:124_0": "Nisinnakovaparinibbāyīti ahaṁ dharamānopi na aññassa bhikkhussa bhāro ahosiṁ, parinibbutassāpi",
  "atk-s0203a2:124_1": "me sarīraṁ bhikkhusaṅghassa palibodho mā ahosīti tejodhātuṁ samāpajjitvā parinibbāyi.",
  "atk-s0203a2:124_2": "Sarīrato jālā uṭṭhahi, chavimaṁsalohitaṁ sappi viya jhāyamānaṁ parikkhayaṁ gataṁ,",
  "atk-s0203a2:124_3": "sumanamakulasadisā dhātuyova avasesiṁsu. Sesaṁ sabbattha pākaṭameva. Idaṁ pana suttaṁ",
  "atk-s0203a2:124_4": "dutiyasaṅgahe saṅgītanti.",
  "atk-s0203a2:125": "Papañcasūdaniyā majjhimanikāyaṭṭhakathāya",
  "atk-s0203a2:126": "Bākulasuttavaṇṇanā niṭṭhitā.",
  "atk-s0203a2:127": "5. Dantabhūmisuttavaṇṇanā",
  "atk-s0203a2:128_0": "213.Evaṁme sutanti dantabhūmisuttaṁ. Tattha araññakuṭikāyanti tasseva veḷuvanassa",
  "atk-s0203a2:128_1": "ekasmiṁ vivittaṭṭhāne padhānakammikānaṁ bhikkhūnaṁ atthāya katasenāsane. Rājakumāroti",
  "atk-s0203a2:128_2": "bimbisārassa putto orasako.",
  "atk-s0203a2:129_0": "Phuseyyāti labheyya. Ekaggatanti evaṁ paṭipanno samāpattiṁ nāma labhati, jhānaṁ nāma",
  "atk-s0203a2:129_1": "labhatīti idaṁ mayā sutanti vadati. Kilamathoti kāyakilamatho. Vihesāti sveva kilamatho",
  "atk-s0203a2:129_2": "vutto. Yathāsake tiṭṭheyyāsīti attano ajānanakoṭṭhāseyeva tiṭṭheyyāsīti.",
  "atk-s0203a2:130": "214.Desesīti cittekaggataṁ nāma evaṁ labhati, samāpattiṁ evaṁ nibbattetīti appanāupacāraṁ pāpetvā ekakasiṇaparikammaṁ kathesi. Pavedetvāti pakāsetvā.",
  "atk-s0203a2:131_0": "Nekkhammena ñātabbanti kāmato nissaṭaguṇena ñātabbaṁ. Kāmato nissaṭaguṇe ṭhitena",
  "atk-s0203a2:131_1": "puggalena ekaggaṁ nāma jānitabbanti adhippāyenetaṁ vuttaṁ. Sesāni tasseva vevacanāni.",
  "atk-s0203a2:131_2": "Kāmeparibhuñjantoti duvidhepi kāme bhuñjamāno.",
  "atk-s0203a2:132_0": "215.Hatthidammā vā assadammā vā godammā vāti ettha adantahatthidammādayo viya cittekaggarahitā",
  "atk-s0203a2:132_1": "puggalā daṭṭhabbā. Dantahatthiādayo viya cittekaggasampannā. Yathā adantahatthidammādayo",
  "atk-s0203a2:132_2": "kūṭākāraṁ akatvā dhuraṁ achaḍḍetvā dantagamanaṁ vā gantuṁ, dantehi vā pattabbaṁ bhūmiṁ",
  "atk-s0203a2:132_3": "pāpuṇituṁ na sakkonti, evameva cittekaggarahitā sampannacittekaggehi nibbattitaguṇaṁ",
  "atk-s0203a2:132_4": "vā nibbattetuṁ pattabhūmiṁ vā pāpuṇituṁ na sakkonti.",
  "atk-s0203a2:133": "216.Hatthavilaṅghakenāti hatthena hatthaṁ gahetvā.",
  "atk-s0203a2:134": "Daṭṭheyyanti passitabbayuttakaṁ. Āvutoti āvarito. Nivutoti nivārito. Ophuṭoti onaddho.",
  "atk-s0203a2:135_0": "217.Nāgavanikanti hatthipadopame nāgavanacarako puriso “nāgavaniko”ti vutto, idha",
  "atk-s0203a2:135_1": "hatthisikkhāya kusalo hatthiṁ gahetuṁ samattho. Atipassitvāti disvā. Etthagedhāti",
  "atk-s0203a2:135_2": "etasmiṁ pavattagedhā. Sarasaṅkappānanti dhāvanasaṅkappānaṁ. Manussakantesu sīlesu",
  "atk-s0203a2:135_3": "samādapanāyāti ettha yadā nāgo itthipurisehi kumārakumārikāhi soṇḍādīsu gahetvā upakeḷayamāno",
  "atk-s0203a2:135_4": "vikāraṁ na karoti sukhāyati, tadānena manussakantāni sīlāni samādinnāni nāma honti.",
  "atk-s0203a2:136_0": "Pemanīyāti tāta rājā te pasanno maṅgalahatthiṭṭhāneva ṭhapessati, rājārahāni bhojanādīni",
  "atk-s0203a2:136_1": "labhissasīti evarūpī nāgehi piyāpitabbā kathā. Sussūsatīti taṁ pemanīyakathaṁ sotukāmo",
  "atk-s0203a2:136_2": "hoti. Tiṇaghāsodakanti tiṇaghāsañceva udakañca, tiṇaghāsanti ghāsitabbaṁ tiṇaṁ, khāditabbanti attho.",
  "atk-s0203a2:137": "Paṇavoti ḍiṇḍimo. Sabbavaṅkadosanihitaninnītakasāvoti nihitasabbavaṅkadoso ceva apanītakasāvo ca. Aṅganteva saṅkhaṁ gacchatīti aṅgasamo hoti.",
  "atk-s0203a2:138": "219.Gehasitasīlānanti pañcakāmaguṇanissitasīlānaṁ. Ñāyassāti aṭṭhaṅgikamaggassa.",
  "atk-s0203a2:139_0": "222.Adantamaraṇaṁ mahallako rañño nāgo kālaṅkatoti rañño mahallako nāgo adantamaraṇaṁ",
  "atk-s0203a2:139_1": "mato kālaṁ kato hoti, adantamaraṇaṁ kālaṁkiriyaṁ nāma kariyatīti ayamettha attho.",
  "atk-s0203a2:139_2": "Esa nayo sabbattha. Sesaṁ uttānamevāti.",
  "atk-s0203a2:140": "Papañcasūdaniyā majjhimanikāyaṭṭhakathāya",
  "atk-s0203a2:141": "Dantabhūmisuttavaṇṇanā niṭṭhitā.",
  "atk-s0203a2:142": "6. Bhūmijasuttavaṇṇanā",
  "atk-s0203a2:143_0": "223.Evaṁme sutanti bhūmijasuttaṁ. Tattha bhūmijoti ayaṁ thero jayasenarājakumārassa",
  "atk-s0203a2:143_1": "mātulo. Āsañca anāsañcāti kālena āsaṁ kālena anāsaṁ. Sakenathālipākenāti pakatipavattāya",
  "atk-s0203a2:143_2": "bhikkhāya attano niṭṭhitabhattatopi bhattena parivisi. Sesaṁ sabbattha uttānamevāti.",
  "atk-s0203a2:144": "Papañcasūdaniyā majjhimanikāyaṭṭhakathāya",
  "atk-s0203a2:145": "Bhūmijasuttavaṇṇanā niṭṭhitā.",
  "atk-s0203a2:146": "7. Anuruddhasuttavaṇṇanā",
  "atk-s0203a2:147_0": "230.Evaṁme sutanti anuruddhasuttaṁ. Tattha evamāhaṁsūti tassa upāsakassa aphāsukakālo",
  "atk-s0203a2:147_1": "ahosi, tadā upasaṅkamitvā evamāhaṁsu. Apaṇṇakanti avirādhitaṁ. Ekatthāti appamāṇāti",
  "atk-s0203a2:147_2": "vā mahaggatāti vā jhānameva cittekaggatāyeva evaṁ vuccatīti imaṁ sandhāya evamāha.",
  "atk-s0203a2:148_0": "231.Yāvatāekaṁ rukkhamūlaṁ mahaggatanti pharitvā adhimuccitvā viharatīti ekarukkhamūlapamāṇaṭṭhānaṁ",
  "atk-s0203a2:148_1": "kasiṇanimittena ottharitvā tasmiṁ kasiṇanimitte mahaggatajjhānaṁ pharitvā adhimuccitvā",
  "atk-s0203a2:148_2": "viharati. Mahaggatanti panassa ābhogo natthi, kevalaṁ mahaggatajjhānapavattivasena",
  "atk-s0203a2:148_3": "panetaṁ vuttaṁ. Esa nayo sabbattha. Iminā kho etaṁ gahapati pariyāyenāti iminā kāraṇena.",
  "atk-s0203a2:148_4": "Ettha hi appamāṇāti vuttānaṁ brahmavihārānaṁ nimittaṁ na vaḍḍhati, ugghāṭanaṁ na",
  "atk-s0203a2:148_5": "jāyati, tāni jhānāni abhiññānaṁ vā nirodhassa vā pādakāni na honti, vipassanāpādakāni",
  "atk-s0203a2:148_6": "pana vaṭṭapādakāni bhavokkamanāni ca honti. “Mahaggatā”ti vuttānaṁ pana kasiṇajjhānānaṁ",
  "atk-s0203a2:148_7": "nimittaṁ vaḍḍhati, ugghāṭanaṁ jāyati, samatikkamā honti, abhiññāpādakāni nirodhapādakāni",
  "atk-s0203a2:148_8": "vaṭṭapādakāni bhavokkamanāni ca honti. Evamime dhammā nānatthā, appamāṇā mahaggatāti",
  "atk-s0203a2:148_9": "evaṁ nānābyañjanā ca.",
  "atk-s0203a2:149_0": "232. Idāni mahaggatasamāpattito nīharitvā bhavūpapattikāraṇaṁ dassento catasso kho",
  "atk-s0203a2:149_1": "imātiādimāha. Parittābhāti pharitvā jānantassa ayamābhogo atthi, parittābhesu pana",
  "atk-s0203a2:149_2": "devesu nibbattikāraṇaṁ jhānaṁ bhāvento evaṁ vutto. Esa nayo sabbattha. Parittābhā",
  "atk-s0203a2:149_3": "siyā saṁkiliṭṭhābhā honti siyā parisuddhābhā, appamāṇābhā siyā saṁkiliṭṭhābhā honti",
  "atk-s0203a2:149_4": "siyā parisuddhābhā. Kathaṁ? Suppamatte vā sarāvamatte vā kasiṇaparikammaṁ katvā samāpattiṁ",
  "atk-s0203a2:149_5": "nibbattetvā pañcahākārehi āciṇṇavasibhāvo paccanīkadhammānaṁ suṭṭhu aparisodhitattā",
  "atk-s0203a2:149_6": "dubbalameva samāpattiṁ vaḷañjitvā appaguṇajjhāne ṭhito kālaṁ katvā parittābhesu nibbattati,",
  "atk-s0203a2:149_7": "vaṇṇo panassa paritto ceva hoti saṁkiliṭṭho ca. Pañcahi panākārehi āciṇṇavasibhāvo",
  "atk-s0203a2:149_8": "paccanīkadhammānaṁ suṭṭhu parisodhitattā suvisuddhaṁ samāpattiṁ vaḷañjitvā paguṇajjhāne",
  "atk-s0203a2:149_9": "ṭhito kālaṁ katvā parittābhesu nibbattati, vaṇṇo panassa paritto ceva hoti parisuddho",
  "atk-s0203a2:149_10": "ca. Evaṁ parittābhā siyā saṁkiliṭṭhābhā honti siyā parisuddhābhā. Kasiṇe pana vipulaparikammaṁ",
  "atk-s0203a2:149_11": "katvā samāpattiṁ nibbattetvā pañcahākārehi āciṇṇavasibhāvoti sabbaṁ purimasadisameva",
  "atk-s0203a2:149_12": "veditabbaṁ. Evaṁ appamāṇābhā siyā saṁkiliṭṭhābhā honti siyā parisuddhābhāti.",
  "atk-s0203a2:150": "Vaṇṇanānattanti sarīravaṇṇassa nānattaṁ. No ca ābhānānattanti āloke nānattaṁ na paññāyati. Accinānattanti dīgharassaaṇuthūlavasena acciyā nānattaṁ.",
  "atk-s0203a2:151_0": "Yattha yatthāti uyyānavimānakapparukkhanadītīrapokkharaṇītīresu yattha yattha. Abhinivisantīti",
  "atk-s0203a2:151_1": "vasanti. Abhiramantīti ramanti na ukkaṇṭhanti. Kājenāti yāgubhattatelaphāṇitamacchamaṁsakājesu",
  "atk-s0203a2:151_2": "yena kenaci kājena. “Kācenāti”pi pāṭho, ayameva attho. Piṭakenāti pacchiyā. Tattha",
  "atk-s0203a2:151_3": "tatthevāti sappimadhuphāṇitādīnaṁ sulabhaṭṭhānato loṇapūtimacchādīnaṁ ussannaṭṭhānaṁ",
  "atk-s0203a2:151_4": "nītā “pubbe amhākaṁ vasanaṭṭhānaṁ phāsukaṁ, tattha sukhaṁ vasimhā, idha loṇaṁ vā",
  "atk-s0203a2:151_5": "no bādhati pūtimacchagandho vā sīsarogaṁ uppādetī”ti evaṁ cittaṁ anuppādetvā tattha tattheva ramanti.",
  "atk-s0203a2:152": "234.Ābhāti ābhāsampannā. Tadaṅgenāti tassā bhavūpapattiyā aṅgena, bhavūpapattikāraṇenāti attho. Idāni taṁ kāraṇaṁ pucchanto ko nu kho, bhantetiādimāha.",
  "atk-s0203a2:153": "Kāyaduṭṭhullanti kāyālasiyabhāvo. Jhāyatoti jalato.",
  "atk-s0203a2:154_0": "235.Dīgharattaṁ kho meti thero kira pāramiyo pūrento isipabbajjaṁ pabbajitvā samāpattiṁ",
  "atk-s0203a2:154_1": "nibbattetvā nirantaraṁ tīṇi attabhāvasatāni brahmaloke paṭilabhi, taṁ sandhāyetaṁ",
  "atk-s0203a2:154_2": "āha. Vuttampi cetaṁ –",
  "atk-s0203a2:155": "“Avokiṇṇaṁ tīṇi sataṁ, yaṁ pabbajiṁ isipabbajjaṁ;",
  "atk-s0203a2:156": "Asaṅkhataṁ gavesanto, pubbe sañcaritaṁ mama”nti.",
  "atk-s0203a2:157": "Sesaṁ sabbattha uttānamevāti.",
  "atk-s0203a2:158": "Papañcasūdaniyā majjhimanikāyaṭṭhakathāya",
  "atk-s0203a2:159": "Anuruddhasuttavaṇṇanā niṭṭhitā.",
  "atk-s0203a2:160": "8. Upakkilesasuttavaṇṇanā",
  "atk-s0203a2:161_0": "236.Evaṁme sutanti upakkilesasuttaṁ. Tattha etadavocāti neva bhedādhippāyena na piyakamyatāya,",
  "atk-s0203a2:161_1": "atha khvāssa etadahosi – “ime bhikkhū mama vacanaṁ gahetvā na oramissanti, buddhā",
  "atk-s0203a2:161_2": "ca nāma hitānukampakā, addhā nesaṁ bhagavā ekaṁ kāraṇaṁ kathessati, taṁ sutvā ete",
  "atk-s0203a2:161_3": "oramissanti, tato tesaṁ phāsuvihāro bhavissatī”ti. Tasmā etaṁ “idha, bhante”tiādivacanamavoca.",
  "atk-s0203a2:161_4": "Mā bhaṇḍanantiādīsu “akatthā”ti pāṭhasesaṁ gahetvā “mā bhaṇḍanaṁ akatthā”ti evaṁ",
  "atk-s0203a2:161_5": "attho daṭṭhabbo. Aññataroti so kira bhikkhu bhagavato atthakāmo, ayaṁ kirassa adhippāyo",
  "atk-s0203a2:161_6": "– “ime bhikkhū kodhābhibhūtā satthu vacanaṁ na gaṇhanti, mā bhagavā ete ovadanto",
  "atk-s0203a2:161_7": "kilamī”ti, tasmā evamāha.",
  "atk-s0203a2:162_0": "Piṇḍāya pāvisīti na kevalaṁ pāvisi, yenapi janena na diṭṭho, so maṁ passatūtipi adhiṭṭhāsi.",
  "atk-s0203a2:162_1": "Kimatthaṁ adhiṭṭhāsīti? Tesaṁ bhikkhūnaṁ damanatthaṁ. Bhagavā hi tadā piṇḍapātappaṭikkanto",
  "atk-s0203a2:162_2": "“puthusaddo samajano”tiādigāthā bhāsitvā kosambito bālakaloṇakāragāmaṁ gato. Tato",
  "atk-s0203a2:162_3": "pācīnavaṁsadāyaṁ, tato pālileyyakavanasaṇḍaṁ gantvā pālileyyahatthināgena upaṭṭhahiyamāno",
  "atk-s0203a2:162_4": "temāsaṁ vasi. Nagaravāsinopi – “satthā vihāraṁ gato, gacchāma dhammassavanāyā”ti",
  "atk-s0203a2:162_5": "gandhapupphahatthā vihāraṁ gantvā “kahaṁ, bhante, satthā”ti pucchiṁsu. “Kahaṁ tumhe",
  "atk-s0203a2:162_6": "satthāraṁ dakkhatha, satthā ‘ime bhikkhū samagge karissāmī’ti āgato, samagge kātuṁ",
  "atk-s0203a2:162_7": "asakkonto nikkhamitvā gato”ti. “Mayaṁ satampi sahassampi datvā satthāraṁ ānetuṁ na",
  "atk-s0203a2:162_8": "sakkoma, so no ayācito sayameva āgato, mayaṁ ime bhikkhū nissāya satthu sammukhā",
  "atk-s0203a2:162_9": "dhammakathaṁ sotuṁ na labhimhā. Ime satthāraṁ uddissa pabbajitā, tasmimpi sāmaggiṁ",
  "atk-s0203a2:162_10": "karonte samaggā na jātā, kassāññassa vacanaṁ karissanti. Alaṁ na imesaṁ bhikkhā dātabbā”ti",
  "atk-s0203a2:162_11": "sakalanagare daṇḍaṁ ṭhapayiṁsu. Te punadivase sakalanagaraṁ piṇḍāya caritvā kaṭacchumattampi",
  "atk-s0203a2:162_12": "bhikkhaṁ alabhitvā vihāraṁ āgamaṁsu. Upāsakāpi te puna āhaṁsu – “yāva satthāraṁ na",
  "atk-s0203a2:162_13": "khamāpetha, tāva vo tameva daṇḍakamma”nti. Te “satthāraṁ khamāpessāmā”ti bhagavati",
  "atk-s0203a2:162_14": "sāvatthiyaṁ anuppatte tattha agamaṁsu. Satthā tesaṁ aṭṭhārasa bhedakaravatthūni desesīti",
  "atk-s0203a2:162_15": "ayamettha pāḷimuttakakathā.",
  "atk-s0203a2:163_0": "237. Idāni puthusaddotiādigāthāsu puthu mahāsaddo assāti puthusaddo. Samajanoti samāno",
  "atk-s0203a2:163_1": "ekasadiso jano, sabbovāyaṁ bhaṇḍanakārakajano samantato saddaniccharaṇena puthusaddo",
  "atk-s0203a2:163_2": "ceva sadiso cāti vuttaṁ hoti. Na bālo koci maññathāti tatra koci ekopi ahaṁ bāloti",
  "atk-s0203a2:163_3": "na maññati, sabbepi paṇḍitamāninoyeva. Nāññaṁ bhiyyo amaññarunti koci ekopi ahaṁ",
  "atk-s0203a2:163_4": "bāloti na ca maññi, bhiyyo ca saṅghasmiṁ bhijjamāne aññampi ekaṁ “mayhaṁ kāraṇā saṅgho",
  "atk-s0203a2:163_5": "bhijjatī”ti idaṁ kāraṇaṁ na maññīti attho.",
  "atk-s0203a2:164_0": "Parimuṭṭhāti muṭṭhassatino. Vācāgocarabhāṇinoti rākārassa rassādeso kato; vācāgocarāva,",
  "atk-s0203a2:164_1": "na satipaṭṭhānagocarā, bhāṇino ca, kathaṁ bhāṇino? Yāvicchanti mukhāyāmaṁ, yāva mukhaṁ",
  "atk-s0203a2:164_2": "pasāretuṁ icchanti, tāva pasāretvā bhāṇino, ekopi saṅghagāravena mukhasaṅkocanaṁ",
  "atk-s0203a2:164_3": "na karotīti attho. Yena nītāti yena kalahena imaṁ nillajjabhāvaṁ nītā. Na taṁ vidū",
  "atk-s0203a2:164_4": "na taṁ jānanti “evaṁ sādīnavo aya”nti.",
  "atk-s0203a2:165": "Ye ca taṁ upanayhantīti taṁ akkocchi mantiādikaṁ ākāraṁ ye upanayhanti. Sanantanoti porāṇo.",
  "atk-s0203a2:166_0": "Pareti paṇḍite ṭhapetvā tato aññe bhaṇḍanakārakā pare nāma. Te ettha saṅghamajjhe",
  "atk-s0203a2:166_1": "kalahaṁ karontā “mayaṁ yamāmase upayamāma nassāma satataṁ samitaṁ maccusantikaṁ gacchāmā”ti",
  "atk-s0203a2:166_2": "na jānanti. Ye ca tattha vijānantīti ye ca tattha paṇḍitā “mayaṁ maccuno samīpaṁ",
  "atk-s0203a2:166_3": "gacchāmā”ti vijānanti. Tato sammanti medhagāti evañhi te jānantā yonisomanasikāraṁ",
  "atk-s0203a2:166_4": "uppādetvā medhagānaṁ kalahānaṁ vūpasamāya paṭipajjanti.",
  "atk-s0203a2:167_0": "Aṭṭhicchinnāti ayaṁ gāthā jātake āgatā, brahmadattañca dīghāvukumārañca sandhāya",
  "atk-s0203a2:167_1": "vuttā. Ayañhettha attho – tesampi tathā pavattaverānaṁ hoti saṅgati, kasmā tumhākaṁ",
  "atk-s0203a2:167_2": "na hoti, yesaṁ vo neva mātāpitūnaṁ aṭṭhīni chinnāni, na pāṇā haṭā na gavāssadhanāni haṭānīti.",
  "atk-s0203a2:168_0": "Sacelabhethātiādigāthā paṇḍitasahāyassa ca bālasahāyassa ca vaṇṇāvaṇṇadīpanatthaṁ",
  "atk-s0203a2:168_1": "vuttā. Abhibhuyya sabbāni parissayānīti pākaṭaparissaye ca paṭicchannaparissaye ca",
  "atk-s0203a2:168_2": "abhibhavitvā tena saddhiṁ attamano satimā careyyāti.",
  "atk-s0203a2:169_0": "Rājāva raṭṭhaṁ vijitanti yathā attano vijitaraṭṭhaṁ mahājanakarājā ca arindamamahārājā",
  "atk-s0203a2:169_1": "ca pahāya ekakā vicariṁsu, evaṁ vicareyyāti attho. Mātaṅgaraññeva nāgoti mātaṅgo",
  "atk-s0203a2:169_2": "araññe nāgova. Mātaṅgoti hatthi vuccati. Nāgoti mahantādhivacanametaṁ. Yathā hi mātuposako",
  "atk-s0203a2:169_3": "mātaṅganāgo araññe eko cari, na ca pāpāni akāsi, yathā ca pālileyyako, evaṁ eko care,",
  "atk-s0203a2:169_4": "na ca pāpāni kayirāti vuttaṁ hoti.",
  "atk-s0203a2:170_0": "238.Bālakaloṇakāragāmoti upāligahapatissa bhogagāmo. Tenupasaṅkamīti kasmā upasaṅkami?",
  "atk-s0203a2:170_1": "Gaṇe kirassa ādīnavaṁ disvā ekavihāriṁ bhikkhuṁ passitukāmatā udapādi, tasmā sītādīhi",
  "atk-s0203a2:170_2": "pīḷito uṇhādīni patthayamāno viya upasaṅkami. Dhammiyā kathāyāti ekībhāve ānisaṁsappaṭisaṁyuttāya.",
  "atk-s0203a2:170_3": "Yena pācīnavaṁsadāyo, tattha kasmā upasaṅkami? Kalahakārake kirassa diṭṭhādīnavattā",
  "atk-s0203a2:170_4": "samaggavāsino bhikkhū passitukāmatā udapādi, tasmā sītādīhi pīḷito uṇhādīni patthayamāno",
  "atk-s0203a2:170_5": "viya tattha upasaṅkami. Āyasmā ca anuruddhotiādi vuttanayameva.",
  "atk-s0203a2:171_0": "241.Atthi pana voti pacchimapucchāya lokuttaradhammaṁ puccheyya. So pana therānaṁ",
  "atk-s0203a2:171_1": "natthi, tasmā taṁ pucchituṁ na yuttanti parikammobhāsaṁ pucchati. Obhāsañceva sañjānāmāti",
  "atk-s0203a2:171_2": "parikammobhāsaṁ sañjānāma. Dassanañca rūpānanti dibbacakkhunā rūpadassanañca sañjānāma.",
  "atk-s0203a2:171_3": "Tañca nimittaṁ nappaṭivijjhāmāti tañca kāraṇaṁ na jānāma, yena no obhāso ca rūpadassanañca antaradhāyati.",
  "atk-s0203a2:172_0": "Taṁ kho pana vo anuruddhā nimittaṁ paṭivijjhitabbanti taṁ vo kāraṇaṁ jānitabbaṁ.",
  "atk-s0203a2:172_1": "Ahampi sudanti anuruddhā tumhe kiṁ na āḷulessanti, ahampi imehi ekādasahi upakkilesehi",
  "atk-s0203a2:172_2": "āḷulitapubboti dassetuṁ imaṁ desanaṁ ārabhi. Vicikicchā kho metiādīsu mahāsattassa",
  "atk-s0203a2:172_3": "ālokaṁ vaḍḍhetvā dibbacakkhunā nānāvidhāni rūpāni disvā “idaṁ kho ki”nti vicikicchā",
  "atk-s0203a2:172_4": "udapādi. Samādhi cavīti parikammasamādhi cavi. Obhāsoti parikammobhāsopi antaradhāyi,",
  "atk-s0203a2:172_5": "dibbacakkhunāpi rūpaṁ na passi. Amanasikāroti rūpāni passato vicikicchā uppajjati,",
  "atk-s0203a2:172_6": "idāni kiñci na manasikarissāmīti amanasikāro udapādi.",
  "atk-s0203a2:173": "Thinamiddhanti kiñci amanasikarontassa thinamiddhaṁ udapādi.",
  "atk-s0203a2:174": "Chambhitattanti himavantābhimukhaṁ ālokaṁ vaḍḍhetvā dānavarakkhasaajagarādayo addasa, athassa chambhitattaṁ udapādi.",
  "atk-s0203a2:175": "Uppilanti “mayā diṭṭhabhayaṁ pakatiyā olokiyamānaṁ natthi. Adiṭṭhe kiṁ nāma bhaya”nti cintayato uppilāvitattaṁ udapādi. Sakidevāti ekapayogeneva pañca nidhikumbhiyopi passeyya.",
  "atk-s0203a2:176": "Duṭṭhullanti mayā vīriyaṁ gāḷhaṁ paggahitaṁ, tena me uppilaṁ uppannanti vīriyaṁ sithilamakāsi, tato kāyadaratho kāyaduṭṭhullaṁ kāyālasiyaṁ udapādi.",
  "atk-s0203a2:177": "Accāraddhavīriyanti mama vīriyaṁ sithilaṁ karoto duṭṭhullaṁ uppannanti puna vīriyaṁ paggaṇhato accāraddhavīriyaṁ udapādi. Patameyyāti mareyya.",
  "atk-s0203a2:178": "Atilīnavīriyanti mama vīriyaṁ paggaṇhato evaṁ jātanti puna vīriyaṁ sithilaṁ karoto atilīnavīriyaṁ udapādi.",
  "atk-s0203a2:179": "Abhijappāti devalokābhimukhaṁ ālokaṁ vaḍḍhetvā devasaṅghaṁ passato taṇhā udapādi.",
  "atk-s0203a2:180_0": "Nānattasaññāti mayhaṁ ekajātikaṁ rūpaṁ manasikarontassa abhijappā uppannā, nānāvidharūpaṁ",
  "atk-s0203a2:180_1": "manasi karissāmīti kālena devalokābhimukhaṁ kālena manussalokābhimukhaṁ vaḍḍhetvā",
  "atk-s0203a2:180_2": "nānāvidhāni rūpāni manasikaroto nānattasaññā udapādi.",
  "atk-s0203a2:181_0": "Atinijjhāyitattanti mayhaṁ nānāvidhāni rūpāni manasikarontassa nānattasaññā udapādi,",
  "atk-s0203a2:181_1": "iṭṭhaṁ vā aniṭṭhaṁ vā ekajātikameva manasi karissāmīti tathā manasikaroto atinijjhāyitattaṁ rūpānaṁ udapādi.",
  "atk-s0203a2:182_0": "243.Obhāsanimittaṁmanasi karomīti parikammobhāsameva manasi karomi. Na ca rūpāni",
  "atk-s0203a2:182_1": "passāmīti dibbacakkhunā rūpāni na passāmi. Rūpanimittaṁ manasi karomīti dibbacakkhunā",
  "atk-s0203a2:182_2": "visayarūpameva manasi karomi.",
  "atk-s0203a2:183_0": "Parittañceva obhāsanti parittakaṭṭhāne obhāsaṁ. Parittāni ca rūpānīti parittakaṭṭhāne",
  "atk-s0203a2:183_1": "rūpāni. Vipariyāyena dutiyavāro veditabbo. Paritto samādhīti parittako parikammobhāso,",
  "atk-s0203a2:183_2": "obhāsaparittatañhi sandhāya idha parikammasamādhi “paritto”ti vutto. Parittaṁ me",
  "atk-s0203a2:183_3": "tasmiṁ samayeti tasmiṁ samaye dibbacakkhupi parittakaṁ hoti. Appamāṇavārepi eseva nayo.",
  "atk-s0203a2:184_0": "245.Avitakkampi vicāramattanti pañcakanaye dutiyajjhānasamādhiṁ. Avitakkampi avicāranti",
  "atk-s0203a2:184_1": "catukkanayepi pañcakanayepi jhānattayasamādhiṁ. Sappītikanti dukatikajjhānasamādhiṁ.",
  "atk-s0203a2:184_2": "Nippītikanti dukajjhānasamādhiṁ. Sātasahagatanti tikacatukkajjhānasamādhiṁ. Upekkhāsahagatanti",
  "atk-s0203a2:184_3": "catukkanaye catutthajjhānasamādhiṁ pañcakanaye pañcamajjhānasamādhiṁ.",
  "atk-s0203a2:185_0": "Kadā pana bhagavā imaṁ tividhaṁ samādhiṁ bhāveti? Mahābodhimūle nisinno pacchimayāme.",
  "atk-s0203a2:185_1": "Bhagavato hi paṭhamamaggo paṭhamajjhāniko ahosi, dutiyādayo dutiyatatiyacatutthajjhānikā.",
  "atk-s0203a2:185_2": "Pañcakanaye pañcamajjhānassa maggo natthīti so lokiyo ahosīti lokiyalokuttaramissakaṁ",
  "atk-s0203a2:185_3": "sandhāyetaṁ vuttaṁ. Sesaṁ sabbattha uttānamevāti.",
  "atk-s0203a2:186": "Papañcasūdaniyā majjhimanikāyaṭṭhakathāya",
  "atk-s0203a2:187": "Upakkilesasuttavaṇṇanā niṭṭhitā.",
  "atk-s0203a2:188": "9. Bālapaṇḍitasuttavaṇṇanā",
  "atk-s0203a2:189_0": "246.Evaṁme sutanti bālapaṇḍitasuttaṁ. Tattha bālalakkhaṇānīti bālo ayanti etehi lakkhiyati",
  "atk-s0203a2:189_1": "ñāyatīti bālalakkhaṇāni. Tāneva tassa sañjānanakāraṇānīti bālanimittāni. Bālassa",
  "atk-s0203a2:189_2": "apadānānīti bālāpadānāni. Duccintitacintīti cintayanto abhijjhābyāpādamicchādassanavasena",
  "atk-s0203a2:189_3": "duccintitameva cinteti. Dubbhāsitabhāsīti bhāsamānopi musāvādādibhedaṁ dubbhāsitameva",
  "atk-s0203a2:189_4": "bhāsati. Dukkaṭakammakārīti karontopi pāṇātipātādivasena dukkaṭakammameva karoti.",
  "atk-s0203a2:189_5": "Tatra ceti yattha nisinno, tassaṁ parisati. Tajjaṁ tassāruppanti tajjātikaṁ tadanucchavikaṁ,",
  "atk-s0203a2:189_6": "pañcannaṁ verānaṁ diṭṭhadhammakasamparāyikaādīnavappaṭisaṁyuttanti adhippāyo. Tatrāti",
  "atk-s0203a2:189_7": "tāya kathāya kacchamānāya. Bālantiādīni sāmiatthe upayogavacanaṁ.",
  "atk-s0203a2:190_0": "248.Olambantīti upaṭṭhahanti. Sesapadadvayaṁ tasseva vevacanaṁ, olambanādiākārena",
  "atk-s0203a2:190_1": "hi tāni upaṭṭhahanti, tasmā evaṁ vuttaṁ. Pathaviyā olambantīti pathavitale pattharanti.",
  "atk-s0203a2:190_2": "Sesapadadvayaṁ tasseva vevacanaṁ. Pattharaṇākāroyeva hesa. Tatra, bhikkhave, bālassāti",
  "atk-s0203a2:190_3": "tasmiṁ upaṭṭhānākāre āpāthagate bālassa evaṁ hoti.",
  "atk-s0203a2:191_0": "249.Etadavocāti anusandhikusalo bhikkhu “nirayassa upamā kātuṁ na sakkā”ti na bhagavā",
  "atk-s0203a2:191_1": "vadati, “na sukarā”ti pana vadati, na sukaraṁ pana sakkā hoti kātuṁ, handāhaṁ dasabalaṁ",
  "atk-s0203a2:191_2": "upamaṁ kārāpemīti cintetvā etaṁ “sakkā, bhante”ti vacanaṁ avoca. Haneyyunti vinivijjhitvā",
  "atk-s0203a2:191_3": "gamanavasena yathā ekasmiṁ ṭhāne dve pahārā nipatanti, evaṁ haneyyuṁ. Tenassa dve",
  "atk-s0203a2:191_4": "vaṇamukhasatāni honti. Ito uttaripi eseva nayo.",
  "atk-s0203a2:192_0": "250.Pāṇimattanti antomuṭṭhiyaṁ ṭhapanamattaṁ. Saṅkhampi na upetīti gaṇanamattampi",
  "atk-s0203a2:192_1": "na gacchati. Kalabhāgampīti satimaṁ kalaṁ sahassimaṁ kalaṁ satasahassimaṁ vā kalaṁ",
  "atk-s0203a2:192_2": "upagacchatītipi vattabbataṁ na upeti. Upanidhampīti upanikkhepanamattampi na upeti,",
  "atk-s0203a2:192_3": "olokentassa olokitamattampi natthi. Tattaṁayokhilanti tigāvutaṁ attabhāvaṁ sampajjalitāya",
  "atk-s0203a2:192_4": "lohapathaviyā uttānakaṁ nipajjāpetvā tassa dakkhiṇahatthe tālappamāṇaṁ ayasūlaṁ pavesenti,",
  "atk-s0203a2:192_5": "tathā vāmahatthādīsu. Yathā ca uttānakaṁ nipajjāpetvā, evaṁ urenapi dakkhiṇapassenapi",
  "atk-s0203a2:192_6": "vāmapassenapi nipajjāpetvā taṁ kammakāraṇaṁ karontiyeva. Saṁvesetvāti sampajjalitāya",
  "atk-s0203a2:192_7": "lohapathaviyā tigāvutaṁ attabhāvaṁ nipajjāpetvā. Kuṭhārīhīti mahatīhi gehassa ekapakkhachadanamattāhi",
  "atk-s0203a2:192_8": "kuṭhārīhi tacchanti. Lohitaṁ nadī hutvā sandati, lohapathavito jālā uṭṭhahitvā tacchitaṭṭhānaṁ",
  "atk-s0203a2:192_9": "gaṇhanti. Mahādukkhaṁ uppajjati, tacchantā pana suttāhataṁ karitvā dārū viya aṭṭhaṁsampi",
  "atk-s0203a2:192_10": "chaḷaṁsampi karonti. Vāsīhīti mahāsuppapamāṇāhi vāsīhi. Tāhi tacchantā tacato yāva",
  "atk-s0203a2:192_11": "aṭṭhīni saṇikaṁ tacchanti, tacchitaṁ tacchitaṁ paṭipākatikaṁ hoti. Rathe yojetvāti",
  "atk-s0203a2:192_12": "saddhiṁ yugayottapañcaracakkakubbarapācanehi sabbato sampajjalite rathe yojetvā.",
  "atk-s0203a2:192_13": "Mahantanti mahākūṭāgārappamāṇaṁ. Āropentīti sampajjalitehi ayamuggarehi pothentā",
  "atk-s0203a2:192_14": "āropenti. Sakimpiuddhanti supakkuthitāya ukkhaliyā pakkhittataṇḍulā viya uddhaṁ adho tiriyañca gacchati.",
  "atk-s0203a2:193": "Bhāgaso mitoti bhāge ṭhapetvā ṭhapetvā vibhatto. Pariyantoti parikkhitto. Ayasāti upari ayapaṭṭena chādito.",
  "atk-s0203a2:194": "Samantā yojanasataṁ pharitvā tiṭṭhatīti evaṁ pharitvā tiṭṭhati, yathā samantā yojanasate ṭhāne ṭhatvā olokentassa akkhīni yamakagoḷakā viya nikkhamanti.",
  "atk-s0203a2:195": "Na sukarā akkhānena pāpuṇitunti nirayo nāma evampi dukkho evampi dukkhoti vassasataṁ vassasahassaṁ kathentenāpi matthakaṁ pāpetvā kathetuṁ na sukarāti attho.",
  "atk-s0203a2:196": "251.Dantullehakanti dantehi ullehitvā, luñcitvāti vuttaṁ hoti. Rasādoti rasagedhena paribhuttaraso.",
  "atk-s0203a2:197": "252.Aññamaññakhādikāti aññamaññakhādanaṁ.",
  "atk-s0203a2:198_0": "Dubbaṇṇoti durūpo. Duddasikoti dārakānaṁ bhayāpanatthaṁ katayakkho viya duddaso.",
  "atk-s0203a2:198_1": "Okoṭimakoti lakuṇḍako paviṭṭhagīvo mahodaro. Kāṇoti ekakkhikāṇo vā ubhayakkhikāṇo",
  "atk-s0203a2:198_2": "vā. Kuṇīti ekahatthakuṇī vā ubhayahatthakuṇī vā. Pakkhahatoti pīṭhasappī. Sokāyenāti",
  "atk-s0203a2:198_3": "idamassa dukkhānupabandhadassanatthaṁ āraddhaṁ.",
  "atk-s0203a2:199_0": "Kaliggahenāti parājayena. Adhibandhaṁ nigaccheyyāti yasmā bahuṁ jito sabbasāpateyyampissa",
  "atk-s0203a2:199_1": "nappahoti, tasmā attanāpi bandhaṁ nigaccheyya. Kevalā paripūrā bālabhūmīti bālo tīṇi",
  "atk-s0203a2:199_2": "duccaritāni pūretvā niraye nibbattati, tattha pakkāvasesena manussattaṁ āgato pañcasu",
  "atk-s0203a2:199_3": "nīcakulesu nibbattitvā puna tīṇi duccaritāni pūretvā niraye nibbattatīti ayaṁ sakalā",
  "atk-s0203a2:199_4": "paripuṇṇā bālabhūmi.",
  "atk-s0203a2:200": "253.Paṇḍitalakkhaṇānītiādi vuttānusāreneva veditabbaṁ. Sucintitacintītiādīni cettha manosucaritādīnaṁ vasena yojetabbāni.",
  "atk-s0203a2:201": "Cakkaratanavaṇṇanā",
  "atk-s0203a2:202_0": "256.Sīsaṁ nhātassāti sīsena saddhiṁ gandhodakena nhātassa. Uposathikassāti samādinnauposathaṅgassa.",
  "atk-s0203a2:202_1": "Uparipāsādavaragatassāti pāsādavarassa upari gatassa subhojanaṁ bhuñjitvā pāsādavarassa",
  "atk-s0203a2:202_2": "upari mahātale sirīgabbhaṁ pavisitvā sīlāni āvajjantassa. Tadā kira rājā pātova satasahassaṁ",
  "atk-s0203a2:202_3": "vissajjetvā mahādānaṁ datvā punapi soḷasahi gandhodakaghaṭehi sīsaṁ nhāyitvā katapātarāso",
  "atk-s0203a2:202_4": "suddhaṁ uttarāsaṅgaṁ ekaṁsaṁ katvā uparipāsādassa sirīsayane pallaṅkaṁ ābhujitvā",
  "atk-s0203a2:202_5": "nisinno attano dānamayapuññasamudayaṁ āvajjetvā nisīdati, ayaṁ sabbacakkavattīnaṁ dhammatā.",
  "atk-s0203a2:203_0": "Tesaṁ taṁ āvajjantānaṁyeva vuttappakārapuññakammapaccayaṁ utusamuṭṭhānaṁ nīlamaṇisaṅghāṭasadisaṁ",
  "atk-s0203a2:203_1": "pācīnasamuddajalatalaṁ chindamānaṁ viya ākāsaṁ alaṅkurumānaṁ viya dibbaṁ cakkaratanaṁ",
  "atk-s0203a2:203_2": "pātubhavati. Tayidaṁ dibbānubhāvayuttattā dibbanti vuttaṁ. Sahassaṁ assa arānanti",
  "atk-s0203a2:203_3": "sahassāraṁ. Saha nemiyā saha nābhiyā cāti sanemikaṁ sanābhikaṁ. Sabbehi ākārehi paripūranti sabbākāraparipūraṁ.",
  "atk-s0203a2:204_0": "Tattha cakkañca taṁ ratijananaṭṭhena ratanañcāti cakkaratanaṁ. Yāya pana taṁ nābhiyā",
  "atk-s0203a2:204_1": "“sanābhika”nti vuttaṁ, sā indanīlamaṇimayā hoti. Majjhe panassā rajatamayā panāḷi,",
  "atk-s0203a2:204_2": "yāya suddhasiniddhadantapantiyā hasamānaṁ viya virocati. Majjhe chiddena viya candamaṇḍalena",
  "atk-s0203a2:204_3": "ubhosupi bāhirantesu rajatapaṭṭena kataparikkhepo hoti. Tesu panassā nābhipanāḷi",
  "atk-s0203a2:204_4": "parikkhepapaṭṭesu yuttaṭṭhāne paricchedalekhā suvibhattāva hutvā paññāyanti. Ayaṁ",
  "atk-s0203a2:204_5": "tāvassa nābhiyā sabbākāraparipūratā.",
  "atk-s0203a2:205_0": "Yehi pana taṁ arehi “sahassāra”nti vuttaṁ, te sattaratanamayā sūriyarasmiyo viya",
  "atk-s0203a2:205_1": "pabhāsampannā honti. Tesampi ghaṭamaṇikaparicchedalekhādīni suvibhattāneva paññāyanti.",
  "atk-s0203a2:205_2": "Ayamassa arānaṁ sabbākāraparipūratā.",
  "atk-s0203a2:206_0": "Yāya pana taṁ nemiyā saha “sanemika”nti vuttaṁ, sā bālasūriyarasmikalāpasiriṁ avahasamānā",
  "atk-s0203a2:206_1": "viya surattasuddhasiniddhapavāḷamayā hoti. Sandhīsu panassā sañjhārāgasassirikarattajambonadapaṭṭā",
  "atk-s0203a2:206_2": "vaṭṭaparicchedalekhā ca suvibhattā paññāyanti. Ayamassa nemiyā sabbākāraparipūratā.",
  "atk-s0203a2:207_0": "Nemimaṇḍalapiṭṭhiyaṁ panassa dasannaṁ dasannaṁ arānamantare dhamanavaṁso viya antosusiro",
  "atk-s0203a2:207_1": "chiddamaṇḍalacitto vātagāhī pavāḷadaṇḍo hoti, yassa vātena paharitassa sukusalasamannāhatassa",
  "atk-s0203a2:207_2": "pañcaṅgikatūriyassa viya saddo vaggu ca rajanīyo ca kamanīyo ca hoti. Tassa kho pana",
  "atk-s0203a2:207_3": "pavāḷadaṇḍassa upari setacchattaṁ, ubhosu passesu samosaritakusumadāmapantiyoti evaṁ",
  "atk-s0203a2:207_4": "samosaritakusumadāmapantisatadvayaparivārena setacchattasatadhārinā pavāḷadaṇḍasatena",
  "atk-s0203a2:207_5": "samupasobhitanemiparikkhepassa dvinnampi nābhipanāḷīnaṁ anto dve sīhamukhāni honti,",
  "atk-s0203a2:207_6": "yehi tālakkhandhappamāṇā puṇṇacandakiraṇakalāpasassirikā taruṇaravisamānarattakambalageṇḍukapariyantā",
  "atk-s0203a2:207_7": "ākāsagaṅgāgatisobhaṁ abhibhavamānā viya dve muttakalāpā olambanti, yehi cakkaratanena",
  "atk-s0203a2:207_8": "saddhiṁ ākāse samparivattamānehi tīṇi cakkāni ekato parivattantāni viya khāyanti.",
  "atk-s0203a2:207_9": "Ayamassa sabbaso sabbākāraparipūratā.",
  "atk-s0203a2:208_0": "Taṁ panetaṁ evaṁ sabbākāraparipūraṁ pakatiyā sāyamāsabhattaṁ bhuñjitvā attano attano",
  "atk-s0203a2:208_1": "gharadvāre paññattāsanesu nisīditvā pavattakathāsallāpesu manussesu vīthicatukkādīsu",
  "atk-s0203a2:208_2": "kīḷamāne dārakajane nātiuccena nātinīcena vanasaṇḍamatthakāsannena ākāsappadesena",
  "atk-s0203a2:208_3": "upasobhayamānaṁ viya rukkhasākhaggāni, dvādasayojanato paṭṭhāya suyyamānena madhurassarena",
  "atk-s0203a2:208_4": "sattānaṁ sotāni odhāpayamānaṁ yojanato paṭṭhāya nānappabhāsamudayasamujjalena vaṇṇena",
  "atk-s0203a2:208_5": "nayanāni samākaḍḍhantaṁ rañño cakkavattissa puññānubhāvaṁ ugghosayantaṁ viya rājadhāniabhimukhaṁ āgacchati.",
  "atk-s0203a2:209_0": "Atha tassa cakkaratanassa saddassavaneneva “kuto nu kho, kassa nu kho ayaṁ saddo”ti",
  "atk-s0203a2:209_1": "āvajjitahadayānaṁ puratthimadisaṁ olokayamānānaṁ tesaṁ manussānaṁ aññataro aññataraṁ",
  "atk-s0203a2:209_2": "evamāha – “passa bho acchariyaṁ, ayaṁ puṇṇacando pubbe eko uggacchati, ajja pana",
  "atk-s0203a2:209_3": "attadutiyo uggato, etañhi rājahaṁsamithunaṁ viya puṇṇacandamithunaṁ pubbāpariyena",
  "atk-s0203a2:209_4": "gaganatalaṁ abhilaṅghatī”ti. Tamañño āha – “kiṁ kathesi samma kahaṁ nāma tayā dve",
  "atk-s0203a2:209_5": "puṇṇacandā ekato uggacchantā diṭṭhapubbā, nanu esa tapanīyaraṁsidhāro piñcharakiraṇo",
  "atk-s0203a2:209_6": "divākaro uggato”ti. Tamañño sitaṁ katvā evamāha – “kiṁ ummattosi, nanu kho idānimeva",
  "atk-s0203a2:209_7": "divākaro atthaṅgato, so kathaṁ imaṁ puṇṇacandaṁ anubandhamāno uggacchissati, addhā",
  "atk-s0203a2:209_8": "panetaṁ anekaratanappabhāsamujjalaṁ ekassa puññavato vimānaṁ bhavissatī”ti. Te sabbepi",
  "atk-s0203a2:209_9": "apasādayantā aññe evamāhaṁsu – “kiṁ bahuṁ vippalapatha, nevesa puṇṇacando, na sūriyo",
  "atk-s0203a2:209_10": "na devavimānaṁ. Na hetesaṁ evarūpā sirisampatti atthi, cakkaratanena panetena bhavitabba”nti.",
  "atk-s0203a2:210_0": "Evaṁ pavattasallāpasseva tassa janassa candamaṇḍalaṁ ohāya taṁ cakkaratanaṁ abhimukhaṁ",
  "atk-s0203a2:210_1": "hoti. Tato tehi “kassa nu kho idaṁ nibbatta”nti vutte bhavanti vattāro – “na kassaci",
  "atk-s0203a2:210_2": "aññassa, nanu amhākaṁ rājā pūritacakkavattivatto, tassetaṁ nibbatta”nti. Atha so",
  "atk-s0203a2:210_3": "ca mahājano, yo ca añño passati, sabbo cakkaratanameva anugacchati. Tampi cakkaratanaṁ",
  "atk-s0203a2:210_4": "raññoyeva atthāya attano āgatabhāvaṁ ñāpetukāmaṁ viya sattakkhattuṁ pākāramatthakeneva",
  "atk-s0203a2:210_5": "nagaraṁ anusaṁyāyitvā rañño antepuraṁ padakkhiṇaṁ katvā antepurassa uttarasīhapañjaraāsanne",
  "atk-s0203a2:210_6": "ṭhāne yathā gandhapupphādīhi sukhena sakkā hoti pūjetuṁ, evaṁ akkhāhataṁ viya tiṭṭhati.",
  "atk-s0203a2:211_0": "Evaṁ ṭhitassa panassa vātapānacchiddādīhi pavisitvā nānāvirāgaratanappabhāsamujjalaṁ",
  "atk-s0203a2:211_1": "anto pāsādaṁ alaṅkurumānaṁ pabhāsamūhaṁ disvā dassanatthāya sañjātābhilāso rājā hoti.",
  "atk-s0203a2:211_2": "Parijanopissa piyavacanapābhatena āgantvā tamatthaṁ nivedeti. Atha rājā balavapītipāmojjaphuṭasarīro",
  "atk-s0203a2:211_3": "pallaṅkaṁ mocetvā uṭṭhāyāsanā sīhapañjarasamīpaṁ gantvā taṁ cakkaratanaṁ disvā “sutaṁ",
  "atk-s0203a2:211_4": "kho pana meta”ntiādikaṁ cintanaṁ cintesi. Tena vuttaṁ – “disvāna rañño khattiyassa…pe…",
  "atk-s0203a2:211_5": "assaṁ nu kho ahaṁ rājā cakkavattī”ti. Tattha so hoti rājā cakkavattīti kittāvatā",
  "atk-s0203a2:211_6": "cakkavattī hoti? Ekaṅguladvaṅgulamattampi cakkaratane ākāsaṁ abbhuggantvā pavatte.",
  "atk-s0203a2:212_0": "Idāni tassa pavattāpanatthaṁ yaṁ kātabbaṁ taṁ dassento atha kho, bhikkhavetiādimāha.",
  "atk-s0203a2:212_1": "Tattha uṭṭhāyāsanāti nisinnāsanato uṭṭhahitvā cakkaratanasamīpaṁ āgantvā. Bhiṅkāraṁ",
  "atk-s0203a2:212_2": "gahetvāti hatthisoṇḍasadisapanāḷiṁ suvaṇṇabhiṅkāraṁ ukkhipitvā vāmahatthena udakaṁ",
  "atk-s0203a2:212_3": "gahetvā. Pavattatu bhavaṁ cakkaratanaṁ, abhivijinātu bhavaṁ cakkaratananti. Anvadeva",
  "atk-s0203a2:212_4": "rājā cakkavattī saddhiṁ caturaṅginiyā senāyāti sabbacakkavattīnañhi udakena abhisiñcitvā",
  "atk-s0203a2:212_5": "“abhivijānātu bhavaṁ cakkaratana”nti vacanasamanantarameva vehāsaṁ abbhuggantvā cakkaratanaṁ",
  "atk-s0203a2:212_6": "pavattati, yassa pavattisamakālameva so rājā cakkavattī nāma hoti.",
  "atk-s0203a2:213_0": "Pavatte pana cakkaratane taṁ anubandhamānova rājā cakkavattī yānavaraṁ āruyha vehāsaṁ",
  "atk-s0203a2:213_1": "abbhuggacchati, athassa chattacāmarādihattho parijano ceva antepurajano ca. Tato",
  "atk-s0203a2:213_2": "nānappakārakañcukakavacādisannāhavibhūsitena vividhāharaṇappabhāsamujjalitena samussitaddhajapaṭākapaṭimaṇḍitena",
  "atk-s0203a2:213_3": "attano attano balakāyena saddhiṁ uparājasenāpati pabhūtayopi vehāsaṁ abbhuggantvā",
  "atk-s0203a2:213_4": "rājānameva parivārenti. Rājayuttā pana janasaṅgahatthaṁ nagaravīthīsu bheriyo carāpenti",
  "atk-s0203a2:213_5": "“tātā amhākaṁ rañño cakkaratanaṁ nibbattaṁ, attano attano vibhavānurūpena maṇḍitappasādhitā",
  "atk-s0203a2:213_6": "sannipatathā”ti. Mahājano pana pakatiyā cakkaratanasaddeneva sabbakiccāni pahāya",
  "atk-s0203a2:213_7": "gandhapupphādīni ādāya sannipatitova, sopi sabbo vehāsaṁ abbhuggantvā rājānameva",
  "atk-s0203a2:213_8": "parivāreti. Yassa yassa hi raññā saddhiṁ gantukāmatā uppajjati, so so ākāsagatova",
  "atk-s0203a2:213_9": "hoti. Evaṁ dvādasayojanāyāmavitthārā parisā hoti. Tattha ekapurisopi chinnabhinnasarīro",
  "atk-s0203a2:213_10": "vā kiliṭṭhavattho vā natthi. Suciparivāro hi rājā cakkavattī. Cakkavattiparisā nāma",
  "atk-s0203a2:213_11": "vijjādharaparisā viya ākāse gacchamānā indanīlamaṇitale vippakiṇṇaratanasadisā hoti.",
  "atk-s0203a2:213_12": "Tena vuttaṁ “anvadeva rājā cakkavattī saddhiṁ caturaṅginiyā senāyā”ti.",
  "atk-s0203a2:214_0": "Tampi cakkaratanaṁ rukkhaggānaṁ uparūpari nātiuccena gaganapadesena pavattati, yathā",
  "atk-s0203a2:214_1": "rukkhānaṁ pupphaphalapallavehi atthikā tāni sukhena gahetuṁ sakkonti, bhūmiyaṁ ṭhitā",
  "atk-s0203a2:214_2": "“esa rājā, esa uparājā, esa senāpatī”ti sallakkhetuṁ sakkonti. Ṭhānādīsupi iriyāpathesu",
  "atk-s0203a2:214_3": "yo yena icchati, so teneva gacchati. Cittakammādisippapasutā cettha attano attano",
  "atk-s0203a2:214_4": "kiccaṁ karontāyeva gacchanti. Yatheva hi bhūmiyaṁ, tathā nesaṁ sabbakiccāni ākāse",
  "atk-s0203a2:214_5": "ijjhanti. Evaṁ cakkavattiparisaṁ gahetvā taṁ cakkaratanaṁ vāmapassena sineruṁ pahāya",
  "atk-s0203a2:214_6": "samuddassa uparibhāgena aṭṭhayojanasahassappamāṇaṁ pubbavidehaṁ gacchati.",
  "atk-s0203a2:215_0": "Tattha yo vinibbedhena dvādasayojanāya parikkhepato chattiṁsayojanaparisāya sannivesakkhamo",
  "atk-s0203a2:215_1": "sulabhāhārūpakaraṇo chāyūdakasampanno sucisamatalo ramaṇīyo bhūmibhāgo, tassa uparibhāge",
  "atk-s0203a2:215_2": "taṁ cakkaratanaṁ ākāse akkhāhataṁ viya tiṭṭhati. Atha tena saññāṇena so mahājano",
  "atk-s0203a2:215_3": "otaritvā yathāruci nhānabhojanādīni sabbakiccāni karonto vāsaṁ kappeti, tena vuttaṁ",
  "atk-s0203a2:215_4": "“yasmiṁ kho pana, bhikkhave, padese taṁ cakkaratanaṁ patiṭṭhāti, tattha rājā cakkavattī",
  "atk-s0203a2:215_5": "vāsaṁ upeti saddhiṁ caturaṅginiyā senāyā”ti.",
  "atk-s0203a2:216_0": "Evaṁ vāsaṁ upagate cakkavattimhi ye tattha rājāno, te “paracakkaṁ āgata”nti sutvāpi",
  "atk-s0203a2:216_1": "na balakāyaṁ sannipātetvā yuddhasajjā honti. Cakkaratanassa uppattisamanantarameva",
  "atk-s0203a2:216_2": "natthi so satto nāma, yo paccatthikasaññāya rājānaṁ ārabbha āvudhaṁ ukkhipituṁ visaheyya.",
  "atk-s0203a2:216_3": "Ayamanubhāvo cakkaratanassa.",
  "atk-s0203a2:217": "Cakkānubhāvena hi tassa rañño,",
  "atk-s0203a2:218": "Arī asesā damathaṁ upenti;",
  "atk-s0203a2:219": "Arindamaṁ nāma narādhipassa,",
  "atk-s0203a2:220": "Teneva taṁ vuccati tassa cakkaṁ.",
  "atk-s0203a2:221_0": "Tasmā sabbepi te rājāno attano attano rajjasirivibhavānurūpaṁ pābhataṁ gahetvā taṁ",
  "atk-s0203a2:221_1": "rājānaṁ upagamma onatasirā attano moḷiyamaṇippabhābhisekenassa pādapūjaṁ karonto",
  "atk-s0203a2:221_2": "“ehi kho mahārājā”tiādīhi vacanehi tassa kiṅkārappaṭissāvitaṁ āpajjanti. Tena vuttaṁ",
  "atk-s0203a2:221_3": "ye kho pana, bhikkhave, puratthimāya…pe… anusāsa mahārājāti.",
  "atk-s0203a2:222_0": "Tattha svāgatanti suāgamanaṁ. Ekasmiñhi āgate socanti, gate nandanti. Ekasmiṁ āgate",
  "atk-s0203a2:222_1": "nandanti, gate socanti. Tādiso tvaṁ āgatanandano gamanasocano, tasmā tava āgamanaṁ",
  "atk-s0203a2:222_2": "suāgamananti vuttaṁ hoti. Evaṁ vutte pana cakkavattī nāpi “ettakaṁ nāma me anuvassaṁ",
  "atk-s0203a2:222_3": "baliṁ upakappethā”ti vadati, nāpi aññassa bhogaṁ acchinditvā aññassa deti. Attano",
  "atk-s0203a2:222_4": "pana dhammarājabhāvassa anurūpāya paññāya pāṇātipātādīni upaparikkhitvā pemanīyena",
  "atk-s0203a2:222_5": "mañjunā sarena “passatha tātā, pāṇātipāto nāmesa āsevito bhāvito bahulīkato nirayasaṁvattaniko",
  "atk-s0203a2:222_6": "hotī”tiādinā nayena dhammaṁ desetvā “pāṇo na hantabbo”tiādikaṁ ovādaṁ deti. Tena",
  "atk-s0203a2:222_7": "vuttaṁ rājā cakkavattī evamāha pāṇo na hantabbo…pe… yathābhuttañca bhuñjathāti.",
  "atk-s0203a2:223_0": "Kiṁ pana sabbepi rañño imaṁ ovādaṁ gaṇhantīti. Buddhassapi tāva sabbe na gaṇhanti,",
  "atk-s0203a2:223_1": "rañño kiṁ gaṇhissanti. Tasmā ye paṇḍitā vibhāvino, te gaṇhanti. Sabbe pana anuyantā",
  "atk-s0203a2:223_2": "bhavanti. Tasmā “ye kho pana, bhikkhave”tiādimāha.",
  "atk-s0203a2:224_0": "Atha taṁ cakkaratanaṁ evaṁ pubbavidehavāsīnaṁ ovāde dinne katapātarāse cakkavattībalena",
  "atk-s0203a2:224_1": "vehāsaṁ abbhuggantvā puratthimaṁ samuddaṁ ajjhogāhati. Yathā yathā ca taṁ ajjhogāhati,",
  "atk-s0203a2:224_2": "tathā tathā agadagandhaṁ ghāyitvā saṁkhittaphaṇo nāgarājā viya saṁkhittaūmivipphāraṁ",
  "atk-s0203a2:224_3": "hutvā ogacchamānaṁ mahāsamuddasalilaṁ yojanamattaṁ ogantvā antosamudde veḷuriyabhitti",
  "atk-s0203a2:224_4": "viya tiṭṭhati. Taṅkhaṇaññeva ca tassa rañño puññasiriṁ daṭṭhukāmāni viya mahāsamuddatale",
  "atk-s0203a2:224_5": "vippakiṇṇāni nānāratanāni tato tato āgantvā taṁ padesaṁ pūrayanti. Atha sā rājaparisā",
  "atk-s0203a2:224_6": "taṁ nānāratanaparipūraṁ mahāsamuddatalaṁ disvā yathāruci ucchaṅgādīhi ādiyati, yathāruci",
  "atk-s0203a2:224_7": "ādinnaratanāya pana parisāya taṁ cakkaratanaṁ paṭinivattati. Paṭinivattamāne ca tasmiṁ",
  "atk-s0203a2:224_8": "parisā aggato hoti, majjhe rājā, ante cakkaratanaṁ. Tampi jalanidhijalaṁ palobhiyamānamiva",
  "atk-s0203a2:224_9": "cakkaratanasiriyā, asahamānamiva ca tena viyogaṁ, nemimaṇḍalapariyantaṁ abhihanantaṁ",
  "atk-s0203a2:224_10": "nirantarameva upagacchati.",
  "atk-s0203a2:225_0": "257. Evaṁ rājā cakkavattī puratthimasamuddapariyantaṁ pubbavidehaṁ abhivijinitvā",
  "atk-s0203a2:225_1": "dakkhiṇasamuddapariyantaṁ jambudīpaṁ vijetukāmo cakkaratanadesitena maggena dakkhiṇasamuddābhimukho",
  "atk-s0203a2:225_2": "gacchati. Tena vuttaṁ atha kho taṁ, bhikkhave, cakkaratanaṁ puratthimasamuddaṁ ajjhogāhetvā",
  "atk-s0203a2:225_3": "paccuttaritvā dakkhiṇaṁ disaṁ pavattatīti. Evaṁ pavattamānassa pana tassa pavattanavidhānaṁ",
  "atk-s0203a2:225_4": "senāsanniveso paṭirājagamanaṁ tesaṁ anusāsanippadānaṁ dakkhiṇasamuddaṁ ajjhogāhanaṁ",
  "atk-s0203a2:225_5": "samuddasalilassa ogacchanaṁ ratanādānanti sabbaṁ purimanayeneva veditabbaṁ.",
  "atk-s0203a2:226_0": "Vijinitvā pana taṁ dasasahassayojanappamāṇaṁ jambudīpaṁ dakkhiṇasamuddatopi paccuttaritvā",
  "atk-s0203a2:226_1": "sattayojanasahassappamāṇaṁ aparagoyānaṁ vijetuṁ pubbe vuttanayeneva gantvā tampi",
  "atk-s0203a2:226_2": "samuddapariyantaṁ tatheva abhivijinitvā pacchimasamuddatopi paccuttaritvā aṭṭhayojanasahassappamāṇaṁ",
  "atk-s0203a2:226_3": "uttarakuruṁ vijetuṁ tatheva gantvā tampi samuddapariyantaṁ tatheva abhivijiya uttarasamuddatopi paccuttarati.",
  "atk-s0203a2:227_0": "Ettāvatā raññā cakkavattinā cāturantāya pathaviyā ādhipaccaṁ adhigataṁ hoti. So evaṁ",
  "atk-s0203a2:227_1": "vijitavijayo attano rajjasirisampattidassanatthaṁ sapariso uddhaṁ gaganatalaṁ abhilaṅghitvā",
  "atk-s0203a2:227_2": "suvikasitapadumuppalapuṇḍarīkavanavicitte cattāro jātassare viya pañcasatapañcasataparittadīpaparivāre",
  "atk-s0203a2:227_3": "cattāro mahādīpe oloketvā cakkaratanadesiteneva maggena yathānukkamaṁ attano rājadhānimeva",
  "atk-s0203a2:227_4": "paccāgacchati. Atha taṁ cakkaratanaṁ antepuradvāraṁ sobhayamānaṁ viya hutvā tiṭṭhati.",
  "atk-s0203a2:228_0": "Evaṁ patiṭṭhite pana tasmiṁ cakkaratane rājantepure ukkāhi vā dīpikāhi vā kiñci karaṇīyaṁ",
  "atk-s0203a2:228_1": "na hoti, cakkaratanobhāsoyeva rattiṁ andhakāraṁ vidhamati. Ye ca pana rattiṁ andhakāratthikā",
  "atk-s0203a2:228_2": "honti, tesaṁ andhakārameva hoti. Tena vuttaṁ dakkhiṇasamuddaṁ ajjhogāhetvā…pe… evarūpaṁ",
  "atk-s0203a2:228_3": "cakkaratanaṁ pātubhavatīti.",
  "atk-s0203a2:229": "Hatthiratanavaṇṇanā",
  "atk-s0203a2:230_0": "258. Evaṁ pātubhūtacakkaratanassa panassa cakkavattino amaccā pakatimaṅgalahatthiṭṭhānaṁ",
  "atk-s0203a2:230_1": "sucibhūmibhāgaṁ kāretvā haricandanādīhi surabhigandhehi upalimpāpetvā heṭṭhā vicittavaṇṇasurabhikusumasamākiṇṇaṁ",
  "atk-s0203a2:230_2": "upari suvaṇṇatārakānaṁ antarantarā samosaritamanuñña-kusumadāmappaṭimaṇḍitavitānaṁ",
  "atk-s0203a2:230_3": "devavimānaṁ viya abhisaṅkharitvā “evarūpassa nāma deva hatthiratanassa āgamanaṁ cintethā”ti",
  "atk-s0203a2:230_4": "vadanti. So pubbe vuttanayeneva mahādānaṁ datvā sīlāni samādāya taṁ puññasampattiṁ",
  "atk-s0203a2:230_5": "āvajjanto nisīdati, athassa puññānubhāvacodito chaddantakulā vā uposathakulā vā taṁ",
  "atk-s0203a2:230_6": "sakkāravisesaṁ anubhavitukāmo taruṇaravimaṇḍalābhirattacaraṇa-gīvamukhappaṭimaṇḍitavisuddhasetasarīro",
  "atk-s0203a2:230_7": "sattappatiṭṭho susaṇṭhitaṅgapaccaṅgasanniveso vikasitaratta-padumacārupokkharo iddhimā",
  "atk-s0203a2:230_8": "yogī viya vehāsaṁ gamanasamattho manosilācuṇṇarañjitapariyanto viya rajatapabbato",
  "atk-s0203a2:230_9": "hatthiseṭṭho tasmiṁ padese patiṭṭhāti. So chaddantakulā āgacchanto sabbakaniṭṭho",
  "atk-s0203a2:230_10": "āgacchati, uposathakulā sabbajeṭṭho. Pāḷiyaṁ pana “uposatho nāgarājā” icceva āgacchati.",
  "atk-s0203a2:230_11": "Svāyaṁ pūritacakkavattivattānaṁ cakkavattīnaṁ sutte vuttanayeneva cintayantānaṁ āgacchati,",
  "atk-s0203a2:230_12": "na itaresaṁ. Sayameva pakatimaṅgalahatthiṭṭhānaṁ āgantvā maṅgalahatthiṁ apanetvā",
  "atk-s0203a2:230_13": "tattha tiṭṭhati. Tena vuttaṁ puna caparaṁ, bhikkhave…pe… nāgarājāti.",
  "atk-s0203a2:231_0": "Evaṁ pātubhūtaṁ pana taṁ hatthiratanaṁ disvā hatthigopakādayo haṭṭhatuṭṭhā vegena",
  "atk-s0203a2:231_1": "gantvā rañño ārocenti. Rājā turitaturitaṁ āgantvā taṁ disvā pasannacitto “bhaddakaṁ",
  "atk-s0203a2:231_2": "vata bho hatthiyānaṁ, sace damathaṁ upeyyā”ti cintayanto hatthaṁ pasāreti. Atha so",
  "atk-s0203a2:231_3": "gharadhenuvacchako viya kaṇṇe olambetvā sūratabhāvaṁ dassento rājānaṁ upasaṅkamati,",
  "atk-s0203a2:231_4": "rājā taṁ abhiruhitukāmo hoti. Athassa parijanā adhippāyaṁ ñatvā taṁ hatthiratanaṁ",
  "atk-s0203a2:231_5": "sovaṇṇaddhajaṁ sovaṇṇālaṅkāraṁ hemajālapaṭicchannaṁ katvā upanenti. Rājā taṁ anisīdāpetvāva",
  "atk-s0203a2:231_6": "sattaratanamayāya nisseṇiyā abhiruyha ākāsaṁ gamananinnacitto hoti. Tassa saha cittuppādeneva",
  "atk-s0203a2:231_7": "so hatthirājā rājahaṁso viya indanīlamaṇippabhājālanīlagaganatalaṁ abhilaṅghati,",
  "atk-s0203a2:231_8": "tato cakkacārikāya vuttanayeneva sakalarājaparisā. Iti sapariso rājā antopātarāseyeva",
  "atk-s0203a2:231_9": "sakalapathaviṁ anusaṁyāyitvā rājadhāniṁ paccāgacchati, evaṁ mahiddhikaṁ cakkavattino",
  "atk-s0203a2:231_10": "hatthiratanaṁ hoti. Tena vuttaṁ disvāna rañño cakkavattissa…pe… evarūpaṁ hatthiratanaṁ pātubhavatīti.",
  "atk-s0203a2:232": "Assaratanavaṇṇanā",
  "atk-s0203a2:233_0": "Evaṁ pātubhūtahatthiratanassa pana cakkavattino parisā pakatimaṅgalaassaṭṭhānaṁ sucisamatalaṁ",
  "atk-s0203a2:233_1": "kāretvā alaṅkaritvā ca purimanayeneva rañño tassa āgamanacintanatthaṁ ussāhaṁ janenti.",
  "atk-s0203a2:233_2": "So purimanayeneva katadānasakkāro samādinnasīlova pāsādatale nisinno puññasampattiṁ",
  "atk-s0203a2:233_3": "samanussarati, athassa puññānubhāvacodito sindhavakulato vijjullatāvinaddhasaradakālasetavalāhakarāsisassiriko",
  "atk-s0203a2:233_4": "rattapādo rattatuṇḍo candappabhāpuñjasadisasuddhasiniddhaghanasaṅghātasarīro kākagīvā",
  "atk-s0203a2:233_5": "viya indanīlamaṇi viya ca kāḷavaṇṇena sīsena samannāgatattā kāḷasīso suṭṭhu kappetvā",
  "atk-s0203a2:233_6": "ṭhapitehi viya muñjasadisehi saṇhavaṭṭaujugatigatehi kesehi samannāgatattā muñjakeso",
  "atk-s0203a2:233_7": "vehāsaṅgamo valāhako nāma assarājā āgantvā tasmiṁ ṭhāne patiṭṭhāti. Sesaṁ sabbaṁ",
  "atk-s0203a2:233_8": "hatthiratane vuttanayeneva veditabbaṁ. Evarūpaṁ assaratanaṁ sandhāya bhagavā puna caparantiādimāha.",
  "atk-s0203a2:234": "Maṇiratanavaṇṇanā",
  "atk-s0203a2:235_0": "Evaṁ pātubhūtaassaratanassa pana rañño cakkavattissa catuhatthāyāmaṁ sakaṭanābhisamappamāṇaṁ",
  "atk-s0203a2:235_1": "ubhosu antesu kaṇṇikapariyantato viniggatasuparisuddhamuttākalāpehi dvīhi kañcanapadumehi",
  "atk-s0203a2:235_2": "alaṅkataṁ caturāsītimaṇisahassaparivāraṁ tārāgaṇaparivutassa puṇṇacandassa siriṁ",
  "atk-s0203a2:235_3": "paṭippharamānaṁ viya vepullapabbatato maṇiratanaṁ āgacchati. Tassevaṁ āgatassa muttājālake",
  "atk-s0203a2:235_4": "ṭhapetvā veḷuparamparāya saṭṭhihatthappamāṇaṁ ākāsaṁ āropitassa rattibhāge samantā",
  "atk-s0203a2:235_5": "yojanappamāṇaṁ okāsaṁ ābhā pharati, yāya sabbo so okāso aruṇuggamanavelā viya sañjātāloko",
  "atk-s0203a2:235_6": "hoti. Tato kassakā kasikammaṁ, vāṇijā āpaṇugghāṭanaṁ, te te ca sippino taṁ taṁ kammantaṁ",
  "atk-s0203a2:235_7": "payojenti divāti maññamānā. Tena vuttaṁ puna caparaṁ, bhikkhave…pe… maṇiratanaṁ pātubhavatīti.",
  "atk-s0203a2:236": "Itthiratanavaṇṇanā",
  "atk-s0203a2:237_0": "Evaṁ pātubhūtamaṇiratanassa pana cakkavattissa visayasukhavisesakāraṇaṁ itthiratanaṁ",
  "atk-s0203a2:237_1": "pātubhavati. Maddarājakulato vā hissa aggamahesiṁ ānenti, uttarakuruto vā puññānubhāvena",
  "atk-s0203a2:237_2": "sayaṁ āgacchati. Avasesā panassā sampatti “puna caparaṁ, bhikkhave, rañño cakkavattissa",
  "atk-s0203a2:237_3": "itthiratanaṁ pātubhavati abhirūpā dassanīyā”tiādinā nayena pāḷiyaṁyeva āgatā.",
  "atk-s0203a2:238_0": "Tattha saṇṭhānapāripūriyā adhikaṁ rūpaṁ assāti abhirūpā. Dissamānā ca cakkhūni pīṇayati,",
  "atk-s0203a2:238_1": "tasmā aññaṁ kiccavikkhepaṁ hitvāpi daṭṭhabbāti dassanīyā. Dissamānā ca somanassavasena",
  "atk-s0203a2:238_2": "cittaṁ pasādetīti pāsādikā. Paramāyāti evaṁ pasādāvahattā uttamāya. Vaṇṇapokkharatāyāti",
  "atk-s0203a2:238_3": "vaṇṇasundaratāya. Samannāgatāti upetā. Abhirūpā vā yasmā nātidīghā nātirassā dassanīyā",
  "atk-s0203a2:238_4": "yasmā nātikisā nātithūlā, pāsādikā yasmā nātikāḷikā naccodātā. Paramāya vaṇṇapokkharatāya",
  "atk-s0203a2:238_5": "samannāgatā yasmā atikkantā mānusaṁ vaṇṇaṁ appattā dibbavaṇṇaṁ. Manussānañhi vaṇṇābhā",
  "atk-s0203a2:238_6": "bahi na niccharati, devānaṁ atidūraṁ niccharati, tassā pana dvādasahatthappamāṇaṁ",
  "atk-s0203a2:238_7": "padesaṁ sarīrābhā obhāseti.",
  "atk-s0203a2:239_0": "Nātidīghādīsu cassā paṭhamayugaḷena ārohasampatti, dutiyayugaḷena pariṇāhasampatti,",
  "atk-s0203a2:239_1": "tatiyayugaḷena vaṇṇasampatti vuttā. Chahi vāpi etehi kāyavipattiyā abhāvo, atikkantā",
  "atk-s0203a2:239_2": "mānusaṁ vaṇṇanti iminā kāyasampatti vuttā.",
  "atk-s0203a2:240_0": "Tūlapicuno vā kappāsapicuno vāti sappimaṇḍe pakkhipitvā ṭhapitassa satavihatassa",
  "atk-s0203a2:240_1": "tūlapicuno vā satavihatassa kappāsapicuno vā kāyasamphasso hoti. Sīteti rañño sītakāle.",
  "atk-s0203a2:240_2": "Uṇheti rañño uṇhakāle. Candanagandhoti niccakālameva supisitassa abhinavassa catujjātisamāyojitassa",
  "atk-s0203a2:240_3": "haricandanassa gandho kāyato vāyati. Uppalagandhoti hasitakathitakālesu mukhato nikkhanto",
  "atk-s0203a2:240_4": "taṅkhaṇaṁ vikasitasseva nīluppalassa atisurabhigandho vāyati.",
  "atk-s0203a2:241_0": "Evaṁ rūpasamphassagandhasampattiyuttāya panassā sarīrasampattiyā anurūpaṁ ācāraṁ",
  "atk-s0203a2:241_1": "dassetuṁ taṁ kho panātiādi vuttaṁ. Tattha rājānaṁ disvā nisinnāsanato aggidaḍḍhā",
  "atk-s0203a2:241_2": "viya paṭhamameva uṭṭhātīti pubbuṭṭhāyinī. Tasmiṁ nisinne tassa rañño tālavaṇṭena",
  "atk-s0203a2:241_3": "bījanādikiccaṁ katvā pacchā nipatati nisīdatīti pacchānipātinī. Kiṁ karomi devāti",
  "atk-s0203a2:241_4": "tassa kiṁkāraṁ paṭissāvetīti kiṁkārapaṭissāvinī. Rañño manāpameva carati karotīti",
  "atk-s0203a2:241_5": "manāpacārinī. Yaṁ rañño piyaṁ, tadeva vadatīti piyavādinī.",
  "atk-s0203a2:242_0": "Idāni svāssā ācāro bhāvasuddhiyā eva, na sāṭheyyenāti dassetuṁ taṁ kho panātiādimāha.",
  "atk-s0203a2:242_1": "Tattha no aticaratīti na atikkamitvā carati, aññaṁ purisaṁ cittenapi na patthetīti",
  "atk-s0203a2:242_2": "vuttaṁ hoti. Tattha ye tassā ādimhi “abhirūpā”tiādayo ante “pubbuṭṭhāyinī”tiādayo",
  "atk-s0203a2:242_3": "guṇā vuttā, te pakatiguṇā eva “atikkantā mānusaṁ vaṇṇa”ntiādayo pana cakkavattino",
  "atk-s0203a2:242_4": "puññaṁ upanissāya cakkaratanapātubhāvato paṭṭhāya purimakammānubhāvena nibbattantīti",
  "atk-s0203a2:242_5": "veditabbā. Abhirūpatādikāpi vā cakkaratanapātubhāvato paṭṭhāya sabbākārapāripūrā",
  "atk-s0203a2:242_6": "jātā. Tenāha evarūpaṁ itthiratanaṁ pātubhavatīti.",
  "atk-s0203a2:243": "Gahapatiratanavaṇṇanā",
  "atk-s0203a2:244_0": "Evaṁ pātubhūtaitthiratanassa pana rañño cakkavattissa dhanakaraṇīyānaṁ kiccānaṁ yathāsukhappavattanatthaṁ",
  "atk-s0203a2:244_1": "gahapatiratanaṁ pātubhavati. So pakatiyāva mahābhogo mahābhogakule jāto rañño dhanarāsivaḍḍhako",
  "atk-s0203a2:244_2": "seṭṭhi gahapati hoti, cakkaratanānubhāvasahitaṁ panassa kammavipākajaṁ dibbacakkhu",
  "atk-s0203a2:244_3": "pātubhavati, yena antopathaviyaṁ yojanabbhantare nidhiṁ passati. So taṁ sampattiṁ",
  "atk-s0203a2:244_4": "disvā tuṭṭhahadayo gantvā rājānaṁ dhanena pavāretvā sabbāni dhanakaraṇīyāni sampādeti.",
  "atk-s0203a2:244_5": "Tena vuttaṁ puna caparaṁ, bhikkhave…pe… evarūpaṁ gahapatiratanaṁ pātubhavatīti.",
  "atk-s0203a2:245": "Pariṇāyakaratanavaṇṇanā",
  "atk-s0203a2:246_0": "Evaṁ pātubhūtagahapatiratanassa pana rañño cakkavattissa sabbakiccasaṁvidhānasamatthaṁ",
  "atk-s0203a2:246_1": "pariṇāyakaratanaṁ pātubhavati. So rañño jeṭṭhaputtova hoti. Pakatiyā eva paṇḍito",
  "atk-s0203a2:246_2": "byatto medhāvī, rañño puññānubhāvaṁ nissāya panassa attano kammānubhāvena paracittañāṇaṁ",
  "atk-s0203a2:246_3": "uppajjati. Yena dvādasayojanāya rājaparisāya cittācāraṁ ñatvā rañño ahite hite ca",
  "atk-s0203a2:246_4": "vavatthapetuṁ samattho hoti. Sopi taṁ attano ānubhāvaṁ disvā tuṭṭhahadayo rājānaṁ",
  "atk-s0203a2:246_5": "sabbakiccānusāsanena pavāreti. Tena vuttaṁ puna caparaṁ…pe… pariṇāyakaratanaṁ pātubhavatīti.",
  "atk-s0203a2:246_6": "Tattha ṭhapetabbaṁ ṭhapetunti tasmiṁ tasmiṁ ṭhānantare ṭhapetabbaṁ ṭhapetuṁ.",
  "atk-s0203a2:247": "259.Samavepākiniyātiādi heṭṭhā vuttameva.",
  "atk-s0203a2:248_0": "260.Kaṭaggahenāti jayaggāhena. Mahantaṁ bhogakkhandhanti ekappahāreneva dve vā tīṇi",
  "atk-s0203a2:248_1": "vā satasahassāni. Kevalā paripūrā paṇḍitabhūmīti paṇḍito tīṇi sucaritāni pūretvā",
  "atk-s0203a2:248_2": "sagge nibbattati, tato manussalokaṁ āgacchanto kularūpabhogasampattiyaṁ nibbattati,",
  "atk-s0203a2:248_3": "tattha ṭhito tīṇi ca sucaritāni pūretvā puna sagge nibbattatīti ayaṁ sakalā paripuṇṇā",
  "atk-s0203a2:248_4": "paṇḍitabhūmi. Sesaṁ sabbattha uttānamevāti.",
  "atk-s0203a2:249": "Papañcasūdaniyā majjhimanikāyaṭṭhakathāya",
  "atk-s0203a2:250": "Bālapaṇḍitasuttavaṇṇanā niṭṭhitā.",
  "atk-s0203a2:251": "10. Devadūtasuttavaṇṇanā",
  "atk-s0203a2:252": "261.Evaṁme sutanti devadūtasuttaṁ. Tattha dve agārātiādi assapurasutte vitthāritameva.",
  "atk-s0203a2:253_0": "262.Nirayaṁ upapannāti bhagavā katthaci nirayato paṭṭhāya desanaṁ devalokena osāpeti,",
  "atk-s0203a2:253_1": "katthaci devalokato paṭṭhāya nirayena osāpeti. Sace saggasampattiṁ vitthāretvā kathetukāmo",
  "atk-s0203a2:253_2": "hoti, nirayadukkhaṁ ekadesato katheti, tiracchānayonidukkhaṁ pettivisayadukkhaṁ manussalokasampattiṁ",
  "atk-s0203a2:253_3": "ekadesato katheti, saggasampattimeva vitthāreti. Sace nirayadukkhaṁ vitthāretvā kathetukāmo",
  "atk-s0203a2:253_4": "hoti, devalokamanussalokesu sampattiṁ tiracchānayonipettivisayesu ca dukkhaṁ ekadesato",
  "atk-s0203a2:253_5": "katheti, nirayadukkhameva vitthāreti. So imasmiṁ sutte nirayadukkhaṁ vitthāretukāmo,",
  "atk-s0203a2:253_6": "tasmā devalokato paṭṭhāya desanaṁ nirayena osāpeti. Devalokamanussalokasampattiyo",
  "atk-s0203a2:253_7": "tiracchānayonipettivisayadukkhāni ca ekadesato kathetvā nirayadukkhameva vitthārena",
  "atk-s0203a2:253_8": "kathetuṁ tamenaṁ, bhikkhave, nirayapālātiādimāha.",
  "atk-s0203a2:254_0": "Tattha ekacce therā “nirayapālā nāma natthi, yantarūpaṁ viya kammameva kāraṇaṁ kāretī”ti",
  "atk-s0203a2:254_1": "vadanti. Tesaṁ taṁ “atthi niraye nirayapālāti, āmantā, atthi ca kāraṇikā”tiādinā",
  "atk-s0203a2:254_2": "nayena abhidhamme paṭisedhitameva. Yathā hi manussaloke kammakāraṇakārakā atthi,",
  "atk-s0203a2:254_3": "evameva niraye nirayapālā atthīti. Yamassa raññoti yamarājā nāma vemānikapetarājā,",
  "atk-s0203a2:254_4": "ekasmiṁ kāle dibbavimāne dibbakapparukkhadibbauyyānadibbanāṭakādisampattiṁ anubhavati,",
  "atk-s0203a2:254_5": "ekasmiṁ kāle kammavipākaṁ, dhammiko rājā. Na cesa ekova hoti, catūsu pana dvāresu",
  "atk-s0203a2:254_6": "cattāro janā honti. Nāddasanti attano santike pesitassa kassaci devadūtassa abhāvaṁ",
  "atk-s0203a2:254_7": "sandhāya evaṁ vadati. Atha naṁ yamo “nāyaṁ bhāsitassa atthaṁ sallakkhetī”ti ñatvā",
  "atk-s0203a2:254_8": "sallakkhāpetukāmo ambhotiādimāha.",
  "atk-s0203a2:255": "Jātidhammoti jātisabhāvo, aparimutto jātiyā, jāti nāma mayhaṁ abbhantareyeva atthīti. Parato jarādhammotiādīsupi eseva nayo.",
  "atk-s0203a2:256_0": "263.Paṭhamaṁ devadūtaṁ samanuyuñjitvāti ettha daharakumāro atthato evaṁ vadati nāma",
  "atk-s0203a2:256_1": "“passatha, bho, mayhampi tumhākaṁ viya hatthapādā atthi, sake panamhi muttakarīse",
  "atk-s0203a2:256_2": "palipanno, attano dhammatāya uṭṭhahitvā nhāyituṁ na sakkomi, ahaṁ kiliṭṭhagattomhi,",
  "atk-s0203a2:256_3": "nhāpetha manti vattumpi na sakkomi, jātitomhi aparimuttatāya ediso jāto. Na kho panāhameva,",
  "atk-s0203a2:256_4": "tumhepi jātito aparimuttāva. Yatheva hi mayhaṁ, evaṁ tumhākampi jāti āgamissati,",
  "atk-s0203a2:256_5": "iti tassā pure āgamanāva kalyāṇaṁ karothā”ti. Tenesa devadūto nāma jāto, vacanattho",
  "atk-s0203a2:256_6": "pana maghadevasutte vuttova.",
  "atk-s0203a2:257_0": "Dutiyaṁdevadūtanti etthāpi jarājiṇṇasatto atthato evaṁ vadati nāma – “passatha, bho,",
  "atk-s0203a2:257_1": "ahampi tumhe viya taruṇo ahosiṁ ūrubalabāhubalajavanasampanno, tassa me tā balajavanasampattiyo",
  "atk-s0203a2:257_2": "antarahitā, vijjamānāpi me hatthapādā hatthapādakiccaṁ na karonti, jarāyamhi aparimuttatāya",
  "atk-s0203a2:257_3": "ediso jāto. Na kho panāhameva, tumhepi jarāya aparimuttāva. Yatheva hi mayhaṁ, evaṁ",
  "atk-s0203a2:257_4": "tumhākampi jarā āgamissati, iti tassā pure āgamanāva kalyāṇaṁ karothā”ti. Tenesa devadūto nāma jāto.",
  "atk-s0203a2:258_0": "Tatiyaṁ devadūtanti etthāpi gilānasatto atthato eva vadati nāma – “passatha, bho,",
  "atk-s0203a2:258_1": "ahampi tumhe viya nirogo ahosiṁ, somhi etarahi byādhinā abhihato sake muttakarīse",
  "atk-s0203a2:258_2": "palipanno, uṭṭhātumpi na sakkomi, vijjamānāpi me hatthapādā hatthapādakiccaṁ na karonti,",
  "atk-s0203a2:258_3": "byādhitomhi aparimuttatāya ediso jāto. Na kho panāhameva, tumhepi byādhito aparimuttāva.",
  "atk-s0203a2:258_4": "Yatheva hi mayhaṁ, evaṁ tumhākaṁ byādhi āgamissati, iti tassa pure āgamanāva kalyāṇaṁ",
  "atk-s0203a2:258_5": "karothā”ti. Tenesa devadūto nāma jāto.",
  "atk-s0203a2:259_0": "265.Catutthaṁ devadūtanti ettha pana kammakāraṇā vā devadūtāti kātabbā kammakāraṇikā",
  "atk-s0203a2:259_1": "vā. Tattha pana kammakāraṇapakkhe bāttiṁsa tāva kammakāraṇā atthato evaṁ vadanti",
  "atk-s0203a2:259_2": "nāma – “mayaṁ nibbattamānā na rukkhe vā pāsāṇe vā nibbattāma, tumhādisānaṁ sarīre",
  "atk-s0203a2:259_3": "nibbattāma, iti amhākaṁ pure nibbattitova kalyāṇaṁ karothā”ti. Tenete devadūtā nāma",
  "atk-s0203a2:259_4": "jātā. Kammakāraṇikāpi atthato evaṁ vadanti nāma – “mayaṁ dvattiṁsa kammakāraṇā karontā",
  "atk-s0203a2:259_5": "na rukkhādīsu karoma, tumhādisesu sattesuyeva karoma, iti amhākaṁ tumhesu pure kammakāraṇākaraṇatova",
  "atk-s0203a2:259_6": "kalyāṇaṁ karothā”ti. Tenetepi devadūtā nāma jātā.",
  "atk-s0203a2:260_0": "266.Pañcamaṁ devadūtanti ettha matakasatto atthato evaṁ vadati nāma – “passatha bho",
  "atk-s0203a2:260_1": "maṁ āmakasusāne chaḍḍitaṁ uddhumātakādibhāvaṁ pattaṁ, maraṇatomhi aparimuttatāya",
  "atk-s0203a2:260_2": "ediso jāto. Na kho panāhameva, tumhepi maraṇato aparimuttāva. Yatheva hi mayhaṁ,",
  "atk-s0203a2:260_3": "evaṁ tumhākampi maraṇaṁ āgamissati, iti tassa pure āgamanāva kalyāṇaṁ karothā”ti.",
  "atk-s0203a2:260_4": "Tenesa devadūto nāma jāto.",
  "atk-s0203a2:261_0": "Imaṁ pana devadūtānuyogaṁ ko labhati, ko na labhatīti? Yena tāva bahuṁ pāpaṁ kataṁ,",
  "atk-s0203a2:261_1": "so gantvā niraye nibbattatiyeva. Yena pana parittaṁ pāpakammaṁ kataṁ, so labhati.",
  "atk-s0203a2:261_2": "Yathā hi sabhaṇḍaṁ coraṁ gahetvā kattabbameva karonti, na vinicchinanti. Anuvijjitvā",
  "atk-s0203a2:261_3": "gahitaṁ pana vinicchayaṭṭhānaṁ nayanti, so vinicchayaṁ labhati. Evaṁsampadametaṁ.",
  "atk-s0203a2:261_4": "Parittapāpakammā hi attano dhammatāyapi saranti, sāriyamānāpi saranti.",
  "atk-s0203a2:262_0": "Tattha dīghajayantadamiḷo nāma attano dhammatāya sari. So kira damiḷo sumanagirivihāre",
  "atk-s0203a2:262_1": "ākāsacetiyaṁ rattapaṭena pūjesi. Atha niraye ussadasāmante nibbatto aggijālasaddaṁ",
  "atk-s0203a2:262_2": "sutvāva attano pūjitapaṭaṁ anussari, so gantvā sagge nibbatto. Aparopi puttassa daharabhikkhuno",
  "atk-s0203a2:262_3": "khalisāṭakaṁ dento pādamūle ṭhapesi, maraṇakālamhi paṭapaṭāti sadde nimittaṁ gaṇhi,",
  "atk-s0203a2:262_4": "sopi ussadasāmante nibbatto jālasaddena taṁ sāṭakaṁ anussaritvā sagge nibbatto. Evaṁ",
  "atk-s0203a2:262_5": "tāva attano dhammatāya kusalaṁ kammaṁ saritvā sagge nibbattatīti.",
  "atk-s0203a2:263_0": "Attano dhammatāya asarante pana pañca devadūte pucchati. Tattha koci paṭhamena devadūtena",
  "atk-s0203a2:263_1": "sarati, koci dutiyādīhi. Yo pana pañcahipi na sarati, taṁ yamo rājā sayaṁ sāreti.",
  "atk-s0203a2:263_2": "Eko kira amacco sumanapupphakumbhena mahācetiyaṁ pūjetvā yamassa pattiṁ adāsi, taṁ",
  "atk-s0203a2:263_3": "akusalakammena niraye nibbattaṁ yamassa santikaṁ nayiṁsu. Tasmiṁ pañcahipi devadūtehi",
  "atk-s0203a2:263_4": "kusale asarante yamo sayaṁ olokento disvā – “nanu tvaṁ mahācetiyaṁ sumanapupphakumbhena",
  "atk-s0203a2:263_5": "pūjetvā mayhaṁ pattiṁ adāsī”ti sāresi, so tasmiṁ kāle saritvā devalokaṁ gato. Yamo",
  "atk-s0203a2:263_6": "pana sayaṁ oloketvāpi apassanto – “mahādukkhaṁ nāma anubhavissati ayaṁ satto”ti tuṇhī hoti.",
  "atk-s0203a2:264_0": "267.Mahānirayeti avīcimahānirayamhi. Kiṁ panassa pamāṇaṁ? Abbhantaraṁ āyāmena ca",
  "atk-s0203a2:264_1": "vitthārena ca yojanasataṁ hoti. Lohapathavī lohachadanaṁ ekekā ca bhitti navanavayojanikā",
  "atk-s0203a2:264_2": "hoti. Puratthimāya bhittiyā acci uṭṭhitā pacchimaṁ bhittiṁ gahetvā taṁ vinivijjhitvā",
  "atk-s0203a2:264_3": "parato yojanasataṁ gacchati. Sesadisāsupi eseva nayo. Iti jālapariyantavasena āyāmavitthārato",
  "atk-s0203a2:264_4": "aṭṭhārasayojanādhikāni tīṇi yojanasatāni, parikkhepato pana navayojanasatāni catupaṇṇāsayojanāni,",
  "atk-s0203a2:264_5": "samantā pana ussadehi saddhiṁ dasayojanasahassaṁ hoti.",
  "atk-s0203a2:265_0": "268.Ubbhataṁ tādisameva hotīti ettha akkantapadaṁ yāva aṭṭhito daḷhaṁ uddharitumeva",
  "atk-s0203a2:265_1": "na sakkā. Ayaṁ panettha attho – heṭṭhato paṭṭhāya ḍayhati, uparito paṭṭhāya jhāyati,",
  "atk-s0203a2:265_2": "iti akkamanakāle ḍayhamānaṁ paññāyati, uddharaṇakāle tādisameva, tasmā evaṁ vuttaṁ.",
  "atk-s0203a2:265_3": "Bahusampattoti bahūni vassasatavassasahassāni sampatto.",
  "atk-s0203a2:266_0": "Kasmā panesa narako avīcīti saṅkhaṁ gatoti. Vīci nāma antaraṁ vuccati, tattha ca",
  "atk-s0203a2:266_1": "aggijālānaṁ vā sattānaṁ vā dukkhassa vā antaraṁ natthi. Tasmā so avīcīti saṅkhaṁ",
  "atk-s0203a2:266_2": "gatoti. Tassa hi puratthimabhittito jālā uṭṭhitā saṁsibbamānā yojanasataṁ gantvā",
  "atk-s0203a2:266_3": "pacchimabhittiṁ vinivijjhitvā parato yojanasataṁ gacchati. Sesadisāsupi eseva nayo.",
  "atk-s0203a2:267_0": "Imesaṁ channaṁ jālānaṁ majjhe nibbatto devadatto, tassa yojanasatappamāṇo attabhāvo,",
  "atk-s0203a2:267_1": "dve pādā yāva gopphakā lohapathaviṁ paviṭṭhā, dve hatthā yāva maṇibandhā lohabhittiyo",
  "atk-s0203a2:267_2": "paviṭṭhā, sīsaṁ yāva bhamukaṭṭhito lohachadane paviṭṭhaṁ, adhobhāgena ekaṁ lohasūlaṁ",
  "atk-s0203a2:267_3": "pavisitvā kāyaṁ vinivijjhantaṁ chadane paviṭṭhaṁ, pācīnabhittito nikkhantasūlaṁ hadayaṁ",
  "atk-s0203a2:267_4": "vinivijjhitvā pacchimabhittiṁ paviṭṭhaṁ, uttarabhittito nikkhantasūlaṁ phāsukā vinivijjhitvā",
  "atk-s0203a2:267_5": "dakkhiṇabhittiṁ paviṭṭhaṁ. Niccale tathāgatamhi aparaddhattā niccalova hutvā paccatīti",
  "atk-s0203a2:267_6": "kammasarikkhatāya ediso jāto. Evaṁ jālānaṁ nirantaratāya avīci nāma.",
  "atk-s0203a2:268_0": "Abbhantare panassa yojanasatike ṭhāne nāḷiyaṁ koṭṭetvā pūritapiṭṭhaṁ viya sattā nirantarā,",
  "atk-s0203a2:268_1": "“imasmiṁ ṭhāne satto atthi, imasmiṁ natthī”ti na vattabbaṁ, gacchantānaṁ ṭhitānaṁ",
  "atk-s0203a2:268_2": "nisinnānaṁ nipannānaṁ anto natthi, gacchante vā ṭhite vā nisinne vā nipanne vā aññamaññaṁ",
  "atk-s0203a2:268_3": "na bādhanti. Evaṁ sattānaṁ nirantaratāya avīci.",
  "atk-s0203a2:269_0": "Kāyadvāre pana cha upekkhāsahagatāni cittāni uppajjanti, ekaṁ dukkhasahagataṁ. Evaṁ",
  "atk-s0203a2:269_1": "santepi yathā jivhagge cha madhubindūni ṭhapetvā ekasmiṁ tambalohabindumhi ṭhapite",
  "atk-s0203a2:269_2": "anudahanabalavatāya tadeva paññāyati, itarāni abbohārikāni honti, evaṁ anudahanabalavatāya",
  "atk-s0203a2:269_3": "dukkhamevettha nirantaraṁ, itarāni abbohārikānīti. Evaṁ dukkhassa nirantaratāya avīci.",
  "atk-s0203a2:270": "269.Mahantoti yojanasatiko. So tattha patatīti eko pādo mahāniraye hoti, eko gūthaniraye nipatati. Sūcimukhāti sūcisadisamukhā, te hatthigīvappamāṇā ekadoṇikanāvāppamāṇā vā honti.",
  "atk-s0203a2:271_0": "Kukkulanirayoti yojanasatappamāṇova anto kūṭāgāramattavitaccitaaṅgārapuṇṇo ādittachārikanirayo,",
  "atk-s0203a2:271_1": "yattha patitapatitā kudrūsakarāsimhi khittaphālavāsisilādīni viya heṭṭhimatalameva gaṇhanti.",
  "atk-s0203a2:272": "Āropentīti ayadaṇḍehi pothentā āropenti. Tesaṁ ārohanakāle te kaṇṭakā adhomukhā honti, orohanakāle uddhaṁmukhā.",
  "atk-s0203a2:273_0": "Vāteritānīti kammamayena vātena calitāni. Hatthampi chindantīti phalake maṁsaṁ viya",
  "atk-s0203a2:273_1": "koṭṭayamānāni chindanti. Sace uṭṭhāya palāyati, ayopākāro samuṭṭhahitvā parikkhipati,",
  "atk-s0203a2:273_2": "heṭṭhā khuradhārā samuṭṭhāti.",
  "atk-s0203a2:274_0": "Khārodakā nadīti vetaraṇī nāma tambalohanadī. Tattha ayomayāni kharavālika-pokkharapattāni,",
  "atk-s0203a2:274_1": "heṭṭhā khuradhārā ubhosu tīresu vettalatā ca kusatiṇāni ca. So tattha dukkhā tibbā",
  "atk-s0203a2:274_2": "kharāti so tattha uddhañca adho ca vuyhamāno pokkharapattesu chijjati. Siṅghāṭakasaṇṭhānāya",
  "atk-s0203a2:274_3": "kharavālikāya kaṇṭakehi vijjhiyati, khuradhārāhi phāliyati, ubhosu tīresu kusatiṇehi",
  "atk-s0203a2:274_4": "vilekhati, vettalatāhi ākaḍḍhiyati, tikkhasattīhi phāliyati.",
  "atk-s0203a2:275_0": "270.Tattenaayosaṅkunāti tena jigacchitomhīti vutte mahantaṁ lohapacchiṁ lohaguḷānaṁ",
  "atk-s0203a2:275_1": "pūretvā taṁ upagacchanti, so lohaguḷabhāvaṁ ñatvā dante samphuseti, athassa te tattena",
  "atk-s0203a2:275_2": "ayosaṅkunā mukhaṁ vivaranti, tambalohadhārehi mahantena lohakaṭāhena tambalohaṁ upanetvā",
  "atk-s0203a2:275_3": "evamevaṁ karonti. Puna mahānirayeti evaṁ pañcavidhabandhanato paṭṭhāya yāva tambalohapānā",
  "atk-s0203a2:275_4": "tambalohapānato paṭṭhāya puna pañcavidhabandhanādīni kāretvā mahāniraye pakkhipanti.",
  "atk-s0203a2:275_5": "Tattha koci pañcavidhabandhaneneva muccati, koci dutiyena, koci tatiyena, koci tambalohapānena",
  "atk-s0203a2:275_6": "muccati, kamme pana aparikkhīṇe puna mahāniraye pakkhipanti.",
  "atk-s0203a2:276_0": "Idaṁ pana suttaṁ gaṇhanto eko daharabhikkhu, – “bhante, ettakaṁ dukkhamanubhavitasattaṁ",
  "atk-s0203a2:276_1": "punapi mahāniraye pakkhipantī”ti āha. Āma, āvuso, kamme aparikkhīṇe punappunaṁ evaṁ",
  "atk-s0203a2:276_2": "karontīti. Tiṭṭhatu, bhante, uddeso, kammaṭṭhānameva kathethāti kammaṭṭhānaṁ kathāpetvā",
  "atk-s0203a2:276_3": "sotāpanno hutvā āgamma uddesaṁ aggahesi. Aññesampi imasmiṁ padese uddesaṁ ṭhapetvā",
  "atk-s0203a2:276_4": "arahattaṁ pattānaṁ gaṇanā natthi. Sabbabuddhānañcetaṁ suttaṁ avijahitameva hoti.",
  "atk-s0203a2:277_0": "271.Hīnakāyūpagāti hīnakāyaṁ upagatā hutvā. Upādāneti taṇhādiṭṭhigahaṇe. Jātimaraṇasambhaveti",
  "atk-s0203a2:277_1": "jātiyā ca maraṇassa ca kāraṇabhūte. Anupādāti catūhi upādānehi anupādiyitvā. Jātimaraṇasaṅkhayeti",
  "atk-s0203a2:277_2": "jātimaraṇasaṅkhayasaṅkhāte nibbāne vimuccanti.",
  "atk-s0203a2:278": "Diṭṭhadhammābhinibbutāti diṭṭhadhamme imasmiṁyeva attabhāve sabbakilesanibbānena nibbutā. Sabbadukkhaṁ upaccagunti sabbadukkhātikkantā nāma honti.",
  "atk-s0203a2:279": "Papañcasūdaniyā majjhimanikāyaṭṭhakathāya",
  "atk-s0203a2:280": "Devadūtasuttavaṇṇanā niṭṭhitā.",
  "atk-s0203a2:281": "Tatiyavaggavaṇṇanā niṭṭhitā."
}