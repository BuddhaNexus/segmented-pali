{
  "anya-e0807n1:0": "2. Nāmakaṇḍa",
  "anya-e0807n1:1_0": "Atha nāmāni vuccante. Taṁ atthābhimukhaṁ namanato, attanā ca+tthassa nāmanato nāmaṁ,",
  "anya-e0807n1:1_1": "dabbābhidhānaṁ. Taṁ duvidhaṁ saliṅgā+liṅgato, anvattharuḷhito ca, tividhaṁ pumi+tthi+napuṁsakaliṅgato,",
  "anya-e0807n1:1_2": "rukkho, latā, vananti. Catubbidhaṁ sāmañña+guṇa+kriyā+yadicchānāmato, rukkho, nīlo,",
  "anya-e0807n1:1_3": "pācako, sirivaḍḍhoti. Aṭṭhavidhaṁ avaṇṇi+vaṇṇu+vaṇṇo+kāra+niggahītantapakatibhedato,",
  "anya-e0807n1:1_4": "ettha kiṁsaddo niggahītanto. Paccayā paṭhamaṁ karīyatīti pakati, saddo, dhātu ca.",
  "anya-e0807n1:2": "Tattha saliṅgesu tāva akārantato pulliṅgā sugatasaddā satta vibhattiyo parā yojīyante. Sugataiti ṭhite –",
  "anya-e0807n1:3": "1. Dve dve+kānekesu nāmasmā siyo aṁyo nā hi sa naṁ smā hi sa naṁ smiṁ su",
  "anya-e0807n1:4_0": "Etesaṁ dve dve honti ekānekatthesu vattamānato nāmasmā yathākkamaṁ. Yato ime satta",
  "anya-e0807n1:4_1": "dukā honti, ‘‘atthavanta+madhātuka+mapaccayaṁ pāṭipadikaṁ kitaka+taddhita+samāsā",
  "anya-e0807n1:4_2": "ce’’ti vuttattā taṁ nāmaṁ pāṭipadikaṁ nāma. Keci sakattha+dabba+liṅga+saṅkhyā+kammādipañcakaṁ",
  "anya-e0807n1:4_3": "pāṭipadikanti vadanti. Tene+taṁ vuccati –",
  "anya-e0807n1:5": "Sakattha+dabba+liṅgāni, saddattha+mabravuṁ pare;",
  "anya-e0807n1:6": "Saṅkhyā+kammādikānantu, vibhatti vācakā matā.",
  "anya-e0807n1:7": "Sakattha+dabba+liṅgāni, saṅkhyā+kammādipañcakaṁ;",
  "anya-e0807n1:8": "Saddattha+mabravuṁ keci, vibhatti pana jotakāti ca.",
  "anya-e0807n1:9": "Tato ekamhi vattabbe ekavacanaṁ bahumhi vattabbe bahuvacanañcāti aniyamena pasaṅge ‘‘nāmasmā’’ti adhikāro.",
  "anya-e0807n1:10": "37. Paṭhamā+tthamatte",
  "anya-e0807n1:11_0": "Nāmassā+bhidheyyamatte paṭhamāvibhatti hotīti vatticchāvasā paṭhamāye+kavacanabahuvacanāni.",
  "anya-e0807n1:11_1": "Si yoiti paṭhamā. Sissi+kārassā+nubandhattā appayogo. Payojanaṁ ‘‘ki+maṁsisū’’ti",
  "anya-e0807n1:11_2": "saṁketo, tathā aṁvacanassā+kārassa. Ettha tathāti vuttassātideso aññadīyadhammāna+maññatthapāpana+matideso.",
  "anya-e0807n1:11_3": "Ekamhi vattabbe paṭhamekavacanaṁ si.",
  "anya-e0807n1:12": "Atoti vattate, atoti nāmavisesanattā ‘‘vidhibbisesanantassā’’ti paribhāsato akārantato nāmasmā vidhi.",
  "anya-e0807n1:13": "109. Sisso",
  "anya-e0807n1:14": "Akārantato nāmasmā sissa o hoti. Pubbasaralope sugato tiṭṭhati. Bahumhi vattabbe bahuvacanaṁ yo. Evaṁ uparipi yojetabbaṁ.",
  "anya-e0807n1:15": "41. Ato yonaṁ ṭāṭe",
  "anya-e0807n1:16": "Akārantato nāmasmā paṭhamādutiyāyonaṁ ṭāṭe honti yathākkamaṁ. Ṭakārānubandhattā ‘‘ṭānubandhā+nekavaṇṇā sabbassā’’ti sabbādeso. Sugatā tiṭṭhanti.",
  "anya-e0807n1:17": "‘‘Paṭhamā+tthamatte’’ti vattate.",
  "anya-e0807n1:18": "38. Āmantaṇe",
  "anya-e0807n1:19": "Āmantaṇādhike atthamatte paṭhamāvibhatti hotīti ekasmiṁ ekavacanaṁ si.",
  "anya-e0807n1:20": "112. Go syā+lapane",
  "anya-e0807n1:21": "Ālapane si gasañño hoti.",
  "anya-e0807n1:22": "‘‘Lopo’’ti vattate.",
  "anya-e0807n1:23": "117. Gasīnaṁ",
  "anya-e0807n1:24": "Nāmasmā ga+sīnaṁ lopo hoti. Bho sugata ciraṁ tiṭṭha.",
  "anya-e0807n1:25": "‘‘Ge’’ti vattate.",
  "anya-e0807n1:26": "59. Ayunaṁ vā dīgho",
  "anya-e0807n1:27_0": "Aiuiccetesaṁ vā dīgho hoti ge pare tiliṅge+ti dīghe bho sugata sugatā ciraṁ tiṭṭha.",
  "anya-e0807n1:27_1": "Sakkate sugatāti dīghaṁ dūrālapaneyevi+cchanti, samīpālapanepi dassanato taṁ na gahetabbaṁ.",
  "anya-e0807n1:27_2": "Bahuvacane yossa ṭā, sugatā ciraṁ tiṭṭhatha.",
  "anya-e0807n1:28": "2. Kamme dutiyā",
  "anya-e0807n1:29_0": "Tasmiṁ kammakārake dutiyāvibhatti hoti. Aṁyoiti dutiyā. Ettha dutiyātatiyādibhāvo",
  "anya-e0807n1:29_1": "vibhattisutte siyo iti paṭhamāvibhatyādīni+mupādāya vuccati, taṁ taṁ upādāya paññattattā.",
  "anya-e0807n1:29_2": "Dutiyekavacanaṁ aṁ, akārassā+payogo. Sugataṁ passa. Dutiyābahuvacanaṁ yo, tassa ṭe, sugate passa.",
  "anya-e0807n1:30": "19. Kattukaraṇesu tatiyā",
  "anya-e0807n1:31": "Tasmiṁ kattari karaṇe ca kārake tatiyāvibhatti hoti. Nā+hiiti tatiyāvibhatti. Tatiyāekavacanaṁ nā.",
  "anya-e0807n1:32": "‘‘Nāssā’’ti vattate.",
  "anya-e0807n1:33": "108. Ate+na",
  "anya-e0807n1:34": "Akārantato nāmasmā parassa nāvacanassa enādeso hoti niccaṁ. Sugatena kataṁ.",
  "anya-e0807n1:35": "98. Suhisva+sse",
  "anya-e0807n1:36": "Akārantassa suhisve+hoti. Sugatehi.",
  "anya-e0807n1:37": "‘‘Ve’’ti vattate.",
  "anya-e0807n1:38": "95. Smāhismiṁnaṁ mhābhimhi",
  "anya-e0807n1:39": "Nāmasmā paresaṁ smāhismiṁnaṁ mhābhimhi honti yathākkamaṁti hissa bhiādese sugatebhi. Karaṇe sugatena loko puññaṁ karoti, sugatehi sugatehi vā.",
  "anya-e0807n1:40": "24. Catutthī sampadāne",
  "anya-e0807n1:41_0": "Tasmiṁ sampadānakārake catutthī siyā. Sa+naṁiti catutthī. Catutthe+kavacanaṁ sa.",
  "anya-e0807n1:41_1": "Vibhattisutte ssa+naṁti dīghapāṭhena sugatassāti siddhepi ‘‘jhalā sassa no’’ tyādikāriyasuttesu",
  "anya-e0807n1:41_2": "ssassāti akkharagāravatā hotīti lāghavattha+mida+māraddhaṁ –",
  "anya-e0807n1:42": "51. Suña sassa",
  "anya-e0807n1:43": "Nāmasmā parassa sassa suñāgamo hoti. Sa ca ‘‘chaṭṭhiyā’’ti vattamāne –",
  "anya-e0807n1:44": "1,20. Ñākānu bandhā+dyantā",
  "anya-e0807n1:45": "Chaṭṭhīniddiṭṭhassa ñānubandha+kānubandhā ādyantāhontīti ādyavayavo. Ukāro uccāraṇattho, ññakāro asmiṁ sutte saṁketattho. Sugatassa dānaṁ deti.",
  "anya-e0807n1:46": "1,58. ‘‘Bahulaṁ’’tya+dhikāro",
  "anya-e0807n1:47": "Bahulādhikāraṁ kappadumamiva maññanti saddikā. Tañca –",
  "anya-e0807n1:48": "Kvaci pavattya+pavatti, kvaca+ññaṁ kvaci vā kvaci;",
  "anya-e0807n1:49": "Siyā bahulasaddena, vidhi sabbo yathāgamaṁti –",
  "anya-e0807n1:50": "Catubbidhaṁ bahulaṁ samikkhanti.",
  "anya-e0807n1:51": "‘‘Ato vā’’tveva,",
  "anya-e0807n1:52": "44. Sassāya catutthiyā",
  "anya-e0807n1:53": "Akārantato parassa catutthiyā sassa āyo hoti vā bahulaṁ. Sugatāya. Yebhuyyena tādattheyevā+ya+māyo dissatīti ito paraṁ no+dāharīyate. Catutthībahuvacanaṁ naṁ,",
  "anya-e0807n1:54": "‘‘Dīgho’’ti vattate.",
  "anya-e0807n1:55": "89. Sunaṁhisu",
  "anya-e0807n1:56": "Nāmassa dīgho hoti sunaṁhisu. Sugatānaṁ.",
  "anya-e0807n1:57": "29. Pañcamya+vadhismā",
  "anya-e0807n1:58": "Etasmā avadhikārakā pañcamīvibhatti hoti. Smā+hiiti pañcamī. Pañcamyekavacanaṁ smā,",
  "anya-e0807n1:59": "‘‘Ato’’ ‘‘ṭāṭe’’ ‘‘ve’’ti ca vattate.",
  "anya-e0807n1:60": "43. Smā+smiṁnaṁ",
  "anya-e0807n1:61": "Akārantato nāmasmā paresaṁ smā+smiṁnaṁ ṭā+ṭe honti vā yathākkamaṁ. Sugatā apehi sugatamhā sugatasmā vā. Pañcamībahuvacanañhi, sugatebhi sugatehi.",
  "anya-e0807n1:62": "39. Chaṭṭhī sambandhe",
  "anya-e0807n1:63": "Kārakehi añño sambandho, tatra chaṭṭhīvibhatti hoti. Sa+naṁiti chaṭṭhī, chaṭṭhekavacanaṁ sa, sugatassa vihāro, chaṭṭhībahuvacanaṁ naṁ, sugatānaṁ.",
  "anya-e0807n1:64": "14. Sattamyā+dhāre",
  "anya-e0807n1:65": "Ādhārakārake sattamīvibhatti hoti. Smiṁ+suiti sattamī. Sattamyekavacanaṁ smiṁ, sugate patiṭṭhitaṁ sugatamhi sugatasmiṁ vā. Sattamībahuvacanaṁ su, ‘‘su+hisva+sse’’ti e, sugatesu.",
  "anya-e0807n1:66_0": "Sugato, sugatā. Bho sugata, bho sugatā, bhavanto sugatā. Sugataṁ, sugate. Sugatena,",
  "anya-e0807n1:66_1": "sugatebhi , sugatehi. Karaṇe sugatena, sugatebhi, sugatehi. Sugatassa, sugatāya,",
  "anya-e0807n1:66_2": "sugatānaṁ. Sugatā, sugatamhā, sugatasmā, sugatebhi, sugatehi. Sugatassa, sugatānaṁ.",
  "anya-e0807n1:66_3": "Sugate, sugatamhi, sugatasmiṁ, sugatesu.",
  "anya-e0807n1:67": "Sugato sugato. Sugataṁ namati. Sugatena kato. Sugatena jito. Sugatassa dade. Sugatā vigato. Sugatassa suto. Sugate ramate. Evaṁ –",
  "anya-e0807n1:68": "Sūrā+sura+naro+raga+nāga+yakkhā,",
  "anya-e0807n1:69": "Gandhabba+kinnara+manussa+pisāca+petā;",
  "anya-e0807n1:70": "Mātaṅga+jaṅgama+turaṅga+varāha+sīhā,",
  "anya-e0807n1:71": "Byaggha+ccha+kacchapa+taraccha+miga+ssa+soṇā.",
  "anya-e0807n1:72": "Āloka+loka+nilayā+nila+cāga+yogā,",
  "anya-e0807n1:73": "Vāyāma+gāma+nigamā+gama+dhamma+kāmā;",
  "anya-e0807n1:74": "Saṅgho+gha+ghosa+paṭighā+sava+kodha+lobhā,",
  "anya-e0807n1:75": "Sārambha+thambha+mada+māna+pamāda+makkhā.",
  "anya-e0807n1:76": "Punnāga+pūga+panasā+sana+campaka+mba-",
  "anya-e0807n1:77": "Hintāla+tāla+vakula+jjuna+kiṁsukā ca;",
  "anya-e0807n1:78": "Mandāra+kunda+pucimanda+karañja+rukkhā,",
  "anya-e0807n1:79": "Ñeyyā mayūra+sakuṇa+ṇḍaja+koñca+haṁsā.",
  "anya-e0807n1:80": "Sugatasaddova, yato sabbo saddo, na saddatālitatthova, atha kho saṁyogādivasenapi atthaṁ vadanti. Tene+taṁ vuccati –",
  "anya-e0807n1:81": "Saṁyogā vippayogā ca, sāhacariyā+virodhato;",
  "anya-e0807n1:82": "Atthā pakaraṇā liṅgā, saddantarasamīpato.",
  "anya-e0807n1:83": "Sāmatthyo+citra+desehi , kāla+byattā+nurūpato;",
  "anya-e0807n1:84": "Upacāra+kākubheda, sambandhehu+palakkhaṇā.",
  "anya-e0807n1:85": "Vacanā ca tadaṅgattā, padhānattātiādihi;",
  "anya-e0807n1:86": "Sadda+tthā pavibhajjante, na saddādeva kevalāti.",
  "anya-e0807n1:87": "Ettha saṁyogato tāva, ‘‘sakisorā dhenu dīyatū’’ti, kisoro assapotako, taṁsaṁyogato vaḷavā eva patīyate.",
  "anya-e0807n1:88": "Vippayogato – ‘‘akisorā ānīyatū’’ti tappaṭisedhā vaḷavā eva patīyate.",
  "anya-e0807n1:89": "Sahacaraṇato – ‘‘rāma+lakkhaṇa’’iti ubhinnaṁ sahacaraṇena rāmoti dāsarathi eva rāmo, na aññābhidhāno jāmadaganyādi. Lakkhaṇopi somitti eva, na tu yo koci lakkhaṇo.",
  "anya-e0807n1:90": "Virodhato – ‘‘rāma+jjunā’’ iti bhaggavo sahassabāhu ca aññamaññaviruddhāti te eva patīyante, na dāsarathi sabyasāci ca.",
  "anya-e0807n1:91": "Atthato – ‘‘sindhava+mānaya, pavisāmi raṇaṅgaṇa’’miti raṇaṅgaṇapaveso vāhanavisesena hotīti atthato turaṅgapatīti, na tu lavaṇavisesaṁ.",
  "anya-e0807n1:92": "Pakaraṇato-bhojanavidhimhi upasaṅkhariyamāne ‘‘sindhava+mānaye’’ti, atra hi saddantarassā+bhāvepi bhojanopakaraṇasamavāya+mālokitabhāvato lavaṇe paṭipatti, tādiso hi patthāvoti.",
  "anya-e0807n1:93": "Liṅgato – ‘‘devadattaṁ paṭhama+mupavesaya samārādhitaguruṁ’’ti, atra samārādhitaguruttena liṅgena tassa bāhussacca+mavagamyate, na tu yo koci devaguṇo.",
  "anya-e0807n1:94": "Sannidhānato – ‘‘ajjuno katavīriyoti’’ patīyate, no akatavīriyo ajjunoti.",
  "anya-e0807n1:95": "Sāmatthiyato – ‘‘anudarā kaññā’’ti udare asati kaññā eva natthīti tassā kisāṅgiyā majjhapadesoti patīyate.",
  "anya-e0807n1:96": "Ocitrato – ‘‘rāmasadiso+yaṁ’’ iti, atra hi rāmo payuttadāsarathismiṁ bhiyyo sādhāraṇo paricayoti dāsarathi eva patīyate, na bhaggavarāmo.",
  "anya-e0807n1:97": "Desato – ‘‘poṭṭhapā’’ iti kismiñci dese pasaṁsāvacanaṁ. Kismiñci akkosavacanaṁ.",
  "anya-e0807n1:98": "Kālato – ‘‘pace’’ti dakkhiṇāpathe katthaci pubbaṇhe yāgupāke, sāyaṇhe tu odanapāke.",
  "anya-e0807n1:99": "Byattito – ‘‘gāmassa addha’’ miti samabhāge, napuṁsakattā. ‘‘Gāmassa addho’’ti pumattena tu asamabhāge.",
  "anya-e0807n1:100": "Anurūpato – ‘‘narapati sādhu rakkhati gomaṇḍala’’miti mahīmaṇḍalapālanaṁ rājino+nurūpa+miti mahīmaṇḍalapālaneva patīti, na tu goyūtharakkhane.",
  "anya-e0807n1:101_0": "Upacārato – ataṁsabhāve taṁsabhāvāropana+mupacāro, sa ca tadaṭṭho, taddhammo, taṁsahacariyo,",
  "anya-e0807n1:101_1": "taṁsamīpoti catubbidho , tattha yathākkamaṁ mañcā ukkosanti, aggi māṇavo, yaṭṭhiṁ",
  "anya-e0807n1:101_2": "pavesaya, gaṅgāyaṁ vajoti.",
  "anya-e0807n1:102_0": "Kākuto-kākusaddo itthiyaṁ, sa ca vikāra+soka+bhīti+dhanirūpesu dissati, vattu kāyavikārā",
  "anya-e0807n1:102_1": "kathañci taṁ akatavāapi kenaci aññena ‘‘kiṁ tvaṁ taṁ akāsi ‘‘iti puṭṭho kopena bhamubhedā",
  "anya-e0807n1:102_2": "‘‘ahaṁ katavā amhī’’ti katheti, tassa bhamubhedakriyā akriyāpaṭiññaṁ sūcayati.",
  "anya-e0807n1:103": "Sambandha to – ‘‘mātari sammā vattitabbaṁ, pitari sussūyitabbaṁ’’ iti, atra hi samātari sapitarīti sambandhisaddābhāvepi sā mātā so pitā ca assa puttassāti patīyate.",
  "anya-e0807n1:104": "Upalakkhaṇato – ‘‘kākehi rakkhitabbaṁ dadhī’’ti kākasaddo sabbesa+mupaghātakānaṁ sāmaññaṁ upalakkhetīti sunakhādisabbehipi nivārīyate.",
  "anya-e0807n1:105": "Vacanato – ‘‘dārā’’iti dārasaddo kalatte bahuvacananto, aññattha aniyatavacano.",
  "anya-e0807n1:106": "Tadaṅgattā – ‘‘sajjitaṁ bhojana’’miti vutte tapparikkhārattā tadupakaraṇa āsana, pāti, byañjanādīnaṁ sampādanampi patīyate.",
  "anya-e0807n1:107": "Padhānabhāvato – ‘‘niggacchati avaninātho’’ti rañño niggamanena tadupajīvīnampi niggamanaṁ viññāyati.",
  "anya-e0807n1:108": "Vuttañca –",
  "anya-e0807n1:109": "Neyyanītatthasuttesu , ñeyyaṁ saddatthamattakaṁ;",
  "anya-e0807n1:110": "Ne+ttha vattabbaatthena, suttaṁ nītatthakaṁ bhaveti.",
  "anya-e0807n1:111_0": "Eva+maññesampi akārantānaṁ pulliṅgānaṁ saddānaṁ rūpanayo kriyā+bhisambandho ca. Sugatasaddato",
  "anya-e0807n1:111_1": "yassa saddassa viseso atthi, taṁ vakkhāma. Ito paraṁ chaṭṭhiyā catutthīsamattā pañcamībahuvacanassa",
  "anya-e0807n1:111_2": "ca tatiyābahuvacanena samattā na tā dassiyante.",
  "anya-e0807n1:112": "Gumba si, ‘‘ato’’ ‘‘sissā’’ti ca vattate.",
  "anya-e0807n1:113": "110. Kvace+vā.",
  "anya-e0807n1:114_0": "Akārantato nāmasmā parassa sissa e hoti vā kvaci. Gumbe gumbo, gumbā. Bho gumba gumbā,",
  "anya-e0807n1:114_1": "bhavanto gumbā iccādi sugatasamaṁ. Evaṁ phussitagge phussitaggo, vattabbe vattabbo",
  "anya-e0807n1:114_2": "iccādi. Sisso+kārassa niccattā katthaci pakkhe ekāratta+mida+māraddhanti sisso+kārapakkhe",
  "anya-e0807n1:114_3": "eva bhavatīti ‘‘aṁ napuṁsake’’ti a+mādesena ekārassa napuṁsakavisaye bādhitattā ‘‘bahulaṁ’’",
  "anya-e0807n1:114_4": "vidhānā napuṁsakepi sukhe dukkheti kvaci hoteva.",
  "anya-e0807n1:115": "‘‘Yossa’’ ‘‘ṭe’’ti ca vattate.",
  "anya-e0807n1:116": "135. Ekaccādīha+to",
  "anya-e0807n1:117": "Akārantehi ekaccādīhi yonaṁ ṭe hoti. Ekacco, ekacce. Bho ekacca ekaccā, ekacce. Ekaccaṁ, ekacce. Evaṁ esa+sa+paṭhamasaddānaṁ.",
  "anya-e0807n1:118": "Kodho , kodhā. Bho kodha kodhā, kodhā. Kodhaṁ, kodhe.",
  "anya-e0807n1:119": "‘‘Nāssa’’ ‘‘sā’’ti ca vattate.",
  "anya-e0807n1:120": "107. Kodhādīhi",
  "anya-e0807n1:121": "Kodhādīhi nāssa sā hoti vā. Kodhasā kodhena. Atthasā atthena. ‘‘Ye uttamatthāni tayi labhimhā’’ti atthasaddo napuṁsakaliṅgopi dissati.",
  "anya-e0807n1:122": "‘‘Smino ṭī’’ti ca vattate.",
  "anya-e0807n1:123": "175. Divādito",
  "anya-e0807n1:124": "Divādīhi nāmehi smino ṭi hoti niccaṁ. Divi, evaṁ bhuvi. Etthaṭimhi niccaṁ vakārāgamo rasso ca. Ettha bhūsaddo vadhūsaddasamaṁ.",
  "anya-e0807n1:125": "‘‘Ve’’ti vattate.",
  "anya-e0807n1:126": "144. Manādīhi smiṁ+saṁ+nā+smānaṁ si+so+o+sā+sā",
  "anya-e0807n1:127_0": "Manādīhi smi+mādīnaṁ si+so+o+sā+sā honti vā yathākkamaṁ. Mano, manā. Bho mana manā,",
  "anya-e0807n1:127_1": "manā. Mano, manaṁ, mane. Manasā manena, manehi manebhi. Manaso manassa, manānaṁ.",
  "anya-e0807n1:127_2": "Manasā manā manamhā manasmā, manehi manebhi. Manasi manamhi manasmiṁ, manesu.",
  "anya-e0807n1:128": "Evaṁ vaco payo tejo,",
  "anya-e0807n1:129": "Tapo ceto tamo yaso.",
  "anya-e0807n1:130": "Ayo vayo siro saro,",
  "anya-e0807n1:131": "Uro+tye+te manādayo.",
  "anya-e0807n1:132": "Rūpasiddhiyaṁ aha+rahasaddā manādīsu paṭhitā. Ahassa āpādittā rahoti nipātattā rahasīti vibhatyantapaṭirūpakanipātattā idha na gahitā.",
  "anya-e0807n1:133": "Gacchanta si, ‘‘sissa’’ ‘‘ve’’ti ca vattate. Parato bhiyyo nānuvattayissāma, vuttiyā eva anuvattassa gamyamānattā.",
  "anya-e0807n1:134": "148. Ntassaṁ",
  "anya-e0807n1:135_0": "Simhi ntapaccayassa aṁ hoti vā. ‘‘Sutānumitesu sutasambandhova balavā’’ti ñāyā ‘‘ntassā’’ti",
  "anya-e0807n1:135_1": "sutattā ntasseva aṁ, na tadantassa anumitassa saddassa. Eva+muparipi nta+ntūnaṁ ādesavidhānaṭṭhānesu.",
  "anya-e0807n1:135_2": "‘‘Gasinaṁ’’ti silopo. Gacchaṁ gacchanto.",
  "anya-e0807n1:136": "215. Nta+ntūnaṁ nto yomhi paṭhame",
  "anya-e0807n1:137": "Paṭhame yomhi nta+ntūnaṁ savibhattīnaṁ ntoiccādeso hoti vā. Sa ca bahulādhikārā pumeva, gacchanto gacchantā.",
  "anya-e0807n1:138": "218. Ṭa+ṭā+aṁ ge",
  "anya-e0807n1:139": "Ge pare nta+ntūnaṁ savibhattīnaṁ ṭa+ṭā+aṁiccādesā niccaṁ honti bahulaṁ. Bho gaccha gacchā gacchaṁ, gacchanto gacchantā.",
  "anya-e0807n1:140": "92. Ntassa ca ṭa vaṁ+se",
  "anya-e0807n1:141": "Aṁsesu ntapaccayassa ṭa hoti vā ntussa ca. Vavatthitavibhāsā+yaṁ. Gacchaṁ gacchantaṁ, gacchante.",
  "anya-e0807n1:142": "217. To+tā+ti+tā sa+smā+smiṁ nāsu",
  "anya-e0807n1:143": "Sa+smā+smiṁ+nāsu nta+ntūnaṁ savibhattīnaṁ to+tā+ti+tā honti vā yathākkamaṁ. Gacchatā gacchantena, gacchantehi gacchantebhi. Gacchato gacchassa gacchantassa.",
  "anya-e0807n1:144": "216. Taṁ naṁmhi",
  "anya-e0807n1:145": "Naṁmhi nta+ntūnaṁ savibhattīnaṁ taṁ vā hoti. Gacchataṁ gacchantānaṁ. Gacchatā gacchantā gacchantamhā gacchantasmā. Gacchati gacchante gacchantamhi gacchanthasmiṁ, cchentesu.",
  "anya-e0807n1:146": "Evaṁ mahaṁ caraṁ tiṭṭhaṁ, dadaṁ bhuñjaṁ suṇaṁ pacaṁ;",
  "anya-e0807n1:147": "Jayaṁ jīraṁ vacaṁ pīyaṁ, saraṁ kubbaṁ japaṁ vajaṁ.",
  "anya-e0807n1:148": "Iccādayo.",
  "anya-e0807n1:149": "Bhavanta si,",
  "anya-e0807n1:150": "149. Bhūto",
  "anya-e0807n1:151": "Niyamasutta+midaṁ. Bhūdhātuto ntassa aṁ hoti simhi niccaṁ punabbidhānā. Bhavaṁ.",
  "anya-e0807n1:152": "146. Bhavato vā bhontoga+yo+nā+se",
  "anya-e0807n1:153_0": "Bhavantasaddassa bhontādeso vā hoti ga+yo+nā+se. Ntoādeso, bhonto bhontā bhavanto",
  "anya-e0807n1:153_1": "bhavantā. Ge pana bho bhonta bhontā bhava bhavā bhavaṁ, bhonto bhontā bhavanto bhavantā.",
  "anya-e0807n1:153_2": "Bhontādesapakkhe ṭa+ṭā+aṁādesā bahulādhikārā na honti. Bhavaṁ bhavantaṁ, bhonte bhavante.",
  "anya-e0807n1:153_3": "Bhotā bhontena bhavatā bhavantena, bhavantehi bhavantebhi. Bhoto bhontassa bhavato",
  "anya-e0807n1:153_4": "bhavassa bhavantassa, bhavataṁ bhavantānaṁ. Bhavatā iccādi gacchantasamaṁ.",
  "anya-e0807n1:154": "Bhoiti āmantaṇe nipāto, ‘‘kuto nu āgacchatha bho tayo janā’’ti bahuvacanepi dassanato. Evaṁ bhanteti. Bhaddeti bhaddasaddantarena siddhaṁ. Bhaddantaiti dassa dvibhāvena.",
  "anya-e0807n1:155": "Saṁ santo, santo santā. Bho sa sā saṁ, santo santā. Saṁ santaṁ ‘‘saṁyogādilopoti nassa lope ‘‘yaṁ yañhi rāja bhajati, santaṁ vā yadi vā asaṁ’’, sante. Satā santena.",
  "anya-e0807n1:156": "145. Sato saba bhe",
  "anya-e0807n1:157": "Santasaddassa saba bhavati bhakāre. Sabbhi santehi. Niccattā santebhīti na hoti. Sato sassa santassa iccādi gacchantasamaṁ.",
  "anya-e0807n1:158": "150. Mahantā+rahantānaṁ ṭā vā",
  "anya-e0807n1:159": "Simhi mahantā+rahantānaṁ ntassa ṭā vā hoti. Mahā mahaṁ mahanto, mahanto mahantā. Arahā arahaṁ, arahanto arahantā iccādi gacchantasamaṁ.",
  "anya-e0807n1:160": "Asma si,",
  "anya-e0807n1:161": "154. Rājādīyuvāditvā",
  "anya-e0807n1:162": "Rājādīhi yuvādīhi ca parassa sissa ā hoti. Asmā,",
  "anya-e0807n1:163": "156. Yona+māno",
  "anya-e0807n1:164": "Rājādīhi yuvādīhi ca yona+māno vā hoti. Asmāno asmā. Bho asma asmā, asmāno asmā.",
  "anya-e0807n1:165": "155. Vā+mhā+naṅa",
  "anya-e0807n1:166": "Rājādīnaṁ yuvādīnañca ānaṅa hoti vā aṁmhi. Asmānaṁ asmaṁ, asmāno asme.",
  "anya-e0807n1:167": "80. Nāsse+no",
  "anya-e0807n1:168": "Kammādito nāvacanassa eno vā hoti. Asmena asmanā, asmehi asmebhi. Asmassa, asmānaṁ. Asmā asmamhā asmasmā iccādi.",
  "anya-e0807n1:169": "79. Kammādito",
  "anya-e0807n1:170_0": "Kammādito smino ni hoti vā. Asmani asme asmamhi asmasmiṁ, asmesu. Kamma camma vesma",
  "anya-e0807n1:170_1": "bhasma brahma atta ātuma ghamma muddhaiti kammādayo. Muddha gaṇḍivadhanva aṇima laghimādayo",
  "anya-e0807n1:170_2": "asmasamā. Rāja brahma sakha atta ātuma gaṇḍivadhanva asma aṇima laghimādayo rājādayo.",
  "anya-e0807n1:171_0": "‘‘Dhammo vā+ññatthe’’ti gaṇasuttena rājādīsu paṭṭhitattā daḷadhammo daḷadhammāti",
  "anya-e0807n1:171_1": "vā hoti. Yuva sā suvā maghava puma vattahāti yuvādayo. Rājā, rājāno rājā. Bhorāja",
  "anya-e0807n1:171_2": "rājā, rājāno rājā. Rājānaṁ rājaṁ, rājāno rāje.",
  "anya-e0807n1:172": "123. Rājassi nāmhi",
  "anya-e0807n1:173": "‘‘Sabbadattena rājinā’’ti pāṭhampati ida+māraddhaṁ. Rājassi vā hoti nāmhi. Rājinā.",
  "anya-e0807n1:174": "222. Nā+smāsu raññā",
  "anya-e0807n1:175": "Nā+smāsu rājassa savibhattissa raññā hoti niccaṁ. Anekavaṇṇattā sabbassa. Raññā.",
  "anya-e0807n1:176": "124. Su+naṁ+hisū",
  "anya-e0807n1:177": "Rājassa ū hoti vā su+naṁ+hisu. ‘‘Chaṭṭhiyantassāti antassa hoti. Rājūhi rājehi rājūbhi rājebhi.",
  "anya-e0807n1:178": "223. Rañño+raññassa+rājino se",
  "anya-e0807n1:179": "Se rājassa savibhattissa ete ādesā honti. Rañño raññassa rājino, rājūnaṁ.",
  "anya-e0807n1:180": "221. Rājassa raññaṁ",
  "anya-e0807n1:181": "Naṁmhi rājassa savibhattissa raññaṁ vā hoti. Raññaṁ. Raññā, rājūhi rājehi rājūbhi rājebhi.",
  "anya-e0807n1:182": "224. Smimhi raññe+rājini",
  "anya-e0807n1:183": "Smimhi rājassa savibhattissa raññe+rājini honti niccaṁ. Raññe rājini, rājūsu rājesu.",
  "anya-e0807n1:184": "225. Samāse vā",
  "anya-e0807n1:185_0": "Iti gaṇasuttena rājassa nā+smā+smiṁsu yaṁ vuttaṁ, taṁ vā hoti. Kāsiraññā kāsirājinā",
  "anya-e0807n1:185_1": "kāsirājena, kāsirājūbhi kāsirājebhi kāsirājūhi kāsirājehi. Kāsirañño kāsiraññassa",
  "anya-e0807n1:185_2": "kāsirājino kāsirājassa. Kāsiraññā kāsirājasmā. Kāsirājūnaṁ kāsirājānaṁ. Kāsiraññe",
  "anya-e0807n1:185_3": "kāsirājini kāsirāje kāsirājamhi kāsirājasmiṁ, kāsirājūsu kāsirājesu.",
  "anya-e0807n1:186": "Addhā, addhāno addhā. Bho addha addhā, addhāno addhā. Addhānaṁ addhaṁ, addhāno addhe.",
  "anya-e0807n1:187": "192. Puma+kamma+thāma+ddhānaṁ sa+smāsu ca",
  "anya-e0807n1:188": "Pumādīna+mu hoti vā sa+smāsu nāmhi ce+ti utte addhunā, kammādittā ‘‘nāsse+no’’ti vā eno, addhena addhanā, addhehi addhebhi. Se ukāre ca –",
  "anya-e0807n1:189": "1,9. Iyuvaṇṇā jhalā nāmassa+nte",
  "anya-e0807n1:190_0": "Nāmaṁ pāṭipadikaṁ, tassa ante vattamānā ivaṇṇuvaṇṇā jhalasaññā honti yathākkamaṁ.",
  "anya-e0807n1:190_1": "I ca u ca iyu, iyu ca te vaṇṇā ceti iyuvaṇṇā, ‘‘dvandante sūyamānaṁ pacceka+mabhisambandhiya",
  "anya-e0807n1:190_2": "te’’ti vuttattā vaṇṇasaddaṁ pacceka+mabhisambandhiya ‘‘ivaṇṇuvaṇṇā’’ti vuttaṁ.",
  "anya-e0807n1:191": "81. Jhalā sassa no",
  "anya-e0807n1:192": "Jhalato sassa no vā hoti. Addhuno addhussa addhassa, addhānaṁ.",
  "anya-e0807n1:193": "82. Nā smāssa",
  "anya-e0807n1:194_0": "Jhalato smāssa nā hoti vā, addhunā addhumhā addhusmā addhā addhamhā addhasmā. ‘‘Kammādito’’ti",
  "anya-e0807n1:194_1": "smino ni, addhani addhe addhamhi addhasmiṁ, addhesu. Addhasaddo ce+tthakāla+ddhānavāci, na bhāgavācī.",
  "anya-e0807n1:195": "Attā, attāno iccādi yāva dutiyā rājāva, kammādittā ene attena attanā.",
  "anya-e0807n1:196": "195. Su+hisu naka",
  "anya-e0807n1:197": "Atta+ātumānaṁ su+hisu nakāgamo hoti. ‘‘Ñakānubandhā+dyantā’’ti paribhāsato kakāro antāvayavattho, attanehi atthehi attanebhi attebhi.",
  "anya-e0807n1:198": "194. No+ttātumā",
  "anya-e0807n1:199": "Atta+ātumehi sassa no vā hoti. Attano attassa, attānaṁ.",
  "anya-e0807n1:200": "196. Smāssa nā brahmā ca",
  "anya-e0807n1:201": "Brahmā atta+ātumehi ca parassa smāssa nā hoti niccaṁ. Attanā. Smimhi kammādittā ni, attani atte attamhi attasmiṁ, attanesu attesu. Ātumā attāva.",
  "anya-e0807n1:202": "Brahmā, brahmāno brahmā, ‘‘brahmassu vā’’ti sutte ‘‘brahmassū’’ti yogavibhāgā ānomhi brahmassa u, parassaralope brahmunotipi sijjhati. Ayañca brahmasaṁyutte dissati. Brahmā ge-",
  "anya-e0807n1:203": "60. Gha+brahmādite",
  "anya-e0807n1:204_0": "Ākatigaṇo+yaṁ , ākatīti jāti, jātipadhānagaṇotya+ttho. Ghasaññato brahma+kattu+isi+sakhādīhi",
  "anya-e0807n1:204_1": "ca gasse+vā hoti. Bho brahme brahmā, brahmāno brahmā. Brahmānaṁ brahmaṁ, brahmāno brahme.",
  "anya-e0807n1:205": "191. Nāmhi",
  "anya-e0807n1:206": "Brahmassu hoti nāmhi niccaṁ. Brahmunā, brahmehi brahmebhi.",
  "anya-e0807n1:207": "190. Brahmassu vā",
  "anya-e0807n1:208_0": "Brahmassu vā hoti sa+naṁsu. ‘‘Jhalā sassa no’’ti no. Brahmuno brahmussa brahmassa,",
  "anya-e0807n1:208_1": "brahmūnaṁ brahmānaṁ. ‘‘Smāssa nā brahmā ce’’ti smāssa nā, ukāre brahmunā. ‘‘Ambvādīhi’’ti",
  "anya-e0807n1:208_2": "smino ni, imassa ākatigaṇattā brahmassa kammādittepi ettha vuttā. Brahmani brahme",
  "anya-e0807n1:208_3": "brahmamhi brahmasmiṁ, brahmesu.",
  "anya-e0807n1:209": "Sakhā, rājādittā ā.",
  "anya-e0807n1:210": "2,157. Āyo no ca sakhā",
  "anya-e0807n1:211": "Sakhato yona+māyo no honti vā āno ca. Sakhāyo sakhāno.",
  "anya-e0807n1:212": "159. No+nā+sesvi",
  "anya-e0807n1:213": "Sakhassa i hoti niccaṁ no+nā+sesu. Sakhino.",
  "anya-e0807n1:214": "161. Yo+svaṁ+hisu cā+raṅa",
  "anya-e0807n1:215": "Sakhassa vā āraṅa hoti yo+svaṁ+hisu smā+naṁsuca.",
  "anya-e0807n1:216": "171. Āraṅasmā",
  "anya-e0807n1:217_0": "Āravādesato paresaṁ yonaṁ ṭo hoti. Sakhāro sakhā. Ge tu ‘‘gha+brahmādite’’ti e, sakhe",
  "anya-e0807n1:217_1": "sakha sakhā. Bahuvacanaṁ paṭhamā viya. Aṁmhi ‘‘vā+mhā+naṅa’’ti ānaṅa, sakhānaṁ sakhāraṁ",
  "anya-e0807n1:217_2": "sakhaṁ, sakhāyo sakhāno sakhino.",
  "anya-e0807n1:218": "172. Ṭo ṭe vā",
  "anya-e0807n1:219_0": "Āravādesamhā yonaṁ ṭo ṭe vā honti yathākkamaṁti ṭe. Aññattha ‘‘āraṅasmā’’ti ṭo. Sakhāre",
  "anya-e0807n1:219_1": "sakhāro sakhe. Ṭoggahaṇaṁ lāghavatthaṁ. Sakhinā, sakhārehi sakhehi. ‘‘Jhalā sassa",
  "anya-e0807n1:219_2": "no’’ti jhato sassa no, sakhino sakhissa, sakhārānaṁ.",
  "anya-e0807n1:220": "160. Smā+naṁsu vā",
  "anya-e0807n1:221": "Sakhassa vā i hoti smā+naṁsu. Sakhīnaṁ sakhānaṁ.",
  "anya-e0807n1:222": "171. Ṭā nā+smānaṁ",
  "anya-e0807n1:223": "Āravādesamhā nā+smānaṁ ṭā hoti niccaṁ. Sakhārā, bahulādhikārā sakhārasmā. ‘‘Nā smāssā’’ti nā, sakhinā sakhismā sakhā sakhamhā sakhasmā.",
  "anya-e0807n1:224": "158. Ṭe smino",
  "anya-e0807n1:225": "Sakhato smino ṭe hoti niccaṁ. Sakhe, sakhāresu sakhesu. Sakhi sakhīti itthiyaṁyeva payogo dissati, tasmā ‘‘nadādito ṅī’’ti vīmhi ālapanattā vā rasso.",
  "anya-e0807n1:226": "Yuvādittā ā, yuvā.",
  "anya-e0807n1:227": "181. Yonaṁ no+ne vā",
  "anya-e0807n1:228": "Yuvādīhi yonaṁ no+ne vā honti yathākkamaṁ. ‘‘Yona+māno’’ti ānomhi siddhepi ‘‘dutiyassa ne’’ti ganthagāravo hotīti yathākkamaṁpati lāghavatthaṁ noggahaṇaṁ.",
  "anya-e0807n1:229": "179. No+nā+nesvā",
  "anya-e0807n1:230": "No+nā+nesu yuvādīna+mā hoti. Yuvāno yuvā. Bho yuva yuvā, yuvāno yuvā. Yuvānaṁ yuvaṁ, yuvāno yuvāne yuve. Yuvānā.",
  "anya-e0807n1:231": "178. Yuvādīnaṁ su+hisvā+naṅa",
  "anya-e0807n1:232": "Su+hisu yuvādīna+mānaṅa hoti. Yuvānehi yuvānebhi.",
  "anya-e0807n1:233": "193. Yuvā sassi+no",
  "anya-e0807n1:234": "Yuvā sassa vā ino hoti. Yuvino yuvassa, yuvānaṁ.",
  "anya-e0807n1:235": "180. Smā+smiṁnaṁ nā+ne",
  "anya-e0807n1:236": "Yuvādahi smā+smiṁnaṁ nā+ne niccaṁ honti yathākkamaṁ. Yuvānā, yuvānehi yuvānebhi. Yuvāne, yuvānesu. Maghava+puma+vattahasaddā yuvasaddasamā. Ayaṁ viseso –",
  "anya-e0807n1:237": "187. Gassaṁ",
  "anya-e0807n1:238": "Pumasaddato gassa aṁ vā hoti. Pumaṁ puma pumā, pumāno pumā. Pumānaṁ pumaṁ, pumāno pumāne pume.",
  "anya-e0807n1:239": "185. Nāmhi",
  "anya-e0807n1:240_0": "Pumassā hoti nāmhi. Pumānā. ‘‘Lakkhaṇikapaṭipadottesu paṭipadottasseva gahaṇaṁ, na",
  "anya-e0807n1:240_1": "lakkhaṇikassā’’ti ñāyā paṭipadottanāvibhatti eva gayhati, na nāsmāssa, katalakkhaṇikattā.",
  "anya-e0807n1:240_2": "Paṭipadanti ca ‘‘nāmhī’’ti nāvibhattiyā paṭipadabhūto anukaraṇasaddo. Na lakkhaṇiko",
  "anya-e0807n1:240_3": "nā. ‘‘Puma+kamma+thāma+ddhānaṁ vā sa+smāsu ce’’ti vā utte pumunā pumena. Pumuno pumussa",
  "anya-e0807n1:240_4": "pumassa. Pumunā pumā.",
  "anya-e0807n1:241": "184. Pumāti",
  "anya-e0807n1:242": "Smino ne vā hoti. Pumāne pume pumamhi pumasmiṁ.",
  "anya-e0807n1:243": "186. Sumhā ca",
  "anya-e0807n1:244": "Pumassa sumhi pumādīnaṁ yaṁ niccaṁ vuttaṁ, taṁ vā hotīti ānaṅa vā hoti ā ca. Pumānesu pumāsu pumesu. Vattahā, vattahāno vattahā iccādi yuvasaddasamaṁ.",
  "anya-e0807n1:245": "189. Vattahā sa+naṁnaṁ no+nānaṁ",
  "anya-e0807n1:246": "Vattahā sanaṁnaṁ nonānaṁ niccaṁ honti yathākkamaṁ. Vattahāno vattahānānaṁ.",
  "anya-e0807n1:247": "Akārantaṁ.",
  "anya-e0807n1:248": "Sā si,",
  "anya-e0807n1:249": "64. Ekavacana+yosva+ghonaṁ",
  "anya-e0807n1:250_0": "Gho ca o ca gho, na gho agho. ‘‘Aghonaṁ’’ti ghappaṭisedhe akate ssa+mādīsu paresu",
  "anya-e0807n1:250_1": "ghassa vikappena rasso, ekavacanādīsu yosu ca paresu ghassa niccena rassoti viruddhatthagahaṇanivattanattho",
  "anya-e0807n1:250_2": "ghapaṭisedho. Oggahaṇa+muttaratthaṁ. Ekavacane yosu ca gha+okārantavajjitānaṁ nāmānaṁ",
  "anya-e0807n1:250_3": "rasso hoti tiliṅgeti rasse sampatte –",
  "anya-e0807n1:251": "66. Sismiṁ nā+napuṁsakassati",
  "anya-e0807n1:252_0": "Anapuṁsakassa rasso na hotīti simhi tu na rasso. Sā. ‘‘Pajjunnova lakkhaṇapavutti",
  "anya-e0807n1:252_1": "jalepi vassati, thalepi vassatī’’ti ñāyā yuvādittā sissa ā. Yosu rasse ‘‘yonaṁ no+ne",
  "anya-e0807n1:252_2": "vā’’ti yossa no. ‘‘No nānesvā’’ti ā, sāno. Nottābhāvapakkhe ‘‘yona+māno’’ti vādhikārassa",
  "anya-e0807n1:252_3": "vavatthitavibhāsattā nicca+māno, tasmā no+neabhāvapakkhe sā, seti rūpapasaṅgo na",
  "anya-e0807n1:252_4": "hoti. Sāno. Tathā nettābhāvapakkhe.",
  "anya-e0807n1:253": "188. Sāssaṁ+se cā+naṅa",
  "anya-e0807n1:254": "Sāsaddassa ānaṅa hoti aṁ+se ge ca niccaṁ. Bho sāna sānā, sāno. Sānaṁ, sāne sāno. Sānā, sānehi sānebhi. Sānassa, sānaṁ. Sānā, sānehi sānebhi. Sāne, sānesu.",
  "anya-e0807n1:255": "Suvā yuvāva. ‘‘Ekavacanayosva+ghonaṁ’’ti rassattaṁ viseso. Ge tu –",
  "anya-e0807n1:256": "130. Ge vā",
  "anya-e0807n1:257": "Aghonaṁ ge vā rasso hoti tiliṅge. Bho suva suvā.",
  "anya-e0807n1:258": "Ākārantaṁ.",
  "anya-e0807n1:259": "Muni silopo. Jhe kate –",
  "anya-e0807n1:260": "93. Yosu jhissa pume",
  "anya-e0807n1:261_0": "Jhasaññassa issa yosu vā ṭa hoti pulliṅge. Munayo, jhaggahaṇaṁ kiṁ, ikārantasamudāyassa",
  "anya-e0807n1:261_1": "mā siyā. Iggahaṇaṁ kiṁ, īkārassa vāti. Atoti sāmaññaniddesā lakkhaṇikaakārato yonaṁ",
  "anya-e0807n1:261_2": "ṭāṭe sampattāpi avidhānasāmatthiyā na honti. Sāmatthiyañca aññathā anupapatti.",
  "anya-e0807n1:262": "114. Lopo",
  "anya-e0807n1:263": "Jhalato yonaṁ lopo hotīti yolope –",
  "anya-e0807n1:264": "88. Yolopa+nisu dīgho",
  "anya-e0807n1:265_0": "Yonaṁ lopenisu ca dīgho hoti. Muni. Munayoti ettha yolopo kimatthaṁ na hoti, akkena",
  "anya-e0807n1:265_1": "jhattassa nāsitattā. Kinti paṭhamaṁ na hoti, antaraṅgattā jhattassa. Bho muni munī,",
  "anya-e0807n1:265_2": "munayo munī. Muniṁ, munayo munī. Muninā, munīhi munībhi. ‘‘Yolopanisu’’ ‘‘vīmantuvantūna’’",
  "anya-e0807n1:265_3": "miccādiñāpakā ikārukārānaṁ sunaṁhisu dīghassā+niccattā munihi muninaṁ munisu itipi",
  "anya-e0807n1:265_4": "hoti. ‘‘Jhalā sassa no’’ti no, munino munissa, munīnaṁ. ‘‘Nāsmāssā’’ti nā, muninā",
  "anya-e0807n1:265_5": "munimhā munismā. Munimhi munismiṁ, munīsu. ‘‘Ito kvaci sassa ṭānubandho’’ (gaṇasutta)ti",
  "anya-e0807n1:265_6": "brahmādīsu pāṭhā ‘‘yo ca sisso mahāmune’’ti ettha ‘‘gha+brahmādite’’ti sassa eṭa.",
  "anya-e0807n1:266": "Evaṁ –",
  "anya-e0807n1:267": "Joti pāṇi gaṇṭhi muṭṭhi, kucchi vatthi sāli vīhi;",
  "anya-e0807n1:268": "Byādhi odhi bodhi sandhi, rāsi kesi sāti dīpi.",
  "anya-e0807n1:269": "Isi gini maṇi dhani, giri ravi kavi kapi;",
  "anya-e0807n1:270": "Asi masi nidhi vidhi, ahi kimi pati hari.",
  "anya-e0807n1:271": "Ari timi kali bali, jaladhi ca gahapati;",
  "anya-e0807n1:272": "Uramiti varamati, nirupadhi adhipati;",
  "anya-e0807n1:273": "Añjali sārathi atithi, samādhi udadhippabhutayo.",
  "anya-e0807n1:274": "Aggi+isīnaṁ ayaṁ viseso –",
  "anya-e0807n1:275": "147. Sissā+ggito ni",
  "anya-e0807n1:276": "Aggismā sissa ni hoti vā. Aggini aggi, aggayo iccādi munisaddasamaṁ.",
  "anya-e0807n1:277": "133. Ṭe sissi+sismā",
  "anya-e0807n1:278": "Isismā sissa ṭe vā hoti. Ise isi. ‘‘Gha+brahmādite’’ti gassa e vā, bho ise isi, isayo isī. Isiṁ.",
  "anya-e0807n1:279": "134. Dutiyassa yossa",
  "anya-e0807n1:280_0": "‘‘Dutiyā yossā’’ti avatvā ‘‘dutiyassa yossā’’ti visuṁ karaṇaṁ ‘‘ekayoganiddiṭṭhāna+mapye+kadeso+nuvattate,",
  "anya-e0807n1:280_1": "na tve+kavibhattiyuttānaṁ’’ti ñāyā dutiyāyossāti nānuvattiya yossāti sāmaññena anuvuttiya",
  "anya-e0807n1:280_2": "ekaccādito paṭhamā yossāpi ṭevidhānatthaṁ. Isismā parassa dutiyā yossa ṭe vā hoti.",
  "anya-e0807n1:280_3": "Ise isayo isī, sesaṁ munisamaṁ.",
  "anya-e0807n1:281": "Ādi, ādayo iccādi, smimhi –",
  "anya-e0807n1:282": "55. Ratyādīhi ṭo smino",
  "anya-e0807n1:283": "Ratyādīhi smino ṭo vā hoti. Ādo ādimhi ādismiṁ, ādīsu.",
  "anya-e0807n1:284": "Samāse ikārantato yo+smiṁsu viseso.",
  "anya-e0807n1:285": "182. Ito+ññatthe pume",
  "anya-e0807n1:286_0": "Aññatthe vattamānato ikārantato nāmasmā yonaṁ no+ne vā honti yathākkamaṁ pulliṅge.",
  "anya-e0807n1:286_1": "Ariyavuttino ariyavuttayo ariyavuttī. Bho ariyavutti ariyavuttī, ariyavuttino ariyavuttayo",
  "anya-e0807n1:286_2": "ariyavuttī. Ariyavuttiṁ, ariyavuttino ariyavuttayo ariyavuttī. Ariyavuttinā iccādi tu munisaddasamaṁ.",
  "anya-e0807n1:287": "183. Ne smino kvaci",
  "anya-e0807n1:288_0": "Aññatthe ikārantato nāmasmā smino ne vā hoti kvaci. Ariyavuttine ariyavuttimhi ariyavuttismiṁ,",
  "anya-e0807n1:288_1": "ariyavuttīsu. Evaṁ tomaraṅkusapāṇino sāramatino iccādi. Kvaciggahaṇā na sabbattha neādeso.",
  "anya-e0807n1:289": "Ikārantaṁ.",
  "anya-e0807n1:290": "Daṇḍī , silopo. ‘‘Ekavacane’’ ccādinā rasse sampatte anapuṁsakattā ‘‘sismiṁnā+napuṁsakassā’’ti nisedho. Yomhi ekavacane ca sabbattha rasso.",
  "anya-e0807n1:291": "75. Yonaṁ no+ne pume",
  "anya-e0807n1:292": "Jhasaññito yonaṁ no+ne vā honti yathākkamaṁ pulliṅge. Daṇḍino.",
  "anya-e0807n1:293": "115. Jantuhetvīghapehi vā",
  "anya-e0807n1:294": "Jantu+hetūhi īkārantehi gha+pasaññehi ca paresaṁ yonaṁ vā lopo hoti. ‘‘Yolopanisu dīgho’’ti dīghe daṇḍī daṇḍiyo. Ge tu ‘‘ge vā’’ti vā rasso. Bho daṇḍi daṇḍī, daṇḍino daṇḍī daṇḍiyo.",
  "anya-e0807n1:295": "74. Naṁ jhīto",
  "anya-e0807n1:296": "Jhasaññīto aṁvacanassa naṁ vā hoti. Daṇḍinaṁ daṇḍiṁ, daṇḍine.",
  "anya-e0807n1:297": "76. No",
  "anya-e0807n1:298_0": "Jhīto yonaṁ no vā hoti pulliṅge. Daṇḍino daṇḍī daṇḍiyo. Daṇḍinā, daṇḍīhi daṇḍībhi.",
  "anya-e0807n1:298_1": "‘‘Jhalā sassa no’’ti nomhi kate daṇḍino daṇḍissa, daṇḍīnaṁ. ‘‘Nā smāssā’’ti smāssa",
  "anya-e0807n1:298_2": "nā, daṇḍinā daṇḍimhā daṇḍismā.",
  "anya-e0807n1:299": "77. Smino ni",
  "anya-e0807n1:300": "Jhīto smiṁvacanassa ni hoti vā. Daṇḍini daṇḍismiṁ, daṇḍīsu, bahulādhikārā smimhi gāmaṇī+senānī+sudhīpabhutīnaṁ niādesābhāvo ca viseso. Evaṁ –",
  "anya-e0807n1:301": "Dhammī saṅghī ñāṇī hatthī, cakkī pakkhī dāṭhī raṭṭhī;",
  "anya-e0807n1:302": "Chattī mālī cammī yogī, bhāgī bhogī kāmī sāmī.",
  "anya-e0807n1:303": "Dhajī gaṇī sasī kuṭṭhī, jaṭī yānī sukhī sikhī;",
  "anya-e0807n1:304": "Dantī mantī karī cāgī, kusalī musalī balī; (Vācī, rū)",
  "anya-e0807n1:305": "Pāpakārī sattughātī, mālyakārī dīghajīvī;",
  "anya-e0807n1:306": "Dhammavādī sīhanādī, bhūmisāyī sīghayāyī.",
  "anya-e0807n1:307": "Īkārantaṁ.",
  "anya-e0807n1:308": "Bhikkhu, silopo. Lasaññāyaṁ –",
  "anya-e0807n1:309": "83. Lā yonaṁ vo pume",
  "anya-e0807n1:310": "Lato yonaṁ vo hoti vā pulliṅge.",
  "anya-e0807n1:311": "94. Ve+vosu lussa",
  "anya-e0807n1:312_0": "Lasaññassa ussa ve+vosu ṭa hoti. Ettha ‘‘pumālapane vevo’’ tya+tra vossa sahacaritañāyā",
  "anya-e0807n1:312_1": "anissitattā jātivasena ‘‘lā yonaṁ’’ tyādo vo ca gayhati. Bhikkhavo. Aññatra ‘‘lopo’’ti",
  "anya-e0807n1:312_2": "yolopo. ‘‘Yolopanisu dīgho’’ti dīghe bhikkhū. Bho bhikkhu bhikkhū.",
  "anya-e0807n1:313": "96. Pumā+lapane vevo",
  "anya-e0807n1:314_0": "Lasaññato uto yossā+lapane ve+vo honti vā pulliṅge. Bhikkhave bhikkhavo bhikkhū.",
  "anya-e0807n1:314_1": "Bhikkhuṁ, bhikkhavo bhikkhū. Bhikkhunā , bhikkhūhi bhikkhūbhi. ‘‘Jhalā sassa no’’ti",
  "anya-e0807n1:314_2": "lato sassa no vā, bhikkhuno bhikkhussa, bhikkhūnaṁ. ‘‘Nā smāssā’’ti lato vā smāssa",
  "anya-e0807n1:314_3": "nā, bhikkhunā bhikkhumhā bhikkhusmā. Bhikkhumhi bhikkhusmiṁ. Evaṁ –",
  "anya-e0807n1:315": "Setu ketu rāhu bhāṇu, saṁku ucchu veḷu maccu. (Paṅgu, rū) sindhu bandhu neru meru, sattu kāru hetu jantu. Ruru paṭu – iccādayo.",
  "anya-e0807n1:316": "Jantu+hetūnaṁ yosva+yaṁ bhedo. ‘‘Jantu+hetvī+gha+pehi vā’’ti yolope –",
  "anya-e0807n1:317": "84. Jantvādito no ca",
  "anya-e0807n1:318_0": "Jantvādito yonaṁ no hoti vo ca pulliṅge. Jantuno jantavo jantuyo. Bho jantu jantū,",
  "anya-e0807n1:318_1": "jantuno, ‘‘pumālapane vevo’’ti ve+vo, jantave jantavo jantuyo. Jantuṁ, jantū jantuno",
  "anya-e0807n1:318_2": "jantavo jantuyo. Sesaṁ bhikkhusamaṁ.",
  "anya-e0807n1:319_0": "Hetu, hetū hetavo. ‘‘Yomhi vā kvacī’’ti lasaññassa ussa vā ṭādeso, hetayo. Yomhi",
  "anya-e0807n1:319_1": "antaraṅgattā paṭhamaṁ ṭādese kate pacchā yolopābhāvo, tathā hi antaraṅga+bāhiraṅgavidhānesva+ntaraṅgavidhiyeva",
  "anya-e0807n1:319_2": "balavā. Ettha ca pakatinissita+mantaraṅgaṁ, paccayanissitaṁ bāhiraṅgaṁ. Hetuyo. Bho",
  "anya-e0807n1:319_3": "hetu, hetū hetave hetavo hetayo hetuyo. Sesaṁ pubbasamaṁ.",
  "anya-e0807n1:320": "Bahuto naṁmhi –",
  "anya-e0807n1:321": "48. Bahukatinnaṁ",
  "anya-e0807n1:322": "Naṁmhi bahuno katissa ca nuka hoti tiliṅge. Bahunnaṁ. Sesaṁ bhikkhusamaṁ.",
  "anya-e0807n1:323": "Vattu si,",
  "anya-e0807n1:324": "57. Ltu+pitādīna+mā simhi",
  "anya-e0807n1:325_0": "Ltupaccayantānaṁ pitu+mātu+bhātu+dhītu+duhitu+jāmātu+nattu+hotu+potūnañcā hoti simhi.",
  "anya-e0807n1:325_1": "Vattā. ‘‘Kattari ltu+ṇakā’’ti vihitaltupaccayassa gahaṇā yato dhātuto hi so vihito,",
  "anya-e0807n1:325_2": "‘‘paccayaggahaṇe yasmā so vihito, tadādino tadantassa ca gahaṇaṁ’’ti ñāyā tadavinābhāvato",
  "anya-e0807n1:325_3": "tadantadhātunopi gahaṇaṁti ltupaccayantānaṁti vuttaṁ.",
  "anya-e0807n1:326": "162. Ltu+pitādīna+ma se",
  "anya-e0807n1:327": "Ltupaccayantānaṁ pitādīnañcā+raṅa hoti sato+ññatra. ‘‘Āraṅasmā’’ti ṭo, vattāro.",
  "anya-e0807n1:328": "58. Ge a ca",
  "anya-e0807n1:329": "Geltu+pitādīnaṁ a hoti ā ca. Bho vatta vattā, vattāro. Vattāraṁ, vattāre vattāro. Nāvacanassa ‘‘ṭā nāsmānaṁ’’ti ṭā, vattārā.",
  "anya-e0807n1:330": "166. Su+hisvā+raṅa",
  "anya-e0807n1:331": "Su+hisu ltu+pitādīna+māraṅa vā hoti. Vattārehi vattārebhi vattūhi vattūbhi.",
  "anya-e0807n1:332": "165. Salopo",
  "anya-e0807n1:333": "Ltu+pitādīhi sassa lopo vā hoti. Vattu vattuno vattussa.",
  "anya-e0807n1:334": "163. Naṁmhi vā",
  "anya-e0807n1:335": "Naṁmhi ltu+pitādīna+māraṅa vā hoti. Vattārānaṁ.",
  "anya-e0807n1:336": "164. Ā",
  "anya-e0807n1:337": "Naṁmhi ltu+pitādīna+mā vā hoti. Vattānaṁ vattūnaṁ. Smāssa ṭā, vattārā.",
  "anya-e0807n1:338": "174. Ṭi smino",
  "anya-e0807n1:339": "Āravā+desamhā smino ṭi hoti.",
  "anya-e0807n1:340": "176. Rassā+raṅa",
  "anya-e0807n1:341": "Smimhi āro rasso hoti. Vattari, vattāresu vattūsu vattusu. Evaṁ –",
  "anya-e0807n1:342": "Evaṁ bhattu kattu netu, sotu ñātu jetu chettu;",
  "anya-e0807n1:343": "Bhettu dātu dhātu boddhu, viññāpetādayopi ca.",
  "anya-e0807n1:344": "Satthusaddassa pana nāmhi bahulādhikārā ‘‘ltu+pitādīna+mase’’ti vā āravādese satthārā satthunā. Sesaṁ vattusamaṁ.",
  "anya-e0807n1:345": "Simhi ā, pitā. ‘‘Ltu+pitādīna+mase’’ti āravādese –",
  "anya-e0807n1:346": "177. Pitādīna+manatvādīnaṁ",
  "anya-e0807n1:347_0": "Natvādivajjitānaṁ pitādīna+māro rasso hoti sabbāsu vibhattīsu. ‘‘Ltu+pitādīna+mase’’",
  "anya-e0807n1:347_1": "‘‘su+hisvā+raṅa’’ ‘‘naṁmhi vā’’ti ettha vuttavibhattīsu paresu āraṅa hotīti tā vibhattiyo",
  "anya-e0807n1:347_2": "paṭicca sabbāsūti vuttaṁ. Pitaro. Bho pita pitā, pitaro. Pitaraṁ, pitare pitaro.",
  "anya-e0807n1:347_3": "Pitarā, pitarehi pitarebhi pitūhi pitūbhi. Pitu pituno pitussa, pitarānaṁ pitūnaṁ.",
  "anya-e0807n1:347_4": "‘‘Pitunnaṁ’’ti naṁmhi dīghe rassa+dvittānīti vuttaṁ. ‘‘Sānuvuttaṁ suttaṁ’’ti ñāyā",
  "anya-e0807n1:347_5": "‘‘bahukatinnaṁ’’ti ettha nuka-iti yogavibhāgenapi sijjhati ettha anuvattitanaṁmhi.",
  "anya-e0807n1:347_6": "Pañcamīchaṭṭhī tatiyācatutthīsamaṁ. Pitari, pitaresu pītūsu, rassābhāvo. Nattā, nattāro.",
  "anya-e0807n1:347_7": "Bho natta nattā, nattāro iccādi vattusamaṁ.",
  "anya-e0807n1:348": "Guṇavantu si,",
  "anya-e0807n1:349": "151. Ntussa",
  "anya-e0807n1:350_0": "Simhi ntussa ṭā hoti. Guṇavā. Yomhi ‘‘ntantūnaṁ nto yomhi paṭhame’’ti savibhattissa",
  "anya-e0807n1:350_1": "ntussa nto hoti. Ettha ca ‘‘ntu vantu+mantā+vantu+tavantusambandhī’’ti paribhāsato",
  "anya-e0807n1:350_2": "ntu ca vantvādisambandhīyeva gayhate, na jantu tantādīnaṁ. Guṇavanto. Aññatra –",
  "anya-e0807n1:351": "91. Yvādo ntussa",
  "anya-e0807n1:352_0": "Yoādīsu ntussa a hoti. Guṇavantaiti akārantā ṭā+ṭeādesā honti, guṇavantā. ‘‘Ṭaṭāaṁ",
  "anya-e0807n1:352_1": "ge’’ti ṭādayo , bho guṇava guṇavā guṇavaṁ, guṇavanto guṇavantā. ‘‘Ntassa ca ṭa vaṁ+se’’ti",
  "anya-e0807n1:352_2": "aṁsesu ntassa ṭo vā, guṇavaṁ guṇavantaṁ, guṇavante. ‘‘To+tā+ti+tā sa+smā+smiṁ+nāsū’’ti",
  "anya-e0807n1:352_3": "tāādayo honti, guṇavatā guṇavantena, guṇavantehi guṇavantebhi. ‘‘Lakkhaṇikapaṭipadottesu",
  "anya-e0807n1:352_4": "paṭipadottasseva gahaṇaṁ, na lakkhaṇikassā’’ti ñāyā ‘‘na lakkhaṇikassā’’ti vuttabyattipakkha+manapekkhitvā",
  "anya-e0807n1:352_5": "‘‘ato’’ti rassākārajātiyā pekkhitattā guṇavantenāti ‘‘atenā’’ tya+nena sijjhati.",
  "anya-e0807n1:352_6": "Jāti=sāmaññaṁ, byatti=viseso. Guṇavato guṇavassa guṇavantassa, ‘‘taṁ naṁmhi’’ti naṁmhī",
  "anya-e0807n1:352_7": "taṁ vā, guṇavataṁ guṇavantānaṁ. Guṇavatā guṇavantā guṇavantamhā guṇavantasmā. Guṇavati",
  "anya-e0807n1:352_8": "guṇavante guṇavantamhi guṇavantasmiṁ, guṇavantesu. ‘‘Ntassa ca ṭa vā’’ti yogavibhāgā",
  "anya-e0807n1:352_9": "yosu ca ntussa vā ṭādese kate yossa ṭā, ‘‘cakkhumā andhitā honti’’, ‘‘vaggumudātīriyā",
  "anya-e0807n1:352_10": "bhikkhu vaṇṇavā’’ iccādī honti.",
  "anya-e0807n1:353": "Evaṁ gaṇavā kulavā phalavā yasavā dhanavā sutavā bhagavā himavā balavā sīlavā paññavā iccādī.",
  "anya-e0807n1:354": "153. Himavato vā o",
  "anya-e0807n1:355": "Himavato simhi ntussa o vā hoti, himavanto himavā. Sesaṁ purimasamaṁ.",
  "anya-e0807n1:356": "Āyasmantusaddo kammavācāya kvaci bahulādhikārā dvivacanena āyasmantā, tiṇṇaṁ vacanena āyasmantoti dissati.",
  "anya-e0807n1:357_0": "Evaṁ satimā dhitimā gatimā mutimā matimā jutimā sirimā hirimā thutimā ratimā yatimā",
  "anya-e0807n1:357_1": "sucimā kalimā balimā kasimā rucimā buddhimā cakkhumā bandhumā hetumā setumā ketumā",
  "anya-e0807n1:357_2": "rāhumā bhāṇumā khāṇumā vijjumā iccādayo.",
  "anya-e0807n1:358": "Ukārantaṁ.",
  "anya-e0807n1:359_0": "Vessabhū silopo. Te ca rassābhāvova viseso. ‘‘Ekavacanayosva+ghonaṁ’’ti rasse ‘‘lā",
  "anya-e0807n1:359_1": "yonaṁ vo pume’’ti vo, vessabhuvo, ‘‘vevosu lussā’’ti vuttattā na ṭādeso, ‘‘lopoti",
  "anya-e0807n1:359_2": "yolope vessabhū. ‘‘Ge vā’’ti vā rasse bho vessabhu vessabhū, vessabhuvo vessabhū.",
  "anya-e0807n1:359_3": "Vessabhuṁ, vessabhuvo vessabhū. Vessabhunā iccādi bhikkhusamaṁ. Evaṁ sayambhū parābhibhū",
  "anya-e0807n1:359_4": "abhibhūādayo. Gotrabhū+sahabhūsaddehi pana yonaṁ ‘‘jantvādito no vā’’ti no, vo vā,",
  "anya-e0807n1:359_5": "gotrabhuno gotrabhuvo gotrabhū. Sahabhuno sahabhuvo sahabhū, sesaṁ vessabhūsamaṁ.",
  "anya-e0807n1:360": "85. Kūto",
  "anya-e0807n1:361_0": "Kūpaccayantato yonaṁ no vā hoti pulliṅge. Sabbaññuno. Aññatra ‘‘lā yonaṁ vo pume’’ti",
  "anya-e0807n1:361_1": "na vo, ‘‘kūto’’ti jantvādīhi puthakkaraṇā. Yolope sabbaññū. Bho sabbaññu sabbaññū,",
  "anya-e0807n1:361_2": "sabbaññuno sabbaññū iccādi.",
  "anya-e0807n1:362_0": "Evaṁ maggaññū dhammaññū atthaññū kālaññū rattaññū mattaññū kataññū kathaññū viññū",
  "anya-e0807n1:362_1": "vidū iccādayo. Ettha ‘‘vidā kū’’ ‘‘vito ñāto’’ ‘‘kammā’’ti tīsu suttesu kūpaccayassa",
  "anya-e0807n1:362_2": "gahitattā vedagūādayo rūpaccayantā na gahitā.",
  "anya-e0807n1:363": "Ūkārantaṁ.",
  "anya-e0807n1:364": "Go, si, silopo. Go.",
  "anya-e0807n1:365": "67. Gossā+ga+si+hi+naṁsu gāva+gavā",
  "anya-e0807n1:366": "Ga+si+hi+naṁvajjitāsu vibhattīsu gosaddassa gāva+gavā honti niccaṁ.",
  "anya-e0807n1:367": "170. Ubha+gohi ṭo",
  "anya-e0807n1:368": "Ubha+gohi yonaṁ ṭo hoti. Gāvo gavo. Bho go, gāvo gavo.",
  "anya-e0807n1:369": "72. Gāvu+mhi",
  "anya-e0807n1:370": "Aṁvacane gossa gāvu vā hoti. Gāvuṁ gāvaṁ gavaṁ, gāvo gavo.",
  "anya-e0807n1:371": "71. Nāssā",
  "anya-e0807n1:372": "Goto nāssa ā hoti vā. Ekavaṇṇattā na sabbādeso. ‘‘Pañcamiyaṁ parasse’’ti vattante ‘‘ādissā’’ti nāssa ā hoti, paralopo, gāvā gāvena gavā gavena, gohi gobhi.",
  "anya-e0807n1:373": "69. Gavaṁ sena",
  "anya-e0807n1:374_0": "Gossa se vā gavaṁ hoti saha sena. Gavaṁ gāvassa gavassa. Kaccāyane ‘‘gavaṁ ce taramānānaṁ’’ti",
  "anya-e0807n1:374_1": "pāḷiṁ paṭicca naṁmhi bahuvacanameva sādhitaṁ, idha ‘‘gavaṁva siṅgino saṅgaṁ’’ti dassanato ekavacanañca.",
  "anya-e0807n1:375": "70. Gunnañca naṁnā",
  "anya-e0807n1:376": "Naṁvacanena saha gossa gunnaṁ hoti gavañca vā. Gunnaṁ gavaṁ gonaṁ. Gāvā gāvamhā gāvasmā gavā gavamhā gavasmā. Gāve gāvamhi gāvasmiṁ gave gavamhi gavasmiṁ.",
  "anya-e0807n1:377": "68. Sumhi vā",
  "anya-e0807n1:378": "Sumhi gossa gāva+gavā honti vā. Gāvesu gavesu gosu. Gossa goṇādeso na kato, saddantarattā. Goṇasaddo hi sattasu vibhattīsu dissatīti.",
  "anya-e0807n1:379": "Usu+bhūmi+pasu+raṁsi-disā+vācā+mbu+cakkhusu;",
  "anya-e0807n1:380": "Dasasva+tthesu go vutto, lagge ca vajire iti.",
  "anya-e0807n1:381": "Okārantaṁ.",
  "anya-e0807n1:382": "Iti pulliṅgaṁ.",
  "anya-e0807n1:383": "Kaññā, silopo.",
  "anya-e0807n1:384": "1,11. Ghā",
  "anya-e0807n1:385_0": "Itthiyaṁ vattamānassa nāmassa+nte vattamāno ākāro ghasañño hoti. ‘‘Jantu+hetvī+gha+pehi",
  "anya-e0807n1:385_1": "vā’’ti yolopo vā. Kaññā kaññāyo. ‘‘Gha+brahmādite’’ti gassa e vā, kaññe kaññā, yomhi",
  "anya-e0807n1:385_2": "kaññā kaññāyo. ‘‘Gho ssaṁ+ssā yaṁ+tiṁsū’’ti aṁmhi rasso. Kaññaṁ, kaññā kaññāyo.",
  "anya-e0807n1:386": "45. Gha+pate+kasmiṁ nādīnaṁ ya+yā",
  "anya-e0807n1:387": "Ghapato smiṁvibhattipariyantānaṁ ekatte nādīnaṁ ya+yā honti yathākkamaṁ. Kaññāya, kaññābhi kaññāhi. Kaññāya, kaññānaṁ.",
  "anya-e0807n1:388": "103. Yaṁ",
  "anya-e0807n1:389_0": "Ghapato smino yaṁ vā hoti. Kaññāyaṁ kaññāya. ‘‘Gha+ pate+kasmiṁ nādīnaṁ ya+yā’’ ‘‘yaṁ’’ti",
  "anya-e0807n1:389_1": "ca imesaṁ apavādādīnaṁ visaye mhissa ussaggattā pavatti natthīti smino bahulādhikārā",
  "anya-e0807n1:389_2": "‘‘smā+hi+sminna’’ miccādinā mhikate ‘‘dasasahassimhi dhātumhī’’ti sijjhati. Kaññāsu. Evaṁ –",
  "anya-e0807n1:390": "Saddhā medhā paññā vijjā, cintā mantā taṇhā vīṇā;",
  "anya-e0807n1:391": "Icchā mucchā ejā māyā, mettā mattā sikkhā bhikkhā.",
  "anya-e0807n1:392": "Jaṅghā gīvā jīvhā vācā, chāyā āsā gaṅgā nāvā;",
  "anya-e0807n1:393": "Gāthā senā lekhā sālā, mālā velā pūjā khiḍḍā.",
  "anya-e0807n1:394": "Pipāsā vedanā saññā, cetanā tasinā pajā;",
  "anya-e0807n1:395": "Devatā vaṭṭakā godhā, balākā parisā sabhā.",
  "anya-e0807n1:396": "Ūkā sephālikā laṅkā, salākā vālukā sikhā;",
  "anya-e0807n1:397": "Visākhā visikhā sākhā, vācā vañjhā jaṭā ghaṭā.",
  "anya-e0807n1:398": "Jeṭṭhā soṇḍā vitaṇḍā ca, karuṇā vanitā latā;",
  "anya-e0807n1:399": "Kathā niddā sudhā rādhā, vāsanā siṁsapā papā.",
  "anya-e0807n1:400": "Pabhā sīmā khamā chāyā, khattiyā sakkharā surā;",
  "anya-e0807n1:401": "Dolā tulā silā lilā, lāle+lā mekhalā kalā.",
  "anya-e0807n1:402": "Vaḷavā+lambusā mūsā, mañjusā sulasā disā;",
  "anya-e0807n1:403": "Nāsā juṇhā guhā īhā, lasikā vasudhādayo.",
  "anya-e0807n1:404": "‘‘Na+mmādīhī’’ti ammā+annā+ambāhi gassa ekārā+bhāve –",
  "anya-e0807n1:405": "62. Rasso vā",
  "anya-e0807n1:406_0": "Ammādīnaṁ ge rasso vā hoti. Amma ammā iccādi. Sesaṁ kaññāva. Evaṁ annā ambā. Sabhāparisāhi",
  "anya-e0807n1:406_1": "smino ‘‘tiṁ sabhāparisāyā’’ti tiṁ vā hoti. ‘‘Ghossa’’ mādinā rasse sabhatiṁ sabhāyaṁ",
  "anya-e0807n1:406_2": "sabhāya. Parisatiṁ parisāyaṁ parisāya.",
  "anya-e0807n1:407": "Ākārantaṁ.",
  "anya-e0807n1:408": "Mati, yomhi –",
  "anya-e0807n1:409": "1,10. Pi+tthiyaṁ",
  "anya-e0807n1:410": "Itthiyaṁ vattamānassa nāmassa+nte vattamānā ivaṇṇu+vaṇṇā pasaññā honti.",
  "anya-e0807n1:411": "116. Ye passi+vaṇṇassa",
  "anya-e0807n1:412_0": "Pasaññassa ivaṇṇassa lopo hoti vā yakāre. ‘‘Paro kvacī’’ti anuvattitakvaciggahaṇā",
  "anya-e0807n1:412_1": "ye pare ca-kāra+pubbarūpā- ni na honti. Matyo. Aññatra ‘‘jantvā’’dinā yolopo, dīgho,",
  "anya-e0807n1:412_2": "matī matiyo. Bho mati matī, matyo matī matiyo. Matiṁ, matyo matī matiyo. Matiyā,",
  "anya-e0807n1:412_3": "matīhi matībhi. Matyā matiyā, matīnaṁ. Smino yaṁ, matyaṁ matiyaṁ matyā matiyā, matīsu. Evaṁ –",
  "anya-e0807n1:413": "Patti yutti vutti kitti, mutti titti khanti kanti;",
  "anya-e0807n1:414": "Santi tanti siddhi suddhi, iddhi vuddhi buddhi bodhi.",
  "anya-e0807n1:415": "Bhūmi jāti pīti suti, nandi sandhi soṇi koṭi;",
  "anya-e0807n1:416": "Diṭṭhi vuṭṭhi tuṭṭhi yaṭṭhi, pāḷi āḷi nāḷi keḷi.",
  "anya-e0807n1:417": "Sati muti gati cuti, dhiti yuvati vikati;",
  "anya-e0807n1:418": "Rati ruci rasmi asani, vasani osadhi aṅguli;",
  "anya-e0807n1:419": "Dhūli dudrabhi doṇi, aṭavi chavi iccādi.",
  "anya-e0807n1:420": "55. Ratyādīhi ṭo smino",
  "anya-e0807n1:421": "Ratyādīhi smino ṭo vā hoti. Ratto ratyaṁ rattiyaṁ ratyā rattiyā, rattīsu. Sesaṁ matisamaṁ.",
  "anya-e0807n1:422": "Ikārantaṁ.",
  "anya-e0807n1:423": "Dāsī, silopo. ‘‘Ekavacane’’ccādinā rasso. ‘‘Ye passi+vaṇṇassā’’ti īlopo, dāsyo. ‘‘Jantvā’’ dinā yolopo. Dāsī dāsiyo. ‘‘Ge vā’’ti rasso. Bho dāsi dāsī, dāsyo dāsī dāsiyo.",
  "anya-e0807n1:424": "73. Yaṁ pito",
  "anya-e0807n1:425_0": "Pasaññīto aṁvacanassa yaṁ vā hoti. Dāsyaṁ dāsiyaṁ dāsiṁ, dāsyo dāsī dāsiyo. ‘‘Ghapatekā’’dinā",
  "anya-e0807n1:425_1": "yā. Dāsyā dāsiyā , dāsīhi dāsībhi. Dāsyā dāsiyā, dāsīnaṁ. Dāsyaṁ dāsiyaṁ dāsyā dāsiyā, dāsīsu. Evaṁ –",
  "anya-e0807n1:426": "Mahī vetaraṇī vāpī, pāṭalī kadalī ghaṭī;",
  "anya-e0807n1:427": "Nārī kumārī taruṇī, vāruṇī brāhmaṇī sakhī.",
  "anya-e0807n1:428": "Gandhabbī kinnarī nāgī, devī yakkhī ajī migī;",
  "anya-e0807n1:429": "Vānarī sūkarī sīhī, haṁsī kākī ca kukkuṭī.",
  "anya-e0807n1:430": "Iccādayo.",
  "anya-e0807n1:431": "Ettha ca īkāralope ññakārapubbarūpo, vetarañño vetaraṇiyo. Vetaraññaṁ vetaraṇiyaṁ vetaraṇiṁ, vetarañño vetaraṇiyo iccādi. Yosu –",
  "anya-e0807n1:432": "167. Najjā dhayāsvāma",
  "anya-e0807n1:433_0": "Yosu nadīsaddassa āma vā hoti. Suña+naka+āma ityādi ññakāra+kakāra+makārā āgamaliṅgā.",
  "anya-e0807n1:433_1": "Sa ca ‘‘mānubandho sarāna+mantā paro’’ti mānubandhattā sarāna+mantā paro hotīti īkārā",
  "anya-e0807n1:433_2": "paro. ‘‘Yavā sare’’ti ye dassa jo, yassa ca pubbarūpaṁ, najjāyo. Vā pa-lopa+yolopesu",
  "anya-e0807n1:433_3": "najjo nadī nadiyo iccādi.",
  "anya-e0807n1:434": "Īkārantaṁ.",
  "anya-e0807n1:435_0": "Yāgu, yāgū yāguyo. Bho yāgu, yāgū yāguyo. Yāguṁ, yāgū yāguyo. Yāguyā, yāgūhi yāgūbhi.",
  "anya-e0807n1:435_1": "Yāguyā, yāgūnaṁ. Yāguyaṁ yāguyā, yāgūsu. Evaṁ dhātu+dhenu+kāsu+daddu+kaṇḍu+kacchu+rajju+kareṇu+sassu+piyaṅgu ādayo.",
  "anya-e0807n1:436": "Ettha dhātusaddo ‘‘manodhātunā’’ti abhidhammāvatāre vuttattā pulliṅgepi dissati, taṁ sakkaṭamatena vuttanti keci.",
  "anya-e0807n1:437_0": "Mātā, mātaro. Bho māta mātā, mātaro. Mātaraṁ, mātare mātaro. Mātarā, nāssa yādese",
  "anya-e0807n1:437_1": "‘‘ye passā’’ti yogavibhāgā palopo, anuññāto ahaṁ matyā, aññatra mātuyā, mātarehi",
  "anya-e0807n1:437_2": "mātarebhi mātūhi mātūbhi. Salope mātu, pasaññattā ‘no’ na hoti, matyā mātuyā, mātarānaṁ",
  "anya-e0807n1:437_3": "mātānaṁ mātūnaṁ. Chaṭṭhivisaye ‘‘mātussa saratī’’tipi dissati. Mātari, mātaresu mātūsu.",
  "anya-e0807n1:437_4": "Visesā+ññatra pitusamaṁ. Evaṁ dhītu+duhitusaddā.",
  "anya-e0807n1:438": "Ukārantaṁ.",
  "anya-e0807n1:439_0": "Rassanisedhe silope ca kate jambū. ‘‘Jantvā’’dinā yolope, jambū jambuyo. ‘‘Ge vā’’ti",
  "anya-e0807n1:439_1": "rasse bho jambu, jambū jambuyo. Jambuṁ, jambū jambuyo. Jambuyā, jambūhi jambūbhi.",
  "anya-e0807n1:439_2": "Jambuyā, jambūnaṁ. Jambuyaṁ jambuyā, jambūsu.",
  "anya-e0807n1:440": "Evaṁ vadhū ca sarabhū, sarabū sutanū camū;",
  "anya-e0807n1:441": "Vāmūrū nāganāsurū, samānā khalu jambuyā.",
  "anya-e0807n1:442": "Ūkārantaṁ.",
  "anya-e0807n1:443": "Go, gāvo gavo iccādi pulliṅgasamaṁ.",
  "anya-e0807n1:444": "Itthiliṅgaṁ.",
  "anya-e0807n1:445": "Napuṁsaka , si –",
  "anya-e0807n1:446": "111. Aṁ napuṁsake",
  "anya-e0807n1:447": "Akārantato nāmasmā sissa aṁ hoti napuṁsake. Napuṁsakaṁ.",
  "anya-e0807n1:448": "112. Yonaṁ ni",
  "anya-e0807n1:449_0": "Akārantato yonaṁ ni hoti napuṁsake. Nīnaṁ niccavidhānepi ‘‘ninaṁ vā’’ti pakkhe ṭāṭe",
  "anya-e0807n1:449_1": "honti, dīghe napuṁsakā napuṁsakāni. Bho napuṁsaka napuṁsakā, napuṁsakā napuṁsakāni.",
  "anya-e0807n1:449_2": "Napuṁsakaṁ, napuṁsake napuṁsakāni. Napuṁsakena, iccādi sugatasaddasamaṁ. Evaṁ –",
  "anya-e0807n1:450": "Puñña+pāpa+phala+rūpa+sādhanaṁ,",
  "anya-e0807n1:451": "Sota+ghāna+sukha+dukkha+kāraṇaṁ;",
  "anya-e0807n1:452": "Dāna+sīla+dhana+jhāna+locanaṁ,",
  "anya-e0807n1:453": "Mūla+kūla+bala+jāla+maṅgalaṁ.",
  "anya-e0807n1:454": "Naḷina+liṅga+mukha+ṅga+jala+mbujaṁ,",
  "anya-e0807n1:455": "Pulina+dhañña+hirañña+phalā+mataṁ;",
  "anya-e0807n1:456": "Paduma+paṇṇa+susāna+vanā+yudhaṁ,",
  "anya-e0807n1:457": "Hadaya+cīvara+vattha+kuli+ndriyaṁ.",
  "anya-e0807n1:458": "Nayana+vadana+yāno+dana+sopāna+pānaṁ,",
  "anya-e0807n1:459": "Bhavana+bhuvana+lohā+lāta+tuṇḍa+ṇḍa+pīṭhaṁ,",
  "anya-e0807n1:460": "Karaṇa+maraṇa+ñāṇā+rammaṇā+rañña+tāṇaṁ,",
  "anya-e0807n1:461": "Tagara+nagara+tīra+cchatta+chiddo+dakāni.iccādi;",
  "anya-e0807n1:462": "Ekaccaṁ,",
  "anya-e0807n1:463": "136. Na nissa ṭā",
  "anya-e0807n1:464": "Ekaccādīhi parassa nissa ṭā na hoti, ekaccāni. Bho ekacca, ekaccā ekaccāni. Ekaccaṁ, ekacce ekaccāni. Sesaṁ napuṁsakaṁva.",
  "anya-e0807n1:465": "Evaṁ paṭhamaṁ, paṭhamāni iccādi. Padaṁ, padā padāni iccādi napuṁsakasamaṁ. Nāsmiṁsu bhedo.",
  "anya-e0807n1:466": "106. Nāssa sā",
  "anya-e0807n1:467": "Padādīhi nāssa sā hoti vā. Padasā padena.",
  "anya-e0807n1:468": "105. Padādīhi",
  "anya-e0807n1:469": "Padādīhi smino si hoti vā. Padasi pade padamhi padasmiṁ, padesu. Evaṁ bilasaddo.",
  "anya-e0807n1:470_0": "Kammasaddato nāssa ‘‘nāsse+no’’ti eno vā, kammena, ‘‘pumakammathāmā’’dinā utte kammunā",
  "anya-e0807n1:470_1": "kammanā. Imināva sasmāsu uttaṁ, ussa lasaññāyaṁ sa+smānaṁ yathāyogaṁ no+nā niccaṁ,",
  "anya-e0807n1:470_2": "vavatthitavibhāsattā vādhikārassa. Kammuno kammassa. Kammunā kammā kammamhā kammasmā.",
  "anya-e0807n1:470_3": "‘‘Kammādito’’ti smino vā nimhi kammani kamme kammamhi kammasmiṁ, sesaṁ napuṁsakasamaṁ.",
  "anya-e0807n1:470_4": "Camma+vesma+bhasmādayo kammasamā uttato+ññatra.",
  "anya-e0807n1:471_0": "Gacchanta, si. ‘‘Ntassaṁ’’ti vā aṁmhi silopo gacchaṁ. Aññatra sissa daṁ, gacchantaṁ,",
  "anya-e0807n1:471_1": "gacchantā gacchantāni. Bho gaccha gacchā gacchaṁ, gacchantā gacchantāni. Gacchaṁ",
  "anya-e0807n1:471_2": "gacchantaṁ, gacchante gacchantāni. Gacchatā gacchantene+ccādi pulliṅgasamaṁ. Evaṁ",
  "anya-e0807n1:471_3": "yajanta+vajantādayo.",
  "anya-e0807n1:472": "Akārantaṁ.",
  "anya-e0807n1:473": "Aṭṭhi , silopo.",
  "anya-e0807n1:474": "113. Jhalā vā",
  "anya-e0807n1:475_0": "Jhalato yonaṁ ni hoti vā napuṁsake. Aṭṭhīni. ‘‘Lopo’’ti yolope dīgho, aṭṭhī. Bho",
  "anya-e0807n1:475_1": "aṭṭhi aṭṭhī, aṭṭhīni aṭṭhī. Aṭṭhiṁ, aṭṭhīni aṭṭhī. Aṭṭhinā iccādi munisaddasamaṁ.",
  "anya-e0807n1:475_2": "Evaṁ pacchi+akkhi+dadhi+satthi+vāri+acciādayo.",
  "anya-e0807n1:476": "Ikārantaṁ.",
  "anya-e0807n1:477_0": "Daṇḍi, napuṁsakattā ‘‘ekavacane’’ccādinā rasse silopo. Daṇḍīni daṇḍī. ‘‘Ge vā’’ti",
  "anya-e0807n1:477_1": "rasse bho daṇḍi daṇḍī, daṇḍīni daṇḍī. ‘‘Naṁ jhīto’’ti naṁ. Daṇḍinaṁ daṇḍiṁ, daṇḍīni",
  "anya-e0807n1:477_2": "daṇḍī. Sesaṁ pulliṅge daṇḍīsamaṁ. Evaṁ sukhakārī+sīghayāyīādayo.",
  "anya-e0807n1:478": "Īkārantaṁ.",
  "anya-e0807n1:479": "Cakkhu, cakkhūni cakkhū. Sesaṁ aṭṭhisamaṁ. Evaṁ āyu+vasu+dhanu+dāru+tipu+madhu+siṅgu+hiṅgu+vatthu+jatu+ambu+ assuādīni. Āyusaddato nāssa kodhādittā sāva viseso.",
  "anya-e0807n1:480": "Ukārantaṁ.",
  "anya-e0807n1:481_0": "Gotrabhu, rasse silopo. Gotrabhūni gotrabhū. Bho gotrabhu gotrabhū, gotrabhūni gotrabhū.",
  "anya-e0807n1:481_1": "Gotrabhuṁ, gotrabhūni gotrabhū iccādi pulliṅge vessabhūsamaṁ. Evaṁ sayambhū+abhibhū+dhammaññū ādayo.",
  "anya-e0807n1:482": "Ūkārantaṁ.",
  "anya-e0807n1:483": "Visadā+visadākāra-vohāro+bhayamuttako ;",
  "anya-e0807n1:484": "Pumādijānane hetu-bhāvato liṅga+mīrito.",
  "anya-e0807n1:485": "Thana+kesāvatī nārī, massuvā puriso siyā;",
  "anya-e0807n1:486": "Ubhinna+mantaraṁ etaṁ, itaro+bhayamuttako.",
  "anya-e0807n1:487": "Ese+sā eta+mīti ca,",
  "anya-e0807n1:488": "Pasiddhiatthesu yesu lokassa;",
  "anya-e0807n1:489": "Thī+puma+napuṁsakānī+ti,",
  "anya-e0807n1:490": "Vuccante tāni nāmāni.",
  "anya-e0807n1:491": "Napuṁsakaliṅgaṁ.",
  "anya-e0807n1:492": "Atha sabbādīnaṁ rūpanayo niddisiyate,",
  "anya-e0807n1:493_0": "Sabba katara katama ubhaya itara añña aññatara aññatama, pubba+parā+para+dakkhiṇu+ttarā+dharāni",
  "anya-e0807n1:493_1": "vavatthāya+masaññāyaṁ. ‘‘Ūnapūrattha+madhikapadodāharaṇa+majjhāhāro’’ti ñāyā sabbādīsu",
  "anya-e0807n1:493_2": "paṭhīyanteti yojetabbaṁ. Ya tya ta eta ima amu kiṁ eka tumha amha iccete sabbādayo.",
  "anya-e0807n1:493_3": "Kaccāyane adassitassāpi tyasaddassa –",
  "anya-e0807n1:494": "Khiḍḍā paṇihitā tyāsu, rati tyāsu patiṭṭhitā;",
  "anya-e0807n1:495": "Bījāni tyāsu ruhanti, yadidaṁ sattā pajāyareti –",
  "anya-e0807n1:496": "Pāḷiyaṁ dissamānattā idha saṅgaho.",
  "anya-e0807n1:497_0": "Tattha sabbasaddo niravasesattho. Katara+katamasaddā pucchanatthā. Ubhayasaddo dviavayavasamudāyavacano.",
  "anya-e0807n1:497_1": "Itarasaddo vuttapaṭiyogīvacano. Aññasaddo adhikatāparavacano. Añña- tara+aññatamasaddā",
  "anya-e0807n1:497_2": "aniyamatthā. Pubbādayo disādivavatthāvacanā. Yasaddo aniyamattho. Tya+tasaddā parammukhavacanā.",
  "anya-e0807n1:497_3": "Eta+ima+amu+kiṁ iccete samīpa+accantasamīpa+dūra+pucchanatthavacanā. Ekasaddo saṁkhyādivacano.",
  "anya-e0807n1:497_4": "Tumha+amhasaddā para+atta niddesavacanā.",
  "anya-e0807n1:498": "Sabbo, sissa o,",
  "anya-e0807n1:499": "138. Yona+meṭa",
  "anya-e0807n1:500": "Akārantehi sabbādīhi yonaṁ eṭa hoti niccaṁ. Sabbe. Bho sabba sabbā, sabbe. Sabbaṁ, sabbe. Sabbena, sabbehi sabbebhi. Evaṁ karaṇe. Sabbassa.",
  "anya-e0807n1:501": "99. Sabbādīnaṁ naṁmhi ca",
  "anya-e0807n1:502": "Akārantānaṁ sabbādīnaṁ e hoti naṁmhi su+hisu ca. Ettha ādisaddo avayave, vuttañhi –",
  "anya-e0807n1:503": "Mariyādāyaṁ pakāre ca, samīpe+vayave tathā;",
  "anya-e0807n1:504": "Catūsva+tthesu medhāvī, ādisaddaṁ pakāsayeti.",
  "anya-e0807n1:505": "100. Saṁ+sānaṁ",
  "anya-e0807n1:506": "Sabbādito naṁvacanassa saṁ+sānaṁ honti. Sabbesaṁ sabbesānaṁ. Sabbā sabbamhā sabbasmā. Sabbe sabbamhi sabbasmiṁ, sabbesu.",
  "anya-e0807n1:507_0": "Itthiyaṁ ‘‘itthiya+matvā’’ti āpaccaye tassa ghasaññā. Sesaṁ kaññāva. Sabbā, sabbā",
  "anya-e0807n1:507_1": "sabbāyo. Bho sabbe, sabbā sabbāyo. ‘‘Gho ssaṁ+ssā+ssāyaṁ+tiṁ sū’’-ti rasse sabbaṁ,",
  "anya-e0807n1:507_2": "sabbā sabbāyo. Sabbāya, sabbāhi sabbābhi.",
  "anya-e0807n1:508": "101. Ghapā sassa ssā vā",
  "anya-e0807n1:509_0": "Sabbādīnaṁ ghapato sassa ssā vā hoti. Amussāti rūpassa ‘‘ssā vā te+ti+mā+mūhī’’ti",
  "anya-e0807n1:509_1": "ssādesena siddhattā vāggahaṇa+muttaratthaṁ. Rasse sabbassā sabbāya, sabbāsaṁ sabbāsānaṁ. Pañcamiyaṁ sabbāya.",
  "anya-e0807n1:510": "102. Smino ssaṁ",
  "anya-e0807n1:511": "Sabbādīnaṁ ghapato smino ssaṁ vā hoti. Sabbassaṁ sabbāyaṁ sabbāya, sabbāsu.",
  "anya-e0807n1:512": "Napuṁsake sabbaṁ. ‘‘Yonaṁ nī’’ti napuṁsake yossa nimhi –",
  "anya-e0807n1:513": "137. Sabbādīhi",
  "anya-e0807n1:514_0": "Sabbādīhi parassa nissa ṭā na hoti. Dīghe sabbāni. Bho sabba sabbā, sabbāni. Sabbaṁ,",
  "anya-e0807n1:514_1": "sabbe sabbāni. Nādīsu pumeva. Katarakatamaubhayā tīsu liṅgesu sabbasamā. Evaṁ itaraaññasaddā. Ssā+ssaṁsu viseso.",
  "anya-e0807n1:515": "52. Ssaṁ+ssā+ssāyesvi-tare+ka+ññe+ti+māna+mi",
  "anya-e0807n1:516": "Ssamādīsu itara+eka+añña+eta+ima iccetesaṁ i hoti niccaṁ. Itarissā itarāya, aññissā aññāya, aññāsaṁ aññāsānaṁ. Aññissaṁ aññāyaṁ aññāya. Aññatara+ññatamā liṅgattaye sabbasamā.",
  "anya-e0807n1:517": "Pubbo,",
  "anya-e0807n1:518": "143. Pubbādīhi chahi",
  "anya-e0807n1:519": "Etehi chahi savisaye eṭa vā hotīti yossa eṭa, pubbe pubbā. Bho pubba pubbā, pubbe pubbā. Pubbaṁ, pubbe. Pubbena. Sesaṁ sabbaliṅge sabbasamaṁ. Evaṁ parādayo pañca.",
  "anya-e0807n1:520": "139. Nā+ññañca nāma+ppadhānā",
  "anya-e0807n1:521_0": "Taṁnāmabhūtehi appadhānehi ca sabbādīhi sabbādikāriyaṁ na hoti. Te sabbā, sabbanāmā",
  "anya-e0807n1:521_1": "teti attho. Te piyasabbā, te atisabbā. Nāmabhūte ca aññapadatthādo appadhānavisaye",
  "anya-e0807n1:521_2": "ca sabbādikāriyanisedhena ‘‘paramasabbe tiṭṭhanti’’ tyādito padhānapadantato eṭaādayo",
  "anya-e0807n1:521_3": "honti, visesanasamāsassa uttarapadatthapadhānattā.",
  "anya-e0807n1:522": "140. Tatiyatthayoge",
  "anya-e0807n1:523": "Tatiyatthena yoge ca sabbādikāriyaṁ na hoti. Māsena pubbā māsapubbā iccādi.",
  "anya-e0807n1:524": "141. Catthasamāse",
  "anya-e0807n1:525": "Catthasamāsavisaye sabbādikāriyaṁ na hoti. Dakkhiṇuttarapubbānantiādi.",
  "anya-e0807n1:526": "142. Ve+ṭa",
  "anya-e0807n1:527": "Iti catthasamāse sabbādikāriyaṁ na hoti, niccena eṭaādesappasaṅge ayaṁ sampattavibhāsā. Pubbuttare pubbuttarā. Sesaṁ sugatasamaṁ.",
  "anya-e0807n1:528": "Yo, ye. Yā, yāyo. Yaṁ, yāni iccādi sabbasamaṁ. Yādīna+mālapane rūpaṁ na sambhavati.",
  "anya-e0807n1:529": "Tya si –",
  "anya-e0807n1:530": "128. Tya+te+tānaṁ tassa so",
  "anya-e0807n1:531": "Tya+te+tāna+manapuṁsakānaṁ tassa so hoti simhi. Syo, tye. Syā, tyā, tyāyo. Tyaṁ, tyāni iccādi sabbasamaṁ.",
  "anya-e0807n1:532": "So,",
  "anya-e0807n1:533": "131. Tatassa no sabbāsu",
  "anya-e0807n1:534_0": "Tasaddassa tassa no vā hoti sabbāsu vibhattīsu. ‘‘Tya+te+tānaṁ tassā’’ti ca ettha",
  "anya-e0807n1:534_1": "tyādīnaṁ takāraggahaṇaṁ syā sā esā nāyoti itthiyaṁ sabbasamā hotīti. Ne te. Naṁ taṁ,",
  "anya-e0807n1:534_2": "ne te. Nena tene, nehi nebhi tehi tebhi.",
  "anya-e0807n1:535": "132. Ṭa sasmāsmiṁssāyassaṁssāsaṁmhāmhisvi+massa ca",
  "anya-e0807n1:536_0": "‘‘Ṭa sa+smā+smiṁ+naṁsmi+massa cā’’ti vuttepi tesaṁ vibhattīnaṁ ādesesu ssāyādīsu",
  "anya-e0807n1:536_1": "paresu ‘‘tadādesā tadiva bhavantī’’ti ñāyā ṭādese siddhepi yādiādesantare pare nivattanatthaṁ ssādīnaṁ gahaṇaṁ.",
  "anya-e0807n1:537_0": "Sādīsvi+massa tasaddatakārassa ca ṭo vā hoti. Pubbassaralopo. Eva+muparipi. Assa",
  "anya-e0807n1:537_1": "nassa tassa, nesaṁ nesānaṁ tesaṁ tesānaṁ. Amhā asmā namhā nasmā tamhā tasmā. Amhi",
  "anya-e0807n1:537_2": "asmiṁ namhi nasmiṁ tamhi tasmiṁ, nesu tesu.",
  "anya-e0807n1:538": "Itthiyaṁ sā, nā nāyo tā tāyo. Naṁ taṁ, nā nāyo tā tāyo. Nāmhi –",
  "anya-e0807n1:539": "46. Ssā vā te+ti+mā+mūhi",
  "anya-e0807n1:540_0": "Ghapasaññehi ta+eta+ima+amūhi ekatte nādīnaṁ ssā vā hoti. Antassarānaṁ ghapavohārena",
  "anya-e0807n1:540_1": "taṁsahacaritāpi saddā ‘‘kunte pavesayā’’ti ñāyā gayhantīti ‘‘ghapasaññehi ta+eta+ima+amūhī’’ti",
  "anya-e0807n1:540_2": "vuttaṁ. Vāṭādese assā nassā nāya.",
  "anya-e0807n1:541": "53. Tāya vā",
  "anya-e0807n1:542": "Ssaṁssāssā yesu tassa vā i hoti. Tissā tassā tāya, nāhi nābhi tāhi tābhi. Sassa vā ssāmhi assā nassā tissā tassā.",
  "anya-e0807n1:543": "54. Te+ti+māto sassa ssāya",
  "anya-e0807n1:544_0": "Tā+etā+imāto sassa ssāyo hoti vā. Assāya nassāya tissāya tassāya, ‘‘ghapate’’ccādinā",
  "anya-e0807n1:544_1": "yādese nāya tāya. Naṁvacanassa sa+mādese takārassa ca vā ṭādese āsaṁ nāsaṁ nāsānaṁ",
  "anya-e0807n1:544_2": "tāsaṁ tāsānaṁ. Sattamiyaṁ assaṁ assā nassaṁ nassā nāyaṁ nāya tissaṁ tissā tassaṁ",
  "anya-e0807n1:544_3": "tassā tāyaṁ tāya, nāsu tāsu.",
  "anya-e0807n1:545": "Napuṁsake naṁ taṁ, nāni tāni. Naṁ taṁ, ne nāni te tāni. Sesaṁ pumeva.",
  "anya-e0807n1:546": "‘‘Yaṁtaṁsaddā niccasambandhā’’ti ñāyā yaṁsaddena aniyamitatthaṁ taṁsaddo niyameti.",
  "anya-e0807n1:547": "Pasiddhe anubhūtatthe, pakkantavisaye tathā;",
  "anya-e0807n1:548": "Yaṁsadda+manapekkheva, taṁsaddo yujjate sadāti –",
  "anya-e0807n1:549": "Vuttattā ettheva taṁsaddo yaṁsaddaṁ nāpekkhati. Yathākkamaṁ tatri+da+mudāharaṇaṁ –",
  "anya-e0807n1:550": "(.) ‘‘Namo tassā’’ti ca, (.) ‘‘aggimpa+kkhinā…pe… ñātakārī hi so jino’’ti ca, (..) Purimagāthāya vuttamunisadda+mapekkhitvā ‘‘savāsane kilese so’’ti ca.",
  "anya-e0807n1:551": "Eso, ete. Esā, etā etāyo, etaṁ, etāni iccādi ṭa+nādesābhāvova viseso.",
  "anya-e0807n1:552": "Ima si,",
  "anya-e0807n1:553": "127. Simha+napuṁsakassā+yaṁ",
  "anya-e0807n1:554": "Imasaddassa anapuṁsakassa ayaṁ hoti simhi. Ayaṁ, ime. Imaṁ, ime.",
  "anya-e0807n1:555": "126. Nāmha+ni+mi",
  "anya-e0807n1:556": "Imasaddassa anitthiyaṁ nāmhi ana+imiiccādesā honti. ‘‘Ate+nā’’ti ene anena iminā. Himhi –",
  "anya-e0807n1:557": "125. Imassā+nitthiyaṁ ṭe",
  "anya-e0807n1:558_0": "Imassā+nitthiyaṁ ṭe hoti vā su+naṁ+hisu. ‘‘Nāmaggahaṇe liṅgavisiṭṭhassāpi gahaṇaṁ’’ti",
  "anya-e0807n1:558_1": "ñāyā ‘anitthiyaṁ’ti itthiliṅganisedhā imassāti nāmaggahaṇavisaye liṅgavisesitassa",
  "anya-e0807n1:558_2": "imasaddassāpi gahaṇaṁ. Tassa phalaṁ ‘‘tatassa no sabbāsu’’ tyādo liṅgattaye kāriyasiddhi.",
  "anya-e0807n1:558_3": "Ehi ebhi imehi imebhi. ‘‘Ṭa sasmāsmi’’miccādinā sabbassi+massa vā ṭādese assa imassa,",
  "anya-e0807n1:558_4": "vā ṭe esaṁ esānaṁ imesaṁ imesānaṁ. Amhā asmā imamhā imasmā. Amhi asmiṁ imamhi imasmiṁ, esu imesu.",
  "anya-e0807n1:559_0": "Itthiyaṁ ayaṁ, imā imāyo. Imaṁ, imā imāyo. Nā ‘‘ssā vā te+ti+mā+mūhī’’ti ssā vā,",
  "anya-e0807n1:559_1": "vā ṭādese ‘‘ssa’’ miccādinā iādese ca kate assā imissā imāya, imāhi imābhi. Assā",
  "anya-e0807n1:559_2": "imissā assāya imissāya imāya. Naṁvacanassa sa+mādese imassa ca vā ṭādese assa ‘‘sunaṁhi",
  "anya-e0807n1:559_3": "sū’’ti dīghe ca kate āsaṁ, aññatra imāsaṁ imāsānaṁ. Sattamiyaṁ assaṁ imissaṁ assā",
  "anya-e0807n1:559_4": "imissā imāyaṁ imāya, imāsu.",
  "anya-e0807n1:560": "Napuṁsake –",
  "anya-e0807n1:561": "201. Imassi+daṁ vā",
  "anya-e0807n1:562": "Aṁsisu saha tehi imassi+daṁ hoti vā napuṁsake. Idaṁ imaṁ, ime imāni. Idaṁ imaṁ, ime imāni. Anena iminā iccādi pulliṅgasamaṁ.",
  "anya-e0807n1:563": "197. Ime+tāna+menā+nvādese dutiyāyaṁ",
  "anya-e0807n1:564_0": "Imaetasaddānaṁ kathitānukathanavisaye dutiyāya+menādeso hoti. Imaṁ bhikkhuṁ vinaya+majjhāpaya,",
  "anya-e0807n1:564_1": "atho enaṁ dhamma+majjhāpaya. Ime bhikkhū vinaya+majjhāpaya, atho ene dhamma+majjhāpaya.",
  "anya-e0807n1:564_2": "Eva+metassa ca yojanīyaṁ.",
  "anya-e0807n1:565": "Amu si,",
  "anya-e0807n1:566": "129. Massā+mussa",
  "anya-e0807n1:567": "Anapuṁsakassā+mussa makārassa so hoti simhi. Asu, yo –",
  "anya-e0807n1:568": "86. Lopo+musmā",
  "anya-e0807n1:569": "Niyamasutta+midaṁ, amusaddato yonaṁ lopo hoti niccaṁ pulliṅge. Dīghe amū. Jhalato yonaṁ ‘‘lopo’’ti lope siddhepi vo+pavādo+ya+mārambho.",
  "anya-e0807n1:570": "Ārambho vacanampatti, lakkhaṇaṁ yogalakkhaṇaṁ;",
  "anya-e0807n1:571": "Vākyaṁ satthañca iccādi, suttāna+mabhidhāyakā.",
  "anya-e0807n1:572": "Amuṁ, amū. Amunā, amūhi amūbhi.",
  "anya-e0807n1:573": "87. Na no sassa",
  "anya-e0807n1:574": "Amusmā sassa no na hoti. Amussa, amūsaṁ amūsānaṁ. ‘‘Nāsmāssā’’ti lato smāssa nā, amunā amumhā amusmā. Amumhi amusmiṁ, amūsu.",
  "anya-e0807n1:575_0": "Itthiyaṁ asu, amū amuyo. Amuṁ, amū amuyo. Nā, ‘‘ssā vā te+ti+mā+mūhī’’ti nādyekavacanānaṁ",
  "anya-e0807n1:575_1": "ssā vā, amussā amuyā, amūhi amūbhi. Amussā amuyā, amūsaṁ amūsānaṁ. Sattamiyaṁ amussaṁ",
  "anya-e0807n1:575_2": "amussā amuyaṁ amuyā, amūsu.",
  "anya-e0807n1:576": "Napuṁsake –",
  "anya-e0807n1:577": "202. Amussā+duṁ",
  "anya-e0807n1:578": "Aṁsisu saha tehi amussa aduṁ hoti vā napuṁsake. Aduṁ, silopo, amuṁ. ‘‘Jhalā vā’’ti vāniādese amūni amū. Aduṁ amuṁ, amūni amū. Amunā iccādi pulliṅgasamaṁ.",
  "anya-e0807n1:579": "‘‘Sakatte’’ti kapaccaye –",
  "anya-e0807n1:580": "130. Ke vā",
  "anya-e0807n1:581_0": "Amu eva amukoti sakatthe kapaccaye taddhitavuttittā ‘‘ekatthatāyaṁ’’ti silope ca",
  "anya-e0807n1:581_1": "kate ‘‘nimittābhāve nemittikassābhāvo’’ti ñāyā nimittabhūtassa sissā+bhāve nemittikassa",
  "anya-e0807n1:581_2": "‘‘massā+mussā’’ti kattabbassa sakārassa nivuttīti ‘ke vā’ti vikappena massa sakārattha+",
  "anya-e0807n1:581_3": "mida+māraddhaṁ . Amussa massa ke sa hoti vā. Asuko amukā, asukā amukā. Asukaṁ amukaṁ iccādi.",
  "anya-e0807n1:582": "Kiṁ si.",
  "anya-e0807n1:583": "198. Kissa ko sabbāsu",
  "anya-e0807n1:584": "Sabbāsu vibhattīsu kissa ko hoti. Sisso, ko, ke. Kaṁ, ke. Kena, kehi kebhi.",
  "anya-e0807n1:585": "199. Ki sasmiṁsu vā nitthiyaṁ",
  "anya-e0807n1:586": "Anitthiyaṁ kissa ki vā hoti sasmiṁsu. Kissa kassa, kesaṁ kesānaṁ. Kamhā kasmā. Kimhi kismiṁ kamhi kasmiṁ, kesu.",
  "anya-e0807n1:587": "Itthiyaṁ vibhattīsu paresu kādese kate akārantattā majjhe āpaccayakaraṇa+maviruddhanti ā, kā, kāyo. Kaṁ, kā kāyo iccādi sabbāva.",
  "anya-e0807n1:588": "Napuṁsake –",
  "anya-e0807n1:589": "200. Ki+maṁsisu saha napuṁsake",
  "anya-e0807n1:590_0": "Aṁsisu saha tehi kiṁ saddassa kiṁhoti napuṁsake. Kādesassa sāmaññattā ‘‘visesavihitā",
  "anya-e0807n1:590_1": "vidhayo sāmaññavidhayo nisedhentī’’ti ñāyā kiṁādesena kādesanivutti. Kiṁ, kāni. Kiṁ,",
  "anya-e0807n1:590_2": "ke kāni. Kene+ccādi pubbeva.",
  "anya-e0807n1:591_0": "Ekasaddo saṁkhyā+tulya+ñña+sahāyavacano. Yadā saṁkhyāvacano, tadā ekavacananto, atra",
  "anya-e0807n1:591_1": "ekasaddo saṁkhyeyyavāpī. Aññatra tulyādīsu bahuvacanantopi. Eko, eke. Ekā, ekā ekāyo.",
  "anya-e0807n1:591_2": "Ekaṁ, ekāni+ccādi sabbasamaṁ tiliṅge.",
  "anya-e0807n1:592": "Tulye eko vilāso dvinnaṁ kumārānaṁ, eke vaṇṇasaddā dvinnaṁ kumārānaṁ. Aññatthe eko ācariyo eva+māha, eke ācariyā eva+māhaṁsu. Asahāyate ekova araññaṁ pavisitvā.",
  "anya-e0807n1:593": "Eko, eke. Ekā, ekā ekāyo. Ekaṁ ekāni+ccādi sabbasamaṁ tiliṅge. Ssā+ssaṁsu pana ‘‘ssa’’mādinā i, ekissā ekāya, ekissaṁ ekāyaṁ ekāya.",
  "anya-e0807n1:594": "Idha attaparagāravavasena ekassāpi ‘‘amhākaṁ rañño’’tipi ‘‘eke ācariyā’’tipi bahuvacanassa lokena icchitattā bahulavidhānā bahuvacaneneva sijjhati.",
  "anya-e0807n1:595": "Tumha+amhasaddā aliṅgā, tathā ubha+kati+dvisaddā, pañcādayo aṭṭhārasantā ca. Tumha si, amha si.",
  "anya-e0807n1:596": "212. Tumhassa tuvaṁtva+mamhi ca",
  "anya-e0807n1:597": "Amhi simhi ca tumhassa savibhattissa tuvaṁ+tvaṁ honti. Tuvaṁ tvaṁ.",
  "anya-e0807n1:598": "211. Simha+haṁ",
  "anya-e0807n1:599": "Simhi amhassa savibhattissa ahaṁ hoti. Ahaṁ, yevasve+ṭa, tu mhe.",
  "anya-e0807n1:600": "2,209. Maya+masmā+mhassa",
  "anya-e0807n1:601": "Yosva+mhassa savibhattissa maya+masmā vā honti yathākkamaṁ. Mayaṁ amhe.",
  "anya-e0807n1:602": "227. Aṁmhi taṁ+maṁ+tavaṁ+mamaṁ",
  "anya-e0807n1:603": "Aṁmhi tumhaamhasaddānaṁ savibhattīnaṁ taṁ+maṁ+tavaṁ+mamaṁ honti yathākkamaṁ. Taṁ, maṁ, tavaṁ, mamaṁ.",
  "anya-e0807n1:604": "231. Dutiyā yomhi vā",
  "anya-e0807n1:605": "Tumhaamhasaddānaṁ savibhattīnaṁ paccekaṁ ṅaṁ+ṅākaṁ vā honti yomhi dutiye, tumhaṁ tumhākaṁ tumhe, amhaṁ amhākaṁ amhe.",
  "anya-e0807n1:606": "228. Nāsmāsu tayā+mayā",
  "anya-e0807n1:607": "Nāsmāsu tumhaamhasaddānaṁ savibhattīnaṁ tayā+mayā honti yathākkamaṁ. ‘‘Nāsmāsū’’ti bahuvacanesupi vibhattikkama+manapekkhitvā saddakkamena paccekaṁ dve dve honti.",
  "anya-e0807n1:608": "213. Tayātayīnaṁ tva vā tassa",
  "anya-e0807n1:609": "Tumhassa tayātayīnaṁ takārassa tva hoti vā. Tvayā tayā, mayā. Tumhehi tumhebhi, amhehi amhebhi.",
  "anya-e0807n1:610": "229. Tava+mama+tuyhaṁ+mayhaṁ se",
  "anya-e0807n1:611": "Se tumhaamhasaddānaṁ savibhattīnaṁ ete ādesā honti yathākkamaṁ. Tava tuyhaṁ, mama mayhaṁ.",
  "anya-e0807n1:612": "211. Naṁsesva+smākaṁ+mamaṁ.",
  "anya-e0807n1:613": "Naṁsesva+mhassa savibhattissa asmākaṁ+mamaṁ honti yathākkamaṁ. Mamaṁ.",
  "anya-e0807n1:614": "230. Ṅaṁ+ṅākaṁ naṁmhi",
  "anya-e0807n1:615_0": "Naṁmhi tumhaamhasaddānaṁ savitattīnaṁ ṅaṁ+ṅākaṁ honti paccekaṁ. Tumhaṁ tumhākaṁ amhaṁ",
  "anya-e0807n1:615_1": "amhākaṁ asmākaṁ. Kaccāyane ekavacanassa aṁvidhānatthaṁ sutta+māraddhaṁ, ettha pana",
  "anya-e0807n1:615_2": "attagāravavasena aṁmhi tumhaṁ amhaṁbhi sijjhanti bahulādhikārā.",
  "anya-e0807n1:616": "214. Smāmhi tvamhā",
  "anya-e0807n1:617": "Smāmhi tumhassa savitattissa tvamhā hoti vā. Tvamhā tvayā tayā, mayā.",
  "anya-e0807n1:618": "226. Smimhi tumhamhānaṁ tayi+mayi",
  "anya-e0807n1:619": "Smimhi tumhaamhasaddānaṁsavibhattīnaṁ tayi+mayi hoti yathākkamaṁ. Tvayi tayi, mayi. Tumhesu.",
  "anya-e0807n1:620": "203. Sumhā+mhassā+smā",
  "anya-e0807n1:621": "Amhassa asmā hoti vā sumhi. Asmāsu amhesu. Sabbādayo vutta+mapekkhantā vakkhamānaṁ vāti ida+mesaṁ lakkhaṇaṁ.",
  "anya-e0807n1:622": "232. Apādādo padate+kavākyeti",
  "anya-e0807n1:623": "Adhikāro. Ettha pādo nāma gāthāya catutthaṁso, tasmā ‘‘tumhehi puññaṁ pasutaṁ anappakaṁ’’ti ettha vo na hoti. Ettha padanti vutta saddo sabhāvato –",
  "anya-e0807n1:624": "Ākāsavāyuppabhavo sarīrā,",
  "anya-e0807n1:625": "Samuccaraṁ vatta+mupeti nādo;",
  "anya-e0807n1:626": "Ṭhānantare suppaṭihaññamāno,",
  "anya-e0807n1:627": "Vaṇṇatta+māgacchati so tu saddoti –",
  "anya-e0807n1:628": "Vuttattā ekeko vaṇṇo saddo nāma, tabbaṇṇasamūho padaṁ, tappadasamūho vākyañca. Tathā hi –",
  "anya-e0807n1:629": "Vitatyantaṁ padaṁ tassa, ca yo vākyanti manvayaṁ;",
  "anya-e0807n1:630": "Upacārā vaṇṇasadda-vāccaṁ taṁ na pariccaje.",
  "anya-e0807n1:631": "Taṁ padañca –",
  "anya-e0807n1:632": "Padaṁ catubbidhaṁ vuttaṁ, nāmā+khyāto+pasaggajaṁ;",
  "anya-e0807n1:633": "Nipātajañca taññū hi, asso khalvā+bhidhāvatīti.",
  "anya-e0807n1:634": "Taṁ vākyañca –",
  "anya-e0807n1:635": "Ekākhyāto padaccayo, siyā vākyaṁ sakārakoti –",
  "anya-e0807n1:636": "Vuttaṁ. Tasmā ‘‘vibhatyantaṁ padaṁ, padasamūho vākya’’nti ca vuccati.",
  "anya-e0807n1:637": "233. Yonaṁhisva+pañcamyā vo+no",
  "anya-e0807n1:638_0": "Apañcamiyāyonaṁhisva+pādādo vattamānānaṁ padasmā paresa+mekavākye ṭhitānaṁ tumhaamhasaddānaṁ",
  "anya-e0807n1:638_1": "savibhattīnaṁ vo+no honti vā yathākkamaṁ. Gāmaṁ vo gaccheyyātha, gāmaṁ tumhe gaccheyyātha.",
  "anya-e0807n1:638_2": "Gāmaṁ no gaccheyyāma, gāmaṁ amhe gaccheyyāma. Pahāya vo gamissāmi, mā no vikantiṁsu.",
  "anya-e0807n1:638_3": "Dīyate vo, dīyate tumhaṁ. Dīyate no, dīyate amhaṁ. Tuṭṭho+smi vo pakatiyā, tuṭṭho+smi",
  "anya-e0807n1:638_4": "tumhaṁ. Satthā no bhagavā, eso amhākaṁ satthā. Kataṁ vo, kataṁ tumhehi. Kataṁ no, kataṁ amhehi.",
  "anya-e0807n1:639": "234. Te+me nāse",
  "anya-e0807n1:640_0": "Nāmhi se ca apādādo vattamānānaṁ dasmā paresa+mekavākye ṭhitānaṁ tumhaamhasaddānaṁ",
  "anya-e0807n1:640_1": "savibhattīnaṁ te+me vā honti yathākkamaṁ. Kataṁ te, kataṁ tayā. Kataṁ me, kataṁ mayā.",
  "anya-e0807n1:640_2": "Dīyate te, dīyate tava. Dīyate me, dīyate mama. Dhanaṁ te, dhanaṁ tava. Dhanaṁ me, dhanaṁ mama.",
  "anya-e0807n1:641": "237. Na ca+vā+hā+he+vayoge",
  "anya-e0807n1:642_0": "Cādīhi yoge tumhaamhasaddānaṁ vo+no, te+me na honti. Gacchāma tumhe ca mayañca, passati",
  "anya-e0807n1:642_1": "tumhe ca amhe ca, kataṁ tumhehi ca amhehi ca, dīyate tumhañca amhañca, dhanaṁ tumhañca",
  "anya-e0807n1:642_2": "amhañca, kataṁ tayā ca mayā ca, dīyate tava ca mama ca, dhanaṁ tava ca mama ca. Evaṁ vādiyogepi.",
  "anya-e0807n1:643": "235. Anvādese",
  "anya-e0807n1:644_0": "Kathitānukathitavisaye tumhaamhasaddānaṁ ādesā niccaṁ honti punabbidhānā. Gāmo tumhaṁ",
  "anya-e0807n1:644_1": "pariggaho, atho janapado vo pariggaho. Anvādese atho athoti vāradvayābhāvā niccanti",
  "anya-e0807n1:644_2": "vuttaṁ. Athosaddo kathitasseva puna kathanato anvādesajotako.",
  "anya-e0807n1:645": "236. Sapubbā paṭhamantā vā",
  "anya-e0807n1:646_0": "Vijjamānapubbasmā paṭhamantā paresaṁ tumhāmhānaṁ ādesā vā honti anvādese. Gāme paṭo",
  "anya-e0807n1:646_1": "tumhākaṁ atho nagare kambalo vo atho nagare kambalo tumhākaṁ, athoti anukathanavāradvayattā",
  "anya-e0807n1:646_2": "vikappo sapubbāti kiṁ, paṭo tumhākaṁ, atho kambalo vo. Paṭhamantāti kiṁ, paṭo nagare",
  "anya-e0807n1:646_3": "tumhākaṁ, atho kambalo gāme vo.",
  "anya-e0807n1:647": "238. Dassanatthe+nālocane",
  "anya-e0807n1:648": "Dassanatthe ālovacanavajjite payujjamāne tumhaamhāna+mādesā na honti. Gāmo tumhe uddissa āgato, gāmo amhe uddissa āgato. Anālocaneti kiṁ, gāmo vo āloceti, gāmo no āloceti.",
  "anya-e0807n1:649": "239. Āmantaṇaṁ pubba+masantaṁva",
  "anya-e0807n1:650": "Āmantaṇaṁ pubba+vijjamānaṁ viya hoti tumhāmhāna+mādesavisaye. Devadatta tava pariggaho. Āmantaṇanti kiṁ, kambalo te pariggaho.",
  "anya-e0807n1:651": "240. Na sāmaññavacana+mekatthe",
  "anya-e0807n1:652": "Samānādhikaraṇe parato sāmaññavacana+māmantaṇaṁ ekatthe asantaṁ viya na hoti māṇavaka jaṭilaka te pariggaho. Parāmanthaṇe asatipi pubba+mupādāya ādeso.",
  "anya-e0807n1:653": "241. Bahūsu vā",
  "anya-e0807n1:654_0": "Bahūsu vattamāna+māmantaṇaṁ sāmaññavacana+mekatthe asantaṁ viya vā na hoti. ‘‘Siddhe",
  "anya-e0807n1:654_1": "satyārambho nīyamāya vā vikappāyavā’’ti vuttattā vikappattha+midaṁ. Brāhmaṇā guṇavanto",
  "anya-e0807n1:654_2": "tumhākaṁ pariggaho, brāhmaṇā guṇavanto vo pariggaho.",
  "anya-e0807n1:655": "Ubha+katisaddā bahuvacanantā. ‘‘Ubha+gohi ṭo’’ti yonaṁ ṭo, ubho. Kathaṁ ‘‘ubhayo vasemase’’ti, ṭomhi yakārāgamo. Ubho.",
  "anya-e0807n1:656": "59. Suhisu+bhasso",
  "anya-e0807n1:657": "Ubhassa suhisvo hoti. Ubhohi ubhobhi.",
  "anya-e0807n1:658": "50. Ubhi+nnaṁ",
  "anya-e0807n1:659": "Ubhā naṁvacanassa innaṁ hoti. Ubhinnaṁ, ubhosu.",
  "anya-e0807n1:660": "168. Ṭi katimhā",
  "anya-e0807n1:661": "Katimhā yonaṁ ṭi hoti. Kati, kati. Jhato yolopapasaṅge dīghanivattanatthaṁ ṭiādeso. Katīhi katībhi. ‘‘Bahukatinnaṁ’’ti nuka, katinnaṁ, katīsu.",
  "anya-e0807n1:662": "1,54. Vicchā+bhikkhaññesu dve",
  "anya-e0807n1:663_0": "Vicchāya+mābhikkhaññe ca dve rūpāni honti. Kriyā+guṇa+dabbehi byāpetu+micchā vicchā.",
  "anya-e0807n1:663_1": "Rukkhaṁ rukkhaṁ siñcanti, gāmo gāmo ramaṇīyo, gāme gāme pānīyaṁ. Ābhikkhaññaṁ=ponopuññaṁ,",
  "anya-e0807n1:663_2": "pacati pacati, papacati papacati.",
  "anya-e0807n1:664": "1,55. Syādilopo pubbasse+kassa",
  "anya-e0807n1:665_0": "Vicchāya+mekassa dvitte pubbassa syādilopo hoti. Ekassa ekassāti dvitte ekekassa.",
  "anya-e0807n1:665_1": "Kathaṁ ‘‘matthakamatthakenā’’ti, ‘‘syādilopo pubbassā’’ti yogavibhāgā, yogavibhāgā ca iṭṭhapasiddhīti.",
  "anya-e0807n1:666": "1,56. Sabbādīnaṁ vītihāre",
  "anya-e0807n1:667": "Sabbādīnaṁ vītihāre dve bhavanti. Pubbassa syādilopo ca, aññassa aññassa bhojakā aññamaññassa bhojakā, evaṁ itarītarassa.",
  "anya-e0807n1:668": "1,57. Yāvabodhaṁ sambhame",
  "anya-e0807n1:669_0": "Turitenā+pāyahetupadassanaṁ sambhamo, tasmiṁ sati vattu yāvantehi saddehi so+ttho",
  "anya-e0807n1:669_1": "viññāyate, tāvanto payujjante. Sappo sappo sappo, bujjhassu bujjhassu bujjhassu,",
  "anya-e0807n1:669_2": "bhinno bhikkhusaṅgho, bhinno bhikkhusaṅgho.",
  "anya-e0807n1:670": "Bhaye kodhe pasaṁsāyaṁ, turite kotūhala+cchare;",
  "anya-e0807n1:671": "Hāse soke pasāde ca, kare āmeḍitaṁ budho.",
  "anya-e0807n1:672": "Saṅkhyākaṇḍa",
  "anya-e0807n1:673_0": "Atha saṅkhyāsaddā vuccante. Ekādayo aṭṭhārasantā saṅkhyeyyavacanā. Vīsatiādayo ‘‘bhikkhūnaṁ",
  "anya-e0807n1:673_1": "vīsatī’’tiādīsu saṅkhyāvacanā, ‘‘vīsati bhikkhavo’’tiādīsu saṅkhyeyyavacanā. Ekasaddo",
  "anya-e0807n1:673_2": "sabbādīsu vuttova. Dvādayo aṭṭhārasantā bahuvacananthāva.",
  "anya-e0807n1:674": "219. Yomhi dvinnaṁ duve+dve",
  "anya-e0807n1:675": "Yomhi dvissa savibhattissa duve+dve honti paccekaṁ. Duve dve, duve dve, dvīhi dvībhi.",
  "anya-e0807n1:676": "220. Duvinnaṁ naṁmhi vā",
  "anya-e0807n1:677": "Naṁmhi dvissa savibhattissa duvinnaṁ hoti vā. Duvinnaṁ, aññatra –",
  "anya-e0807n1:678": "47. Naṁmhi nuka dvādīnaṁ sattarasannaṁ",
  "anya-e0807n1:679_0": "Dvādīnaṁ sattarasannaṁ saṅkhyānaṁ nuka hoti naṁmhi vibhattimhi. Ukāro uccāraṇattho,",
  "anya-e0807n1:679_1": "kakāro antāvayavattho. Ettha nāgamo vibhattissa ādyāvayavo ce, ‘‘āgamā tagguṇībhūtā",
  "anya-e0807n1:679_2": "taggahaṇena gayhante’’ti ñāyā nāgamopi taṁgahaṇena gayhatīti ‘‘sunaṁhisū’’ti dīghappasaṅge",
  "anya-e0807n1:679_3": "pakatiyā antāvayavabhūte sarantatā natthīti na dīgho. Dvinnaṁ, dvīsu.",
  "anya-e0807n1:680": "207. Pume tayo+cattāro",
  "anya-e0807n1:681": "Yomhi savibhattīnaṁ ti+catunnaṁ tayo+cattāro honti yathākkamaṁ pulliṅge. Tayo, tayo, tīhi tībhi.",
  "anya-e0807n1:682": "49. Ṇṇaṁ+ṇṇannaṁ tito jhā",
  "anya-e0807n1:683": "Jhasaññito tito naṁvacanassa ṇṇaṁ+ṇṇannaṁ honti. Tiṇṇaṁ tiṇṇannaṁ, tīsu.",
  "anya-e0807n1:684": "Itthiyaṁ –",
  "anya-e0807n1:685": "205. Tisso catasso yomhi savibhattīnaṁ",
  "anya-e0807n1:686": "Vibhattisahitānaṁ ticatunnaṁ yomhi tisso+catasso honti itthiyaṁ yathākkamaṁ. Tisso, tisso, tīhi tībhi.",
  "anya-e0807n1:687": "204. Naṁmhi ticatunna+mitthiyaṁ tissa+catassā",
  "anya-e0807n1:688_0": "Naṁmhi ticatunnaṁ tissa+catassā honti+tthiyaṁ yathākkamaṁ. Naṁmhīti catutthīchaṭṭhīnaṁ",
  "anya-e0807n1:688_1": "sāmaññavacanaṁ, no ce naṁsūti vadati, yathākkamaṁti saddadvayāpekkhaṁ. Eva+mīdisa+maññampi. Tissannaṁ tīsu.",
  "anya-e0807n1:689": "206. Tīṇi+cattāri napuṁsake",
  "anya-e0807n1:690": "Yomhi savibhattīnaṁ ticatunnaṁ yathākkamaṁ tīṇi+cattāri honti napuṁsake. Tīṇi, tīṇi, tīhi iccādi pulliṅgeva.",
  "anya-e0807n1:691": "Catu yo,",
  "anya-e0807n1:692": "208. Caturo vā catussa",
  "anya-e0807n1:693_0": "Catussa savibhattissa yomhi caturo hoti vā pulliṅge. Caturo cattāro. Kathaṁ ‘‘caturo",
  "anya-e0807n1:693_1": "nimitte nāddasāsi’’nti, liṅgavipallāsena siddhaṁ, cattāri nimittānīti attho. Vipallāso",
  "anya-e0807n1:693_2": "tividho liṅgavipallāso vacanavipallāso vibhattivipallāsoti. Catūhi catūbhi. Catunnaṁ, catūsu.",
  "anya-e0807n1:694": "Itthiyaṁ catasso. Catasso. Catūhi catūbhi. Catassannaṁ. Catassannaṁ. Catūsu.",
  "anya-e0807n1:695": "Napuṁsake cattāri. Cattāri. Catūhi catūbhi. Iccādi pumeva.",
  "anya-e0807n1:696": "169. Ṭa pañcādīhi cuddasahi",
  "anya-e0807n1:697": "‘‘Sutte liṅgavacanamatta’’nti ñāyā ṭa-iti vuttaṁ. Pañcādīhi cuddasahi saṅkhyāhi yonaṁ ṭa hoti. Pañca. Pañca. Yonaṁ ṭā+ṭenivatthanatthaṁ ṭa-vidhānaṁ.",
  "anya-e0807n1:698": "90. Pañcādīnaṁ cuddasanna+ma",
  "anya-e0807n1:699_0": "Pañcādīnaṁ cuddasannaṁ sunaṁhisva hoti. Etta+dīghāpavādo+yaṁ. Apavādati bādhetīti",
  "anya-e0807n1:699_1": "apavādo. Tasmā ‘‘pakapyāpavādavisayamussaggā abhinivisante’’ti ñāyā ‘‘suhisva+sse’’",
  "anya-e0807n1:699_2": "‘‘sunaṁhisu’’ti ca ussaggā ‘‘pañcādīnaṁ cuddasanna+ma’’ iti apavādavisayaṁ na pavisanti,",
  "anya-e0807n1:699_3": "sāmaññattā. Eva+muparipi ‘‘pañcamiyaṁ parassa’’ ‘‘ādissā’’ti. Pañcahi pañcabhi pañcannaṁ.",
  "anya-e0807n1:699_4": "Pañcannaṁ. Pañcasu. Evaṁ chādayo aṭṭhārasantā.",
  "anya-e0807n1:700": "‘‘Catthe’’ti eko ca dasa cāti cattasamāse ‘‘amādī’’ti ekena adhikā dasāti tatiyāsamāse vā kate ‘‘ekatthatāya’’nti vibhattilopo. Eva+mupari ca.",
  "anya-e0807n1:701": "3,102. Ekaṭṭhāna+mā",
  "anya-e0807n1:702": "Ekaaṭṭhānaṁ ā hoti dase pare.",
  "anya-e0807n1:703": "3,103. Ra saṁkhyāto vā",
  "anya-e0807n1:704_0": "Saṁkhyāto parassa dasassa ra hoti vibhāsā. Sa ca ‘‘pañcamiyaṁ parassā’’ti vattamāne",
  "anya-e0807n1:704_1": "‘‘ādissā’’ti dakārasseva hoti. Ekārasa ekādasa. Ekārasahi ekādasahi. Ekārasannaṁ",
  "anya-e0807n1:704_2": "ekādasannaṁ. Ekārasasu ekādasasu. Eva+mekādasaiccādipi.",
  "anya-e0807n1:705": "3,94. Ā saṁkhyāyā satādo nāññatthe",
  "anya-e0807n1:706": "Saṁkhyāya+muttarapade dvissā hoti asatādo nāññatthe.",
  "anya-e0807n1:707": "Āviṭṭhaliṅgattā saṁkhyāyaṁ uttarapade saliṅgeneva visesanaṁ bhavati.",
  "anya-e0807n1:708": "Suddhaṁ missañca saṁkiṇṇaṁ, upasajjanameva ca;",
  "anya-e0807n1:709": "Āviṭṭha+matha vā+byattaṁ, chadhā liṅgaṁ vivaṁyate.",
  "anya-e0807n1:710_0": "Ettha yathākkamaṁ rukkho latā paṇṇaṁti suddhaṁ. Ghaṭo ghaṭī, vajiro vajiraṁ, vedanā",
  "anya-e0807n1:710_1": "vedanaṁti missaṁ. Taṭo taṭī taṭaṁti saṁkiṇṇaṁ. Sukko paṭo, sukkā paṭi, sukkaṁ vatthaṁti",
  "anya-e0807n1:710_2": "upasajjanaṁ. Rājā saraṇaṁ, guṇo pamāṇaṁti āviṭṭhaṁ. Tuvaṁ ahaṁ kati pañcāti abyattaṁ.",
  "anya-e0807n1:710_3": "Iti liṅgaṁ veditabbaṁ. Dvādasa.",
  "anya-e0807n1:711": "3,98. Bā cattālīsā do",
  "anya-e0807n1:712": "Dvissa bā vā hoti cattālīsā do nāññatthe. Rāde se bārasa.",
  "anya-e0807n1:713": "3,95. Tisse",
  "anya-e0807n1:714": "Saṁkhyāya+muttarapade tissa e hota+satādo nā+ññatthe.",
  "anya-e0807n1:715": "3,104. Chatīhi ḷo ca",
  "anya-e0807n1:716": "Chatīhi parassa dasassa ḷo hoti ro ca. Teḷasa terasa.",
  "anya-e0807n1:717": "3,100. Catussa cuco dase",
  "anya-e0807n1:718": "Catussa cu+co honti vā dase pare. Dvitte cuddasa coddasa catuddasa.",
  "anya-e0807n1:719": "3,99. Vīsatidasesu pañcassa paṇṇa+pannā",
  "anya-e0807n1:720": "Vīsati sesu paresu pañcassa paṇṇa+pannā honti yathākkamaṁ. Pannarasa pañcadasa.",
  "anya-e0807n1:721": "3,101. Chassa so",
  "anya-e0807n1:722": "Chassa so-icca+ya+mādeso hoti se pare. Soḷasa sorasa. Sattarasa sattadasa. ‘‘Ekaṭṭhāna+mā’’ti ā, aṭṭhārasa aṭṭhādasa.",
  "anya-e0807n1:723": "Ūnā ca sā vīsati cāti ‘‘visesana+mekatthene’’ti visesanasamāse ‘‘itthiyaṁ bhāsitapumi+tthī pume+vekatthe’’ti pumatte ca kate ekena ūnā vīsatīti tatiyāsamāse ekūnavīsati.",
  "anya-e0807n1:724": "Vīsatiādayo ānavutiyā itthiliṅge+kavacanā. Bho ekūnavīsati. Ekūnavīsatiṁ. Ekūnavīsatyā ekūnavīsatiyā. Ekūnavīsatyaṁ ekūnavīsatiyaṁ ekūnavīsatyā ekūnavīsatiyā. Matisamaṁ.",
  "anya-e0807n1:725": "Evaṁ vīsati, ekavīsati, dvāvīsati bāvīsati, tevīsati catuvīsatippabhutayo. Paṇṇaādese paṇṇavīsati pañcavīsati. Evaṁ chabbīsati, sattavīsati, aṭṭhavīsati.",
  "anya-e0807n1:726_0": "Ekena ūnā tiṁsati tiṁsā vāti ekūnatiṁsati ekūnatiṁsā vā. Karaṇe ekūnatiṁsāya. Ekūnatiṁsāya,",
  "anya-e0807n1:726_1": "ekūnatiṁsāya, ekūnatiṁsāya, ekūnatiṁsāyaṁ. Evaṁ tiṁsatiṇiṁsāvabhutayo . Tiṁsāsaddassa",
  "anya-e0807n1:726_2": "pana silope ‘‘dīghasso’’ti yogavibhāgā rasso, tiṁsa. Niggahītāgamo, tiṁsaṁ. Bhotiṁse+ccādi pumeva.",
  "anya-e0807n1:727_0": "Cattālīsādīsupi yathāsambhavaṁ evameva. Dvitte ekattiṁsati ekattiṁsā. Rassadvitte",
  "anya-e0807n1:727_1": "dvattiṁsati dvattiṁsa. Evaṁ tettiṁsati tettiṁsādayo yāva ekūnacattālīsati ekūnacattālīsā.",
  "anya-e0807n1:727_2": "Cattālīsāya simhi cattārīsā cattālīsā cattālīsaṁ, bho cattālīse+ccādi hoti. Evaṁ ekacattārīsā.",
  "anya-e0807n1:728": "3,97. Dvīssā ca",
  "anya-e0807n1:729_0": "Asatādo nāññatthe cattālīsādo dvissa e vā hoti ā ca. Dvecattālīsā dvecattālīsa dvecattālīsaṁ,",
  "anya-e0807n1:729_1": "evaṁ dvācattālīsa-iccādi. Dvecattārīsā dvecattārīsa dvecattārīsaṁ, evaṁ dvācattārīsā",
  "anya-e0807n1:729_2": "dvācattārīsa iccādi. Cattālīsati ekacattālīsati dvecattālīsati dvācattālīsati iccādi ekūnavīsatisamaṁ.",
  "anya-e0807n1:730": "3,98. Cattālīsādo vā",
  "anya-e0807n1:731_0": "Asatādo nāññatthe cattālīsādo tisse hoti vā. Tecattālīsā tecattālīsa tecattālīsaṁ.",
  "anya-e0807n1:731_1": "Bho tecattālīse iccādi hoti. Evaṁ ticattālīsā tecattārīsā ticattārīsā iccādi, tecattālīsati",
  "anya-e0807n1:731_2": "ticattālīsati iccādi pubbeva.",
  "anya-e0807n1:732": "Evaṁ catucattālīsā pañcacattālīsā catucattālīsati pañcacattālīsati iccādi yāva ekūnapaññāsā.",
  "anya-e0807n1:733_0": "Paññāsā paññāsa paññāsaṁ iccādi hoti. Evaṁ dvepaññāsā dvāpaññāsā dvipaññāsā dvepaṇṇāsā",
  "anya-e0807n1:733_1": "dvāpaṇṇāsā dvipaṇṇāsā. Tepaññāsā tipaññāsā tipaññāsaṁ tepaṇṇāsā tipaṇṇāsā. Catupaṇṇāsā",
  "anya-e0807n1:733_2": "pañcapaṇṇāsā iccādi yāva ekūnasaṭṭhi.",
  "anya-e0807n1:734": "Evaṁ saṭṭhi, ekasaṭṭhi, dvesaṭṭhi dvāsaṭṭhi dvisaṭṭhi, tesaṭṭhi tisaṭṭhi, catusaṭṭhi pañcasaṭṭhi iccādi yāva ekūnasattati.",
  "anya-e0807n1:735": "Sattati, ekasattati, dvesattati dvāsattati dvisattati, tesattati tisattati. Dvesattari dvāsattari dvisattari, catusattati, pañcasattati, catusattari, pañcasattarīti yāva ekūnāsīti.",
  "anya-e0807n1:736": "Asīti, ekāsīti, dvāsīti, yāgame dviyāsīti, teasīti tiyāsīti, caturāsīti, pañcāsīti iccādi yāva ekūnanavuti.",
  "anya-e0807n1:737": "Navuti, ekanavuti, dvenavuti dvānavuti dvinavuti, tenavuti tinavuti, catunavuti, pañcanavuti iccādi yāva ekūnasataṁ, etaṁ napuṁsakaliṅga+mekavacanantaṁ.",
  "anya-e0807n1:738": "Sataṁ, bho sata satā, sataṁ, sataṁ. Satena, karaṇe satena. Satassa, satā satamhā satasmā, satassa, sate satamhi satasmiṁ. Evaṁ ekasatato pabhuti yāva sahassaṁ.",
  "anya-e0807n1:739_0": "Koṭi pakoṭi koṭippakoṭi akkhobhiṇiyo itthiliṅge+kavacanantā. Vaggabhede tu sabbāsampi",
  "anya-e0807n1:739_1": "saṁkhyānaṁ bahuvacanopi hoteva ‘‘dvevīsatiyo jinadantā’’ ‘‘tisso vīsatiyo dinaghaṭikā’’ iccādi.",
  "anya-e0807n1:740": "Dasadasakaṁ sataṁ nāma, dasasataṁ sahassaṁ nāma, dasasahassaṁ nahutaṁ, dasanahutaṁ lakkhaṁ, satasahassantipi vuccati.",
  "anya-e0807n1:741_0": "Lakkhasataṁ koṭi, koṭilakkhasataṁ pakoṭi, pakoṭilakkhasataṁ koṭippakoṭi, evaṁ nahutaṁ,",
  "anya-e0807n1:741_1": "ninnahutaṁ, akkhobhiṇī, bindu, abbudaṁ, nirabbudaṁ, ahahaṁ, ababaṁ, aṭaṭaṁ, sogaṇḍikaṁ,",
  "anya-e0807n1:741_2": "uppalaṁ, kumudaṁ, puṇḍarīkaṁ, padumaṁ, kathānaṁ, mahākathānaṁ, asaṅkhyeyyanti yathākkamaṁ",
  "anya-e0807n1:741_3": "satalakkhaguṇaṁ veditabbaṁ.",
  "anya-e0807n1:742": "Iccevaṁ ṭhānato ṭhānaṁ, satalakkhaguṇaṁ mataṁ;",
  "anya-e0807n1:743": "Koṭippabhutīnaṁ vīsa-saṅkhyānañca yathākkamanti.",
  "anya-e0807n1:744": "Athā+saṁkhyā vuccate, abyayanti ca vuccate. Taṁ pādi cādi, upasagganipātāti ca duvidhaṁ.",
  "anya-e0807n1:745": "Pa parā apa saṁ anu ava o ni du vi adhi api ati su u abhi pati pari upa ā ime vīsati pādayo. Pādayo hi jotakā, na vācakā.",
  "anya-e0807n1:746_0": "Tattha pa-saddo pakārā+dikamma, padhāna+ntobhāva, viyoga, tappara, bhusattha, sambhava,",
  "anya-e0807n1:746_1": "titti, anāvila, patthanādīsu. Yathā pakāre-paññā. Ādikamme-vippakataṁ, padhāne-paṇītaṁ,",
  "anya-e0807n1:746_2": "antobhāve-pakkhittaṁ, khittanti peraṇaṁ, pakkhittanti antokaraṇaṁ, dhātvatthassa",
  "anya-e0807n1:746_3": "bādhitattā. Vutthañhi –",
  "anya-e0807n1:747": "Dhātvatthaṁ bādhate koci, koci taṁ anuvattate;",
  "anya-e0807n1:748": "Tameva+ñño viseseti, upasaggagatī tidhāti.",
  "anya-e0807n1:749_0": "Ettha ca ‘‘anuruddhakā me saṅgāmayuddhe’’ti ca ime upasaggā dhātvatthaṁ visesenti",
  "anya-e0807n1:749_1": "nāma. Viyoge-pavāsī, tappare-pācariyo, bhusatthe-pavuddhakāyo, sambhave-himavantā",
  "anya-e0807n1:749_2": "gaṅgā pabhavati , tittiyaṁ-pahūta+mannaṁ, anāvile-pasanna+mudakaṁ, patthane-paṇihitaṁ.",
  "anya-e0807n1:750": "Parāiti parihāni, parājaya, gati, vikkamā+masanādīsu. Yathā parihāniyaṁ-parābhavo. Parājaye-parājito, gatiyaṁ-parāyanaṁ, vikkame-parakkamati, āmasane-aṅgassa parāmasanaṁ.",
  "anya-e0807n1:751": "Apaiti apagata, garaha, vajjana, pūjā, padussanādīsu. Yathā apagate-apamāno apeto, garahe-apagabbho, vajjane-apasālāya āyanti vāṇijā, pūjāyaṁ-vuddhāpacāyī, padussane-aparajjhanti.",
  "anya-e0807n1:752_0": "Saṁiti samodhāna, sammāsama, samantabhāva, saṁgata, saṁkhepa, bhusattha, saha+ppattha,",
  "anya-e0807n1:752_1": "pabhavā+bhimukhabhāva, vidhāna, punappuna, karaṇa, samiddhādīsu. Yathā samodhāne-sandhi,",
  "anya-e0807n1:752_2": "sammāsame-samādhi, sampayutto, samantabhāve-saṁkiṇṇaṁ, samullapanā, saṁgate-saṅgamo,",
  "anya-e0807n1:752_3": "saṁkhepe-samāso, bhusatthe-sārattho, sahatthe-saṁvāso, appatthe-samaggho, pabhave-sambhavo,",
  "anya-e0807n1:752_4": "abhimukhabhāve-sammukhaṁ. Saṁgate-saṁgaṇhāti, vidhāne-saṁvutaṁ, punappunakaraṇe-sandhāvati,",
  "anya-e0807n1:752_5": "samiddhiyaṁ-sampanno.",
  "anya-e0807n1:753_0": "Anuiti anugatā+nupacchinna, pacchāttha, bhusattha, sādissa, hīna, tatiyattha, lakkhaṇi+tthambhūtakkhāna,",
  "anya-e0807n1:753_1": "bhāga, vicchādīsu. Anugate-anveti, anupacchinne-anusayo, pacchātthe-anurathaṁ, bhusatthe-anuratto,",
  "anya-e0807n1:753_2": "sādisse-anurūpaṁ, hīne-anusāriputtaṁ paññavanto, tatiyatthe-nadi+manvavasitā senā,",
  "anya-e0807n1:753_3": "lakkhaṇerukkha+manuvijjotate vijju, itthambhūtakhyāne-sādhu devadatto mātara+manu",
  "anya-e0807n1:753_4": ", bhāge-ya+dettha maṁ anu siyā, taṁ dīyatu, vicchāyaṁ-rukkhaṁ rukkhaṁ anu vijjotate cando.",
  "anya-e0807n1:754_0": "Avaiti adhobhāga, viyoga, paribhava, jānana, suddhi nicchaya, desa, theyyādīsu. Adhobhāge-avakkhittacakkhu,",
  "anya-e0807n1:754_1": "viyoge-avakokilaṁ vanaṁ, paribhave-avajānanaṁ, avamaññati, jānane-avagacchati. suddhiyaṁ–vodānaṁ",
  "anya-e0807n1:754_2": "(rūpasiddhi), Nicchaye-avadhāraṇaṁ, dese-avakāso, theyye-avahāro.",
  "anya-e0807n1:755": "Oiti oroharaṇa, nīharaṇa, suddhiādīsu dissati. Orohaṇe-pāsādā orohati, nīharaṇe-omukkupāhano, suddhiyaṁ-odātaṁ.",
  "anya-e0807n1:756_0": "Niiti, nissesa, niggata, nīharaṇa,+ntopavesanā+bhāva, nisedhana, nikkhanta, pātubhāvā+vadhāraṇa,",
  "anya-e0807n1:756_1": "vibhajana, upamu+padhāraṇā+vasāna, cheka, nīharaṇā+varaṇādīsu. Nissese-nirutti, niggate-nikkileso,",
  "anya-e0807n1:756_2": "niyyāti, nīharaṇe-niddhāraṇaṁ, antopavesane-nikhāto, abhāve-nimmakkhikaṁ, nisedhe-nivāreti,",
  "anya-e0807n1:756_3": "nikkhante-nibbānaṁ, pātubhāve-nimmitaṁ, avadhāraṇe-nicchayo, vibhajane-niddeso. Upamāyaṁ-nidassanaṁ,",
  "anya-e0807n1:756_4": "upadhāraṇe-nisāmanaṁ, avasāne-niṭṭhitaṁ, cheke-nipuṇo, nīharaṇe-nīharati, issa dīgho. Āvaraṇe-nīvaraṇaṁ.",
  "anya-e0807n1:757_0": "Duiti asobhaṇā+bhāva, kucchitā+samiddhi, kiccha, virūpatādīsu. Asobhaṇe-duggandho,",
  "anya-e0807n1:757_1": "abhāve-dubbhikkhaṁ, kucchite – dukkaṭaṁ . Asamiddhiyaṁ-dussassaṁ, kicche-dukkaraṁ,",
  "anya-e0807n1:757_2": "virūpatāyaṁ-dubbaṇṇo dummukho.",
  "anya-e0807n1:758": "Viiti visesa, vividha, viruddha, vigata, viyoga, virūpatādīsu. Visese-vimutti, visiṭṭho, vividhe-vimati, viruddhe-vivādo, vigate-vimalaṁ, viyoge-vippayutto, virūpatāyaṁ-virūpo.",
  "anya-e0807n1:759_0": "Adhiiti adhiki+ssarū+paribhāvā+dhibhavana+jjhāyā+dhiṭṭhāna, nicchaya, pāpuṇanādīsu.",
  "anya-e0807n1:759_1": "Adhike-adhisīlaṁ, issare-adhipati, adhi brahmadatte pañcālā, uparibhāve-adhirohati,",
  "anya-e0807n1:759_2": "pathaviṁ adhisessati, adhibhavane-adhibhavati, ajjhāyane-byākaraṇa+madhīte, adhiṭṭhāne-bhūmikampādiṁ",
  "anya-e0807n1:759_3": "adhiṭṭhāti, nicchaye-adhimokkho, pāpuṇane-bhogakkhandhaṁ adhigacchati.",
  "anya-e0807n1:760_0": "Apiiti sambhāvanā+pekkhā, samuccaya, garaha, pañhādīsu. Sambhāvanāyaṁ-api dibbesu",
  "anya-e0807n1:760_1": "kāmesu, merumpi vinivijjhitvā gaccheyya, apekkhāyaṁ-ayampi dhammo aniyato, samuccaye-itipi",
  "anya-e0807n1:760_2": "arahaṁ, antampi antaguṇampi ādāya, garahe-api amhākaṁ paṇḍitaka, pañhe-api bhante bhikkhaṁ labhittha.",
  "anya-e0807n1:761": "Atiiti atikkamanā+tikkantā+tisaya, bhusatthādīsu. Atikkame-atirocati amhehi, atīto, atikkante-accantaṁ, atisaye-atikusalo, bhusatthe-atikodho, ativuddhi.",
  "anya-e0807n1:762": "Suiti sobhaṇa, suṭṭhu, sammā, samiddhi, sukhatthādīsu. Sobhaṇe-sugandho, suṭṭhu+sammādatthesu-suṭṭhu gato sugato, sammā gatotipi sugato, samiddhiyaṁ-subhikkhaṁ, sukhatthe-sukaro.",
  "anya-e0807n1:763_0": "Uiti uggatu+ddhakamma, padhāna, viyoga, sambhava, attalābha, satti, sarūpakathanādīsu.",
  "anya-e0807n1:763_1": "Uggate-uggacchati, uddhakamme-āsanā uṭṭhito, ukkhepo, padhāne-uttamo, lokuttaro,",
  "anya-e0807n1:763_2": "viyoge-ubbhāsito, sambhave-ubbhuto, attalābhe-uppannaṁ ñāṇaṁ, sattiyaṁ-ussahati gantuṁ,",
  "anya-e0807n1:763_3": "sarūpakathane-uddisati suttaṁ.",
  "anya-e0807n1:764_0": "Abhiiti abhimukhabhāva, visiṭṭhā+dhiku+ddhakamma, kula, sāruppa, vandana, lakkhaṇi+tthambhūtakkhāna,",
  "anya-e0807n1:764_1": "vicchādīsu. Abhimukhabhāve-abhimukho, abhikkamati, visiṭṭhe-abhidhammo, adhike-abhivasati,",
  "anya-e0807n1:764_2": "uddhakamme-abhiruhati. Kule-abhijāto, sāruppe-abhirūpo, vandane-abhivādeti, lakkhaṇādīsu purimasamaṁ.",
  "anya-e0807n1:765_0": "Patiiti paṭigata, paṭiloma, paṭinidhi, paṭidāna, nisedha, nivattana, sādissa, paṭikaraṇā+dāna,",
  "anya-e0807n1:765_1": "paṭibodha, paṭicca, lakkhaṇitthambhūtakkhāna, bhāga, vicchādīsu. Paṭigate-paccakkhaṁ,",
  "anya-e0807n1:765_2": "paṭilome-paṭisotaṁ, paṭinidhimhi-ācariyato pati sisso, paṭidāne-telatthikassa ghataṁ",
  "anya-e0807n1:765_3": "paṭidadāti, nisedhe-paṭisedheti, nivattane-paṭikkamati, sādisse-paṭirūpakaṁ, paṭikaraṇe-paṭikāro,",
  "anya-e0807n1:765_4": "ādāne-paṭiggaṇhāti, paṭibodhe-paṭivedho, paṭicce-paccayo, lakkhaṇādīsu purimasamaṁ.",
  "anya-e0807n1:766_0": "Pariiti samantatobhāva, pariccheda, vajjanā+liṅgana, nivasana, pūjā, bhojanā+vajānana,",
  "anya-e0807n1:766_1": "dosakkhāna, lakkhaṇādīsu. Samantha- tobhāve-parivuto , paricchede-pariññeyyaṁ, vajjane-pariharati,",
  "anya-e0807n1:766_2": "āliṅgane-parissajati, nivasane-yo vatthaṁ paridahessati, pūjāyaṁ-paricariyā, bhojane-bhikkhuṁ",
  "anya-e0807n1:766_3": "parivisati, avajānane-paribhavati. Dosakkhāne-paribhāsati, lakkhaṇādīsu-rukkhaṁ pari",
  "anya-e0807n1:766_4": "vijjotate vijju iccādi.",
  "anya-e0807n1:767_0": "Upaiti upagamana, samīpū+papatti, sādissā+dhiku+paribhāvā+nasana, dosakkhāna, saññā,",
  "anya-e0807n1:767_1": "pubbakamma, pūjā, gayhākāra, bhusatthādīsu. Upagamane-nisinnaṁ vā upanisīdeyya, samīpe-upanagaraṁ,",
  "anya-e0807n1:767_2": "upapattiyaṁ-saggaṁ lokaṁ upapajjati, atha vā upapatti=yutti, yathā upapattito ikkhatīti",
  "anya-e0807n1:767_3": "upekkhā, sādisse-upamānaṁ, upamā, adhike-upakhāriyaṁ doṇo, uparibhāve-upasampanno,",
  "anya-e0807n1:767_4": "anasane-upavāso, dosakkhāne-paraṁ upavadati, saññāyaṁ-upadhā, upasaggo, pubbakamme-upakkamo,",
  "anya-e0807n1:767_5": "upakāro, pūjāyaṁ-buddhupaṭṭhāko, mātupaṭṭhānaṁ, gayhākāre-soceyyapaccupaṭṭhānaṁ,",
  "anya-e0807n1:767_6": "bhusatthe-upādānaṁ, upāyāso, upanissayoti.",
  "anya-e0807n1:768_0": "Āiti abhimukhabhāvu+ddhakamma+mariyādā+bhividhi, patti+cchā, parissajana, ādikamma,",
  "anya-e0807n1:768_1": "gahaṇa, nivāsana, samīpa, āvhānādīsu. Abhimukhabhāve-āgacchanti, uddhakamme-ārohati,",
  "anya-e0807n1:768_2": "mariyādāyaṁ-āpabbatā khettaṁ, abhividhimhi-ākumāraṁ yaso kaccāyanassa, pattiyaṁ-āpattiṁ",
  "anya-e0807n1:768_3": "āpanno, icchāyaṁ-ākaṅkhā, parissajane-āliṅganaṁ, ādikamme-ārambho, gahaṇe-ādīyati,",
  "anya-e0807n1:768_4": "āliṅgati, (ālimpati, rū), nivāse-āvasatho, āvāso, samīpe-āsannaṁ, āvhāne-āmanteti.",
  "anya-e0807n1:769": "Pa parā+pa sa+manva+va, o ni du rabhi byā+dhisu;",
  "anya-e0807n1:770": "Ati ni ppati pari apayo, upa ā iti vīsati;",
  "anya-e0807n1:771": "Esa hi bho upasagga-vidhi+kkamato kathito.",
  "anya-e0807n1:772": "Ettha ca –",
  "anya-e0807n1:773": "Upasagga+nipātā ca, paccayā ca ime tayo;",
  "anya-e0807n1:774": "Neke+nekatthavācakā, iti neruttikā+bravuṁ.",
  "anya-e0807n1:775": "118. Asaṁkhyehi sabbāsaṁ",
  "anya-e0807n1:776_0": "Avijjamānasaṁkhyehi parāsaṁ sabbāsaṁ vibhattīnaṁ lopo hoti. Na santi ekavacanādisaṁkhyā",
  "anya-e0807n1:776_1": "etesanti asaṁkhyā, tesaṁ asaṁkhyānaṁ vibhattīnaṁ bhede asatipi syādividhānaṁ ‘‘mā",
  "anya-e0807n1:776_2": "no ajja vikantiṁsū’’tiādo vibhatyantattā padattasiddhīti vo+noādīnaṁ siddhiyā ca",
  "anya-e0807n1:776_3": "tesaṁ paṭhamādiatthe dassanato ca hoti. Pahāro parābhavo apahāro saṁhāro avahāro ohāro iccādi hoti.",
  "anya-e0807n1:777": "Upecca+tthaṁ sajantīti, upasaggā hi pādayo;",
  "anya-e0807n1:778": "Cādī padādimajjhante, nipātā nipatantīti.",
  "anya-e0807n1:779": "Opasaggikapadaṁ.",
  "anya-e0807n1:780": "Samuccaya+vikappana+paṭisedha+pūraṇādiatthaṁ asattavācikaṁ nepātikaṁ.",
  "anya-e0807n1:781_0": "Ca-iti samuccayā+nvācaya+itaretarayoga+samāhārā+vadhāraṇādīsu. Vā-iti vikappanu+pamāna+samuccaya+vavatthitavibhāsādīsu.",
  "anya-e0807n1:781_1": "Na, no, mā, a, alaṁ, halaṁ iccete paṭisedhe . ‘‘Dve paṭisedhā pakatiatthaṁ gamayantī’’ti",
  "anya-e0807n1:781_2": "ñāyā ‘‘na tesaṁ pana rūpānaṁ paccayā na ca hontī’’ti ettha na ca na honti-hontevāti",
  "anya-e0807n1:781_3": "pakatiatthaṁ gamayati. Alaṁ pariyatti+bhūsanesu ca.",
  "anya-e0807n1:782_0": "Pūraṇatthaṁ duvidhaṁ attapūraṇaṁ padapūraṇañca, tattha atha, khalu, vata, atho, assu,",
  "anya-e0807n1:782_1": "yagghe, hi, carahi, naṁ, taṁ, ca, tu, vā, vo, pana, have, kīva, ha, tato, yathā,",
  "anya-e0807n1:782_2": "sudaṁ, kho, ve, haṁ, enaṁ, (evaṁ, rū) seyyathidaṁ iccevamādi padapūraṇe. Tattha atha-iti",
  "anya-e0807n1:782_3": "pañhā+nantariyā+dhikārādīsu ca. Khalu-iti paṭisedhā+vadhāraṇa, pasiddhīsu ca. Vata+iti",
  "anya-e0807n1:782_4": "ekaṁsa, khedā+nukampa, saṁkappesu ca. Atho-iti anvādese ca. Hi-iti hetu, avadhāraṇesu",
  "anya-e0807n1:782_5": "ca. Tu-iti visesa, hetu, nivattanādīsu ca. Pana-iti visesepi. Have+ve iccete ekaṁsatthepi.",
  "anya-e0807n1:782_6": "Haṁ-visāda, vimhesupi. (Visāda, sambhavesu, rū). Seyyathidaṁti taṁ katamaṁti atthepi.",
  "anya-e0807n1:783_0": "Atthapūraṇaṁ duvidhaṁ vibhattiyuttaṁ avibhattiyuttañca. Atthi, sakkā, labbhā iccete",
  "anya-e0807n1:783_1": "paṭhamāyaṁ. Āvuso ambho hambho are hare re je iccete āmantaṇe. Divā bhiyyo (namo,",
  "anya-e0807n1:783_2": "rū) iccete paṭhamādutiyāsu. Sayaṁ sāmaṁ saṁ sammā kinti iccete tatiyatthe. So+to+dhāpaccayantā",
  "anya-e0807n1:783_3": "ca suttaso padaso aniccato dukkhato ekadhā dvidhā iccādi. Tave+tuṁ paccayantā catutthiyāva,",
  "anya-e0807n1:783_4": "kātave dātave, kātuṁ kāretuṁ, (dātuṁ, rū) dāpetuṁ iccādi. So+topaccayantā pañcamiyatthe,",
  "anya-e0807n1:783_5": "dīghaso oraso rājato vā corato vā iccādi. To satta- myatthepi tra+tthādipaccayantā",
  "anya-e0807n1:783_6": "ca, ekato purato pacchato passato piṭṭhito pādato sīsato aggato mūlato, yatra yattha",
  "anya-e0807n1:783_7": "yahiṁ tatra tattha tahiṁ iccādi. Samantā sāmantā parito abhito samantato ekajjhaṁ",
  "anya-e0807n1:783_8": "ekamantaṁ heṭṭhā upari uddhaṁ adho tiriyaṁ sammukhā paramukhā āvi raho tiro uccaṁ",
  "anya-e0807n1:783_9": "nīcaṁ anto antarā antaraṁ ajjhattaṁ bahiddhā bāhirā bāhiraṁ bahi oraṁ pāraṁ ārā ārakā",
  "anya-e0807n1:783_10": "pacchā pure huraṁ pecca iccete sattamiyā. Sampati āyati ajja aparajjha suve sve uttarasuve",
  "anya-e0807n1:783_11": "(kisu, rū) hiyyo pare (parasuve, rū) sajju sāyaṁ pāto kālaṁ kallaṁ divā rattaṁ niccaṁ",
  "anya-e0807n1:783_12": "satataṁ abhiṇhaṁ abhikkhaṇaṁ muhuṁ muhuttaṁ bhūtapubbaṁ purā yadā tadā (kadā, rū)",
  "anya-e0807n1:783_13": "iccādayo kālasattamiyaṁ. Iti vibhattiyuttāni.",
  "anya-e0807n1:784_0": "Avibhattiyuttesu appeva appevanāma nu iccete saṁsayatthe. Addhā aññadatthu taggha",
  "anya-e0807n1:784_1": "jātu kāmaṁ sasakkaṁ iccete ekaṁsatthe. Evaṁ iti avadhāraṇe. Kacci nu nanu kathaṁ",
  "anya-e0807n1:784_2": "(kiṁsu, rū) kiṁ iccete pucchanatthe. Evaṁ iti itthaṁ iccete nidassanatthe. Iti hetu+vākyaparisamattīsu",
  "anya-e0807n1:784_3": "ca. Yāva tāva yāvatā tāvatā kittāvatā ettāvatā kīva iccete paricchedanatthe. Evaṁ",
  "anya-e0807n1:784_4": "sāhu lahu opāyikaṁ paṭirūpaṁ āma sādhu iccete sampaṭicchanatthe. Tathā yathā yatheva",
  "anya-e0807n1:784_5": "tatheva evaṁ evameva evampi yathāpi seyyathāpi seyyathāpināma viya iva yathariva",
  "anya-e0807n1:784_6": "tathariva yathānāma tathānāma yathāhi tathāhi yathāca tathāca iccete paṭibhāgatthe.",
  "anya-e0807n1:784_7": "Yathāiti yoggatā+vicchā+padatthānativatti+nidassanesu ca. Evaṁiti upadesa+pañhādīsu",
  "anya-e0807n1:784_8": "ca. Kiñcāpiiti anuggahatthe. Dhiiti garahe. Ahoiti garaha+pasaṁsana+patthanesu. Nāmaiti",
  "anya-e0807n1:784_9": "garaha+pasaṁsana+saññā+pañhesu. Sādhūti pasaṁsana+yācanesu. Iṅgha handa iccete codanatthe.",
  "anya-e0807n1:784_10": "Sādhu suṭṭhu evametaṁti anumodane. Kiraiti anussavana+asaddheyyesu. Nunaiti anumānā+nussaraṇa+parivitakkesu.",
  "anya-e0807n1:784_11": "Kasmāti kāraṇapucchane. Yasmā tasmā tathā hi tena iccete kāraṇacchedanatthe. Saha",
  "anya-e0807n1:784_12": "saddhiṁ amā (samaṁ, rū) iti samakriyāyaṁ. Vinā rite vippayoge. Nānā puthu bahupakāre.",
  "anya-e0807n1:784_13": "Puthu visuṁ asaṅghāte ca. Duṭṭhu ku kucchāyaṁ (jigucchāyaṁ, rū). Puna appaṭhame.",
  "anya-e0807n1:784_14": "Kathaṁ cikicchatthe. Dhā kkhattuṁ so kiñcaiti saṁkhyāvibhāge. Īsakaṁ appamānesu (appamatte,",
  "anya-e0807n1:784_15": "rū). Saṇikaṁ mandatthe. Khippaṁ araṁ lahuṁ āsu tuṇhaṁ aciraṁ sīghatthe. Ciraṁ cirassaṁ",
  "anya-e0807n1:784_16": "dīghakāle. Ce yadi saṁkā+vaṭṭhāne. Dhuraṁ thirā+vadhāraṇesu (dhuvaṁ thirā+vadhāraṇesu,",
  "anya-e0807n1:784_17": "rū). Hā visāde. Tuṇhī abhāsane. Sacchi paccakkhe. Musā micchāalikaṁ asacce. Suvatthi āsiṭṭhe iccādi.",
  "anya-e0807n1:785_0": "Tuna+ktvāna+ktvāpaccayantā ussukkanatthe bhavanti. Yathā passituna passiya passitvāna",
  "anya-e0807n1:785_1": "passitvā, disvā disvāna dassetvā dātuna datvāna datvā upādāya dāpetvā viññāya viceyya",
  "anya-e0807n1:785_2": "vineyya samecca nihacca upecca ārabbha āgamma iccādi.",
  "anya-e0807n1:786": "Vibhattiyā kato bhedo, saliṅgānaṁ bhave tathā;",
  "anya-e0807n1:787": "Tumhādīnaṁ tva+liṅgesu, neva+tthi pādi+cādinaṁ.",
  "anya-e0807n1:788": "Evaṁ nāmākhyātopasaggehi vinimuttaṁ etaṁ nipātapadaṁ veditabbaṁ.",
  "anya-e0807n1:789": "Nepātikapadaṁ.",
  "anya-e0807n1:790": "Pulliṅgaṁ itthiliṅgañca, napuṁsaka+mathā+paraṁ;",
  "anya-e0807n1:791": "Tiliṅgañca aliṅgañca, nāmikaṁ pañcadhā ṭhitaṁ.",
  "anya-e0807n1:792": "Iti payogasiddhiyaṁ nāmakaṇḍo dutiyo."
}