{
  "tika-abh09t13:0": "7. Paṭṭhānamātikatthavaṇṇanā",
  "tika-abh09t13:1_0": "Idāni paṭṭhānamātikāya atthasaṁvaṇṇanānayo hoti. Kenaṭṭhena paṭṭhānanti? Nānappakārapaccayaṭṭhena.",
  "tika-abh09t13:1_1": "Pa-saddo hi nānappakāratthaṁ dīpeti, ṭhāna-saddo paccayatthaṁ. Atha vā vibhajanaṭṭhena",
  "tika-abh09t13:1_2": "paṭṭhānaṁ. Yathā hi paññāpanā paṭṭhapanā vivaraṇā vibhajanā uttānīkammanti āgataṭṭhāne",
  "tika-abh09t13:1_3": "vibhajanaṭṭho paṭṭhānasaddasamānattho paṭṭhapanā-saddo dissati, evamidhāpi kusalādīnaṁ",
  "tika-abh09t13:1_4": "dhammānaṁ hetupaccayādīhi vibhajanato vibhajanaṭṭhena paṭṭhānaṁ nāma. Atha vā paṭṭhitaṭṭhena",
  "tika-abh09t13:1_5": "paṭṭhānaṁ, gamanaṭṭhenāti attho. Sabbadhammesu hi asaṅgagamanassa sabbaññutaññāṇassa",
  "tika-abh09t13:1_6": "hetupaccayādibhedabhinnesu kusalādīsu vitthāritanayalābhato nissaṅgavasena pavattagamanattā",
  "tika-abh09t13:1_7": "gamanaṭṭhena paṭṭhānaṁ nāma, iti nānappakārapaccayaṭṭhena, vibhajanaṭṭhena, gamanaṭṭhena",
  "tika-abh09t13:1_8": "ca tikapaṭṭhānādīsu catuvīsatiyā paṭṭhānesu ekekampi paṭṭhānaṁ nāma, tesaṁ pana samūhato",
  "tika-abh09t13:1_9": "pakaraṇaṁ paṭṭhānaṁ nāma, tesaṁ paṭṭhānānaṁ mātikā. Sayampi vā paṭṭhānabhūtā mātikā,",
  "tika-abh09t13:1_10": "sabbampetaṁ paṭṭhānamātikā. Yā sā “hetupaccayo, ārammaṇapaccayo…pe… avigatapaccayo”ti",
  "tika-abh09t13:1_11": "evaṁ tikapaṭṭhānādicatuvīsatippabhedasamantapaṭṭhānadesanāya mūlabhūtapaccayabhedassa",
  "tika-abh09t13:1_12": "vasena bhagavatā pakaraṇassa ādimhi ṭhapitā, ayaṁ idha paṭṭhānamātikā nāma.",
  "tika-abh09t13:2_0": "Tattha anuttānatthādisahito saṅkhepatthavinicchayo tāva evaṁ veditabbo – hetupaccayotiādīsu",
  "tika-abh09t13:2_1": "hi hetu ca so paccayo cāti hetupaccayo, hetu hutvā paccayo hetupaccayo, hetubhāvena",
  "tika-abh09t13:2_2": "paccayoti vuttaṁ hoti. Tattha hetūti vacanāvayavakāraṇamūlānametaṁ adhivacanaṁ. “Paṭiññāhetū”tiādīsu",
  "tika-abh09t13:2_3": "hi loke vacanāvayavo “hetū”ti vuccati, sāsane pana “ye dhammā hetuppabhavā”tiādīsu",
  "tika-abh09t13:2_4": "kāraṇaṁ, “tayo kusalā hetū, tayo akusalā hetū”tiādīsu mūlaṁ, idaṁ idha adhippetaṁ,",
  "tika-abh09t13:2_5": "taṁ paṭicca etasmā etīti paccayo, apaccakkhāya naṁ vattatīti attho. Yo hi dhammo",
  "tika-abh09t13:2_6": "yaṁ dhammaṁ paṭicca apaccakkhāya tiṭṭhati vā uppajjati vā, so tassa upakārakalakkhaṇena",
  "tika-abh09t13:2_7": "paccayo nāma. Iti mūlaṭṭhena hetu, upakārakaṭṭhena paccayoti saṅkhepato mūlaṭṭhena",
  "tika-abh09t13:2_8": "upakārako dhammo hetupaccayo, kusalādīnaṁ kusalādibhāvasādhakoti keci, evaṁ sante",
  "tika-abh09t13:2_9": "pana taṁsamuṭṭhānarūpesu hetupaccayatā na sampajjati, ahetukacittānañca vinā etehi",
  "tika-abh09t13:2_10": "abyākatabhāvo siddho, sahetukānampi ca yonisomanasikārādipaṭibaddho kusalādibhāvo,",
  "tika-abh09t13:2_11": "na sampayuttahetupaṭibaddho. Yadi ca siyā, hetūsupi kusalādibhāvasādhakena aññena",
  "tika-abh09t13:2_12": "bhavitabbaṁ, kusalādibhāvasādhanavasena pana hetūnaṁ mūlaṭṭhaṁ aggahetvā suppatiṭṭhitabhāvasādhanavasena",
  "tika-abh09t13:2_13": "gayhamāne na kiñci virujjhati. Laddhahetupaccayā hi dhammā viruḷhamūlā viya pādapā",
  "tika-abh09t13:2_14": "thirā honti suppatiṭṭhitā, itare pana tilabījakādisevālā viya na suppatiṭṭhitā, iti",
  "tika-abh09t13:2_15": "mūlaṭṭhena upakārakoti suppatiṭṭhitabhāvasādhanena upakārako dhammo hetupaccayoti veditabbo.",
  "tika-abh09t13:3_0": "Niddese “hetū hetusampayuttakānaṁ dhammānaṁ taṁsamuṭṭhānānañca rūpānaṁ hetupaccayena",
  "tika-abh09t13:3_1": "paccayo”ti vuttaṁ, tattha “cittasamuṭṭhānāna”nti avatvā “taṁsamuṭṭhānāna”nti idaṁ",
  "tika-abh09t13:3_2": "acittasamuṭṭhānānampi saṅgaṇhanatthaṁ. Pañhāvārasmiṁ hi “paṭisandhikkhaṇe vipākābyākatā",
  "tika-abh09t13:3_3": "hetū sampayuttakānaṁ khandhānaṁ kaṭattā ca rūpānaṁ hetupaccayena paccayo”ti āgataṁ,",
  "tika-abh09t13:3_4": "kasmā panāyaṁ hetu paṭisandhiyameva kaṭattārūpānaṁ hetupaccayena paccayo hoti, na",
  "tika-abh09t13:3_5": "pavatteti? Paṭisandhiyaṁ kammajarūpānaṁ cittapaṭibaddhavuttitāya, bhavapaṭhamanipātato",
  "tika-abh09t13:3_6": "cittajāti. Itararūpasantatiuppatthambhābhāvena eva dubbalavatthuṁ cittameva nissāya",
  "tika-abh09t13:3_7": "uppajjati ceva tiṭṭhati ca. Taṁ cittampi hi paṭisandhikkhaṇe kammavegakkhittatāya",
  "tika-abh09t13:3_8": "ceva apurejātavatthukatāya ca appatiṭṭhitaṁ, papāte patitamattako puriso na kiñci",
  "tika-abh09t13:3_9": "sippaṁ kātuṁ viya cittajarūpaṁ janetuṁ na sakkoti, tameva kaṭattārūpaṁ nissāya patiṭṭhāti.",
  "tika-abh09t13:3_10": "Paṭisandhicittāni hi rūpaṁ na janenti, kammajarūpameva pana tesaṁ cittasamuṭṭhānarūpaṭṭhāne",
  "tika-abh09t13:3_11": "tiṭṭhati, pavattiyaṁ pana paṭiladdhupatthambhatāya taṁ rūpaṁ vināpi kammapaṭibaddhāva",
  "tika-abh09t13:3_12": "pavatti, hetupaccayassa panettha kusalādibhedato, bhūmibhedato ca vibhāgo heṭṭhā",
  "tika-abh09t13:3_13": "vuttanayeneva veditabboti ayaṁ hetupaccaye nayo.",
  "tika-abh09t13:4_0": "Tato paresu ārammaṇabhāvena upakārako dhammo ārammaṇapaccayo, so niddese “rūpāyatanaṁ",
  "tika-abh09t13:4_1": "cakkhuviññāṇadhātuyā…pe… phoṭṭhabbāyatanaṁ kāyaviññāṇadhātuyā taṁsampayuttakānañca",
  "tika-abh09t13:4_2": "dhammānaṁ…pe… rūpāyatanaṁ saddagandharasaphoṭṭhabbāyatanaṁ manodhātuyā…pe… sabbe",
  "tika-abh09t13:4_3": "dhammā manoviññāṇadhātuyā…pe… yaṁ yaṁ dhammaṁ ārabbha ye ye dhammā uppajjanti cittacetasikā",
  "tika-abh09t13:4_4": "dhammā, te te dhammā tesaṁ tesaṁ dhammānaṁ ārammaṇapaccayena paccayo”ti evaṁ niddiṭṭhattā",
  "tika-abh09t13:4_5": "na koci dhammo na hoti. Yathā hi dubbalapuriso daṇḍaṁ vā rajjuṁ vā ālambitvā uṭṭhahati",
  "tika-abh09t13:4_6": "ceva tiṭṭhati ca, evaṁ cittacetasikā dhammā rūpādīsu chasu yaṁ kiñci ālambitvā uppajjanti",
  "tika-abh09t13:4_7": "ceva tiṭṭhanti ca, tasmā lokiyalokuttarādibhedā sabbepi dhammā yathāyogaṁ cittacetasikānaṁ",
  "tika-abh09t13:4_8": "ārammaṇapaccayoti veditabboti ayaṁ ārammaṇapaccaye nayo.",
  "tika-abh09t13:5_0": "Jeṭṭhakaṭṭhena upakārako dhammo adhipatipaccayo, so niddese “chandādhipati chandasampayuttakānaṁ",
  "tika-abh09t13:5_1": "dhammānaṁ taṁsamuṭṭhānānañca rūpānaṁ…pe… vīriyacittavīmaṁsādhipati…pe… adhipatipaccayena",
  "tika-abh09t13:5_2": "paccayo, yaṁ yaṁ dhammaṁ garuṁ katvā ye ye dhammā uppajjanti cittacetasikā dhammā,",
  "tika-abh09t13:5_3": "te te dhammā tesaṁ tesaṁ dhammānaṁ adhipatipaccayena paccayo”ti evaṁ dvidhā niddiṭṭho.",
  "tika-abh09t13:5_4": "Tattha chandādayo sahajātādhipatibhāvena vuttā, garukātabbaṁ ārammaṇādhipatibhāvena.",
  "tika-abh09t13:5_5": "Tattha ca lokiyakusalabhūto ārammaṇādhipati lokiyakusalānañceva lobhasahagatacittānañca",
  "tika-abh09t13:5_6": "ārammaṇādhipati hoti, nāññassa, akusalabhūto pana lobhasahagatacittuppādoti vuccati",
  "tika-abh09t13:5_7": "itaresu garukātabbatāya abhāvato, so dvihetukāhetukādilokiyavipākarūpakkhandhabhūto",
  "tika-abh09t13:5_8": "ca lobhasahagatasseva, nāññassa, tathā kiriyabhūtopīti aṭṭhakathāyaṁ āgataṁ, taṁ",
  "tika-abh09t13:5_9": "ñāṇasampayuttakiriyānaṁ sabbaññutaññāṇābhiññādipubbavasappavattānaṁ kāmāvacarakusalehi",
  "tika-abh09t13:5_10": "garukātabbabhāvassāvirodhabhāvassa dassanato vīmaṁsitabbaṁ. Lokuttarakusalāni pana",
  "tika-abh09t13:5_11": "kāmāvacarañāṇasampayuttajavanānameva ārammaṇādhipatipaccayā honti, nibbānaṁ pana",
  "tika-abh09t13:5_12": "tesaññeva lokuttarakusalavipākānañcāti veditabbanti ayaṁ adhipatipaccaye nayo.",
  "tika-abh09t13:6_0": "Anantarabhāvena upakārako dhammo anantarapaccayo, sova samanantarapaccayo, byañjanamattameva",
  "tika-abh09t13:6_1": "nānaṁ “upacayasantatī”tiādīsu viya. Yampi “atthānantaratāya anantarapaccayo, kālānantaratāya",
  "tika-abh09t13:6_2": "samanantarapaccayo”ti ācariyānaṁ mataṁ, taṁ “nirodhā vuṭṭhahantassa nevasaññānāsaññāyatanakusalaṁ",
  "tika-abh09t13:6_3": "phalasamāpattiyā samanantarapaccayena paccayo”tiādīhi virujjhati, taṁniddese “cakkhuviññāṇadhātu",
  "tika-abh09t13:6_4": "taṁsampayuttakā ca dhammā manodhātuyā…pe… kāyaviññāṇadhātu…pe… manodhātu…pe… manoviññāṇadhātuyā…pe…",
  "tika-abh09t13:6_5": "purimā purimā kusalā dhammā pacchimānaṁ pacchimānaṁ kusalānaṁ dhammānaṁ…pe… abyākatānaṁ",
  "tika-abh09t13:6_6": "dhammānaṁ…pe… purimā purimā akusalā dhammā pacchimānaṁ pacchimānaṁ akusalānaṁ…pe…",
  "tika-abh09t13:6_7": "abyākatānaṁ…pe… yesaṁ yesaṁ dhammānaṁ anantarā ye ye dhammā uppajjanti cittacetasikā",
  "tika-abh09t13:6_8": "dhammā, te te dhammā tesaṁ tesaṁ dhammānaṁ anantarapaccayena paccayo”ti iminā anantarapaccayaniddesasamako",
  "tika-abh09t13:6_9": "eva samanantarapaccayo niddiṭṭho aññatra nāmanānāttāti ayaṁ anantarasamanantarapaccayadvaye nayo.",
  "tika-abh09t13:7_0": "Uppajjamānova saha uppajjamānabhāvena upakārako dhammo sahajātapaccayo, so niddese",
  "tika-abh09t13:7_1": "“cattāro khandhā arūpino aññamaññaṁ sahajātapaccayena paccayo, cattāro mahābhūtā",
  "tika-abh09t13:7_2": "aññamaññaṁ…pe… okkantikkhaṇe nāmarūpaṁ aññamaññaṁ…pe… cittacetasikā dhammā cittasamuṭṭhānānaṁ",
  "tika-abh09t13:7_3": "rūpānaṁ…pe… mahābhūtā upādārūpānaṁ…pe… rūpino dhammā arūpīnaṁ dhammānaṁ kiñcikāle",
  "tika-abh09t13:7_4": "sahajātapaccayena paccayo, kiñcikāle nasahajātapaccayena paccayo”ti evaṁ chabbidho",
  "tika-abh09t13:7_5": "niddiṭṭho. Tattha aññamaññanti iminā tesaṁ dhammānaṁ ekakkhaṇe paccayabhāvañceva",
  "tika-abh09t13:7_6": "paccayuppannabhāvañca dīpeti, paṭisandhikkhaṇe vatthurūpaṁ rūpaṁ nāma. Cittacetasikāti",
  "tika-abh09t13:7_7": "pavattiyaṁ cattāro khandhā, paṭisandhiyampīti keci tattha kaṭattārūpānampi cittasamuṭṭhāne",
  "tika-abh09t13:7_8": "paviṭṭhattā. Tesaṁ hi paṭisandhicittacetasikā sahajātapaccayā hontiyeva, tāni pana",
  "tika-abh09t13:7_9": "vatthuvirahitāni rūpāni pavattiyaṁ cittasamuṭṭhānānaṁ viya cittacetasikānaṁ paccayatthaṁ",
  "tika-abh09t13:7_10": "na pharanti, tasmā “aññamañña”nti na vuttaṁ, tathā bhūtānaṁ upādārūpaṁ. Evaṁ hi agayhamāne",
  "tika-abh09t13:7_11": "paṭisandhiyaṁ kaṭattārūpānaṁ sahajātā nāma nissayatā na vuttāti sahajātapaccayaniddeso",
  "tika-abh09t13:7_12": "aparipuṇṇo eva siyā. Kiñcikāleti idampi okkantikkhaṇe hadayavatthumeva sandhāya vuttattā",
  "tika-abh09t13:7_13": "tatiyakoṭṭhāsameva bhajatīti atthato ayaṁ paccayo pañcavidhoti ayaṁ sahajātapaccaye nayo.",
  "tika-abh09t13:8_0": "Aññamaññaṁ uppādanupatthambhanabhāvena upakārako dhammo aññamaññapaccayo tidaṇḍakaṁ",
  "tika-abh09t13:8_1": "viya. So niddese “cattāro khandhā arūpino aññamaññapaccayena paccayo, cattāro mahābhūtā…pe…",
  "tika-abh09t13:8_2": "okkantikkhaṇe nāmarūpaṁ aññamaññapaccayena paccayo”ti evaṁ tidhā niddiṭṭhoti ayaṁ",
  "tika-abh09t13:8_3": "aññamaññapaccaye nayo.",
  "tika-abh09t13:9_0": "Adhiṭṭhānākārena, nissayākārena ca upakārako dhammo nissayapaccayo tarucittakammādīnaṁ",
  "tika-abh09t13:9_1": "pathavīpaṭādayo viya, so niddese sahajātapaccaye viya chadhāva niddiṭṭho. Chaṭṭho",
  "tika-abh09t13:9_2": "panettha koṭṭhāso “cakkhāyatanaṁ cakkhuviññāṇadhātuyā, sotaghānajivhākāyāyatanaṁ",
  "tika-abh09t13:9_3": "kāyaviññāṇadhātuyā…pe… yaṁ rūpaṁ nissāya manodhātu ca manoviññāṇadhātu ca vattanti,",
  "tika-abh09t13:9_4": "taṁ rūpaṁ manodhātuyā ca manoviññāṇadhātuyā ca taṁsampayuttakānañca dhammānaṁ nissayapaccayena",
  "tika-abh09t13:9_5": "paccayo”ti evaṁ purejātanissayadassanavasena vibhatto, sesaṁ tādisameva. Tattha rūpanti hadayavatthu.",
  "tika-abh09t13:10_0": "Upanissayapaccayoti ettha panāyaṁ vacanattho – tadadhīnavuttitāya attano phalena",
  "tika-abh09t13:10_1": "nissito, nappaṭikkhittoti nissayo, yathā pana bhuso āyāso upāyāso, evaṁ bhuso nissayo",
  "tika-abh09t13:10_2": "upanissayo, balavakāraṇassetaṁ adhivacanaṁ, tasmā balavakāraṇabhāvena upakārako dhammo",
  "tika-abh09t13:10_3": "upanissayapaccayoti veditabbo. So ārammaṇūpanissayo anantarūpanissayo pakatūpanissayoti",
  "tika-abh09t13:10_4": "tividho hoti. Tattha ārammaṇūpanissayo tāva ārammaṇādhipatinā saddhiṁ nānattaṁ akatvā",
  "tika-abh09t13:10_5": "vibhatto. Tattha yaṁ ārammaṇaṁ garuṁ katvā cittacetasikā uppajjanti, taṁ niyamato",
  "tika-abh09t13:10_6": "tesaṁ ārammaṇesu balavārammaṇaṁ hoti, iti garukātabbamattaṭṭhena ārammaṇādhipati,",
  "tika-abh09t13:10_7": "balavakāraṇaṭṭhena ārammaṇūpanissayoti evametesaṁ nānattaṁ veditabbaṁ.",
  "tika-abh09t13:11_0": "Anantarūpanissayopi anantarapaccayena nānattaṁ akatvāva vibhatto, evaṁ santepi attano",
  "tika-abh09t13:11_1": "attano anantaraṁ anurūpassa cittuppādassa pavattanasamatthatāya anantaratā, purimacittassa",
  "tika-abh09t13:11_2": "pacchimacittuppādane balavatāya anantarūpanissayatā ca veditabbā. Yathā hi hetupaccayādīsu",
  "tika-abh09t13:11_3": "kañci dhammaṁ vināpi cittaṁ uppajjati, na evaṁ anantaracittaṁ vinā cittassa uppatti",
  "tika-abh09t13:11_4": "nāma atthi, tasmā balavapaccayo hoti, iti balavakāraṇaṭṭhena anantarova anantarūpanissayoti",
  "tika-abh09t13:11_5": "evametesaṁ nānattaṁ veditabbaṁ.",
  "tika-abh09t13:12_0": "Pakato upanissayo pakatūpanissayo, pakato nāma attano santāne uppādito vā saddhāsīlādiupasevito",
  "tika-abh09t13:12_1": "vā utubhojanādipakatiyāyeva vā upanissayo pakatūpanissayo, iti parūpanissayena amissoti",
  "tika-abh09t13:12_2": "attho. So ca pakatūpanissayo “saddhaṁ upanissāya dānaṁ deti, sīlaṁ samādiyati, uposathakammaṁ",
  "tika-abh09t13:12_3": "karoti, jhānaṁ uppādeti; vipassanaṁ, maggaṁ, abhiññaṁ, samāpattiṁ uppādeti; sīlaṁ,",
  "tika-abh09t13:12_4": "sutaṁ, cāgaṁ, paññaṁ upanissāya dānaṁ deti…pe… samāpattiṁ uppādetī”tiādinā imesaṁ",
  "tika-abh09t13:12_5": "saddhādīnaṁ vasena bahudhā vibhatto, evaṁ upanissayapaccayo tividho. Niddese panāyaṁ",
  "tika-abh09t13:12_6": "“purimā purimā kusalā dhammā pacchimānaṁ pacchimānaṁ kusalānaṁ dhammānaṁ …pe… akusalānaṁ",
  "tika-abh09t13:12_7": "kesañci…pe… abyākatānaṁ dhammānaṁ…pe… purimā purimā akusalā dhammā pacchimānaṁ pacchimānaṁ",
  "tika-abh09t13:12_8": "akusalānaṁ…pe… kusalānaṁ kesañci…pe… abyākatānaṁ dhammānaṁ…pe… purimā purimā abyākatā",
  "tika-abh09t13:12_9": "dhammā…pe… abyākatānaṁ, kusalānaṁ, akusalānaṁ upanissayapaccayena paccayo, puggalopi",
  "tika-abh09t13:12_10": "upanissayapaccayena paccayo, senāsanampī”ti evaṁ niddiṭṭho. Tattha purimāti anantarūpanissaye",
  "tika-abh09t13:12_11": "samanantarātītāva labbhanti.",
  "tika-abh09t13:13_0": "Ārammaṇūpanissayapakatūpanissayesu pana nānāvidhivasena purimatarāvāti tayopi rāsī",
  "tika-abh09t13:13_1": "kusalena kusalapade labbhanti. Kusalena panākusale samanantarātītā na labbhanti,",
  "tika-abh09t13:13_2": "tenāha “kesañcī”ti. Idaṁ hi “kusalo dhammo akusalassa dhammassa ārammaṇūpanissayo",
  "tika-abh09t13:13_3": "pakatūpanissayo, ārammaṇūpanissayo pana dānaṁ datvā…pe… taṁ garuṁ katvā rāgo uppajjati…pe…",
  "tika-abh09t13:13_4": "pakatūpanissayo saddhaṁ upanissāya mānaṁ jappetī”tiādinā pañhāvāre āgataṁ imaṁ nayaṁ sandhāya vuttaṁ.",
  "tika-abh09t13:14_0": "Akusalena kusalapade hi samanantarātītā na labbhanti, tenāha “kesañcī”ti. Idaṁ pana",
  "tika-abh09t13:14_1": "“akusalo dhammo kusalassa dhammassa pakatūpanissayo. Rāgaṁ upanissāya dānaṁ deti…pe…",
  "tika-abh09t13:14_2": "pāṇaṁ hantvā tassa paṭighātatthāya dānaṁ detī”tiādinā nayena pañhāvāre āgataṁ pakatūpanissayameva",
  "tika-abh09t13:14_3": "sandhāya vuttaṁ. Yathā hi akusalaṁ kusalassa anantarūpanissayo na hoti, tathā ārammaṇūpanissayopi",
  "tika-abh09t13:14_4": "na hoti. Na hi taṁ garuṁ katvā kusalaṁ pavattati.",
  "tika-abh09t13:15_0": "Akusalena abyākatapade pana ārammaṇūpanissayova na labbhati. Na hi taṁ abyākatā garuṁ",
  "tika-abh09t13:15_1": "karonti, anantarā panassa honti. Tenevettha “kesañcī”ti na vuttaṁ. Sesapadesu tayopi",
  "tika-abh09t13:15_2": "upanissayā labbhanteva. “Puggalopi, senāsanampī”ti idampi dvayaṁ pakatūpanissayavasenevettha",
  "tika-abh09t13:15_3": "vuttaṁ, utubhojanādayo cettha saṅgahetabbā. Imasmiñca paccaye ekaccāya paññattiyā",
  "tika-abh09t13:15_4": "saddhiṁ sabbepi catubhūmakā dhammā saṅgahitāti veditabbāti ayaṁ upanissayapaccaye nayo.",
  "tika-abh09t13:16_0": "Paṭhamataraṁ uppajjitvā vattamānabhāvena upakārakā rūpadhammā purejātapaccayo, so",
  "tika-abh09t13:16_1": "pasādatabbisayahadayavatthuvasena ekādasavidho. Niddese ca “cakkhāyatanaṁ cakkhuviññāṇadhātuyā",
  "tika-abh09t13:16_2": "taṁsampayuttakānañca dhammānaṁ purejātapaccayena paccayo…pe… kāyāyatanaṁ kāyaviññāṇadhātuyā",
  "tika-abh09t13:16_3": "…pe… rūpāyatanaṁ cakkhuviññāṇadhātuyā…pe… phoṭṭhabbāyatanaṁ kāyaviññāṇadhātuyā…pe…",
  "tika-abh09t13:16_4": "rūpāyatanaṁ saddagandharasaphoṭṭhabbāyatanaṁ manodhātuyā…pe… yaṁ rūpaṁ nissāya…pe…",
  "tika-abh09t13:16_5": "taṁ rūpaṁ manodhātuyā ca manoviññāṇadhātuyā ca kiñcikāle purejātapaccayena paccayo,",
  "tika-abh09t13:16_6": "kiñcikāle na purejātapaccayena paccayo”ti evaṁ sabbathāpi pañcadvāre vatthārammaṇavasena,",
  "tika-abh09t13:16_7": "manodvāre vatthuvaseneva cāyaṁ niddiṭṭho. Pañhāvāre pana ārammaṇapurejātaṁ “arahā",
  "tika-abh09t13:16_8": "cakkhuṁ aniccato dukkhato anattato vipassatī”ti āgatattā manodvārepi aṭṭhārasannaṁ",
  "tika-abh09t13:16_9": "rūpānaṁ vasena ārammaṇapurejātampi labbhatevāti ayaṁ purejātapaccaye nayo.",
  "tika-abh09t13:17_0": "Purejātānaṁ rūpadhammānaṁ upatthambhakaṭṭhena upakārako arūpadhammo pacchājātapaccayo",
  "tika-abh09t13:17_1": "gijjhapotakasarīrānaṁ āhārāsā cetanā viya. Niddesepi cassa “pacchājātā cittacetasikā",
  "tika-abh09t13:17_2": "dhammā purejātassa imassa kāyassa pacchājātapaccayena paccayo”ti evaṁ vuttaṁ. Tattha",
  "tika-abh09t13:17_3": "imassa kāyassāti catusamuṭṭhānikatisamuṭṭhānikabhūtupādāyarūpakāyassa. Dhammato cāyaṁ",
  "tika-abh09t13:17_4": "ṭhapetvā paṭisandhivipāke āruppavipāke avasesā sabbe catubhūmakā arūpadhammāti veditabbāti",
  "tika-abh09t13:17_5": "ayaṁ pacchājātapaccaye nayo.",
  "tika-abh09t13:18_0": "Āsevanaṭṭhena anantarānaṁ paguṇabalavabhāvena upakārako dhammo āsevanapaccayo ganthādipurimābhiyogo",
  "tika-abh09t13:18_1": "viya. So kusalākusalakiriyajavanavasena tividho. Niddese panassa “purimā purimā kusalā",
  "tika-abh09t13:18_2": "dhammā pacchimānaṁ pacchimānaṁ kusalānaṁ dhammānaṁ…pe… akusalānaṁ dhammānaṁ…pe… kiriyābyākatānaṁ",
  "tika-abh09t13:18_3": "dhammānaṁ āsevanapaccayena paccayo”ti niddiṭṭho. Tattha purimā purimāti sabbattha",
  "tika-abh09t13:18_4": "samanantarātītāva daṭṭhabbā, tatthāpi kusalādayo abyākatādīnaṁ bhinnajātikānaṁ samanantarānampi",
  "tika-abh09t13:18_5": "vāsanāsaṅkhātena āsevanena paguṇatarabalavabhāvavisiṭṭhaṁ attano kusalādibhāvasaṅkhātagatiṁ",
  "tika-abh09t13:18_6": "gāhāpetuṁ asamatthatāya āsevanapaccayā na honti, bhūmito, pana ārammaṇato ca bhinnāpi",
  "tika-abh09t13:18_7": "kāmāvacaratihetukakusalakiriyā attanā sadisavedanānameva mahaggatalokuttarakusalakiriyānampi,",
  "tika-abh09t13:18_8": "saṅkhārārammaṇañca anulomakusalaṁ nibbānārammaṇassa gotrabhukusalassa āsevanapaccayā",
  "tika-abh09t13:18_9": "hontiyeva. Lokuttaro pana āsevanapaccayo natthi, tathā vipāko kammapariṇāmitattāti",
  "tika-abh09t13:18_10": "ayaṁ āsevanapaccaye nayo.",
  "tika-abh09t13:19_0": "Cittappayogasaṅkhātena kiriyabhāvena upakārako dhammo kammapaccayo. So nānakkhaṇikāya",
  "tika-abh09t13:19_1": "kusalākusalacetanāya ceva sahajātāya ca sabbāyapi cetanāya vasena duvidho hoti. Niddesepi",
  "tika-abh09t13:19_2": "cassa “kusalākusalaṁ kammaṁ vipākānaṁ khandhānaṁ kaṭattā ca rūpānaṁ…pe… cetanā sampayuttakānaṁ",
  "tika-abh09t13:19_3": "dhammānaṁ taṁsamuṭṭhānānañca rūpānaṁ kammapaccayena paccayo”ti dvidhāva vutto. Tattha",
  "tika-abh09t13:19_4": "kammanti cetanākammameva. Kaṭattā ca rūpānanti kammassa kaṭattā upacitattā nipphāditattā",
  "tika-abh09t13:19_5": "uppannānaṁ kammajānaṁ rūpānaṁ kaṭattā eva, kammampi kālantareyeva avasesapaccayasamāyoge",
  "tika-abh09t13:19_6": "sati attano phalaṁ uppādeti, na tu vinaṭṭhattā ṭhitattā taṁ vā ṭhitaṁ pana kammaṁ",
  "tika-abh09t13:19_7": "na janeti. Evaṁ taṁsamuṭṭhānanti iminā paṭisandhiyaṁ kaṭattārūpaggahaṇaṁ daṭṭhabbanti",
  "tika-abh09t13:19_8": "ayaṁ kammapaccaye nayo.",
  "tika-abh09t13:20_0": "Nirussāhasantabhāvena nirussāhasantabhāvāya upakārako vipākadhammo vipākapaccayo.",
  "tika-abh09t13:20_1": "So pavatte cittasamuṭṭhānānaṁ, paṭisandhikkhaṇe kaṭattārūpānaṁ, sabbattha ca sampayuttadhammānaṁ",
  "tika-abh09t13:20_2": "paccayo hoti. Yathāha sabbapañhāvāre – “vipākābyākato eko khandho tiṇṇannaṁ khandhānaṁ",
  "tika-abh09t13:20_3": "cittasamuṭṭhānānañca rūpānaṁ paṭisandhikkhaṇe…pe… kaṭattā ca rūpānaṁ vipākapaccayena",
  "tika-abh09t13:20_4": "paccayo”tiādi. Niddese panassa “vipākā cattāro khandhā arūpino aññamaññaṁ vipākapaccayena",
  "tika-abh09t13:20_5": "paccayo”ti ettakameva vuttaṁ. Taṁ pañhāvāre vuttavidhānaṁ sandhāya sāvasesaṁ vuttanti",
  "tika-abh09t13:20_6": "ayaṁ vipākapaccaye nayo.",
  "tika-abh09t13:21_0": "Rūpārūpānaṁ upatthambhakaṭṭhena upakārakā cattāro āhārā āhārapaccayo. Niddese pana",
  "tika-abh09t13:21_1": "“kabaḷīkāro āhāro imassa kāyassa…pe… arūpino āhārā sampayuttakānaṁ dhammānaṁ taṁsamuṭṭhānānañca",
  "tika-abh09t13:21_2": "rūpānaṁ āhārapaccayena paccayo”ti evaṁ niddiṭṭho. Tattha catusamuṭṭhānamupagatā ojā",
  "tika-abh09t13:21_3": "kabaḷīkāro āhāro nāma. So yasmā āhārūpasevīnaññeva ajjhohaṭāhārautujāhārūpatthaddho",
  "tika-abh09t13:21_4": "eva ca kammajādiāhāro imassa kāyassa ṭhitiyā pavattati, na aññathā, tasmā kabaḷīkātabbautujavatthusannissitatādassanatthaṁ",
  "tika-abh09t13:21_5": "kabaḷīkāro āhāroti vutto. Kiñcāpi cāyaṁ “imassa kāyassā”ti avisesena vutto, visesato",
  "tika-abh09t13:21_6": "pana āhārajarūpassa janako ceva anupālako ca hutvā sesatisantatisamuṭṭhānarūpassa",
  "tika-abh09t13:21_7": "anupālako eva hutvā āhārapaccayo hoti. Taṁsamuṭṭhānānanti iminā paṭisandhiyaṁ kammasamuṭṭhānāni",
  "tika-abh09t13:21_8": "gahitāneva. Pañhāvāre hi “paṭisandhikkhaṇe vipākābyākatā āhārā sampayuttakānaṁ khandhānaṁ",
  "tika-abh09t13:21_9": "kaṭattā ca rūpānaṁ āhārapaccayena paccayo”ti vuttanti ayaṁ āhārapaccaye nayo.",
  "tika-abh09t13:22_0": "Adhipatiyaṭṭhena upakārakā itthindriyapurisindriyavajjā vīsati indriyā indriyapaccayo.",
  "tika-abh09t13:22_1": "Itthindriyapurisindriyāni hi kiñcāpi itthipurisaliṅgākappādīnaṁ bījabhūtāni, neva",
  "tika-abh09t13:22_2": "pana tesaṁ, na aññesaṁ indriyādipaccayataṁ pharanti. Suttantikapariyāyena pana tesaṁ",
  "tika-abh09t13:22_3": "pakatūpanissayabhāvaṁ pharantīti bāvīsateva indriyāni. Tattha cakkhundriyādayo pañca",
  "tika-abh09t13:22_4": "arūpadhammānameva indriyapaccayo, rūpajīvitindriyaṁ kaṭattārūpānameva, sesā rūpārūpānaṁ.",
  "tika-abh09t13:22_5": "Niddese “cakkhundriyaṁ cakkhuviññāṇadhātuyā taṁsampayuttakānañca dhammānaṁ…pe… kāyaviññāṇadhātuyā…pe…",
  "tika-abh09t13:22_6": "rūpajīvitindriyaṁ kaṭattārūpānaṁ, arūpino indriyā sampayuttakānaṁ dhammānaṁ taṁsamuṭṭhānānañca",
  "tika-abh09t13:22_7": "rūpānaṁ indriyapaccayena paccayo”ti evaṁ niddiṭṭho. Taṁsamuṭṭhānānanti etthāpi kaṭattārūpampi",
  "tika-abh09t13:22_8": "saṅgahitaṁ. Pañhāvāre hi “paṭisandhikkhaṇe vipākābyākatā indriyā sampayuttakānaṁ",
  "tika-abh09t13:22_9": "khandhānaṁ kaṭattā ca rūpāna”nti vuttanti ayaṁ indriyapaccaye nayo.",
  "tika-abh09t13:23_0": "Upanijjhāyanaṭṭhena upakārakāni ṭhapetvā dvipañcaviññāṇesu vedanāttayaṁ, ekaggatañca",
  "tika-abh09t13:23_1": "sesāni kusalādibhedāni satta jhānaṅgāni jhānapaccayo. Dvipañcaviññāṇānaṁ hi abhinipātamattattā",
  "tika-abh09t13:23_2": "tesu vedanekaggatā upanijjhāyanākārassa abhāvena jhānaṅgesu na uddhaṭā, niddese panassa",
  "tika-abh09t13:23_3": "“jhānaṅgāni jhānasampayuttakānaṁ dhammānaṁ taṁsamuṭṭhānānañca rūpānaṁ jhānapaccayena",
  "tika-abh09t13:23_4": "paccayo”ti niddiṭṭho. Idhāpi taṁsamuṭṭhānānanti iminā ca kaṭattārūpampi gahitaṁ.",
  "tika-abh09t13:23_5": "Pañhāvārehi “paṭisandhikkhaṇe vipākābyākatāni jhānaṅgāni sampayuttakānaṁ khandhānaṁ",
  "tika-abh09t13:23_6": "kaṭattā ca rūpāna”nti vuttanti ayaṁ jhānapaccaye nayo.",
  "tika-abh09t13:24_0": "Yato tato vā niyyānaṭṭhena upakārakāni kusalādibhedāni dvādasa maggaṅgāni maggapaccayo.",
  "tika-abh09t13:24_1": "Niddese pana “maggaṅgāni maggasampayuttakānaṁ dhammānaṁ taṁsamuṭṭhānānañca rūpānaṁ",
  "tika-abh09t13:24_2": "maggapaccayena paccayo”ti niddiṭṭho. Etthāpi taṁsamuṭṭhānānanti iminā kaṭattārūpaggahaṇaṁ.",
  "tika-abh09t13:24_3": "Pañhāvāre hi “paṭisandhikkhaṇe vipākābyākatāni maggaṅgāni sampayuttakānaṁ khandhānaṁ",
  "tika-abh09t13:24_4": "kaṭattā ca rūpāna”nti vuttaṁ, ahetukacittesu cettha vijjamānāni maggaṅgāni maggapaccayā",
  "tika-abh09t13:24_5": "na honti. Ayaṁ maggapaccaye nayo.",
  "tika-abh09t13:25_0": "Ekavatthukaekārammaṇaekuppādaekanirodhasaṅkhātena sampayuttabhāvena upakārakā arūpino",
  "tika-abh09t13:25_1": "dhammā sampayuttapaccayo. Niddese pana “cattāro khandhā arūpino dhammā aññamaññaṁ",
  "tika-abh09t13:25_2": "sampayuttapaccayena paccayo”ti niddiṭṭhoti ayaṁ sampayuttapaccaye nayo.",
  "tika-abh09t13:26_0": "Ekavatthukādibhāvānupagamena upakārakā rūpino dhammā arūpīnaṁ, arūpino dhammā rūpīnaṁ",
  "tika-abh09t13:26_1": "vippayuttapaccayo, so sahajātapurejātapacchājātavasena tividho hoti. Vuttaṁ hetaṁ",
  "tika-abh09t13:26_2": "“sahajātā kusalā khandhā cittasamuṭṭhānānaṁ rūpānaṁ…pe… pacchājātā kusalā khandhā",
  "tika-abh09t13:26_3": "purejātassa imassa kāyassa vippayuttapaccayena paccayo”tiādi. Purejātaṁ pana chavatthuvaseneva",
  "tika-abh09t13:26_4": "veditabbaṁ. Niddese panassa “rūpino dhammā arūpīnaṁ…pe… arūpino dhammā rūpīnaṁ dhammānaṁ",
  "tika-abh09t13:26_5": "vippayuttapaccayena paccayo”ti evaṁ sāmaññato niddiṭṭho. Tattha rūpinoti idaṁ chavatthūnaṁ",
  "tika-abh09t13:26_6": "vasena vuttaṁ, rūpādayo pana ārammaṇadhammā sampayogāsaṅkāyābhāvena vippayuttapaccayā",
  "tika-abh09t13:26_7": "na vuttā. Cakkhādīnaṁ hi vatthūnaṁ abbhantarato arūpadhammā nikkhamantā viya uppajjanti,",
  "tika-abh09t13:26_8": "tattha sampayogāsaṅkā hoti. Pañhāvārepi hi “vatthu kusalānaṁ khandhānaṁ…pe… cakkhāyatanaṁ",
  "tika-abh09t13:26_9": "cakkhuviññāṇadhātuyā”tiādinā cha vatthūneva uddhaṭāni, arūpino dhammā rūpīnanti etthāpi",
  "tika-abh09t13:26_10": "nibbānaṁ arūpampi samānaṁ rūpassa vippayuttapaccayo na hoti sabbathā sampayogāsaṅkābhāvato,",
  "tika-abh09t13:26_11": "“catūhi sampayogo catūhi vippayogo”ti hi vuttanti ayaṁ vippayuttapaccaye nayo.",
  "tika-abh09t13:27_0": "Paccuppannalakkhaṇena atthibhāvena tādisasseva dhammassa upatthambhakaṭṭhena upakārako",
  "tika-abh09t13:27_1": "dhammo atthipaccayo, so niddese “cattāro khandhā arūpino aññamaññaṁ…pe… cattāro mahābhūtā",
  "tika-abh09t13:27_2": "aññamaññaṁ, okkantikkhaṇe nāmarūpaṁ aññamaññaṁ, cittacetasikā dhammā cittasamuṭṭhānānaṁ",
  "tika-abh09t13:27_3": "rūpānaṁ, mahābhūtā upādārūpānaṁ, cakkhāyatanaṁ cakkhuviññāṇadhātuyā…pe… rūpāyatanaṁ",
  "tika-abh09t13:27_4": "cakkhuviññāṇadhātuyā taṁsampayuttakānañca dhammānaṁ…pe… rūpāyatanaṁ…pe… phoṭṭhabbāyatanaṁ",
  "tika-abh09t13:27_5": "manodhātuyā…pe… manodhātuyā ca manoviññāṇadhātuyā ca taṁsampayuttakānañca dhammānaṁ",
  "tika-abh09t13:27_6": "atthipaccayena paccayo”ti evaṁ sahajātapurejātavasena ca bahudhā niddiṭṭho, pañhāvāre",
  "tika-abh09t13:27_7": "pana “sahajātaṁ purejātaṁ pacchājātaṁ āhāraṁ indriya”nti imesaṁ pañcannampi vasena",
  "tika-abh09t13:27_8": "āgatattā pacchājātakabaḷīkāraāhārarūpajīvitindriyānaṁ vasenāpi atthipaccayo gahetabbovāti",
  "tika-abh09t13:27_9": "ayaṁ atthipaccaye nayo.",
  "tika-abh09t13:28_0": "Attano anantaraṁ uppajjamānānaṁ arūpadhammānaṁ pavattiokāsadānavasena upakārakā samanantaraniruddhā",
  "tika-abh09t13:28_1": "arūpadhammā natthipaccayo, niddese pana “samanantaraniruddhā cittacetasikā dhammā",
  "tika-abh09t13:28_2": "paṭuppannānaṁ cittacetasikānaṁ dhammānaṁ natthipaccayena paccayo”ti evaṁ sāmaññatova",
  "tika-abh09t13:28_3": "niddiṭṭho. Sabbathā anantarapaccayasadisatāya tattha niddiṭṭhanayenevettha viseso",
  "tika-abh09t13:28_4": "ñātabboti ayaṁ natthipaccaye nayo.",
  "tika-abh09t13:29": "Natthipaccayadhammāva vigatabhāvena upakārakattā vigatapaccayoti saha niddesena natthipaccayasadisovāti.",
  "tika-abh09t13:30": "Avigatapaccayopi sabbathā atthipaccayasadisova, desanāvilāsena, veneyyavasena vā ayaṁ duko vuttoti ayaṁ avigatapaccaye nayo.",
  "tika-abh09t13:31": "Pakiṇṇakavinicchayo",
  "tika-abh09t13:32": "Imesu pana catuvīsatiyā paccayesu ñāṇacārassa visadabhāvatthaṁ –",
  "tika-abh09t13:33": "Dhammato kālato ceva, ekassānekapaccayā;",
  "tika-abh09t13:34": "Anekesañca dhammānaṁ, ekapaccayabhāvato.",
  "tika-abh09t13:35": "Sabhāgā visabhāgā ca, yugaḷā janakādito;",
  "tika-abh09t13:36": "Sabbaṭṭhānādibhedā ca, rūpārūpavikappato;",
  "tika-abh09t13:37": "Bhavato saṅgahā ñeyyo, pakiṇṇakavinicchayo.",
  "tika-abh09t13:38_0": "Tattha dhammatoti imesu hi paccayesu hetupaccayo tāva nāmarūpadhammesu nāmadhammekadeso,",
  "tika-abh09t13:38_1": "tathā sahajātādhipatikammajhānamaggapaccayā, tathā āsevanavipākapaccayā, catukkhandhasaṅgahitāpi",
  "tika-abh09t13:38_2": "vipākadhammā anantarasamanantarapacchājātasampayuttanatthivigatapaccayā. Nibbānassa",
  "tika-abh09t13:38_3": "asaṅgahato nāmekadesotipi vattuṁ vaṭṭati. Purejātapaccayo rūpadhammova, sesā yathālābhavasena",
  "tika-abh09t13:38_4": "nāmarūpadhammā. Tattha ca ārammaṇādhipatiārammaṇūpanissayapakatūpanissayesu paññattipi",
  "tika-abh09t13:38_5": "saṅgahitāti ayaṁ dhammato vinicchayo.",
  "tika-abh09t13:39_0": "Kālato pana hetusahajātaaññamaññanissayapurejātapacchājātavipākaāhāraindriyajhānamaggasampayuttavippayuttaatthiavigatapaccayā",
  "tika-abh09t13:39_1": "pannarasa paccuppannāva hutvā attano phalassa paccayā honti, anantarasamanantaraāsevananatthivigatapaccayā",
  "tika-abh09t13:39_2": "pañca atītā eva hutvā, kammapaccayo paneko paccuppannopi atītopi hutvā, sesā ārammaṇaadhipatiupanissayapaccayā",
  "tika-abh09t13:39_3": "tayopi tekālikāpi, nibbānapaññattivasena kālavimuttāpi hutvā attano phalassa paccayā",
  "tika-abh09t13:39_4": "hontīti ayaṁ kālato vinicchayo.",
  "tika-abh09t13:40_0": "Ekassānekapaccayāti ekadhammassa, ekapaccayassa ca anekapaccayabhāvato. Kathaṁ? Hetupaccaye",
  "tika-abh09t13:40_1": "tāva amoho eko dhammo, so purejātakammaāhārajhānavajjānaṁ vīsatiyā paccayānaṁ vasena",
  "tika-abh09t13:40_2": "anekapaccayo hoti, hetupaccayattaṁ avijahantova adhipatisahajātaaññamaññanissayavipākindriyamaggasampayuttavippayuttaatthiavigatānaṁ",
  "tika-abh09t13:40_3": "aññesaṁ ekādasannaṁ vasena vā anekapaccayo hoti, tathā alobhādayo, tesu pana alobhādosā",
  "tika-abh09t13:40_4": "indriyamaggapaccayā na honti, te tayo avipākabhūtā lobhadosamohā vipākapaccayāpi",
  "tika-abh09t13:40_5": "na honti, te pana amohavajjitā pañca adhipatipaccayā na honti, tathā sesāpi avipākabhūtā.",
  "tika-abh09t13:41_0": "Ārammaṇapaccaye rūpāyatanaṁ cakkhuviññāṇadhātuyā ārammaṇapurejātaatthiavigatānaṁ",
  "tika-abh09t13:41_1": "catunnaṁ vasena anekapaccayo hoti, tathā manodhātuyā, ahetukamanoviññāṇadhātuyā ca.",
  "tika-abh09t13:41_2": "Sahetukāya pana ārammaṇādhipatiārammaṇūpanissayānampi vasena, saddādīsupi eseva nayo.",
  "tika-abh09t13:41_3": "Dhammāyatanaṁ pana nissayavippayuttānaṁ vasenāpi anekapaccayo hoti, tathā ārammaṇapaccayattaṁ",
  "tika-abh09t13:41_4": "avijahantova ārammaṇādhipatinissayaupanissayapurejātavippayuttaatthiavigatānaṁ vasena",
  "tika-abh09t13:41_5": "aparesampi sattannaṁ vasena anekapaccayo hotīti ayamettha ukkaṭṭhaparicchedo. Tattha",
  "tika-abh09t13:41_6": "arūpānaṁ pana rūpānaṁ vā atītānāgatānaṁ ārammaṇapaccayabhāve sati ārammaṇādhipatiupanissayamattameva uttari labbhati.",
  "tika-abh09t13:42_0": "Adhipatipaccaye ārammaṇādhipati vuttanayova. Sahajātādhipatīsu cittaṁ hetupurejātakammajhānamaggavajjānaṁ",
  "tika-abh09t13:42_1": "ekūnavīsatiyā paccayānaṁ vasena anekapaccayo hoti, adhipatipaccayattaṁ avijahanto",
  "tika-abh09t13:42_2": "aparesaṁ sahajātaaññamaññanissayavipākāhārindriyasampayuttavippayuttaatthiavigatānaṁ",
  "tika-abh09t13:42_3": "dasannaṁ vaseneva, tathā vīriyaṁ āhārapaccayavajjānaṁ maggapaccayasahitānaṁ vasena,",
  "tika-abh09t13:42_4": "chando āhārindriyavajjānaṁ vasena anekapaccayo hoti, vīmaṁsā hetupaccaye vuttanayāva.",
  "tika-abh09t13:43_0": "Anantarapaccaye catūsu khandhesu vedanākkhandho tāva hetupurejātakammāhāramaggapaccayavajjānaṁ",
  "tika-abh09t13:43_1": "ekūnavīsatiyā vasena, saññākkhandho tesu indriyajhānavajjānaṁ sattarasannaṁ vasena,",
  "tika-abh09t13:43_2": "saṅkhārakkhandho hetupurejātakammindriyajhānamaggavajjānaṁ aṭṭhārasannaṁ vasena,",
  "tika-abh09t13:43_3": "tathā cetanā kammasahitānaṁ, vitakko hetupurejātakammaāhārindriyavajjānaṁ jhānamaggasahitānaṁ,",
  "tika-abh09t13:43_4": "vicāro, pīti ca ānantariyānaṁ maggavajjānaṁ, ekaggatā hetupurejātakammāhāravajjānaṁ",
  "tika-abh09t13:43_5": "vīsatiyā paccayānaṁ vasena, saddhā, jīvitindriyañca anantarānaṁ hetupurejātakammāhārajhānamaggavajjānaṁ",
  "tika-abh09t13:43_6": "aṭṭhārasannaṁ, sati maggasahitānaṁ ekūnavīsatiyā, hiriottappakāyapassaddhādichayugā,",
  "tika-abh09t13:43_7": "yevāpanakesu adhimokkhamanasikāratatramajjhattatā, karuṇāmuditā ca hetupurejātakammāhārajhānamaggindriyavajjānaṁ",
  "tika-abh09t13:43_8": "sattarasannaṁ, viratiyo pana maggasahitānaṁ aṭṭhārasannaṁ, micchādiṭṭhi tato vipākavajjānaṁ",
  "tika-abh09t13:43_9": "sattarasannaṁ vasena, micchāvācākammantājīvā tehi ceva kammāhārapaccayehi cāti ekūnavīsatiyā",
  "tika-abh09t13:43_10": "paccayānaṁ vasena, ahirikaṁ anottappaṁ māno thinaṁ middhaṁ uddhaccanti ime hetupurejātakammavipākāhārindriyajhānamaggavajjānaṁ",
  "tika-abh09t13:43_11": "soḷasannaṁ, vicikicchā issāmacchariyakukkuccāni tato adhipativajjānaṁ pannarasannaṁ",
  "tika-abh09t13:43_12": "vasena anekapaccayā honti. Anantarapaccayattaṁ avijahantānaṁ panetesaṁ samanantaraupanissayakammanatthivigatānaṁ",
  "tika-abh09t13:43_13": "aparesaṁ channaṁ vasena ca. Viññāṇakkhandhassa adhipatipaccayeneva anekapaccayabhāvo veditabbo.",
  "tika-abh09t13:44_0": "Sahajātapaccaye mahābhūtāni ārammaṇaārammaṇādhipatisahajātaaññamaññanissayaupanissayapurejātaatthiavigatānaṁ",
  "tika-abh09t13:44_1": "navannaṁ, hadayavatthu tesaññeva vippayuttasahitānaṁ vasena. Nissayapaccaye cakkhāyatanādīni",
  "tika-abh09t13:44_2": "ārammaṇaārammaṇādhipatinissayaupanissayapurejātaindriyavippayuttaatthiavigatānaṁ",
  "tika-abh09t13:44_3": "navannaṁ vasena. Purejātapaccaye rūpasaddagandharasāyatanādīni ārammaṇaārammaṇādhipatiupanissayapurejātaatthiavigatānaṁ",
  "tika-abh09t13:44_4": "channaṁ vasena. Āhārapaccaye ojā ārammaṇaārammaṇādhipatiupanissayāhāraatthiavigatānaṁ",
  "tika-abh09t13:44_5": "channaṁ paccayānaṁ vasena anekadhā paccayo hoti. Taṁtaṁpaccayattaṁ avijahantānaṁ",
  "tika-abh09t13:44_6": "tesaṁ tesaṁ sabbattha ārammaṇādhipatianantarasamanantarūpanissayādipaccayatā vuttanayena",
  "tika-abh09t13:44_7": "veditabbā. Sesaṁ suviññeyyamevāti ayaṁ ekassānekapaccayato vinicchayo.",
  "tika-abh09t13:45_0": "Anekesañcadhammānaṁ, ekapaccayabhāvatoti etesu hi ṭhapetvā kammapaccayaṁ sesesu tevīsatiyā",
  "tika-abh09t13:45_1": "paccayesu aneke anekesaṁ dhammānaṁ ekato ekekaṁ paccayā honti. Kammapaccayo pana",
  "tika-abh09t13:45_2": "cetanā ekadhammovāti ayaṁ anekadhammānaṁ ekapaccayabhāvato vinicchayo.",
  "tika-abh09t13:46_0": "Sabhāgā visabhāgā cāti etesu hi anantarasamanantaraanantarūpanissayāsevananatthivigatapaccayā",
  "tika-abh09t13:46_1": "sabhāgā, tathā ārammaṇaārammaṇādhipatiārammaṇūpanissayā. Purejātapaccayo panettha",
  "tika-abh09t13:46_2": "pacchājātena visabhāgo, tathā sampayutto vippayuttena, atthi natthinā, vigato avigatenāti",
  "tika-abh09t13:46_3": "ayaṁ sabhāgavisabhāgato vinicchayo.",
  "tika-abh09t13:47_0": "Yugaḷāti ettha atthasarikkhatāya saddasarikkhatāya kālapaṭipakkhatāya hetuphalatāya",
  "tika-abh09t13:47_1": "aññamaññapaṭipakkhatāyāti imehi kāraṇehi yugaḷaṁ veditabbaṁ. Anantarasamanantarā",
  "tika-abh09t13:47_2": "hi atthasarikkhatāya ekaṁ yugaḷaṁ nāma. Nissayūpanissayā saddasarikkhatāya, purejātapacchājātā",
  "tika-abh09t13:47_3": "kālapaṭipakkhatāya, kammavipākā hetuphalatāya, sampayuttavippayuttā aññamaññapaṭipakkhatāya",
  "tika-abh09t13:47_4": "ekaṁ yugaḷaṁ, tathā atthinatthipaccayā, vigataavigatapaccayāti ayaṁ yugaḷato vinicchayo.",
  "tika-abh09t13:48_0": "Janakāditoti janakopatthambhakato. Etesu hi anantarasamanantarūpanissayapakatūpanissayāsevanapaccayā,",
  "tika-abh09t13:48_1": "nānakkhaṇiko kammapaccayo, natthivigatapaccayā cāti ime janakā eva, na upatthambhakā.",
  "tika-abh09t13:48_2": "Pacchājātapaccayo upatthambhako eva, na janako. Sesā janakā ceva upatthambhakā cāti",
  "tika-abh09t13:48_3": "ayaṁ janakādito vinicchayo.",
  "tika-abh09t13:49_0": "Sabbaṭṭhānādibhedāti sabbaṭṭhānikaasabbaṭṭhānikabhedato. Etesu hi sahajātanissayaatthiavigatapaccayā",
  "tika-abh09t13:49_1": "sabbaṭṭhānikā. Sabbesu paccayuppannesu icchitabbā. Etehi vinā uppajjamāno ekadhammopi",
  "tika-abh09t13:49_2": "natthi. Sesā asabbaṭṭhānikā. Tattha ca ārammaṇaārammaṇādhipatianantarasamanantarānantarūpanissayapakatūpanissayapurejātāsevanasampayutta",
  "tika-abh09t13:49_3": "atthinatthivigatapaccayā arūpadhammānaññeva kāraṇato asabbaṭṭhānikā. Tathā pacchājātapaccayo",
  "tika-abh09t13:49_4": "rūpānaññeva kāraṇato, sesā ekaccānaṁ rūpārūpadhammānaṁ kāraṇato asabbaṭṭhānikā. Ayaṁ",
  "tika-abh09t13:49_5": "sabbaṭṭhānādibhedato vinicchayo.",
  "tika-abh09t13:50_0": "Rūpārūpavikappatoti rūpaṁ rūpassa, rūpaṁ arūpassātiādi vikappato. Etesu hi ekopi",
  "tika-abh09t13:50_1": "paccayo rūpameva hutvā rūpasseva paccayo bhavanto nāma natthi, rūpameva pana arūpasseva",
  "tika-abh09t13:50_2": "atthi, so purejātapaccayo eko eva. Rūpameva hutvā rūpārūpasseva paccayo nāmātipi",
  "tika-abh09t13:50_3": "natthi, arūpameva hutvā arūpasseva paccayopi atthi, so anantarasamanantaraāsevanasampayuttanatthivigatavasena",
  "tika-abh09t13:50_4": "chabbidho. Arūpameva pana rūpasseva paccayopi atthi, so pacchājātapaccayo eko eva.",
  "tika-abh09t13:50_5": "Arūpameva hutvā rūpārūpānampi atthi, so hetukammavipākajhānamaggavasena pañcavidho.",
  "tika-abh09t13:50_6": "Rūpārūpapaññatti hutvā arūpasseva paccayopi atthi, so ārammaṇaupanissayavasena duvidho.",
  "tika-abh09t13:50_7": "Rūpārūpaṁ pana rūpārūpassāpi atthi, so adhipatisahajātaaññamaññanissayāhārindriyavippayuttaatthiavigatavasena",
  "tika-abh09t13:50_8": "navavidhoti ayaṁ rūpārūpavikappato vinicchayo.",
  "tika-abh09t13:51_0": "Bhavatoti imesu hi paccayesu pañcavokārabhave tāva na koci paccayo na labbhati nāma,",
  "tika-abh09t13:51_1": "sabbepi labbhanti. Catuvokārabhave pana purejātapacchājātavippayuttapaccaye apanetvā",
  "tika-abh09t13:51_2": "sesā ekavīsatimeva. Ekavokārabhave sahajātaaññamaññanissayakammindriyaatthiavigatavasena",
  "tika-abh09t13:51_3": "satteva. Bāhire pana anindriyabaddharūpe tesu kammindriyavajjā pañceva labbhantīti",
  "tika-abh09t13:51_4": "ayaṁ bhavato vinicchayo.",
  "tika-abh09t13:52_0": "Saṅgahāti sabbepi hi ime catuvīsati paccayā ārammaṇasahajātaupanissayapurejātapacchājātakammāhārindriyesu",
  "tika-abh09t13:52_1": "aṭṭhasu ca paccayesu saṅgahaṁ gacchanti. Kathaṁ? Tesu hi hetuaññamaññavipākajhānamaggasampayuttapaccayā",
  "tika-abh09t13:52_2": "cha sahajātapaccaye saṅgahaṁ gacchanti. Anantarasamanantarāsevananatthivigatapaccayā",
  "tika-abh09t13:52_3": "pañca anantarūpanissaye upanissayapaccaye. Nissayapaccayo sahajātapurejātabhedato",
  "tika-abh09t13:52_4": "duvidho. Tattha sahajāto sahajātapaccaye, purejāto purejātapaccaye. Adhipatipaccayopi",
  "tika-abh09t13:52_5": "ārammaṇabhūto ārammaṇūpanissaye, sahajātabhūto sahajātapaccaye. Vippayuttapaccayopi",
  "tika-abh09t13:52_6": "sahajātapurejātapacchājātabhūtatāya tattha tattha saṅgahaṁ gacchati. Atthiavigatapaccayāpi",
  "tika-abh09t13:52_7": "sahajātapurejātapacchājātāhārindriyabhūtatāya tattha tattha paccayesu saṅgahaṁ gacchanti.",
  "tika-abh09t13:52_8": "Evaṁ imesu paccayesu sabbapaccayānaṁ saṅgaho veditabbo. Teneva tikapaṭṭhānapāḷiyaṁ",
  "tika-abh09t13:52_9": "paccanīyanaye imesaṁ aṭṭhannaṁ paccayānaṁ vaseneva katipayapañhā vissajjitā. Imesaṁ",
  "tika-abh09t13:52_10": "pana aṭṭhannampi aññamaññasaṅgahopi atthiyeva. Tesu hi ārammaṇapaccayo adhipatibhūto",
  "tika-abh09t13:52_11": "upanissaye, anadhipatibhūto na katthacīti ārammaṇapaccayo hutvā visuññeva tiṭṭhati.",
  "tika-abh09t13:52_12": "Kammapaccayopi sahajāto sahajāte. Nānakkhaṇiko pana balavā vipākadhammānaṁ upanissayo",
  "tika-abh09t13:52_13": "hotīti upanissayapaccaye saṅgahaṁ gacchati. Balavāpi pana kammajarūpānaṁ, dubbalo",
  "tika-abh09t13:52_14": "arūpānaṁ nānakkhaṇikakammapaccayo hutvā visuññeva tiṭṭhati. Āhārapaccayopi arūpabhūto",
  "tika-abh09t13:52_15": "sahajāte, rūpabhūto na katthacīti visuññeva tiṭṭhati, indriyapaccayopi arūpabhūto",
  "tika-abh09t13:52_16": "sahajāte, pasādindriyā purejāte, rūpajīvitindriyaṁ na katthaci saṅgahaṁ gacchatīti",
  "tika-abh09t13:52_17": "indriyapaccayo hutvā visuññeva tiṭṭhatīti evamevaṁ aññamaññasaṅgahopi attheva. Sabbepi",
  "tika-abh09t13:52_18": "panete catuvīsati paccayā ārammaṇaupanissayakammaatthipaccayesu catūsupi saṅgahaṁ",
  "tika-abh09t13:52_19": "gacchantīti ayaṁ saṅgahato vinicchayo. Ayaṁ anuttānapadatthasahito saṅkhepatthavinicchayo.",
  "tika-abh09t13:53": "Pakiṇṇakavinicchayo niṭṭhito.",
  "tika-abh09t13:54_0": "Vibhaṅganaye panettha pāḷivavatthānaṁ tāva saṅkhepato evaṁ veditabbaṁ. Paṭṭhānapāḷiyaṁ",
  "tika-abh09t13:54_1": "hi “hetupaccayo…pe… avigatapaccayo”ti paccayapadāni mātikāvasena nikkhipitvā tesaṁ",
  "tika-abh09t13:54_2": "paccayānaṁ – “hetū hetusampayuttakānaṁ dhammānaṁ taṁsamuṭṭhānānañca rūpānaṁ hetupaccayena",
  "tika-abh09t13:54_3": "paccayo”tiādinā nayena paccayabhājanīyasaṅkhāto niddesavāro paṭhamaṁ vutto. Sopi",
  "tika-abh09t13:54_4": "ca anantarasaṅkhepatthavinicchayo tattha tattha dassito eva. Tadanantaraṁ tesaṁ catuvīsatiyā",
  "tika-abh09t13:54_5": "paccayānaṁ kusalattikādayo dvāvīsatitike, hetudukādayo sataṁ duke ca nissāya nānānayato",
  "tika-abh09t13:54_6": "vibhajanavasena catuvīsatisamantapaṭṭhānasamodhānaṁ anantanayasamantapaṭṭhānaṁ vibhattaṁ.",
  "tika-abh09t13:54_7": "Kathaṁ? Catubbidhaṁ hi paṭṭhānaṁ – anulomapaṭṭhānaṁ, paccanīkapaṭṭhānaṁ, anulomapaccanīkapaṭṭhānaṁ,",
  "tika-abh09t13:54_8": "paccanīkānulomapaṭṭhānanti. Tattha “kusalaṁ dhammaṁ paṭicca kusalo dhammo uppajjati",
  "tika-abh09t13:54_9": "hetupaccayā”tiādinā, “hetuṁ dhammaṁ paṭicca hetudhammo uppajjati hetupaccayā”tiādinā",
  "tika-abh09t13:54_10": "kusalādīnaṁ, hetuādīnañca dhammānaṁ anulomavasena pavattaṁ anulomapaṭṭhānaṁ nāma.",
  "tika-abh09t13:54_11": "“Nakusalaṁ dhammaṁ paṭicca nakusalo dhammo uppajjati hetupaccayā…pe… nahetuṁ dhammaṁ",
  "tika-abh09t13:54_12": "paṭicca nahetudhammo uppajjati hetupaccayā”tiādinā kusalādīnaṁ, hetuādīnañca dhammānaṁ",
  "tika-abh09t13:54_13": "paccanīkavasena pavattaṁ paccanīkapaṭṭhānaṁ nāma. “Kusalaṁ dhammaṁ paṭicca nakusalo",
  "tika-abh09t13:54_14": "dhammo uppajjati hetupaccayā…pe… hetuṁ dhammaṁ paṭicca nahetudhammo uppajjati hetupaccayā”tiādinā",
  "tika-abh09t13:54_15": "pavattaṁ anulomapaccanīkapaṭṭhānaṁ nāma. “Nakusalaṁ dhammaṁ paṭicca kusalo dhammo…pe…",
  "tika-abh09t13:54_16": "nahetuṁ dhammaṁ paṭicca hetudhammo uppajjati hetupaccayā”tiādinā pavattaṁ paccanīkānulomapaṭṭhānaṁ nāma.",
  "tika-abh09t13:55_0": "Evametesu catūsu paṭṭhānesu yaṁ dhammaṁ anulomapaṭṭhānaṁ nāma, taṁ tāva chabbidhaṁ",
  "tika-abh09t13:55_1": "hoti – tikapaṭṭhānaṁ dukapaṭṭhānaṁ dukatikapaṭṭhānaṁ tikadukapaṭṭhānaṁ tikatikapaṭṭhānaṁ",
  "tika-abh09t13:55_2": "dukadukapaṭṭhānanti. Yathā cetaṁ, evaṁ paccanīkapaṭṭhānādīnipi tīṇi tīṇi paccekanti",
  "tika-abh09t13:55_3": "catuvīsatisamantapaṭṭhānasamodhānaṁ paṭṭhānappakaraṇaṁ veditabbaṁ. Sammāsambuddhena",
  "tika-abh09t13:55_4": "hi anulomapaṭṭhāne dvāvīsatitike nissāya tikapaṭṭhānaṁ nāma niddiṭṭhaṁ. Sataṁ duke",
  "tika-abh09t13:55_5": "nissāya dukapaṭṭhānaṁ nāma. Tato tike dukesu pakkhipitvā dukatikapaṭṭhānaṁ nāma.",
  "tika-abh09t13:55_6": "Tato duke tikesu pakkhipitvā tikadukapaṭṭhānaṁ nāma. Tike pana tikesuyeva pakkhipitvā",
  "tika-abh09t13:55_7": "tikatikapaṭṭhānaṁ nāma. Duke ca dukesu eva pakkhipitvā dukadukapaṭṭhānaṁ nāma niddiṭṭhaṁ.",
  "tika-abh09t13:55_8": "Paṭhamaṁ tāvettha anulomapaṭṭhāne tikapaṭṭhānanayo niddiṭṭho. Evaṁ paccanīkapaṭṭhāne,",
  "tika-abh09t13:55_9": "anulomapaccanīkapaṭṭhāne, paccanīkānulomapaṭṭhāneti catuvīsatisamantapaṭṭhānaṁ desitaṁ.",
  "tika-abh09t13:56_0": "Ettha ca duvidhaṁ anulomaṁ, paccanīkañca dhammānulomaṁ dhammapaccanīkaṁ, paccayānulomaṁ",
  "tika-abh09t13:56_1": "paccayapaccanīkanti. Tattha “kusalaṁ dhammaṁ paṭicca kusalo dhammo”tiādinā kusalādīnaṁ",
  "tika-abh09t13:56_2": "tikadhammānaṁ, hetuādīnaṁ dukadhammānañca anulomadesanāvasena dhammānulomaṁ veditabbaṁ.",
  "tika-abh09t13:56_3": "“Nakusalaṁ dhammaṁ paṭicca nakusalo dhammo”tiādinā tikadukadhammānaṁ paccanīkavasena",
  "tika-abh09t13:56_4": "dhammapaccanīkaṁ veditabbaṁ. “Hetupaccayā ārammaṇapaccayā”ti evaṁ catuvīsatiyā paccayānaṁ",
  "tika-abh09t13:56_5": "anulomadesanāvasena paccayānulomaṁ veditabbaṁ. “Nahetupaccayā nārammaṇapaccayā”ti",
  "tika-abh09t13:56_6": "evaṁ paccayānaṁ paccanīkavasena paccayapaccanīkañca veditabbaṁ. Tatra yadidaṁ dhammānulomaṁ",
  "tika-abh09t13:56_7": "dhammapaccanīkañca, tassa vasena catuvīsatisamantapaṭṭhānaṁ veditabbaṁ. Paccayānulomaṁ",
  "tika-abh09t13:56_8": "paccayapaccanīkañca anulomatikapaṭṭhānādīsu catuvīsatiyā paṭṭhānesu ekekatikadukesu",
  "tika-abh09t13:56_9": "evaṁ labbhati. Tañca upari pāḷinayadassane eva pākaṭaṁ bhavissati. Tatrimāni catuvīsati",
  "tika-abh09t13:56_10": "paṭṭhānāni imesaṁ tikadukānaṁ vasena niddiṭṭhattā tikapaṭṭhānaṁ…pe… dukadukapaṭṭhānanti vuccati.",
  "tika-abh09t13:57_0": "Tesu tikadukesu ekekaṁ tikadukaṁ imesaṁ hetupaccayādīnaṁ catuvīsatiyā paccayānaṁ",
  "tika-abh09t13:57_1": "anulomādinayacatukkavasena sattahi sattahi mahāvārehi vitthārato vibhattaṁ. Katamehi",
  "tika-abh09t13:57_2": "sattahi? Paṭiccavāro sahajātavāro paccayavāro nissayavāro saṁsaṭṭhavāro sampayuttavāro",
  "tika-abh09t13:57_3": "pañhāvāroti imehi. Tattha “kusalaṁ dhammaṁ paṭicca kusalo dhammo”tiādinā paṭiccābhidhānena",
  "tika-abh09t13:57_4": "vutto paṭiccavāro nāma. “Kusalaṁ dhammaṁ sahajāto, kusalaṁ dhammaṁ paccayā, kusalaṁ",
  "tika-abh09t13:57_5": "dhammaṁ nissāya, kusalaṁ dhammaṁ saṁsaṭṭho, kusalaṁ dhammaṁ sampayutto”ti evaṁ sahajātādiabhidhānehi",
  "tika-abh09t13:57_6": "vuttā pañca vārā sahajātādivārāni. Parato ca saṁsaṭṭhasampayuttavāresu dvīsu arūpadhammavaseneva",
  "tika-abh09t13:57_7": "paccayapaccayuppannā ca, sesesu catūsu vāresu, sattameva pañhāvāre ca rūpārūpavasena,",
  "tika-abh09t13:57_8": "paccayavāre, nissayavāre ca sahajātapacchājātapurejātavasena, sesesu sahajātavasena",
  "tika-abh09t13:57_9": "paccayapaccayuppannā ca kathitāti ayaṁ viseso. Sattamavāre pana yasmā “kusalo dhammo",
  "tika-abh09t13:57_10": "kusalassa dhammassa hetupaccayena paccayo”tiādinā nayena te te pañhe uddharitvā puna",
  "tika-abh09t13:57_11": "“kusalā hetū sampayuttakānaṁ khandhāna”ntiādinā nayena sabbepi te pañhā nijjaṭā,",
  "tika-abh09t13:57_12": "niggumbā ca katvā vibhattā, tasmā so vāro pañhānaṁ sādhukaṁ vibhattattā pañhāvārotveva",
  "tika-abh09t13:57_13": "saṅkhaṁ gato. Iti imehi sattahi mahāvārehi catuvīsatiyā samantapaṭṭhānesu sabbepi",
  "tika-abh09t13:57_14": "tikadukā catuvīsatiyā paccayānaṁ anulomādivasena vitthārato vibhattā. Kathaṁ? Anulomapaṭṭhāne",
  "tika-abh09t13:57_15": "hi yadidaṁ dvāvīsatitike nissāya tikapaṭṭhānaṁ nāma sabbapaṭhamaṁ niddiṭṭhaṁ. Tattha",
  "tika-abh09t13:57_16": "kusalattikaṁ tāva imehi paṭiccavārādīhi mahāvārehi paccayānulomādinayacatukkato vibhattaṁ.",
  "tika-abh09t13:57_17": "Tattha yo tāvesa sabbapaṭhamo paṭiccavāro nāma, so uddesaniddesato duvidho hoti.",
  "tika-abh09t13:58_0": "Tattha uddesavāro kusalādayo paṭicca hetupaccayādivasena kusalādīnaṁ yuttānaṁ, akusalādīnaṁ",
  "tika-abh09t13:58_1": "ayuttakānañca dhammānaṁ uppattipucchanavaseneva pavattattā “pucchāvāro”tipi, pucchānaññeva",
  "tika-abh09t13:58_2": "paññāpanato “paṇṇattivāro”tipi vuccati. Na hi tattha vissajjanaṁ atthi. Niddesavāro",
  "tika-abh09t13:58_3": "pana pucchāvāre paripucchitesu pañhesu “siyā akusalaṁ dhammaṁ paṭicca akusalo dhammo",
  "tika-abh09t13:58_4": "uppajjeyyā”tiādikaṁ ayuttaṁ pañhaṁ anuddharitvā labbhamānānaññeva pañhānaṁ vasena",
  "tika-abh09t13:58_5": "pavatto. Itaresu pana sahajātādīsu, sesesu ca tikesu, sesapaṭṭhānesu ca sabbattha",
  "tika-abh09t13:58_6": "pucchāvāro natthi, labbhamānavasena sabbavissajjanameva dassitanti idamettha saṅkhepato pāḷivavatthānaṁ.",
  "tika-abh09t13:59_0": "Idāni panettha ādito paṭṭhāya evaṁ vibhaṅganayo veditabbo. Anulomapaṭṭhānasmiñhi",
  "tika-abh09t13:59_1": "tikapaṭṭhāne kusalattikassa sattasu mahāvāresu paṭhamassa paṭiccavārassa pucchāvāre",
  "tika-abh09t13:59_2": "tāva – “siyā kusalaṁ dhammaṁ paṭicca kusalo dhammo uppajjeyya hetupaccayā…pe… akusalo",
  "tika-abh09t13:59_3": "dhammo…pe… abyākato…pe… kusalo ca abyākato ca…pe… akusalo ca abyākato ca…pe… kusalo",
  "tika-abh09t13:59_4": "ca akusalo ca…pe… kusalo ca akusalo ca abyākato ca dhammā uppajjeyyuṁ hetupaccayā”ti",
  "tika-abh09t13:59_5": "kusalapadamūlā satta pucchā uddhaṭā.",
  "tika-abh09t13:60_0": "Evaṁ akusalapadamūlā, abyākatapadamūlā ca. “Siyā kusalañca abyākatañca dhammaṁ paṭicca",
  "tika-abh09t13:60_1": "akusalo…pe… siyā akusalañca abyākatañca…pe… siyā kusalañca akusalañca…pe… siyā kusalañca",
  "tika-abh09t13:60_2": "akusalañca abyākatañca dhammaṁ paṭiccā”ti dvimūlakā, timūlakā ca satta satta pucchāti",
  "tika-abh09t13:60_3": "ekūnapaññāsa pucchā hetupaccayamūlakā uddhaṭā.",
  "tika-abh09t13:61": "Imināva nayena “siyā kusalaṁ dhammaṁ paṭicca kusalo dhammo uppajjeyya ārammaṇapaccayā…pe… avigatapaccayā”ti evaṁ sesapaccayamūlakāpi pucchāveditabbā. Ekamūlakanayo.",
  "tika-abh09t13:62_0": "Yathā ca ekamūlake, evaṁ “siyā kusalaṁ dhammaṁ paṭicca kusalo dhammo uppajjeyya hetupaccayā",
  "tika-abh09t13:62_1": "ārammaṇapaccayā…pe… hetupaccayā avigatapaccayā”tiādinā dvimūlakepi. “Hetupaccayā",
  "tika-abh09t13:62_2": "ārammaṇapaccayā adhipatipaccayā…pe… hetupaccayā ārammaṇapaccayā anantarapaccayā…pe…",
  "tika-abh09t13:62_3": "hetupaccayā ārammaṇapaccayā avigatapaccayā”tiādinā timūlakādīsu sabbamūlakapariyosānesu",
  "tika-abh09t13:62_4": "vāresu nayā veditabbā. Hetupaccayamūlakanayo.",
  "tika-abh09t13:63_0": "Yathā ca hetumūlake, evaṁ “siyā kusalaṁ dhammaṁ paṭicca kusalo dhammo uppajjeyya",
  "tika-abh09t13:63_1": "ārammaṇapaccayā”tiādinā sesapaccayamūlakesupi nayo ñātabbo. Paccayānulomavāro. Eteneva",
  "tika-abh09t13:63_2": "upāyena “siyā kusalaṁ dhammaṁ paṭicca kusalo dhammo uppajjeyya nahetupaccayā”tiādinā",
  "tika-abh09t13:63_3": "sabbappakārayutto paccayapaccanīkavāropi. “Siyā kusalaṁ dhammaṁ…pe… uppajjati hetupaccayā",
  "tika-abh09t13:63_4": "nārammaṇapaccayā”tiādinā anulomapaccanīkapaccayavāropi. “Siyā kusalaṁ dhammaṁ…pe…",
  "tika-abh09t13:63_5": "uppajjeyya nahetupaccayā ārammaṇapaccayā”tiādinā paccanīyānulomavāropi sabbattha",
  "tika-abh09t13:63_6": "netabboti ayaṁ tāvettha pucchāvāre nayo.",
  "tika-abh09t13:64_0": "Niddesavāro pana uddesavāre dassitāsu pucchāsu kusalākusalādīnaṁ sahuppattiyā abhāvato",
  "tika-abh09t13:64_1": "yā etā “kusalaṁ dhammaṁ paṭicca kusalo dhammo uppajjatī”tiādikā pucchā sabbaso vissajjanaṁ",
  "tika-abh09t13:64_2": "labhanti, tā pahāya yā vissajjanaṁ labhanti, tāsameva vissajjanavasena pavatto. Tatrāyaṁ",
  "tika-abh09t13:64_3": "nayo – “kusalaṁ dhammaṁ paṭicca kusalo dhammo uppajjati hetupaccayā. Kusalaṁ ekaṁ",
  "tika-abh09t13:64_4": "khandhaṁ paṭicca tayo khandhā. Tayo khandhe paṭicca eko khandho. Dve khandhe paṭicca",
  "tika-abh09t13:64_5": "dve khandhā. Kusalaṁ dhammaṁ paṭicca abyākato dhammo uppajjati hetupaccayā. Kusale",
  "tika-abh09t13:64_6": "khandhe paṭicca cittasamuṭṭhānaṁ rūpaṁ. Kusalaṁ dhammaṁ paṭicca kusalo ca abyākato",
  "tika-abh09t13:64_7": "ca dhammā uppajjanti hetupaccayā. Kusalaṁ ekaṁ khandhaṁ paṭicca tayo khandhā cittasamuṭṭhānañca",
  "tika-abh09t13:64_8": "rūpaṁ. Tayo khandhe paṭicca eko khandho cittasamuṭṭhānañca rūpaṁ. Dve khandhe paṭicca",
  "tika-abh09t13:64_9": "dve khandhā cittasamuṭṭhānañca rūpa”nti evaṁ kusalapadamūlāsu sattasu pucchāsu tissova",
  "tika-abh09t13:64_10": "labbhamānā vissajjitā. Tathā akusalapadamūlāsupi tissova. Abyākatapadamūlāsu pana",
  "tika-abh09t13:64_11": "“abyākataṁ dhammaṁ paṭicca abyākato dhammo uppajjati hetupaccayā. Vipākābyākataṁ",
  "tika-abh09t13:64_12": "kiriyābyākataṁ ekaṁ khandhaṁ paṭicca tayo khandhā cittasamuṭṭhānañca rūpaṁ…pe… dve",
  "tika-abh09t13:64_13": "khandhe paṭicca dve khandhā cittasamuṭṭhānañca rūpaṁ. Paṭisandhikkhaṇe vipākābyākataṁ",
  "tika-abh09t13:64_14": "ekaṁ khandhaṁ paṭicca tayo khandhā kaṭattā ca rūpaṁ…pe… dve khandhā kaṭattā ca rūpaṁ.",
  "tika-abh09t13:64_15": "Khandhe paṭicca vatthu, vatthuṁ paṭicca khandhā. Ekaṁ mahābhūtaṁ paṭicca tayo mahābhūtā…pe…",
  "tika-abh09t13:64_16": "dve mahābhūte paṭicca dve mahābhūtā. Mahābhūte paṭicca cittasamuṭṭhānaṁ rūpaṁ kaṭattārūpaṁ",
  "tika-abh09t13:64_17": "upādārūpa”nti ekāva. Dvimūlikādīsu ca “kusalañca abyākatañca dhammaṁ paṭicca abyākato",
  "tika-abh09t13:64_18": "dhammo uppajjati hetupaccayā. Kusale khandhe ca mahābhūte ca paṭicca cittasamuṭṭhānaṁ",
  "tika-abh09t13:64_19": "rūpa”nti ekā. Tathā “akusalañca abyākatañca paṭiccā”ti, evaṁ hetupaccayamūlikāsu",
  "tika-abh09t13:64_20": "ekūnapaññāsāya pucchāsu naveva labbhamānā vissajjitā. Sesā cattālīsa moghapucchāti",
  "tika-abh09t13:64_21": "na vissajjitā. Evaṁ upari ārammaṇapaccayādīsu vissajjitāvasesā moghapucchāti gahetabbā.",
  "tika-abh09t13:64_22": "Vijānanasukhatthaṁ pana bhagavatā pucchāvāre labbhamānā, alabbhamānā ca sabbāpi tā",
  "tika-abh09t13:64_23": "dassitāti veditabbāti.",
  "tika-abh09t13:65_0": "Tattha kusalaṁ dhammaṁ paṭiccāti sahajātesu vedanākkhandhādibhedaṁ ekaṁ kusalaṁ dhammaṁ",
  "tika-abh09t13:65_1": "paṭicca paṭigantvā, sahuppattisaṅkhātena sadisabhāvena patvāti attho. Sadisattho",
  "tika-abh09t13:65_2": "hi ettha paṭisaddo “paṭipuggalo”tiādīsu viya. Kusalo dhammoti saññākkhandhādibhedo",
  "tika-abh09t13:65_3": "sahuppanno kusalo dhammo. Uppajjatīti pākaṭabhāvato uddhaṁ uppādādiṁ pāpuṇāti, attānaṁ",
  "tika-abh09t13:65_4": "vā paṭilabhati. Hetupaccayāti na kevalaṁ kusaladhammamattameva paṭicca uppajjati,",
  "tika-abh09t13:65_5": "atha kho kusalahetunā hetupaccayataṁ sādhentena ca uppajjatīti evamattho gahetabbo.",
  "tika-abh09t13:66_0": "Evamidaṁ “uppajjeyyā”ti pucchāya “uppajjatī”ti avisesena vissajjanaṁ vatvā idāni",
  "tika-abh09t13:66_1": "yaṁ dhammaṁ paṭicca ye dhammā uppajjanti, te paccayapaccayuppanne khandhavasena visesetvā",
  "tika-abh09t13:66_2": "dassetuṁ “kusalaṁ ekaṁ khandha”ntiādi vuttaṁ. Yasmā panettha eko khandho ekasseva,",
  "tika-abh09t13:66_3": "dvinnaṁyeva vā, dve vā pana ekasseva paccayā nāma na honti, tasmā te pakārena anāmasitvā",
  "tika-abh09t13:66_4": "“ekaṁ khandhaṁ paṭicca tayo khandhā”tiādinā paccayabhāvena gahitāvasesaṁ sabbaṁ paccayuppannaṁ",
  "tika-abh09t13:66_5": "katvā dassitanti veditabbaṁ. Evaṁ uparipi sabbattha. Cittasamuṭṭhānaṁ rūpanti idaṁ",
  "tika-abh09t13:66_6": "paṭiccatthassa sahajātatthattā yaṁ kusalena sahajātañceva hetupaccayañca labhati,",
  "tika-abh09t13:66_7": "taṁ dassetuṁ vuttaṁ “vipākābyākataṁ kiriyābyākata”nti. Ettha hetupaccayādhikāre ahetukā",
  "tika-abh09t13:66_8": "na gahetabbā. Khandhe paṭicca vatthūtiādi kaṭattārūpaggahaṇena vatthusmiṁ gahitepi",
  "tika-abh09t13:66_9": "vatthuṁ paṭicca arūpakkhandhānaṁ uppattidassanatthaṁ vuttaṁ. Ekaṁ mahābhūtantiādi",
  "tika-abh09t13:66_10": "pana rūpābyākataṁ paṭicca rūpābyākatassa uppattidassanatthaṁ. Hetupaccaye upatthambhakānameva",
  "tika-abh09t13:66_11": "cettha cittajānaṁ, paṭisandhiyaṁ kammajānañca aññamaññaṁ paccayapaccayuppannatā gahetabbā,",
  "tika-abh09t13:66_12": "na ahetukacittajautujādīnaṁ tesaṁ hetupaccayā uppattiyā abhāvato. Mahābhūte paṭicca",
  "tika-abh09t13:66_13": "cittasamuṭṭhānantiādi mahābhūte paṭicca upādādīnaṁ uppattidassanatthaṁ vuttaṁ. Iminā",
  "tika-abh09t13:66_14": "upāyena ārammaṇapaccayādīsupi vissajjanānaṁ attho veditabbo.",
  "tika-abh09t13:67_0": "Ārammaṇapaccaye “kusalaṁ dhammaṁ paṭicca kusalo dhammo uppajjati ārammaṇapaccayā.",
  "tika-abh09t13:67_1": "Ekaṁ khandhaṁ…pe… dve khandhe paṭicca dve khandhā. Akusalaṁ dhammaṁ paṭicca akusalo",
  "tika-abh09t13:67_2": "dhammo…pe… abyākataṁ dhammaṁ paṭicca abyākato dhammo uppajjati ārammaṇapaccayā. Vipākābyākataṁ",
  "tika-abh09t13:67_3": "kiriyābyākataṁ ekaṁ khandhaṁ…pe… dve khandhā. Paṭisandhikkhaṇe vipākābyākataṁ ekaṁ",
  "tika-abh09t13:67_4": "khandhaṁ…pe… dve khandhā. Vatthuṁ paṭicca khandhā”ti evaṁ tisso vissajjitā. Sesā",
  "tika-abh09t13:67_5": "rūpamissakattā, rūpassa ca ārammaṇapaccayena anuppattito na gahitā. Teneva “vatthuṁ",
  "tika-abh09t13:67_6": "paṭicca khandhā”ti vatvā “khandhe paṭicca vatthū”ti na vuttaṁ. Ettha ca ārammaṇapaccayāti",
  "tika-abh09t13:67_7": "sahajātaṁ kusalaṁ dhammaṁ paṭicca uppajjamāno kusalo dhammo tato aññena asahajātena",
  "tika-abh09t13:67_8": "chabbidhena ārammaṇabhūtena paccayenāti evaṁ attho gahetabbo. Na hi attanā sahajātaṁ",
  "tika-abh09t13:67_9": "ārammaṇaṁ katvā cittacetasikā uppajjanti.",
  "tika-abh09t13:68_0": "Adhipatipaccaye hetupaccayasadisaṁ vissajjanaṁ. Anantarasamanantaresu pana rūpābhāvato",
  "tika-abh09t13:68_1": "ārammaṇapaccayasadisaṁ. Sahajātapaccayepi hetupaccayasadisaṁ. Abyākataṁ paṭicca abyākatuppattiyā",
  "tika-abh09t13:68_2": "pana “bāhiraṁ ekaṁ mahābhūtaṁ paṭicca…pe… dve mahābhūtā. Mahābhūte paṭicca upādārūpaṁ…pe…",
  "tika-abh09t13:68_3": "āhārasamuṭṭhānaṁ ekaṁ mahābhūtaṁ…pe… dve mahābhūtā…pe… utusamuṭṭhānaṁ ekaṁ…pe… dve",
  "tika-abh09t13:68_4": "mahābhūtā…pe… asaññasattānaṁ ekaṁ mahābhūtaṁ paṭicca…pe… dve mahābhūtā…pe… kaṭattārūpaṁ",
  "tika-abh09t13:68_5": "upādārūpa”nti idaṁ adhikaṁ. Evaṁ aññamaññapaccayepi. Kevalaṁ tattha kaṭattārūpaṁ",
  "tika-abh09t13:68_6": "upādārūpañca na gahitaṁ tesaṁ aññamaññapaccayattābhāvā. Nissayapaccayepi sahajātapaccayasadisaṁ",
  "tika-abh09t13:68_7": "vissajjanaṁ. Paṭiccatthassa pana sahajātatthattā cakkhādīsu purejātanissayā idha",
  "tika-abh09t13:68_8": "na gahitāti. Upanissayapaccayepi rūpassa upanissayapaccayuppannattābhāvā ārammaṇapaccayasadisameva vissajjanaṁ.",
  "tika-abh09t13:69_0": "Purejātapaccaye pana “kusalaṁ dhammaṁ paṭicca kusalo dhammo uppajjati purejātapaccayā.",
  "tika-abh09t13:69_1": "Kusalaṁ ekaṁ…pe… dve khandhā. Vatthuṁ purejātapaccayā. Akusalaṁ dhammaṁ paṭicca akusalo…pe…",
  "tika-abh09t13:69_2": "abyākataṁ dhammaṁ paṭicca abyākato…pe… purejātapaccayā. Vipākābyākataṁ kiriyābyākataṁ",
  "tika-abh09t13:69_3": "ekaṁ khandhaṁ…pe… dve khandhā. Vatthuṁ purejātapaccayā”ti evaṁ tisso pucchā vissajjitā.",
  "tika-abh09t13:69_4": "Tattha vatthuṁ purejātapaccayāti idaṁ ārammaṇapurejātanivattanatthaṁ vuttaṁ. Taṁ",
  "tika-abh09t13:69_5": "hi cakkhuviññāṇādīnaṁyeva purejātapaccayataṁ sādhayati, na manoviññāṇadhātuyāti idha na gahitaṁ.",
  "tika-abh09t13:70_0": "Pacchājātapaccayo idha arūpadhammesu na labbhati. Rūpadhammesu ca upatthambhakova,",
  "tika-abh09t13:70_1": "na janako, tasmā “abyākataṁ dhammaṁ paṭicca abyākato dhammo uppajjatī”tiādi na vattabbovāti",
  "tika-abh09t13:70_2": "ayaṁ na gahito. Āsevanapaccayepi ārammaṇapaccaye viya tissova pucchā vissajjitā.",
  "tika-abh09t13:71_0": "Kammapaccaye “kusalaṁ dhammaṁ paṭicca kusalo dhammo uppajjati kammapaccayā. Kusalaṁ",
  "tika-abh09t13:71_1": "ekaṁ khandhaṁ…pe… abyākato dhammo uppajjati…pe… cittasamuṭṭhānañca rūpaṁ…pe… kusalo",
  "tika-abh09t13:71_2": "ca abyākato ca dhammā…pe… cittasamuṭṭhānaṁ rūpa”nti kusalapade tisso, tathā akusalapade.",
  "tika-abh09t13:71_3": "Abyākatapade pana “abyākataṁ dhammaṁ paṭicca abyākato…pe… vipākābyākataṁ kiriyābyākataṁ",
  "tika-abh09t13:71_4": "ekaṁ khandhaṁ paṭicca…pe… mahābhūte paṭicca cittasamuṭṭhānaṁ rūpaṁ kaṭattārūpaṁ upādārūpaṁ,",
  "tika-abh09t13:71_5": "asaññasattānaṁ…pe… kaṭattārūpaṁ upādārūpa”nti evaṁ tisso. “Kusalañca abyākatañca",
  "tika-abh09t13:71_6": "dhammaṁ paṭicca abyākato…pe… kusale khandhe ca mahābhūte ca paṭicca cittasamuṭṭhānaṁ",
  "tika-abh09t13:71_7": "rūpa”ntiādinā sahajātasadisaṁ vissajjanaṁ. Natthivigatapaccayesu ārammaṇasadisaṁ.",
  "tika-abh09t13:72_0": "Evaṁ sabbapaccayesu labbhamānapañhe vissajjanaṁ dassetvā tato hetuadhipatijhānamaggapaccayā",
  "tika-abh09t13:72_1": "ekasadisā. Ārammaṇānantarasamanantarūpanissayāsevananatthivigatapaccayā ekasadisā.",
  "tika-abh09t13:72_2": "Sahajātaaññamaññanissayaatthiavigatā ekasadisā. Āsevanapaccaye vipāko na labbhati.",
  "tika-abh09t13:72_3": "Aññamaññapaccaye cittajarūpaṁ, upādārūpañca na labbhatītiādinā paccayānaṁ aññamaññasadisattaṁ",
  "tika-abh09t13:72_4": "vatvā puna tesaṁ “hetuyā nava. Ārammaṇe tīṇi. Adhipatiyā nava. Anantarasamanantaresu",
  "tika-abh09t13:72_5": "tīṇi. Sahajāte nava. Aññamaññe tīṇi. Nissaye nava. Upanissaye tīṇi. Purejāte tīṇi.",
  "tika-abh09t13:72_6": "Āsevane tīṇi. Kamme nava. Vipāke ekaṁ. Āhāre nava. Indriye nava. Jhāne nava. Magge",
  "tika-abh09t13:72_7": "nava. Sampayutte tīṇi. Vippayutte nava. Atthiyā nava. Natthiyā tīṇi. Vigate tīṇi.",
  "tika-abh09t13:72_8": "Avigate navā”ti evaṁ hetupaccayādīnaṁ ekekasmiṁ pucchāvissajjanavāragaṇanā vuttāti ayaṁ ekamūlakanayo.",
  "tika-abh09t13:73_0": "Yathā ca ekamūlake, evaṁ “hetupaccayā ārammaṇapaccayā”tiādinā dvimūlakādīsupi sabbamūlakapariyosānesu",
  "tika-abh09t13:73_1": "yathānurūpaṁ nayo netabbo. Pāḷiyampi vitthāranayaṁ adassetvā “hetupaccayā ārammaṇe",
  "tika-abh09t13:73_2": "tīṇī”tiādinā vissajjanavāragaṇanabhedo dassitoti ayaṁ paccayānulome nayo.",
  "tika-abh09t13:74_0": "Paccayapaccanīye pana “akusalaṁ dhammaṁ paṭicca akusalo dhammo uppajjati nahetupaccayā.",
  "tika-abh09t13:74_1": "Vicikicchāsahagate uddhaccasahagate khandhe paṭicca vicikicchāsahagato uddhaccasahagato",
  "tika-abh09t13:74_2": "moho. Abyākataṁ dhammaṁ paṭicca abyākato dhammo uppajjati nahetupaccayā. Ahetukaṁ",
  "tika-abh09t13:74_3": "vipākābyākataṁ kiriyābyākataṁ ekaṁ khandhaṁ…pe… dve khandhā cittasamuṭṭhānañca rūpaṁ.",
  "tika-abh09t13:74_4": "Ahetukapaṭisandhikkhaṇe vipākābyākataṁ ekaṁ khandhaṁ…pe… dve khandhā kaṭattā ca rūpaṁ…pe…",
  "tika-abh09t13:74_5": "vatthuṁ paṭicca khandhā. Ekaṁ mahābhūtaṁ paṭicca…pe… mahābhūte paṭicca cittasamuṭṭhānaṁ",
  "tika-abh09t13:74_6": "rūpaṁ, kaṭattārūpaṁ upādārūpaṁ…pe… ekaṁ mahābhūtaṁ paṭicca…pe… upādārūpa”nti imā dve vissajjitā.",
  "tika-abh09t13:75_0": "Nārammaṇapaccaye “kusalaṁ dhammaṁ paṭicca abyākato…pe… kusale…pe… akusalaṁ dhammaṁ",
  "tika-abh09t13:75_1": "paṭicca abyākato…pe… akusale…pe… abyākataṁ dhammaṁ paṭicca abyākato…pe… kusalañca",
  "tika-abh09t13:75_2": "abyākatañca dhammaṁ paṭicca abyākato…pe… cittasamuṭṭhānaṁ rūpaṁ, akusalañca abyākatañca",
  "tika-abh09t13:75_3": "dhammaṁ paṭicca abyākato…pe… mahābhūte paṭicca cittasamuṭṭhānaṁ rūpa”nti imā pañca vissajjitā.",
  "tika-abh09t13:76_0": "Nādhipatipaccaye “kusalaṁ dhammaṁ paṭicca kusalo…pe… kusalaṁ ekaṁ khandhaṁ…pe… dve",
  "tika-abh09t13:76_1": "khandhā. Kusalaṁ dhammaṁ paṭicca abyākato…pe… kusale khandhe paṭicca cittasamuṭṭhānaṁ",
  "tika-abh09t13:76_2": "rūpaṁ. Kusalaṁ dhammaṁ paṭicca kusalo ca abyākato ca dhammā uppajjanti…pe… akusalaṁ",
  "tika-abh09t13:76_3": "dhammaṁ paṭicca akusalo…pe… dve khandhe paṭicca dve khandhā, akusalaṁ dhammaṁ paṭicca",
  "tika-abh09t13:76_4": "abyākato…pe… akusale khandhe paṭicca cittasamuṭṭhānaṁ rūpaṁ. Akusalaṁ dhammaṁ paṭicca",
  "tika-abh09t13:76_5": "akusalo ca abyākato ca dhammā…pe… abyākataṁ dhammaṁ paṭicca abyākato …pe… mahābhūte",
  "tika-abh09t13:76_6": "paṭicca…pe… kaṭattārūpaṁ upādārūpaṁ. Kusalañca abyākatañca dhammaṁ paṭicca abyākato…pe…",
  "tika-abh09t13:76_7": "kusale khandhe ca mahābhūte ca paṭicca cittasamuṭṭhānaṁ rūpaṁ. Akusalañca abyākatañca",
  "tika-abh09t13:76_8": "dhammaṁ paṭicca abyākato…pe… akusale khandhe ca mahābhūte ca paṭicca cittasamuṭṭhānaṁ",
  "tika-abh09t13:76_9": "rūpa”nti nava pucchā vissajjitā. Nānantaranasamanantarapaccayā nārammaṇapaccayasadisā.",
  "tika-abh09t13:77_0": "Nāññamaññapaccaye “kusalaṁ dhammaṁ paṭicca abyākato…pe… kusale…pe… cittasamuṭṭhānaṁ",
  "tika-abh09t13:77_1": "rūpaṁ. Akusalaṁ dhammaṁ paṭicca abyākato…pe… akusale…pe… cittasamuṭṭhānaṁ rūpaṁ.",
  "tika-abh09t13:77_2": "Abyākataṁ dhammaṁ paṭicca abyākato…pe… vipākābyākate kiriyābyākate khandhe paṭicca",
  "tika-abh09t13:77_3": "cittasamuṭṭhānaṁ rūpaṁ. Paṭisandhikkhaṇe vipākābyākate…pe… kaṭattā rūpaṁ. Mahābhūte",
  "tika-abh09t13:77_4": "paṭicca cittasamuṭṭhānaṁ rūpaṁ kaṭattārūpaṁ upādārūpaṁ. Bāhire mahābhūte paṭicca",
  "tika-abh09t13:77_5": "upādārūpaṁ. Āhārasamuṭṭhāne mahābhūte paṭicca upādārūpaṁ. Utusamuṭṭhāne…pe… upādārūpaṁ.",
  "tika-abh09t13:77_6": "Asaññasattānaṁ mahābhūte paṭicca kaṭattārūpaṁ upādārūpaṁ. Kusalañca abyākatañca dhammaṁ",
  "tika-abh09t13:77_7": "paṭicca abyākato…pe… kusale khandhe ca mahābhūte ca paṭicca cittasamuṭṭhānaṁ rūpaṁ.",
  "tika-abh09t13:77_8": "Akusalañca abyākatañca dhammaṁ paṭicca abyākato…pe… akusale khandhe ca mahābhūte",
  "tika-abh09t13:77_9": "ca paṭicca cittasamuṭṭhānaṁ rūpa”nti pañca vissajjitā. Tattha vipākābyākatekhandhe",
  "tika-abh09t13:77_10": "paṭicca kaṭattārūpanti hadayavatthuvajjaṁ veditabbaṁ. Naupanissayapaccayo nārammaṇapaccayasadiso.",
  "tika-abh09t13:78_0": "Napurejātapaccaye “kusalaṁ dhammaṁ paṭicca kusalo…pe… arūpe kusalaṁ…pe… dve khandhā.",
  "tika-abh09t13:78_1": "Kusalaṁ paṭicca abyākato…pe… cittasamuṭṭhānaṁ rūpa”nti kusalapade dve, tathā akusalapadepi.",
  "tika-abh09t13:78_2": "“Abyākataṁ paṭicca abyākato…pe… arūpe vipākābyākataṁ kiriyābyākataṁ…pe… bāhiraṁ…pe…",
  "tika-abh09t13:78_3": "upādārūpaṁ. Kusalañca abyākatañca dhammaṁ paṭicca abyākato. Kusale khandhe ca mahābhūte",
  "tika-abh09t13:78_4": "ca paṭicca cittasamuṭṭhānaṁ rūpaṁ. Akusalañca abyākatañca…pe… akusale khandhe ca…pe…",
  "tika-abh09t13:78_5": "rūpa”nti imā tissoti satta vissajjitā. Napacchājātanāsevanapaccayā nādhipatipaccayasadisā.",
  "tika-abh09t13:78_6": "Tattha kusalākusalakiriyānaṁ paṭhamajavanavasena nāsevanapaccayappavatti veditabbā.",
  "tika-abh09t13:79_0": "Nakammapaccaye “kusalaṁ paṭicca kusalo, kusalā cetanā. Akusalaṁ paṭicca akusalo,",
  "tika-abh09t13:79_1": "akusalā cetanā. Abyākataṁ paṭicca abyākato, vipākakiriyā cetanā. Bāhiraṁ, āhārasamuṭṭhānaṁ,",
  "tika-abh09t13:79_2": "utusamuṭṭhāna”nti tisso vissajjitā.",
  "tika-abh09t13:80_0": "Navipākapaccaye “kusalaṁ paṭicca kusalo, abyākato. Kusalo ca abyākato cā”ti kusalapade",
  "tika-abh09t13:80_1": "tisso, tathā akusalapadepi. “Abyākataṁ paṭicca abyākato…pe… bāhiraṁ āhārasamuṭṭhānaṁ",
  "tika-abh09t13:80_2": "utusamuṭṭhānaṁ asañña…pe… upādārūpaṁ…pe… akusalañca abyākatañca abyākato”ti imā tissoti nava vissajjitā.",
  "tika-abh09t13:81": "Nāhārapaccaye “abyākataṁ paṭicca abyākato. Bāhiraṁ utusamuṭṭhānaṁ, asañña…pe… upādārūpa”nti ekāva.",
  "tika-abh09t13:82": "Naindriyapaccaye “abyākataṁ paṭicca abyākato. Bāhiraṁ āhārasamuṭṭhānaṁ…pe… utusamuṭṭhānaṁ…pe… asaññasattānaṁ mahābhūte paṭicca rūpajīvitindriya”nti ekāva.",
  "tika-abh09t13:83": "Najhānapaccaye “abyākataṁ paṭicca abyākato. Pañcaviññāṇasahagataṁ…pe… bāhiraṁ āhārautuasaññaupādārūpa”nti ekāva.",
  "tika-abh09t13:84_0": "Namaggapaccaye “abyākataṁ paṭicca abyākato. Ahetukaṁ vipākābyākataṁ kiriyābyākataṁ…pe…",
  "tika-abh09t13:84_1": "cittasamuṭṭhānaṁ…pe… ahetukapaṭisandhikkhaṇe vipākā…pe… kaṭattā ca rūpaṁ…pe… bāhiraṁ",
  "tika-abh09t13:84_2": "āhārautuasaññaupādārūpa”nti ekāva.",
  "tika-abh09t13:85": "Nasampayuttapaccayo nārammaṇapaccayasadiso.",
  "tika-abh09t13:86_0": "Navippayuttapaccaye “kusalaṁ paṭicca kusalo. Arūpe kusalova. Akusalaṁ…pe… arūpe akusalo.",
  "tika-abh09t13:86_1": "Abyākataṁ paṭicca abyākato, arūpe vipākakiriyābyākataṁ. Bāhiraṁ asañña…pe… upādārūpa”nti",
  "tika-abh09t13:86_2": "imā tissova pucchā vissajjitā. Nonatthinovigatapaccayā nārammaṇapaccayasadisā. Nasahajātananissayanoatthinoavigatapaccayā",
  "tika-abh09t13:86_3": "panettha cattāropi na labbhantīti.",
  "tika-abh09t13:87_0": "Evaṁ paccanīke labbhamānapañhavissajjanaṁ dassetvā tato “nahetuyā dve. Nārammaṇe",
  "tika-abh09t13:87_1": "pañca. Nādhipatiyā nava. Nānantare nasamanantare nāññamaññe naupanissaye pañca. Napurejāte",
  "tika-abh09t13:87_2": "satta. Napacchājāte nāsevane nava. Nakamme tīṇi. Navipāke nava. Nāhāre naindriye",
  "tika-abh09t13:87_3": "najhāne namagge ekaṁ. Nasampayutte pañca. Navippayutte tīṇi. Nonatthinovigatesu pañcā”ti",
  "tika-abh09t13:87_4": "vissajjanavāragaṇanā vuttāti ayaṁ ekamūlakanayo.",
  "tika-abh09t13:88": "Imināva nayena dvimūlakādīsupi yathānurūpaṁ nayo netabbo, pāḷiyaṁ pana “nahetupaccayā nārammaṇe eka”ntiādinā vissajjanavāragaṇanāva dassitāti ayaṁ paccayapaccanīyanayo.",
  "tika-abh09t13:89_0": "Iminā vuttānusāreneva “kusalaṁ dhammaṁ paṭicca abyākato dhammo uppajjati hetupaccayā",
  "tika-abh09t13:89_1": "nārammaṇapaccayā”tiādinā anulomapaccanīyanaye, “akusalaṁ dhammaṁ paṭicca akusalo",
  "tika-abh09t13:89_2": "dhammo uppajjati nahetupaccayā ārammaṇapaccayā”tiādinā paccanīyānulomanaye pañhavissajjananayo",
  "tika-abh09t13:89_3": "veditabbo. Pāḷiyaṁ panettha vissajjanavāragaṇanāva dassitāti ayaṁ anulomapaccanīyakusalattike paṭiccavāranayo.",
  "tika-abh09t13:90_0": "Sahajātavārādīsupi chavāresu paṭiccavāre vuttānusārena sabbattha nayo netabbo. Ye",
  "tika-abh09t13:90_1": "pana tattha tattha pāḷivisesā, atthavisesā ca upalabbhanti, te paṭṭhānapāḷiaṭṭhakathāsu",
  "tika-abh09t13:90_2": "eva sabbākārato gahetabbā. Idha pana te sabbe saṅkhepanayato dassiyamānāpi ganthabhāriyaṁ",
  "tika-abh09t13:90_3": "karontīti na dassitā.",
  "tika-abh09t13:91_0": "Tesu pana vāresu “kusalaṁ dhammaṁ sahajāto kusalo dhammo uppajjati hetupaccayā. Kusalaṁ",
  "tika-abh09t13:91_1": "dhammaṁ paccayā… kusalaṁ dhammaṁ nissāya… kusalaṁ dhammaṁ saṁsaṭṭho… kusalaṁ dhammaṁ",
  "tika-abh09t13:91_2": "sampayutto kusalo dhammo uppajjati hetupaccayā”ti evaṁ ādito pañcasu vāresu pāḷigati",
  "tika-abh09t13:91_3": "ñātabbā. Tesu ca paṭiccasahajātā ekatthā, paccayanissayā ekatthā, saṁsaṭṭhasampayuttā",
  "tika-abh09t13:91_4": "ekatthā. Tattha “kusalaṁ dhammaṁ sahajāto”tiādīsu kusalaṁ dhammaṁ paṭicca tena sahajāto",
  "tika-abh09t13:91_5": "hutvātiādinā yathānurūpaṁ attho veditabbo. Pacchime pana pañhāvāre “kusalo dhammo",
  "tika-abh09t13:91_6": "kusalassa dhammassa hetupaccayena paccayo. Kusalā hetū sampayuttakānaṁ khandhānaṁ",
  "tika-abh09t13:91_7": "hetupaccayena paccayo. Kusalo abyākatassa…pe… kusalassa ca abyākatassa ca…pe… kusalā",
  "tika-abh09t13:91_8": "hetū sampayuttakānaṁ khandhānaṁ cittasamuṭṭhānānañcā”tiādinā hetupaccaye,",
  "tika-abh09t13:92_0": "“Kusalo dhammo kusalassa dhammassa ārammaṇapaccayena paccayo. Dānaṁ datvā sīlaṁ samādiyitvā",
  "tika-abh09t13:92_1": "uposathakammaṁ katvā taṁ paccavekkhati. Pubbe suciṇṇāni…pe… jhānā vuṭṭhahitvā jhānaṁ…",
  "tika-abh09t13:92_2": "sekhā gotrabhuṁ vodānaṁ maggaṁ paccavekkhanti. Sekhā vā puthujjanā vā kusalaṁ aniccato",
  "tika-abh09t13:92_3": "dukkhato anattato vipassanti. Cetopariyañāṇena kusalacittasamaṅgissa cittaṁ jānanti.",
  "tika-abh09t13:92_4": "Ākāsānañcāyatanakusalaṁ viññāṇañcāyatanakusalassa ārammaṇapaccayena paccayo. Ākiñcaññāyatanakusalaṁ",
  "tika-abh09t13:92_5": "nevasaññānāsaññāyatanakusalassa… kusalā khandhā iddhividhañāṇassa cetopariyapubbenivāsayathākammūpagaanāgataṁsañāṇassa",
  "tika-abh09t13:92_6": "ārammaṇapaccayena paccayo.",
  "tika-abh09t13:93_0": "Kusalo akusalassa…pe… dānaṁ datvā…pe… katvā taṁ assādeti abhinandati. Taṁ ārabbha",
  "tika-abh09t13:93_1": "rāgo uppajjati. Diṭṭhi vicikicchā uddhaccaṁ domanassaṁ uppajjati. Pubbe suciṇṇāni",
  "tika-abh09t13:93_2": "assādeti …pe… domanassaṁ uppajjati. Jhānā vuṭṭhahitvā jhānaṁ assādeti…pe… uddhaccaṁ",
  "tika-abh09t13:93_3": "uppajjati. Jhāne parihīne vippaṭisārissa domanassaṁ uppajjati.",
  "tika-abh09t13:94_0": "Kusalo abyākatassa…pe… paccayo. Arahā maggaṁ paccavekkhati. Pubbe suciṇṇāni… kusala…pe…",
  "tika-abh09t13:94_1": "vipassati…pe… vipāko tadārammaṇatā uppajjati. Ākāsānañcāyatanakusalaṁ viññāṇañcāyatanavipākassa…pe…",
  "tika-abh09t13:94_2": "kiriyassa. Ākiñcaññāyatana…pe… vipākassa ca kiriyassa ca. Kusalā khandhā cetopariya…pe…",
  "tika-abh09t13:94_3": "anāgataṁsañāṇassa āvajjanāya.",
  "tika-abh09t13:95_0": "Akusalo akusalassa…pe… paccayo. Rāgaṁ assādeti…pe… uddhaccaṁ uppajjati. Akusalo kusalassa…pe…",
  "tika-abh09t13:95_1": "paccayo. Sekhā pahīne kilese…pe… anāgataṁsañāṇassa. Akusalo abyākatassa… arahā pahīne",
  "tika-abh09t13:95_2": "kilese…pe… āvajjanāya.",
  "tika-abh09t13:96_0": "Abyākato abyākatassa… arahā phalaṁ paccavekkhati. Nibbānaṁ, cakkhuṁ…pe… phoṭṭhabbaṁ",
  "tika-abh09t13:96_1": "vipassati. Dibbena cakkhunā rūpaṁ passati…pe… ākiñcaññāyatanakiriyaṁ…pe… kiriyassa.",
  "tika-abh09t13:96_2": "Rūpāyatanaṁ cakkhuviññāṇassa…pe… āvajjanāya. Abyākato kusalassa… sekhā phalaṁ…pe…",
  "tika-abh09t13:96_3": "anāgataṁsañāṇassa. Abyākato akusalassa… cakkhuṁ assādetī”tiādinā ārammaṇapaccaye ca,",
  "tika-abh09t13:97": "“Kusalo kusalassa adhipatipaccayena paccayo. Ārammaṇādhipati, sahajātādhipati. Ārammaṇādhipati – dānaṁ datvā”tiādinā adhipatipaccaye ca,",
  "tika-abh09t13:98": "“Kusalo kusalassa anantarapaccayena paccayo”tiādinā vitthārato anantarasamanantarasahajātaaññamaññanissayapaccayesu ca,",
  "tika-abh09t13:99_0": "“Kusalo kusalassa upanissayapaccayena paccayo. Ārammaṇūpanissayo anantarūpanissayo",
  "tika-abh09t13:99_1": "pakatūpanissayo. Ārammaṇūpanissayo – dānaṁ datvā”tiādinā ārammaṇapaccaye vuttanayena,",
  "tika-abh09t13:99_2": "“anantarūpanissayo – purimā purimā kusalā khandhā pacchimānaṁ pacchimāna”ntiādinā",
  "tika-abh09t13:99_3": "anantarapaccaye vuttanayeneva, “pakatūpanissayo – saddhaṁ upanissāya…pe… uposathakammaṁ",
  "tika-abh09t13:99_4": "karoti. Jhānaṁ, vipassanaṁ, maggaṁ, abhiññaṁ, samāpattiṁ uppādeti. Sīlaṁ, sutaṁ,",
  "tika-abh09t13:99_5": "cāgaṁ, paññaṁ upanissāya…pe… paṭhamassa jhānassa parikammaṁ paṭhamassa jhānassa upanissayapaccayena",
  "tika-abh09t13:99_6": "paccayo…pe… ākiñcaññāyatanaṁ nevasaññānāsaññāyatanassa…pe… yathākammūpagañāṇaṁ anāgataṁsañāṇassa…pe…",
  "tika-abh09t13:99_7": "paṭhamassa maggassa parikammaṁ paṭhamassa…pe… tatiyo maggo catutthassa. Maggo sekhānaṁ",
  "tika-abh09t13:99_8": "atthapaṭisambhidāya…pe… ṭhānāṭhānakosallassa upanissaya. Kusalo akusalassa…pe… ārammaṇūpanissayo.",
  "tika-abh09t13:99_9": "Pakatūpa…pe… pakatūpanissayo – saddhaṁ upanissāya mānaṁ jappeti. Diṭṭhiṁ gaṇhāti…pe…",
  "tika-abh09t13:99_10": "saddhā sīlaṁ sutaṁ cāgo paññā rāgassa, dosassa, mohassa, mānassa, diṭṭhiyā. Patthanāya…pe…",
  "tika-abh09t13:99_11": "kusalo abyākatassa…pe… ārammaṇūpanissayo. Anantarūpanissayo. Pakatūpa…pe… pakatūpanissayo",
  "tika-abh09t13:99_12": "– saddhaṁ upanissāya attānaṁ ātāpeti…pe… kāyikassa sukhassa, dukkhassa, phalasamāpattiyā.",
  "tika-abh09t13:99_13": "Kusalaṁ kammaṁ vipākassa…pe… maggo arahato atthapaṭisambhidāya paccayo.",
  "tika-abh09t13:100_0": "Akusalo akusalassa…pe… pakatūpanissayo – rāgaṁ upanissāya pāṇaṁ hanati…pe… samphaṁ",
  "tika-abh09t13:100_1": "palapati…pe… saṅghaṁ bhindati. Dosaṁ, mohaṁ, mānaṁ, diṭṭhiṁ, patthanaṁ upanissāya…pe…",
  "tika-abh09t13:100_2": "saṅghaṁ bhindati…pe… pāṇātipāto pāṇātipātassa…pe… saṅghabhedakammassa…pe… paccayo.",
  "tika-abh09t13:101_0": "Akusalo kusalassa…pe… pakatūpanissayo – rāgaṁ upanissāya dānaṁ deti…pe… maggaṁ uppādeti…pe…",
  "tika-abh09t13:101_1": "samāpattiṁ uppādeti. Rāgo…pe… patthanā. Saddhāya, sīlassa…pe… paññāya upanissaya.",
  "tika-abh09t13:101_2": "Pāṇaṁ hantvā tassa paṭighātatthāya dānaṁ detī”tiādinā ca upanissayapaccaye ca,",
  "tika-abh09t13:102_0": "“Abyākato abyākatassa purejātapaccayena paccayo…pe… ārammaṇapurejātaṁ – arahā cakkhuṁ…pe…",
  "tika-abh09t13:102_1": "phoṭṭhabbe, vatthuṁ vipassati…pe… dibbena cakkhunā rūpaṁ passati…pe… rūpāyatanaṁ",
  "tika-abh09t13:102_2": "cakkhuviññāṇassa…pe… vatthupurejātaṁ – cakkhāyatanaṁ cakkhuviññāṇassa…pe… vatthu",
  "tika-abh09t13:102_3": "vipākābyākatāna”ntiādinā purejātapaccaye ca,",
  "tika-abh09t13:103": "“Kusalo abyākatassa…pe… pacchājātā kusalā khandhā purejātassa imassa kāyassā”tiādinā pacchājātapaccaye ca,",
  "tika-abh09t13:104": "“Kusalo kusalassa…pe… purimā purimā kusalā khandhā”tiādinā āsevanapaccaye ca,",
  "tika-abh09t13:105_0": "“Sahajātā nānākkhaṇikā, sahajātā kusalā cetanā…pe… sampayuttakānaṁ khandhānaṁ cittasamuṭṭhānānañca",
  "tika-abh09t13:105_1": "rūpānaṁ. Nānākkhaṇikā vipākānaṁ khandhānaṁ kaṭattā ca rūpāna”ntiādinā kammapaccaye ca,",
  "tika-abh09t13:106": "“Abyākato abyākatassa…pe… eko khandho tiṇṇanna”ntiādinā vipākapaccaye ca,",
  "tika-abh09t13:107_0": "“Kusalo kusalassā”tiādinā āhārapaccayādīsu ca, “kusalo abyākatassa, sahajātaṁ, pacchājātaṁ,",
  "tika-abh09t13:107_1": "sahajātā cittasamuṭṭhānānaṁ rūpānaṁ. Pacchājātā imassa kāyassa…pe… abyākato kusalassa…pe…",
  "tika-abh09t13:107_2": "purejātaṁ vatthu kusalānaṁ khandhānaṁ vippayuttapaccayena paccayo”tiādinā vippayuttapaccayādīsu",
  "tika-abh09t13:107_3": "ca pāḷigati veditabbā.",
  "tika-abh09t13:108_0": "Tattha kusaladhammo nāmesa yasmā uppajjanto ṭhapetvā pacchājātapaccayaṁ, vipākapaccayañca",
  "tika-abh09t13:108_1": "sesehi dvāvīsatiyā paccayehi uppajjati. Kusalassa ca paccayo honto ṭhapetvā purejātapacchājātavipākavippayuttapaccaye",
  "tika-abh09t13:108_2": "sesehi vīsatiyā paccayehi paccayo hoti. Evaṁ kusalo kusalādīnaṁ, akusalo ca akusalādīnaṁ",
  "tika-abh09t13:108_3": "yathānurūpaṁ paccayā honti, tasmā kusalādīnaṁ taṁtaṁpaccayuppannavibhāgaṁ dassetuṁ",
  "tika-abh09t13:108_4": "pañhāvāro vutto. Tattha sekhā gotrabhunti sotāpannaṁ sandhāya vuttaṁ, vodānanti sakadāgāmianāgāmino.",
  "tika-abh09t13:108_5": "Tesaṁ hi gotrabhucittaṁ vodānaṁ nāma. Maggā vuṭṭhahitvāti maggavīthito vuṭṭhāya.",
  "tika-abh09t13:108_6": "Na hi maggānantarā paccavekkhaṇā nāma atthīti ayaṁ anulomapaṭṭhāne kusalattikanayo.",
  "tika-abh09t13:109_0": "Vedanāttikādīsu “sukhāya vedanāya sampayuttaṁ dhammaṁ paṭicca sukhāya vedanāya sampayutto",
  "tika-abh09t13:109_1": "dhammo uppajjati hetupaccayā. Sukhāya vedanāya sampayuttaṁ ekaṁ khandhaṁ paṭicca",
  "tika-abh09t13:109_2": "dve khandhā. Dve khandhe paṭicca eko khandho”tiādinā kusalattike vuttānusārena paṭiccavārādīsu",
  "tika-abh09t13:109_3": "pañhāvārapariyosānesu sattasu vāresu ekekasmiṁ paccayānulomādīhi ca ekamūlādīhi nayehi",
  "tika-abh09t13:109_4": "ca sabbattikesu labbhamānapadavasena gaṇanānayo yojetvā ñātabbo. Tattha vedanāttike",
  "tika-abh09t13:109_5": "vedanākkhandhassa alabbhanato “ekaṁ khandhaṁ nissāya dve khandhā”tiādi vuttaṁ. Sabbattha",
  "tika-abh09t13:109_6": "viseso pāḷiaṭṭhakathānusāreneva ñātabboti ayaṁ anulomapaṭilome tikapaṭṭhānanayo.",
  "tika-abh09t13:110_0": "Dukapaṭṭhāne pana “hetuṁ dhammaṁ paṭicca hetu dhammo uppajjati hetupaccayā. Alobhaṁ",
  "tika-abh09t13:110_1": "paṭicca adoso. Amoho. Adosaṁ amohaṁ paṭicca alobho. Adoso. Lobhaṁ paṭicca moho. Mohaṁ",
  "tika-abh09t13:110_2": "paṭicca lobho. Dosaṁ paṭicca moho. Mohaṁ paṭicca doso. Paṭisandhikkhaṇe hetuṁ dhammaṁ",
  "tika-abh09t13:110_3": "paṭicca nahetu dhammo uppajjati…pe… hetū ca nahetū ca. Nahetuṁ paṭicca nahetu dhammo",
  "tika-abh09t13:110_4": "na…pe… hetū ca nahetū cā”tiādinā hetuduke,",
  "tika-abh09t13:111_0": "“Sahetukaṁ dhammaṁ paṭicca sahetuko dhammo uppajjati hetupaccayā. Sahetukaṁ ekaṁ",
  "tika-abh09t13:111_1": "khandhaṁ…pe… sahetukaṁ dhammaṁ paṭicca. Ahetuko…pe… cittasamuṭṭhānaṁ rūpaṁ. Paṭisandhikkhaṇe…pe…",
  "tika-abh09t13:111_2": "sahetuko ca, ahetuko ca…pe… ahetukaṁ khandhaṁ paṭicca ahetuko. Vicikicchāsahagataṁ",
  "tika-abh09t13:111_3": "uddhaccasahagataṁ mohaṁ paṭicca sampayuttakā khandhā…pe… cittasamuṭṭhānaṁ. Āhārasamuṭṭhāna”ntiādinā",
  "tika-abh09t13:111_4": "sahetukadukādīsu ca kenaciviññeyyadukavajjitesu sabbadukesu paccekaṁ paṭiccavārādīsu",
  "tika-abh09t13:111_5": "sattasu mahāvāresu ekekasmiṁ paccayānulomādīsu catūsu nayesu ekamūlakādīhi sabbavārehi",
  "tika-abh09t13:111_6": "kusalattike vuttānusārena yathānurūpaṁ vibhaṅganayo yojetvā ñātabbo. Sabbasmimpi",
  "tika-abh09t13:111_7": "hi paṭṭhāne kenaciviññeyyadukaṁ na labbhatīti ayaṁ dukapaṭṭhānanayo.",
  "tika-abh09t13:112_0": "Dukatikapaṭṭhāne pana “hetuṁ kusalaṁ dhammaṁ paṭicca hetu kusalo dhammo uppajjati",
  "tika-abh09t13:112_1": "hetupaccayā”tiādinā hetudukena saddhiṁ kusalattike kusalaṁ padaṁ yojetvā paṭiccavārādīsu",
  "tika-abh09t13:112_2": "sattasu vāresu paccayānulomādīnaṁ catunnaṁ nayānaṁ vasena labbhamānakapaccayā ekamūlakādinayehi",
  "tika-abh09t13:112_3": "dassitā. Yathā ca kusalaṁ padaṁ, evaṁ akusalaṁ padaṁ, abyākatañca hetudukena yojetvā",
  "tika-abh09t13:112_4": "vuttanayena dassetvā hetukusaladukatikanti ṭhapitaṁ. Pāḷi pana atisaṁkhittā. Yathā",
  "tika-abh09t13:112_5": "kusalattikaṁ, evaṁ “hetuṁ sukhāya vedanāya sampayuttaṁ dhammaṁ paṭicca hetu sukhāya",
  "tika-abh09t13:112_6": "vedanāya sampayutto dhammo uppajjati hetupaccayā”tiādinā labbhamānakapadavasena vedanāttikādayopi",
  "tika-abh09t13:112_7": "hetudukena yojetvā hetuvedanadukatikādīni ekavīsatidukatikāni dassitānīti. Yathā",
  "tika-abh09t13:112_8": "ca hetudukena saddhiṁ labbhamānakapadavasena dvāvīsatitikā yojitā, evaṁ sahetukadukādīhi",
  "tika-abh09t13:112_9": "sabbehi saddhiṁ paccekaṁ dvāvīsatitikā yojetabbā. Pāḷi panettha ito paresupi sabbattha",
  "tika-abh09t13:112_10": "atisaṁkhittā. Evaṁ dvāvīsatitike gahetvā dukasate pakkhipitvā dukatikapaṭṭhānaṁ desitanti",
  "tika-abh09t13:112_11": "ayaṁ dukatikapaṭṭhānanayo.",
  "tika-abh09t13:113_0": "Tikadukapaṭṭhānepi “kusalaṁ hetuṁ dhammaṁ paṭicca kusalo hetu dhammo uppajjati hetupaccayā”tiādinā",
  "tika-abh09t13:113_1": "kusalattikena saddhiṁ hetupadaṁ yojetvā paṭiccavārādīsu sattasu mahāvāresu paccayānulomādinayacatukkavasena",
  "tika-abh09t13:113_2": "labbhamānakapaccayā ekamūlādīhi sabbavārehi dassitā. Yathā hetupadaṁ, evaṁ nahetupadampi",
  "tika-abh09t13:113_3": "kusalattikena saddhiṁ yojetvā kusalahetu tikadukanti ṭhapitaṁ. Yathā ca kusalattikena",
  "tika-abh09t13:113_4": "saddhiṁ hetudukaṁ, evaṁ “sukhāya vedanāya sampayuttaṁ hetuṁ kusalaṁ dhammaṁ paṭiccā”tiādinā",
  "tika-abh09t13:113_5": "vedanāttikādīhipi taṁ yojetvā vedanāttikadukādīni ekavīsatitikadukādīni dassitāni.",
  "tika-abh09t13:113_6": "Yathā ca hetudukaṁ, evaṁ sahetukādayopi sabbe paccekaṁ dvāvīsatiyā tikehi labbhamānapadavaseneva",
  "tika-abh09t13:113_7": "yojitā. Evaṁ dukasataṁ dvāvīsatiyā tikesu pakkhipitvā tikadukapaṭṭhānaṁ desitanti",
  "tika-abh09t13:113_8": "ayaṁ tikadukapaṭṭhānanayo.",
  "tika-abh09t13:114_0": "Tikatikapaṭṭhānepi “kusalaṁ sukhāya vedanāya sampayuttaṁ dhammaṁ paṭicca kusalo sukhāya",
  "tika-abh09t13:114_1": "vedanāya sampayutto dhammo uppajjati hetupaccayā”tiādinā kusalattikaṁ vedanāttikādīhi",
  "tika-abh09t13:114_2": "sabbattikehi, vedanāttikādayo ca kusalattikādīhi vuttanayena yojetvā paccayā dassitā.",
  "tika-abh09t13:114_3": "Evaṁ tikesu eva tike pakkhipitvā tikatikapaṭṭhānaṁ desitanti ayaṁ tikatikapaṭṭhānanayo.",
  "tika-abh09t13:115_0": "Dukadukapaṭṭhānepi “hetuṁ sahetukaṁ dhammaṁ paṭicca hetu sahetuko dhammo uppajjati",
  "tika-abh09t13:115_1": "hetupaccayā”tiādinā hetudukaṁ sahetukādīhi, sahetukañca hetudukādīhi yojetvā heṭṭhā",
  "tika-abh09t13:115_2": "vuttanayehi paccayā dassitā. Evaṁ dukesu eva duke pakkhipitvā dukadukapaṭṭhānaṁ desitanti",
  "tika-abh09t13:115_3": "ayaṁ dukadukapaṭṭhānanayo. Evaṁ tāva anulomapaṭṭhāne –",
  "tika-abh09t13:116": "“Tikañca paṭṭhānavaraṁ dukuttamaṁ,",
  "tika-abh09t13:117": "Dukatikañceva tikadukañca;",
  "tika-abh09t13:118": "Tikatikañceva dukadukañca,",
  "tika-abh09t13:119": "Cha anulomamhi nayā sugambhīrā”ti. –",
  "tika-abh09t13:120_0": "Vuttā cha nayā veditabbā. Paccayavasena panetesu chasu ekekasmiṁ paṭṭhāne paccayānulomādīnaṁ",
  "tika-abh09t13:120_1": "catunnaṁ nayānaṁ vasena etena pariyāyena catuvīsatinayapaṭimaṇḍitamidaṁ dhammānulomapaṭṭhānanti",
  "tika-abh09t13:120_2": "veditabbaṁ. Ayaṁ anulomapaṭṭhānanayo.",
  "tika-abh09t13:121_0": "Paccanīyapaṭṭhāne pana “nakusalaṁ dhammaṁ paṭicca nakusalo dhammo uppajjati hetupaccayā.",
  "tika-abh09t13:121_1": "Akusalaṁ abyākataṁ ekaṁ khandhaṁ paṭicca…pe… dve khandhā, cittasamuṭṭhānañca rūpa”ntiādinā",
  "tika-abh09t13:121_2": "tikapaṭṭhāne, “nahetuṁ dhammaṁ paṭicca nahetu dhammo uppajjati hetupaccayā. Nahetuṁ",
  "tika-abh09t13:121_3": "ekaṁ khandhaṁ paṭicca…pe… cittasamuṭṭhānañca rūpa”ntiādinā dukapaṭṭhāne ca, “nahetuṁ",
  "tika-abh09t13:121_4": "nakusalaṁ dhammaṁ paṭicca nahetu nakusalo dhammo uppajjati hetupaccayā. Nahetuṁ nakusalaṁ",
  "tika-abh09t13:121_5": "abyākataṁ ekaṁ khandhaṁ paṭicca tayo khandhā”tiādinā dukatikapaṭṭhāne ca, “nakusalaṁ",
  "tika-abh09t13:121_6": "nahetuṁ dhammaṁ paṭicca nakusalo nahetu dhammo uppajjatī”tiādinā tikadukapaṭṭhāne",
  "tika-abh09t13:121_7": "ca, “nakusalaṁ nasukhāya vedanāya sampayuttaṁ dhammaṁ paṭicca nakusalo nasukhāya",
  "tika-abh09t13:121_8": "vedanāya sampayutto dhammo uppajjatī”tiādinā tikatikapaṭṭhāne ca, “nahetuṁ nasahetukaṁ",
  "tika-abh09t13:121_9": "dhammaṁ paṭicca nahetu nasahetuko dhammo uppajjati hetupaccayā”tiādinā dukadukapaṭṭhāne",
  "tika-abh09t13:121_10": "cāti chasu paccanīyapaṭṭhānesu anulomatikapaṭṭhānādīsu chasu paṭṭhānesu vuttena sabbena",
  "tika-abh09t13:121_11": "pakārena pāḷinayo veditabbo. Idañca kusalādīnaṁ, hetuādīnañca dhammānaṁ paccayuppannabhāvapaṭikkhepavasena",
  "tika-abh09t13:121_12": "pavattattā dhammapaccanīyapaṭṭhānaṁ nāma jātaṁ. Tattha hi nakusalaṁ dhammaṁ paṭiccāti",
  "tika-abh09t13:121_13": "kusalassa paccayapaṭikkhepo. Nakusalo dhammo uppajjatīti kusalassa paccayuppannabhāvapaṭikkhepo.",
  "tika-abh09t13:121_14": "Tathā “akusalaṁ abyākataṁ ekaṁ khandhaṁ paṭicca…pe… akusalā, abyākatā khandhā cittasamuṭṭhānañca",
  "tika-abh09t13:121_15": "rūpaṁ uppajjatī”ti evamādinā nayenettha attho veditabbo. Evamettha paccanīyapaṭṭhāne –",
  "tika-abh09t13:122": "“Tikañca paṭṭhānavaraṁ dukuttamaṁ,",
  "tika-abh09t13:123": "Dukatikañceva tikadukañca;",
  "tika-abh09t13:124": "Tikatikañceva dukadukañca,",
  "tika-abh09t13:125": "Cha paccanīyamhi nayā sugambhīrā”ti. –",
  "tika-abh09t13:126_0": "Vuttā cha nayā veditabbā. Paccayavasena panetthāpi ekekasmiṁ paccayānulomādīnaṁ catunnaṁ",
  "tika-abh09t13:126_1": "catunnaṁ nayānaṁ vasena catuvīsatinayapaṭimaṇḍitamidaṁ dhammapaccanīyapaṭṭhānanti",
  "tika-abh09t13:126_2": "veditabbanti ayaṁ paccanīyapaṭṭhānanayo.",
  "tika-abh09t13:127_0": "Anulomapaccanīyapaṭṭhāne pana “kusalaṁ dhammaṁ paṭicca nakusalo dhammo uppajjati",
  "tika-abh09t13:127_1": "hetupaccayā. Kusale khandhe paṭicca cittasamuṭṭhānaṁ rūpa”ntiādinā tikapaṭṭhāne,",
  "tika-abh09t13:127_2": "“hetuṁ dhammaṁ paṭicca nahetu dhammo uppajjati hetupaccayā”tiādinā dukapaṭṭhāne ca,",
  "tika-abh09t13:127_3": "“hetuṁ kusalaṁ dhammaṁ paṭicca nahetu nakusalo dhammo uppajjatī”tiādinā dukatikapaṭṭhāne",
  "tika-abh09t13:127_4": "ca, “kusalaṁ hetuṁ dhammaṁ paṭicca nakusalo nahetu dhammo uppajjatī”tiādinā tikadukapaṭṭhāne",
  "tika-abh09t13:127_5": "ca, “kusalaṁ sukhāya vedanāya sampayuttaṁ dhammaṁ paṭicca nakusalo nasukhāya vedanāya",
  "tika-abh09t13:127_6": "sampayutto dhammo uppajjatī”tiādinā tikatikapaṭṭhāne ca, “hetuṁ sahetukaṁ dhammaṁ",
  "tika-abh09t13:127_7": "paṭicca nahetu nasahetuko dhammo uppajjatī”tiādinā dukadukapaṭṭhāne ca heṭṭhā vuttanayena",
  "tika-abh09t13:127_8": "sabbena pakārena pāḷinayo veditabbo. Idaṁ kusalādīnaṁ dhammānaṁ paccayattaṁ appaṭikkhipitvā",
  "tika-abh09t13:127_9": "paccayuppannānaṁ kusalādibhāvapaṭikkhepavasena pavattattā dhammānulomapaccanīyapaṭṭhānaṁ",
  "tika-abh09t13:127_10": "nāma jātaṁ. Tattha hi kusalaṁ dhammaṁ paṭiccāti kusalassa paccayabhāvavidhānaṁ. Nakusalo",
  "tika-abh09t13:127_11": "dhammo uppajjatīti kusalassa paccayuppannabhāvanivāraṇaṁ, tasmā “kusale khandhe paṭicca",
  "tika-abh09t13:127_12": "cittasamuṭṭhānaṁ rūpa”ntiādinā vissajjanaṁ vuttanti veditabbanti evamettha anulomapaccanīyapaṭṭhāne –",
  "tika-abh09t13:128": "“Tikañca paṭṭhānavaraṁ dukuttamaṁ,",
  "tika-abh09t13:129": "Dukatikañceva tikadukañca;",
  "tika-abh09t13:130": "Tikatikañceva dukadukañca,",
  "tika-abh09t13:131": "Cha anulomapaccanīyamhi nayā sugambhīrā”ti. –",
  "tika-abh09t13:132_0": "Vuttā cha nayā veditabbā. Paccayavasena panetthāpi ekekasmiṁ paccayānulomādīnaṁ catunnaṁ",
  "tika-abh09t13:132_1": "catunnaṁ nayānaṁ vasena catuvīsatinayapaṭimaṇḍitamidaṁ dhammānulomapaccanīyapaṭṭhānanti",
  "tika-abh09t13:132_2": "veditabbanti ayaṁ anulomapaccanīyapaṭṭhānanayo.",
  "tika-abh09t13:133_0": "Paccanīyānulomapaṭṭhāne “nakusalaṁ dhammaṁ paṭicca akusalo dhammo…pe… nakusalaṁ dhammaṁ",
  "tika-abh09t13:133_1": "paṭicca abyākato dhammo uppajjati hetupaccayā”tiādinā tikapaṭṭhāne, “nahetuṁ dhammaṁ",
  "tika-abh09t13:133_2": "paṭicca hetu dhammo uppajjatī”tiādinā dukapaṭṭhāne ca, “nahetuṁ nakusalaṁ dhammaṁ",
  "tika-abh09t13:133_3": "paṭicca hetu akusalo dhammo…pe… hetu abyākato dhammo uppajjatīti”ādinā dukatikapaṭṭhāne",
  "tika-abh09t13:133_4": "ca, “nakusalaṁ nahetuṁ dhammaṁ paṭicca akusalo hetu dhammo…pe… abyākato hetu dhammo",
  "tika-abh09t13:133_5": "uppajjatī”tiādinā tikadukapaṭṭhāne ca, “nakusalaṁ nasukhāya vedanāya sampayuttaṁ",
  "tika-abh09t13:133_6": "dhammaṁ paṭicca akusalo sukhāya vedanāya sampayutto dhammo…pe… abyākato sukhāya vedanāya",
  "tika-abh09t13:133_7": "sampayutto dhammo uppajjatī”tiādinā tikatikapaṭṭhāne ca, “nahetuṁ nasahetukaṁ dhammaṁ",
  "tika-abh09t13:133_8": "paṭicca hetu sahetuko dhammo uppajjatī”tiādinā dukadukapaṭṭhāne ca, heṭṭhā vuttena",
  "tika-abh09t13:133_9": "pakārena pāḷinayo veditabbo. Idañca kusalādidhammānaṁ paccayattaṁ paṭikkhipitvā tesaṁ",
  "tika-abh09t13:133_10": "paccayuppannabhāvaappaṭikkhepavasena pavattattā dhammapaccanīyānulomapaṭṭhānaṁ nāma",
  "tika-abh09t13:133_11": "jātaṁ. Tattha nakusalaṁ dhammanti kusalassa paccayabhāvanivāraṇaṁ. Akusalo dhammo",
  "tika-abh09t13:133_12": "uppajjatīti akusalassa uppattividhānaṁ. Kusalaṁ pana paṭicca kusalassa uppattiabhāvato",
  "tika-abh09t13:133_13": "“kusalo dhammo uppajjatī”ti avatvā “akusalo dhammo uppajjatī”ti labbhamānapadavasena",
  "tika-abh09t13:133_14": "vuttaṁ. Kusalaṁ, hi akusalaṁ, abyākataṁ vā sahajātapaccayaṁ katvā uppajjamāno kusalo",
  "tika-abh09t13:133_15": "nāma natthi, tasmā akusalassa ca abyākatassa ca vasena desanā katā. Evamaññattha.",
  "tika-abh09t13:133_16": "Evamettha dhammapaccanīyānulomapaṭṭhāne –",
  "tika-abh09t13:134": "“Tikañca paṭṭhānavaraṁ dukuttamaṁ,",
  "tika-abh09t13:135": "Dukatikañceva tikadukañca;",
  "tika-abh09t13:136": "Tikatikañceva dukadukañca,",
  "tika-abh09t13:137": "Cha paccanīyānulomamhi nayā sugambhīrā”ti. –",
  "tika-abh09t13:138_0": "Vuttā cha nayā veditabbā. Paccayavasena panetthāpi tikapaṭṭhānādīsu ekekasmiṁ paccayānulomādīnaṁ",
  "tika-abh09t13:138_1": "catunnaṁ catunnaṁ nayānaṁ vasena ekena pariyāyena catuvīsatinayapaṭimaṇḍitamidaṁ",
  "tika-abh09t13:138_2": "dhammapaccanīyānulomapaṭṭhānanti veditabbanti ayaṁ paccanīyānulomapaṭṭhānanayo.",
  "tika-abh09t13:139_0": "Evamidaṁ bhagavatā anulomapaṭṭhānādīsu catūsu ekekasmiṁ paṭṭhāne tikadukādīnaññeva",
  "tika-abh09t13:139_1": "channaṁ channaṁ nayānaṁ vasena catuvīsatinayapaṭimaṇḍitaṁ samantapaṭṭhānamahāpakaraṇaṁ",
  "tika-abh09t13:139_2": "desitaṁ. Paccayavasena panetesu catuvīsatiyā paṭṭhānesu ekekasmiṁ paccayānulomādīnaṁ",
  "tika-abh09t13:139_3": "catunnaṁ catunnaṁ nayānaṁ vasenetaṁ channavutinayapaṭimaṇḍitaṁ hoti, dhammavaseneva",
  "tika-abh09t13:139_4": "cetaṁ pakaraṇaṁ catuvīsatisamantapaṭṭhānaṁ vuttanti ayamettha vibhaṅganayo.",
  "tika-abh09t13:140": "Mohavicchedaniyā abhidhammamātikatthavaṇṇanāya",
  "tika-abh09t13:141": "Paṭṭhānamātikatthavaṇṇanā niṭṭhitā.",
  "tika-abh09t13:142": "Nigamanakathā",
  "tika-abh09t13:143": "Ettāvatā ca –",
  "tika-abh09t13:144": "1.",
  "tika-abh09t13:145": "Mātikāyābhidhammassa, āraddhā atthavaṇṇanā;",
  "tika-abh09t13:146": "Mohavicchedanī nāma, yā sā niṭṭhamupāgatā.",
  "tika-abh09t13:147": "2.",
  "tika-abh09t13:148": "Niṭṭhaṁ yathāyaṁ sampattā, lajjīhi abhipatthitā;",
  "tika-abh09t13:149": "Sabbe niṭṭhaṁ tathā santā, samentu sumanorathā.",
  "tika-abh09t13:150": "3.",
  "tika-abh09t13:151": "Yo gambhīro sasādīnaṁ, samuddova bhayāvaho;",
  "tika-abh09t13:152": "Kālesmiṁ dhīmatañcāpi, api ganthāvalokane.",
  "tika-abh09t13:153": "4.",
  "tika-abh09t13:154": "Paṭhamantaradhānassa, abhidhammassa tassa yaṁ;",
  "tika-abh09t13:155": "Silālekhā nidhīnaṁva, dhammatthānaṁ pakāsikā.",
  "tika-abh09t13:156": "5.",
  "tika-abh09t13:157": "Nāvā viya samuddassa, sukhotaraṇapaddhati;",
  "tika-abh09t13:158": "Pāḷiaṭṭhakathā cesā, parisuddhā anākulā.",
  "tika-abh09t13:159": "6.",
  "tika-abh09t13:160": "Nayatopi avikkiṇṇā, asaṁkiṇṇā nikāyato;",
  "tika-abh09t13:161": "Yato sakkacca sotabbā, saddhammaṭṭhitiyā satā.",
  "tika-abh09t13:162": "7.",
  "tika-abh09t13:163": "Saddhammaṭṭhitikāmena, anattukkaṁsanādito;",
  "tika-abh09t13:164": "Mayāpi vaṇṇayantena, racitā suddhacetasā;",
  "tika-abh09t13:165": "Tettiṁsabhāṇavārāya, parimāṇena tantiyā.",
  "tika-abh09t13:166": "8.",
  "tika-abh09t13:167": "Mātikāvaṇṇanā yā sā, yāva niṭṭhaṁ yathābalaṁ;",
  "tika-abh09t13:168": "Sabbatthasaṅgahā esā, anākulapadakkamā.",
  "tika-abh09t13:169": "9.",
  "tika-abh09t13:170": "Yaṁ pattaṁ kusalaṁ tena, patvā sambodhimuttamaṁ;",
  "tika-abh09t13:171": "Niṭṭhaṁ pāpeyyamakhile, pāṇino hitacetasā.",
  "tika-abh09t13:172": "10.",
  "tika-abh09t13:173": "Nānājanādhiramaṇīyatarassa,",
  "tika-abh09t13:174": "Coḷaraṭṭhassa bhāramadhivāhakulandharassa;",
  "tika-abh09t13:175": "Kāveripūtasalilena hitālayassa,",
  "tika-abh09t13:176": "Rājādhirājavaravaṁsasupīṇitassa.",
  "tika-abh09t13:177": "11.",
  "tika-abh09t13:178": "Majjhamhi coḷakakalaṅkanibhena maggaṁ,",
  "tika-abh09t13:179": "Pūraṁ visālavibhavehi mahākulehi;",
  "tika-abh09t13:180": "Pākāracakkaparikhāhi ca gopurehi,",
  "tika-abh09t13:181": "Yuttaṁ janākulasusajjitarājamaggaṁ.",
  "tika-abh09t13:182": "12.",
  "tika-abh09t13:183": "Sabbūpabhogaparibhogadhanehi nānā-",
  "tika-abh09t13:184": "Vaṇṇehi puṇṇavividhāpaṇikehi sobhaṁ;",
  "tika-abh09t13:185": "Coḷādhināgapuranandananāthabhūtaṁ,",
  "tika-abh09t13:186": "Ye tattha sogatavihāravarābhirāmā.",
  "tika-abh09t13:187": "13.",
  "tika-abh09t13:188": "Tesaṁ mukhe janamanoharasatthubimba-",
  "tika-abh09t13:189": "Sambhāvite mahati sajjanamānanīye;",
  "tika-abh09t13:190": "Vijjālayehi udayācalasannibhehi,",
  "tika-abh09t13:191": "Kelāsakūṭasikharopamacetiyehi.",
  "tika-abh09t13:192": "14.",
  "tika-abh09t13:193": "Pāsādahammiyavarehi ca maṇḍapehi,",
  "tika-abh09t13:194": "Jambambatālapanasāditarāvalīhi;",
  "tika-abh09t13:195": "Nandopanandabhujagassa varassa bhoga-",
  "tika-abh09t13:196": "Cakkāvalīsamasudhākatagopurehi.",
  "tika-abh09t13:197": "15.",
  "tika-abh09t13:198": "Yutte visālasikatāsitamāḷakehi,",
  "tika-abh09t13:199": "Yutte susīlayatisaṅghanisevitamhi;",
  "tika-abh09t13:200": "Kalyāṇakammaniratehi haṭūpahāre,",
  "tika-abh09t13:201": "Nāgajjunavhayavihāravare vasanto.",
  "tika-abh09t13:202": "16.",
  "tika-abh09t13:203": "Nāmena yo dhutadharaggasamānanāmo,",
  "tika-abh09t13:204": "Candova pākaṭanabhoditavītapañño;",
  "tika-abh09t13:205": "Satthantaresu nipuṇo piṭakattaye ca,",
  "tika-abh09t13:206": "Vādībhayūthavipine migarājalīlo.",
  "tika-abh09t13:207": "17.",
  "tika-abh09t13:208": "Yo sāgarova na vilaṅghati sīlavela-",
  "tika-abh09t13:209": "Mappicchatādiguṇasāravibhūsitatto;",
  "tika-abh09t13:210": "Joteti sāsanamalaṁ nikhilaṁ jahanto,",
  "tika-abh09t13:211": "Sakkacca dhammavinayaṁ paridīpayanto.",
  "tika-abh09t13:212": "18.",
  "tika-abh09t13:213": "Tenābhidhammapiṭakaṇṇavavippakiṇṇa-",
  "tika-abh09t13:214": "Sārattharatnanikareva samuddharitvā;",
  "tika-abh09t13:215": "Sammāpajānagaḷalaṅkaraṇāya moha-",
  "tika-abh09t13:216": "Vicchedanī viracitā ratanāvalī yā.",
  "tika-abh09t13:217": "19.",
  "tika-abh09t13:218": "Sāyaṁ pabhāsatu sukittivirājamānā,",
  "tika-abh09t13:219": "Dhammesu mohatimiraṁ vinihacca sammā;",
  "tika-abh09t13:220": "Ābhātu tāva jinasāsanajoti yāva,",
  "tika-abh09t13:221": "Vattissatissa janatāhitamāvahantī.",
  "tika-abh09t13:222": "Iti coḷaraṭṭhe mahākassapattherena viracitā",
  "tika-abh09t13:223": "Mohavicchedanī nāma",
  "tika-abh09t13:224": "Abhidhammamātikatthavaṇṇanā niṭṭhitā."
}