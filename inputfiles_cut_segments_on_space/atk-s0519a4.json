{
  "atk-s0519a4:0": "4. Paṭiniddesavāravaṇṇanā",
  "atk-s0519a4:1": "1. Desanāhāravibhaṅgavaṇṇanā",
  "atk-s0519a4:2_0": "5. Evaṁ hārādayo sukhaggahaṇatthaṁ gāthābandhavasena sarūpato niddisitvā idāni tesu",
  "atk-s0519a4:2_1": "hāre tāva paṭiniddesavasena vibhajituṁ ‘‘tattha katamo desanāhāro’’tiādi āraddhaṁ.",
  "atk-s0519a4:2_2": "Tattha katamoti kathetukamyatāpucchā. Desanāhāroti pucchitabbadhammanidassanaṁ. Kiñcāpi",
  "atk-s0519a4:2_3": "desanāhāro niddesavāre sarūpato dassito, paṭiniddesassa pana visayaṁ dassento ‘‘assādādīnavatā’’ti",
  "atk-s0519a4:2_4": "gāthaṁ ekadesena paccāmasati. Ayaṁ desanāhāro pubbāparāpekkho. Tattha pubbāpekkhatte",
  "atk-s0519a4:2_5": "‘‘katamo desanāhāro’’ti pucchitvā ‘‘assādādīnavatā’’ti sarūpato dassitassa nigamanaṁ",
  "atk-s0519a4:2_6": "hoti. Parāpekkhatte pana ‘‘ayaṁ desanāhāro kiṁ desayatī’’ti desanākiriyāya kattuniddeso",
  "atk-s0519a4:2_7": "hoti. Tena desanāhārassa anvatthasaññataṁ dasseti. Desayatīti saṁvaṇṇeti, vitthāretīti attho.",
  "atk-s0519a4:3_0": "Idāni anena desetabbadhamme sarūpato dassento ‘‘assāda’’ntiādimāha, taṁ pubbe vuttanayattā",
  "atk-s0519a4:3_1": "uttānameva. Tasmā ito parampi avuttameva vaṇṇayissāma. ‘‘Kattha pana āgate assādādike",
  "atk-s0519a4:3_2": "ayaṁ hāro saṁvaṇṇetī’’ti anuyogaṁ manasikatvā desanāhārena saṁvaṇṇetabbadhammaṁ dassento",
  "atk-s0519a4:3_3": "‘‘dhammaṁ vo, bhikkhave, desessāmī’’tiādikaṁ sabbapariyattidhammasaṅgāhakaṁ bhagavato",
  "atk-s0519a4:3_4": "chachakkadesanaṁ ekadesena dasseti.",
  "atk-s0519a4:4_0": "Tattha dhammanti ayaṁ dhamma-saddo pariyattisaccasamādhipaññāpakatipuññāpattiñeyyādīsu",
  "atk-s0519a4:4_1": "bahūsu atthesu diṭṭhappayogo. Tathā hi ‘‘idha, bhikkhu, dhammaṁ pariyāpuṇātī’’tiādīsu",
  "atk-s0519a4:4_2": "(a. ni. 5.73) pariyattidhamme dissati. ‘‘Diṭṭhadhammo pattadhammo’’tiādīsu (dī. ni.",
  "atk-s0519a4:4_3": "1.299; mahāva. 18) sacce. ‘‘Evaṁdhammā te bhagavanto ahesu’’ntiādīsu (dī. ni. 2.13,",
  "atk-s0519a4:4_4": "145) samādhimhi. ‘‘Saccaṁ dhammo dhiti cāgo’’ti evamādīsu (jā. 1.1.57; 1.2.147-148)",
  "atk-s0519a4:4_5": "paññāyaṁ. ‘‘Jātidhammānaṁ, bhikkhave, sattāna’’nti evamādīsu (dī. ni. 2.398; ma.",
  "atk-s0519a4:4_6": "ni. 1.131) pakatiyaṁ . ‘‘Dhammo have rakkhati dhammacāri’’ntiādīsu (jā. 1.10.102;",
  "atk-s0519a4:4_7": "1.15.385) puññe. ‘‘Cattāro pārājikā dhammā’’ti evamādīsu (pārā. 233) āpattiyaṁ. ‘‘Kusalā",
  "atk-s0519a4:4_8": "dhammā akusalādhammā’’tiādīsu (dha. sa. tikamātikā 1) ñeyye. Idha pana pariyattiyaṁ",
  "atk-s0519a4:4_9": "daṭṭhabboti (ma. ni. aṭṭha. 1.mūlapariyāyasuttavaṇṇanā; dha. sa. aṭṭha. cittuppādakaṇḍa",
  "atk-s0519a4:4_10": "1; bu. vaṁ. aṭṭha. 1.1).",
  "atk-s0519a4:5_0": "Voti pana ayaṁ vo-saddo ‘‘handa dāni, bhikkhave, pavāremi vo’’ti (saṁ. ni. 1.215)",
  "atk-s0519a4:5_1": "ettha upayogatthe āgato. ‘‘Sannipatitānaṁ vo, bhikkhave, dvayaṁ karaṇīya’’ntiādīsu",
  "atk-s0519a4:5_2": "(ma. ni. 1.273) karaṇatthe. ‘‘Ye hi vo ariyā parisuddhakāyakammantā’’tiādīsu padapūraṇe.",
  "atk-s0519a4:5_3": "‘‘Ārocayāmi vo, bhikkhave’’tiādīsu (a. ni. 7.72) sampadānatthe. Idhāpi sampadānatthe evāti daṭṭhabbo.",
  "atk-s0519a4:6_0": "Bhikkhanasīlatādiguṇayogena bhikkhū, bhinnakilesatādiguṇayogena vā. Atha vā saṁsāre",
  "atk-s0519a4:6_1": "bhayaṁ ikkhantīti bhikkhū. Bhikkhaveti tesaṁ ālapanaṁ. Tena te dhammassavane niyojento",
  "atk-s0519a4:6_2": "attano mukhābhimukhaṁ karoti. Desessāmīti kathessāmi. Tena nāhaṁ dhammissaratāya",
  "atk-s0519a4:6_3": "tumhe aññaṁ kiñci kāreyyāmi, anāvaraṇañāṇena sabbaṁ ñeyyadhammaṁ paccakkhakāritāya",
  "atk-s0519a4:6_4": "pana dhammaṁ desessāmīti idāni pavattiyamānaṁ dhammadesanaṁ paṭijānāti. Ādikalyāṇantiādīsu",
  "atk-s0519a4:6_5": "ādimhi kalyāṇaṁ ādikalyāṇaṁ, ādikalyāṇametassāti vā ādikalyāṇaṁ. Sesapadadvayepi",
  "atk-s0519a4:6_6": "eseva nayo. Tattha sīlena ādikalyāṇaṁ. Samādhinā majjhekalyāṇaṁ. Paññāya pariyosānakalyāṇaṁ.",
  "atk-s0519a4:6_7": "Buddhasubuddhatāya vā ādikalyāṇaṁ. Dhammasudhammatāya majjhekalyāṇaṁ. Saṅghasuppaṭipattiyā",
  "atk-s0519a4:6_8": "pariyosānakalyāṇaṁ. Atha vā ugghaṭitaññuvinayanena ādikalyāṇaṁ. Vipañcitaññuvinayanena",
  "atk-s0519a4:6_9": "majjhekalyāṇaṁ neyyapuggalavinayanena pariyosānakalyāṇaṁ. Ayamevattho idhādhippeto.",
  "atk-s0519a4:7_0": "Atthasampattiyā sātthaṁ. Byañjanasampattiyā sabyañjanaṁ. Saṅkāsanādichaatthapadasamāyogato",
  "atk-s0519a4:7_1": "vā sātthaṁ. Akkharādichabyañjanapadasamāyogato sabyañjanaṁ. Ayamevattho idhādhippeto.",
  "atk-s0519a4:7_2": "Upanetabbābhāvato ekantena paripuṇṇanti kevalaparipuṇṇaṁ. Apanetabbābhāvato parisuddhaṁ.",
  "atk-s0519a4:7_3": "Sīlādipañcadhammakkhandhapāripūriyā vā paripuṇṇaṁ. Caturoghanittharaṇāya pavattiyā",
  "atk-s0519a4:7_4": "lokāmisanirapekkhatāya ca parisuddhaṁ. Brahmaṁ seṭṭhaṁ uttamaṁ brahmūnaṁ vā seṭṭhānaṁ",
  "atk-s0519a4:7_5": "ariyānaṁ cariyaṁ sikkhattayasaṅgahaṁ sāsanaṁ brahmacariyaṁ pakāsayissāmi paridīpayissāmīti attho.",
  "atk-s0519a4:8_0": "Evaṁ bhagavatā desito pakāsito ca sāsanadhammo yesaṁ assādādīnaṁ dassanavasena pavatto,",
  "atk-s0519a4:8_1": "te assādādayo desanāhārassa visayabhūtā yattha yattha pāṭhe savisesaṁ vuttā, tato",
  "atk-s0519a4:8_2": "tato niddhāretvā udāharaṇavasena idhānetvā dassetuṁ ‘‘tattha katamo assādo’’tiādi",
  "atk-s0519a4:8_3": "āraddhaṁ. Tattha kāmanti manāpiyarūpādiṁ tebhūmakadhammasaṅkhātaṁ vatthukāmaṁ. Kāmayamānassāti",
  "atk-s0519a4:8_4": "icchantassa. Tassa cetaṁ samijjhatīti tassa kāmayamānassa sattassa taṁ kāmasaṅkhātaṁ",
  "atk-s0519a4:8_5": "vatthu samijjhati ce, sace so taṁ labhatīti vuttaṁ hoti. Addhāpītimanohotīti ekaṁsena",
  "atk-s0519a4:8_6": "tuṭṭhacitto hoti. Laddhāti labhitvā. Maccoti satto. Yadicchatīti yaṁ icchati. Ayamettha",
  "atk-s0519a4:8_7": "saṅkhepo, vitthāro pana niddese (mahāni. 1) vuttanayena veditabbo. Ayaṁ assādoti",
  "atk-s0519a4:8_8": "yāyaṁ adhippāyasamijjhanā icchitalābhe pītimanatā somanassaṁ, ayaṁ assādetabbato assādo.",
  "atk-s0519a4:9_0": "Tassa ce kāmayānassāti tassa puggalassa kāme icchamānassa, kāmena vā yāyamānassa.",
  "atk-s0519a4:9_1": "Chandajātassāti jātataṇhassa. Jantunoti sattassa. Te kāmā parihāyantīti te vatthukāmā",
  "atk-s0519a4:9_2": "kenaci antarāyena vinassanti ce. Sallaviddhova ruppatīti atha ayomayādinā sallena",
  "atk-s0519a4:9_3": "viddho viya pīḷiyatīti attho. Ayaṁ ādīnavoti yāyaṁ kāmānaṁ vipariṇāmaññathābhāvā",
  "atk-s0519a4:9_4": "kāmayānassa sattassa ruppanā domanassuppatti, ayaṁ ādīnavo.",
  "atk-s0519a4:10_0": "Yo kāme parivajjetīti yo bhikkhu yathāvutte kāme tattha chandarāgassa vikkhambhanena",
  "atk-s0519a4:10_1": "vā samucchindanena vā sabbabhāgena vajjeti. Yathā kiṁ? Sappasseva padā siroti, yathā",
  "atk-s0519a4:10_2": "koci puriso jīvitukāmo kaṇhasappaṁ paṭipathe passitvā attano pādena tassa siraṁ parivajjeti,",
  "atk-s0519a4:10_3": "somaṁ…pe… samativattatīti so bhikkhu sabbaṁ lokaṁ visaritvā ṭhitattā loke visattikāsaṅkhātaṁ",
  "atk-s0519a4:10_4": "imaṁ taṇhaṁ satimā hutvā samatikkamatīti. Idaṁ nissaraṇanti yadidaṁ visattikāsaṅkhātāya",
  "atk-s0519a4:10_5": "taṇhāya nibbānārammaṇena ariyamaggena samativattanaṁ, idaṁ nissaraṇaṁ.",
  "atk-s0519a4:11_0": "Khettanti kedārādikhettaṁ. Vatthunti gharavatthuādivatthuṁ. Hiraññaṁ vāti kahāpaṇasaṅkhātaṁ",
  "atk-s0519a4:11_1": "suvaṇṇasaṅkhātañca hiraññaṁ. Vā-saddo vikappanattho, so sabbapadesu yojetabbo. Gavāssanti",
  "atk-s0519a4:11_2": "gāvo ca asse cāti gavāssaṁ. Dāsaporisanti dāse ca porise cāti dāsaporisaṁ. Thiyoti",
  "atk-s0519a4:11_3": "itthiyo. Bandhūti ñātibandhavo. Puthū kāmeti aññepi vā manāpiyarūpādike bahū kāmaguṇe.",
  "atk-s0519a4:11_4": "Yo naro anugijjhatīti yo satto anu anu abhikaṅkhati patthetīti attho. Ayaṁ assādoti",
  "atk-s0519a4:11_5": "yadidaṁ khettādīnaṁ anugijjhanaṁ, ayaṁ assādeti vatthukāme etenāti assādo.",
  "atk-s0519a4:12_0": "Abalānaṁ balīyantīti khettādibhede kāme anugijjhantaṁ taṁ puggalaṁ kusalehi pahātabbattā",
  "atk-s0519a4:12_1": "abalasaṅkhātā kilesā balīyanti abhibhavanti, saddhābalādivirahena vā abalaṁ taṁ puggalaṁ",
  "atk-s0519a4:12_2": "abalā kilesā balīyanti, abalattā abhibhavantīti attho. Maddantenaṁ parissayāti enaṁ",
  "atk-s0519a4:12_3": "kāmagiddhaṁ kāme pariyesantaṁ rakkhantañca sīhādayo ca pākaṭaparissayā kāyaduccaritādayo",
  "atk-s0519a4:12_4": "ca apākaṭaparissayā maddanti. Tato naṁ…pe… dakanti tato tehi pākaṭāpākaṭaparissayehi",
  "atk-s0519a4:12_5": "abhibhūtaṁ taṁ puggalaṁ jātiādidukkhaṁ samudde bhinnanāvaṁ udakaṁ viya anveti anugacchatīti",
  "atk-s0519a4:12_6": "attho. Ayaṁ ādīnavoti yvāyaṁ taṇhāduccaritasaṁkilesahetuko jātiādidukkhānubandho, ayaṁ ādīnavo.",
  "atk-s0519a4:13_0": "Tasmāti yasmā kāmagiddhassa vuttanayena dukkhānubandho vijjati, tasmā. Jantūti satto.",
  "atk-s0519a4:13_1": "Sadā satoti pubbarattāpararattaṁ jāgariyānuyogena sato hutvā. Kāmāni parivajjayeti",
  "atk-s0519a4:13_2": "vikkhambhanavasena samucchedavasena ca rūpādīsu vatthukāmesu sabbappakāraṁ kilesakāmaṁ",
  "atk-s0519a4:13_3": "anuppādento kāmāni parivajjaye pajaheyya. Te pahāya tare oghanti evaṁ te kāme pahāya",
  "atk-s0519a4:13_4": "tappahānakaraariyamaggeneva catubbidhampi oghaṁ tareyya, tarituṁ sakkuṇeyyāti attho.",
  "atk-s0519a4:13_5": "Nāvaṁ sitvāva pāragūti yathā puriso udakaggahaṇena garubhāraṁ nāvaṁ udakaṁ bahi siñcitvā",
  "atk-s0519a4:13_6": "lahukāya nāvāya appakasireneva pāragū bhaveyya, pāraṁ gaccheyya, evameva attabhāvanāvaṁ",
  "atk-s0519a4:13_7": "kilesūdakagarukaṁ siñcitvā lahukena attabhāvena pāragū bhaveyya, pāraṁ nibbānaṁ arahattappattiyā",
  "atk-s0519a4:13_8": "gaccheyya anupādisesāya nibbānadhātuyā parinibbānenāti attho. Idaṁ nissaraṇanti yaṁ",
  "atk-s0519a4:13_9": "kāmappahānamukhena caturoghaṁ taritvā anupādisesāya nibbānadhātuyā nibbānaṁ, idaṁ",
  "atk-s0519a4:13_10": "sabbasaṅkhatanissaraṇato nissaraṇanti.",
  "atk-s0519a4:14_0": "Dhammoti dānādipuññadhammo. Haveti nipātamattaṁ. Rakkhati dhammacārinti yo taṁ dhammaṁ",
  "atk-s0519a4:14_1": "appamatto carati, taṁ dhammacāriṁ diṭṭhadhammikasamparāyikabhedena duvidhatopi anatthato",
  "atk-s0519a4:14_2": "rakkhati pāleti. Chattaṁ mahantaṁ yatha vassakāleti vassakāle deve vassante yathā",
  "atk-s0519a4:14_3": "mahantaṁ chattaṁ kusalena purisena dhāritaṁ taṁ vassatemanato rakkhati. Tattha yathā",
  "atk-s0519a4:14_4": "taṁ chattaṁ appamatto hutvā attānaṁ rakkhantaṁ chādentañca vassādito rakkhati, evaṁ",
  "atk-s0519a4:14_5": "dhammopi attasammāpaṇidhānena appamatto hutvā dhammacariyāya attānaṁ rakkhantaṁyeva",
  "atk-s0519a4:14_6": "rakkhatīti adhippāyo. Esā…pe… cārīti etena vuttamevatthaṁ pākaṭataraṁ karoti, taṁ",
  "atk-s0519a4:14_7": "suviññeyyameva. Idaṁ phalanti diṭṭhadhammikehi samparāyikehi ca anatthehi yadidaṁ",
  "atk-s0519a4:14_8": "dhammassa rakkhaṇaṁ vuttaṁ rakkhāvasānassa ca abbhudayassa nipphādanaṁ, idaṁ nissaraṇaṁ",
  "atk-s0519a4:14_9": "anāmasitvā desanāya nibbattetabbatāya phalanti.",
  "atk-s0519a4:15_0": "Sabbe dhammāti sabbe saṅkhatā dhammā. Anattāti natthi etesaṁ attā kārakavedakasabhāvo,",
  "atk-s0519a4:15_1": "sayaṁ vā na attāti anattāti. Itīti evaṁ. Yadā paññāya passatīti yasmiṁ kāle vipassanaṁ",
  "atk-s0519a4:15_2": "ussukkāpento anattānupassanāsaṅkhātāya paññāya passati. Atha nibbindati dukkheti",
  "atk-s0519a4:15_3": "atha anattānupassanāya pubbe eva aniccatādukkhatānaṁ suparidiṭṭhattā nibbidānupassanāvasena",
  "atk-s0519a4:15_4": "vipassanāgocarabhūte pañcakkhandhadukkhe nibbindati nibbedaṁ āpajjati. Esa maggo",
  "atk-s0519a4:15_5": "visuddhiyāti yā vuttalakkhaṇā nibbidānupassanā sabbakilesavisujjhanato visuddhisaṅkhātassa",
  "atk-s0519a4:15_6": "ariyamaggassa accantavisuddhiyā vā amatadhātuyā maggo upāyo. Ayaṁ upāyoti yadidaṁ",
  "atk-s0519a4:15_7": "anattānupassanāmukhena sabbasmiṁ vaṭṭasmiṁ nibbindanaṁ vuttaṁ, taṁ visuddhiyā adhigamahetubhāvato upāyo.",
  "atk-s0519a4:16_0": "‘‘Cakkhumā…pe… parivajjaye’’ti imissā gāthāya ayaṁ saṅkhepattho – yathā cakkhumā",
  "atk-s0519a4:16_1": "puriso sarīre vahante visamāni bhūmippadesāni caṇḍatāya vā visame hatthiādayo parivajjeti,",
  "atk-s0519a4:16_2": "evaṁ loke sappañño puriso sappaññatāya hitāhitaṁ jānanto pāpāni lāmakāni duccaritāni",
  "atk-s0519a4:16_3": "parivajjeyyāti. Ayaṁ āṇattīti yā ayaṁ ‘‘pāpāni parivajjetabbānī’’ti dhammarājassa",
  "atk-s0519a4:16_4": "bhagavato āṇā, ayaṁ āṇattīti.",
  "atk-s0519a4:17": "Evaṁ visuṁ visuṁ suttesu āgatā phalūpāyāṇattiyo udāharaṇabhāvena dassetvā idāni tā ekato āgatā dassetuṁ ‘‘suññato’’ti gāthamāha.",
  "atk-s0519a4:18_0": "Tattha suññato lokaṁ avekkhassu, mogharājāti āṇattīti ‘‘mogharāja, sabbampi saṅkhāralokaṁ",
  "atk-s0519a4:18_1": "avasavattitāsallakkhaṇavasena vā tucchabhāvasamanupassanavasena vā suññoti passā’’ti",
  "atk-s0519a4:18_2": "idaṁ dhammarājassa vacanaṁ vidhānabhāvato āṇatti. Sabbadā satikiriyāya taṁsuññatādassanaṁ",
  "atk-s0519a4:18_3": "sampajjatīti ‘‘sadā satoti upāyo’’ti vuttaṁ. Attānudiṭṭhiṁ ūhaccāti vīsativatthukaṁ",
  "atk-s0519a4:18_4": "sakkāyadassanaṁ uddharitvā samucchinditvā. Evaṁ maccutaro siyāti. Idaṁ phalanti yaṁ",
  "atk-s0519a4:18_5": "evaṁ vuttena vidhinā maccutaraṇaṁ maccuno visayātikkamanaṁ tassa yaṁ pubbabhāgapaṭipadāpaṭipajjanaṁ,",
  "atk-s0519a4:18_6": "idaṁ desanāya phalanti attho. Yathā pana assādādayo sutte katthaci sarūpato katthaci",
  "atk-s0519a4:18_7": "niddhāretabbatāya katthaci visuṁ visuṁ katthaci ekato dassitā, na evaṁ phalādayo.",
  "atk-s0519a4:18_8": "Phalādayo pana sabbattha sutte gāthāsu vā ekato dassetabbāti imassa nayassa dassanatthaṁ",
  "atk-s0519a4:18_9": "visuṁ visuṁ udāharitvāpi puna ‘‘suññato loka’’ntiādinā ekato udāharaṇaṁ katanti daṭṭhabbaṁ.",
  "atk-s0519a4:19": "6. Evaṁ assādādayo udāharaṇavasena sarūpato dassetvā idāni tattha puggalavibhāgena desanāvibhāgaṁ dassetuṁ ‘‘tattha bhagavā’’tiādi vuttaṁ.",
  "atk-s0519a4:20_0": "Tattha ugghaṭitaṁ ghaṭitamattaṁ uddiṭṭhamattaṁ yassa niddesapaṭiniddesā na katā,",
  "atk-s0519a4:20_1": "taṁ jānātīti ugghaṭitaññū. Uddesamattena sappabhedaṁ savitthāramatthaṁ paṭivijjhatīti",
  "atk-s0519a4:20_2": "attho, ugghaṭitaṁ vā uccalitaṁ uṭṭhapitanti attho, taṁ jānātīti ugghaṭitaññū. Dhammo",
  "atk-s0519a4:20_3": "hi desiyamāno desakato desanābhājanaṁ saṅkamanto viya hoti, tamesa uccalitameva jānātīti",
  "atk-s0519a4:20_4": "attho, calitameva vā ugghaṭitaṁ. Sassatādiākārassa hi veneyyānaṁ āsayassa buddhāveṇikā",
  "atk-s0519a4:20_5": "dhammadesanā taṅkhaṇapatitā eva calanāya hoti, tato paramparānuvattiyā, tatthāyaṁ",
  "atk-s0519a4:20_6": "ugghaṭite calitamatteyeva āsaye dhammaṁ jānāti avabujjhatīti ugghaṭitaññū, tassa",
  "atk-s0519a4:20_7": "ugghaṭitaññussa nissaraṇaṁ desayati, tattakeneva tassa atthasiddhito. Vipañcitaṁ",
  "atk-s0519a4:20_8": "vitthāritaṁ niddiṭṭhaṁ jānātīti vipañcitaññū, vipañcitaṁ vā mandaṁ saṇikaṁ dhammaṁ",
  "atk-s0519a4:20_9": "jānātīti vipañcitaññū, tassa vipañcitaññussa ādīnavañca nissaraṇañca desayati, nātisaṅkhepavitthārāya",
  "atk-s0519a4:20_10": "desanāya tassa atthasiddhito. Netabbo dhammassa paṭiniddisena atthaṁ pāpetabboti",
  "atk-s0519a4:20_11": "neyyo, mudindriyatāya vā paṭilomaggahaṇato netabbo anunetabboti neyyo, tassa neyyassa",
  "atk-s0519a4:20_12": "assādaṁ ādīnavaṁ nissaraṇañca desayati, anavasesetvāva desanena tassa atthasiddhito. Tatthāyaṁ pāḷi –",
  "atk-s0519a4:21": "‘‘Katamo ca puggalo ugghaṭitaññū? Yassa puggalassa saha udāhaṭavelāya dhammābhisamayo hoti. Ayaṁ vuccati puggalo ugghaṭitaññū.",
  "atk-s0519a4:22": "‘‘Katamo ca puggalo vipañcitaññū? Yassa puggalassa saṁkhittena bhāsitassa vitthārena atthe vibhajiyamāne dhammābhisamayo hoti. Ayaṁ vuccati puggalo vipañcitaññū.",
  "atk-s0519a4:23_0": "‘‘Katamo ca puggalo neyyo? Yassa puggalassa uddesato paripucchato yonisomanasikaroto",
  "atk-s0519a4:23_1": "kalyāṇamitte sevato bhajato payirupāsato evaṁ anupubbena dhammābhisamayo hoti. Ayaṁ",
  "atk-s0519a4:23_2": "vuccati puggalo neyyo’’ti (pu. pa. 148-150).",
  "atk-s0519a4:24_0": "Padaparamo panettha nettiyaṁ paṭivedhassa abhājananti na gahitoti daṭṭhabbaṁ. Ettha",
  "atk-s0519a4:24_1": "ca assādo, ādīnavo, nissaraṇaṁ, assādo ca ādīnavo ca, assādo ca nissaraṇañca, ādīnavo",
  "atk-s0519a4:24_2": "ca nissaraṇañca, assādo ca ādīnavo ca nissaraṇañcāti ete satta paṭṭhānanayā.",
  "atk-s0519a4:25_0": "Tesu tatiyachaṭṭhasattamā veneyyattayavinayane samatthatāya gahitā, itare cattāro",
  "atk-s0519a4:25_1": "na gahitā. Na hi kevalena assādena ādīnavena tadubhayena vā kathitena veneyyavinayanaṁ",
  "atk-s0519a4:25_2": "sambhavati, kilesānaṁ pahānāvacanato. Pañcamopi ādīnavāvacanato nissaraṇassa anupāyo",
  "atk-s0519a4:25_3": "eva. Na hi vimuttirasā bhagavato desanā vimuttiṁ tadupāyañca anāmasantī pavattati.",
  "atk-s0519a4:25_4": "Tasmā ete cattāro nayā anuddhaṭā. Sace pana padaparamassa puggalassa vasena pavattaṁ",
  "atk-s0519a4:25_5": "saṁkilesabhāgiyaṁ vāsanābhāgiyaṁ tadubhayabhāge ṭhitaṁ desanaṁ suttekadesaṁ gāthaṁ",
  "atk-s0519a4:25_6": "vā tādisaṁ etesaṁ nayānaṁ udāharaṇabhāvena uddharati, evaṁ sati sattannampi nayānaṁ",
  "atk-s0519a4:25_7": "gahaṇaṁ bhaveyya. Veneyyavinayanaṁ pana tesaṁ santāne ariyamaggassa uppādanaṁ. Taṁ",
  "atk-s0519a4:25_8": "yathāvuttehi eva nayeti, nāvasesehīti itare idha na vuttā. Yasmā pana peṭake (peṭako. 23) –",
  "atk-s0519a4:26": "‘‘Tattha katamo assādo ca ādīnavo ca?",
  "atk-s0519a4:27": "Yāni karoti puriso, tāni attani passati;",
  "atk-s0519a4:28": "Kalyāṇakārī kalyāṇaṁ, pāpakārī ca pāpaka’’nti.",
  "atk-s0519a4:29": "Tattha yaṁ kalyāṇakārī kalyāṇaṁ paccanubhoti, ayaṁ assādo. Yaṁ pāpakārī pāpaṁ paccanubhoti, ayaṁ ādīnavo.",
  "atk-s0519a4:30": "Aṭṭhime , bhikkhave, lokadhammā. Katame aṭṭha? Lābhotiādi (a. ni. 8.6). Tattha lābho yaso sukhaṁ pasaṁsā, ayaṁ assādo. Alābho ayaso dukkhaṁ nindā, ayaṁ ādīnavo.",
  "atk-s0519a4:31": "Tattha katamo assādo ca nissaraṇañca?",
  "atk-s0519a4:32": "‘‘Sukho vipāko puññānaṁ, adhippāyo ca ijjhati;",
  "atk-s0519a4:33": "Khippañca paramaṁ santiṁ, nibbānamadhigacchatī’’ti. (peṭako. 23);",
  "atk-s0519a4:34": "Ayaṁ assādo ca nissaraṇañca.",
  "atk-s0519a4:35_0": "Dvattiṁsimāni, bhikkhave, mahāpurisassa mahāpurisalakkhaṇāni, yehi samannāgatassa",
  "atk-s0519a4:35_1": "mahāpurisassa dveva gatiyo bhavanti anaññā…pe… vivaṭacchadoti sabbaṁ lakkhaṇasuttaṁ,",
  "atk-s0519a4:35_2": "(dī. ni. 3.199) ayaṁ assādo ca nissaraṇañca.",
  "atk-s0519a4:36": "Tattha katamo ādīnavo ca nissaraṇañca?",
  "atk-s0519a4:37": "‘‘Bhārā have pañcakkhandhā, bhārahāro ca puggalo;",
  "atk-s0519a4:38": "Bhārādānaṁ dukhaṁ loke, bhāranikkhepanaṁ sukhaṁ.",
  "atk-s0519a4:39": "‘‘Nikkhipitvā garuṁ bhāraṁ, aññaṁ bhāraṁ anādiya;",
  "atk-s0519a4:40": "Samūlaṁ taṇhamabbuyha, nicchāto parinibbuto’’ti. (saṁ. ni. 3.22);",
  "atk-s0519a4:41": "Ayaṁ ādīnavo ca nissaraṇañca.",
  "atk-s0519a4:42": "Tattha katamo assādo ca ādīnavo ca nissaraṇañca?",
  "atk-s0519a4:43": "‘‘Kāmā hi citrā madhurā manoramā, virūparūpena mathenti cittaṁ;",
  "atk-s0519a4:44": "Tasmā ahaṁ pabbajitomhi rāja, apaṇṇakaṁ sāmaññameva seyyoti. (ma. ni. 2.307; theragā. 787-788; peṭako. 23);",
  "atk-s0519a4:45_0": "Ayaṁ assādo ca ādīnavo ca nissaraṇañcā’’ti vuttaṁ. Tasmā tepi nayā idha niddhāretvā",
  "atk-s0519a4:45_1": "veditabbā. Phalādīsupi ayaṁ nayo labbhati eva. Yasmā peṭake (peṭako. 22) ‘‘tattha",
  "atk-s0519a4:45_2": "katamaṁ phalañca upāyo ca? Sīle patiṭṭhāya naro sapañño’’ti gāthā (saṁ. ni. 1.23),",
  "atk-s0519a4:45_3": "idaṁ phalañca upāyo ca.",
  "atk-s0519a4:46": "Tattha katamaṁ phalañca āṇatti ca?",
  "atk-s0519a4:47": "‘‘Sace bhāyatha dukkhassa, sace vo dukkhamappiyaṁ;",
  "atk-s0519a4:48": "Mākattha pāpakaṁ kammaṁ, āvi vā yadi vā rahoti. (udā. 44);",
  "atk-s0519a4:49": "Idaṁ phalañca āṇatti ca.",
  "atk-s0519a4:50": "Tattha katamo upāyo ca āṇatti ca?",
  "atk-s0519a4:51": "‘‘Kumbhūpamaṁ kāyamimaṁ viditvā, nagarūpamaṁ cittamidaṁ ṭhapetvā;",
  "atk-s0519a4:52": "Yodhetha māraṁ paññāvudhena, jitañca rakkhe anivesano siyā’’ti. (dha. pa. 40);",
  "atk-s0519a4:53_0": "Ayaṁ upāyo ca āṇatti ca. Evaṁ phalādīnaṁ dukavasenapi udāharaṇaṁ veditabbaṁ. Ettha",
  "atk-s0519a4:53_1": "ca yo nissaraṇadesanāya vinetabbo, so ugghaṭitaññūtiādinā yathā desanāvibhāgena puggalavibhāgasiddhi",
  "atk-s0519a4:53_2": "hoti, evaṁ ugghaṭitaññussa bhagavā nissaraṇaṁ desetītiādinā puggalavibhāgena desanāvibhāgo",
  "atk-s0519a4:53_3": "sambhavatīti so tathā dassito.",
  "atk-s0519a4:54_0": "Evaṁ yesaṁ puggalānaṁ vasena desanāvibhāgo dassito, te puggale paṭipadāvibhāgena",
  "atk-s0519a4:54_1": "vibhajitvā dassetuṁ ‘‘catasso paṭipadā’’tiādi vuttaṁ. Tattha paṭipadābhiññākato vibhāgo",
  "atk-s0519a4:54_2": "paṭipadākato hotīti āha – ‘‘catasso paṭipadā’’ti. Tā panetā ca samathavipassanāpaṭipattivasena",
  "atk-s0519a4:54_3": "duvidhā honti. Kathaṁ? Samathapakkhe tāva paṭhamasamannāhārato paṭṭhāya yāva tassa",
  "atk-s0519a4:54_4": "tassa jhānassa upacāraṁ uppajjati, tāva pavattā samathabhāvanā ‘‘paṭipadā’’ti vuccati.",
  "atk-s0519a4:54_5": "Upacārato pana paṭṭhāya yāva appanā tāva pavattā paññā ‘‘abhiññā’’ti vuccati.",
  "atk-s0519a4:55_0": "Sā panāyaṁ paṭipadā ekaccassa dukkhā hoti nīvaraṇādipaccanīkadhammasamudācāragahaṇatāya",
  "atk-s0519a4:55_1": "kicchā asukhasevanāti attho, ekaccassa tadabhāvena sukhā. Abhiññāpi ekaccassa dandhā",
  "atk-s0519a4:55_2": "hoti mandā asīghappavatti, ekaccassa khippā amandā sīghappavatti. Tasmā yo ādito",
  "atk-s0519a4:55_3": "kilese vikkhambhento dukkhena sasaṅkhārena sappayogena kilamanto vikkhambheti, tassa",
  "atk-s0519a4:55_4": "dukkhā paṭipadā hoti. Yo pana vikkhambhitakileso appanāparivāsaṁ vasanto cirena aṅgapātubhāvaṁ",
  "atk-s0519a4:55_5": "pāpuṇāti, tassa dandhābhiññā nāma hoti. Yo khippaṁ aṅgapātubhāvaṁ pāpuṇāti, tassa",
  "atk-s0519a4:55_6": "khippābhiññā nāma hoti. Yo kilese vikkhambhento sukhena akilamanto vikkhambheti,",
  "atk-s0519a4:55_7": "tassa sukhā paṭipadā nāma hoti.",
  "atk-s0519a4:56_0": "Vipassanāpakkhe pana yo rūpārūpamukhena vipassanaṁ abhinivisanto cattāri mahābhūtāni",
  "atk-s0519a4:56_1": "pariggahetvā upādārūpaṁ pariggaṇhāti arūpaṁ pariggaṇhāti, rūpārūpaṁ pana pariggaṇhanto",
  "atk-s0519a4:56_2": "dukkhena kasirena kilamanto pariggahetuṁ sakkoti, tassa dukkhā paṭipadā nāma hoti.",
  "atk-s0519a4:56_3": "Pariggahitarūpārūpassa pana vipassanāparivāse maggapātubhāvadandhatāya dandhābhiññā",
  "atk-s0519a4:56_4": "nāma hoti. Yopi rūpārūpaṁ pariggahetvā nāmarūpaṁ vavatthapento dukkhena kasirena",
  "atk-s0519a4:56_5": "kilamanto vavatthapeti, vavatthapite ca nāmarūpe vipassanāparivāsaṁ vasanto cirena",
  "atk-s0519a4:56_6": "maggaṁ uppādetuṁ sakkoti. Tassāpi dukkhā paṭipadā dandhābhiññā nāma hoti.",
  "atk-s0519a4:57_0": "Aparo nāmarūpampi vavatthapetvā paccaye pariggaṇhanto dukkhena kasirena kilamanto",
  "atk-s0519a4:57_1": "pariggaṇhāti, paccaye ca pariggahetvā vipassanāparivāsaṁ vasanto cirena maggaṁ uppādeti.",
  "atk-s0519a4:57_2": "Evampi dukkhāpaṭipadā dandhābhiññā nāma hoti.",
  "atk-s0519a4:58_0": "Aparo paccayepi pariggahetvā lakkhaṇāni paṭivijjhanto dukkhena kasirena kilamanto",
  "atk-s0519a4:58_1": "paṭivijjhati, paṭividdhalakkhaṇo ca vipassanāparivāsaṁ vasanto cirena maggaṁ uppādeti.",
  "atk-s0519a4:58_2": "Evampi dukkhā paṭipadā dandhābhiññā nāma hoti.",
  "atk-s0519a4:59_0": "Aparo lakkhaṇānipi paṭivijjhitvā vipassanāñāṇe tikkhe sūre suppasanne vahante uppannaṁ",
  "atk-s0519a4:59_1": "vipassanānikantiṁ pariyādiyamāno dukkhena kasirena kilamanto pariyādiyati, nikantiñca",
  "atk-s0519a4:59_2": "pariyādiyitvā vipassanāparivāsaṁ vasanto cirena maggaṁ uppādeti. Evampi dukkhā paṭipadā",
  "atk-s0519a4:59_3": "dandhābhiññā nāma hoti. Imināvupāyena itarāpi tisso paṭipadā veditabbā. Vipassanāpakkhikā",
  "atk-s0519a4:59_4": "eva panettha catasso paṭipadā daṭṭhabbā.",
  "atk-s0519a4:60": "Cattāro puggalāti yathāvuttapaṭipadāvibhāgena cattāro paṭipannakapuggalā. Taṁ pana paṭipadāvibhāgaṁ saddhiṁ hetupāyaphalehi dassetuṁ ‘‘taṇhācarito’’tiādi vuttaṁ.",
  "atk-s0519a4:61_0": "Tattha caritanti cariyā, vuttīti attho. Taṇhāya nibbattitaṁ caritaṁ etassāti taṇhācarito,",
  "atk-s0519a4:61_1": "taṇhāya vā pavattito carito taṇhācarito, lobhajjhāsayoti attho. Diṭṭhicaritoti etthāpi",
  "atk-s0519a4:61_2": "eseva nayo. Mandoti mandiyaṁ vuccati avijjā, tāya samannāgato mando, mohādhikoti attho.",
  "atk-s0519a4:62_0": "Satindriyenāti satiyā ādhipaccaṁ kurumānāya. Satindriyameva hissa visadaṁ hoti. Yasmā",
  "atk-s0519a4:62_1": "taṇhācaritatāya pubbabhāge kosajjābhibhavena na vīriyaṁ balavaṁ hoti, mohādhikatāya",
  "atk-s0519a4:62_2": "na paññā balavatī. Tadubhayenāpi na samādhi balavā hoti, tasmā ‘‘satindriyameva hissa",
  "atk-s0519a4:62_3": "visadaṁ hotī’’ti vuttaṁ. Tenevāha – ‘‘satipaṭṭhānehi nissayehī’’ti. Taṇhācaritatāya",
  "atk-s0519a4:62_4": "cassa kilesavikkhambhanaṁ na sukaranti dukkhā paṭipadā, avisadañāṇatāya dandhābhiññāti",
  "atk-s0519a4:62_5": "pubbe vuttanayaṁ ānetvā yojetabbaṁ. Niyyātīti ariyamaggena vaṭṭadukkhato niggacchati.",
  "atk-s0519a4:63_0": "Udatthoti udaattho, uḷārapaññoti attho. Paññāsahāyapaṭilābhena cassa samādhi tikkho",
  "atk-s0519a4:63_1": "hoti sampayuttesu ādhipaccaṁ pavatteti. Tenevāha – ‘‘samādhindriyenā’’ti. Visadañāṇattā",
  "atk-s0519a4:63_2": "‘‘khippābhiññāyā’’ti vuttaṁ. Samādhipadhānattā jhānānaṁ jhānehi nissayehīti ayaṁ",
  "atk-s0519a4:63_3": "viseso. Sesaṁ purimasadisameva. Diṭṭhicarito aniyyānikamaggampi niyyānikanti maññamāno",
  "atk-s0519a4:63_4": "tattha ussāhabahulattā vīriyādhiko hoti. Vīriyādhikatāyeva cassa kilesavikkhambhanaṁ",
  "atk-s0519a4:63_5": "sukaranti sukhā paṭipadā, avisadañāṇatāya pana dandhābhiññāti imamatthaṁ dasseti",
  "atk-s0519a4:63_6": "‘‘diṭṭhicarito mando’’tiādinā. Sesaṁ vuttanayameva.",
  "atk-s0519a4:64_0": "Saccehīti ariyasaccehi. Ariyasaccāni hi lokiyāni pubbabhāgañāṇassa sammasanaṭṭhānatāya",
  "atk-s0519a4:64_1": "lokuttarāni adhimuccanatāya maggañāṇassa abhisamayaṭṭhānatāya ca nissayāni hontīti.",
  "atk-s0519a4:64_2": "Sesaṁ vuttanayameva. Ettha ca diṭṭhicarito udattho ugghaṭitaññū. Taṇhācarito mando",
  "atk-s0519a4:64_3": "neyyo. Itare dvepi vipañcitaññūti evaṁ yena veneyyattayena pubbe desanāvibhāgo dassito,",
  "atk-s0519a4:64_4": "tadeva veneyyattayaṁ iminā paṭipadāvibhāgena dassitanti daṭṭhabbaṁ.",
  "atk-s0519a4:65_0": "Idāni taṁ veneyyupuggalavibhāgaṁ atthanayayojanāya visayaṁ katvā dassetuṁ ‘‘ubho",
  "atk-s0519a4:65_1": "taṇhācaritā’’tiādi vuttaṁ. Taṇhāya samādhipaṭipakkhattā taṇhācarito visujjhamāno",
  "atk-s0519a4:65_2": "samādhimukhena visujjhatīti āha – ‘‘samathapubbaṅgamāyā’’ti. ‘‘Samathavipassanaṁ",
  "atk-s0519a4:65_3": "yuganaddhaṁ bhāvetī’’ti (a. ni. 4.170; paṭi. ma. 2.1, 3) vacanato pana sammādiṭṭhisahiteneva",
  "atk-s0519a4:65_4": "sammāsamādhinā niyyānaṁ, na sammāsamādhinā evāti āha – ‘‘samathapubbaṅgamāya vipassanāyā’’ti.",
  "atk-s0519a4:65_5": "‘‘Rāgavirāgā cetovimuttīti arahattaphalasamādhī’’ti saṅgahesu vuttaṁ. Idha pana anāgāmiphalasamādhīti",
  "atk-s0519a4:65_6": "vakkhati. So hi samādhismiṁ paripūrakārīti. Tattha rañjanaṭṭhena rāgo. So virajjati",
  "atk-s0519a4:65_7": "etāyāti rāgavirāgā, tāya rāgavirāgāya, rāgappahāyikāyāti attho.",
  "atk-s0519a4:66_0": "Cetovimuttiyāti cetoti cittaṁ, tadapadesena cettha samādhi vuccati ‘‘yathā cittaṁ",
  "atk-s0519a4:66_1": "paññañca bhāvaya’’nti (saṁ. ni. 1.23). Paṭippassaddhivasena paṭipakkhato vimuccatīti",
  "atk-s0519a4:66_2": "vimutti, tena vā vimutto, tato vimuccananti vā vimutti, samādhiyeva. Yathā hi lokiyakathāyaṁ",
  "atk-s0519a4:66_3": "saññā cittañca desanāsīsaṁ. Yathāha – ‘‘nānattakāyā nānattasaññino’’ti (dī. ni. 3.332,",
  "atk-s0519a4:66_4": "341, 357; a. ni. 7.44; 9.24) ‘‘kiṁ citto tvaṁ, bhikkhū’’ti (pārā. 135) ca, evaṁ lokuttarakathāyaṁ",
  "atk-s0519a4:66_5": "paññā samādhi ca. Yathāha – ‘‘pañcañāṇiko sammāsamādhī’’ti (vibha. 804) ca ‘‘samathavipassanaṁ",
  "atk-s0519a4:66_6": "yuganaddhaṁ bhāvetī’’ti ca. Tesu idha rāgassa ujuvipaccanīkato samathapubbaṅgamatāvacanato",
  "atk-s0519a4:66_7": "ca cetoggahaṇena samādhi vutto. Tathā vimuttivacanena. Tena vuttaṁ ‘‘samādhiyevā’’ti.",
  "atk-s0519a4:66_8": "Ceto ca taṁ vimutti cāti cetovimutti. Atha vā vuttappakārasseva cetaso paṭipakkhato",
  "atk-s0519a4:66_9": "vimutti vimokkhoti cetovimutti, cetasi vā phalaviññāṇe vuttappakārāva vimuttīti cetovimutti,",
  "atk-s0519a4:66_10": "cetaso vā phalaviññāṇassa paṭipakkhato vimutti vimokkho etasminti cetovimutti, samādhiyeva.",
  "atk-s0519a4:66_11": "Paññāvimuttiyāti etthāpi ayaṁ nayo yathāsambhavaṁ yojetabbo.",
  "atk-s0519a4:67_0": "Diṭṭhiyā savisaye paññāsadisī pavattīti diṭṭhicarito visujjhamāno paññāmukhena visujjhatīti",
  "atk-s0519a4:67_1": "āha – ‘‘ubho diṭṭhicaritā vipassanā’’tiādi. Avijjāvirāgā paññāvimuttīti arahattaphalapaññā",
  "atk-s0519a4:67_2": ". Samathaggahaṇena tappaṭipakkhato taṇhaṁ vipassanāggahaṇena avijjañca niddhāretvā",
  "atk-s0519a4:67_3": "paṭhamanayassa bhūmiṁ sakkā sukhena dassetunti āha – ‘‘ye samatha…pe… hātabbā’’ti.",
  "atk-s0519a4:68_0": "Tattha samathapubbaṅgamā paṭipadāti purimā dve paṭipadā, itarā vipassanāpubbaṅgamāti",
  "atk-s0519a4:68_1": "daṭṭhabbā. Hātabbāti gametabbā, netabbāti attho. Vipassanāya aniccadukkhaanattasaññābhāvato",
  "atk-s0519a4:68_2": "dukkhasaññāparivārattā ca asubhasaññāya imā catasso saññā dassitā honti. Tappaṭipakkhena",
  "atk-s0519a4:68_3": "ca cattāro vipallāsāti sakalassa sīhavikkīḷitanayassa bhūmiṁ sukhena sakkā dassetunti",
  "atk-s0519a4:68_4": "āha – ‘‘ye vipassanā…pe… hātabbā’’ti.",
  "atk-s0519a4:69_0": "7. Evaṁ paṭipadāvibhāgena veneyyapuggalavibhāgaṁ dassetvā idāni taṁ ñāṇavibhāgena",
  "atk-s0519a4:69_1": "dassento yasmā bhagavato desanā yāvadeva veneyyavinayanatthā, vinayanañca nesaṁ sutamayādīnaṁ",
  "atk-s0519a4:69_2": "tissannaṁ paññānaṁ anukkamena nibbattanaṁ, yathā bhagavato desanāya pavattibhāvavibhāvanañca",
  "atk-s0519a4:69_3": "hāranayabyāpāro, tasmā imassa hārassa samuṭṭhitappakāraṁ tāva pucchitvā yena puggalavibhāgadassanena",
  "atk-s0519a4:69_4": "desanābhājanaṁ vibhajitvā tattha desanāyaṁ desanāhāraṁ niyojetukāmo taṁ dassetuṁ",
  "atk-s0519a4:69_5": "‘‘svāyaṁ hāro kattha sambhavatī’’tiādimāha.",
  "atk-s0519a4:70_0": "Tattha yassāti yo so aṭṭhahi akkhaṇehi vimutto sotāvadhānapariyosānāhi ca sampattīti",
  "atk-s0519a4:70_1": "samannāgato yassa. Satthāti diṭṭhadhammikasamparāyikaparamatthehi yathārahaṁ anusāsanato",
  "atk-s0519a4:70_2": "satthā. Dhammanti yathānusiṭṭhaṁ paṭipajjamāne apāyesu apatamāne dhāretīti dhammo,",
  "atk-s0519a4:70_3": "taṁ dhammaṁ. Desayatīti saṅkhepavitthāranayehi bhāsati katheti. Aññataroti bhagavato",
  "atk-s0519a4:70_4": "sāvakesu aññataro. Garuṭṭhānīyoti sīlasutādiguṇavisesayogena garukaraṇīyo. Sabrahmacārīti",
  "atk-s0519a4:70_5": "brahmaṁ vuccati seṭṭhaṭṭhena sakalaṁ satthusāsanaṁ. Samaṁ saha vā brahmaṁ carati",
  "atk-s0519a4:70_6": "paṭipajjatīti sabrahmacārī. Saddhaṁ paṭilabhatīti ‘‘sammāsambuddho vata so bhagavā",
  "atk-s0519a4:70_7": "yo evarūpassa dhammassa desetā’’ti tathāgate, ‘‘svākkhāto vatāyaṁ dhammo yo evaṁ",
  "atk-s0519a4:70_8": "ekantaparipuṇṇo ekantaparisuddho’’tiādinā dhamme ca saddhaṁ labhati uppādetīti attho.",
  "atk-s0519a4:71_0": "Tatthāti tasmiṁ yathāsute yathāpariyatte dhamme. Vīmaṁsāti pāḷiyā pāḷiatthassa ca",
  "atk-s0519a4:71_1": "vīmaṁsanapaññā . Sesaṁ tassā eva vevacanaṁ. Sā hi yathāvuttavīmaṁsane saṅkocaṁ anāpajjitvā",
  "atk-s0519a4:71_2": "ussahanavasena ussāhanā, tulanavasena tulanā, upaparikkhaṇavasena upaparikkhāti ca",
  "atk-s0519a4:71_3": "vuttā. Atha vā vīmaṁsatīti vīmaṁsā, sā padapadatthavicāraṇā paññā. Ussāhanāti vīriyena",
  "atk-s0519a4:71_4": "upatthambhitā dhammassa dhāraṇaparicayasādhikā paññā. Tulanāti padena padantaraṁ,",
  "atk-s0519a4:71_5": "desanāya vā desanantaraṁ tulayitvā saṁsanditvā gahaṇapaññā. Upaparikkhāti mahāpadese",
  "atk-s0519a4:71_6": "otāretvā pāḷiyā pāḷiatthassa ca upaparikkhaṇapaññā. Attahitaṁ parahitañca ākaṅkhantehi",
  "atk-s0519a4:71_7": "suyyatīti sutaṁ, kālavacanicchāya abhāvato, yathā duddhanti. Kiṁ pana tanti? Adhikārato",
  "atk-s0519a4:71_8": "sāmatthiyato vā pariyattidhammoti viññāyati. Atha vā savanaṁ sutaṁ, sotadvārānusārena",
  "atk-s0519a4:71_9": "pariyattidhammassa upadhāraṇanti attho. Sutena hetunā nibbattā sutamayī. Pakārena",
  "atk-s0519a4:71_10": "jānātīti paññā. Yā vīmaṁsā, ayaṁ sutamayī paññāti paccekampi yojetabbaṁ. Tathāti",
  "atk-s0519a4:71_11": "yathā sutamayī paññā vīmaṁsādipariyāyavatī vīmaṁsādivibhāgavatī ca, tathā cintāmayī",
  "atk-s0519a4:71_12": "cāti attho. Yathā vā sutamayī oramattikā anavaṭṭhitā ca, evaṁ cintāmayī cāti dasseti.",
  "atk-s0519a4:72_0": "Sutena nissayenāti sutena pariyattidhammena pariyattidhammassavanena vā upanissayena",
  "atk-s0519a4:72_1": "itthambhūtalakkhaṇe karaṇavacanaṁ, yathāvuttaṁ sutaṁ upanissāyāti attho. Vīmaṁsātiādīsu",
  "atk-s0519a4:72_2": "‘‘idaṁ sīlaṁ, ayaṁ samādhi, ime rūpārūpadhammā, ime pañcakkhandhā’’ti tesaṁ tesaṁ",
  "atk-s0519a4:72_3": "dhammānaṁ sabhāvavīmaṁsanabhūtā paññā vīmaṁsā. Tesaṁyeva dhammānaṁ vacanatthaṁ muñcitvā",
  "atk-s0519a4:72_4": "sabhāvasarasalakkhaṇassa tulayitvā viya gahaṇapaññā tulanā. Tesaṁyeva dhammānaṁ salakkhaṇaṁ",
  "atk-s0519a4:72_5": "avijahitvā aniccatādiruppanasappaccayādiākāre ca takketvā vitakketvā ca upaparikkhaṇapaññā",
  "atk-s0519a4:72_6": "upaparikkhā, tathā upaparikkhite dhamme saviggahe viya upaṭṭhahante evametehi nijjhānakkhame",
  "atk-s0519a4:72_7": "katvā cittena anu anu pekkhaṇā manasānupekkhaṇā. Ettha ca yathā sutamayī paññā yathāsutassa",
  "atk-s0519a4:72_8": "dhammassa dhāraṇaparicayavasena pavattanato ussāhajātā ‘‘ussāhanā’’ti vattabbataṁ",
  "atk-s0519a4:72_9": "arahati, na evaṁ cintāmayīti idha ‘‘ussāhanā’’ti padaṁ na vuttaṁ. Cintanaṁ cintā,",
  "atk-s0519a4:72_10": "nijjhānanti attho. Sesaṁ vuttanayameva.",
  "atk-s0519a4:73_0": "Imāhi dvīhi paññāhīti yathāvuttāhi dvīhi paññāhi kāraṇabhūtāhi. Sutacintāmayañāṇesu",
  "atk-s0519a4:73_1": "hi patiṭṭhito vipassanaṁ ārabhatīti. ‘‘Imāsu dvīsu paññāsū’’tipi paṭhanti. ‘‘Tehi",
  "atk-s0519a4:73_2": "jātāsu uppannāsū’’ti vā vacanaseso yojetabbo. Manasikārasampayuttassāti rūpārūpapariggahādimanasikāre",
  "atk-s0519a4:73_3": "yuttappayuttassa. Yaṁ ñāṇaṁ uppajjatīti vuttanayena manasikārappayogena diṭṭhivisuddhikaṅkhāvitaraṇavisuddhimaggāmaggañāṇadassanavisuddhipaṭipadāñāṇadassanavisuddhīnaṁ",
  "atk-s0519a4:73_4": "sampa ādanena vipassanaṁ ussukkantassa yaṁ ñāṇadassanavisuddhisaṅkhātaṁ ariyamaggañāṇaṁ",
  "atk-s0519a4:73_5": "uppajjati, ayaṁ bhāvanāmayī paññāti sambandho. Taṁ pana dassanaṁ bhāvanāti duvidhanti",
  "atk-s0519a4:73_6": "āha – ‘‘dassanabhūmiyaṁ vā bhāvanābhūmiyaṁ vā’’ti. Yadi dassananti vuccati, kathaṁ",
  "atk-s0519a4:73_7": "tattha paññā bhāvanāmayīti? Bhāvanāmayameva hi taṁ ñāṇaṁ, paṭhamaṁ nibbānadassanato",
  "atk-s0519a4:73_8": "pana ‘‘dassana’’nti vuttanti saphalo paṭhamamaggo dassanabhūmi. Sesā sekkhāsekkhadhammā bhāvanābhūmi.",
  "atk-s0519a4:74_0": "8. Idāni imā tisso paññā pariyāyantarena dassetuṁ ‘‘paratoghosā’’tiādi vuttaṁ. Tattha",
  "atk-s0519a4:74_1": "paratoti na attato, aññato satthuto sāvakato vāti attho. Ghosāti tesaṁ desanāghosato,",
  "atk-s0519a4:74_2": "desanāpaccayāti attho. Atha vā parato ghoso etissāti paratoghosā, yā paññā, sā sutamayīti",
  "atk-s0519a4:74_3": "yojetabbaṁ. Paccattasamuṭṭhitāti paccattaṁ tassa tassa attani sambhūtā. Yonisomanasikārāti",
  "atk-s0519a4:74_4": "tesaṁ tesaṁ dhammānaṁ sabhāvapariggaṇhanādinā yathāvuttena upāyena pavattamanasikārā.",
  "atk-s0519a4:74_5": "Parato ca ghosenāti paratoghosena hetubhūtena. Sesaṁ vuttanayameva.",
  "atk-s0519a4:75_0": "Idāni yadatthaṁ imā paññā uddhaṭā, tameva veneyyapuggalavibhāgaṁ yojetvā dassetuṁ",
  "atk-s0519a4:75_1": "‘‘yassā’’tiādi vuttaṁ. Tattha imā dveti gaṇanavasena vatvā puna tā sutamayī cintāmayī",
  "atk-s0519a4:75_2": "cāti sarūpato dasseti. Ayaṁ ugghaṭitaññūti ayaṁ sutamayacintāmayañāṇehi āsayapayogapabodhassa",
  "atk-s0519a4:75_3": "nipphāditattā uddesamatteneva jānanato ‘‘ugghaṭitaññū’’ti vuccati. Ayaṁ vipañcitaññūti",
  "atk-s0519a4:75_4": "cintāmayañāṇena āsayassa aparikkhatattā uddesaniddesehi jānanato vipañcitaññū. Ayaṁ",
  "atk-s0519a4:75_5": "neyyoti sutamayañāṇassāpi abhāvato niravasesaṁ vitthāradesanāya netabbato neyyo.",
  "atk-s0519a4:76_0": "9. Evaṁ desanāpaṭipadāñāṇavibhāgehi desanābhājanaṁ veneyyattayaṁ vibhajitvā idāni",
  "atk-s0519a4:76_1": "tattha pavattitāya bhagavato dhammadesanāya desanāhāraṁ niddhāretvā yojetuṁ ‘‘sāyaṁ",
  "atk-s0519a4:76_2": "dhammadesanā’’tiādi āraddhaṁ.",
  "atk-s0519a4:77_0": "Tattha sāyanti sā ayaṁ. Yā pubbe ‘‘dhammaṁ vo, bhikkhave, desessāmī’’tiādinā (netti.",
  "atk-s0519a4:77_1": "5) paṭiniddesavārassa ādito desanāhārassa visayabhāvena nikkhittā pāḷi, tamevettha",
  "atk-s0519a4:77_2": "desanāhāraṁ niyojetuṁ ‘‘sāyaṁ dhammadesanā’’ti paccāmasati. Kiṁ desayatīti kathetukamyatāvasena",
  "atk-s0519a4:77_3": "desanāya piṇḍatthaṁ pucchitvā taṁ gaṇanāya paricchinditvā sāmaññato dasseti ‘‘cattāri",
  "atk-s0519a4:77_4": "saccānī’’ti. Saccavinimuttā hi bhagavato desanā natthīti. Tassā ca cattāri saccāni",
  "atk-s0519a4:77_5": "piṇḍattho. Pavattipavattakanivattitadupāyavimuttassa neyyassa abhāvato cattāri aviparītabhāvena",
  "atk-s0519a4:77_6": "saccānīti daṭṭhabbaṁ. Tāni ‘‘dukkhaṁ samudayaṁ nirodhaṁ magga’’nti sarūpato dasseti.",
  "atk-s0519a4:78_0": "Tattha anekupaddavādhiṭṭhānabhāvena kucchitattā bālajanaparikappitadhuvasubhasukhattabhāvavirahena",
  "atk-s0519a4:78_1": "tucchattā ca dukkhaṁ. Avasesapaccayasamavāye dukkhassa uppattikāraṇattā samudayo.",
  "atk-s0519a4:78_2": "Sabbagatisuññattā natthi ettha saṁsāracārakasaṅkhāto dukkharodho, etasmiṁ vā adhigate",
  "atk-s0519a4:78_3": "saṁsāracārakasaṅkhātassa dukkharodhassa abhāvotipi nirodho, anuppādanirodhapaccayattā",
  "atk-s0519a4:78_4": "vā. Mārento gacchati, nibbānatthikehi maggiyatīti vā maggo. Tattha samudayena assādo,",
  "atk-s0519a4:78_5": "dukkhena ādīnavo, magganirodhehi nissaraṇaṁ. Evaṁ yasmiṁ sutte cattāri saccāni sarūpato",
  "atk-s0519a4:78_6": "āgatāni, tattha yathārutavasena. Yattha pana sutte cattāri saccāni sarūpato na āgatāni,",
  "atk-s0519a4:78_7": "tattha atthato cattāri saccāni uddharitvā tesaṁ vasena assādādayo niddhāretabbā.",
  "atk-s0519a4:78_8": "Yattha ca assādādayo sarūpato āgatā, tattha vattabbameva natthi. Yattha pana na āgatā,",
  "atk-s0519a4:78_9": "tattha atthato uddharitvā tesaṁ vasena cattāri saccāni niddhāretabbāni. Idha pana",
  "atk-s0519a4:78_10": "assādādayo udāharaṇavasena sarūpato dassitāti tehi saccāni niddhāretuṁ ‘‘ādīnavo cā’’tiādi vuttaṁ.",
  "atk-s0519a4:79_0": "Tattha ‘‘saṁkhittena pañcupādānakkhandhā dukkhā’’ti (dī. ni. 2.387; ma. ni. 1.120;",
  "atk-s0519a4:79_1": "3.373; vibha. 202) vacanato taṇhāvajjā tebhūmakadhammā dukkhasaccaṁ, te ca aniccādisabhāvattā",
  "atk-s0519a4:79_2": "ādīnavo, phalañca desanāya sādhetabbaṁ. Tattha yaṁ lokiyaṁ, taṁ sandhāya vuttaṁ ‘‘phalañca",
  "atk-s0519a4:79_3": "dukkha’’nti. Assādoti taṇhāvipallāsānampi icchitattā te sandhāya ‘‘assādo samudayo’’ti",
  "atk-s0519a4:79_4": "vuttaṁ. Saha vipassanāya ariyamaggo desanā ca desanāphalādhigamassa upāyoti katvā",
  "atk-s0519a4:79_5": "‘‘upāyo āṇatti ca maggo’’ti vuttaṁ. Nissaraṇapade cāpi ariyamaggo niddhāretabbo,",
  "atk-s0519a4:79_6": "na cāyaṁ saccavibhāgo ākuloti daṭṭhabbo. Yathā hi saccavibhaṅge (vibha. 208) ‘‘taṇhā",
  "atk-s0519a4:79_7": "avasiṭṭhā kilesā avasiṭṭhā akusalā dhammā sāsavāni kusalamūlāni sāsavā ca kusalā",
  "atk-s0519a4:79_8": "dhammā samudayasaccabhāvena vibhattā’’ti tasmiṁ tasmiṁ naye taṁtaṁavasiṭṭhā tebhūmakadhammā",
  "atk-s0519a4:79_9": "dukkhasaccabhāvena vibhattā, evamidhāpi daṭṭhabbanti. Imāni cattāri saccānīti nigamanaṁ",
  "atk-s0519a4:79_10": ". Idaṁ dhammacakkanti yāyaṁ bhagavato catusaccavasena sāmukkaṁsikā dhammadesanā, idaṁ dhammacakkaṁ.",
  "atk-s0519a4:80_0": "Idāni tassā dhammadesanāya dhammacakkabhāvaṁ saccavibhaṅgasuttavasena (ma. ni. 3.371",
  "atk-s0519a4:80_1": "ādayo) dassetuṁ ‘‘yathāha bhagavā’’tiādi vuttaṁ. Tattha idaṁ dukkhanti idaṁ jātiādivibhāgaṁ",
  "atk-s0519a4:80_2": "saṅkhepato pañcupādānakkhandhasaṅgahaṁ taṇhāvajjaṁ tebhūmakadhammajātaṁ dukkhassa",
  "atk-s0519a4:80_3": "adhiṭṭhānabhāvena dukkhadukkhādibhāvena ca dukkhaṁ ariyasaccanti attho. Meti bhagavā",
  "atk-s0519a4:80_4": "attānaṁ niddisati. Bārāṇasiyanti bārāṇasīnāmakassa nagarassa avidūre. Paccekabuddhaisīnaṁ",
  "atk-s0519a4:80_5": "ākāsato otaraṇaṭṭhānatāya isipatanaṁ. Migānaṁ tattha abhayassa dinnattā migadāyanti",
  "atk-s0519a4:80_6": "ca laddhanāme assame. Uttarati atikkamati, abhibhavatīti vā uttaraṁ, natthi etassa",
  "atk-s0519a4:80_7": "uttaranti anuttaraṁ. Anatisayaṁ appaṭibhāgaṁ vā. Kiñcāpi bhagavato dhammadesanā anekāsu",
  "atk-s0519a4:80_8": "devamanussaparisāsu anekasatakkhattuṁ tesaṁ ariyasaccappaṭivedhasampādanavasena pavattitā,",
  "atk-s0519a4:80_9": "tathāpi sabbapaṭhamaṁ aññāsikoṇḍaññappamukhāya aṭṭhārasaparimāṇāya brahmakoṭiyā catusaccappaṭivedhavibhāvanīyā",
  "atk-s0519a4:80_10": "dhammadesanā, tassā sātisayā dhammacakkasamaññāti ‘‘dhammacakkaṁ pavattita’’nti vuttaṁ.",
  "atk-s0519a4:81_0": "Tattha satipaṭṭhānādidhammo eva pavattanaṭṭhena cakkanti dhammacakkaṁ, cakkanti vā",
  "atk-s0519a4:81_1": "āṇā. Dhammato anapetattā dhammañca taṁ cakkañcāti dhammacakkaṁ. Dhammena ñāyena cakkantipi",
  "atk-s0519a4:81_2": "dhammacakkaṁ. Yathāha – ‘‘dhammañca pavatteti cakkañcāti dhammacakkaṁ, cakkañca pavatteti",
  "atk-s0519a4:81_3": "dhammañcāti dhammacakkaṁ, dhammena pavattetīti dhammacakka’’ntiādi (paṭi. ma. 2.41-42).",
  "atk-s0519a4:81_4": "Appaṭivattiyanti dhammissarassa bhagavato sammāsambuddhabhāvato dhammacakkassa ca",
  "atk-s0519a4:81_5": "anuttarabhāvato appaṭisedhanīyaṁ. Kena pana appaṭivattiyanti āha ‘‘samaṇena vā’’tiādi.",
  "atk-s0519a4:81_6": "Tattha samaṇenāti pabbajjaṁ upagatena. Brāhmaṇenāti jātibrāhmaṇena. Paramatthasamaṇabrāhmaṇānañhi",
  "atk-s0519a4:81_7": "paṭilomanacittaṁyeva natthi. Devenāti kāmāvacaradevena. Kenacīti yena kenaci avasiṭṭhapārisajjena.",
  "atk-s0519a4:81_8": "Ettāvatā aṭṭhannampi parisānaṁ anavasesapariyādānaṁ daṭṭhabbaṁ. Lokasminti sattaloke.",
  "atk-s0519a4:82_0": "Tatthāti tissaṁ catusaccadhammadesanāyaṁ. Aparimāṇā padā, aparimāṇā akkharāti uppaṭipāṭivacanaṁ",
  "atk-s0519a4:82_1": "yebhuyyena padasaṅgahitāni akkharānīti dassanatthaṁ. Padā akkharā byañjanāti liṅgavipallāso",
  "atk-s0519a4:82_2": "katoti daṭṭhabbaṁ. Atthassāti catusaccasaṅkhātassa atthassa. Saṅkāsanāti saṅkāsitabbākāro.",
  "atk-s0519a4:82_3": "Esa nayo sesesupi. Atthassāti ca sambandhe sāmivacanaṁ. Itipidanti itīti pakārattho,",
  "atk-s0519a4:82_4": "pi-saddo sampiṇḍanattho, imināpi imināpi pakārena idaṁ dukkhaṁ ariyasaccaṁ veditabbanti",
  "atk-s0519a4:82_5": "attho. Tena jātiādibhedena yathāvuttassa dukkhasaccassa anekabhedataṁ taṁdīpakānaṁ",
  "atk-s0519a4:82_6": "akkharapadādīnaṁ vuttappakāraṁ aparimāṇatañca samattheti.",
  "atk-s0519a4:83_0": "Ayaṁ dukkhasamudayoti ayaṁ kāmataṇhādibhedā taṇhāvaṭṭassa mūlabhūtā yathāvuttassa",
  "atk-s0519a4:83_1": "dukkhassa nibbattihetubhāvato dukkhasamudayo. Ayaṁ dukkhanirodhoti ayaṁ sabbasaṅkhatanissaṭā",
  "atk-s0519a4:83_2": "asaṅkhatadhātu yathāvuttassa dukkhassa anuppādanirodhapaccayattā dukkhanirodho. Ayaṁ",
  "atk-s0519a4:83_3": "dukkhanirodhagāminī paṭipadāti ayaṁ sammādiṭṭhiādiaṭṭhaṅgasamūho dukkhanirodhasaṅkhātaṁ",
  "atk-s0519a4:83_4": "nibbānaṁ gacchati ārammaṇavasena tadabhimukhībhūtattā paṭipadā ca hoti dukkhanirodhappattiyāti",
  "atk-s0519a4:83_5": "dukkhanirodhagāminī paṭipadā. Itipidanti padassa pana samudayasacce aṭṭhasatataṇhāvicaritehi,",
  "atk-s0519a4:83_6": "nirodhasacce madanimmadanādipariyāyehi, maggasacce sattattiṁsabodhipakkhiyadhammehi",
  "atk-s0519a4:83_7": "attho vibhajitvā veditabbo. Sesaṁ vuttanayameva.",
  "atk-s0519a4:84_0": "Evaṁ ‘‘dvādasa padāni sutta’’nti gāthāya sakalassa sāsanassa channaṁ atthapadānaṁ",
  "atk-s0519a4:84_1": "channañca byañjanapadānaṁ vasena yā dvādasapadatā vuttā, tameva ‘‘dhammaṁ vo, bhikkhave,",
  "atk-s0519a4:84_2": "desessāmī’’tiādinā desanāhārassa visayadassanavasena chachakkapariyāyaṁ (ma. ni.",
  "atk-s0519a4:84_3": "3.420 ādayo) ekadesena uddisitvā dhammacakkappavattanasuttena (saṁ. ni. 5.1081; mahāva.",
  "atk-s0519a4:84_4": "13; paṭi. ma. 2.30) tadatthassa saṅgahitabhāvadassanamukhena sabbassāpi bhagavato",
  "atk-s0519a4:84_5": "vacanassa catusaccadesanābhāvaṁ tadatthassa ca catusaccabhāvaṁ vibhāvento ‘‘idaṁ",
  "atk-s0519a4:84_6": "dukkhanti me, bhikkhave, bārāṇasiya’’ntiādinā saccavibhaṅgasuttaṁ (ma. ni. 3.371",
  "atk-s0519a4:84_7": "ādayo) uddesato dassetvā ‘‘tattha aparimāṇā padā’’tiādinā byañjanatthapadāni vibhajanto",
  "atk-s0519a4:84_8": "dvādasapadabhāvaṁ dīpetvā idāni tesaṁ aññamaññavisayivisayabhāvena sambandhabhāvaṁ",
  "atk-s0519a4:84_9": "dassetuṁ ‘‘tattha bhagavā akkharehi saṅkāsetī’’tiādi vuttaṁ.",
  "atk-s0519a4:85_0": "Tattha padāvayavaggahaṇamukhena padaggahaṇaṁ, gahite ca pade padatthāvabodho gahitapubbasaṅketassa",
  "atk-s0519a4:85_1": "hoti. Tattha ca padāvayavaggahaṇena viya padaggahaṇassa, padatthāvayavaggahaṇenāpi",
  "atk-s0519a4:85_2": "padatthaggahaṇassa visesādhānaṁ jāyatīti āha – ‘‘akkharehi saṅkāsetī’’ti. Yasmā pana",
  "atk-s0519a4:85_3": "akkharehi saṁkhittena dīpiyamāno attho padapariyosāne vākyassa apariyositattā padeneva",
  "atk-s0519a4:85_4": "pakāsito dīpito hoti, tasmā ‘‘padehi pakāsetī’’ti vuttaṁ. Vākyapariyosāne pana so",
  "atk-s0519a4:85_5": "attho vivarito vivaṭo kato hotīti vuttaṁ ‘‘byañjanehi vivaratī’’ti. Yasmā ca pakārehi",
  "atk-s0519a4:85_6": "vākyabhede kate tadattho vibhatto nāma hoti, tasmā ‘‘ākārehi vibhajatī’’ti vuttaṁ.",
  "atk-s0519a4:85_7": "Tathā vākyāvayavānaṁ paccekaṁ nibbacanavibhāge kate so attho pākaṭo hotīti vuttaṁ",
  "atk-s0519a4:85_8": "‘‘niruttīhi uttānīkarotī’’ti. Katanibbacanehi vākyāvayavehi vitthāravasena niravasesato",
  "atk-s0519a4:85_9": "desitehi veneyyānaṁ cittaparitosanaṁ buddhinisānañca kataṁ hotīti āha – ‘‘niddesehi",
  "atk-s0519a4:85_10": "paññapetī’’ti. Ettha ca akkharehi eva saṅkāsetīti avadhāraṇaṁ akatvā akkharehi saṅkāsetiyevāti",
  "atk-s0519a4:85_11": "evaṁ avadhāraṇaṁ daṭṭhabbaṁ. Evañhi sati atthapadānaṁ nānāvākyavisayatāpi siddhā",
  "atk-s0519a4:85_12": "hoti. Tena ekānusandhike sutte chaḷeva atthapadāni, nānānusandhike pana anusandhimhi",
  "atk-s0519a4:85_13": "anusandhimhi cha cha atthapadāni niddhāretabbāni.",
  "atk-s0519a4:86_0": "‘‘Akkharehi ca padehi ca ugghaṭetī’’tiādinā byañjanapadānaṁ kiccasādhanaṁ dasseti.",
  "atk-s0519a4:86_1": "Veneyyattayavinayameva hi tesaṁ byāpāro. Aṭṭhānabhāvato pana saccappaṭivedhassa padaparamo",
  "atk-s0519a4:86_2": "na idha vutto. Neyyaggahaṇeneva vā tassāpi idha gahaṇaṁ sekkhaggahaṇena viya kalyāṇaputhujjanassāti",
  "atk-s0519a4:86_3": "daṭṭhabbaṁ. Akkharehītiādīsu karaṇasādhane karaṇavacanaṁ, na hetumhi. Akkharādīni",
  "atk-s0519a4:86_4": "hi ugghaṭanādiatthāni, na ugghaṭanādiakkharādiatthaṁ. Yadatthā ca kiriyā so hetu,",
  "atk-s0519a4:86_5": "yathā ‘‘annenavasatī’’ti. Ugghaṭetīti sotāvadhānaṁ katvā samāhitacittānaṁ veneyyānaṁ",
  "atk-s0519a4:86_6": "saṅkāsanavasena akkharehi visesaṁ ādahanto yathā padapariyosāne āsayappaṭibodho hoti,",
  "atk-s0519a4:86_7": "tathā yathādhippetaṁ atthaṁ saṅkhepena katheti uddisatīti attho. Vipañcayatīti yathāuddiṭṭhaṁ",
  "atk-s0519a4:86_8": "atthaṁ niddisati. Vitthāretīti vitthāraṁ karoti, vitthāraṁ katvā ācikkhati vā, paṭiniddisatīti",
  "atk-s0519a4:86_9": "attho. Yasmā cettha ugghaṭetīti uddisanaṁ adhippetaṁ. Uddeso ca desanāya ādi, tasmā",
  "atk-s0519a4:86_10": "vuttaṁ – ‘‘ugghaṭanā ādī’’ti. Tathā vipañcanaṁ niddisanaṁ, vittharaṇaṁ paṭiniddisanaṁ,",
  "atk-s0519a4:86_11": "niddesapaṭiniddesā ca desanāya majjhapariyosānāti. Tena vuttaṁ – ‘‘vipañcanā majjhe,",
  "atk-s0519a4:86_12": "vitthāraṇā pariyosāna’’nti.",
  "atk-s0519a4:87_0": "Evaṁ ‘‘akkharehi saṅkāsetī’’tiādinā channaṁ byañjanapadānaṁ byāpāraṁ dassetvā idāni",
  "atk-s0519a4:87_1": "atthapadānaṁ byāpāraṁ dassetuṁ ‘‘soyaṁ dhammavinayo’’tiādi vuttaṁ. Tattha sīlādidhammo",
  "atk-s0519a4:87_2": "eva pariyattiatthabhūto veneyyavinayanato dhammavinayo. Ugghaṭīyantoti uddisiyamāno.",
  "atk-s0519a4:87_3": "Tenāti ugghaṭitaññūvinayanena. Vipañcīyantoti niddisiyamāno. Vitthārīyantoti paṭiniddisiyamāno.",
  "atk-s0519a4:88_0": "10. Ettāvatā ‘‘dhammaṁ vo, bhikkhave, desessāmī’’ti uddiṭṭhāya pāḷiyā tividhakalyāṇataṁ",
  "atk-s0519a4:88_1": "dassetvā idāni atthabyañjanasampattiṁ dassetuṁ ‘‘cha padāni attho’’tiādi vuttaṁ.",
  "atk-s0519a4:88_2": "Taṁ suviññeyyaṁ. ‘‘Tenāha bhagavā’’tiādinā desanāhārassa visayabhāvena uddiṭṭhaṁ",
  "atk-s0519a4:88_3": "pāḷiṁ nigamanavasena dasseti. Lokuttarantiādi ‘‘kevalaparipuṇṇaṁ parisuddha’’nti",
  "atk-s0519a4:88_4": "padānaṁ atthavivaraṇaṁ. Tattha upaṭṭhitaṁ sabbavisesānanti sabbesaṁ uttarimanussadhammasaṅkhātānaṁ",
  "atk-s0519a4:88_5": "visesānaṁ adhisīlasikkhādivisesānaṁ vā upatiṭṭhanaṭṭhānaṁ. ‘‘Idaṁ nesaṁ padakkanta’’ntiādīnaṁ",
  "atk-s0519a4:88_6": "viya etassa saddasiddhi veditabbā. ‘‘Idaṁ vuccati tathāgatapadaṁ itipī’’tiādīsu idaṁ",
  "atk-s0519a4:88_7": "sikkhattayasaṅgahaṁ sāsanabrahmacariyaṁ tathāgatagandhahatthino paṭipattidesanāgamanehi",
  "atk-s0519a4:88_8": "kilesagahanaṁ ottharitvā gatamaggotipi. Tena gocarabhāvanāsevanāhi nisevitaṁ bhajitantipi.",
  "atk-s0519a4:88_9": "Tassa mahāvajirañāṇasabbaññutaññāṇadantehi ārañjitaṁ tebhūmakadhammānaṁ ārañjanaṭṭhānantipi",
  "atk-s0519a4:88_10": "vuccatīti attho. Ato cetanti yato tathāgatapadādibhāvena vuccati, ato aneneva kāraṇena",
  "atk-s0519a4:88_11": "brahmuno sabbasattuttamassa bhagavato, brahmaṁ vā sabbaseṭṭhaṁ cariyanti paññāyati",
  "atk-s0519a4:88_12": "yāvadeva manussehi suppakāsitattā yathāvuttappakārehi ñāyati. Tenāha bhagavāti yathāvuttatthaṁ",
  "atk-s0519a4:88_13": "pāḷiṁ nigamanavasena dasseti.",
  "atk-s0519a4:89_0": "Anupādāparinibbānatthatāya bhagavato desanāya yāvadeva ariyamaggasampāpanattho desanāhāroti",
  "atk-s0519a4:89_1": "dassetuṁ ‘‘kesaṁ ayaṁ dhammadesanā’’ti pucchitvā ‘‘yogīna’’nti āha. Catusaccakammaṭṭhānabhāvanāya",
  "atk-s0519a4:89_2": "yuttappayuttāti yogino. Te hi imaṁ desanāhāraṁ payojentīti. Idaṁ vacanaṁ desanāhāravibhaṅgassa",
  "atk-s0519a4:89_3": "yathānusandhinā sammā ṭhapitabhāvaṁ dassetuṁ pakaraṇaṁ saṅgāyantehi ṭhapitanti daṭṭhabbaṁ.",
  "atk-s0519a4:89_4": "Tathā hi vuttaṁ ‘‘tenāha āyasmā mahākaccāyano’’ti. Niyuttoti pāḷito assādādipadatthe",
  "atk-s0519a4:89_5": "niddhāretvā yojitoti attho.",
  "atk-s0519a4:90": "Desanāhāravibhaṅgavaṇṇanā niṭṭhitā.",
  "atk-s0519a4:91": "2. Vicayahāravibhaṅgavaṇṇanā",
  "atk-s0519a4:92_0": "11.Tattha katamo vicayo hārotiādi vicayahāravibhaṅgo. Tatthāyaṁ apubbapadavaṇṇanā",
  "atk-s0519a4:92_1": "– kiṁ vicinatīti ettha ‘‘vicinatī’’ti etena vicayasaddassa kattuniddesataṁ dasseti.",
  "atk-s0519a4:92_2": "Kinti panatthassa hārassa visayo pucchitoti taṁ tassa visayaṁ dassetuṁ ‘‘padaṁ vicinatī’’tiādi",
  "atk-s0519a4:92_3": "vuttaṁ. Tattha padaṁ vicinatīti ādito paṭṭhāya yāva nigamanā suttassa sabbaṁ padaṁ",
  "atk-s0519a4:92_4": "vicinati. Ayañca vicayo duvidho saddato atthato ca. Tesu ‘‘idaṁ nāmapadaṁ, idaṁ ākhyātapadaṁ,",
  "atk-s0519a4:92_5": "idaṁ upasaggapadaṁ, idaṁ nipātapadaṁ, idaṁ itthiliṅgaṁ, idaṁ purisaliṅgaṁ, idaṁ napuṁsakaliṅgaṁ,",
  "atk-s0519a4:92_6": "idaṁ atītakālaṁ, idaṁ anāgatakālaṁ, idaṁ vattamānakālaṁ, idaṁ kattusādhanaṁ, idaṁ",
  "atk-s0519a4:92_7": "karaṇasādhanaṁ, idaṁ kammasādhanaṁ, idaṁ adhikaraṇasādhanaṁ, idaṁ paccattavacanaṁ,",
  "atk-s0519a4:92_8": "idaṁ upayogavacanaṁ, yāva idaṁ bhummavacanaṁ, idaṁ ekavacanaṁ, idaṁ anekavacana’’nti",
  "atk-s0519a4:92_9": "evamādivibhāgavacanaṁ, ayaṁ saddato padavicayo. So panāyaṁ padavicayo aviparītasabhāvaniruttisallakkhaṇeneva",
  "atk-s0519a4:92_10": "sampajjatīti daṭṭhabbaṁ. Atthato pana vicayo tena tena padena vattabbaatthasaṁvaṇṇanā.",
  "atk-s0519a4:92_11": "Sace pana padaṁ pucchādivasena pavattaṁ, tassa tadatthassa ca pucchādibhāvo vicetabboti",
  "atk-s0519a4:92_12": "imamatthaṁ dassento ‘‘pañhaṁ vicinatī’’tiādimāha.",
  "atk-s0519a4:93_0": "Yasmā ca sabbo desanāhāro vicayahārassa visayo suttassa vicayoti katvā, tasmā vuttaṁ",
  "atk-s0519a4:93_1": "– ‘‘assādaṁ vicinatī’’tiādi. Yasmā pana anugītīti ettha anurūpā gīti anugītīti ayampi",
  "atk-s0519a4:93_2": "attho icchito, tasmā viciyamānassa suttapadassa anurūpato suttantarapadānipi atthuddhāravasena",
  "atk-s0519a4:93_3": "vā paduddhāravasena vā ānetvā vicetabbānīti dassento ‘‘sabbe nava suttante vicinatī’’ti",
  "atk-s0519a4:93_4": "āha. Nava suttanteti suttageyyādike nava sutte, yathāsambhavatoti adhippāyo. Ayaṁ",
  "atk-s0519a4:93_5": "vicayahārassa padatthaniddeso.",
  "atk-s0519a4:94_0": "Evaṁ niddesavāre vicayahāro saṅkhepato niddiṭṭhoti taṁ vibhāgena niddisitvā paṭiniddesavasena",
  "atk-s0519a4:94_1": "vibhajanto yasmā padavicayo suttassa anupadaṁ pavattetabbatāya atibhāriko na sukaro",
  "atk-s0519a4:94_2": "cāti taṁ anāmasitvā pañhavissajjanavicaye tāva dassento ‘‘yathā kiṁ bhave’’tiādimāha.",
  "atk-s0519a4:94_3": "Tattha yathā kiṁ bhaveti yena pakārena so vicayo pavattetabbo, taṁ pakārajātaṁ kiṁ",
  "atk-s0519a4:94_4": "bhave, kīdisaṁ bhaveyyāti attho. ‘‘Yathā kiṁ bhaveyyā’’tipi pāṭho. Puna yathāti nipātamattaṁ.",
  "atk-s0519a4:94_5": "Āyasmāti piyavacanaṁ ajitoti bāvarībrāhmaṇassa paricārakabhūtānaṁ soḷasannaṁ aññataro.",
  "atk-s0519a4:94_6": "Pārāyaneti pāraṁ vuccati nibbānaṁ, tassa adhigamūpāyadesanattā kiñcāpi sabbaṁ bhagavato",
  "atk-s0519a4:94_7": "vacanaṁ ‘‘pārāyana’’nti vattabbataṁ arahati, saṅgītikārehi pana vatthugāthānugītigāthādīhi",
  "atk-s0519a4:94_8": "saddhiṁ ajitasuttādīnaṁ (su. ni. 1038 ādayo; cūḷani. ajitamāṇavapucchā 57 ādayo,",
  "atk-s0519a4:94_9": "ajitamāṇavapucchāniddesa 1 ādayo) soḷasannaṁ suttānaṁ idaṁ nāmaṁ katanti tesaññeva",
  "atk-s0519a4:94_10": "pārāyanasamaññāti āha ‘‘pārāyane’’ti. Keci ‘‘pārāyaniko’’ti paṭhanti. Te kira tāpasapabbajjūpagamanato",
  "atk-s0519a4:94_11": "pubbe pārāyanaṁ adhīyantā vicariṁsu. Tasmā ayampi pārāyanaṁ vattetīti pārāyanikoti",
  "atk-s0519a4:94_12": "vutto. Pucchatīti kasmā vuttaṁ, nanu pucchānibbattattā atītāti? Saccametaṁ, pucchanākāraṁ",
  "atk-s0519a4:94_13": "pana buddhiyaṁ viparivattamānaṁ katvā evamāha.",
  "atk-s0519a4:95_0": "Pucchā ca nāmesā adiṭṭhajotanāpucchā diṭṭhasaṁsandanā vimaticchedanā anumatipucchā",
  "atk-s0519a4:95_1": "kathetukamyatāpucchā ekaṁsabyākaraṇīyā vibhajjabyākaraṇīyā paṭipucchābyākaraṇīyā",
  "atk-s0519a4:95_2": "ṭhapanīyā dhammādhiṭṭhānā sattādhiṭṭhānāti anekavidhā. Tasmā ‘‘kimayaṁ pucchā adiṭṭhajotanā’’tiādinā",
  "atk-s0519a4:95_3": "yathāsambhavaṁ pucchā vicetabbā. Yathā cettha pucchāvibhāgo, evaṁ vissajjanavibhāgopi",
  "atk-s0519a4:95_4": "vissajjanavicaye yathāsambhavaṁ vattabbo. Pucchāsabhāgena hi vissajjananti. Idha",
  "atk-s0519a4:95_5": "pana vimaticchedanaṁ sattādhiṭṭhānaṁ pucchaṁ udāharitvā tattha vicayanākāraṁ dassetuṁ",
  "atk-s0519a4:95_6": "‘‘kenassu nivuto loko’’tiādimāha.",
  "atk-s0519a4:96_0": "Tattha kenāti kattari karaṇavacanaṁ. Sūti nipātamattaṁ, sūti vā saṁsaye nipāto, tenassa",
  "atk-s0519a4:96_1": "pañhassa vimaticchedanapucchābhāvaṁ dasseti. Nivutoti paṭicchādito. Lokoti sattaloko.",
  "atk-s0519a4:96_2": "Iccāyasmā ajitoti saṅgītikārakavacanaṁ. Nappakāsatīti na paññāyati. Kissābhilepanaṁ",
  "atk-s0519a4:96_3": "brūsīti kiṁ assa lokassa abhilepanaṁ vadasi. ‘‘Kiṁ svābhilepana’’ntipi pāṭho, tassa",
  "atk-s0519a4:96_4": "kiṁ su abhilepananti padavibhāgo.",
  "atk-s0519a4:97_0": "Padānīti pajjati etehi atthoti padāni, vākyāni. Pucchitānīti pucchābhāvena vuttānīti",
  "atk-s0519a4:97_1": "attho. Eko pañhoti yadipi cattāri padāni pucchanavasena vuttāni, ñātuṁ icchito pana",
  "atk-s0519a4:97_2": "attho eko evāti ‘‘eko pañho’’ti vuttaṁ. Tattha kāraṇamāha ‘‘ekavatthupariggahā’’ti.",
  "atk-s0519a4:97_3": "Idaṁ vuttaṁ hoti – kiñcāpi nivāraṇaappakāsanaabhilepanamahābhayasaṅkhātā pucchāya",
  "atk-s0519a4:97_4": "gahitā cattāro ete atthā, te panekaṁ lokaṁ patiguṇabhūtā, loko padhānabhāvena gahitoti",
  "atk-s0519a4:97_5": "tabbasena ekovāyaṁ pañhoti. Tenevāha ‘‘lokādhiṭṭhāna’’ntiādi. Ko pana so lokoti?",
  "atk-s0519a4:97_6": "Āha ‘‘loko tividho’’tiādi.",
  "atk-s0519a4:98_0": "Tattha rāgādikilesabahulatāya kāmāvacarasattā kilesaloko. Jhānābhiññāparibuddhiyā",
  "atk-s0519a4:98_1": "rūpāvacarasattā bhavaloko. Āneñjasamādhibahulatāya visadindriyattā arūpāvacarasattā",
  "atk-s0519a4:98_2": "indriyaloko. Atha vā kilissanaṁ kileso, vipākadukkhanti attho. Tasmā dukkhabahulatāya",
  "atk-s0519a4:98_3": "apāyesu sattā kilesaloko. Tadaññe sattā sampattibhavabhāvato bhavaloko. Tattha ye",
  "atk-s0519a4:98_4": "vimuttiparipācakehi indriyehi samannāgatā sattā, so indriyalokoti veditabbaṁ. Pariyāpannadhammavasena",
  "atk-s0519a4:98_5": "lokasamaññāti ariyapuggalā idha na saṅgayhanti.",
  "atk-s0519a4:99_0": "Avijjāya nivuto lokoti caturaṅgasamannāgatena andhakārena viya rathaghaṭādidhammasabhāvappaṭicchādanalakkhaṇāya",
  "atk-s0519a4:99_1": "avijjāya nivuto paṭicchādito loko. Vivicchāti vicikicchāhetu. ‘‘Vivicchā macchariya’’nti",
  "atk-s0519a4:99_2": "saṅgahe vuttaṁ. Pamādāti pamādahetu. Jappābhilepananti jappā taṇhā assa lokassa makkaṭālepo",
  "atk-s0519a4:99_3": "viya makkaṭassa abhilepanaṁ silesoti brūmi. Dukkhanti jātiādikaṁ vaṭṭadukkhanti ayaṁ",
  "atk-s0519a4:99_4": "padattho. Sesaṁ pāḷiyā eva viññāyati. Imāni cattāri padāni pucchāgāthāyaṁ vuttāni",
  "atk-s0519a4:99_5": "‘‘imehī’’ti vissajjanagāthāyaṁ vuttehi imehi catūhi padehi vissajjitāni. Kathanti",
  "atk-s0519a4:99_6": "āha ‘‘paṭhama’’ntiādiṁ. Tena yathākkamaṁ pucchāvissajjanāni veditabbānīti dasseti.",
  "atk-s0519a4:100_0": "Idāni taṁ yathākkamaṁ pucchaṁ vissajjanañca sarūpato dassetuṁ gāthāya ca atthaṁ vivarituṁ",
  "atk-s0519a4:100_1": "‘‘kenassū’’tiādi vuttaṁ. Tattha ‘‘nīvaraṇehī’’ti padena vuttamevatthaṁ pākaṭaṁ katvā",
  "atk-s0519a4:100_2": "dassetuṁ ‘‘avijjānīvaraṇā hi sabbe sattā’’tiādi vuttaṁ. Ettha ca ‘‘yathāhā’’tiādinā",
  "atk-s0519a4:100_3": "suttantaradassanena imasmiṁ pañhavissajjanavicaye anugītivicayaṁ dassetīti daṭṭhabbaṁ.",
  "atk-s0519a4:100_4": "Tattha pariyāyatoti kāraṇato. Nīvaraṇasaṅkhātānaṁ kāmacchandādīnampi kāraṇabhāvato",
  "atk-s0519a4:100_5": "paṭicchādanabhāvato ca ekaṁyeva nīvaraṇaṁ vadāmi, na pana aññesaṁ nīvaraṇasabhāvānaṁ",
  "atk-s0519a4:100_6": "abhāvāti attho. Yathā ca avijjāya sati nīvaraṇānaṁ bhāvo, evaṁ avijjāya asati na",
  "atk-s0519a4:100_7": "santi nīvaraṇānīti dassetuṁ ‘‘sabbaso’’tiādi vuttaṁ.",
  "atk-s0519a4:101_0": "Tenāti ‘‘avijjāya nivuto loko’’ti padena. Paṭhamassa padassāti ‘‘kenassu nivuto loko’’ti",
  "atk-s0519a4:101_1": "padassa. Yuttāti yojitā, anurūpāti vā attho. Etena pucchānurūpatā vissajjanassa dassitāti",
  "atk-s0519a4:101_2": "pubbāparavicayo vuttoti veditabbaṁ. ‘‘Yo puggalo nīvaraṇehi nivuto’’tiādinā vivicchāpamādānaṁ",
  "atk-s0519a4:101_3": "avijjāya paccayabhāvaṁ dasseti. Nivuto eva hi nappakāsati. Vivicchāti vicikicchā.",
  "atk-s0519a4:101_4": "Tenevāha – ‘‘vivicchā nāma vuccati vicikicchā’’ti. Tatrāyaṁ padasiddhi – yathā micchādiṭṭhisammādiṭṭhiyo",
  "atk-s0519a4:101_5": "‘‘niccaṁ anicca’’ntiādinā ekaṁsaggāhabhāvena pavattanti, na evamayaṁ. Ayaṁ pana anekaṁsaggāhabhāvato",
  "atk-s0519a4:101_6": "‘‘niccaṁ nu kho aniccaṁ nu kho’’tiādinā vividhaṁ viruddhaṁ vā icchati esatīti vivicchāti",
  "atk-s0519a4:101_7": ". ‘‘So vicikicchanto’’tiādinā appakāsanassa vivicchāpamādānaṁ kāraṇabhāvaṁ vivarati.",
  "atk-s0519a4:101_8": "Sukke dhamme na uppādiyatīti na samādāya vattati. Nappakāsantīti te attano santāne",
  "atk-s0519a4:101_9": "anuppādiyamānā kusalā dhammā taṁ puggalaṁ pakāsaṁ loke abhiññātaṁ na karontīti attho.",
  "atk-s0519a4:101_10": "Abhilimpatīti makkaṭālepo viya makkaṭaṁ dārusilādīsu purisaṁ rūpādivisaye allīyāpetīti",
  "atk-s0519a4:101_11": "attho. Āsattibahulassāti āsaṅgabahulassa. Evaṁ abhijappāti karitvāti evaṁ pariyuṭṭhānaṭṭhāyinīti",
  "atk-s0519a4:101_12": "iminā kāraṇena. Tatthāti tāya taṇhāya. Loko abhilitto silesena makkhito viya hotīti attho.",
  "atk-s0519a4:102_0": "Bhāyati etasmāti bhayaṁ. Mahantaṁ bhayaṁ mahabbhayaṁ. Tenevāha – ‘‘dukkhamassa mahabbhaya’’nti.",
  "atk-s0519a4:102_1": "Dukkhaṁ domanassanti dukkhameva vibhattanti sabbaṁ dukkhaṁ vibhajitvā dassetuṁ ‘‘tisso",
  "atk-s0519a4:102_2": "dukkhatā’’tiādi vuttaṁ. Odhasoti kadāci attūpakkamamūlāya kadāci parūpakkamamūlāyātiādinā",
  "atk-s0519a4:102_3": "vibhāgena dukkhadukkhatāya muccanakā visesena rūpāvacarā. Tathāti odhaso kadāci karahacīti",
  "atk-s0519a4:102_4": "evaṁ ākaḍḍhati. Vipariṇāmadukkhatāya muccanakā upekkhāsamāpattibahulā visesena arūpāvacarasattā.",
  "atk-s0519a4:102_5": "Appābādhāti padaṁ dukkhadukkhatāya muccanassa kāraṇavacanaṁ. Dīghāyukāti vipariṇāmadukkhatāya.",
  "atk-s0519a4:102_6": "Arūpadevā hi loke visesato dīghāyukāti. Idañca muccanamaccantikaṁ. Yasmā ca dukkhā",
  "atk-s0519a4:102_7": "vedanāpi saṅkhatattā aniccatādisaṅkhāradukkhasabhāvā eva, tasmā yato muccanamaccantikaṁ,",
  "atk-s0519a4:102_8": "taṁ anavasesapariyādānavasena saṅgaṇhitvā dassetuṁ ‘‘saṅkhāradukkhatāya panā’’tiādimāha.",
  "atk-s0519a4:103_0": "Tattha upādiyatīti upādi, vipākakkhandhā kaṭattā ca rūpaṁ. Upādissa sesaṁ upādisesaṁ,",
  "atk-s0519a4:103_1": "taṁ natthi etissāti anupādisesā, nibbānadhātu, tāya anupādisesāya nibbānadhātuyā,",
  "atk-s0519a4:103_2": "itthambhūtalakkhaṇe cāyaṁ karaṇaniddeso. Nibbānadhātūti ca nibbāyanamattaṁ. Tasmāti",
  "atk-s0519a4:103_3": "yasmā sakalalokabyāpinī sabbasaṅgāhinī ca saṅkhāradukkhatā, tasmā. Lokassāti sambandhe",
  "atk-s0519a4:103_4": "sāmivacanaṁ. Tena ‘‘dukkhamassā’’ti padassa atthaṁ dasseti. Evamettha lokassa nīvaraṇādīni",
  "atk-s0519a4:103_5": "ajānantena, samayantaraparicayena vā tattha saṁsayapakkhandena ekaṁseneva byākātabbattā",
  "atk-s0519a4:103_6": "sattādhiṭṭhānā pucchā katā, sā ca ajānanassa, saṁsayassa vā nīvaraṇādivisayatāya",
  "atk-s0519a4:103_7": "catubbidhā. Pāḷiyaṁ pana nīvaraṇādīnaṁ loko ādhārabhāvena gāthāyaṁ vuttoti eko pañhoti",
  "atk-s0519a4:103_8": "dassitanti. Ayamettha pucchāvicayo. Vissajjanavicayopi adiṭṭhajotinī vissajjanā vimaticchedinī",
  "atk-s0519a4:103_9": "cātiādinā pucchāvicaye vuttanayānusārena veditabbo.",
  "atk-s0519a4:104_0": "Evaṁ ekādhāraṁ pucchaṁ dassetvā idāni anekādhāraṁ dassetuṁ ‘‘savanti sabbadhī’’tiādi",
  "atk-s0519a4:104_1": "vuttaṁ. Tattha savantīti sandanti. Sabbadhīti sabbesu rūpādīsu āyatanesu. Sotāti",
  "atk-s0519a4:104_2": "taṇhādisotā. Kiṁ nivāraṇanti tesaṁ kiṁ āvaraṇaṁ kā rakkhā. Saṁvaraṁ brūhīti taṁ nesaṁ",
  "atk-s0519a4:104_3": "nīvaraṇasaṅkhātaṁ saṁvaraṁ kathehi. Kena sotā pidhīyareti kena dhammena taṇhādisotā",
  "atk-s0519a4:104_4": "pidhiyyanti pacchijjantīti ayamettha padattho. Sesaṁ pāḷivaseneva āvi bhavissati.",
  "atk-s0519a4:105_0": "Te dve pañhāti yadipi imissā gāthāya pucchāvasena pavattāya cattāri padāni cattāri",
  "atk-s0519a4:105_1": "vākyāni. Ñātuṁ icchitassa pana atthassa duvidhattā te dve pañhā. Kasmāti ce? ‘‘Imehi",
  "atk-s0519a4:105_2": "bahvādhivacanena pucchitā’’ti āha. Tatthāyaṁ saṅkhepattho – ime etāya gāthāya gahitā",
  "atk-s0519a4:105_3": "atthā yasmā bahūni adhikicca pavattavacanena pucchitā, tasmā te dve pañhāti. Ekato",
  "atk-s0519a4:105_4": "upari bahūti hi sāsanavohāro, tameva pucchāya duvidhatthavisayataṁ vivarituṁ ‘‘eva’’ntiādi",
  "atk-s0519a4:105_5": "vuttaṁ. Tassattho – yāhi ñātibyasanādisaṅkhātāhi pāṇavadhādīhi eva vā duggatihetubhūtāhi",
  "atk-s0519a4:105_6": "āpadāhi samaṁ saha, sabbathā vā ayaṁ loko āpanno ajjhotthaṭo. Taṁnimittehi dasahi",
  "atk-s0519a4:105_7": "kilesavatthūhi saṁkiliṭṭho ca, tassa taṁ āpannākāraṁ saṁkiliṭṭhākārañca buddhiyaṁ",
  "atk-s0519a4:105_8": "katvā āha – ‘‘evaṁ samāpannassa evaṁ saṁkiliṭṭhassā’’ti. Vodāyati sujjhati etenāti",
  "atk-s0519a4:105_9": "vodānaṁ, samathavipassanā. Vuṭṭhāti etena nimittato pavattato cāti vuṭṭhānaṁ, ariyamaggo.",
  "atk-s0519a4:106_0": "Asamāhitassāti nānārammaṇesu vikkhittacittassa. Savantīti pavattanti. Abhijjhātiādi",
  "atk-s0519a4:106_1": "asamādhānahetudassanaṁ. Tenevāha – ‘‘evaṁ asamāhitassā’’ti. ‘‘Yathāha bhagavā’’tiādinā",
  "atk-s0519a4:106_2": "idhāpi anugītivicayaṁ dasseti. Sotānaṁ savanaṁ yebhuyyena anurodhavasenevāti āha",
  "atk-s0519a4:106_3": "– ‘‘savati manāpikesu rūpesū’’ti. Ettha ca cakkhādayo sotānaṁ dvārabhāvena pavattamānā",
  "atk-s0519a4:106_4": "upacāravasena sayaṁ savantā viya vuttā. Itīti evaṁ. Sabbāti sabbasmā. Sabbathāti",
  "atk-s0519a4:106_5": "sabbappakārena. Idaṁ vodānanti idaṁ ‘‘pariyuṭṭhānavighāta’’nti vuttaṁ pariyuṭṭhānappahānaṁ vodānaṁ.",
  "atk-s0519a4:107_0": "Vissajjanagāthāya sati tesaṁ nivāraṇanti vipassanāsampayuttā sati kusalākusalānaṁ",
  "atk-s0519a4:107_1": "dhammānaṁ gatiyo samanvesamānā tesaṁ sotānaṁ nivāraṇanti. Sotānaṁ saṁvaraṁ brūmīti",
  "atk-s0519a4:107_2": "tameva satiṁ sotānaṁ saṁvaraṁ brūmi. Paññāyete pidhīyareti rūpādīsu aniccatādipaṭivedhasādhikāya",
  "atk-s0519a4:107_3": "maggapaññāya ete sotā sabbaso pidhiyyanti, uppajjituṁ appadānavasena samucchijjantīti attho.",
  "atk-s0519a4:108_0": "Nāviñchatīti abhijjhādippavattidvārabhāvena cittasantānaṁ, puggalaṁ vā nākaḍḍhati.",
  "atk-s0519a4:108_1": "Anusayappahānaṁ idha pidhānaṁ adhippetanti āha – ‘‘paññāya anusayā pahīyantī’’ti.",
  "atk-s0519a4:108_2": "Yasmā anusayanimittaṁ pariyuṭṭhānaṁ anusayābhāve na hotīti āha ‘‘anusayesū’’tiādi.",
  "atk-s0519a4:108_3": "Idāni tamevatthaṁ upamāya vibhāvento ‘‘taṁ yathā khandhavantassā’’tiādimāha. Etthāpi",
  "atk-s0519a4:108_4": "sotānaṁ nivāraṇasaṅkhātaṁ saṁvaraṁ pidhānañca ajānantena tattha vā saṁsayitena ekaṁsikattā",
  "atk-s0519a4:108_5": "dhammādhiṭṭhānā pucchā katāti idha pucchāvicayo vuttanayeneva vissajjanavicayo ca veditabbo.",
  "atk-s0519a4:109_0": "Ettha ca yena adhippāyena ‘‘kenassu nivuto loko’’ti gāthāya (su. ni. 1038; cūḷani.",
  "atk-s0519a4:109_1": "ajitamāṇavapucchā 57, ajitamāṇavapucchāniddesa 1; netti. 45) satipi nivāraṇādīnaṁ",
  "atk-s0519a4:109_2": "catunnaṁ pucchitabbabhāve eko pañhoti vuttaṁ. Tena tāva sotānaṁyeva saṁvaro pidhānañca",
  "atk-s0519a4:109_3": "pucchitanti sote ekatthavasena gahetvā pucchāya ekādhiṭṭhānabhāvato eko pañhoti vattabbaṁ",
  "atk-s0519a4:109_4": "siyā. Sotānaṁ vā bahubhāvato bahūti yattakā sotā, tattakā pañhāti. Yena pana adhippāyena",
  "atk-s0519a4:109_5": "‘‘savanti sabbadhi sotā’’ti gāthāyaṁ (su. ni. 1040; cūḷani. ajitamāṇavapucchā 59,",
  "atk-s0519a4:109_6": "ajitamāṇavapucchāniddesa 3; netti. 45) sote anāmasitvā saṁvarapidhānānaṁ vasena ‘‘dve",
  "atk-s0519a4:109_7": "pañhā’’ti vuttaṁ. Tena paṭhamagāthāyaṁ satipi nivāraṇādīnaṁ lokādhārabhāve lokaṁ",
  "atk-s0519a4:109_8": "anāmasitvā nivāraṇādīnaṁ vibhāgena cattāro pañhātipi vattabbanti ayaṁ nayo dassitoti daṭṭhabbaṁ.",
  "atk-s0519a4:110_0": "Idāni yasmā pucchanto na kevalaṁ pubbe attanā racitaniyāmeneva pucchati, atha kho",
  "atk-s0519a4:110_1": "desanākāle vuttadhammassa anusandhiṁ gahetvāpi pucchati, tasmā tassa anusandhiṁ pucchāya",
  "atk-s0519a4:110_2": "vicetabbākāraṁ dassento ‘‘yāni sotānī’’ti gāthāya anantaraṁ ‘‘paññā ceva sati cā’’ti",
  "atk-s0519a4:110_3": "gāthamāha. Tassāyaṁ saṅkhepattho – yāyaṁ bhagavatā vuttā paññā, yā ca sati yañca",
  "atk-s0519a4:110_4": "tadavasesaṁ nāmarūpaṁ, etaṁ sabbampi kattha nirujjhati, etaṁ me puṭṭho pabrūhīti.",
  "atk-s0519a4:111_0": "Vissajjanagāthāyaṁ panassa yasmā paññāsatiyo nāmeneva saṅgahaṁ gacchanti, tasmā tā",
  "atk-s0519a4:111_1": "visuṁ na vuttā. Ayañcettha saṅkhepattho – yaṁ maṁ tvaṁ, ajita, etaṁ pañhaṁ apucchi",
  "atk-s0519a4:111_2": "– ‘‘katthetaṁ uparujjhatī’’ti anantaragāthāyaṁ (su. ni. 1042; cūḷani. ajitamāṇavapucchā",
  "atk-s0519a4:111_3": "61, ajitamāṇavapucchāniddesa 5; netti. 11, 45), yattha taṁ asesaṁ uparujjhati, taṁ",
  "atk-s0519a4:111_4": "te vadāmi. Tassa tassa hi viññāṇassa nirodhena saheva apubbaṁ acarimaṁ etthetaṁ uparujjhati,",
  "atk-s0519a4:111_5": "ettheva viññāṇassa nirodhena nirujjhati, etaṁ viññāṇanirodhaṁ tassa nirodho nātivattatīti",
  "atk-s0519a4:111_6": "vuttaṁ hotīti. Ayaṁ pañhe anusandhiṁ pucchatīti anantaragāthāyaṁ sotānaṁ pariyuṭṭhānānusayappahānakiccena",
  "atk-s0519a4:111_7": "saddhiṁ sati paññā ca vuttā, taṁ sutvā tappahāne paññāsatīsu tiṭṭhantīsu tāsaṁ sannissayena",
  "atk-s0519a4:111_8": "nāmarūpena bhavitabbaṁ, tathā ca sati vaṭṭati eva. Kattha nu kho imāsaṁ sanissayānaṁ",
  "atk-s0519a4:111_9": "paññāsatīnaṁ asesanirodhoti iminā adhippāyena ayaṁ pucchā katāti āha – ‘‘ayaṁ pañhe…pe…",
  "atk-s0519a4:111_10": "dhātu’’nti. Tattha anusandhīyati desanā etāyāti anusandhi.",
  "atk-s0519a4:112_0": "Yāya paṭipadāya anupādisesaṁ nibbānadhātuṁ adhigacchanti, taṁ catusaccakammaṭṭhānabhāvanāsaṅkhātaṁ",
  "atk-s0519a4:112_1": "paṭipadaṁ saha visayena dassetuṁ ‘‘tīṇi ca saccānī’’tiādi vuttaṁ. Tattha saṅkhatānīti",
  "atk-s0519a4:112_2": "samecca sambhūya paccayehi katānīti saṅkhatāni. Nirodhadhammānīti nirujjhanasabhāvāni.",
  "atk-s0519a4:112_3": "Dukkhaṁ samudayo maggoti tesaṁ sarūpadassanaṁ. Nirodho pana kathanti āha ‘‘nirodho",
  "atk-s0519a4:112_4": "asaṅkhato’’ti. So hi kenaci paccayena na saṅkhatoti asaṅkhato. Saha visayena pahātabbapahāyakasabhāvesu",
  "atk-s0519a4:112_5": "ariyasaccesu pahāyakavibhāgamukhena pahātabbavibhāgaṁ dassetuṁ ‘‘tattha samudayo’’tiādi vuttaṁ.",
  "atk-s0519a4:113_0": "Tattha avijjāvasesāti dassanamaggena pahīnāvasesā avijjāti attho. Ayañca sesa-saddo",
  "atk-s0519a4:113_1": "kāmacchando byāpādo māno uddhaccanti etthāpi yojetabbo. Yathā hi avijjā, evaṁ etepi",
  "atk-s0519a4:113_2": "dhammā apāyagamanīyasabhāvā paṭhamamaggena pahīyanti evāti. ‘‘Avijjāniravasesā’’tipi",
  "atk-s0519a4:113_3": "pāṭho, etthāpi yathāvuttesu kāmacchandādipadesupi niravasesa-saddo yojetabbo . Sāvasesañhi",
  "atk-s0519a4:113_4": "purimamaggadvayena kāmacchandādayo pahīyanti, itarehi pana niravasesanti. Tedhātuke",
  "atk-s0519a4:113_5": "imāni dasa saṁyojanānīti ettha tedhātuketi saṁyojanānaṁ visayadassanaṁ. Tattha hi",
  "atk-s0519a4:113_6": "tāni saṁyojanavasena pavattanti.",
  "atk-s0519a4:114_0": "12.Anaññātaññassāmītindriyaṁ adhiṭṭhāyāti taṁ pahāyakaṁ patvā. Yaṁ panāti ettha yanti",
  "atk-s0519a4:114_1": "hetuatthe nipāto. Idaṁ khaye ñāṇanti yena ñāṇena hetubhūtena ‘‘khīṇā me jātī’’ti",
  "atk-s0519a4:114_2": "attano jātiyā khīṇabhāvaṁ jānāti, idaṁ evaṁ paccavekkhaṇassa nimittabhūtaṁ arahattaphalañāṇaṁ",
  "atk-s0519a4:114_3": "khaye ñāṇaṁ nāma. Nāparaṁ itthattāyāti pajānātīti etthāpi yanti ānetabbaṁ ‘‘yaṁ nāparaṁ",
  "atk-s0519a4:114_4": "itthattāyāti pajānātī’’ti. Idaṁ anuppāde ñāṇanti idhāpi pubbe vuttanayeneva arahattaphalañāṇavasena",
  "atk-s0519a4:114_5": "attho yojetabbo. Aṭṭhasāliniyaṁ (dha. sa. aṭṭha. cittuppādakkaṇḍa 135-142) pana ‘‘khaye",
  "atk-s0519a4:114_6": "ñāṇaṁ kilesakkhayakare ariyamagge ñāṇanti vuttaṁ. Anuppāde ñāṇaṁ paṭisandhivasena",
  "atk-s0519a4:114_7": "anuppādabhūte taṁtaṁmaggavajjhakilesānaṁ anuppādapariyosāne uppanne ariyaphale ñāṇa’’nti",
  "atk-s0519a4:114_8": "vuttaṁ. Idha pana ubhayampi arahattaphalañāṇavaseneva vibhattaṁ. Tenevāha – ‘‘imāni",
  "atk-s0519a4:114_9": "dve ñāṇāni aññātāvindriya’’nti, ‘‘ārammaṇasaṅketena dve nāmāni labbhantī’’ti ca.",
  "atk-s0519a4:115_0": "Aññindriyaṁ heṭṭhimesu tīsu phalesu, uparimesu ca tīsu maggesu uppattiyā punappunaṁ",
  "atk-s0519a4:115_1": "uppajjamānampi anaññātaññassāmītindriyaṁ viya paṭhamaphaluppattiyā aggaphaluppattiyā",
  "atk-s0519a4:115_2": "anuppādanirodhena nirujjhatīti āha – ‘‘yañca anaññātaññassāmītindriya’’ntiādi. Etena",
  "atk-s0519a4:115_3": "pahātabbadhammā viya dassanabhāvanāhi aggaphaluppattiyā tadavasesaphaladhammāpi anuppādanirodhena",
  "atk-s0519a4:115_4": "nirujjhanti. Ko pana vādo tebhūmakadhammānanti dasseti, ekā paññā aññātāvindriyattā.",
  "atk-s0519a4:115_5": "Yadi ekā, kathaṁ dvidhā vuttāti āha ‘‘api cā’’tiādi. Ārammaṇasaṅketenāti khaye anuppādeti",
  "atk-s0519a4:115_6": "imāya ārammaṇasamaññāya. Sā pajānanaṭṭhena paññāti yā pubbe sotānaṁ pidhānakiccā",
  "atk-s0519a4:115_7": "vuttā paññā, sā pajānanasabhāvena paññā. Itarā pana yathādiṭṭhaṁ yathāgahitaṁ ārammaṇaṁ",
  "atk-s0519a4:115_8": "apilāpanaṭṭhena ogāhanaṭṭhena satīti.",
  "atk-s0519a4:116_0": "13. Evaṁ ‘‘paññā ceva sati cā’’ti padassa atthaṁ vivaritvā idāni ‘‘nāmarūpa’’nti",
  "atk-s0519a4:116_1": "padassa atthaṁ vivaranto ‘‘tattha ye pañcupādānakkhandhā, idaṁ nāmarūpa’’nti āha.",
  "atk-s0519a4:116_2": "Nāmarūpañca vibhāgena dassento sukhaggahaṇatthaṁ pākaṭanāmarūpameva vibhāvetuṁ ‘‘tattha",
  "atk-s0519a4:116_3": "ye’’tiādimāha. Taggahaṇeneva hi sahacaraṇādinā tadaññe cittacetasikā rūpadhammā ca",
  "atk-s0519a4:116_4": "gahitā hontīti. Nāmaggahaṇena cettha khandhattayameva gahitanti ‘‘nāmarūpaṁ viññāṇasampayutta’’nti",
  "atk-s0519a4:116_5": "vuttaṁ. Taṁ pana rūpaṁ sampayuttanti? Nayidaṁ sampayuttapaccayavasena vuttaṁ. Pacurajanassa",
  "atk-s0519a4:116_6": "pana avibhāgena gahaṇīyasabhāvaṁ sandhāya vuttanti daṭṭhabbaṁ.",
  "atk-s0519a4:117_0": "Gāthāya anupādisesā nibbānadhātu pucchitāti taṁ caturiddhipādamukhena ariyamaggādhigamena",
  "atk-s0519a4:117_1": "pattabbanti dassento iddhipādabhāvanāmūlabhūtāni indriyāni satipaññāhi niddhāretuṁ",
  "atk-s0519a4:117_2": "‘‘tattha sati ca paññā ca cattāri indriyānī’’ti āha. Kusalākusalānaṁ dhammānaṁ gatiyo",
  "atk-s0519a4:117_3": "samanvesamānā sati sijjhantī ekantena samādhiṁ nipphādeti. Satiggahaṇena cettha pariyuṭṭhānappahānaṁ",
  "atk-s0519a4:117_4": "idhādhippetanti āha – ‘‘sati dve indriyāni, satindriyañca samādhindriyañcā’’ti. Tathā",
  "atk-s0519a4:117_5": "anusayasamugghātavidhāyinī paññā sijjhamānā na vinā catubbidhasammappadhānavīriyaṁ",
  "atk-s0519a4:117_6": "sijjhatīti vuttaṁ – ‘‘paññā dve indriyāni paññindriyañca vīriyindriyañcā’’ti.",
  "atk-s0519a4:118_0": "Yā imesu catūsu indriyesūti imesu satiādīsu catūsu indriyesu nissayapaccayatāya adhiṭṭhānabhūtesu",
  "atk-s0519a4:118_1": "taṁsahajātā eva yā saddahanā. ‘‘Imehi catūhi indriyehī’’tipi pāḷi, tassā imehi catūhi",
  "atk-s0519a4:118_2": "indriyehi sampayuttāti vacanaseso, ārammaṇe abhippasādalakkhaṇā saddhā kattukāmatāsabhāvassa",
  "atk-s0519a4:118_3": "chandassa visesapaccayo hotīti āha – ‘‘yā saddhādhipateyyā cittekaggatā, ayaṁ chandasamādhī’’ti.",
  "atk-s0519a4:118_4": "Samāhite citteti vipassanāsamādhinā samāhite citte. Idaṁ pahānanti vikkhambhanappahānasādhako",
  "atk-s0519a4:118_5": "samādhi pahānanti vutto pajahati etenāti katvā. ‘‘Padhāna’’ntipi pāṭho, aggoti attho.",
  "atk-s0519a4:118_6": "Tathā hi ‘‘samādhi ekodī’’ti vuccati.",
  "atk-s0519a4:119_0": "‘‘Assāsapassāsā’’tiādinā kāyavacīcittasaṅkhārasīsena taṁsamuṭṭhāpakā vīriyasaṅkhārāva",
  "atk-s0519a4:119_1": "gahitā. Te hi yāva bhāvanānipphatti tāva ekarasena saraṇato saṅkappetabbato ca sarasaṅkappā’’ti",
  "atk-s0519a4:119_2": "vuttā ‘‘evaṁ me bhāvanā hotū’’ti yathā icchitā, tathā pavattiyā hetubhāvato. Tadubhayanti",
  "atk-s0519a4:119_3": "chandasamādhisaṅkhātañca padhānasaṅkhārasaṅkhātañca vīriyanti taṁ ubhayaṁ. Ubhayameva",
  "atk-s0519a4:119_4": "hi upacāravasena aññaṁ viya katvā ‘‘chandasamādhippadhānasaṅkhārasamannāgataṁ iddhipāda’’nti",
  "atk-s0519a4:119_5": "vuttaṁ. Abhinnampi hi upacāravasena bhinnaṁ viya katvā voharanti, yathā ‘‘silāputtakassa sarīra’’nti.",
  "atk-s0519a4:120_0": "Tattha ijjhatīti iddhi, samijjhati nipphajjatīti attho. Ijjhanti vā tāya sattā iddhā",
  "atk-s0519a4:120_1": "vuddhā ukkaṁsagatā hontīti iddhi, pajjati etenāti pādo, paṭhamena atthena iddhi eva",
  "atk-s0519a4:120_2": "pādo iddhipādo, iddhikoṭṭhāsoti attho. Dutiyena atthena iddhiyā pādo patiṭṭhā adhigamūpāyoti",
  "atk-s0519a4:120_3": "iddhipādo. Tena hi uparūparivisesasaṅkhātaṁ iddhiṁ pajjanti pāpuṇanti. Vivekanissitanti",
  "atk-s0519a4:120_4": "tadaṅgavivekanissitaṁ samucchedavivekanissitaṁ nissaraṇavivekanissitañca iddhipādaṁ",
  "atk-s0519a4:120_5": "bhāvetīti attho. Tathā hi ayaṁ iddhipādabhāvanānuyutto yogī vipassanākkhaṇe kiccato",
  "atk-s0519a4:120_6": "tadaṅgavivekanissitaṁ ajjhāsayato nissaraṇavivekanissitaṁ. Maggakkhaṇe pana kiccato",
  "atk-s0519a4:120_7": "samucchedavivekanissitaṁ ārammaṇato nissaraṇavivekanissitaṁ iddhipādaṁ bhāvetīti.",
  "atk-s0519a4:120_8": "Esa nayo virāganissitantiādīsu.",
  "atk-s0519a4:121_0": "Vivekattā eva hi virāgādayo, kevalañcettha vossaggo duvidho pariccāgavossaggo ca",
  "atk-s0519a4:121_1": "pakkhandanavossaggo cāti. Tattha pariccāgavossaggo vipassanākkhaṇe tadaṅgavasena,",
  "atk-s0519a4:121_2": "maggakkhaṇe samucchedavasena kilesappahānaṁ. Pakkhandanavossaggo vipassanākkhaṇe",
  "atk-s0519a4:121_3": "tanninnabhāvena, maggakkhaṇe ārammaṇakaraṇavasena nibbānapakkhandanaṁ. Tadubhayampi",
  "atk-s0519a4:121_4": "imasmiṁ lokiyalokuttaramissake atthasaṁvaṇṇanānaye yujjati. Tathā hi ayaṁ paṭhamiddhipādo",
  "atk-s0519a4:121_5": "yathāvuttena pakārena kilese pariccajati nibbānañca pakkhandati. Vossaggapariṇāminti",
  "atk-s0519a4:121_6": "iminā pana vacanena vossaggatthaṁ pariṇamantaṁ pariṇatañca paripaccantaṁ paripakkañcāti",
  "atk-s0519a4:121_7": "attho. Ayañhi iddhipādabhāvanānuyutto yogī yathā paṭhamo iddhipādo kilesapariccāgavossaggatthaṁ",
  "atk-s0519a4:121_8": "nibbānapakkhandanavossaggatthañca paripaccati, yathā ca paripakko hoti, tathā naṁ",
  "atk-s0519a4:121_9": "bhāvetīti. Sesiddhipādesupi eseva nayo. Ayaṁ pana viseso – yathā chandaṁ jeṭṭhakaṁ",
  "atk-s0519a4:121_10": "katvā pavattito samādhi chandasamādhi. Evaṁ vīriyaṁ cittaṁ vīmaṁsaṁ jeṭṭhakaṁ katvā",
  "atk-s0519a4:121_11": "pavattito samādhi vīmaṁsāsamādhīti.",
  "atk-s0519a4:122_0": "14. Na kevalaṁ catutthaiddhipādo eva samādhiñāṇamūlako, atha kho sabbopīti dassetuṁ",
  "atk-s0519a4:122_1": "‘‘sabbo samādhi ñāṇamūlako ñāṇapubbaṅgamo ñāṇānuparivattī’’ti vuttaṁ. Yadi evaṁ kasmā",
  "atk-s0519a4:122_2": "so eva vīmaṁsāsamādhīti vuttoti? Vīmaṁsaṁ jeṭṭhakaṁ katvā pavattitattāti vuttovāyamattho.",
  "atk-s0519a4:122_3": "Tattha pubbabhāgapaññāya ñāṇamūlako. Adhigamapaññāya ñāṇapubbaṅgamo. Paccavekkhaṇapaññāya",
  "atk-s0519a4:122_4": "ñāṇānuparivatti. Atha vā pubbabhāgapaññāya ñāṇamūlako. Upacārapaññāya ñāṇapubbaṅgamo.",
  "atk-s0519a4:122_5": "Appanāpaññāya ñāṇānuparivatti. Upacārapaññāya vā ñāṇamūlako. Appanāpaññāya ñāṇapubbaṅgamo.",
  "atk-s0519a4:122_6": "Abhiññāpaññāya ñāṇānuparivattīti veditabbaṁ.",
  "atk-s0519a4:123_0": "Yathāpureti yathā samādhissa pubbenivāsānussatiñāṇānuparivattibhāvena pure pubbe",
  "atk-s0519a4:123_1": "atītāsu jātīsu asaṅkhyeyyesupi saṁvaṭṭavivaṭṭesu attano paresañca khandhaṁ khandhūpanibaddhañca",
  "atk-s0519a4:123_2": "duppaṭivijjhaṁ nāma natthi, tathā pacchā samādhissa anāgataṁsañāṇānuparivattibhāvena",
  "atk-s0519a4:123_3": "anāgatāsu jātīsu asaṅkhyeyyesupi saṁvaṭṭavivaṭṭesu attano paresañca khandhaṁ khandhūpanibaddhañca",
  "atk-s0519a4:123_4": "duppaṭivijjhaṁ nāma natthīti attho.",
  "atk-s0519a4:124_0": "Yathā pacchāti yathā samādhissa cetopariyañāṇānuparivattibhāvena anāgatesu sattasu",
  "atk-s0519a4:124_1": "divasesu parasattānaṁ cittaṁ duppaṭivijjhaṁ nāma natthi, tathā pure atītesu sattasu",
  "atk-s0519a4:124_2": "divasesu parasattānaṁ cittaṁ duppaṭivijjhaṁ nāma natthīti attho. Yathā divāti yathā",
  "atk-s0519a4:124_3": "divasabhāge sūriyālokena andhakārassa vidhamitattā cakkhumantānaṁ sattānaṁ āpāthagataṁ",
  "atk-s0519a4:124_4": "cakkhuviññeyyaṁ rūpaṁ suviññeyyaṁ. Tathā rattinti tathā rattibhāge caturaṅgasamannāgatepi",
  "atk-s0519a4:124_5": "andhakāre vattamāne samādhissa dibbacakkhuñāṇānuparivattitāya duppaṭivijjhaṁ rūpāyatanaṁ natthi.",
  "atk-s0519a4:125_0": "Yathā rattiṁ tathā divāti yathā ca rattiyaṁ tathā divāpi atisukhumaṁ kenaci tirohitaṁ",
  "atk-s0519a4:125_1": "yañca atidūre, taṁ sabbarūpaṁ duppaṭivijjhaṁ nāma natthi. Yathā ca rūpāyatane vuttaṁ,",
  "atk-s0519a4:125_2": "tathā samādhissa dibbasotañāṇānuparivattitāya saddāyatane ca netabbaṁ. Tenevāha ‘‘iti",
  "atk-s0519a4:125_3": "vivaṭena cetasā’’tiādi. Tattha apariyonaddhenāti abhiññāñāṇassa pāribandhakakilesehi",
  "atk-s0519a4:125_4": "anajjhotthaṭena, apariyonaddhattā eva sappabhāsaṁ cittaṁ. Eteneva samādhissa iddhividhañāṇānuparivattitāpi",
  "atk-s0519a4:125_5": "vuttā evāti daṭṭhabbaṁ. Pañcindriyānīti iddhipādasampayuttāni sekkhassa pañcindriyāni",
  "atk-s0519a4:125_6": "adhippetānīti āha ‘‘kusalānī’’ti. Cittasahabhūnītiādi tesaṁ viññāṇanirodhena nirodhadassanatthaṁ",
  "atk-s0519a4:125_7": "āraddhaṁ. Tathā ‘‘nāmarūpañcā’’tiādi. Tenetaṁ dasseti ‘‘na kevalaṁ pañcindriyāni",
  "atk-s0519a4:125_8": "eva, atha kho nāmarūpañca viññāṇahetukaṁ viññāṇassa nirodhā nirujjhatī’’ti.",
  "atk-s0519a4:126_0": "Tassāti viññāṇassa. Hetūti taṇhāavijjādiko. Anāhāranti padassa atthavivaraṇaṁ. Anabhinanditanti",
  "atk-s0519a4:126_1": "abhinandanabhūtāya taṇhāya pahīnattā eva apatthitaṁ. Tato eva appaṭisandhikaṁ viññāṇaṁ",
  "atk-s0519a4:126_2": "taṁ nirujjhati. Yathā ca viññāṇaṁ, evaṁ nāmarūpampi viññāṇasaṅkhātassa hetuno paccayassa",
  "atk-s0519a4:126_3": "ca abhāvā tappaccayānaṁ saṅkhārādīnaṁ abhāvā ahetu appaccayaṁ. Sesaṁ pākaṭameva.",
  "atk-s0519a4:126_4": "Pucchāvissajjanavicayopi vuttanayānusārena veditabbo.",
  "atk-s0519a4:127_0": "Evaṁ anusandhipucchampi dassetvā heṭṭhā sattādhiṭṭhānā dhammādhiṭṭhānā ca pucchā",
  "atk-s0519a4:127_1": "visuṁ visuṁ dassitāti idāni tā saha dassetuṁ ‘‘ye ca saṅkhātadhammāse’’tiādi āraddhaṁ.",
  "atk-s0519a4:127_2": "Tatthāyaṁ padattho – saṅkhātadhammāti aniccādivasena parivīmaṁsitadhammā, arahataṁ",
  "atk-s0519a4:127_3": "etaṁ adhivacanaṁ. Sekkhāti sīlādīni sikkhamānā avasesā ariyapuggalā. Puthūti bahū",
  "atk-s0519a4:127_4": "sattajanā. Tesaṁ me nipako iriyaṁ, puṭṭho pabrūhīti tesaṁ sekhāsekhānaṁ nipako paṇḍito",
  "atk-s0519a4:127_5": "tvaṁ bhagavā paṭipattiṁ puṭṭho me brūhīti. Sesaṁ pāḷivaseneva viññāyati.",
  "atk-s0519a4:128": "15.Kissāti kissa hetu, kena kāraṇenāti attho. Sekhāsekhavipassanā pubbaṅgamappahānayogenāti sekhe asekhe vipassanāpubbaṅgamappahāne ca pucchanayogena, pucchāvidhināti attho.",
  "atk-s0519a4:129_0": "Vissajjanagāthāyaṁ kāmesu nābhigijjheyyāti vatthukāmesu kilesakāmena na abhigijjheyya.",
  "atk-s0519a4:129_1": "Manasānāvilo siyāti byāpādavitakkādayo kāyaduccaritādayo ca manaso āvilabhāvakare",
  "atk-s0519a4:129_2": "dhamme pajahanto cittena anāvilo bhaveyya. Yasmā pana asekkho aniccatādivasena sabbadhammānaṁ",
  "atk-s0519a4:129_3": "paritulitattā kusalo sabbadhammesu kāyānupassanāsatiādīhi ca sato sabbakilesānaṁ",
  "atk-s0519a4:129_4": "bhinnattā uttamabhikkhubhāvaṁ patto ca hutvā sabbairiyāpathesu pavattati, tasmā ‘‘kusalo…pe…",
  "atk-s0519a4:129_5": "paribbaje’’ti āhāti ayaṁ saṅkhepattho.",
  "atk-s0519a4:130_0": "Tattha yaṁ pucchāgāthāyaṁ ‘‘nipako’’ti padaṁ vuttaṁ, taṁ bhagavantaṁ sandhāya vuttaṁ,",
  "atk-s0519a4:130_1": "bhagavato ca nepakkaṁ ukkaṁsapāramippattaṁ anāvaraṇañāṇadassanena dīpetabbanti anāvaraṇañāṇaṁ",
  "atk-s0519a4:130_2": "tāva kammadvārabhedehi vibhajitvā sekhāsekhapaṭipadaṁ dassetuṁ ‘‘bhagavato sabbaṁ",
  "atk-s0519a4:130_3": "kāyakamma’’ntiādi vuttaṁ. Tena sabbattha appaṭihatañāṇadassanena tathāgatassa sekhāsekhapaṭipattidesanākosallameva",
  "atk-s0519a4:130_4": "vibhāveti. Tattha ko cāti kva ca, kasmiṁ visayeti attho. Taṁ visayaṁ dasseti ‘‘yaṁ",
  "atk-s0519a4:130_5": "anicce dukkhe anattani cā’’ti. Idaṁ vuttaṁ hoti – ñāṇadassanaṁ nāma uppajjamānaṁ",
  "atk-s0519a4:130_6": "‘‘sabbaṁ saṅkhataṁ aniccaṁ dukkhaṁ sabbe dhammā anattā’’ti uppajjati, tassa pana",
  "atk-s0519a4:130_7": "tasmiṁ visaye yena appavatti, so paṭighātoti, etena lakkhaṇattayappaṭivedhassa durabhisambhavataṁ",
  "atk-s0519a4:130_8": "anaññasādhāraṇatañca dasseti. Lakkhaṇattayavibhāvanena hi bhagavato catusaccappaṭivedhaṁ",
  "atk-s0519a4:130_9": "sammāsambodhiñca paṇḍitā paṭijānanti.",
  "atk-s0519a4:131_0": "Aññāṇaṁ adassananti taṁ paṭighātaṁ sarūpato dasseti. Chaḷārammaṇasabhāvappaṭicchādako",
  "atk-s0519a4:131_1": "hi sammoho ñāṇadassanassa paṭighātoti. Yasmiṁ visaye ñāṇadassanaṁ uppattirahaṁ, tattheva",
  "atk-s0519a4:131_2": "tassa paṭighātena bhavitabbanti āha – ‘‘yaṁ anicce dukkhe anattani cā’’ti. Yathā",
  "atk-s0519a4:131_3": "idha purisotiādi upamādassanaṁ. Tatridaṁ opammasaṁsandanaṁ – puriso viya sabbo loko,",
  "atk-s0519a4:131_4": "tārakarūpāni viya cha ārammaṇāni, tassa purisassa tārakarūpānaṁ dassanaṁ viya lokassa",
  "atk-s0519a4:131_5": "cakkhuviññāṇādīhi yathārahaṁ chaḷārammaṇajānanaṁ, tassa purisassa tārakarūpāni passantassāpi",
  "atk-s0519a4:131_6": "‘‘ettakāni satāni, ettakāni sahassānī’’tiādinā gaṇanasaṅketena ajānanaṁ viya lokassa",
  "atk-s0519a4:131_7": "rūpādiārammaṇaṁ kathañci jānantassāpi aniccādilakkhaṇattayānavabodhoti. Sesaṁ pākaṭameva.",
  "atk-s0519a4:132_0": "Idāni yehi padehi bhagavatā āyasmato ajitassa sekhāsekhapaṭipadā vuttā, tesaṁ padānaṁ",
  "atk-s0519a4:132_1": "atthaṁ vibhajituṁ ‘‘tattha sekhenā’’tiādimāha. Tattha tatthāti nipātamattaṁ, tasmiṁ",
  "atk-s0519a4:132_2": "vā vissajjane. Sekhenāti sikkhā etassa sīlanti sekho, tena sekhena. Dvīsu dhammesūti",
  "atk-s0519a4:132_3": "duvidhesu dhammesūti adhippāyo. Pariyuṭṭhānīyesūti dosena pariyuṭṭhitena yattha parivattitabbaṁ,",
  "atk-s0519a4:132_4": "tesu āghātavatthūsūti attho. ‘‘Paṭighaṭṭhānīyesū’’tipi pāṭho, soyevattho.",
  "atk-s0519a4:133_0": "Ettha ca gedhapaṭisedhacodanāyaṁ gedhanimitto doso gedhe sati hotīti tatopi cittassa",
  "atk-s0519a4:133_1": "rakkhitabbatā niddhāretvā vuttā. Yasmā pana bhagavatā ‘‘kāmesu nābhigijjheyyā’’ti",
  "atk-s0519a4:133_2": "(su. ni. 1045; cūḷani. ajitamāṇavapucchā 64, ajitamāṇavapucchāniddesa 8; netti. 15-17)",
  "atk-s0519a4:133_3": "vuttaṁ, tasmā ‘‘tattha yā icchā’’tiādinā gedhavasena niddeso kato. Atha vā dosato",
  "atk-s0519a4:133_4": "cittassa rakkhitabbatā gāthāya dutiyapādena vuttāyevāti daṭṭhabbā. Dutiyapādena hi",
  "atk-s0519a4:133_5": "sesakilesavodānadhammā dassitā. Tathā hi uppannānuppannabhedato sammāvāyāmassa visayabhāvena",
  "atk-s0519a4:133_6": "sabbe saṁkilesavodānadhamme catudhā vibhajitvā sammappadhānamukhena sekhapaṭipadaṁ",
  "atk-s0519a4:133_7": "matthakaṁ pāpetvā dassetuṁ ‘‘sekho abhigijjhanto’’tiādi vuttaṁ. Tattha anāvilasaṅkappoti",
  "atk-s0519a4:133_8": "āvilānaṁ kāmasaṅkappādīnaṁ abhāvena anāvilasaṅkappo. Tato eva ca anabhigijjhanto",
  "atk-s0519a4:133_9": "vāyamati, vīriyaṁ pavatteti. Kathaṁ vāyamatīti āha – ‘‘so anuppannāna’’ntiādi.",
  "atk-s0519a4:134_0": "Tattha soti uttarivisesatthāya paṭipajjamāno sekkho. Anuppannānanti anibbattānaṁ.",
  "atk-s0519a4:134_1": "Pāpakānanti lāmakānaṁ. Akusalānaṁ dhammānanti akosallasambhūtānaṁ dhammānaṁ. Anuppādāyāti",
  "atk-s0519a4:134_2": "na uppādanatthāya. Chandaṁ janetīti kattukamyatāsaṅkhātaṁ kusalacchandaṁ uppādeti.",
  "atk-s0519a4:134_3": "Vāyamatīti payogaparakkamaṁ karoti. Vīriyaṁ ārabhatīti kāyikacetasikavīriyaṁ karoti.",
  "atk-s0519a4:134_4": "Cittaṁ paggaṇhātīti teneva sahajātavīriyena cittaṁ ukkhipati. Padahatīti padhānavīriyaṁ",
  "atk-s0519a4:134_5": "karoti. Vāyamatītiādīni pana cattāri padāni āsevanābhāvanābahulīkammasātaccakiriyāhi",
  "atk-s0519a4:134_6": "yojetabbāni. Uppannānaṁ pāpakānanti anuppannāti avattabbataṁ āpannānaṁ pāpadhammānaṁ.",
  "atk-s0519a4:134_7": "Pahānāyāti pajahanatthāya. Anuppannānaṁ kusalānanti anibbattānaṁ kosallasambhūtānaṁ",
  "atk-s0519a4:134_8": "dhammānaṁ. Uppādāyāti uppādanatthāya. Uppannānanti nibbattānaṁ. Ṭhitiyāti ṭhitatthaṁ.",
  "atk-s0519a4:134_9": "Asammosāyāti anassanatthaṁ . Bhiyyobhāvāyāti punappunaṁ bhāvāya. Vepullāyāti vipulabhāvāya.",
  "atk-s0519a4:134_10": "Bhāvanāyāti vaḍḍhiyā. Pāripūriyāti paripūraṇatthāyāti ayaṁ tāva padattho.",
  "atk-s0519a4:135_0": "16.‘‘Katame anuppannā’’tiādi akusaladhammā kusaladhammā ca yādisā anuppannā yādisā",
  "atk-s0519a4:135_1": "ca uppannā, te dassetuṁ āraddhaṁ. Tattha ime anuppannāti ime kāmavitakkādayo asamudācāravasena",
  "atk-s0519a4:135_2": "vā ananubhūtārammaṇavasena vā anuppannā nāma. Aññathā hi anamatagge saṁsāre anuppannā",
  "atk-s0519a4:135_3": "nāma akusalā dhammā natthi. Vitakkattayaggahaṇañcettha nidassanamattaṁ daṭṭhabbaṁ.",
  "atk-s0519a4:135_4": "Akusalamūlānīti anusayā eva sabbesaṁ akusalānaṁ mūlabhāvato evaṁ vuttā, na lobhādayo",
  "atk-s0519a4:135_5": "eva. Ime uppannā anusayā bhūmiladdhuppannā asamugghāṭituppannātiādiuppannapariyāyasabbhāvato",
  "atk-s0519a4:135_6": "nāmavasena uppannā nāma, na vattamānabhāvenāti attho. Ime anuppannā kusalā dhammāti",
  "atk-s0519a4:135_7": "ime sotāpannassa saddhādayo sotāpattiphalasacchikiriyāya paṭipannassa anuppannā kusalā",
  "atk-s0519a4:135_8": "dhammā nāma, ko pana vādo puthujjanānanti dasseti. Kusalasaddo cettha bāhitikasutte",
  "atk-s0519a4:135_9": "(ma. ni. 2.358 ādayo) viya anavajjapariyāyo daṭṭhabbo. Ime uppannā kusalā dhammāti",
  "atk-s0519a4:135_10": "ime paṭhamamagge saddhādayo sotāpattiphalasacchikiriyāya paṭipannassa uppannā kusalā dhammā nāma.",
  "atk-s0519a4:136_0": "Satipaṭṭhānabhāvanāya suniggahito kāmavitakkoti āha – ‘‘yena kāmavitakkaṁ vāreti,",
  "atk-s0519a4:136_1": "idaṁ satindriya’’nti. Anavajjasukhapadaṭṭhānena avikkhepena cetodukkhasannissayo",
  "atk-s0519a4:136_2": "vikkhepapaccayo byāpādavitakko suniggahitoti vuttaṁ – ‘‘yena byāpādavitakkaṁ vāreti,",
  "atk-s0519a4:136_3": "idaṁ samādhindriya’’nti. Kusalesu dhammesu āraddhavīriyo parāparādhaṁ sukhena sahatīti",
  "atk-s0519a4:136_4": "vīriyena vihiṁsāvitakko suniggahitoti āha – ‘‘yena vihiṁsāvitakkaṁ vāreti, idaṁ vīriyindriya’’nti.",
  "atk-s0519a4:136_5": "Samādhiādīnampi yathāsakaṁpaṭipakkhappahānaṁ paññavantasseva ijjhatīti imamatthaṁ",
  "atk-s0519a4:136_6": "dassento āha – ‘‘yena uppannuppanne’’tiādi.",
  "atk-s0519a4:137_0": "Etesaṁ yathāniddhāritānaṁ pañcannaṁ indriyānaṁ savisaye jeṭṭhakabhāvaṁ dassetuṁ ‘‘saddhindriyaṁ",
  "atk-s0519a4:137_1": "kattha daṭṭhabba’’ntiādi vuttaṁ. Taṁ suviññeyyameva. Imesañca saddhādīnaṁ sekhānaṁ",
  "atk-s0519a4:137_2": "indriyānaṁ nibbattiyā sabbepi sekhā dhammā matthakappattā hontīti dassento ‘‘evaṁ",
  "atk-s0519a4:137_3": "sekho’’tiādinā sekhapaṭipadaṁ nigameti.",
  "atk-s0519a4:138_0": "17. Evaṁ sekhapaṭipadaṁ vibhajitvā idāni asekhapaṭipadaṁ vibhajituṁ ‘‘kusalo sabbadhammāna’’ntiādimāha",
  "atk-s0519a4:138_1": ". Tattha sabbadhammānanti iminā padena vuttadhamme tāva vibhajitvā tattha asekkhassa",
  "atk-s0519a4:138_2": "kosallaṁ dassetuṁ ‘‘loko nāmā’’tiādi vuttaṁ. Taṁ vuttatthameva. Kilesalokena bhavaloko",
  "atk-s0519a4:138_3": "samudāgacchatīti kāmāvacaradhammaṁ nissāya rūpārūpāvacaradhamme samudāgametīti attho.",
  "atk-s0519a4:138_4": "Soti so mahaggatadhammesu, parittamahaggatadhammesu vā ṭhito. Indriyāni nibbattetīti",
  "atk-s0519a4:138_5": "sīlasamādhayo nibbedhabhāgiye katvā vimuttiparipācanīyāni saddhādīni indriyāni uppādeti.",
  "atk-s0519a4:138_6": "Indriyesu bhāviyamānesūti yathāvuttaindriyesu vaḍḍhiyamānesu rūpārūpapariggahādivasena",
  "atk-s0519a4:138_7": "neyyassa pariññā bhavati.",
  "atk-s0519a4:139_0": "Dassanapariññāti ñātapariññā. Bhāvanāpariññāti tīraṇapariññā pahānapariññā ca. ‘‘Sā",
  "atk-s0519a4:139_1": "duvidhenā’’tiādinā saṅkhepato vuttamatthaṁ ‘‘yadā hi sekho’’tiādinā vivarati. Tattha",
  "atk-s0519a4:139_2": "‘‘nibbidāsahagatehi saññāmanasikārehī’’ti iminā balavavipassanaṁ dasseti. Yadā hi",
  "atk-s0519a4:139_3": "sekhoti cettha sikkhanasīlatāya kalyāṇaputhujjanopi sekhapadena saṅgahitoti katvā",
  "atk-s0519a4:139_4": "‘‘dve dhammā kosallaṁ gacchanti dassanakosallañcā’’tiādi vuttaṁ. Ayamettha adhippāyo",
  "atk-s0519a4:139_5": "– yadā kalyāṇaputhujjano pubbabhāgasikkhaṁ sikkhanto nibbidāsahagatehi saññāmanasikārehi",
  "atk-s0519a4:139_6": "ñeyyaṁ parijānāti, tadā tassa te vipassanādhammā dassanakosallaṁ paṭhamamaggañāṇaṁ",
  "atk-s0519a4:139_7": "gacchanti sampāpuṇanti tena saddhiṁ ghaṭenti. Yadā pana sotāpannādisekho vuttanayena",
  "atk-s0519a4:139_8": "neyyaṁ parijānāti, tadā tassa te vipassanādhammā bhāvanākosallaṁ gacchantīti.",
  "atk-s0519a4:140_0": "Taṁ ñāṇanti yā pubbe neyyassa pariññā vuttā, taṁ neyyaparijānanañāṇaṁ. Pañcavidhena",
  "atk-s0519a4:140_1": "veditabbanti visayabhedena tassa bhedaṁ dasseti. Dhammānaṁ salakkhaṇe ñāṇanti rūpārūpadhammānaṁ",
  "atk-s0519a4:140_2": "kakkhaḷaphusanādisalakkhaṇe ñāṇaṁ. Taṁ pana yasmā sabbaṁ neyyaṁ hetuhetuphalabhedato",
  "atk-s0519a4:140_3": "duvidhameva hoti, tasmā ‘‘dhammapaṭisambhidā ca atthapaṭisambhidā cā’’ti niddiṭṭhaṁ.",
  "atk-s0519a4:141_0": "Pariññāti tīraṇapariññā adhippetā. Yasmā panassa rūpārūpadhamme salakkhaṇato paccayato",
  "atk-s0519a4:141_1": "ca abhijānitvā kusalādivibhāgehi te pariggahetvā aniccādivasena jānanā hoti, tasmā",
  "atk-s0519a4:141_2": "‘‘evaṁ abhijānitvā yā parijānanā, idaṁ kusala’’ntiādi vuttaṁ. Tattha evaṁgahitāti",
  "atk-s0519a4:141_3": "evaṁ aniccādito kalāpasammasanādivasena gahitā sammasitā. Idaṁ phalaṁ nibbattentīti",
  "atk-s0519a4:141_4": "idaṁ udayabbayañāṇādikaṁ phalaṁ paṭipāṭiyā uppādenti , nimittassa kattubhāvena upacaraṇato",
  "atk-s0519a4:141_5": "yathā ariyabhāvakarāni saccāni ariyasaccānīti. Tesanti udayabbayañāṇādīnaṁ . Evaṁgahitānanti",
  "atk-s0519a4:141_6": "evaṁpavattitānaṁ. Ayaṁ atthoti ayaṁ saccānaṁ anubodhapaṭivedho attho. Yathā hi pariññāpaññā",
  "atk-s0519a4:141_7": "sammasitabbadhamme sammasanadhamme tattha sammasanākāraṁ parijānāti, evaṁ sammasanaphalampi",
  "atk-s0519a4:141_8": "parijānātīti katvā ayaṁ nayo dassito.",
  "atk-s0519a4:142_0": "Ye akusalāti samudayasaccamāha. Sabbe hi akusalā samudayapakkhiyāti. Ye kusalāti",
  "atk-s0519a4:142_1": "maggadhammā sammādiṭṭhiādayo. Yadipi phaladhammāpi sacchikātabbā, catusaccappaṭivedhassa",
  "atk-s0519a4:142_2": "pana adhippetattā ‘‘katame dhammā sacchikātabbā, yaṁ asaṅkhata’’nti vuttaṁ. Atthakusaloti",
  "atk-s0519a4:142_3": "paccayuppannesu atthesu kusalo. Dhammakusaloti paccayadhammesu kusalo. Pāḷiatthapāḷidhammā",
  "atk-s0519a4:142_4": "vā atthadhammā. Kalyāṇatākusaloti yuttatākusalo, catunayakovidoti attho, desanāyuttikusalo",
  "atk-s0519a4:142_5": "vā. Phalatākusaloti khīṇāsavaphalakusalo. ‘‘Āyakusalo’’tiādīsu āyoti vaḍḍhi. Sā anatthahānito",
  "atk-s0519a4:142_6": "aṭṭhuppattito ca duvidhā. Apāyāti avaḍḍhi. Sāpi atthahānito anaṭṭhuppattito ca duvidhā.",
  "atk-s0519a4:142_7": "Upāyoti sattānaṁ accāyike kicce vā bhaye vā uppanne tassa tikicchanasamatthaṁ ṭhānuppattikāraṇaṁ,",
  "atk-s0519a4:142_8": "tattha kusaloti attho. Khīṇāsavo hi sabbaso avijjāya pahīnattā paññāvepullappatto",
  "atk-s0519a4:142_9": "etesu āyādīsu kusaloti. Evaṁ asekhassa kosallaṁ ekadesena vibhāvetvā puna anavasesato",
  "atk-s0519a4:142_10": "dassento ‘‘mahatā kosallena samannāgato’’ti āha.",
  "atk-s0519a4:143_0": "Pariniṭṭhitasikkhassa asekhassa satokāritāya aññaṁ payojanaṁ natthīti vuttaṁ ‘‘diṭṭhadhammasukhavihārattha’’nti.",
  "atk-s0519a4:143_1": "Idāni yathāniddiṭṭhaṁ sekhāsekhapaṭipadaṁ nigamento ‘‘imā dve cariyā’’tiādimāha.",
  "atk-s0519a4:143_2": "Tattha bojjhanti bujjhitabbaṁ. Taṁ catubbidhanti taṁ bojjhaṁ catubbidhaṁ, catusaccabhāvato.",
  "atk-s0519a4:143_3": "Evaṁ jānātīti evaṁ pariññābhisamayādivasena yo jānāti. Ayaṁ vuccatīti ayaṁ asekho",
  "atk-s0519a4:143_4": "sativepullappatto nippariyāyena ‘‘sato abhikkamatī’’tiādinā vuccatīti. Sesaṁ uttānatthameva.",
  "atk-s0519a4:143_5": "Idhāpi pucchāvissajjanavicayā pubbe vuttanayānusārena veditabbā.",
  "atk-s0519a4:144_0": "Ettāvatā ca mahāthero vicayahāraṁ vibhajanto ajitasuttavasena (su. ni. 103 ādayo;",
  "atk-s0519a4:144_1": "cūḷani. ajitamāṇavapucchā 57 ādayo, ajitamāṇavapucchāniddesa 1 ādayo) pucchāvicayaṁ",
  "atk-s0519a4:144_2": "vissajjanavicayañca dassetvā idāni suttantaresupi pucchāvissajjanavicayānaṁ nayaṁ",
  "atk-s0519a4:144_3": "dassento ‘‘evaṁ pucchitabbaṁ, evaṁ vissajjitabba’’nti āha. Tattha evanti iminā nayena.",
  "atk-s0519a4:144_4": "Pucchitabbanti pucchā kātabbā, ācikkhitabbā vā, vivecetabbāti attho. Evaṁ vissajjitanti",
  "atk-s0519a4:144_5": "etthāpi eseva nayo. Suttassa cātiādi anugītivicayanidassanaṁ. Anugīti atthato ca",
  "atk-s0519a4:144_6": "byañjanato ca samānetabbāti suttantaradesanāsaṅkhātā anugīti atthato byañjanato ca",
  "atk-s0519a4:144_7": "saṁvaṇṇiyamānena suttena samānā sadisī kātabbā, tasmiṁ vā sutte sammā ānetabbā. Atthāpagatanti",
  "atk-s0519a4:144_8": "atthato apetaṁ, asambandhatthaṁ vā dasadāḷimādivacanaṁ viya. Tenevāha ‘‘samphappalāpaṁ",
  "atk-s0519a4:144_9": "bhavatī’’ti. Etena atthassa samānetabbatāya kāraṇamāha. Dunnikkhittassāti asammāvuttassa.",
  "atk-s0519a4:144_10": "Dunnayoti dukkhena netabbo, netuṁ vā asakkuṇeyyo. Byañjanupetanti sabhāvaniruttisamupetaṁ.",
  "atk-s0519a4:145_0": "Evaṁ anugītivicayaṁ dassetvā niddesavāre ‘‘suttassa yo pavicayo’’ti saṁkhittena vuttamatthaṁ",
  "atk-s0519a4:145_1": "vibhajituṁ ‘‘suttañca pavicinitabba’’nti vatvā tassa vicinanākāraṁ dassento ‘‘kiṁ",
  "atk-s0519a4:145_2": "idaṁ suttaṁ āhaccavacana’’ntiādimāha. Tattha āhaccavacananti bhagavato ṭhānakaraṇāni",
  "atk-s0519a4:145_3": "āhacca abhihantvā pavattavacanaṁ, sammāsambuddhena sāmaṁ desitasuttanti attho. Anusandhivacananti",
  "atk-s0519a4:145_4": "sāvakabhāsitaṁ. Tañhi bhagavato vacanaṁ anusandhetvā pavattanato ‘‘anusandhivacana’’nti",
  "atk-s0519a4:145_5": "vuttanti. Nītatthanti yathārutavasena ñātabbatthaṁ. Neyyatthanti niddhāretvā gahetabbatthaṁ.",
  "atk-s0519a4:145_6": "Saṁkilesabhāgiyantiādīnaṁ padānaṁ attho paṭṭhānavāravaṇṇanāyaṁ āvi bhavissati. Yasmā",
  "atk-s0519a4:145_7": "pana bhagavato desanā soḷasavidhe sāsanapaṭṭhāne ekaṁ bhāgaṁ abhajantī nāma natthi,",
  "atk-s0519a4:145_8": "tasmā sopi nayo vicetabbabhāvena idha nikkhitto.",
  "atk-s0519a4:146_0": "Kuhiṁ imassa suttassāti imassa suttassa kasmiṁ padese ādimajjhapariyosānesu. Sabbāni",
  "atk-s0519a4:146_1": "saccāni passitabbānīti dukkhasaccaṁ suttassa ‘‘kuhiṁ kasmiṁ padese kasmiṁ vā pade",
  "atk-s0519a4:146_2": "passitabbaṁ niddhāretvā vicetuṁ, samudayasaccaṁ nirodhasaccaṁ maggasaccaṁ kuhiṁ passitabbaṁ",
  "atk-s0519a4:146_3": "daṭṭhabbaṁ niddhāretvā vicetu’’nti evaṁ sabbāni saccāni uddharitvā vicetabbānīti",
  "atk-s0519a4:146_4": "adhippāyo. Ādimajjhapariyosāneti evaṁ suttaṁ pavicetabbanti ādito majjhato pariyosānato",
  "atk-s0519a4:146_5": "ca evaṁ iminā pucchāvicayādinayena suttaṁ pavicitabbanti attho. Ettha ca pucchāvissajjanapubbāparānugītivicayā",
  "atk-s0519a4:146_6": "pāḷiyaṁ sarūpeneva dassitā. Assādādivicayo pana saccaniddhāraṇamukhena nayato dassito,",
  "atk-s0519a4:146_7": "so niddesavāre vuttanayeneva veditabbo. Tabbicayeneva ca padavicayo siddhoti.",
  "atk-s0519a4:147": "Vicayahāravibhaṅgavaṇṇanā niṭṭhitā.",
  "atk-s0519a4:148": "3. Yuttihāravibhaṅgavaṇṇanā",
  "atk-s0519a4:149_0": "18.Tatthakatamo yuttihārotiādi yuttihāravibhaṅgo. Tattha kiṁ yojayatīti yuttihārassa",
  "atk-s0519a4:149_1": "visayaṁ pucchati. Ko panetassa visayo? Atathākārena gayhamānā suttatthā visayo, te",
  "atk-s0519a4:149_2": "hi tena sātisayaṁ yāthāvato yuttiniddhāraṇena yojetabbā. Itaresupi ayaṁ hāro icchito",
  "atk-s0519a4:149_3": "eva. Taṁ pana bhūtakathanamattaṁ hoti. Yasmā panāyaṁ yuttigavesanā nāma na mahāpadesena",
  "atk-s0519a4:149_4": "vinā, tasmā yuttihāraṁ vibhajanto tassa lakkhaṇaṁ tāva upadisituṁ ‘‘cattāro mahāpadesā’’tiādimāha.",
  "atk-s0519a4:150_0": "Tattha mahāpadesāti mahāapadesā, buddhādayo mahante apadisitvā vuttāni mahākāraṇānīti",
  "atk-s0519a4:150_1": "attho. Atha vā mahāpadesāti mahāokāsā, mahantāni dhammassa patiṭṭhānānīti vuttaṁ",
  "atk-s0519a4:150_2": "hoti. Tatrāyaṁ vacanattho – apadissatīti apadeso, buddho apadeso etassāti buddhāpadeso.",
  "atk-s0519a4:150_3": "Esa nayo sesesupi. ‘‘Sammukhā metaṁ bhagavato suta’’ntiādinā kenaci ābhatassa ganthassa",
  "atk-s0519a4:150_4": "dhammoti vā adhammoti vā vinicchayane kāraṇaṁ. Kiṁ pana tanti? Tassa tathā ābhatassa",
  "atk-s0519a4:150_5": "suttotaraṇādi eva. Yadi evaṁ kathaṁ cattāroti? Apadisitappabhedato. Dhammassa hi",
  "atk-s0519a4:150_6": "dve sampadāyo bhagavā sāvakā ca. Tesu sāvakā saṅghagaṇapuggalavasena tividhā. ‘‘Evamamumhā",
  "atk-s0519a4:150_7": "mayāyaṁ dhammo paṭiggahito’’ti apadisitabbānaṁ bhedena cattāro. Tenāha – ‘‘buddhāpadeso…pe…",
  "atk-s0519a4:150_8": "ekattherāpadeso’’ti. Tāni padabyañjanānīti kenaci ābhatasuttassa padāni byañjanāni",
  "atk-s0519a4:150_9": "ca, atthapadāni ceva byañjanapadāni cāti attho. Saṁvaṇṇakena vā saṁvaṇṇanāvasena",
  "atk-s0519a4:150_10": "āhariyamānāni padabyañjanāni. Sutte otārayitabbānīti sutte anuppavesitabbāni. Sandassayitabbānīti",
  "atk-s0519a4:150_11": "saṁsandetabbāni. Upanikkhipitabbānīti pakkhipitabbāni.",
  "atk-s0519a4:151_0": "Suttādīni dassetuṁ ‘‘katamasmi’’ntiādi vuttaṁ. Tattha yasmā bhagavato vacanaṁ ekagāthāmattampi",
  "atk-s0519a4:151_1": "saccavinimuttaṁ natthi, tasmā sutteti padassa atthaṁ dassetuṁ ‘‘catūsu ariyasaccesū’’ti",
  "atk-s0519a4:151_2": "vuttaṁ. Aṭṭhakathāyaṁ pana tīṇi piṭakāni suttanti vuttaṁ, taṁ iminā nettivacanena",
  "atk-s0519a4:151_3": "aññadatthu saṁsandati ceva sameti cāti daṭṭhabbaṁ. Yāvadeva anupādāparinibbānatthā",
  "atk-s0519a4:151_4": "bhagavato desanā, sā ekantena rāgādikilesavūpasamaṁ vadatīti vinayetipadassa atthaṁ",
  "atk-s0519a4:151_5": "dassento ‘‘rāgavinaye’’tiādimāha. Vinayoti hi kāraṇaṁ rāgādivūpasamanimittaṁ idhādhippetaṁ. Yathāha –",
  "atk-s0519a4:152_0": "‘‘Ye kho tvaṁ, gotami, dhamme jāneyyāsi, ime dhammā sarāgāya saṁvattanti no virāgāya,",
  "atk-s0519a4:152_1": "saññogāya saṁvattanti no visaññogāya, ācayāya saṁvattanti no apacayāya, mahicchatāya",
  "atk-s0519a4:152_2": "saṁvattanti no appicchatāya, asantuṭṭhiyā saṁvattanti no santuṭṭhiyā, saṅgaṇikāya",
  "atk-s0519a4:152_3": "saṁvattanti no pavivekāya, kosajjāya saṁvattanti no vīriyārambhāya, dubbharatāya",
  "atk-s0519a4:152_4": "saṁvattanti no subharatāya, ekaṁsena gotami dhāreyyāsi ‘neso dhammo, neso vinayo,",
  "atk-s0519a4:152_5": "netaṁ satthusāsana’nti. Ye ca kho tvaṁ, gotami, dhamme jāneyyāsi ime dhammā virāgāya",
  "atk-s0519a4:152_6": "saṁvattanti no sarāgāya, visaññogāya saṁvattanti no saññogāya, apacayāya saṁvattanti",
  "atk-s0519a4:152_7": "no ācayāya, appicchatāya saṁvattanti no mahicchatāya, santuṭṭhiyā saṁvattanti no",
  "atk-s0519a4:152_8": "asantuṭṭhiyā pavivekāya saṁvattanti no saṅgaṇikāya, vīriyārambhāya saṁvattanti no",
  "atk-s0519a4:152_9": "kosajjāya, subharatāya saṁvattanti no dubbharatāya, ekaṁsena gotami dhāreyyāsi ‘eso",
  "atk-s0519a4:152_10": "dhammo, eso vinayo, etaṁ satthusāsana’’’nti (cūḷava. 406).",
  "atk-s0519a4:153_0": "Dhammatāyantipadassa atthaṁ dassetuṁ ‘‘paṭiccasamuppāde’’ti vuttaṁ. Paṭiccasamuppādo",
  "atk-s0519a4:153_1": "hi ṭhitāva sā dhātu dhammaṭṭhitatā dhammaniyāmatāti (a. ni. 3.137) vutto. ‘‘Dhammatāyaṁ",
  "atk-s0519a4:153_2": "upanikkhipitabbānī’’ti idaṁ pāḷiyaṁ natthi, atthadassanavasena pana idha vuttanti",
  "atk-s0519a4:153_3": "daṭṭhabbaṁ. Ettha ca pavattiṁ nivattiṁ tadupāyañca bādhakādibhāve niyataṁ paridīpento",
  "atk-s0519a4:153_4": "sutte otarati nāma. Ekantena rāgādikilesavinayaṁ vadanto vinaye sandissati nāma.",
  "atk-s0519a4:153_5": "Tathā sassataṁ ucchedañca vajjetvā ekattanayādiparidīpanena sabhāvadhammānaṁ paccayapaccayuppannabhāvaṁ",
  "atk-s0519a4:153_6": "vibhāvento dhammataṁ na vilometi nāma.",
  "atk-s0519a4:154_0": "Evaṁvidho ca kāmāsavādikaṁ āsavaṁ na uppādetīti imamatthaṁ dassento ‘‘yadi catūsu",
  "atk-s0519a4:154_1": "ariyasaccesū’’tiādimāha. Nanu ca anulomato paṭiccasamuppādo pavatti, paṭilomato nivattīti",
  "atk-s0519a4:154_2": "so cattāri ariyasaccāni anupaviṭṭho kasmā idha visuṁ gahitoti? Saccametaṁ. Idha pana",
  "atk-s0519a4:154_3": "visuṁ gahaṇaṁ dhammānaṁ paccayāyattavuttidassanena aniccapaccayalakkhaṇaṁ asamatthapaccayalakkhaṇaṁ",
  "atk-s0519a4:154_4": "nirīhapaccayalakkhaṇañca vibhāvetvā tesaṁ udayavantatā tato eva vayavantatā tadubhayena",
  "atk-s0519a4:154_5": "aniccatā udayabbayapaṭipīḷanena dukkhatā anattatāti tilakkhaṇasamāyogaparidīpanī",
  "atk-s0519a4:154_6": "sabbadiṭṭhigatakumatividdhaṁsanī anaññasādhāraṇā sāsanasampatti pakāsitā hotīti dassanatthaṁ.",
  "atk-s0519a4:155_0": "Ettha ca suttaṁ suttānulomaṁ ācariyavādo attanomatīti idaṁ catukkaṁ veditabbaṁ –",
  "atk-s0519a4:155_1": "tattha suttaṁ nāma tisso saṅgītiyo āruḷhāni tīṇi piṭakāni. Suttānulomaṁ nāma mahāpadesā,",
  "atk-s0519a4:155_2": "yaṁ ‘‘anulomakappiya’’nti vuccati. Ācariyavādo nāma aṭṭhakathā. Attanomati nāma nayaggāhena",
  "atk-s0519a4:155_3": "anubuddhiyā attano paṭibhānaṁ. Tattha suttaṁ appaṭibāhiyaṁ, taṁ paṭibāhantena satthāva",
  "atk-s0519a4:155_4": "paṭibāhito hoti. Anulomakappiyaṁ pana suttena samentameva gahetabbaṁ, na itaraṁ.",
  "atk-s0519a4:155_5": "Ācariyavādopi suttena samento eva gahetabbo, na itaro. Tathā attanomati, sā pana sabbadubbalāti.",
  "atk-s0519a4:156_0": "Idāni yadatthaṁ idha cattāro mahāpadesā ābhatā, taṁ dassetuṁ ‘‘catūhi mahāpadesehī’’tiādi",
  "atk-s0519a4:156_1": "vuttaṁ. Tattha yaṁ yanti yaṁ yaṁ atthajātañca dhammajātañca. Yujjatīti yathāvuttehi",
  "atk-s0519a4:156_2": "catūhi mahāpadesehi yujjati. Yena yenāti yena yena kāraṇena. Yathā yathāti yena yena",
  "atk-s0519a4:156_3": "pakārena. Taṁ taṁ gahetabbanti saṁvaṇṇiyamāne sutte ābhatena kāraṇena pasaṅgena pakārena",
  "atk-s0519a4:156_4": "ca suttato uddharitvā saṁvaṇṇanāvasena gahetabbanti attho. Tena catumahāpadesāviruddhāya",
  "atk-s0519a4:156_5": "yuttiyā suttato atthe niddhāretvā yuttihārayojanā kātabbāti dasseti.",
  "atk-s0519a4:157_0": "19. Idāni taṁ yuttiniddhāraṇaṁ dassetuṁ ‘‘pañhaṁ pucchitenā’’tiādi āraddhaṁ. Tattha",
  "atk-s0519a4:157_1": "kati padānīti kittakāni padāni. Pariyogāhitabbanti padassa atthaṁ dassetuṁ ‘‘vicetabba’’nti",
  "atk-s0519a4:157_2": "vuttaṁ. Yattakāni padāni yathādhippetaṁ atthaṁ abhivadanti, tattakāni padāni tadatthassekassa",
  "atk-s0519a4:157_3": "ñātuṁ icchitattā ‘‘eko pañho’’ti vuccati, tāni pana ekagāthāyaṁ yadi vā sabbāni padāni",
  "atk-s0519a4:157_4": "yāva yadi vā ekaṁ padaṁ ekaṁ atthaṁ abhivadati, ekoyeva so pañhoti imamatthaṁ dasseti",
  "atk-s0519a4:157_5": "‘‘yadi sabbānī’’tiādinā. Tanti taṁ pañhaṁ. Aññātabbanti ājānitabbaṁ. Kiṁ ime dhammātiādi",
  "atk-s0519a4:157_6": "ājānanākāradassanaṁ. Tattha dhammāti pariyattidhammā. Nānatthāti nānā atthā.",
  "atk-s0519a4:158_0": "Pucchāgāthāyaṁ ayaṁ padattho – kenassubbhāhato lokoti ayaṁ sattaloko coro viya coraghātakena",
  "atk-s0519a4:158_1": "kena abhihato vadhīyatīti attho. Kenassu parivāritoti māluvalatāya viya nissitarukkho",
  "atk-s0519a4:158_2": "kena loko ajjhotthaṭo. Kena sallena otiṇṇoti kena visapītakhurappena viya sarīrabbhantaranimuggena",
  "atk-s0519a4:158_3": "sallena anupaviṭṭho. Kissa dhūpāyitoti kissa kena kāraṇena dhūpāyito santāpito loko.",
  "atk-s0519a4:158_4": "Sadāti padaṁ sabbattha yojetabbaṁ. Teti cattāri padāni. Pañhasaddāpekkhāya pulliṅganiddeso.",
  "atk-s0519a4:158_5": "‘‘Vissajjetī’’ti etena vissajjanato tayo pañhāti ñāyatīti dasseti.",
  "atk-s0519a4:159_0": "20.Tatthāti vissajjanagāthāyaṁ dutiyapāde vuttā jarā ca paṭhamapāde vuttaṁ maraṇañcāti",
  "atk-s0519a4:159_1": "imāni dve saṅkhatassa pañcakkhandhassa ‘‘saṅkhato’’ti lakkhīyati etehīti saṅkhatalakkhaṇāni.",
  "atk-s0519a4:159_2": "Vuttañhetaṁ bhagavatā – ‘‘tīṇimāni, bhikkhave, saṅkhatassa saṅkhatalakkhaṇāni. Katamāni",
  "atk-s0519a4:159_3": "tīṇi? Uppādo paññāyati, vayo paññāyati, ṭhitassa aññathattaṁ paññāyatī’’ti (a. ni.",
  "atk-s0519a4:159_4": "3.47; kathā. 214). Tena vuttaṁ – ‘‘jarāyaṁ ṭhitassa aññathattaṁ, maraṇaṁ vayo’’ti.",
  "atk-s0519a4:159_5": "Ettha ca ‘‘ṭhitassa aññathatta’’nti etena khandhappabandhassa pubbāparaviseso idha",
  "atk-s0519a4:159_6": "jarā, na khaṇaṭṭhitīti dasseti. ‘‘Maraṇaṁ vayo’’ti iminā ca ‘‘tisso mato, phusso",
  "atk-s0519a4:159_7": "mato’’ti evaṁ loke vuttaṁ sammutimaraṇaṁ dasseti, na khaṇikamaraṇaṁ, samucchedamaraṇaṁ vā.",
  "atk-s0519a4:160_0": "Idāni ‘‘te tayo pañhā’’ti vuttamatthaṁ yuttivasena dassetuṁ ‘‘jarāya cā’’tiādi vuttaṁ.",
  "atk-s0519a4:160_1": "Tattha yebhuyyena jiṇṇassa maraṇadassanato jarāmaraṇānaṁ nānattaṁ asampaṭicchamānaṁ",
  "atk-s0519a4:160_2": "pati tesaṁ nānattadassanatthaṁ ‘‘gabbhagatāpi hi mīyantī’’ti vuttaṁ. Idaṁ vuttaṁ",
  "atk-s0519a4:160_3": "hoti – yathādhippetajarāvirahitassa maraṇassa dassanato aññā jarā aññaṁ maraṇanti.",
  "atk-s0519a4:160_4": "Tenevāha – ‘‘na ca te jiṇṇā bhavantī’’ti. Kiñca bhiyyo? Kevalassa maraṇassa diṭṭhattā",
  "atk-s0519a4:160_5": "aññāva jarā aññaṁ maraṇaṁ, yathā taṁ devānanti imamatthaṁ dasseti ‘‘atthi ca devāna’’ntiādinā.",
  "atk-s0519a4:160_6": "Anuttarimanussadhammena ca tikicchanena sakkā jarāya paṭikāraṁ kātuṁ, na tathā maraṇassāti",
  "atk-s0519a4:160_7": "evampi jarāmaraṇānaṁ atthato nānattaṁ sampaṭicchitabbanti dassetuṁ ‘‘sakkatevā’’tiādi",
  "atk-s0519a4:160_8": "vuttaṁ. Tattha sakkateti sakyate, sakkāti attho. Paṭikammanti paṭikaraṇaṁ. Nanu ca",
  "atk-s0519a4:160_9": "maraṇassāpi paṭikāraṁ kātuṁ sakkā iddhipādabhāvanāya vasibhāve satīti codanaṁ manasi",
  "atk-s0519a4:160_10": "katvā āha – ‘‘aññatreva iddhimantānaṁ iddhivisayā’’ti. Vuttañhetaṁ bhagavatā –",
  "atk-s0519a4:161_0": "‘‘Yassa kassaci, ānanda, cattāro iddhipādā bhāvitā bahulīkatā yānīkatā vatthukatā",
  "atk-s0519a4:161_1": "anuṭṭhitā paricitā susamāraddhā, so ākaṅkhamāno kappaṁ vā tiṭṭheyya kappāvasesaṁ",
  "atk-s0519a4:161_2": "vā’’ti (dī. ni. 2.166, 182; saṁ. ni. 5.822; kathā. 623; udā. 51).",
  "atk-s0519a4:162_0": "Ko panettha kappo, ko vā kappāvasesoti? Kappoti āyukappo, yasmiṁ tasmiñhi kāle yaṁ",
  "atk-s0519a4:162_1": "manussānaṁ āyuppamāṇaṁ, taṁ paripuṇṇaṁ karonto kappaṁ tiṭṭhati nāma. ‘‘Appaṁ vā bhiyyo’’ti",
  "atk-s0519a4:162_2": "(dī. ni. 2.7; a. ni. 7.74) vuttaṁ pana vassasatādito atirekaṁ tiṭṭhanto kappāvasesaṁ",
  "atk-s0519a4:162_3": "tiṭṭhati nāma. Yadi evaṁ kasmā iddhimanto cetovasippattā khīṇāsavā lokahitatthaṁ",
  "atk-s0519a4:162_4": "tathā na tiṭṭhantīti? Khandhasaṅkhātassa dukkhabhārassa pariññātattā anussukkatāya",
  "atk-s0519a4:162_5": "ca. Paṭippassaddhasabbussukkā hi te uttamapurisāti. Vuttañhetaṁ dhammasenāpatinā –",
  "atk-s0519a4:163": "‘‘Nābhinandāmi maraṇaṁ, nābhikaṅkhāmi jīvitaṁ;",
  "atk-s0519a4:164": "Kālañca paṭikaṅkhāmi, vetanaṁ bhatako yathā’’ti. (theragā. 654; mi. pa. 2.2.4);",
  "atk-s0519a4:165": "Yathā jarāmaraṇānaṁ aññamaññaṁ atthato nānattaṁ, evaṁ tehi taṇhāya ca nānatte dassite ‘‘tayo pañhā’’ti idaṁ sijjhatīti taṁ dassetuṁ ‘‘yaṁ panā’’tiādimāha.",
  "atk-s0519a4:166_0": "Tattha yasmā taṇhāya abhāvepi sati jarāmaraṇaṁ labbhati khīṇāsavasantāne, tasmā aññaṁ",
  "atk-s0519a4:166_1": "jarāmaraṇaṁ aññā taṇhāti imamatthamāha ‘‘dissanti vītarāgā jīrantāpi mīyantāpī’’ti.",
  "atk-s0519a4:166_2": "Nanu ca taṇhāpi jīraṇabhijjanasabhāvāti? Saccaṁ, na idaṁ jarāmaraṇaṁ idhādhippetanti",
  "atk-s0519a4:166_3": "vuttovāyamattho. ‘‘Yadi cā’’tiādinā jarāmaraṇato taṇhāya anaññatte dosaṁ dasseti.",
  "atk-s0519a4:166_4": "Yobbanaṭṭhāpi vigatataṇhā siyuṁ, na idaṁ yuttanti adhippāyo. Jarāmaraṇampi siyā dukkhassa",
  "atk-s0519a4:166_5": "samudayo taṇhāya anaññatte satīti adhippāyo. Na ca siyā taṇhā dukkhassa samudayo",
  "atk-s0519a4:166_6": "jarāmaraṇato anaññatte satīti bhāvo. Na hi jarāmaraṇaṁ dukkhassa samudayo, taṇhā",
  "atk-s0519a4:166_7": "dukkhassa samudayo, tasmā veditabbaṁ etesamatthato nānattanti adhippāyo. Yathā ca",
  "atk-s0519a4:166_8": "taṇhā maggavajjhā, evaṁ jarāmaraṇampi siyā maggavajjhaṁ taṇhāya anaññatte sati. Yathā",
  "atk-s0519a4:166_9": "ca jarāmaraṇaṁ na maggavajjhaṁ, tathā taṇhāpi siyāti ayampi nayo vutto evāti daṭṭhabbaṁ.",
  "atk-s0519a4:166_10": "Imāya yuttiyāti imāya yathāvuttāya upapattiyā. Aññamaññehīti aññāhi aññāhi kāraṇūpapattīhi",
  "atk-s0519a4:166_11": "atthato ce aññattaṁ, tadaññampi byañjanato gavesitabbanti attho.",
  "atk-s0519a4:167_0": "Imesaṁ dhammānaṁ atthato ekattanti imamevatthaṁ ‘‘na hi yujjatī’’tiādinā vivarati.",
  "atk-s0519a4:167_1": "Taṇhāya adhippāye aparipūramāneti icchitālābhamāha. Tena icchātaṇhānaṁ atthato ekattaṁ",
  "atk-s0519a4:167_2": "vuttaṁ hotīti. Etena na hi yujjati icchāya ca taṇhāya ca atthato aññattanti. Yathā",
  "atk-s0519a4:167_3": "idaṁ vacanaṁ samatthanaṁ hoti, evaṁ icchāvipariyāye āghātavatthūsu kodho ca upanāho",
  "atk-s0519a4:167_4": "ca uppajjatīti idampi samatthanaṁ hoti, na tathā jarāmaraṇavipariyāyeti jarāmaraṇataṇhānaṁ",
  "atk-s0519a4:167_5": "atthato aññattampi samatthitaṁ hotīti etamatthaṁ dasseti ‘‘imāya yuttiyā’’tiādinā.",
  "atk-s0519a4:168_0": "Yadi icchātaṇhānaṁ atthato anaññattaṁ, atha kasmā bhagavatā imissā gāthāya dvidhā",
  "atk-s0519a4:168_1": "vuttāti? Tattha parihāramāha ‘‘yaṁ panida’’ntiādinā. Tattha yanti kiriyāparāmasanaṁ.",
  "atk-s0519a4:168_2": "Abhilapitanti vuttaṁ yaṁ idaṁ abhilapanaṁ , idaṁ bāhirānaṁ rūpādīnaṁ vatthūnaṁ ārammaṇavasena,",
  "atk-s0519a4:168_3": "ārammaṇakaraṇavasena vā yojetabbaṁ. Dvīhi dhammehīti dvīhi pakatīhi. Kā pana tā pakatiyoti?",
  "atk-s0519a4:168_4": "Appattassa visayassa esanavasena icchā, pattassa appattassa vā pātukāmatāvasena taṇhā,",
  "atk-s0519a4:168_5": "ayametāsaṁ viseso. Yadipi evaṁ, tathāpi sabbā taṇhā rūpādivisayaṁ gilitvā pariniṭṭhapetvā",
  "atk-s0519a4:168_6": "gahaṇena ekasabhāvā evāti dassento ‘‘sabbā hi taṇhā ajjhosānalakkhaṇena ekalakkhaṇā’’ti",
  "atk-s0519a4:168_7": "āha. Idāni tamatthaṁ upamāya pakāsento ‘‘sabbo aggī’’tiādimāha, taṁ suviññeyyameva.",
  "atk-s0519a4:169": "Ayaṁ pana na kevalaṁ taṇhā ārammaṇe pavattivisesena dvīhi eva nāmehi vuttā, atha kho anekehipi pariyāyehīti dassanatthaṁ ‘‘icchāitipī’’tiādi vuttaṁ.",
  "atk-s0519a4:170_0": "Tattha icchanti tāya ārammaṇānīti icchā. Taṇhāyanaṭṭhena taṇhā. Pīḷājananato duruddhāraṇato",
  "atk-s0519a4:170_1": "ca visapītaṁ sallaṁ viyāti sallaṁ. Santāpanaṭṭhena dhūpāyanā. Ākaḍḍhanaṭṭhena sīghasotā",
  "atk-s0519a4:170_2": "saritā viyāti saritā, allaṭṭhena vā saritā, ‘‘saritāni sinehitāni ca, somanassāni",
  "atk-s0519a4:170_3": "bhavanti jantuno’’ti (dha. pa. 341) hi vuttaṁ. Allāni ceva siniddhāni cāti ayamettha",
  "atk-s0519a4:170_4": "attho. Visattikāti visatāti visattikā. Visaṭāti visattikā. Visamāti visattikā. Visālāti",
  "atk-s0519a4:170_5": "visattikā. Visakkatīti visattikā. Visaṁvādikāti visattikā . Visaṁharatīti visattikā.",
  "atk-s0519a4:170_6": "Visamūlāti visattikā. Visaphalāti visattikā. Visaparibhogāti visattikā. Visatā vā",
  "atk-s0519a4:170_7": "pana sā taṇhā rūpe sadde gandhe rase phoṭṭhabbe dhamme kule gaṇe visatā vitthatāti visattikā.",
  "atk-s0519a4:171_0": "Sinehanavasena sineho. Nānāgatīsu kilamathuppādanena kilamatho. Paliveṭhanaṭṭhena",
  "atk-s0519a4:171_1": "latā viyāti latā. ‘‘Latā uppajja tiṭṭhatī’’ti (dha. pa. 340) hi vuttaṁ. Mamanti maññanavasena",
  "atk-s0519a4:171_2": "maññanā. Dūragatampi ākaḍḍhitvā bandhanaṭṭhena bandho. Āsīsanaṭṭhena āsā. Ārammaṇarasaṁ",
  "atk-s0519a4:171_3": "pātukāmatāvasena pipāsā. Abhinandanaṭṭhena abhinandanā. Itīti evaṁ ārammaṇe pavattivisesena",
  "atk-s0519a4:171_4": "anekehi nāmehi gayhamānāpi sabbā taṇhā ajjhosānalakkhaṇena ekalakkhaṇāti yathāvuttamatthaṁ nigameti.",
  "atk-s0519a4:172_0": "Puna taṇhāya anekehi nāmehi gahitabhāvameva ‘‘yathā cā’’tiādinā upacayena dasseti.",
  "atk-s0519a4:172_1": "Tattha vevacaneti vevacanahāravibhaṅge. ‘‘Āsā ca pihā’’ti gāthāya (netti. 37; peṭako.",
  "atk-s0519a4:172_2": "11) atthaṁ tattheva vaṇṇayissāma. Avigatarāgassātiādīsu rañjanaṭṭhena rāgo, chandanaṭṭhena",
  "atk-s0519a4:172_3": "chando, piyāyanaṭṭhena pemaṁ, paridahanaṭṭhena paridāhoti taṇhāva vuttā. Tenevāha",
  "atk-s0519a4:172_4": "– ‘‘taṇhāyetaṁ vevacana’’nti. Evaṁ yujjatīti evaṁ icchātaṇhānaṁ atthato anaññattā",
  "atk-s0519a4:172_5": "‘‘tayo pañhā’’ti yaṁ vuttaṁ, taṁ yujjati yuttiyā saṅgacchatīti attho.",
  "atk-s0519a4:173_0": "21. Evaṁ ‘‘kenassubbhāhato loko’’ti (saṁ. ni. 1.66) gāthāya ‘‘tayo pañhā’’ti pañhattayabhāve",
  "atk-s0519a4:173_1": "yuttiṁ dassetvā idāni aññehi pakārehi yuttigavesanaṁ dassento ‘‘sabbo dukkhūpacāro’’tiādimāha.",
  "atk-s0519a4:173_2": "Tattha dukkhūpacāroti dukkhappavatti. Kāmataṇhāsaṅkhāramūlakoti kāmataṇhāpaccayasaṅkhārahetukoti",
  "atk-s0519a4:173_3": "yujjatīti adhippāyo. Nibbidūpacāroti nibbidāpavatti kāmānaṁ vipariṇāmaññathābhāvā",
  "atk-s0519a4:173_4": "uppajjamānā anabhirati ñāṇanibbidā ca. Kāmataṇhāparikkhāramūlakoti kāmataṇhāya parikkhārabhūtavatthukāmahetuko.",
  "atk-s0519a4:173_5": "Tattha anabhiratisaṅkhātā nibbidā kāmataṇhāparikkhāramūlikā, na ñāṇanibbidāti sabbo",
  "atk-s0519a4:173_6": "nibbidūpacāro kāmataṇhāparikkhāramūlakoti na pana yujjatīti vuttaṁ. Imāya yuttiyāti",
  "atk-s0519a4:173_7": "nayaṁ dasseti. Idaṁ vuttaṁ hoti – yathā pañhattayabhāve yutti vuttā, yathā ca dukkhūpacāranibbidūpacāresu,",
  "atk-s0519a4:173_8": "evaṁ imāya yuttiyā iminā yogena nayena aññamaññehi kāraṇehi taṁtaṁpāḷippadese anurūpehi",
  "atk-s0519a4:173_9": "aññathā aññehi hetūhi yutti gavesitabbāti.",
  "atk-s0519a4:174_0": "Idāni taṁ nayadassanaṁ saṁkhittanti vitthārato vibhajitvā dassetuṁ ‘‘yathā hi bhagavā’’tiādi",
  "atk-s0519a4:174_1": "āraddhaṁ. Tatthāyaṁ saṅkhepattho – rāgadosamohacaritānaṁ yathākkamaṁ asubhamettāpaccayākārakathā",
  "atk-s0519a4:174_2": "rāgādivinayanato sappāyāti ayaṁ sāsanayutti. Evamavaṭṭhite yadi rāgacaritassa mettācetovimuttiṁ",
  "atk-s0519a4:174_3": "deseyya, sā desanā na yujjati asappāyabhāvato. Tathā sukhāpaṭipadādayoti. Nanu ca",
  "atk-s0519a4:174_4": "sukhāpaṭipadādayo paṭipattiyā sambhavanti, na desanāyāti? Saccametaṁ, idha pana rāgacaritoti",
  "atk-s0519a4:174_5": "tibbakileso rāgacaritoti adhippeto. Tassa dukkhāya paṭipadāya bhāvanā samijjhati.",
  "atk-s0519a4:174_6": "Yassa ca dukkhāya paṭipadāya bhāvanā samijjhati, tassa garutarā asubhadesanā sappāyā,",
  "atk-s0519a4:174_7": "yassa garutarā asubhadesanā sappāyā, na tassa mandakilesassa viya lahukatarāti imamatthaṁ",
  "atk-s0519a4:174_8": "dassento āha – ‘‘sukhaṁ vā paṭipadaṁ…pe… deseyya na yujjati desanā’’ti. Iminā nayena",
  "atk-s0519a4:174_9": "sesapadesupi yathāsambhavaṁ attho vattabbo. Ettha ca ayuttaparihārena yuttisamadhigamoti",
  "atk-s0519a4:174_10": "yuttivicāraṇāya ayuttipi gavesitabbāti vuttaṁ – ‘‘yadi hi…pe… na yujjati desanā’’ti.",
  "atk-s0519a4:174_11": "Sesesupi eseva nayo. Evaṁ yaṁ kiñcītiādi yuttihārayojanāya nayadassanameva.",
  "atk-s0519a4:175_0": "Tattha evanti iminā nayena. Yaṁ kiñcīti aññampi yaṁ kiñci. Anulomappahānanti pahānassa",
  "atk-s0519a4:175_1": "anurūpaṁ, pahānasamatthanti attho. Sutte anavasesānaṁ padatthānaṁ anupadavicāraṇā",
  "atk-s0519a4:175_2": "vicayo hāro, vicayahārasaṁvaṇṇanāya niddhāritesu atthesu yuttigavesanaṁ sukaranti",
  "atk-s0519a4:175_3": "āha – ‘‘sabbaṁ taṁ vicayena hārena vicinitvā yuttihārena yojetabba’’nti. Yāvatikā",
  "atk-s0519a4:175_4": "ñāṇassa bhūmīti saṁvaṇṇentassa ācariyassa yaṁ ñāṇaṁ yaṁ paṭibhānaṁ, tassa yattako",
  "atk-s0519a4:175_5": "visayo, tattako yuttihāravicāroti attho. Taṁ kissa hetu? Anantanayo samantabhaddako",
  "atk-s0519a4:175_6": "vimaddakkhamo vicittadesano ca saddhammoti.",
  "atk-s0519a4:176_0": "Evaṁ nayadassanavaseneva yuttihārayojanā dassitāti taṁ brahmavihāraphalasamāpattinavānupubbasamāpattivasibhāvehi",
  "atk-s0519a4:176_1": "vibhajitvā dassetuṁ ‘‘mettāvihārissa sato’’tiādi āraddhaṁ. Tattha mettāvihārissāti",
  "atk-s0519a4:176_2": "mettāvihāralābhino. Satoti samānassa, tathābhūtassāti attho. Byāpādoti padoso. Cittaṁ",
  "atk-s0519a4:176_3": "pariyādāya ṭhassatīti cittaṁ abhibhavissati. Yasmā pana kusalākusalānaṁ dhammānaṁ",
  "atk-s0519a4:176_4": "apubbaṁ acarimaṁ pavatti nāma natthi, tasmā samāpattito vuṭṭhānassa aparabhāgeti",
  "atk-s0519a4:176_5": "dassanatthaṁ ‘‘ṭhassatī’’ti vuttaṁ. Na yujjati desanāti byāpādapaṭipakkhattā mettāya",
  "atk-s0519a4:176_6": "tādisī kathā na yuttāti attho. Byāpādo pahānaṁ abbhatthaṁ gacchatīti yujjati desanāti",
  "atk-s0519a4:176_7": "yathāvuttakāraṇato eva ayaṁ kathā yuttāti. Sesavāresupi imināva nayena attho veditabbo.",
  "atk-s0519a4:176_8": "Anuttānaṁ eva vaṇṇayissāma.",
  "atk-s0519a4:177_0": "Animittavihārissāti aniccānupassanāmukhena paṭiladdhaphalasamāpattivihārassa. Nimittānusārīti",
  "atk-s0519a4:177_1": "saṅkhāranimittānusārī. Tena tenevāti niccādīsu yaṁ yaṁ pahīnaṁ, tena teneva nimittena.",
  "atk-s0519a4:177_2": "Asmīti vigatanti pañcasu upādānakkhandhesu diṭṭhimānavasena yaṁ asmīti maññitaṁ,",
  "atk-s0519a4:177_3": "taṁ vigataṁ. Tamevatthaṁ vivarati ‘‘ayamahamasmīti na samanupassāmī’’ti. Vicikicchākathaṁkathāsallanti",
  "atk-s0519a4:177_4": "vinayakukkuccassāpi kathaṁ kathanti pavattisabbhāvato vicikicchāpadena visesitaṁ.",
  "atk-s0519a4:177_5": "Na yujjati desanāti vicikicchāya pahānekaṭṭhabhāvato na yuttāyaṁ kathā.",
  "atk-s0519a4:178_0": "Paṭhamaṁ jhānaṁ samāpannassāti paṭhamajjhānasamaṅgino. Kāmarāgabyāpādā visesāya saṁvattantīti",
  "atk-s0519a4:178_1": "na yujjatīti yasmā nīvaraṇesu appahīnesu paṭhamajjhānassa upacārampi na sampajjati,",
  "atk-s0519a4:178_2": "pageva jhānaṁ, tasmā kāmarāgabyāpādā visesāya dutiyajjhānāya saṁvattantīti na yuttāyaṁ",
  "atk-s0519a4:178_3": "kathā. Yathāladdhassa pana paṭhamajjhānassa kāmarāgabyāpādā pariyuṭṭhānappattā hānāya",
  "atk-s0519a4:178_4": "saṁvattantīti yujjati desanā yuttā kathāti, evaṁ sabbattha yojetabbaṁ. Avitakkasahagatā",
  "atk-s0519a4:178_5": "saññāmanasikārā nāma saha upacārena dutiyajjhānadhammā, ārammaṇakaraṇattho hettha",
  "atk-s0519a4:178_6": "sahagata-saddo. Hānāyāti paṭhamajjhānato parihānāya. Visesāyāti dutiyajjhānāya. Iminā",
  "atk-s0519a4:178_7": "nayena tattha tattha hānanti, visesoti ca vuttadhammā veditabbā. Vitakkavicārasahagatāti",
  "atk-s0519a4:178_8": "paṭhamajjhānadhammā, kāmāvacaradhammā eva vā. Upekkhāsukhasahagatāti upacārena saddhiṁ",
  "atk-s0519a4:178_9": "dutiyajjhānadhammā, tatramajjhattupekkhā hi idha upekkhāti adhippetā. Pītisukhasahagatāti",
  "atk-s0519a4:178_10": "saha upacārena tatiyajjhānadhammā. Upekkhāsatipārisuddhisahagatāti catutthajjhānadhammā.",
  "atk-s0519a4:179_0": "Saññūpacārāti paṭusaññākiccaṁ karontā eva ye keci cittuppādā, ‘‘ākiñcaññāyatanadhammā’’tipi",
  "atk-s0519a4:179_1": "vadanti. Saññāvedayitanirodhasahagatāti ‘‘saññāvedayitanirodhaṁ upasampajja viharissāmī’’ti",
  "atk-s0519a4:179_2": "tassa parikammavasena pavattadhammā. Te pana yasmā nevasaññānāsaññāyatanasamāpattiyaṁ",
  "atk-s0519a4:179_3": "ṭhiteneva sakkā saññāvedayitanirodhaṁ upasampajja viharituṁ, na tato parihīnena,",
  "atk-s0519a4:179_4": "tasmā nevasaññānāsaññāyatanasamāpattiyā hānāya saṁvattantīti na yuttā kathā. Visesāya",
  "atk-s0519a4:179_5": "saṁvattantīti pana yuttā kathāti āha – ‘‘hānāya…pe… desanā’’ti. Kallatāparicitanti",
  "atk-s0519a4:179_6": "samatthabhāvena paricitaṁ, yathāvuttasamāpattīsu vasibhāvena paricitanti attho. Tenevāha",
  "atk-s0519a4:179_7": "– ‘‘abhinīhāraṁ khamatī’’ti. Sesaṁ sabbaṁ uttānameva.",
  "atk-s0519a4:180_0": "Api cettha appaṭikkūlasaññāmukhena kāmacchando vañcetīti yujjati. Paṭikkūlasaññāpatirūpatāya",
  "atk-s0519a4:180_1": "byāpādo vañcetīti yujjati. Samādhimukhena thinamiddhaṁ vañcetīti yujjati. Vīriyārambhamukhena",
  "atk-s0519a4:180_2": "uddhaccaṁ vañcetīti yujjati. Sikkhākāmatāmukhena kukkuccaṁ vañcetīti yujjati. Ubhayapakkhasantīraṇamukhena",
  "atk-s0519a4:180_3": "vicikicchā vañcetīti yujjati. Iṭṭhāniṭṭhasamupekkhanamukhena sammoho vañcetīti yujjati.",
  "atk-s0519a4:180_4": "Attaññutāmukhena attani aparibhavane māno vañcetīti yujjati. Vīmaṁsāmukhena hetupatirūpakapariggahena",
  "atk-s0519a4:180_5": "micchādiṭṭhi vañcetīti yujjati. Virattatāpatirūpakena sattesu adayāpannatā vañcetīti",
  "atk-s0519a4:180_6": "yujjati. Anuññātapaṭisevanapatirūpatāya kāmasukhallikānuyogo vañcetīti yujjati. Ājīvapārisuddhipatirūpatāya",
  "atk-s0519a4:180_7": "asaṁvibhāgasīlatā vañcetīti yujjati. Saṁvibhāgasīlatāpatirūpatāya micchājīvo vañcetīti",
  "atk-s0519a4:180_8": "yujjati. Asaṁsaggavihāritāpatirūpatāya asaṅgahasīlatā vañcetīti yujjati. Saṅgahasīlatāpatirūpatāya",
  "atk-s0519a4:180_9": "ananulomikasaṁsaggo vañcetīti yujjati. Saccavāditāpatirūpatāya pisuṇavācā vañcetīti",
  "atk-s0519a4:180_10": "yujjati. Apisuṇavāditāpatirūpatāya anatthakāmatā vañcetīti yujjati. Piyavāditāpatirūpatāya",
  "atk-s0519a4:180_11": "cāṭukamyatā vañcetīti yujjati. Mitabhāṇitāpatirūpatāya asammodanasīlatā vañcetīti",
  "atk-s0519a4:180_12": "yujjati. Sammodanasīlatāpatirūpatāya māyā sāṭheyyañca vañcetīti yujjati. Niggayhavāditāpatirūpatāya",
  "atk-s0519a4:180_13": "pharusavācatā vañcetīti yujjati. Pāpagarahitāpatirūpatāya paravajjānupassitā vañcetīti",
  "atk-s0519a4:180_14": "yujjati. Kulānuddhayatāpatirūpatāya kulamacchariyaṁ vañcetīti yujjati. Āvāsaciraṭṭhitikāmatāmukhena",
  "atk-s0519a4:180_15": "āvāsamacchariyaṁ vañcetīti yujjati. Dhammaparibandhapariharaṇamukhena dhammamacchariyaṁ",
  "atk-s0519a4:180_16": "vañcetīti yujjati. Dhammadesanābhiratimukhena bhassārāmatā vañcetīti yujjati. Apharusavācatāgaṇānuggahakaraṇamukhena",
  "atk-s0519a4:180_17": "saṅgaṇikārāmatā vañcetīti yujjati. Puññakāmatāpatirūpatāya kammārāmatā vañcetīti",
  "atk-s0519a4:180_18": "yujjati. Saṁvegapatirūpena cittasantāpo vañcetīti yujjati. Saddhālutāpatirūpatāya",
  "atk-s0519a4:180_19": "aparikkhatā vañcetīti yujjati. Vīmaṁsanāpatirūpena assaddhiyaṁ vañcetīti yujjati.",
  "atk-s0519a4:180_20": "Attādhipateyyapatirūpena garūnaṁ anusāsaniyā appadakkhiṇaggāhitā vañcetīti yujjati.",
  "atk-s0519a4:180_21": "Dhammādhipateyyapatirūpena sabrahmacārīsu agāravaṁ vañcetīti yujjati. Lokādhipateyyapatirūpena",
  "atk-s0519a4:180_22": "attani dhamme ca paribhavo vañcetīti yujjati. Mettāyanāmukhena rāgo vañcetīti yujjati.",
  "atk-s0519a4:180_23": "Karuṇāyanāpatirūpena soko vañcetīti yujjati. Muditāvihārapatirūpena pahāso vañcetīti",
  "atk-s0519a4:180_24": "yujjati. Upekkhāvihārapatirūpena kusalesu dhammesu nikkhittachandatā vañcetīti yujjati.",
  "atk-s0519a4:180_25": "Evaṁ āgamapatirūpakaadhigamapatirūpakādīnampi tathā tathā vañcanasabhāvo yuttito",
  "atk-s0519a4:180_26": "veditabbo. Evaṁ āgamānusārena yuttigavesanā kātabbāti.",
  "atk-s0519a4:181": "Yuttihāravibhaṅgavaṇṇanā niṭṭhitā.",
  "atk-s0519a4:182": "4. Padaṭṭhānahāravibhaṅgavaṇṇanā",
  "atk-s0519a4:183_0": "22.Tattha katamo padaṭṭhāno hārotiādi padaṭṭhānahāravibhaṅgo. Tattha yasmā ‘‘idaṁ",
  "atk-s0519a4:183_1": "imassa padaṭṭhānaṁ, idaṁ imassa padaṭṭhāna’’nti tesaṁ tesaṁ dhammānaṁ padaṭṭhānabhūtadhammavibhāvanalakkhaṇo",
  "atk-s0519a4:183_2": "padaṭṭhāno hāro, tasmā pavattiyā mūlabhūtaṁ avijjaṁ ādiṁ katvā sabhāvadhammānaṁ padaṭṭhānaṁ",
  "atk-s0519a4:183_3": "āsannakāraṇaṁ niddhārento avijjāya sabhāvaṁ niddisati ‘‘sabbadhammayāthāvaasampaṭivedhalakkhaṇā",
  "atk-s0519a4:183_4": "avijjā’’ti. Tassattho – sabbesaṁ dhammānaṁ aviparītasabhāvo na sampaṭivijjhīyati",
  "atk-s0519a4:183_5": "etenāti sabbadhammayāthāvaasampaṭivedho. So lakkhaṇaṁ etissāti sā tathā vuttā. Etena",
  "atk-s0519a4:183_6": "dhammasabhāvappaṭicchādanalakkhaṇā avijjāti vuttaṁ hoti. Atha vā sammā paṭivedho",
  "atk-s0519a4:183_7": "sampaṭivedho. Tassa paṭipakkho asampaṭivedho. Kattha pana so sampaṭivedhassa paṭipakkhoti",
  "atk-s0519a4:183_8": "āha – ‘‘sabba…pe… lakkhaṇā’’ti. Yasmā pana asubhe subhantiādivipallāse sati tattha",
  "atk-s0519a4:183_9": "sammoho uparūpari jāyatiyeva na hāyati, tasmā ‘‘tassā vipallāsā padaṭṭhāna’’nti vuttaṁ.",
  "atk-s0519a4:184_0": "Piyarūpaṁ sātarūpanti piyāyitabbajātiyaṁ iṭṭhajātiyañca padaṭṭhānaṁ. ‘‘Yaṁ loke piyarūpaṁ",
  "atk-s0519a4:184_1": "sātarūpaṁ etthesā taṇhā uppajjamānā uppajjatī’’ti (dī. ni. 2.400; ma. ni. 1.133;",
  "atk-s0519a4:184_2": "vibha. 203) hi vuttaṁ. Adinnādānanti adinnādānacetanā. Sā hi ekavāraṁ uppannāpi anādīnavadassitāya",
  "atk-s0519a4:184_3": "lobhassa uppattikāraṇaṁ hotīti tassa padaṭṭhānaṁ vuttaṁ. Dosassa pāṇātipāto padaṭṭhānaṁ,",
  "atk-s0519a4:184_4": "mohassa micchāpaṭipadā padaṭṭhānanti etthāpi imināva nayena attho veditabbo. Vaṇṇasaṇṭhānabyañjanaggahaṇalakkhaṇāti",
  "atk-s0519a4:184_5": "nimittānubyañjanaggahaṇalakkhaṇā. Sukhasaññāya phassassa upagamanalakkhaṇatā phassapaccayatāva",
  "atk-s0519a4:184_6": "vuttā. ‘‘Phuṭṭho sañjānātī’’ti (saṁ. ni. 4.93) hi vuttaṁ . Assādoti taṇhā. Saṅkhatalakkhaṇāni",
  "atk-s0519a4:184_7": "uppādavayaññathattāni. Yebhuyyena niccaggahaṇaṁ viññāṇādhīnanti niccasaññāya viññāṇapadaṭṭhānatā",
  "atk-s0519a4:184_8": "vuttā. Tathā hi so bhikkhu taṁyeva viññāṇaṁ sandhāvati saṁsaratīti viññāṇavisayameva",
  "atk-s0519a4:184_9": "attano niccaggāhaṁ pavedesi. Pañcannaṁ khandhānaṁ yadi aniccatā dukkhatā ca sudiṭṭhā,",
  "atk-s0519a4:184_10": "attasaññā sukhasaññā anavakāsāti āha – ‘‘aniccasaññādukkhasaññāasamanupassanalakkhaṇā",
  "atk-s0519a4:184_11": "attasaññā’’ti. ‘‘Yadaniccaṁ taṁ dukkhaṁ, yaṁ dukkhaṁ tadanattā’’ti (saṁ. ni. 3.15) hi vuttaṁ.",
  "atk-s0519a4:185_0": "Yebhuyyena attābhiniveso arūpadhammesūti āha – ‘‘tassā nāmakāyo padaṭṭhāna’’nti.",
  "atk-s0519a4:185_1": "Sabbaṁ neyyanti cattāri saccāni catusaccavinimuttassa ñeyyassa abhāvato. Cittavikkhepapaṭisaṁharaṇaṁ",
  "atk-s0519a4:185_2": "uddhaccavikkhambhanaṁ. Asubhāti asubhānupassanā, paṭibhāganimittabhūtā asubhā eva",
  "atk-s0519a4:185_3": "vā, taṇhāpaṭipakkhattā samathassa asubhā padaṭṭhānanti vuttaṁ. Abhijjhāya tanukaraṇato",
  "atk-s0519a4:185_4": "adinnādānāveramaṇī alobhassa padaṭṭhānanti vuttā. Tathā byāpādassa tanukaraṇato pāṇātipātāveramaṇī",
  "atk-s0519a4:185_5": "adosassa padaṭṭhānanti vuttā. Vatthuavippaṭipatti visayasabhāvapaṭivedho, sammāpaṭipatti",
  "atk-s0519a4:185_6": "sīlasamādhisampadānaṁ nibbidāñāṇena anabhiratiñāṇameva vā tathā pavattaṁ. Sabbāpi",
  "atk-s0519a4:185_7": "vedanā dukkhadukkhatādibhāvato dukkhanti katvā vuttaṁ – ‘‘dukkhasaññāya vedanā padaṭṭhāna’’nti.",
  "atk-s0519a4:185_8": "Dhammasaññāti dhammamattanti saññā.",
  "atk-s0519a4:186_0": "Sattānaṁ kāye avītarāgatā pañcannaṁ ajjhattikāyatanānaṁ vasena hotīti āha – ‘‘pañcindriyāni",
  "atk-s0519a4:186_1": "rūpīni rūparāgassa padaṭṭhāna’’nti. Kāyo hi idha rūpanti adhippeto. Visesato jhānanissayabhūte",
  "atk-s0519a4:186_2": "manāyatane ca nikanti hotīti āha – ‘‘chaṭṭhāyatanaṁ bhavarāgassa padaṭṭhāna’’nti.",
  "atk-s0519a4:186_3": "Edisaṁ mā rūpaṁ nibbattatu, mā edisī vedanāti evaṁ pavattā rūpādiabhinandanā nibbattabhavānupassitā.",
  "atk-s0519a4:186_4": "Ñāṇadassanassāti kammassakataññāṇadassanassa. Yonisomanasikāravato hi pubbenivāsānussati",
  "atk-s0519a4:186_5": "kammassakataññāṇassa kāraṇaṁ hoti, na ayoniso ummujjantassa. Imassa ca atthassa vibhāvanatthaṁ",
  "atk-s0519a4:186_6": "mahānāradakassapajātakaṁ (jā. 2.22.1153 ādayo), brahmajāle (dī. ni. 1.38 ādayo) ekaccasassatavādo",
  "atk-s0519a4:186_7": "ca udāharitabbo. ‘‘Okappanalakkhaṇā’’tiādinā saddhāpasādānaṁ visesaṁ dasseti. So",
  "atk-s0519a4:186_8": "pana saddhāyayeva avatthāviseso daṭṭhabbo. Tattha okappanaṁ saddahanavasena ārammaṇassa",
  "atk-s0519a4:186_9": "ogāhaṇaṁ nicchayo. Anāvilatā assaddhiyāpagamena cittassa akālussiyatā. Abhipatthiyanā",
  "atk-s0519a4:186_10": "saddahanameva. Aveccapasādo paññāsahito āyatanagato abhippasādo. Apilāpanaṁ asammoso",
  "atk-s0519a4:186_11": "nimujjitvā viya ārammaṇassa ogāhaṇaṁ vā, ettha ca saddhādīnaṁ pasādasaddhāsammappadhānasatipaṭṭhānajhānaṅgāni",
  "atk-s0519a4:186_12": "yathākkamaṁ padaṭṭhānanti vadantena avatthāvisesavasena padaṭṭhānabhāvo vuttoti daṭṭhabbaṁ.",
  "atk-s0519a4:186_13": "Satisamādhīnaṁ vā kāyādayo satipaṭṭhānāti. Vitakkādayo ca jhānānīti padaṭṭhānabhāvena vuttā.",
  "atk-s0519a4:187_0": "Assādamanasikāro saṁyojanīyesu dhammesu assādānupassitā. Punabbhavavirohaṇāti punabbhavāya",
  "atk-s0519a4:187_1": "virohaṇā, punabbhavanibbattanārahatā vipākadhammatāti attho. Opapaccayikanibbattilakkhaṇanti",
  "atk-s0519a4:187_2": "upapattibhavabhāvena nibbattanasabhāvaṁ. Nāmakāyarūpakāyasaṅghātalakkhaṇanti arūparūpakāyānaṁ",
  "atk-s0519a4:187_3": "samūhiyabhāvaṁ. Indriyavavatthānanti cakkhādīnaṁ channaṁ indriyānaṁ vavatthitabhāvo.",
  "atk-s0519a4:187_4": "Opapaccayikanti upapattikkhandhanibbattakaṁ. Upadhīti attabhāvo. Attano piyassa maraṇaṁ",
  "atk-s0519a4:187_5": "cintentassa bālassa yebhuyyena soko uppajjatīti maraṇaṁ sokassa padaṭṭhānanti vuttaṁ.",
  "atk-s0519a4:187_6": "Ussukkaṁ cetaso santāpo. Odahananti avadahanaṁ. Attano nissayassa santapanameva bhavassāti",
  "atk-s0519a4:187_7": "vuttaṁ bhavaṁ dassetuṁ ‘‘imānī’’tiādi vuttaṁ. Tattha bhavassa aṅgāni bhavasaṅkhātāni",
  "atk-s0519a4:187_8": "ca aṅgāni bhavaṅgāni. Tesu kilesā bhavassa aṅgāni. Kammavipākavaṭṭaṁ bhavasaṅkhātāni",
  "atk-s0519a4:187_9": "aṅgāni. Samaggānīti sabbāni. Khandhāyatanādīnaṁ aparāparuppattisaṁsaraṇaṁ saṁsāro.",
  "atk-s0519a4:187_10": "Tassa purimapurimajātinipphannaṁ kilesādivaṭṭaṁ kāraṇanti āha – ‘‘bhavo saṁsārassa",
  "atk-s0519a4:187_11": "padaṭṭhāna’’nti. Sampāpakahetubhāvaṁ sandhāya ‘‘maggo nirodhassa padaṭṭhāna’’nti vuttaṁ.",
  "atk-s0519a4:188_0": "Kammaṭṭhānogāhakassa otaraṇaṭṭhānatāya bahussuto titthaṁ nāma, tassa sammāpayirupāsanā",
  "atk-s0519a4:188_1": "titthaññutā. Dhammūpasañhitaṁ pāmojjaṁ pītaṁ nāma, sappāyadhammassavanena taṁ uppādetvā",
  "atk-s0519a4:188_2": "kammaṭṭhānassa brūhanā pītaññutā, bhāvanāya thokampi layāpattiyā uddhaṁpattiyā ca",
  "atk-s0519a4:188_3": "jānanā pattaññutā. Attano pañcahi padhāniyaṅgehi samannāgatassa jānanā attaññutā,",
  "atk-s0519a4:188_4": "tesu purimānaṁ purimānaṁ pacchimassa pacchimassa padaṭṭhānabhāvo suviññeyyo eva.",
  "atk-s0519a4:188_5": "Katapuññasseva patirūpadesavāso sambhavati , na itarassāti ‘‘pubbekatapuññatā patirūpadesavāsassa",
  "atk-s0519a4:188_6": "padaṭṭhāna’’nti vuttaṁ. Yathābhūtañāṇadassanaṁ saha adhiṭṭhānena taruṇavipassanā.",
  "atk-s0519a4:188_7": "Nibbidāti balavavipassanā. Virāgoti maggo. Vimuttīti phalaṁ. Evanti yadidaṁ ‘‘tassā",
  "atk-s0519a4:188_8": "vipallāsā padaṭṭhāna’’ntiādinā avijjādīnaṁ padaṭṭhānaṁ dassitaṁ, iminā nayena athāpi",
  "atk-s0519a4:188_9": "yo koci upanissayo balavapaccayoti yo koci avasesapaccayo, sabbo so padaṭṭhānaṁ kāraṇanti",
  "atk-s0519a4:188_10": "veditabbaṁ. ‘‘Evaṁ yā kāci upanisā yogato ca paccayato cā’’tipi paṭhanti. Tattha",
  "atk-s0519a4:188_11": "upanisāti kāraṇaṁ, yogatoti yuttito, paccayatoti paccayabhāvamattatoti attho veditabbo.",
  "atk-s0519a4:188_12": "Yaṁ panettha atthato na vibhattaṁ, taṁ suviññeyyameva.",
  "atk-s0519a4:189": "Padaṭṭhānahāravibhaṅgavaṇṇanā niṭṭhitā.",
  "atk-s0519a4:190": "5. Lakkhaṇahāravibhaṅgavaṇṇanā",
  "atk-s0519a4:191_0": "23.Tatthakatamo lakkhaṇo hārotiādi lakkhaṇahāravibhaṅgo. Tattha kiṁ lakkhayatīti",
  "atk-s0519a4:191_1": "lakkhaṇahārassa visayaṁ pucchati. ‘‘Ye dhammā’’tiādinā lakkhaṇahāraṁ saṅkhepato dassetvā",
  "atk-s0519a4:191_2": "taṁ udāharaṇehi vibhajituṁ ‘‘cakkhu’’ntiādi āraddhaṁ. Tattha ‘‘vadhakaṭṭhena ekalakkhaṇānī’’ti",
  "atk-s0519a4:191_3": "iminā anavaṭṭhitabhāvādināpi ekalakkhaṇatā vuttā evāti daṭṭhabbaṁ.",
  "atk-s0519a4:192_0": "Evaṁ āyatanavasena ekalakkhaṇataṁ dassetvā idāni khandhādivasena dassetuṁ ‘‘atīte,",
  "atk-s0519a4:192_1": "rādha, rūpe anapekkho hotī’’tiādi suttaṁ ābhataṁ. Yamakovādasutte (saṁ. ni. 3.85)",
  "atk-s0519a4:192_2": "vadhakaṭṭhena ekalakkhaṇā vuttāti tasmiṁ sutte ‘‘vadhakaṁ rūpaṁ vadhakaṁ rūpanti",
  "atk-s0519a4:192_3": "yathābhūtaṁ nappajānātī’’tiādinā āgatattā vuttaṁ. Itīti evaṁ, imissaṁ gāthāyaṁ kāyagatāya",
  "atk-s0519a4:192_4": "satiyā vuttāya sati vedanāgatā sati cittagatā sati dhammagatā ca sati vuttā bhavati",
  "atk-s0519a4:192_5": "satipaṭṭhānabhāvena ekalakkhaṇattāti adhippāyo. Diṭṭhantiādīnaṁ atthaṁ parato vaṇṇayissāma.",
  "atk-s0519a4:193_0": "Kāyekāyānupassī viharāhīti ettha kāyeti rūpakāye. Rūpakāyo hi idha aṅgapaccaṅgānaṁ",
  "atk-s0519a4:193_1": "kesādīnañca samūhaṭṭhena kāyoti adhippeto. Yathā ca samūhaṭṭhena, evaṁ kucchitānaṁ",
  "atk-s0519a4:193_2": "āyaṭṭhena. Kucchitānañhi paramajegucchānaṁ so āyotipi kāyo, āyoti uppattideso. Tatrāyaṁ",
  "atk-s0519a4:193_3": "vacanattho – āyanti tatoti āyo. Ke āyanti? Kucchitā kesādayo, iti kucchitānaṁ āyoti kāyo.",
  "atk-s0519a4:194_0": "Kāyānupassīti kāyaṁ anupassanasīlo, kāyaṁ vā anupassamāno. ‘‘Kāye’’ti ca vatvā puna",
  "atk-s0519a4:194_1": "‘‘kāyānupassī’’ti dutiyaṁ kāyaggahaṇaṁ asammissato vavatthānaghanavinibbhogādidassanatthaṁ.",
  "atk-s0519a4:194_2": "Tena na kāye vedanānupassī cittadhammānupassī vā, atha kho kāyānupassī evāti kāyasaṅkhāte",
  "atk-s0519a4:194_3": "vatthusmiṁ kāyānupassanākārasseva dassanena asammissato vavatthānaṁ dassitaṁ hoti.",
  "atk-s0519a4:194_4": "Tathā na kāye aṅgapaccaṅgavinimuttaekadhammānupassī, nāpi kesalomādivinimuttaitthipurisānupassī.",
  "atk-s0519a4:195_0": "Yopi cettha kesalomādiko bhūtupādāyasamūhasaṅkhāto kāyo, tatthapi na bhūtupādāyavinimuttaekadhammānupassī",
  "atk-s0519a4:195_1": ", atha kho rathasambhārānupassako viya aṅgapaccaṅgasamūhānupassī, nagarāvayavānupassako",
  "atk-s0519a4:195_2": "viya kesalomādisamūhānupassī, kadalikkhandhapattavaṭṭivinibbhujjako viya rittamuṭṭhiviniveṭhako",
  "atk-s0519a4:195_3": "viya ca bhūtupādāyasamūhānupassī evāti nānappakārato samūhavaseneva kāyasaṅkhātassa",
  "atk-s0519a4:195_4": "vatthuno dassanena ghanavinibbhogo dassito hoti. Na hettha yathāvuttasamūhavinimutto",
  "atk-s0519a4:195_5": "kāyo vā añño vā koci dhammo dissati, yathāvuttadhammasamūhamatte eva pana tathā tathā",
  "atk-s0519a4:195_6": "sattā micchābhinivesaṁ karonti. Tenāhu porāṇā –",
  "atk-s0519a4:196": "‘‘Yaṁ passati na taṁ diṭṭhaṁ, yaṁ diṭṭhaṁ taṁ na passati;",
  "atk-s0519a4:197": "Apassaṁ bajjhate mūḷho, bajjhamāno na muccatī’’ti. (dī. ni. aṭṭha. 2.373; ma. ni. aṭṭha. 1.106; paṭi. ma. aṭṭha. 1.1.36; mahāni. aṭṭha. 3);",
  "atk-s0519a4:198": "Ghanavinibbhogādidassanatthanti ādisaddena ayamattho veditabbo. Ayañhi etasmiṁ kāye kāyānupassīyeva, na aññadhammānupassī.",
  "atk-s0519a4:199_0": "Idaṁ vuttaṁ hoti – yathā anudakabhūtāyapi marīciyā udakānupassino honti, na evaṁ",
  "atk-s0519a4:199_1": "aniccadukkhānattaasubhabhūte eva imasmiṁ kāye niccasukhaattasubhabhāvānupassī , atha",
  "atk-s0519a4:199_2": "kho kāyānupassī aniccadukkhaanattaasubhākārasamūhānupassīti attho. Atha vā yvāyaṁ",
  "atk-s0519a4:199_3": "mahāsatipaṭṭhāne (dī. ni. 2.374 ādayo) assāsapassāsādicuṇṇikajātaaṭṭhikapariyosāno",
  "atk-s0519a4:199_4": "kāyo vutto, yo ca ‘‘idhekacco pathavīkāyaṁ aniccato anupassati, āpokāyaṁ tejokāyaṁ",
  "atk-s0519a4:199_5": "vāyokāyaṁ kesakāyaṁ…pe… aṭṭhimiñjakāya’’nti paṭisambhidāyaṁ (paṭi. ma. 3.34 ādayo)",
  "atk-s0519a4:199_6": "kāyo vutto, tassa sabbassa imasmiṁyeva kāye anupassanato kāye kāyānupassīti evampettha attho daṭṭhabbo.",
  "atk-s0519a4:200_0": "Atha vā kāye ahanti vā mamanti vā gahetabbassa kassaci ananupassanato, tassa pana",
  "atk-s0519a4:200_1": "kesalomādikassa nānādhammasamūhassa anupassanato kāye kesādidhammasamūhasaṅkhāte",
  "atk-s0519a4:200_2": "kāyānupassīti attho daṭṭhabbo. Api ca ‘‘imasmiṁ kāye aniccato anupassati no niccato’’tiādinā",
  "atk-s0519a4:200_3": "anukkamena paṭisambhidāyaṁ (paṭi. ma. 3.34 ādayo) āgatanayassa sabbasseva aniccalakkhaṇādikassa",
  "atk-s0519a4:200_4": "ākārasamūhasaṅkhātassa kāyassa anupassanato kāye kāyānupassīti attho.",
  "atk-s0519a4:201_0": "Viharāhīti vattāhi. Ātāpīti tīsu bhavesu kilese ātāpetīti ātāpo, so assa atthīti",
  "atk-s0519a4:201_1": "ātāpī. Sampajānoti sampajaññasaṅkhātena ñāṇena samannāgato. Satimāti kāyapariggāhikāya",
  "atk-s0519a4:201_2": "satiyā samannāgato. Ayaṁ pana yasmā satiyā ārammaṇaṁ pariggahetvā paññāya anupassati,",
  "atk-s0519a4:201_3": "na hi sativirahitā anupassanā atthi, tenevāha – ‘‘satiñca khvāhaṁ, bhikkhave, sabbatthikaṁ",
  "atk-s0519a4:201_4": "vadāmī’’ti (saṁ. ni. 5.234). Anātāpino ca anto saṅkoco antarāyakaro hoti, kammaṭṭhānaṁ",
  "atk-s0519a4:201_5": "na sampajjati. Tasmā yesaṁ dhammānaṁ ānubhāvena taṁ sampajjati, taṁ dassanatthaṁ",
  "atk-s0519a4:201_6": "‘‘ātāpī’’tiādi vuttaṁ.",
  "atk-s0519a4:202_0": "Tattha vineyyāti tadaṅgavinayena vā vikkhambhanavinayena vā vinayitvā. Loketi tasmiṁyeva",
  "atk-s0519a4:202_1": "kāye. Kāyo hi idha lujjanapalujjanaṭṭhena lokoti adhippeto. Abhijjhāggahaṇena cettha",
  "atk-s0519a4:202_2": "kāmacchando, domanassaggahaṇena byāpādo gahitoti nīvaraṇesu balavadhammadvayappahānadassanena",
  "atk-s0519a4:202_3": "nīvaraṇappahānaṁ vuttanti kāyānupassanāsatipaṭṭhānassa pahānaṅgaṁ dassitaṁ. ‘‘Ātāpī’’tiādinā",
  "atk-s0519a4:202_4": "pana sampayogaṅgaṁ dassitanti imamatthaṁ dassetuṁ ‘‘ātāpī’’tiādi vuttaṁ. Tattha abhijjhādomanassānaṁ",
  "atk-s0519a4:202_5": "samatho ujupaṭipakkhoti abhijjhādomanassavinayo vuccamāno samādhindriyaṁ dīpetīti",
  "atk-s0519a4:202_6": "āha – ‘‘vineyya loke abhijjhādomanassanti samādhindriya’’nti (saṁ. ni. aṭṭha. 3.5.367).",
  "atk-s0519a4:202_7": "Ekalakkhaṇattā catunnaṁ indriyānanti yathā vīriyapaññāsamādhindriyehi kāyānupassanāsatipaṭṭhānaṁ",
  "atk-s0519a4:202_8": "ijjhati, evaṁ vedanācittadhammānupassanāsatipaṭṭhānānipi tehi ijjhantīti catusatipaṭṭhānasādhane",
  "atk-s0519a4:202_9": "imesaṁ indriyānaṁ sabhāvabhedābhāvato samānalakkhaṇattā itarāni satipaṭṭhānānipi",
  "atk-s0519a4:202_10": "vuttāni eva hontīti attho.",
  "atk-s0519a4:203_0": "24. Idāni satipaṭṭhānesu gahitesu sabbesaṁ bodhipakkhiyadhammānaṁ gahitabhāvaṁ dassetuṁ",
  "atk-s0519a4:203_1": "‘‘catūsu satipaṭṭhānesū’’tiādi vuttaṁ. Tattha bodhaṅgamāti bodhaṁ ariyamaggañāṇaṁ",
  "atk-s0519a4:203_2": "gacchantīti bodhaṅgamā. Yathāvuttassa bodhassa pakkhe bhavāti bodhipakkhiyā. Neyyānikalakkhaṇenāti",
  "atk-s0519a4:203_3": "ettha nimittato pavattato ca vuṭṭhānaṁ niyyānaṁ, niyyāne niyuttāti neyyānikā, yathā",
  "atk-s0519a4:203_4": "dovārikoti. Niyyānasaṅkhātaṁ vā phalaṁ arahantīti neyyānikā. Niyyānaṁ payojanaṁ etesanti",
  "atk-s0519a4:203_5": "vā neyyānikā. ‘‘Niyyānikā’’tipi pāṭho, tattha niyyānaṁ etesaṁ atthīti niyyānikāti",
  "atk-s0519a4:203_6": "attho. ‘‘Niyyāniyā’’tipi pāṭho, tassa niyyantīti niyyāniyāti attho daṭṭhabbo. Niyyānikalakkhaṇenāti niyyānikasabhāvena.",
  "atk-s0519a4:204_0": "Evaṁ akusalāpi dhammāti yathā kusalā dhammā ekalakkhaṇabhāvena niddhāritā, evaṁ akusalāpi",
  "atk-s0519a4:204_1": "dhammā ekalakkhaṇaṭṭhena niddhāretabbā. Kathaṁ? Pahānekaṭṭhatāvasenāti dassento ‘‘pahānaṁ",
  "atk-s0519a4:204_2": "abbhatthaṁ gacchantī’’ti āha. Idāni taṁ pahānaṁ dassetuṁ ‘‘catūsu satipaṭṭhānesū’’tiādi",
  "atk-s0519a4:204_3": "vuttaṁ. Tattha kāyānupassanādīsu catūsu satipaṭṭhānesu bhāviyamānesu asubhe subhantiādayo",
  "atk-s0519a4:204_4": "cattāro vipallāsā pahīyanti, kabaḷīkārāhārādayo cattāro āhārā cassa pariññaṁ gacchanti,",
  "atk-s0519a4:204_5": "tesaṁ parijānanassa paribandhino kāmarāgādayo byantīkatā hontīti attho, kasmā? Tehi",
  "atk-s0519a4:204_6": "pahātabbabhāvena ekalakkhaṇattāti. Evaṁ sabbattha attho yojetabbo. Tenevāha – ‘‘evaṁ",
  "atk-s0519a4:204_7": "akusalāpi dhammā ekalakkhaṇattā pahānaṁ abbhatthaṁ gacchantī’’ti.",
  "atk-s0519a4:205_0": "Idāni aññenapi pariyāyena lakkhaṇahārassa udāharaṇāni dassetuṁ ‘‘yattha vā panā’’tiādi",
  "atk-s0519a4:205_1": "vuttaṁ. Tattha yatthāti yassaṁ desanāyaṁ. Vā-saddo vikappattho. Panāti padapūraṇo.",
  "atk-s0519a4:205_2": "Rūpindriyanti ruppanasabhāvaṁ aṭṭhavidhaṁ indriyaṁ. Tatthāti tassaṁ desanāyaṁ. Rūpadhātūti",
  "atk-s0519a4:205_3": "ruppanasabhāvā dasa dhātuyo. Rūpāyatananti ruppanasabhāvaṁ dasāyatanaṁ, rūpīni dasāyatanānīti",
  "atk-s0519a4:205_4": "attho. Ruppanalakkhaṇena ekalakkhaṇattā imāni desitānīti adhippāyo. Desitaṁ tattha",
  "atk-s0519a4:205_5": "sukhindriyaṁ somanassindriyaṁ sukhavedanābhāvena ekalakkhaṇattāti adhippāyo.",
  "atk-s0519a4:206_0": "Dukkhasamudayo ca ariyasaccanti idaṁ akusalassa somanassassa vasena vuttaṁ, sāsavakusalassāpi",
  "atk-s0519a4:206_1": "vasena yujjati eva. Sabbo ca paṭiccasamuppādo desitoti sambandho. Avijjānusayitattā",
  "atk-s0519a4:206_2": "adukkhamasukhāya vedanāya. Vuttañhetaṁ – ‘‘adukkhamasukhāya vedanāya avijjānusayo",
  "atk-s0519a4:206_3": "anusetī’’ti (ma. ni. 1.465). Tathā ca vuttaṁ ‘‘adukkhamasukhāya hi vedanāya avijjā",
  "atk-s0519a4:206_4": "anusetī’’ti. Etena adukkhamasukhāvedanāggahaṇena avijjā gahitāti dasseti. Sati ca",
  "atk-s0519a4:206_5": "avijjāggahaṇe sabbo paṭiccasamuppādo desitoti dassetuṁ ‘‘avijjāpaccayā saṅkhārā’’tiādi",
  "atk-s0519a4:206_6": "vuttaṁ. So cāti ettha ca-saddo byatirekattho, tena so paṭiccasamuppādo anulomapaṭilomavasena",
  "atk-s0519a4:206_7": "duvidhoti imaṁ vakkhamānavisesaṁ joteti. Tesu anulomato paṭiccasamuppādo yathādassito",
  "atk-s0519a4:206_8": "sarāgasadosasamohasaṁkilesapakkhena hātabboti vutto, paṭilomato pana paṭiccasamuppādo",
  "atk-s0519a4:206_9": "yo ‘‘avijjāyatveva asesavirāganirodhā’’tiādinā pāḷiyaṁ (ma. ni. 3.126; mahāva. 1)",
  "atk-s0519a4:206_10": "vutto, taṁ sandhāya ‘‘vītarāgavītadosavītamohaariyadhammehi hātabbo’’ti vuttaṁ.",
  "atk-s0519a4:207_0": "Idāni ekalakkhaṇatāvibhāvanena lakkhaṇahārayojanāya nayaṁ dassetuṁ ‘‘evaṁ ye dhammā’’tiādi",
  "atk-s0519a4:207_1": "vuttaṁ. Tattha kiccatoti pathavīādīnaṁ phassādīnañca rūpārūpadhammānaṁ sandhāraṇasaṅghaṭṭanādikiccato,",
  "atk-s0519a4:207_2": "tesaṁ tesaṁ vā paccayadhammānaṁ taṁtaṁpaccayuppannadhammassa paccayabhāvasaṅkhātakiccato.",
  "atk-s0519a4:207_3": "Lakkhaṇatoti kakkhaḷaphusanādisabhāvato. Sāmaññatoti ruppananamanādito aniccatādito",
  "atk-s0519a4:207_4": "khandhāyatanādito ca. Cutūpapātatoti saṅkhatadhammānaṁ bhaṅgato uppādato ca, samānanirodhato",
  "atk-s0519a4:207_5": "samānuppādato cāti attho. Ettha ca sahacaraṇaṁ samānahetutā samānaphalatā samānabhūmitā",
  "atk-s0519a4:207_6": "samānavisayatā samānārammaṇatāti evamādayopi ca-saddena saṅgahitāti daṭṭhabbaṁ. Sesaṁ uttānatthameva.",
  "atk-s0519a4:208": "Lakkhaṇahāravibhaṅgavaṇṇanā niṭṭhitā.",
  "atk-s0519a4:209": "6. Catubyūhahāravibhaṅgavaṇṇanā",
  "atk-s0519a4:210_0": "25.Tattha katamo catubyūho hāroti catubyūhahāravibhaṅgo. Tattha byañjanena suttassa",
  "atk-s0519a4:210_1": "neruttañca adhippāyo ca nidānañca pubbāparasandhi ca gavesitabboti saṅkhepena tāva",
  "atk-s0519a4:210_2": "catubyūhaṁ dasseti. ‘‘Byañjanenā’’ti iminā hārānaṁ suttassa byañjanavicayabhāvato",
  "atk-s0519a4:210_3": "byañjanamukheneva ete catubyūhahārapadatthā niddhāretabbāti dasseti. Neruttanti niruttaṁ",
  "atk-s0519a4:210_4": "nibbacananti attho. Niruttameva neruttaṁ. Tenevāha – ‘‘yā niruttipadasaṁhitā’’ti.",
  "atk-s0519a4:210_5": "Tassattho – yā nirutti, idaṁ neruttaṁ. Kā pana sā nirutti? Padasaṁhitāti padesu saṁhitā",
  "atk-s0519a4:210_6": "yuttā, liṅgavacanakālasādhanapurisādivisesayogena yo yo attho yathā yathā vattabbo,",
  "atk-s0519a4:210_7": "tathā tathā pavattasabhāvaniruttīti attho. Tathā hi vuttaṁ ‘‘yaṁ dhammānaṁ nāmaso ñāṇa’’nti.",
  "atk-s0519a4:211_0": "Tattha yanti hetuatthe nipāto, yāya kāraṇabhūtāyāti attho. Dhammānanti ñeyyadhammānaṁ.",
  "atk-s0519a4:211_1": "Nāmasoti pathavī phasso khandhā dhātu tisso phussoti evamādināmavisesena ñāṇaṁ pavattati,",
  "atk-s0519a4:211_2": "ayaṁ sabhāvanirutti nāma. Pathavīti hi evamādikaṁ saddaṁ gahetvā tato paraṁ saṅketadvārena",
  "atk-s0519a4:211_3": "tadatthapaṭipatti taṁtaṁaniyatanāmapaññattiggahaṇavaseneva hotīti. Atha vā padasaṁhitāti",
  "atk-s0519a4:211_4": "padena saṁhitā . Padato hi padatthāvabodho. So panassa atthe pavattinimittabhūtāya",
  "atk-s0519a4:211_5": "paññattiyā gahitāya eva hotīti sā pana paññatti niruttisaṅkhātapadena saṁhitā padatthaṁ",
  "atk-s0519a4:211_6": "bodhetīti padasaṁhitāti vuttā. ‘‘Yadā hi bhikkhū’’tiādinā ‘‘dhammānaṁ nāmaso ñāṇa’’nti",
  "atk-s0519a4:211_7": "padassa atthaṁ vivarati.",
  "atk-s0519a4:212_0": "Tattha atthassāti saddābhidheyyassa atthassa. Nāmaṁ jānātīti nāmapaññattivasena ayaṁ",
  "atk-s0519a4:212_1": "nāmāti nāmaṁ jānāti. Dhammassāti sabhāvadhammassa. Tathātathā naṁ abhiniropetīti",
  "atk-s0519a4:212_2": "yo yo attho dhammo ca yathā yathā ca voharitabbo, tathā tathā naṁ nāmaṁ vohāraṁ abhiniropeti",
  "atk-s0519a4:212_3": "desetīti attho. Ettāvatā ca ayaṁ bhikkhu atthakusalo yāva anekādhivacanakusaloti",
  "atk-s0519a4:212_4": "vuccatīti sambandhitabbaṁ.",
  "atk-s0519a4:213_0": "Tattha atthakusaloti pāḷiatthe kusalo. Dhammakusaloti pāḷiyaṁ kusalo. Byañjanakusaloti",
  "atk-s0519a4:213_1": "akkharesu ca vākyesu ca kusalo. Niruttikusaloti nibbacane kusalo. Pubbāparakusaloti",
  "atk-s0519a4:213_2": "desanāya pubbāparakusalo. Desanākusaloti dhammassa desanāya kusalo. Atītādhivacanakusaloti",
  "atk-s0519a4:213_3": "atītapaññattikusalo. Esa nayo sesesupi. Evaṁ sabbāni kātabbāni, janapadaniruttānīti",
  "atk-s0519a4:213_4": "yattakāni sattavohārapadāni, tāni sabbāni yathāsambhavaṁ sutte nibbacanavasena kātabbāni",
  "atk-s0519a4:213_5": "vattabbānīti attho. Sabbā ca janapadaniruttiyoti sabbā ca lokasamaññāyo yathārahaṁ",
  "atk-s0519a4:213_6": "kātabbā. ‘‘Samaññaṁ nātidhāveyyā’’ti hi vuttaṁ. Tathā hi sammutisaccamukheneva paramatthasaccādhigamo hotīti.",
  "atk-s0519a4:214": "26.",
  "atk-s0519a4:215": " Adhippāyakaṇḍe anuttānaṁ nāma natthi.",
  "atk-s0519a4:216": "27. Nidānakaṇḍe iminā vatthunāti iminā puttagavādikittanasaṅkhātena kāraṇena. Kāraṇañhettha vatthu nidānanti ca vuttaṁ. Iminā nayena sabbattha nidānaniddhāraṇaṁ veditabbaṁ.",
  "atk-s0519a4:217_0": "Kāmandhāti kilesakāmena andhā. Jālasañchannāti taṇhājālapaliguṇṭhitā. Taṇhāchadanachāditāti",
  "atk-s0519a4:217_1": "taṇhāsaṅkhātena andhakārena pihitā. Bandhanābaddhāti kāmaguṇasaṅkhātena bandhanena",
  "atk-s0519a4:217_2": "baddhā. ‘‘Pamattabandhanā’’tipi pāṭho, pamādenāti attho. Pubbāparenāti pubbena vā",
  "atk-s0519a4:217_3": "aparena vā desanantarenāti adhippāyo. Yujjatīti yogaṁ upeti, sametīti attho. Imehi",
  "atk-s0519a4:217_4": "padehipariyuṭṭhānehīti imehi yathāvuttehi gāthāpadehi taṇhāpariyuṭṭhānadīpakehi.",
  "atk-s0519a4:217_5": "Sāyeva taṇhāti yā purimagāthāya vuttā, sāyeva taṇhā. ‘‘Yañcāhā’’tiādinā dvinnampi",
  "atk-s0519a4:217_6": "gāthānaṁ atthasaṁsandanena pubbāparaṁ vibhāveti. Payogenāti samudācārena. Tasmāti",
  "atk-s0519a4:217_7": "yattha sayaṁ uppannā, taṁ santānaṁ nissarituṁ adentī nānārammaṇehi palobhayamānā",
  "atk-s0519a4:217_8": "kilesehi cittaṁ pariyādāya tiṭṭhati. Tasmā kilesavasena ca pariyuṭṭhānavasena ca",
  "atk-s0519a4:217_9": "taṇhābandhanaṁ vuttā.",
  "atk-s0519a4:218_0": "Papañcenti saṁsāre ciraṁ ṭhapentīti papañcā. Tiṭṭhanti etāhīti ṭhitī. Bandhanaṭṭhena",
  "atk-s0519a4:218_1": "sandānaṁ viyāti sandānaṁ. Nibbānanagarappavesassa paṭisedhanato palighaṁ viyāti palighaṁ.",
  "atk-s0519a4:218_2": "Anavasesataṇhāpahānena nittaṇho. Attahitaparahitānaṁ idhalokaparalokānañca munanato",
  "atk-s0519a4:218_3": "munīti evaṁ gāthāya padattho veditabbo. Papañcādiatthā pana pāḷiyaṁ vibhattā evāti.",
  "atk-s0519a4:218_4": "Tattha yassete papañcādayo abbhatthaṁ gatā, tassa taṇhāya lesopi na bhavati. Tena",
  "atk-s0519a4:218_5": "vuttaṁ – ‘‘yo etaṁ sabbaṁ samatikkanto, ayaṁ vuccati nittaṇho’’ti.",
  "atk-s0519a4:219_0": "28.Pariyuṭṭhānanti ‘‘taṇhāya pariyuṭṭhāna’’nti vuttāni taṇhāvicaritāni. Saṅkhārāti",
  "atk-s0519a4:219_1": "‘‘tadabhisaṅkhatā saṅkhārā’’ti vuttā taṇhādiṭṭhimānahetukā saṅkhārā. Te pana yasmā",
  "atk-s0519a4:219_2": "sattasu javanacetanāsu paṭhamacetanā sati paccayasamavāye imasmiṁyeva attabhāve phalaṁ",
  "atk-s0519a4:219_3": "deti. Pacchimacetanā anantare attabhāve. Ubhinnaṁ vemajjhacetanā yattha katthaci",
  "atk-s0519a4:219_4": "phalaṁ deti, tasmā vipaccanokāsavasena vibhajitvā dassetuṁ ‘‘diṭṭhadhammavedanīyā",
  "atk-s0519a4:219_5": "vā’’tiādi vuttaṁ. Yasmā pana taṁtaṁcetanāsampayuttā taṇhāpi cetanā viya diṭṭhadhammavedanīyādivasena",
  "atk-s0519a4:219_6": "tidhā hoti, tasmā vuttaṁ – ‘‘evaṁ taṇhā tividhaṁ phalaṁ detī’’ti. Pubbāparena yujjatīti",
  "atk-s0519a4:219_7": "yaṁ pubbaṁ purimaṁ saṅkhārānaṁ diṭṭhadhammavedanīyatādivacanaṁ vuttaṁ, taṁ iminā",
  "atk-s0519a4:219_8": "aparena kammassa diṭṭhadhammavedanīyatādivacanena yujjati gaṅgodakaṁ viya yamunodakena",
  "atk-s0519a4:219_9": "saṁsandati sametīti attho.",
  "atk-s0519a4:220_0": "Saṅkhārā dassanabalenāti catūsu diṭṭhigatasampayuttesu vicikicchāsampayutte cāti",
  "atk-s0519a4:220_1": "pañcasu cittuppādesu saṅkhārā paṭhamamaggapaññābalena. Chattiṁsa taṇhāvicaritāni",
  "atk-s0519a4:220_2": "bhāvanābalenāti paṭhamamaggena pahīnāvasesavasena vuttaṁ, na sabbesaṁ vasena.",
  "atk-s0519a4:221_0": "Anubandhoti taṇhādīnaṁ anuppabandhena pavatti. Yo cāpi papañcotiādinā ‘‘papañcetī’’tiādinā",
  "atk-s0519a4:221_1": "vuttaṁ rādhasuttañcasaṁsandati. Tenevāha – ‘‘idaṁ ekattha’’nti. Yadipi atthato ekaṁ,",
  "atk-s0519a4:221_2": "desanāya pana viseso vijjatīti dassetuṁ ‘‘api cā’’tiādi vuttaṁ. Evanti iminā vuttappakārena.",
  "atk-s0519a4:221_3": "Suttenāti saṁvaṇṇiyamānena suttena. Suttanti suttantaraṁ. Saṁsandayitvāti vimissitvā",
  "atk-s0519a4:221_4": "atthato abhinnaṁ katvā. Pubbāparena saddhiṁ yojayitvāti pubbena vā aparena vā suttena",
  "atk-s0519a4:221_5": "saddhiṁ atthato sambandhaṁ yojetvā. Vuttamevatthaṁ pākaṭaṁ karoti tena suttassa attho",
  "atk-s0519a4:221_6": "niddiṭṭho hoti vitthārito suttantaradassanena.",
  "atk-s0519a4:222_0": "Na kevalaṁ suttantarasaṁsandanameva pubbāparasandhi, atha kho aññopi atthīti dassetuṁ",
  "atk-s0519a4:222_1": "‘‘so cāya’’ntiādi vuttaṁ. Tattha atthasandhīti kiriyākārakādivasena atthassa sambandho.",
  "atk-s0519a4:222_2": "So pana yasmā saṅkāsanādīnaṁ channaṁ atthapadānaṁyeva hoti, sabbassāpi padatthassa tadavarodhato.",
  "atk-s0519a4:223_0": "Sambandho ca nāma na koci attho. Tasmā ‘‘atthasandhi chappadānī’’tiādi vuttaṁ. Byañjanasandhīti",
  "atk-s0519a4:223_1": "padassa padantarena sambandho. Yasmā pana sabbampi nāmādipadaṁ chahi byañjanapadehi",
  "atk-s0519a4:223_2": "asaṅgahitaṁ nāma natthi, tasmā ‘‘byañjanasandhi chappadānī’’tiādi vuttaṁ.",
  "atk-s0519a4:224_0": "Desanāsandhīti yathāvuttadesanantarena desanāya saṁsandanaṁ. Na ca pathaviṁ nissāyāti",
  "atk-s0519a4:224_1": "pathaviṁ visayasaṅkhātaṁ nissayaṁ katvā, pathaviṁ ālambitvāti attho. Jhāyīti phalasamāpattijhānena",
  "atk-s0519a4:224_2": "jhāyī. So hi sabbasaṅkhāranissaṭaṁ nibbānaṁ ālambitvā samāpajjanavasena jhāyati,",
  "atk-s0519a4:224_3": "na pathaviṁ nissāya jhāyatīti vutto. Sesapadesupi eseva nayo. Ettha ca catūhi mahābhūtehi",
  "atk-s0519a4:224_4": "rūpappaṭibaddhavuttitāya sabbo kāmabhavo rūpabhavo ca gahitā. Arūpabhavo pana sarūpeneva",
  "atk-s0519a4:224_5": "gahitoti sabbaṁ lokaṁ pariyādiyitvā puna aññenapi pariyāyena taṁ dassetuṁ ‘‘na ca",
  "atk-s0519a4:224_6": "imaṁ loka’’ntiādimāha. Sabbo hi loko idhaloko paraloko cāti dveva koṭṭhāsā honti.",
  "atk-s0519a4:224_7": "Yasmā pana ‘‘idhaloko’’ti visesato diṭṭhadhammabhūto sattasantāno vuccati. ‘‘Paraloko’’ti",
  "atk-s0519a4:224_8": "bhavantarasaṅkhepagato sattasantāno tadubhayavinimutto anindriyabaddho rūpasantāno.",
  "atk-s0519a4:224_9": "Tasmā taṁ sandhāya ‘‘yamidaṁ ubhayamantarenā’’tiādi vuttaṁ.",
  "atk-s0519a4:225_0": "Ye pana ‘‘ubhayamantarenā’’ti vacanaṁ gahetvā antarābhavaṁ icchanti, tesaṁ taṁ micchā.",
  "atk-s0519a4:225_1": "Antarābhavo hi abhidhamme paṭikkhittoti. Diṭṭhanti rūpāyatanaṁ . Sutanti saddāyatanaṁ.",
  "atk-s0519a4:225_2": "Mutanti patvā gahetabbato gandhāyatanaṁ rasāyatanaṁ phoṭṭhabbāyatanañca. Viññātanti",
  "atk-s0519a4:225_3": "avasiṭṭhaṁ dhammārammaṇapariyāpannarūpaṁ. Pattanti pariyesitvā vā apariyesitvā vā",
  "atk-s0519a4:225_4": "pattaṁ. Pariyesitanti pattaṁ vā appattaṁ vā pariyesitaṁ. Vitakkitaṁ vicāritanti vitakkanavasena",
  "atk-s0519a4:225_5": "anumajjanavasena ca ālambitaṁ. Manasānucintitanti cittena anu anu cintitaṁ. Ayaṁ",
  "atk-s0519a4:225_6": "sadevake…pe… anissitena cittena na ñāyati jhāyantoti ayaṁ khīṇāsavo phalasamāpattijhānena",
  "atk-s0519a4:225_7": "jhāyanto pubbeva taṇhādiṭṭhinissayānaṁ suṭṭhu pahīnattā sadevake loke…pe… manussāya",
  "atk-s0519a4:225_8": "yattha katthacipi anissitena cittena jhāyati nāma. Tato eva loke kenacipi na ñāyati",
  "atk-s0519a4:225_9": "‘‘ayaṁ idaṁ nāma nissāya jhāyatī’’ti. Vuttañhetaṁ –",
  "atk-s0519a4:226": "‘‘Namo te purisājañña, namo te purisuttama;",
  "atk-s0519a4:227": "Yassa te nābhijānāma, kiṁ tvaṁ nissāya jhāyasī’’ti. (netti. 104);",
  "atk-s0519a4:228_0": "Idāni khīṇāsavacittassa katthacipi anissitabhāvaṁ godhikasuttena (saṁ. ni. 1.159)",
  "atk-s0519a4:228_1": "vakkalisuttena (saṁ. ni. 3.87) ca vibhāvetuṁ ‘‘yathā māro’’tiādi vuttaṁ. Viññāṇaṁ",
  "atk-s0519a4:228_2": "samanvesantoti parinibbānato uddhaṁ viññāṇaṁ pariyesanto. ‘‘Papañcātīto’’tiādinā",
  "atk-s0519a4:228_3": "adassanassa kāraṇamāha. Anissitacittā na ñāyanti jhāyamānāti na kevalaṁ anupādisesāya",
  "atk-s0519a4:228_4": "nibbānadhātuyā khīṇāsavassa cittagatiṁ mārādayo na jānanti, api ca kho saupādisesāyapi",
  "atk-s0519a4:228_5": "nibbānadhātuyā tassa taṁ na jānantīti attho. Ayaṁ desanāsandhīti godhikasuttavakkalisuttānaṁ",
  "atk-s0519a4:228_6": "viya suttantānaṁ aññamaññaatthasaṁsandanā desanāsandhi nāma.",
  "atk-s0519a4:229_0": "Niddesasandhīti niddesassa sandhi niddesasandhi, niddesena vā sandhi niddesasandhi.",
  "atk-s0519a4:229_1": "Purimena suttassa niddesena tasseva pacchimassa niddesassa, pacchimena vā purimassa",
  "atk-s0519a4:229_2": "sambandhananti attho. Taṁ dassetuṁ yasmā bhagavā yebhuyyena paṭhamaṁ vaṭṭaṁ dassetvā",
  "atk-s0519a4:229_3": "pacchā vivaṭṭaṁ dasseti, tasmā ‘‘nissitacittā’’tiādi vuttaṁ. Tattha nissitaṁ cittaṁ",
  "atk-s0519a4:229_4": "etesanti nissitacittā, puggalā, niddisitabbā puggalādhiṭṭhānāya desanāyāti adhippāyo.",
  "atk-s0519a4:229_5": "Dhammādhiṭṭhānāya pana nissitaṁ cittaṁ etthāti nissitacittā, nissitacittavanto taṇhādiṭṭhinissayavasena",
  "atk-s0519a4:229_6": "pavattā suttapadesā. Sesamettha sabbaṁ pākaṭameva.",
  "atk-s0519a4:230": "Catubyūhahāravibhaṅgavaṇṇanā niṭṭhitā.",
  "atk-s0519a4:231": "7. Āvaṭṭahāravibhaṅgavaṇṇanā",
  "atk-s0519a4:232_0": "29.Tatthakatamo āvaṭṭo hāroti āvaṭṭahāravibhaṅgo. Tattha ārambhathāti ārambhadhātusaṅkhātaṁ",
  "atk-s0519a4:232_1": "vīriyaṁ karotha. Nikkamathāti kosajjapakkhato nikkhantattā nikkamadhātusaṅkhātaṁ",
  "atk-s0519a4:232_2": "taduttarivīriyaṁ karotha. Yuñjatha buddhasāsaneti yasmā sīlasaṁvaro indriyesu guttadvāratā",
  "atk-s0519a4:232_3": "bhojane mattaññutā satisampajaññanti imesu dhammesu patiṭṭhitānaṁ jāgariyānuyogavasena",
  "atk-s0519a4:232_4": "ārambhanikkamadhātuyo sampajjanti, tasmā tathābhūtasamathavipassanāsaṅkhāte bhagavato",
  "atk-s0519a4:232_5": "sāsane yuttappayuttā hotha. Dhunātha maccuno senaṁ, naḷāgāraṁva kuñjaroti evaṁ paṭipajjantā",
  "atk-s0519a4:232_6": "ca tedhātuissarassa maccurājassa vasaṁ satte netīti tassa senāsaṅkhātaṁ abalaṁ dubbalaṁ",
  "atk-s0519a4:232_7": "yathā nāma balūpapanno kuñjaro naḷehi kataṁ agāraṁ khaṇeneva viddhaṁseti, evameva",
  "atk-s0519a4:232_8": "kilesagaṇaṁ dhunātha vidhamatha viddhaṁsethāti attho (saṁ. ni. aṭṭha. 1.1.185).",
  "atk-s0519a4:233_0": "Idāni yadatthaṁ ayaṁ gāthā nikkhittā, taṁ yojetvā dassetuṁ ‘‘ārambhatha nikkamathāti",
  "atk-s0519a4:233_1": "vīriyassa padaṭṭhāna’’ntiādi vuttaṁ. Tattha ārambhatha nikkamathāti idaṁ vacanaṁ",
  "atk-s0519a4:233_2": "vīriyassa padaṭṭhānaṁ vīriyapayogassa kāraṇaṁ vīriyārambhe niyojanato, ‘‘yogā ve",
  "atk-s0519a4:233_3": "jāyatī bhūrī’’ti (dha. pa. 282) vacanato yogo bhāvanā. Tattha vipassanābhāvanāya",
  "atk-s0519a4:233_4": "vakkhamānattā samādhibhāvanā idhādhippetāti vuttaṁ – ‘‘yuñjatha buddhasāsaneti samādhissa",
  "atk-s0519a4:233_5": "padaṭṭhāna’’nti. ‘‘Maccuno sena’’nti vuttāya kilesasenāya sammā dhunanaṁ ñāṇeneva",
  "atk-s0519a4:233_6": "hotīti āha – ‘‘dhunātha…pe… padaṭṭhāna’’nti. Puna yathāvuttavīriyasamādhipaññāsampayuttesu",
  "atk-s0519a4:233_7": "ādhipaccakiccatāya papañcappahānasamatthā vaṭṭamūlaṁ chinditvā vivaṭṭaṁ pāpenti cāti",
  "atk-s0519a4:233_8": "dassanatthaṁ ‘‘ārambhatha nikkamathāti vīriyindriyassa padaṭṭhāna’’ntiādi vuttaṁ.",
  "atk-s0519a4:233_9": "Imāni padaṭṭhānāni desanāti ‘‘yānimāni vīriyassa padaṭṭhāna’’ntiādinā vīriyādīnaṁ",
  "atk-s0519a4:233_10": "padaṭṭhānāni vuttāni, sā ārambhatha nikkamathāti ādidesanā, na vīriyārambhavatthuādīnīti",
  "atk-s0519a4:233_11": "attho. Tathā ceva saṁvaṇṇitaṁ.",
  "atk-s0519a4:234_0": "Evaṁ yathānikkhittāya desanāya padaṭṭhānavasena atthaṁ niddhāretvā idāni taṁ sabhāgavisabhāgadhammavasena",
  "atk-s0519a4:234_1": "āvaṭṭetukāmo tassa bhūmiṁ dassetuṁ ‘‘ayuñjantānaṁ vā sattānaṁ yoge yuñjantānaṁ vā",
  "atk-s0519a4:234_2": "ārambho’’tiādimāha. Tassattho – yoge bhāvanāyaṁ taṁ ayuñjantānaṁ vā sattānaṁ aparipakkañāṇānaṁ",
  "atk-s0519a4:234_3": "vāsanābhāgena āyatiṁ vijānanatthaṁ ayaṁ desanārambho yuñjantānaṁ vā paripakkañāṇānanti.",
  "atk-s0519a4:235_0": "So pamādo duvidhoti yena pamādena bhāvanaṁ nānuyuñjanti, so pamādo attano kāraṇabhedena",
  "atk-s0519a4:235_1": "duvidho. Aññāṇenāti pañcannaṁ khandhānaṁ salakkhaṇasāmaññalakkhaṇapaṭicchādakena",
  "atk-s0519a4:235_2": "sammohena. Nivutoti chādito. Ñeyyaṭṭhānanti ñeyyañca taṁ ‘‘iti rūpaṁ, iti rūpassa",
  "atk-s0519a4:235_3": "samudayo’’tiādinā ñāṇassa pavattanaṭṭhānañcāti ñeyyaṭṭhānaṁ. Anekabhedattā pāpadhammānaṁ",
  "atk-s0519a4:235_4": "tabbasena anekabhedopi pamādo mūlabhūtāya avijjāya vasena eko evāti āha – ‘‘ekavidho",
  "atk-s0519a4:235_5": "avijjāyā’’ti. Lābhavinicchayapariggahamacchariyāni pariyesanāārakkhāparibhogesu antogadhāni.",
  "atk-s0519a4:235_6": "Chandarāgajjhosānā taṇhā evāti taṇhāmūlakepi dhamme ettheva pakkhipitvā ‘‘tividho taṇhāyā’’ti vuttaṁ.",
  "atk-s0519a4:236_0": "Rūpīsu bhavesūti rūpadhammesu. Ajjhosānanti taṇhābhiniveso. Etena ‘‘taṇhāya rūpakāyo",
  "atk-s0519a4:236_1": "padaṭṭhāna’’nti padassa atthaṁ vivarati. Anādimati hi saṁsāre itthipurisā aññamaññarūpābhirāmā,",
  "atk-s0519a4:236_2": "ayañcattho cittapariyādānasuttena (a. ni. 1.1-10) dīpetabbo. Arūpīsu sammohoti phassādīnaṁ",
  "atk-s0519a4:236_3": "atisukhumasabhāvattā santatisamūhakiccārammaṇaghanavinibbhogassa dukkarattā ca arūpadhammesu",
  "atk-s0519a4:236_4": "sammoho, sattānaṁ patiṭṭhitoti vacanaseso. Evaṁ niddhārite rūpakāyanāmakāyasaṅkhāte",
  "atk-s0519a4:236_5": "upādānakkhandhapañcake ārammaṇakaraṇavasena pavattaṁ taṇhañca avijjañca avisesena",
  "atk-s0519a4:236_6": "vuttaṁ catupādānānaṁ vasena vibhajitvā tesaṁ khandhānaṁ upādānānañca dukkhasamudayabhāvena",
  "atk-s0519a4:236_7": "sahapariññeyyapahātabbabhāvaṁ dasseti ‘‘tattha rūpakāyo’’tiādinā.",
  "atk-s0519a4:237_0": "30. Evaṁ pamādamukhena purimasaccadvayaṁ niddhāretvā pamādamukheneva aparampi saccadvayaṁ",
  "atk-s0519a4:237_1": "niddhāretuṁ ‘‘tattha yo’’tiādi vuttaṁ. Tattha tassāti tassa pamādassa. Sampaṭivedhenāti",
  "atk-s0519a4:237_2": "sammā parijānanena assādādīnaṁ jānanena. Rakkhaṇā paṭisaṁharaṇāti attano cittassa",
  "atk-s0519a4:237_3": "rakkhaṇasaṅkhātā pamādassa paṭisaṁharaṇā, tappaṭipakkhena saṅkocanā appamādānuyogena",
  "atk-s0519a4:237_4": "yā khepanā. Ayaṁ samathoti kiccena samādhiṁ dasseti. Ayaṁ vodānapakkhavisabhāgadhammavasena",
  "atk-s0519a4:237_5": "āvaṭṭanā. ‘‘Yadā jānāti kāmānaṁ…pe… ānisaṁsa’’nti iminā samathādhigamassa upāyaṁ dasseti.",
  "atk-s0519a4:238_0": "Tattha kāmānanti vatthukāmānañca kilesakāmānañca. Assādañca assādatoti kāme paṭicca",
  "atk-s0519a4:238_1": "uppajjamānaṁ sukhasomanassasaṅkhātaṁ assādaṁ assādatāya assādamattato. Ādīnavanti",
  "atk-s0519a4:238_2": "‘‘appassādā kāmā bahudukkhā’’tiādinā (ma. ni. 1.236) vuttaṁ ādīnavaṁ dosaṁ. Nissaraṇanti",
  "atk-s0519a4:238_3": "paṭhamajjhānaṁ. Vuttañhetaṁ – ‘‘kāmānametaṁ nissaraṇaṁ yadidaṁ nekkhamma’’nti (itivu.",
  "atk-s0519a4:238_4": "72). Okāranti lāmakabhāvaṁ. Saṁkilesanti saṁkilissanaṁ. Kāmahetu hi sattā saṁkilissanti.",
  "atk-s0519a4:238_5": "Vodānanti visujjhanaṁ. Nekkhamme ca ānisaṁsanti nīvaraṇappahānādiguṇavisesayogaṁ.",
  "atk-s0519a4:238_6": "Tatthāti tasmiṁ yathāvutte samathe sati. Yā vīmaṁsāti yā paññā. ‘‘Samāhito, bhikkhave,",
  "atk-s0519a4:238_7": "bhikkhu yathābhūtaṁ pajānātī’’ti (saṁ. ni. 5.1071) hi vuttaṁ. Yathā taṇhāsahitāva",
  "atk-s0519a4:238_8": "avijjā saṅkhārānaṁ paccayo, evaṁ avijjāsahitāva taṇhā upādānānaṁ paccayo. Tāsu niruddhāsu",
  "atk-s0519a4:238_9": "upādānādīnaṁ abhāvo evāti taṇhāavijjāpahānena sakalavaṭṭadukkhanirodhaṁ dassento",
  "atk-s0519a4:238_10": "‘‘imesu dvīsu dhammesu pahīnesū’’tiādimāha. Imāni cattāri saccāni visabhāgasabhāgadhammāvaṭṭanavasena",
  "atk-s0519a4:238_11": "niddhāritānīti adhippāyo.",
  "atk-s0519a4:239_0": "Evaṁ vodānapakkhaṁ nikkhipitvā tassa visabhāgadhammavasena sabhāgadhammavasena ca",
  "atk-s0519a4:239_1": "āvaṭṭanaṁ dassetvā idāni saṁkilesapakkhaṁ nikkhipitvā tassa visabhāgadhammavasena",
  "atk-s0519a4:239_2": "sabhāgadhammavasena ca āvaṭṭanaṁ dassetuṁ ‘‘yathāpi mūle’’ti gāthamāha. Tassattho",
  "atk-s0519a4:239_3": "– yathā nāma patiṭṭhāhetubhāvena mūlanti laddhavohāre bhūmigate rukkhassa avayave",
  "atk-s0519a4:239_4": "pharasuchedādiantarāyābhāvena anupaddave tato eva daḷhe thire sati khandhe chinnepi",
  "atk-s0519a4:239_5": "assatthādirukkho ruhati, evameva taṇhānusayasaṅkhāte attabhāvarukkhassa mūle maggañāṇapharasunā",
  "atk-s0519a4:239_6": "anupacchinne tayidaṁ dukkhaṁ punappunaṁ aparāparabhāvena nibbattati na nirujjhatīti.",
  "atk-s0519a4:239_7": "Kāmataṇhādinivattanatthaṁ ‘‘bhavataṇhāyā’’ti vuttaṁ. Etassa dhammassa paccayoti etassa",
  "atk-s0519a4:239_8": "bhavataṇhāsaṅkhātassa dhammassa bhavesu ādīnavappaṭicchādanādivasena assādaggahaṇassa",
  "atk-s0519a4:239_9": "paccayo. Vuttañhetaṁ – ‘‘saṁyojanīyesu, bhikkhave, dhammesu assādānupassino taṇhā",
  "atk-s0519a4:239_10": "pavaḍḍhatī’’ti (saṁ. ni. 2.57). Tenevāha – ‘‘avijjāpaccayā hi bhavataṇhā’’ti. Idha",
  "atk-s0519a4:239_11": "samatho vipassanā ca maggasamādhi maggapaññā ca adhippetāti āha – ‘‘yena taṇhānusayaṁ",
  "atk-s0519a4:239_12": "samūhanatī’’tiādi. Imāni cattāri saccānīti visabhāgasabhāgadhammāvaṭṭanavasena niddhāritānīti.",
  "atk-s0519a4:239_13": "Sesaṁ vuttanayameva.",
  "atk-s0519a4:240_0": "Idāni na kevalaṁ niddhāriteheva visabhāgasabhāgadhammehi āvaṭṭanaṁ, atha kho pāḷiāgatehipi",
  "atk-s0519a4:240_1": "tehi āvaṭṭanaṁ āvaṭṭahāroti dassanatthaṁ ‘‘sabbapāpassa akaraṇa’’nti gāthamāha .",
  "atk-s0519a4:240_2": "Tattha sabbapāpassāti sabbākusalassa. Akaraṇanti anuppādanaṁ. Kusalassāti catubhūmakakusalassa.",
  "atk-s0519a4:240_3": "Upasampadāti paṭilābho. Sacittapariyodāpananti attano cittavodānaṁ, taṁ pana arahattena",
  "atk-s0519a4:240_4": "hoti. Iti sīlasaṁvarena sabbapāpaṁ pahāya samathavipassanāhi kusalaṁ sampādetvā arahattaphalena",
  "atk-s0519a4:240_5": "cittaṁ pariyodapetabbanti etaṁ buddhāna sāsanaṁ ovādo anusiṭṭhīti ayaṁ saṅkhepattho,",
  "atk-s0519a4:240_6": "vitthārato pana attho pāḷito eva viññāyati.",
  "atk-s0519a4:241_0": "Tattha ‘‘sabbapāpaṁ nāmā’’tiādīsu dosasamuṭṭhānanti doso samuṭṭhānameva etassāti",
  "atk-s0519a4:241_1": "dosasamuṭṭhānaṁ, na doso eva samuṭṭhānanti. Lobhasamuṭṭhānāyapi pisuṇavācāya sambhavato.",
  "atk-s0519a4:241_2": "Kāyaduccaritanti padaṁ apekkhitvā ‘‘dosasamuṭṭhāna’’nti napuṁsakaniddeso. Lobhasamuṭṭhānaṁ",
  "atk-s0519a4:241_3": "mohasamuṭṭhānanti etthāpi eseva nayo. Samphappalāpo uddhaccacittena pavattayatīti",
  "atk-s0519a4:241_4": "adhippāyena tassa mohasamuṭṭhānatā vuttā.",
  "atk-s0519a4:242_0": "Evaṁ duccaritaakusalakammapathakammavibhāgena ‘‘sabbapāpa’’nti ettha vuttapāpaṁ vibhajitvā",
  "atk-s0519a4:242_1": "idānissa akusalamūlavasena agatigamanavibhāgampi dassetuṁ ‘‘akusalamūla’’ntiādi vuttaṁ.",
  "atk-s0519a4:242_2": "Tattha akusalamūlaṁ payogaṁ gacchantanti lobhādiakusalāni kāyavacīpayogaṁ gacchantāni,",
  "atk-s0519a4:242_3": "kāyavacīpayogaṁ samuṭṭhāpentānīti attho. Chandāti chandahetu. Yaṁ chandā agatiṁ gacchati,",
  "atk-s0519a4:242_4": "idaṁ lobhasamuṭṭhānanti chandā agatiṁ gacchatīti yadetaṁ agatigamanaṁ, idaṁ lobhasamuṭṭhānanti.",
  "atk-s0519a4:242_5": "Evaṁ sesesupi attho daṭṭhabbo. Ettāvatā ‘‘sabbapāpassa akaraṇa’’nti ettha pāpaṁ dassetvā",
  "atk-s0519a4:242_6": "idāni tassa akaraṇaṁ dassento ‘‘lobho…pe… paññāyā’’ti tīhi kusalamūlehi tiṇṇaṁ akusalamūlānaṁ",
  "atk-s0519a4:242_7": "pahānavasena sabbapāpassa akaraṇaṁ anuppādanamāha. Tathā lobho upekkhāyātiādinā brahmavihārehi.",
  "atk-s0519a4:242_8": "Tattha aratiṁ vūpasamentī muditā tassā mūlabhūtaṁ mohaṁ pajahatīti katvā vuttaṁ –",
  "atk-s0519a4:242_9": "‘‘moho muditāya pahānaṁ abbhatthaṁ gacchatī’’ti.",
  "atk-s0519a4:243_0": "31. Idāni aññenapi pariyāyena pāpaṁ tassa akaraṇañca dassetvā sesapadānañca atthavibhāvanamukhena",
  "atk-s0519a4:243_1": "sabhāgavisabhāgadhammāvaṭṭanaṁ dassetuṁ ‘‘sabbapāpaṁ nāma aṭṭha micchattānī’’tiādi",
  "atk-s0519a4:243_2": "vuttaṁ. Akiriyā akaraṇaṁ anajjhācāroti tīhipi padehi micchattānaṁ anuppādanameva",
  "atk-s0519a4:243_3": "vadati. Tathā kiriyā karaṇaṁ ajjhācāroti tīhipi padehi uppādanameva vadati. Ajjhācāroti",
  "atk-s0519a4:243_4": "adhiṭṭhahitvā ācaraṇaṁ. Atītassāti cirakālappavattivasena purāṇassa. Maggassāti ariyamaggassa.",
  "atk-s0519a4:243_5": "Vuttañhetaṁ – ‘‘purāṇamaggaṁ purāṇaṁ añjasanti kho ariyassetaṁ aṭṭhaṅgikassa maggassa",
  "atk-s0519a4:243_6": "adhivacana’’nti (saṁ. ni. 2.65 atthato samānaṁ). Atītena vā vipassinā bhagavatā yathādhigataṁ",
  "atk-s0519a4:243_7": "desitabhāvaṁ sandhāya ‘‘atītassa maggassā’’ti vuttaṁ. Vipassino hi ayaṁ bhagavato",
  "atk-s0519a4:243_8": "sammāsambuddhassa pātimokkhuddesagāthāti.",
  "atk-s0519a4:244_0": "Yaṁ paṭivedhenāti yassa pariññābhisamayena. Yaṁ pariyodāpitaṁ, ayaṁ nirodhoti yadipi",
  "atk-s0519a4:244_1": "asaṅkhatā dhātu kenaci saṁkilesena na saṁkilissati, adhigacchantassa pana puggalassa",
  "atk-s0519a4:244_2": "vasena evaṁ vuttaṁ. Tassa hi yāva saṁkilesā na vigacchanti, tāva asaṅkhatā dhātu",
  "atk-s0519a4:244_3": "apariyodapitāti vuccati. Yathā nibbānādhigamena ye khandhā vūpasametabbā, tesaṁ sesabhāvena",
  "atk-s0519a4:244_4": "asesabhāvena ca ‘‘saupādisesā’’ti ca, ‘‘anupādisesā’’ti ca vuccati, evaṁsampadamidaṁ daṭṭhabbaṁ.",
  "atk-s0519a4:245_0": "Imāni pāḷiāgatadhammānaṁ sabhāgavisabhāgadhammāvaṭṭanavasena niddhāritāni cattāri",
  "atk-s0519a4:245_1": "saccāni punapi pāḷiāgatadhammānaṁ sabhāgavisabhāgadhammāvaṭṭanena āvaṭṭahāraṁ dassetuṁ",
  "atk-s0519a4:245_2": "‘‘dhammo have rakkhatī’’ti gāthamāha. Tassā padattho pubbe vutto eva. Dhammoti puññadhammo",
  "atk-s0519a4:245_3": "idhādhippeto. Taṁ vibhajitvā dassento ‘‘dhammo nāma duvidho indriyasaṁvaro maggo",
  "atk-s0519a4:245_4": "cā’’ti āha. Indriyasaṁvarasīsena cettha sabbampi sīlaṁ gahitanti daṭṭhabbaṁ . Sabbā",
  "atk-s0519a4:245_5": "upapattiyo duggati dukkhadukkhatādiyogena dukkhā gatiyoti katvā. Yathāvutte duvidhe",
  "atk-s0519a4:245_6": "dhamme paṭhamo dhammo yathā suciṇṇo hoti, yato ca so rakkhati, yattha ca patiṭṭhāpeti,",
  "atk-s0519a4:245_7": "taṁ sabbaṁ dassetuṁ ‘‘tattha yā saṁvarasīle akhaṇḍakāritā’’tiādi vuttaṁ. Idāni tassa",
  "atk-s0519a4:245_8": "dhammassa apāyato rakkhaṇe ekantikabhāvaṁ vibhāvetuṁ gāmaṇisaṁyutte (saṁ. ni. 4.358)",
  "atk-s0519a4:245_9": "asibandhakaputtasuttaṁ ābhataṁ.",
  "atk-s0519a4:246_0": "Tattha evanti pakārena. Ca-saddo sampiṇḍane, imināpi pakārena ayamattho veditabboti",
  "atk-s0519a4:246_1": "adhippāyo. Asibandhakaputtoti asibandhakassa nāma putto. Gāme jeṭṭhakatāya gāmaṇī.",
  "atk-s0519a4:246_2": "Pacchābhūmakāti pacchābhūmivāsino. Kāmaṇḍalukāti sakamaṇḍaluno. Sevālamālikāti pātova",
  "atk-s0519a4:246_3": "udakato sevālañceva uppalādīni ca gahetvā udakasuddhibhāvajānanatthaṁ mālaṁ katvā",
  "atk-s0519a4:246_4": "piḷandhanakā. Udakorohakāti sāyaṁ pātaṁ udakaṁ orohaṇakā. Uyyāpentīti upariyāpenti.",
  "atk-s0519a4:246_5": "Saññāpentīti sammā yāpenti. Saggaṁ nāma okkāmentīti parivāretvā ṭhitāva ‘‘gaccha,",
  "atk-s0519a4:246_6": "bho, brahmalokaṁ, gaccha, bho, brahmaloka’’nti vadantā saggaṁ pavesenti.",
  "atk-s0519a4:247_0": "Anuparisakkeyyāti anuparigaccheyya. Ummujjāti uṭṭhaha. Uplavāti jalassa upariplava.",
  "atk-s0519a4:247_1": "Thalamuplavāti thalaṁ abhiruha. Tatra yāssāti tatra yaṁ assa, yaṁ bhaveyya. Sakkharakaṭhalanti",
  "atk-s0519a4:247_2": "sakkharā vā kaṭhalā vā. Sā adhogāmī assāti sā adho gaccheyya, heṭṭhāgāmī bhaveyya.",
  "atk-s0519a4:247_3": "Adho gaccheyyāti heṭṭhā gaccheyya. Maggassāti ariyamaggassa. Tikkhatāti tikhiṇatā.",
  "atk-s0519a4:247_4": "Sā ca kho na satthakassa viya nisitakaraṇatā, atha kho indriyānaṁ paṭubhāvoti dassetuṁ",
  "atk-s0519a4:247_5": "‘‘adhimattatā’’ti āha. Nanu ca ariyamaggo attanā pahātabbakilese anavasesaṁ samucchindatīti",
  "atk-s0519a4:247_6": "atikhiṇo nāma natthīti? Saccametaṁ, tathāpi no ca kho ‘‘yathā diṭṭhippattassā’’ti",
  "atk-s0519a4:247_7": "vacanato saddhāvimuttadiṭṭhippattānaṁ kilesappahānaṁ pati atthi kāci visesamattāti",
  "atk-s0519a4:247_8": "sakkā vattuṁ. Ayaṁ pana viseso na idhādhippeto, sabbupapattisamatikkamanassa adhippetattā.",
  "atk-s0519a4:247_9": "Yasmā pana ariyamaggena odhiso kilesā pahīyanti, tañca nesaṁ tathāpahānaṁ maggadhammesu",
  "atk-s0519a4:247_10": "indriyānaṁ apāṭavapāṭavatarapāṭavatamabhāvena hotīti yo vajirūpamadhammesu matthakappattānaṁ",
  "atk-s0519a4:247_11": "aggamaggadhammānaṁ paṭutamabhāvo. Ayaṁ idha maggassa tikkhatāti adhippetā. Tenevāha",
  "atk-s0519a4:247_12": "– ‘‘ayaṁ dhammo suciṇṇo sabbāhi upapattīhi rakkhatī’’ti. ‘‘Tasmā rakkhitacittassā’’tiādinā",
  "atk-s0519a4:247_13": "suttantarena (udā. 32) sugatisaññitānampi upapattīnaṁ duggatibhāvaṁ sādheti.",
  "atk-s0519a4:248_0": "32. Idāni yathāvuttassa dhammassa visabhāgadhammānaṁ taṇhāvijjādīnaṁ sabhāgadhammānañca",
  "atk-s0519a4:248_1": "samathavipassanādīnaṁ niddhāraṇavasena āvaṭṭahāraṁ yojetvā dassetuṁ ‘‘tattha duggatīnaṁ",
  "atk-s0519a4:248_2": "hetu taṇhā ca avijjā cā’’tiādimāha. Taṁ pubbe vuttanayattā suviññeyyameva. Idaṁ vuccati",
  "atk-s0519a4:248_3": "brahmacariyanti idaṁ ariyaṁ samathavipassanāsaṅkhātaṁ maggabrahmacariyanti vuccati.",
  "atk-s0519a4:248_4": "Yaṁ rakkhatīti sabbāhi duggatīhi rakkhantassa ariyamaggassa ārammaṇabhūto nirodho",
  "atk-s0519a4:248_5": "rakkhanto viya vutto, nimittassa kattubhāvena upacaritattā. Imāni cattāri saccāni",
  "atk-s0519a4:248_6": "visabhāgasabhāgadhammāvaṭṭanavasena niddhāritānīti adhippāyo.",
  "atk-s0519a4:249": "Āvaṭṭahāravibhaṅgavaṇṇanā niṭṭhitā.",
  "atk-s0519a4:250": "8. Vibhattihāravibhaṅgavaṇṇanā",
  "atk-s0519a4:251_0": "33.Tatthakatamo vibhattihāroti vibhattihāravibhaṅgo. Tattha dhammavibhattibhūmivibhattipadaṭṭhānavibhattīti",
  "atk-s0519a4:251_1": "tividhā vibhatti. Tāsu yasmā dhammesu vibhāgato niddiṭṭhesu tattha labbhamāno bhūmivibhāgo",
  "atk-s0519a4:251_2": "padaṭṭhānavibhāgo ca niddisiyamāno suviññeyyo hoti, tasmā dhammavibhattiṁ tāva niddisanto",
  "atk-s0519a4:251_3": "soḷasavidhe paṭṭhāne yesaṁ suttānaṁ vasena visesato vibhajitabbā, tāni suttāni dassetuṁ",
  "atk-s0519a4:251_4": "‘‘dve suttāni vāsanābhāgiyañca nibbedhabhāgiyañcā’’ti vuttaṁ. Tattha vāsanā puññabhāvanā,",
  "atk-s0519a4:251_5": "tassā bhāgo koṭṭhāso vāsanābhāgo, tassa hitanti vāsanābhāgiyaṁ, suttaṁ. Nibbijjhanaṁ",
  "atk-s0519a4:251_6": "lobhakkhandhādīnaṁ padālanaṁ nibbedho, tassa bhāgoti sesaṁ purimasadisameva. Yasmiṁ",
  "atk-s0519a4:251_7": "sutte tīṇi puññakiriyavatthūni desitāni, taṁ suttaṁ vāsanābhāgiyaṁ. Yasmiṁ pana sekkhāsekkhā",
  "atk-s0519a4:251_8": "desitā, taṁ nibbedhabhāgiyaṁ. Ayañca attho pāḷiyaṁyeva āgamissati.",
  "atk-s0519a4:252_0": "Puññabhāgiyāti puññabhāge bhavā. Tathā phalabhāgiyā veditabbā. Phalanti pana sāmaññaphalaṁ.",
  "atk-s0519a4:252_1": "Saṁvarasīlanti pātimokkhasaṁvaro, satisaṁvaro, ñāṇasaṁvaro, khantisaṁvaro, vīriyasaṁvaroti",
  "atk-s0519a4:252_2": "pañca saṁvarā saṁvarasīlaṁ. Pahānasīlanti tadaṅgappahānaṁ, vikkhambhanappahānaṁ,",
  "atk-s0519a4:252_3": "samucchedappahānaṁ, paṭippassaddhippahānaṁ, nissaraṇappahānanti pañcappahānāni. Tesu",
  "atk-s0519a4:252_4": "nissaraṇappahānavajjānaṁ pahānānaṁ vasena pahānasīlaṁ veditabbaṁ. Soti yo vāsanābhāgiyasuttasampaṭiggāhako,",
  "atk-s0519a4:252_5": "so. Tena brahmacariyenāti tena saṁvarasīlasaṅkhātena seṭṭhacariyena kāraṇabhūtena",
  "atk-s0519a4:252_6": "brahmacārī bhavati. Ettha ca aṭṭhasamāpattibrahmacariyassa na paṭikkhepo, keci pana",
  "atk-s0519a4:252_7": "‘‘teneva brahmacariyenā’’ti paṭhanti, tesaṁ matena siyā tassa paṭikkhepo.",
  "atk-s0519a4:253_0": "Pahānasīle ṭhitoti samucchedapaṭippassaddhippahānānaṁ vasena pahānasīle ṭhito. Tena",
  "atk-s0519a4:253_1": "brahmacariyenāti tena pahānasīlena visesabhūtena maggabrahmacariyena. Ye pana ‘‘teneva",
  "atk-s0519a4:253_2": "brahmacariyenā’’ti paṭhanti, tesaṁ ayaṁ pāṭho ‘‘vāsanābhāgiyaṁ nāma suttaṁ dānakathā,",
  "atk-s0519a4:253_3": "sīlakathā, saggakathā, puññavipākakathā’’ti. Ye pana ‘‘tena brahmacariyenā’’ti paṭhanti,",
  "atk-s0519a4:253_4": "tesaṁ ayaṁ pāṭho – ‘‘vāsanābhāgiyaṁ nāma suttaṁ dānakathā, sīlakathā, saggakathā",
  "atk-s0519a4:253_5": "kāmānaṁ ādīnavo nekkhamme ānisaṁso’’ti. Tattha katamo pāṭho yuttataroti? Pacchimo",
  "atk-s0519a4:253_6": "pāṭhoti niṭṭhaṁ gantabbaṁ. Yasmā ‘‘nibbedhabhāgiyaṁ nāma suttaṁ yā catusaccappakāsanā’’ti",
  "atk-s0519a4:253_7": "vakkhati, na hi mahāthero sāvasesaṁ katvā dhammaṁ desesīti.",
  "atk-s0519a4:254_0": "‘‘Natthi pajānanā’’tiādinā ubhinnaṁ suttānaṁ sātisayaṁ asaṅkarakāraṇaṁ dasseti. Tattha",
  "atk-s0519a4:254_1": "pajānanāti ariyamaggassa padaṭṭhānabhūtā vuṭṭhānagāminī vipassanāpaññā. Imāni cattāri",
  "atk-s0519a4:254_2": "suttānīti imesaṁ suttānaṁ vāsanābhāgiyanibbedhabhāgiyānaṁ vakkhamānānañca saṁkilesabhāgiyaasekkhabhāgiyānaṁ",
  "atk-s0519a4:254_3": "vasena cattāri suttāni. Desanāyāti desanānayena. Sabbato vicayena hārena vicinitvāti",
  "atk-s0519a4:254_4": "sabbatobhāgena ekādasasu ṭhānesu pakkhipitvā vicayena hārena vicinitvā. ‘‘Yuttihārena",
  "atk-s0519a4:254_5": "yojetabbānī’’ti etena vicayahārayuttihārā vibhattihārassa parikammaṭṭhānanti dasseti.",
  "atk-s0519a4:254_6": "‘‘Yāvatikā ñāṇassa bhūmī’’ti iminā vibhattihārassa mahāvisayataṁ dasseti.",
  "atk-s0519a4:255_0": "34. Evaṁ vāsanābhāgiyanibbedhabhāgiyabhāvehi dhamme ekadesena vibhajitvā idāni tesaṁ",
  "atk-s0519a4:255_1": "kilesabhāgiyaasekkhabhāgiyabhāvehi sādhāraṇāsādhāraṇabhāvehi vibhajituṁ ‘‘tattha",
  "atk-s0519a4:255_2": "katame dhammā sādhāraṇā’’tiādi āraddhaṁ. Tattha katame dhammāti katame sabhāvadhammā.",
  "atk-s0519a4:255_3": "Sādhāraṇāti avisiṭṭhā, samānāti attho. Dve dhammāti duve pakatiyo. Pakatiattho hi",
  "atk-s0519a4:255_4": "ayaṁ dhamma-saddo ‘‘jātidhammānaṁ sattāna’’ntiādīsu (paṭi. ma. 1.33) viya. Nāmasādhāraṇāti",
  "atk-s0519a4:255_5": "nāmena sādhāraṇā, kusalākusalāti samānanāmāti attho. Vatthusādhāraṇāti vatthunā nissayena",
  "atk-s0519a4:255_6": "sādhāraṇā, ekasantatipatitatāya samānavatthukāti attho. Visesato saṁkilesapakkhe",
  "atk-s0519a4:255_7": "pahānekaṭṭhā nāmasādhāraṇā, sahajekaṭṭhā vatthusādhāraṇā. Aññampi evaṁ jātiyanti",
  "atk-s0519a4:255_8": "kiccapaccayapaṭipakkhādīhi samānaṁ saṅgaṇhāti. Micchattaniyatānaṁ aniyatānanti idaṁ",
  "atk-s0519a4:255_9": "puthujjanānaṁ upalakkhaṇaṁ. Tasmā sassatavādā ucchedavādāti ādiko sabbo puthujjanabhedo",
  "atk-s0519a4:255_10": "āharitvā vattabbo. Dasanappahātabbā kilesā sādhāraṇā micchattaniyatānaṁ aniyatānaṁ",
  "atk-s0519a4:255_11": "eva ca sambhavato sammattaniyatānaṁ asambhavato ca. Iminā nayena sesapadesupi attho veditabbo.",
  "atk-s0519a4:256_0": "Ariyasāvakoti sekkhaṁ sandhāya vadati. Sabbā sā avītarāgehi sādhāraṇāti lokiyasamāpatti",
  "atk-s0519a4:256_1": "rūpāvacarā arūpāvacarā dibbavihāro brahmavihāro paṭhamajjhānasamāpattīti evamādīhi",
  "atk-s0519a4:256_2": "pariyāyehi sādhāraṇā. Kusalasamāpatti pana iminā pariyāyena siyā asādhāraṇā , imaṁ",
  "atk-s0519a4:256_3": "pana dosaṁ passantā keci ‘‘yaṁ kiñci…pe… sabbā sā avītarāgehi sādhāraṇā’’ti paṭhanti.",
  "atk-s0519a4:256_4": "Kathaṁ te odhiso gahitā, atha odhiso gahetabbā, kathaṁ sādhāraṇāti? Anuyogaṁ manasikatvā",
  "atk-s0519a4:256_5": "taṁ visodhento āha – ‘‘sādhāraṇā hi dhammā evaṁ aññamañña’’ntiādi. Tassattho – yathā",
  "atk-s0519a4:256_6": "micchattaniyatānaṁ aniyatānañca sādhāraṇāti vuttaṁ, evaṁ sādhāraṇā dhammā na sabbasattānaṁ",
  "atk-s0519a4:256_7": "sādhāraṇatāya sādhāraṇā, kasmā? Yasmā aññamaññaṁ paraṁ paraṁ sakaṁ sakaṁ visayaṁ",
  "atk-s0519a4:256_8": "nātivattanti. Paṭiniyatañhi tesaṁ pavattiṭṭhānaṁ, itarathā tathā vohāro eva na siyāti",
  "atk-s0519a4:256_9": "adhippāyo. Yasmā ca ete eva dhammā evaṁ niyatā visayā, tasmā ‘‘yopi imehi dhammehi",
  "atk-s0519a4:256_10": "samannāgato na so taṁ dhammaṁ upātivattatī’’ti āha. Na hi micchattaniyatānaṁ aniyatānañca",
  "atk-s0519a4:256_11": "dassanena pahātabbā kilesā na santi, aññesaṁ vā santīti evaṁ sesepi vattabbaṁ.",
  "atk-s0519a4:257_0": "Asādhāraṇo nāma dhammo tassa tassa puggalassa paccattaniyato ariyesu sekkhāsekkhadhammavasena",
  "atk-s0519a4:257_1": "anariyesu sabbābhabbapahātabbavasena gavesitabbo, itarassa tathā niddisitabbabhāvābhāvato.",
  "atk-s0519a4:257_2": "So ca kho sādhāraṇāvidhuratāya taṁ taṁ upādāya tathāvuttadesanānusārenāti imamatthaṁ",
  "atk-s0519a4:257_3": "dasseti ‘‘katame dhammā asādhāraṇā yāva desanaṁ upādāya gavesitabbā sekkhāsekkhā",
  "atk-s0519a4:257_4": "bhabbābhabbā’’ti iminā. Aṭṭhamakassāti sotāpattiphalasacchikiriyāya paṭipannassa.",
  "atk-s0519a4:257_5": "Dhammatāti dhammasabhāvo paṭhamassa maggaṭṭhatā dutiyassa phalaṭṭhatā. Paṭhamassa",
  "atk-s0519a4:257_6": "vā pahīyamānakilesatā. Dutiyassa pahīnakilesatā. Puna aṭṭhamakassāti anāgāmimaggaṭṭhassa.",
  "atk-s0519a4:257_7": "Nāmanti sekkhāti nāmaṁ. Dhammatāti taṁtaṁmaggaṭṭhatā heṭṭhimaphalaṭṭhatā ca. Paṭipannakānanti",
  "atk-s0519a4:257_8": "maggasamaṅgīnaṁ. Nāmanti paṭipannakāti nāmaṁ. Evaṁ ‘‘aṭṭhamakassā’’tiādinā ariyapuggalesu",
  "atk-s0519a4:257_9": "asādhāraṇadhammaṁ dassetvā itaresu nayadassanatthaṁ ‘‘evaṁ visesānupassinā’’tiādi",
  "atk-s0519a4:257_10": "vuttaṁ. Lokiyadhammesu eva hi hīnādibhāvo. Tattha visesānupassināti asādhāraṇadhammānupassinā.",
  "atk-s0519a4:257_11": "Micchattaniyatānaṁ aniyatā dhammā sādhāraṇā micchattaniyatā dhammā asādhāraṇā. Micchattaniyatesupi",
  "atk-s0519a4:257_12": "niyatamicchādiṭṭhikānaṁ aniyatā dhammā sādhāraṇā. Niyatamicchādiṭṭhi asādhāraṇāti",
  "atk-s0519a4:257_13": "iminā nayena visesānupassinā veditabbā.",
  "atk-s0519a4:258_0": "Evaṁ nānānayehi dhammavibhattiṁ dassetvā idāni bhūmivibhattiṁ padaṭṭhānavibhattiñca",
  "atk-s0519a4:258_1": "vibhajitvā dassetuṁ ‘‘dassanabhūmī’’tiādimāha. Tattha dassanabhūmīti paṭhamamaggo.",
  "atk-s0519a4:258_2": "Yasmā pana paṭhamamaggakkhaṇe ariyasāvako sammattaniyāmaṁ okkamanto nāma hoti, tato",
  "atk-s0519a4:258_3": "paraṁ okkanto , tasmā ‘‘dassanabhūmi niyāmāvakkantiyā padaṭṭhāna’’nti vuttaṁ. Kiñcāpi",
  "atk-s0519a4:258_4": "heṭṭhimo heṭṭhimo maggo upariuparimaggādhigamassa kāraṇaṁ hoti, sakkāyadiṭṭhiādīni",
  "atk-s0519a4:258_5": "appahāya kāmarāgabyāpādādippahānassa asakkuṇeyyattā. Tathāpi ariyamaggo attano phalassa",
  "atk-s0519a4:258_6": "visesakāraṇaṁ āsannakāraṇañcāti dassetuṁ ‘‘bhāvanābhūmiuttarikānaṁ phalānaṁ pattiyā",
  "atk-s0519a4:258_7": "padaṭṭhāna’’nti vuttaṁ. Sukhā paṭipadā khippābhiññā ñāṇuttarassa tathāvidhapaccayasamāyoge",
  "atk-s0519a4:258_8": "ca hotīti sā vipassanāya padaṭṭhānanti vuttā. Itarā pana tissopi paṭipadā samathaṁ",
  "atk-s0519a4:258_9": "āvahanti eva. Tāsu sabbamudutāya dassitāya sesāpi dassitā evāti āha – ‘‘dukkhā paṭipadā",
  "atk-s0519a4:258_10": "dandhābhiññā samathassa padaṭṭhāna’’nti.",
  "atk-s0519a4:259_0": "Dānamayaṁ puññakiriyavatthūti dānameva dānamayaṁ, pujjaphalanibbattanaṭṭhena puññaṁ,",
  "atk-s0519a4:259_1": "tadeva kattabbato kiriyā, payogasampattiyādīnaṁ adhiṭṭhānabhāvato vatthu cāti dānamayapuññakiriyavatthu.",
  "atk-s0519a4:259_2": "Paratoghosassāti dhammassavanassa. Sādhāraṇanti na bījaṁ viya aṅkurassa, dassanabhūmiādayo",
  "atk-s0519a4:259_3": "viya vā niyāmāvakkantiādīnaṁ āveṇikaṁ, atha kho sādhāraṇaṁ, tadaññakāraṇehipi paratoghosassa",
  "atk-s0519a4:259_4": "pavattanatoti adhippāyo. Tattha keci dāyakassa dānānumodanaṁ āciṇṇanti dānaṁ paratoghosassa",
  "atk-s0519a4:259_5": "kāraṇanti vadanti. Dāyako pana dakkhiṇāvisuddhiṁ ākaṅkhanto dānasīlādiguṇavisesānaṁ",
  "atk-s0519a4:259_6": "savane yuttappayutto hotīti dānaṁ dhammassavanassa kāraṇaṁ vuttaṁ.",
  "atk-s0519a4:260_0": "Sīlasampanno vippaṭisārābhāvena samāhito dhammacintāsamattho hotīti sīlaṁ cintāmayañāṇassa",
  "atk-s0519a4:260_1": "kāraṇanti āha ‘‘sīlamaya’’ntiādi. Bhāvanāmayanti samathasaṅkhātaṁ bhāvanāmayaṁ. Bhāvanāmayiyāti",
  "atk-s0519a4:260_2": "uparijhānasaṅkhātāya vipassanāsaṅkhātāya ca bhāvanāmayiyā. Purimaṁ purimañhi pacchimassa",
  "atk-s0519a4:260_3": "pacchimassa padaṭṭhānaṁ. Idāni yasmā dānaṁ sīlaṁ lokiyabhāvanā ca na kevalaṁ yathāvuttaparatoghosādīnaṁyeva,",
  "atk-s0519a4:260_4": "atha kho yathākkamaṁ pariyattibāhusaccakammaṭṭhānānuyogamaggasammādiṭṭhīnampi paccayā",
  "atk-s0519a4:260_5": "honti, tasmā tampi nayaṁ dassetuṁ puna ‘‘dānamaya’’ntiādinā desanaṁ vaḍḍhesi. Tathā",
  "atk-s0519a4:260_6": "patirūpadesavāsādayo kāyavivekacittavivekādīnaṁ kāraṇaṁ hotīti imaṁ nayaṁ dassetuṁ",
  "atk-s0519a4:260_7": "‘‘patirūpadesavāso’’tiādimāha. Tattha kusalavīmaṁsāyāti paṭisaṅkhānupassanāya. Akusalapariccāgoti",
  "atk-s0519a4:260_8": "iminā pahānapariññā vuttāti. Samādhindriyassāti maggasamādhindriyassa. Sesaṁ suviññeyyameva.",
  "atk-s0519a4:261": "Vibhattihāravibhaṅgavaṇṇanā niṭṭhitā.",
  "atk-s0519a4:262": "9. Parivattanahāravibhaṅgavaṇṇanā",
  "atk-s0519a4:263_0": "35.Tatthakatamo parivattano hāroti parivattanahāravibhaṅgo. Tattha yasmā saṁvaṇṇiyamāne",
  "atk-s0519a4:263_1": "sutte yathāniddiṭṭhānaṁ kusalākusaladhammānaṁ paṭipakkhabhūte akusalakusaladhamme",
  "atk-s0519a4:263_2": "pahātabbabhāvādivasena niddhāraṇaṁ paṭipakkhato parivattanaṁ, tasmā ‘‘sammādiṭṭhissa",
  "atk-s0519a4:263_3": "purisapuggalassa micchādiṭṭhi nijjiṇṇā bhavatī’’tiādi āraddhaṁ. Tattha sammā pasatthā,",
  "atk-s0519a4:263_4": "sundarā diṭṭhi etassāti sammādiṭṭhi, tassa. Sā panassa sammādiṭṭhitā pubbabhāgasammādiṭṭhiyā",
  "atk-s0519a4:263_5": "vā lokuttarasammādiṭṭhiyā vā veditabbā. Micchādiṭṭhi nijjiṇṇā bhavatīti purimanaye",
  "atk-s0519a4:263_6": "vipassanāsammādiṭṭhiyā pahīnā hoti, vikkhambhitāti attho. Pacchimanaye paṭhamamaggasammādiṭṭhiyā",
  "atk-s0519a4:263_7": "pahīnā samucchinnāti attho.",
  "atk-s0519a4:264_0": "Ye cassa micchādiṭṭhipaccayāti micchābhinivesahetu ye ariyānaṁ adassanakāmatādayo",
  "atk-s0519a4:264_1": "lobhādayo pāṇātipātādayo ca aneke lāmakaṭṭhena pāpakā akosallasambhūtaṭṭhena akusalā",
  "atk-s0519a4:264_2": "dhammā uppajjeyyuṁ. Imassa āraddhavipassakassa ariyassa ca. Dhammāti samathavipassanādhammā,",
  "atk-s0519a4:264_3": "sattattiṁsabodhipakkhiyadhammā vā anuppannā vā sambhavanti uppannā, bhāvanāpāripūriṁ",
  "atk-s0519a4:264_4": "gacchanti. Sammāsaṅkappassātiādīnampi imināva nayena attho veditabbo. Ayaṁ pana viseso",
  "atk-s0519a4:264_5": "– sammāvimuttiādīnaṁ micchāvimutti avimuttāva samānā ‘‘vimuttā maya’’nti evaṁsaññino",
  "atk-s0519a4:264_6": "avimuttiyaṁ vā vimuttisaññino. Tatrāyaṁ vacanattho – micchā pāpikā vimutti vimokkho",
  "atk-s0519a4:264_7": "etassāti micchāvimutti. Aṭṭhaṅgā ca micchāvimutti yathāvuttenākārena micchābhinivesavasena",
  "atk-s0519a4:264_8": "ca pavattā antadvayalakkhaṇā. Sammāvimutti pana phaladhammā, micchādiṭṭhike samāsevato",
  "atk-s0519a4:264_9": "micchāvimokkho vā micchāvimutti. Micchāvimuttiñāṇadassanaṁ pana micchāvimokkhe micchādiṭṭhiyā",
  "atk-s0519a4:264_10": "ca sāranti gahaṇavasena pavatto akusalacittuppādo antamaso pāpaṁ katvā ‘‘sukataṁ",
  "atk-s0519a4:264_11": "mayā’’ti paccavekkhato uppannamoho ca. Sammāvimuttiñāṇadassanassāti ettha sekkhānaṁ",
  "atk-s0519a4:264_12": "paccavekkhaṇañāṇaṁ sammāvimuttiñāṇadassananti adhippetaṁ. Tañhi uttaribhāvanāpāripūriyā saṁvattati.",
  "atk-s0519a4:265_0": "36. Evaṁ sammādiṭṭhiādimukhena micchādiṭṭhiādiṁ dassetvā puna pāṇātipātaadinnādānakāmesumicchācārādito",
  "atk-s0519a4:265_1": "veramaṇiyādīhi pāṇātipātādīnaṁ parivattanaṁ dassetuṁ ‘‘yassā’’tiādi āraddhaṁ. Tattha",
  "atk-s0519a4:265_2": "kālavādissāti lakkhaṇavacanaṁ. Kālena sāpadesaṁ pariyantavatiṁ atthasañhitanti so",
  "atk-s0519a4:265_3": "samphappalāpassa pahānāya paṭipanno hotīti vuttaṁ.",
  "atk-s0519a4:266_0": "Puna ‘‘ye ca kho kecī’’tiādinā sammādiṭṭhiādimukheneva micchādiṭṭhiādīhi eva parivattanaṁ",
  "atk-s0519a4:266_1": "pakārantarena dasseti. Tattha sandiṭṭhikāti paccakkhā. Sahadhammikāti sakāraṇā. Gārayhāti",
  "atk-s0519a4:266_2": "garahitabbayuttā. Vādānuvādāti vādā ceva anuvādā ca. ‘‘Vādānupātā’’tipi pāṭho, vādānupavattiyoti",
  "atk-s0519a4:266_3": "attho. Pujjāti pūjanīyā. Pāsaṁsāti pasaṁsitabbā.",
  "atk-s0519a4:267_0": "Puna ‘‘ye ca kho kecī’’tiādinā majjhimāya paṭipattiyā antadvayaparivattanaṁ dasseti.",
  "atk-s0519a4:267_1": "Tattha bhuñjitabbātiādīni cattāri padāni vatthukāmavasena yojetabbāni. Bhāvayitabbā",
  "atk-s0519a4:267_2": "bahulīkātabbāti padadvayaṁ kilesakāmavasena. Tesaṁ adhammoti bhāvetabbo nāma dhammo",
  "atk-s0519a4:267_3": "siyā, kāmā ca tesaṁ bhāvetabbā icchitā, kāmehi ca veramaṇī kāmānaṁ paṭipakkho, iti",
  "atk-s0519a4:267_4": "sā tesaṁ adhammo āpajjatīti adhippāyo.",
  "atk-s0519a4:268_0": "Niyyāniko dhammoti saha vipassanāya ariyamaggo. Dukkhoti pāpaṁ nijjarāpessāmāti pavattitaṁ",
  "atk-s0519a4:268_1": "sarīratāpanaṁ vadati. Sukhoti anavajjapaccayaparibhogasukhaṁ. Etesupi vāresu vuttanayeneva",
  "atk-s0519a4:268_2": "adhammabhāvāpatti vattabbā. Idāni asubhasaññādimukhena subhasaññādiparivattanaṁ dassetuṁ",
  "atk-s0519a4:268_3": "‘‘yathā vā panā’’tiādi vuttaṁ. Āraddhavipassakassa kilesāsucipaggharaṇavasena tebhūmakasaṅkhārā",
  "atk-s0519a4:268_4": "asubhato upaṭṭhahantīti katvā vuttaṁ ‘‘sabbasaṅkhāresu asubhānupassino viharato’’ti.",
  "atk-s0519a4:268_5": "‘‘Yaṁ yaṁ vā panā’’tiādinā paṭipakkhassa lakkhaṇaṁ vibhāveti. Tattha ajjhāpannoti",
  "atk-s0519a4:268_6": "adhiāpanno, abhiupagato pariññātoti attho.",
  "atk-s0519a4:269": "Parivattanahāravibhaṅgavaṇṇanā niṭṭhitā.",
  "atk-s0519a4:270": "10. Vevacanahāravibhaṅgavaṇṇanā",
  "atk-s0519a4:271_0": "37.Tatthakatamo vevacano hāroti vevacanahāravibhaṅgo. Tattha yathā vevacananiddeso",
  "atk-s0519a4:271_1": "hoti, taṁ dassetuṁ ‘‘ekaṁ bhagavā dhammaṁ aññamaññehi vevacanehi niddisatī’’ti vuttaṁ.",
  "atk-s0519a4:271_2": "Vevacanehīti pariyāyasaddehīti attho. Padattho pubbe vutto eva. Kasmā pana bhagavā",
  "atk-s0519a4:271_3": "ekaṁ dhammaṁ anekapariyāyehi niddisatīti? Vuccate – desanākāle āyatiñca kassaci kathañci",
  "atk-s0519a4:271_4": "tadatthapaṭibodho siyāti pariyāyavacanaṁ, tasmiṁ khaṇe vikkhittacittānaṁ aññavihitānaṁ",
  "atk-s0519a4:271_5": "aññena pariyāyena tadatthāvabodhanatthaṁ pariyāyavacanaṁ. Teneva padena puna vacane",
  "atk-s0519a4:271_6": "tadaññesaṁ tattha adhigatatā siyāti mandabuddhīnaṁ punappunaṁ tadatthasallakkhaṇe",
  "atk-s0519a4:271_7": "asammosanatthaṁ pariyāyavacanaṁ. Anekepi atthā samānabyañjanā hontīti yā atthantaraparikappanā",
  "atk-s0519a4:271_8": "siyā, tassā parivajjanatthampi pariyāyavacanaṁ anaññassa vacane anekāhi tāhi tāhi",
  "atk-s0519a4:271_9": "saññāhi tesaṁ tesaṁ atthānaṁ ñāpanatthampi pariyāyavacanaṁ seyyathāpi nighaṇṭusatthe.",
  "atk-s0519a4:271_10": "Dhammakathikānaṁ tantiatthupanibandhanaparāvabodhanānaṁ sukhasiddhiyāpi pariyāyavacanaṁ.",
  "atk-s0519a4:271_11": "Attano dhammaniruttipaṭisambhidāppattiyā vibhāvanatthaṁ, veneyyānaṁ tattha bījāvāpanatthaṁ",
  "atk-s0519a4:271_12": "vā pariyāyavacanaṁ bhagavā niddisati.",
  "atk-s0519a4:272_0": "Kiṁ bahunā yassā dhammadhātuyā suppaṭividdhattā sammāsambuddhā yathā sabbasmiṁ atthe",
  "atk-s0519a4:272_1": "appaṭihatañāṇācārā, tathā sabbasmiṁ saddavohāreti ekampi atthaṁ anekehi pariyāyehi",
  "atk-s0519a4:272_2": "bodheti, na tattha dandhāyitattaṁ vitthāyitattaṁ atthassa. Nāpi dhammadesanāhāni,",
  "atk-s0519a4:272_3": "āveṇikovāyaṁ buddhadhammoti pariyāyadesanaṁ dassento ‘‘āsā’’tiādimāha. Tattha atthaṁ",
  "atk-s0519a4:272_4": "dassento ‘‘āsā nāma vuccati yā bhavissassa atthassā’’tiādimāha. Tattha bhavissassa",
  "atk-s0519a4:272_5": "atthassāti anāgatassa icchitabbassa atthassa. ‘‘Avassaṁ āgamissatī’’tiādinā tassā",
  "atk-s0519a4:272_6": "pavattiyākāraṁ dasseti. Anāgatatthavisayā taṇhā āsā. Anāgatapaccuppannatthavisayā",
  "atk-s0519a4:272_7": "taṇhā pihāti ayametāsaṁ viseso.",
  "atk-s0519a4:273_0": "Atthanipphattipaṭipālanāti yāya icchitassa atthassa nipphattiṁ paṭipāleti āgameti,",
  "atk-s0519a4:273_1": "yāya vā nipphannaṁ atthaṁ paṭipāleti rakkhati. Ayaṁ abhinandanā nāma, yathāladdhassa",
  "atk-s0519a4:273_2": "atthassa kelāyanā nāmāti attho. Taṁ atthanipphattiṁ sattasaṅkhāravasena vibhajitvā",
  "atk-s0519a4:273_3": "dassento ‘‘piyaṁ vā ñāti’’ntiādimāha . Tattha dhammanti rūpādiārammaṇadhammaṁ, atiiṭṭhārammaṇaṁ",
  "atk-s0519a4:273_4": "abhinandati, aniṭṭhārammaṇehipi taṁ dassetuṁ ‘‘appaṭikkūlato vā abhinandatī’’ti vuttaṁ.",
  "atk-s0519a4:273_5": "Paṭikkūlepi hi vipallāsavasena sattaṁ, saṅkhāraṁ vā appaṭikkūlato abhinandati.",
  "atk-s0519a4:274_0": "Yāsu anekadhātūsu pavattiyā taṇhā ‘‘anekadhātūsu sarā’’ti vuttā, tā dhātuyo vibhāgena",
  "atk-s0519a4:274_1": "dassetuṁ ‘‘cakkhudhātū’’tiādi vuttaṁ. Kiñcāpi dhātuvibhaṅgādīsu (vibha. 172 ādayo)",
  "atk-s0519a4:274_2": "kāmadhātuādayo aññāpi anekadhātuyo āgatā, tāsampi ettheva samavarodhoti dassanatthaṁ",
  "atk-s0519a4:274_3": "aṭṭhārasevettha dassitā. Keci rūpādhimuttātiādi tāsu dhātūsu taṇhāya pavattidassanaṁ.",
  "atk-s0519a4:274_4": "Tattha yasmā pañca ajjhattikā dhātuyo satta ca viññāṇadhātuyo dhammadhātu ca dhammārammaṇeneva",
  "atk-s0519a4:274_5": "saṅgahitā, tasmā aṭṭhārasa dhātuyo uddisitvā chaḷeva taṇhāya pavattiṭṭhānāni vibhattānīti",
  "atk-s0519a4:274_6": "daṭṭhabbaṁ. Taṇhāpakkhā nekkhammassitāpi domanassupavicārā tassa anuttaresu vimokkhesu",
  "atk-s0519a4:274_7": "pihaṁ upaṭṭhāpayato uppajjati ‘‘pihapaccayā domanassa’’nti vacanato, ko pana vādo",
  "atk-s0519a4:274_8": "gehassitesu domanassupavicāresūti imāni catuvīsati padāni ‘‘taṇhāpakkho’’ti vuttaṁ.",
  "atk-s0519a4:274_9": "Gehassitā pana upekkhā aññāṇupekkhatāya yathābhinivesassa paccayo hotīti ‘‘yā cha",
  "atk-s0519a4:274_10": "upekkhā gehassitā, ayaṁ diṭṭhipakkho’’ti vuttaṁ.",
  "atk-s0519a4:275_0": "38. Idāni tesaṁ upavicārānaṁ taṇhāpariyāyaṁ dassento ‘‘sāyeva patthanākārena dhammanandī’’tiādimāha.",
  "atk-s0519a4:275_1": "Puna cittaṁ paññā bhagavā dhammo saṅgho sīlaṁ cāgoti imesaṁ pariyāyavacananiddhāraṇena",
  "atk-s0519a4:275_2": "vevacanahāraṁ vibhajitvā dassetuṁ ‘‘cittaṁ mano viññāṇa’’ntiādi āraddhaṁ. Tattha",
  "atk-s0519a4:275_3": "‘‘aññampi evaṁ jātiya’’nti iminā paññā pajānanā vicayo pavicayo dhammavicayo sallakkhaṇā",
  "atk-s0519a4:275_4": "upalakkhaṇā paccupalakkhaṇā paṇḍiccaṁ kosallaṁ nepuññaṁ vebhabyā cintā upaparikkhā",
  "atk-s0519a4:275_5": "bhūrī medhā pariṇāyikā vipassanā sampajaññaṁ patodo paññā paññindriyaṁ paññābalaṁ",
  "atk-s0519a4:275_6": "paññāsatthaṁ paññāpāsādo paññāāloko paññāobhāso paññāpajjoto paññāratanaṁ amohoti",
  "atk-s0519a4:275_7": "(mahāni. 149) evamādīnampi paññāya pariyāyasaddānaṁ saṅgaho daṭṭhabbo.",
  "atk-s0519a4:276_0": "Pañcindriyānilokuttarānīti khaye ñāṇantiādīni pañcindriyāni lokuttarāni, lokuttarapaññāya",
  "atk-s0519a4:276_1": "vevacanānīti attho. Sabbā paññāti itarehi vevacanehi vuttā sabbā paññā lokiyalokuttaramissikāti",
  "atk-s0519a4:276_2": "attho. ‘‘Api cā’’tiādinā imināpi pariyāyena vevacanaṁ vattabbanti dasseti. Ādhipateyyaṭṭhenāti",
  "atk-s0519a4:276_3": "adhimokkhalakkhaṇe ādhipateyyaṭṭhena. Yathā ca buddhānussatiyaṁvuttanti yathā buddhānussatiniddese",
  "atk-s0519a4:276_4": "(visuddhi. 1.123) ‘‘itipi so bhagavā’’tiādinā pāḷiyā so bhagavā itipi arahaṁ…pe…",
  "atk-s0519a4:276_5": "itipi bhagavāti anekehi vevacanehi bhagavā anussaritabboti vuttaṁ. Imināva nayena",
  "atk-s0519a4:276_6": "balanipphattigato vesārajjappatto yāva dhammobhāsapajjotakaroti, etehi pariyāyehi",
  "atk-s0519a4:276_7": "buddhassa bhagavato vevacanaṁ buddhānussatiyaṁ vattabbanti padaṁ āharitvā sambandho",
  "atk-s0519a4:276_8": "veditabbo. Etānipi katipayāni eva bhagavato vevacanāni. Asaṅkhyeyyā hi buddhaguṇā",
  "atk-s0519a4:276_9": "guṇanemittakāni ca bhagavato nāmāni. Vuttañhetaṁ dhammasenāpatinā –",
  "atk-s0519a4:277": "‘‘Asaṅkhyeyyāni nāmāni, saguṇena mahesino;",
  "atk-s0519a4:278": "Guṇena nāmamuddheyyaṁ, api nāma sahassato’’ti. (udā. aṭṭha. 53);",
  "atk-s0519a4:279_0": "Dhammānussatiyaṁ ‘‘asaṅkhata’’ntiādīsu na kenaci paccayena saṅkhatanti asaṅkhataṁ.",
  "atk-s0519a4:279_1": "Natthi etassa anto vināsoti anantaṁ. Āsavānaṁ anārammaṇato anāsavaṁ. Aviparītasabhāvattā",
  "atk-s0519a4:279_2": "saccaṁ. Saṁsārassa paratīrabhāvato pāraṁ. Nipuṇañāṇavisayattā sukhumasabhāvattā ca",
  "atk-s0519a4:279_3": "nipuṇa. Anupacitañāṇasambhārehi daṭṭhuṁ na sakkāti sududdasaṁ. Uppādajarāhi anabbhāhatattā",
  "atk-s0519a4:279_4": "ajajjaraṁ. Thirabhāvena dhuvaṁ. Jarāmaraṇehi apalujjanato apalokitaṁ. Maṁsacakkhunā",
  "atk-s0519a4:279_5": "dibbacakkhunā ca apassitabbattā anidassanaṁ. Rāgādipapañcābhāvena nippapañcaṁ. Kilesābhisaṅkhārānaṁ",
  "atk-s0519a4:279_6": "vūpasamahetutāya santaṁ.",
  "atk-s0519a4:280_0": "Amatahetutāya bhaṅgābhāvato ca amataṁ. Uttamaṭṭhena atappakaṭṭhena ca paṇītaṁ. Asivānaṁ",
  "atk-s0519a4:280_1": "kammakilesavipākavaṭṭānaṁ abhāvena sivaṁ. Catūhi yogehi anupaddavabhāvena khemaṁ.",
  "atk-s0519a4:280_2": "Taṇhā khīyati etthāti taṇhakkhayo. Katapuññehipi kadācideva passitabbattā acchariyaṁ.",
  "atk-s0519a4:280_3": "Abhūtapubbattā abbhutaṁ. Anantarāyattā anītikaṁ. Anantarāyabhāvahetuto anītikadhammaṁ",
  "atk-s0519a4:280_4": "(saṁ. ni. aṭṭha. 3.5.377-409).",
  "atk-s0519a4:281_0": "Anibbattisabhāvattā ajātaṁ. Tato eva abhūtaṁ. Ubhayenāpi uppādarahitanti vuttaṁ hoti.",
  "atk-s0519a4:281_1": "Kenaci anupaddutattā anupaddavaṁ. Na kenaci paccayena katanti akataṁ. Natthi ettha",
  "atk-s0519a4:281_2": "sokoti asokaṁ. Sokahetuvigamena visokaṁ. Kenaci anupasajjitabbattā anupasaggaṁ. Anupasaggabhāvahetuto anupasaggadhammaṁ.",
  "atk-s0519a4:282_0": "Gambhīrañāṇagocarato gambhīraṁ. Sammāpaṭipattiṁ vinā passituṁ pattuṁ asakkuṇeyyattā",
  "atk-s0519a4:282_1": "duppassaṁ. Sabbalokaṁ uttaritvā ṭhitanti uttaraṁ. Natthi etassa uttaranti anuttaraṁ.",
  "atk-s0519a4:282_2": "Samassa sadisassa abhāvena asamaṁ. Paṭibhāgābhāvena appaṭisamaṁ. Uttamaṭṭhena jeṭṭhaṁ,",
  "atk-s0519a4:282_3": "pāsaṁsatamattā vā jeṭṭhaṁ. Saṁsāradukkhaṭṭitehi letabbato leṇaṁ. Tato rakkhaṇato",
  "atk-s0519a4:282_4": "tāṇaṁ. Raṇābhāvena araṇaṁ. Aṅgaṇābhāvena anaṅgaṇaṁ. Niddosatāya akācaṁ. Rāgādimalāpagamena",
  "atk-s0519a4:282_5": "vimalaṁ. Catūhi oghehi anajjhottharaṇīyato dīpo. Saṁsāravūpasamasukhatāya sukhaṁ.",
  "atk-s0519a4:282_6": "Pamāṇakaradhammābhāvato appamāṇaṁ, gaṇetuṁ etassa na sakkāti ca appamāṇaṁ. Saṁsārasamudde",
  "atk-s0519a4:282_7": "anosīdanaṭṭhānatāya patiṭṭhā. Rāgādikiñcanābhāvena pariggahābhāvena ca akiñcananti",
  "atk-s0519a4:282_8": "evamattho daṭṭhabbo.",
  "atk-s0519a4:283_0": "Saṅghānussatiyaṁ sattānaṁ sāroti sīlasārādisāraguṇayogato sattesu sārabhūto. Sattānaṁ",
  "atk-s0519a4:283_1": "maṇḍoti gorasesu sappimaṇḍo viya sattesu maṇḍabhūto. Sāraguṇavaseneva sattesu uddharitabbato",
  "atk-s0519a4:283_2": "sattānaṁ uddhāro. Niccalaguṇatāya sattānaṁ esikā. Guṇasobhāsurabhibhāvena sattānaṁ",
  "atk-s0519a4:283_3": "pasūnaṁ surabhi kusumanti attho.",
  "atk-s0519a4:284_0": "Guṇesu uttamaṅgaṁ paññā tassā upasobhāhetutāya sīlaṁ uttamaṅgopasobhanaṁ vuttaṁ.",
  "atk-s0519a4:284_1": "Sīlesu paripūrakārino anijjhantā nāma guṇā natthīti ‘‘nidhānañca sīlaṁ sabbadobhaggasamatikkamanaṭṭhenā’’ti",
  "atk-s0519a4:284_2": "vuttaṁ. Ayañca attho ākaṅkheyyasuttena (ma. ni. 1.64 ādayo) dīpetabbo. Aparampi vuttaṁ",
  "atk-s0519a4:284_3": "– ‘‘ijjhati, bhikkhave, sīlavato cetopaṇidhi visuddhattā’’ti (dī. ni. 3.337; saṁ.",
  "atk-s0519a4:284_4": "ni. 4.352; a. ni. 8.35). Sippanti dhanusippaṁ. Dhaññanti dhanāyitabbaṁ. Dhammavolokanatāyāti",
  "atk-s0519a4:284_5": "samathavipassanādidhammassa volokanabhāvena . Volokanaṭṭhenāti sattabhūmakādipāsāde",
  "atk-s0519a4:284_6": "viya sīle ṭhatvā abhiññācakkhunā lokassa voloketuṁ sakkāti vuttaṁ. Sabbabhūmānuparivatti",
  "atk-s0519a4:284_7": "ca sīlaṁ catubhūmakakusalassāpi tadanuvattanato. Sesaṁ uttānamevāti.",
  "atk-s0519a4:285": "Vevacanahāravibhaṅgavaṇṇanā niṭṭhitā.",
  "atk-s0519a4:286": "11. Paññattihāravibhaṅgavaṇṇanā",
  "atk-s0519a4:287_0": "39.Tatthakatamo paññattihāroti paññattihāravibhaṅgo. Tattha kā panāyaṁ paññattīti?",
  "atk-s0519a4:287_1": "Āha ‘‘yā pakatikathāya desanā’’ti. Idaṁ vuttaṁ hoti – yā desanāhārādayo viya assādādipadatthavisesaniddhāraṇaṁ",
  "atk-s0519a4:287_2": "akatvā bhagavato sābhāvikadhammakathāya desanā. Yā tassā paññāpanā, ayaṁ paññattihāro.",
  "atk-s0519a4:287_3": "Yasmā pana sā bhagavato tathā tathā veneyyasantāne yathādhippetamatthaṁ nikkhipatīti",
  "atk-s0519a4:287_4": "nikkhepo. Tassa cāyaṁ hāro dukkhādisaṅkhāte bhāge pakārehi ñāpeti, asaṅkarato vā",
  "atk-s0519a4:287_5": "ṭhapeti, tasmā ‘‘nikkhepapaññattī’’ti vutto. Iti pakatikathāya desanāti saṅkhepena",
  "atk-s0519a4:287_6": "vuttamatthaṁ vitthārena vibhajituṁ ‘‘kā ca pakatikathāya desanā’’ti pucchitvā ‘‘cattāri saccānī’’tiādimāha.",
  "atk-s0519a4:288_0": "Tattha idaṁ dukkhanti ayaṁ paññattīti kakkhaḷaphusanādisabhāve rūpārūpadhamme atītādivasena",
  "atk-s0519a4:288_1": "anekabhedabhinne abhinditvā pīḷanasaṅkhatasantāpavipariṇāmaṭṭhatāsāmaññena yā kucchitabhāvādimukhena",
  "atk-s0519a4:288_2": "ekajjhaṁ gahaṇassa kāraṇabhūtā paññatti, kā pana sāti? Nāmapaññattinibandhanā tajjāpaññatti.",
  "atk-s0519a4:288_3": "‘‘Viññattivikārasahito saddo evā’’ti apare. Iminā nayena tattha tattha paññattiattho",
  "atk-s0519a4:288_4": "veditabbo. ‘‘Pañcannaṁ khandhāna’’ntiādinā tassā paññattiyā upādānaṁ dasseti. Dasannaṁ",
  "atk-s0519a4:288_5": "indriyānanti aṭṭha rūpindriyāni manindriyaṁ vedanindriyanti evaṁ dasannaṁ. Anubhavanasāmaññena",
  "atk-s0519a4:288_6": "hi vedanā ekamindriyaṁ katā, tathā saddhādayo ca maggapakkhiyāti.",
  "atk-s0519a4:289_0": "Kabaḷaṁ karīyatīti kabaḷīkāroti vatthuvasena ayaṁ niddeso. Yāya ojāya sattā yāpenti,",
  "atk-s0519a4:289_1": "tassāyetaṁ adhivacanaṁ. Sā hi ojaṭṭhamakassa rūpassa āharaṇato āhāro. Atthīti maggena",
  "atk-s0519a4:289_2": "asamucchinnatāya vijjati. Rāgoti rañjanaṭṭhena rāgo. Nandanaṭṭhena nandī. Taṇhāyanaṭṭhena",
  "atk-s0519a4:289_3": "taṇhā. Sabbānetāni lobhasseva nāmāni. Patiṭṭhitaṁ tattha viññāṇaṁ viruḷhanti kammaṁ",
  "atk-s0519a4:289_4": "javāpetvā paṭisandhiākaḍḍhanasamatthatāya patiṭṭhitañceva viññāṇaṁ viruḷhañca. Yatthāti",
  "atk-s0519a4:289_5": "tebhūmakavaṭṭe bhummaṁ, sabbattha vā purimapurimapade etaṁ bhummaṁ. Atthi tattha",
  "atk-s0519a4:289_6": "saṅkhārānaṁ vuddhīti ye imasmiṁ vipākavaṭṭe ṭhitassa āyatiṁ vaḍḍhanahetukā saṅkhārā,",
  "atk-s0519a4:289_7": "te sandhāya vuttaṁ – ‘‘yattha atthi āyatiṁ punabbhavābhinibbattī’’ti yasmiṁ ṭhāne",
  "atk-s0519a4:289_8": "āyatiṁ punabbhavābhinibbatti atthi. Atthi tattha āyatiṁjātijarāmaraṇanti yattha paṭisandhiggahaṇaṁ,",
  "atk-s0519a4:289_9": "tattha khandhānaṁ abhinibbattilakkhaṇā jāti, paripākalakkhaṇā jarā, bhedanalakkhaṇaṁ",
  "atk-s0519a4:289_10": "maraṇañca atthi. Ayaṁ pabhāvapaññatti dukkhassa ca samudayassa cāti ayaṁ yathāvuttā",
  "atk-s0519a4:289_11": "desanā dukkhasaccassa samudayasaccassa ca samuṭṭhānapaññatti, vipākavaṭṭassa saṅkhārānañca",
  "atk-s0519a4:289_12": "taṇhāpaccayaniddesatoti adhippāyo.",
  "atk-s0519a4:290_0": "Natthi rāgoti aggamaggabhāvanāya samucchinnattā natthi ce rāgo. Appatiṭṭhitaṁ tattha",
  "atk-s0519a4:290_1": "viññāṇaṁ aviruḷhanti kammaṁ javāpetvā paṭisandhiākaḍḍhanasamatthatāyābhāvena appatiṭṭhitañceva",
  "atk-s0519a4:290_2": "aviruḷhañcāti vuttapaṭipakkhanayena attho veditabbo.",
  "atk-s0519a4:291_0": "‘‘Ayaṁ pariññāpaññattī’’tiādinā ekābhisamayavaseneva maggasammādiṭṭhi catūsu ariyasaccesu",
  "atk-s0519a4:291_1": "pavattatīti dasseti. Ayaṁ bhāvanāpaññattīti ayaṁ dvārārammaṇehi chadvārappavattanadhammānaṁ",
  "atk-s0519a4:291_2": "aniccānupassanā maggassa bhāvanāpaññatti. Nirodhapaññatti nirodhassāti rodhasaṅkhātāya",
  "atk-s0519a4:291_3": "taṇhāya maggena anavasesanirodhapaññatti. Uppādapaññattīti uppannassa paññāpanā.",
  "atk-s0519a4:291_4": "Okāsapaññattīti ṭhānassa paññāpanā. Āhaṭanāpaññattīti nīharaṇapaññatti. Āsāṭikānanti",
  "atk-s0519a4:291_5": "gunnaṁ vaṇesu nīlamakkhikāhi ṭhapitaaṇḍakā āsāṭikā nāma. Ettha yassa uppannā, tassa",
  "atk-s0519a4:291_6": "sattassa anayabyasanahetutāya āsāṭikā viyāti āsāṭikā, kilesā, tesaṁ āsāṭikānaṁ. Abhinighātapaññattīti samugghātapaññatti.",
  "atk-s0519a4:292_0": "41. Evaṁ vaṭṭavivaṭṭamukhena sammasanaupādānakkhandhamukheneva saccesu paññattivibhāgaṁ",
  "atk-s0519a4:292_1": "dassetvā idāni teparivaṭṭavasena dassetuṁ ‘‘idaṁ ‘dukkha’nti me, bhikkhave’’tiādi",
  "atk-s0519a4:292_2": "āraddhaṁ. Tattha dassanaṭṭhena cakkhu. Yathāsabhāvato jānanaṭṭhena ñāṇaṁ. Paṭivijjhanaṭṭhena",
  "atk-s0519a4:292_3": "paññā. Viditakaraṇaṭṭhena vijjā. Obhāsanaṭṭhena āloko. Sabbaṁ paññāvevacanameva.",
  "atk-s0519a4:292_4": "Ayaṁ vevacanapaññatti. Sacchikiriyāpaññattīti paccakkhakaraṇapaññatti.",
  "atk-s0519a4:293_0": "Tulamatulañcāti gāthāya pacurajanānaṁ paccakkhabhāvato tulitaṁ paricchinnanti tulaṁ,",
  "atk-s0519a4:293_1": "kāmāvacaraṁ. Na tulanti atulaṁ, tulaṁ vā sadisamassa aññaṁ lokiyakammaṁ natthīti",
  "atk-s0519a4:293_2": "atulaṁ, mahaggatakammaṁ. Kāmāvacararūpāvacarakammaṁ vā tulaṁ, arūpāvacaraṁ atulaṁ,",
  "atk-s0519a4:293_3": "appavipākaṁ vā tulaṁ. Bahuvipākaṁ atulaṁ. Sambhavati etenāti sambhavaṁ, sambhavahetubhūtaṁ.",
  "atk-s0519a4:293_4": "Bhavasaṅkhāraṁ punabbhavasaṅkharaṇakaṁ. Avassajīti vissajjesi. Munīti buddhamuni.",
  "atk-s0519a4:293_5": "Ajjhattaratoti niyakajjhattarato . Samāhitoti upacārappanāsamādhivasena samāhito.",
  "atk-s0519a4:293_6": "Abhindi kavacamivāti kavacaṁ viya bhindi. Attasambhavanti attani sañjātaṁ kilesaṁ.",
  "atk-s0519a4:293_7": "Idaṁ vuttaṁ hoti – savipākaṭṭhena sambhavaṁ bhavābhisaṅkharaṇaṭṭhena bhavasaṅkhāranti",
  "atk-s0519a4:293_8": "ca laddhanāmaṁ tulātulasaṅkhātaṁ lokiyakammañca ossaji, saṅgāmasīse mahāyodho kavacaṁ",
  "atk-s0519a4:293_9": "viya attasambhavaṁ kilesañca ajjhattarato samāhito hutvā abhindīti.",
  "atk-s0519a4:294_0": "Atha vā tulanti tulayanto tīrento. Atulañca sambhavanti nibbānañceva sambhavañca.",
  "atk-s0519a4:294_1": "Bhavasaṅkhāranti bhavagāmikammaṁ. Avassaji munīti ‘‘pañcakkhandhā aniccā, tesaṁ nirodho",
  "atk-s0519a4:294_2": "nibbānaṁ nicca’’ntiādinā (paṭi. ma. 3.38 atthato samānaṁ) nayena tulayanto buddhamuni",
  "atk-s0519a4:294_3": "bhave ādīnavaṁ nibbāne ānisaṁsañca disvā taṁ khandhānaṁ mūlabhūtaṁ bhavasaṅkhāraṁ",
  "atk-s0519a4:294_4": "kammakkhayakarena ariyamaggena avassaji. Kathaṁ? Ajjhattarato. So hi vipassanāvasena",
  "atk-s0519a4:294_5": "ajjhattarato samathavasena samāhito kavacamiva attabhāvaṁ pariyonandhitvā ṭhitaṁ",
  "atk-s0519a4:294_6": "attani sambhavattā ‘‘attasambhava’’nti laddhanāmaṁ sabbaṁ kilesajātaṁ abhindi, kilesābhāve",
  "atk-s0519a4:294_7": "kammaṁ appaṭisandhikattā avassaṭṭhaṁ nāma hoti, kilesābhāvena kammaṁ jahīti attho",
  "atk-s0519a4:294_8": "(dī. ni. aṭṭha. 2.169; udā. aṭṭha. 51).",
  "atk-s0519a4:295_0": "Saṅkhatāsaṅkhatadhātuvinimuttassa abhiññeyyassa abhāvato vuttaṁ ‘‘tula…pe… dhammāna’’nti.",
  "atk-s0519a4:295_1": "Tena dhammapaṭisambhidā vuttā hotīti āha – ‘‘nikkhepapaññatti dhammapaṭisambhidāyā’’ti.",
  "atk-s0519a4:295_2": "Bhavasaṅkhāre samudayapakkhiyaṁ sandhāyāha ‘‘pariccāgapaññattī’’ti. Dukkhasaccapakkhiyavasena",
  "atk-s0519a4:295_3": "‘‘pariññāpaññattī’’ti. Samādhānavisiṭṭhassa ajjhattaratabhāvassa vasena ‘‘bhāvanāpaññatti",
  "atk-s0519a4:295_4": "kāyagatāya satiyā’’ti vuttaṁ. Ajjhattaratatāvisiṭṭhassa pana samādhānassa vasena",
  "atk-s0519a4:295_5": "‘‘ṭhitipaññatti cittekaggatāyā’’ti vuttanti daṭṭhabbaṁ. Abhinibbidāpaññatti cittassāti",
  "atk-s0519a4:295_6": "āyusaṅkhārossajjanavasena cittassa abhinīharaṇapaññatti. Upādānapaññattīti gahaṇapaññatti.",
  "atk-s0519a4:295_7": "Sabbaññutāyāti sammāsambuddhabhāvassa. Etena asammāsambuddhassa āyusaṅkhārossajjanaṁ",
  "atk-s0519a4:295_8": "natthīti dasseti. Kilesābhāvena bhagavā kammaṁ jahatīti dassento ‘‘padālanāpaññatti",
  "atk-s0519a4:295_9": "avijjaṇḍakosāna’’nti āha.",
  "atk-s0519a4:296_0": "Yo dukkhamaddakkhi yatonidānanti yo āraddhavipassako sabbaṁ tebhūmakaṁ dukkhaṁ adakkhi",
  "atk-s0519a4:296_1": "passi, tañca yatonidānaṁ yaṁ hetukaṁ, tampissa kāraṇabhāvena taṇhaṁ passi. Kāmesu",
  "atk-s0519a4:296_2": "so jantu kathaṁnameyyāti so evaṁ paṭipanno puriso savatthukāmesu kilesakāmesu yena",
  "atk-s0519a4:296_3": "pakārena nameyya abhinameyya, so pakāro natthi. Kasmā? Kāmā hi loke saṅgoti ñatvā.",
  "atk-s0519a4:296_4": "Yasmā imasmiṁ loke kāmasadisaṁ bandhanaṁ natthi. Vuttañcetaṁ bhagavatā ‘‘na taṁ daḷhaṁ",
  "atk-s0519a4:296_5": "bandhanamāhu dhīrā’’tiādi (dha. pa. 345; saṁ. ni. 1.121; netti. 106; peṭako 15),",
  "atk-s0519a4:296_6": "tasmā saṅkhāre āsajjanaṭṭhena saṅgoti viditvā. Tesaṁ satīmā vinayāya sikkheti kāyagatāsatiyogena",
  "atk-s0519a4:296_7": "satimā tesaṁ kāmānaṁ vūpasamāya tīsupi sikkhāsu appamatto sikkheyyāti attho.",
  "atk-s0519a4:297_0": "Vevacanapaññattīti khandhādīnaṁ vevacanapaññatti. Adakkhīti pana padena sambandhattā",
  "atk-s0519a4:297_1": "vuttaṁ – ‘‘dukkhassa pariññāpaññatti cā’’ti. Paccatthikato dassanapaññattīti anatthajananato",
  "atk-s0519a4:297_2": "paccatthikato dassanapaññatti. Pāvakakappāti jalitaaggikkhandhasadisā. Papātauragopamāti",
  "atk-s0519a4:297_3": "papātūpamāuragopamā ca.",
  "atk-s0519a4:298_0": "Mohasambandhano lokoti ayaṁ loko avijjāhetukehi saṁyojanehi bandho. Bhabbarūpova",
  "atk-s0519a4:298_1": "dissatīti vipannajjhāsayopi māyāya sāṭheyyena ca paṭicchāditasabhāvo bhabbajātikaṁ",
  "atk-s0519a4:298_2": "viya attānaṁ dasseti. Upadhibandhano bālo, tamasā parivāritoti tassa pana bālassa",
  "atk-s0519a4:298_3": "tathā dassane sammohatamasā parivāritattā kāmaguṇesu anādīnavadassitāya kilesābhisaṅkhārehi",
  "atk-s0519a4:298_4": "bandhattā. Tathā bhūto cāyaṁ bālo paṇḍitānaṁ assirī viya khāyati alakkhiko eva hutvā",
  "atk-s0519a4:298_5": "upaṭṭhāti. Tayidaṁ sabbaṁ bālassa sato rāgādikiñcanato. Paṇḍitassa pana paññācakkhunā",
  "atk-s0519a4:298_6": "passato natthi kiñcananti ayaṁ saṅkhepattho. Mohasīsena vipallāsā gahitāti āha –",
  "atk-s0519a4:298_7": "‘‘desanāpaññatti vipallāsāna’’nti. Viparītapaññattīti viparītākārena upaṭṭhahamānassa paññāpanā.",
  "atk-s0519a4:299_0": "Atthi nibbānanti samaṇabrāhmaṇānaṁ vācāvatthumattameva. Natthi nibbānanti paramatthato",
  "atk-s0519a4:299_1": "alabbhamānasabhāvattāti vippaṭipannānaṁ micchāvādaṁ bhañjituṁ bhagavatā vuttaṁ –",
  "atk-s0519a4:299_2": "‘‘atthi, bhikkhave, ajātaṁ abhūtaṁ akataṁ asaṅkhata’’nti. Tattha hetuṁ dassetuṁ ‘‘no",
  "atk-s0519a4:299_3": "cetaṁ, bhikkhave’’tiādi vuttaṁ. Tassattho – bhikkhave, yadi asaṅkhatā dhātu na abhavissa,",
  "atk-s0519a4:299_4": "na idha sabbassa saṅkhatassa nissaraṇaṁ siyā. Nibbānañhi ārammaṇaṁ katvā pavattamānā",
  "atk-s0519a4:299_5": "sammādiṭṭhiādayo maggadhammā anavasesakilese samucchindanti, tato tividhassapi vaṭṭassa appavattīti.",
  "atk-s0519a4:300_0": "Tatthāyamadhippāyo – yathā pariññeyyatāya sauttarānaṁ kāmānaṁ rūpānañca paṭipakkhabhūtaṁ",
  "atk-s0519a4:300_1": "tabbidhurasabhāvaṁ nissaraṇaṁ paññāyati, evaṁ taṁsabhāvānaṁ saṅkhabhadhammānaṁ paṭipakkhabhūtena",
  "atk-s0519a4:300_2": "tabbidhuratāsabhāvena nissaraṇena bhavitabbaṁ, yañca taṁ nissaraṇaṁ. Sā asaṅkhatā",
  "atk-s0519a4:300_3": "dhātu. Kiñca bhiyyo? Saṅkhatadhammārammaṇaṁ vipassanāñāṇaṁ. Api ca anulomañāṇaṁ kilese",
  "atk-s0519a4:300_4": "na samucchedavasena pajahituṁ sakkoti. Sammutisaccārammaṇampi paṭhamajjhānādīsu ñāṇaṁ",
  "atk-s0519a4:300_5": "vikkhambhanamattameva karoti, kilesānaṁ na samucchedaṁ, samucchedappahānakarañca",
  "atk-s0519a4:300_6": "ariyamaggañāṇaṁ, tassa saṅkhatadhammasammutisaccaviparītena ārammaṇena bhavitabbaṁ,",
  "atk-s0519a4:300_7": "sā asaṅkhatā dhātu. Tathā nibbāna-saddo katthaci visaye aviparītattho veditabbo,",
  "atk-s0519a4:300_8": "upacāravuttisabbhāvato, yathā taṁ ‘‘sīhasaddo’’ti.",
  "atk-s0519a4:301_0": "Atha vā ‘‘atthi, bhikkhave, ajātaṁ abhūtaṁ akataṁ asaṅkhata’’nti (udā. 73) vacanaṁ",
  "atk-s0519a4:301_1": "aviparītatthaṁ, bhagavatā bhāsitattā. Yañhi bhagavatā bhāsitaṁ, taṁ aviparītatthaṁ.",
  "atk-s0519a4:301_2": "Yathā taṁ ‘‘sabbe saṅkhārā aniccā, sabbe saṅkhārā dukkhā, sabbe dhammā anattā’’ti",
  "atk-s0519a4:301_3": "(ma. ni. 1.353, 356; kathā. 753; cūḷani. ajitamāṇavapucchāniddesa 4; paṭi. ma. 1.31;",
  "atk-s0519a4:301_4": "netti. 5; dha. pa. 277-279), evampi yuttivasena asaṅkhatāya dhātuyā paramatthato",
  "atk-s0519a4:301_5": "sabbhāvo veditabbo. Kiṁ vā etāya yutticintāya? Yasmā bhagavatā ‘‘atthi, bhikkhave,",
  "atk-s0519a4:301_6": "ajātaṁ abhūtaṁ akataṁ asaṅkhatanti (udā. 73), appaccayā dhammā asaṅkhatā dhammāti",
  "atk-s0519a4:301_7": "(dha. sa. dukamātikā 7-8) ca, asaṅkhatañca vo, bhikkhave, dhammaṁ desessāmi asaṅkhatagāminiñca",
  "atk-s0519a4:301_8": "paṭipada’’ntiādinā (saṁ. ni. 4.366-367, 377) ca anekehi suttapadehi nibbānadhātuyā",
  "atk-s0519a4:301_9": "paramatthato sabbhāvo desitoti. Tattha upanayanapaññattīti paṭipakkhato hetuupanayanassa",
  "atk-s0519a4:301_10": "paññāpanā. Jotanāpaññattīti paṭiññātassa atthassa siddhiyā pakāsanāpaññatti. Sesaṁ",
  "atk-s0519a4:301_11": "sabbaṁ suviññeyyameva.",
  "atk-s0519a4:302": "Paññattihāravibhaṅgavaṇṇanā niṭṭhitā.",
  "atk-s0519a4:303": "12. Otaraṇahāravibhaṅgavaṇṇanā",
  "atk-s0519a4:304_0": "42.Tattha katamo otaraṇo hāroti otaraṇahāravibhaṅgo. Tattha asekkhā vimuttīti ayaṁ",
  "atk-s0519a4:304_1": "tedhātuke vītarāgatā asekkhā phalavimutti. Tāniyevāti tāni asekkhāyaṁ vimuttiyaṁ",
  "atk-s0519a4:304_2": "saddhādīni . Ayaṁ indriyehi otaraṇāti asekkhāya vimuttiyā niddhāritehi saddhādīhi",
  "atk-s0519a4:304_3": "indriyehi saṁvaṇṇanāya otaraṇā.",
  "atk-s0519a4:305_0": "Pañcindriyāni vijjāti sammāsaṅkappo viya sammādiṭṭhiyā upakārakattā paññākkhandhe",
  "atk-s0519a4:305_1": "saddhādīni cattāri indriyāni vijjāya upakārakattā saṅgaṇhanavasena vuttāni. Saṅkhārapariyāpannānīti",
  "atk-s0519a4:305_2": "pañcasu khandhesu saṅkhārakkhandhe antogadhāni. Ye saṅkhārā anāsavāti taṁ saṅkhārakkhandhaṁ",
  "atk-s0519a4:305_3": "viseseti, aggaphalassa adhippetattā. Tato eva ca no bhavaṅgā. Dhammadhātusaṅgahitāti",
  "atk-s0519a4:305_4": "aṭṭhārasadhātūsu dhammadhātusaṅgahitā. Yadipi pubbe vītarāgatā asekkhā vimutti dassitā,",
  "atk-s0519a4:305_5": "tassā pana paṭipattidassanatthaṁ ‘‘ayaṁ ahamasmīti anānupassī’’ti dassanamaggo idha",
  "atk-s0519a4:305_6": "vuttoti imamatthaṁ dassetuṁ ‘‘ayaṁ ahamasmīti anānupassī’’tiādi vuttaṁ. Sabbaṁ vuttanayameva.",
  "atk-s0519a4:306_0": "43.Nissitassa calitanti taṇhādiṭṭhivasena kammaṁ anavaṭṭhānaṁ. Cutūpapātoti aparāparaṁ",
  "atk-s0519a4:306_1": "cavanaṁ upapatanañca. Nissitapade labbhamānaṁ nissayanaṁ uddharanto āha – ‘‘nissayo",
  "atk-s0519a4:306_2": "nāmā’’ti. Taṇhānissayoti taṇhābhiniveso. So hi taṇhācaritassa patiṭṭhābhāvena tathā",
  "atk-s0519a4:306_3": "vutto. Evaṁ diṭṭhinissayopi daṭṭhabbo. Rattassa cetanāti cetanāpadhānattā saṅkhārakkhandhadhammānaṁ",
  "atk-s0519a4:306_4": "cetanāsīsena taṇhaṁ eva vadati. Tenevāha – ‘‘ayaṁ taṇhānissayo’’ti. Yasmā pana viparītābhiniveso",
  "atk-s0519a4:306_5": "mohassa balavabhāve eva hoti, tasmā ‘‘yā mūḷhassa cetanā, ayaṁ diṭṭhinissayo’’ti vuttaṁ.",
  "atk-s0519a4:307_0": "Evaṁ cetanāsīsena taṇhādiṭṭhiyo vatvā idāni tattha nippariyāyena cetanaṁyeva gaṇhanto",
  "atk-s0519a4:307_1": "‘‘cetanā pana saṅkhārā’’ti āha. Yā rattassa vedanā, ayaṁ sukhā vedanāti sukhāya vedanāya",
  "atk-s0519a4:307_2": "rāgo anusetīti katvā vuttaṁ. Tathā adukkhamasukhāya vedanāya avijjā anusetīti āha",
  "atk-s0519a4:307_3": "– ‘‘yā sammūḷhassa vedanā, ayaṁ adukkhamasukhā vedanā’’ti. Idha vedanāsīsena cetanā",
  "atk-s0519a4:307_4": "vuttā. Taṇhāyāti taṇhaṁ. Diṭṭhiyāti diṭṭhiṁ. Yathā vā sesadhammānaṁ taṇhāya nissayabhāve",
  "atk-s0519a4:307_5": "puggalo taṇhāya nissitoti vuccati. Evaṁ taṇhāya sesadhammānaṁ paccayabhāve puggalo",
  "atk-s0519a4:307_6": "taṇhāya nissitoti vuccatīti āha – ‘‘taṇhāya anissito’’ti.",
  "atk-s0519a4:308_0": "Passaddhīti darathapaṭippassambhanā. Kāyikāti karajakāyasannissitā. Cetasikāti cittasannissitā.",
  "atk-s0519a4:308_1": "Yasmā pana sā darathapaṭippassaddhi kāyacittānaṁ sukhe sati pākaṭā hoti, tasmā ‘‘yaṁ",
  "atk-s0519a4:308_2": "kāyikaṁ sukha’’ntiādinā phalūpacārena vuttāya passaddhiyā natiabhāvassa kāraṇabhāvaṁ",
  "atk-s0519a4:308_3": "dassetuṁ ‘‘passaddhakāyo’’tiādi vuttaṁ. Soti evaṁ vimuttacitto khīṇāsavo. Rūpasaṅkhaye",
  "atk-s0519a4:308_4": "vimuttoti rūpānaṁ saṅkhayasaṅkhāte nibbāne vimutto. Atthītipi na upetīti sassato",
  "atk-s0519a4:308_5": "attā ca loko cātipi taṇhādiṭṭhiupayena na upeti na gaṇhāti. Natthīti asassatoti.",
  "atk-s0519a4:308_6": "Atthi natthīti ekaccaṁ sassataṁ ekaccaṁ asassatanti. Nevatthi no natthīti amarāvikkhepavasena.",
  "atk-s0519a4:308_7": "Gambhīroti uttānabhāvahetūnaṁ kilesānaṁ abhāvena gambhīro. Nibbutoti atthītiādinā",
  "atk-s0519a4:308_8": "upagamanakilesānaṁ vūpasamena parinibbuto sītibhūto.",
  "atk-s0519a4:309_0": "Idhāgatīti paralokato idha āgati. Gatīti idhalokato paralokagamanaṁ. Taṁ pana punabbhavoti",
  "atk-s0519a4:309_1": "āha ‘‘peccabhavo’’ti. Idha huranti dvārārammaṇadhammā dassitāti ‘‘ubhayamantarenā’’ti",
  "atk-s0519a4:309_2": "padena dvārappavattadhamme dassento ‘‘phassasamuditesu dhammesū’’ti āha. Tassattho",
  "atk-s0519a4:309_3": "– phassena saddhiṁ phassena kāraṇabhūtena ca samuditesu sambhūtesu viññāṇavedanāsaññācetanāvitakkavicārādidhammesu.",
  "atk-s0519a4:309_4": "Attānaṁ na passatīti tesaṁ dhammānaṁ anattabhāveneva tattha attānaṁ na passati. Virajjati",
  "atk-s0519a4:309_5": "virāgā vimuccatīti padehi lokuttaradhammānaṁ paṭiccasamuppādabhāvaṁ dassento tadatthatāya",
  "atk-s0519a4:309_6": "sīlādīnampi pariyāyena tabbhāvamāha ‘‘lokuttaro’’tiādinā.",
  "atk-s0519a4:310": "44.Nāmasampayuttoti nāmena missito. Saupādisesā nibbānadhātūti arahattaphalaṁ adhippetaṁ. Tañca paññāpadhānanti āha – ‘‘saupādisesā nibbānadhātu vijjāti. Sesaṁ sabbaṁ uttānameva.",
  "atk-s0519a4:311": "Otaraṇahāravibhaṅgavaṇṇanā niṭṭhitā.",
  "atk-s0519a4:312": "13. Sodhanahāravibhaṅgavaṇṇanā",
  "atk-s0519a4:313_0": "45.Tattha katamo sodhano hāroti sodhanahāravibhaṅgo. Tattha bhagavā padaṁ sodhetīti",
  "atk-s0519a4:313_1": "‘‘avijjāya nivuto loko’’ti (su. ni. 1039; cūḷani. ajitamāṇavapucchā 58, ajitamāṇavapucchāniddesa",
  "atk-s0519a4:313_2": "2) vadanto bhagavā – ‘‘kenassu nivuto loko’’ti (su. ni. 1038; cūḷani. ajitamāṇavapucchā",
  "atk-s0519a4:313_3": "57, ajitamāṇavapucchāniddesa 1) āyasmatā ajitena pucchāvasena vuttaṁ padaṁ sodheti",
  "atk-s0519a4:313_4": "nāma, tadatthassa vissajjanato. No ca ārambhanti na tāva ārambhaṁ sodheti, ñātuṁ",
  "atk-s0519a4:313_5": "icchitassa atthassa apariyositattā. Suddho ārambhoti ñātuṁ icchitassa atthassa pabodhitattā",
  "atk-s0519a4:313_6": "sodhito ārambhoti attho. Aññāṇapakkhandānaṁ dveḷhakajātānaṁ vā pucchanakāle pucchitānaṁ",
  "atk-s0519a4:313_7": "pucchāvisayo avijaṭaṁ mahāgahanaṁ viya mahāduggaṁ viya ca andhakāraṁ avibhūtaṁ hoti.",
  "atk-s0519a4:313_8": "Yadā ca bhagavatā paṇḍitehi vā bhagavato sāvakehi apade padaṁ dassentehi nijjaṭaṁ",
  "atk-s0519a4:313_9": "nigumbaṁ katvā pañhe vissajjite mahatā gandhahatthinā abhibhavitvā obhaggapadālito",
  "atk-s0519a4:313_10": "gahanappadeso viya vigatandhakāro vibhūto upaṭṭhahamāno visodhito nāma hoti.",
  "atk-s0519a4:314": "Sodhanahāravibhaṅgavaṇṇanā niṭṭhitā.",
  "atk-s0519a4:315": "14. Adhiṭṭhānahāravibhaṅgavaṇṇanā",
  "atk-s0519a4:316_0": "46.Tatthakatamo adhiṭṭhāno hāroti adhiṭṭhānahāravibhaṅgo. Tattha tathā dhārayitabbāti",
  "atk-s0519a4:316_1": "ekattavemattatāsaṅkhātasāmaññavisesamattato dhārayitabbā, na pana tattha kiñci vikappetabbāti",
  "atk-s0519a4:316_2": "adhippāyo. Avikappetabbatāya kāraṇaṁ niddesavāravaṇṇanāyaṁ vuttameva. Taṁ taṁ phalaṁ",
  "atk-s0519a4:316_3": "maggati gavesatīti maggo, tadatthikehi maggīyati gavesīyatīti vā maggo. Niratiyaṭṭhena",
  "atk-s0519a4:316_4": "nirassādaṭṭhena ca nirayo. Uddhaṁ anugantvā tiriyaṁ añcitāti tiracchānā. Tiracchānāva",
  "atk-s0519a4:316_5": "tiracchānayoni. Petatāya petti, ito pecca gatabhāvoti attho. Petti eva pettivisayo.",
  "atk-s0519a4:316_6": "Na suranti na bhāsanti na dibbantīti asurā. Asurā eva asurayoni. Dibbehi rūpādīhi",
  "atk-s0519a4:316_7": "suṭṭhu aggāti saggā. Manassa ussannatāya manussā. Vānaṁ vuccati taṇhā, taṁ tattha",
  "atk-s0519a4:316_8": "natthīti nibbānaṁ. Nirayaṁ gacchatīti nirayagāmī. Sesapadesupi eseva nayo. Asurayoniyoti",
  "atk-s0519a4:316_9": "asurayoniyā hito, asurajātinibbattanakoti attho. Saggaṁ gametīti saggagāmiyo. Manussagāmīti",
  "atk-s0519a4:316_10": "manussalokagāmī. Paṭisaṅkhānirodhoti paṭisaṅkhāya paṭipakkhabhāvanāya nirodho, paṭipakkhe",
  "atk-s0519a4:316_11": "vā tathā appavatte uppajjanārahassa paṭipakkhavuttiyā anuppādo. Appaṭisaṅkhānirodhoti",
  "atk-s0519a4:316_12": "saṅkhatadhammānaṁ sarasanirodho, khaṇikanirodhoti attho.",
  "atk-s0519a4:317_0": "47. Rūpanti ekattatā. Bhūtānaṁ upādāyāti vemattatā. Upādārūpanti ekattatā. Cakkhāyatanaṁ…pe…",
  "atk-s0519a4:317_1": "kabaḷīkāro āhāroti vemattatā. Tathā bhūtarūpanti ekattatā. Pathavīdhātu …pe… vāyodhātūti",
  "atk-s0519a4:317_2": "vemattatā. Pathavīdhātūti ekattatā. Vīsati ākārā vemattatā. Āpodhātūti ekattatā.",
  "atk-s0519a4:317_3": "Dvādasa ākārā vemattatā. Tejodhātūti ekattatā. Cattāro ākārā vemattatā. Vāyodhātūti",
  "atk-s0519a4:317_4": "ekattatā. Cha ākārā vemattatāti imamatthaṁ dassento ‘‘dvīhi ākārehi dhātuyo pariggaṇhātī’’tiādimāha.",
  "atk-s0519a4:318_0": "Tattha kesāti kesā nāma upādinnakasarīraṭṭhakā kakkhaḷalakkhaṇā imasmiṁ sarīre pāṭiyekko",
  "atk-s0519a4:318_1": "pathavīdhātukoṭṭhāso. Lomā nāma…pe… matthaluṅgaṁ nāma sarīraṭṭhakaṁ kakkhaḷalakkhaṇaṁ",
  "atk-s0519a4:318_2": "imasmiṁ sarīre pāṭiyekko koṭṭhāsoti ayaṁ vemattatā. Āpodhātūtiādikoṭṭhāsesu pittādīsu",
  "atk-s0519a4:318_3": "eseva nayo. Ayaṁ pana viseso – yena cāti yena tejodhātunā kupitena. Santappatīti",
  "atk-s0519a4:318_4": "ayaṁ kāyo santappati ekāhikajarādibhāvena usumajāto hoti. Yena ca jīrīyatīti yena",
  "atk-s0519a4:318_5": "ayaṁ kāyo jarīyati. Indriyavekallataṁ balakkhayaṁ valittacapalitādiñca pāpuṇāti.",
  "atk-s0519a4:318_6": "Yena ca pariḍayhatīti yena kupitena ayaṁ kāyo ḍayhati, so ca puggalo ‘‘ḍayhāmi ḍayhāmī’’ti",
  "atk-s0519a4:318_7": "kandanto satadhotasappigosītacandanādilepanaṁ tālavaṇṭavātañca paccāsīsati. Yena",
  "atk-s0519a4:318_8": "ca asitapītakhāyitasāyitaṁ sammā pariṇāmaṁ gacchatīti asitaṁ vā odanādi, pītaṁ vā",
  "atk-s0519a4:318_9": "pānakādi, khāyitaṁ vā piṭṭhakhajjakādi, sāyitaṁ vā ambapakkamadhuphāṇitādi sammā",
  "atk-s0519a4:318_10": "paripākaṁ gacchati, rasādibhāvena vivekaṁ gacchatīti attho. Ettha ca purimā tayo",
  "atk-s0519a4:318_11": "tejodhātū catusamuṭṭhānā. Pacchimo kammasamuṭṭhānova.",
  "atk-s0519a4:319_0": "Uddhaṅgamā vātāti uggārahikkārādipavattakā uddhaṁ ārohanavātā. Adhogamā vātāti uccārapassāvādinīharaṇakā",
  "atk-s0519a4:319_1": "adho orohanavātā. Kucchisayā vātāti antānaṁ bahivātā. Koṭṭhāsayā vātāti antānaṁ antovātā.",
  "atk-s0519a4:319_2": "Aṅgamaṅgānusārino vātāti dhamanijālānusārena sakalasarīre aṅgamaṅgāni anusaṭā samiñjanapasāraṇādinibbattakā",
  "atk-s0519a4:319_3": "vātā. Assāsoti antopavisananāsikavāto. Passāsoti bahinikkhamananāsikavāto. Ettha",
  "atk-s0519a4:319_4": "ca purimā sabbe catusamuṭṭhānā. Assāsapassāsā cittasamuṭṭhānā eva. Evaṁ vemattatādassanavasena",
  "atk-s0519a4:319_5": "vibhāgena udāhaṭā catasso dhātuyo paṭikkūlamanasikāravasena upasaṁharanto ‘‘imehi",
  "atk-s0519a4:319_6": "dvācattālīsāya ākārehī’’tiādimāha. Tattha na gayhūpaganti na gahaṇayoggaṁ. Sabhāvabhāvatoti sabhāvalakkhaṇato.",
  "atk-s0519a4:320": "Evaṁ paṭikkūlamanasikāraṁ dassetvā puna tattha sammasanacāraṁ pāḷivaseneva dassetuṁ ‘‘tenāha bhagavā yā ceva kho panā’’tiādimāha. Taṁ sabbaṁ suviññeyyaṁ.",
  "atk-s0519a4:321_0": "48. Evaṁ saccamaggarūpadhammavasena adhiṭṭhānahāraṁ dassetvā idāni avijjāvijjādīnampi",
  "atk-s0519a4:321_1": "vasena taṁ dassetuṁ ‘‘avijjāti ekattatā’’tiādi vuttaṁ. Tattha ‘‘dukkhe aññāṇa’’ntiādīsu",
  "atk-s0519a4:321_2": "yasmā avijjā dukkhasaccassa yāthāvasarasalakkhaṇaṁ jānituṁ paṭivijjhituṁ na deti",
  "atk-s0519a4:321_3": "chādetvā pariyonandhitvā tiṭṭhati, tasmā ‘‘dukkhe aññāṇa’’nti vuccati. Tathā yasmā",
  "atk-s0519a4:321_4": "dukkhasamudayassa dukkhanirodhassa dukkhanirodhagāminiyā paṭipadāya yāthāvasarasalakkhaṇaṁ",
  "atk-s0519a4:321_5": "jānituṁ paṭivijjhituṁ na deti chādetvā pariyonandhitvā tiṭṭhati, tasmā ‘‘dukkhanirodhagāminiyā",
  "atk-s0519a4:321_6": "paṭipadāya aññāṇa’’nti vuccati. Pubbanto atītaddhabhūtā khandhāyatanadhātuyo. Aparanto",
  "atk-s0519a4:321_7": "anāgataddhabhūtā. Pubbantāparanto tadubhayaṁ. Idappaccayatā saṅkhārādīnaṁ kāraṇāni",
  "atk-s0519a4:321_8": "avijjādīni. Paṭiccasamuppannā dhammā avijjādīhi nibbattā saṅkhārādidhammā.",
  "atk-s0519a4:322_0": "Tatthāyaṁ avijjā yasmā atītānaṁ khandhādīnaṁ yāva paṭiccasamuppannānaṁ dhammānaṁ",
  "atk-s0519a4:322_1": "yāthāvasarasalakkhaṇaṁ jānituṁ paṭivijjhituṁ na deti chādetvā pariyonandhitvā tiṭṭhati,",
  "atk-s0519a4:322_2": "tasmā ‘‘pubbante aññāṇaṁ yāva paṭiccasamuppannesu dhammesu aññāṇa’’nti vuccati, evāyaṁ",
  "atk-s0519a4:322_3": "avijjā kiccato jātitopi kathitā. Ayañhi imāni aṭṭha ṭhānāni jānituṁ paṭivijjhituṁ",
  "atk-s0519a4:322_4": "na detīti kiccato kathitā. Uppajjamānāpi imesu aṭṭhasu ṭhānesu uppajjatīti jātito",
  "atk-s0519a4:322_5": "kathitā. Evaṁ kiccato jātito ca kathitāpi lakkhaṇato kathite eva sukathitā hotīti",
  "atk-s0519a4:322_6": "lakkhaṇato dassetuṁ ‘‘aññāṇa’’ntiādi vuttaṁ.",
  "atk-s0519a4:323_0": "Tattha ñāṇaṁ atthānatthaṁ kāraṇākāraṇaṁ catusaccadhammaṁ viditaṁ pākaṭaṁ karoti.",
  "atk-s0519a4:323_1": "Ayaṁ pana avijjā uppajjitvā taṁ viditaṁ pākaṭaṁ kātuṁ na detīti ñāṇapaccanīkato aññāṇaṁ.",
  "atk-s0519a4:323_2": "Dassanantipi paññā, sā hi taṁ ākāraṁ passati. Avijjā pana uppajjitvā passituṁ na",
  "atk-s0519a4:323_3": "detīti adassanaṁ. Abhisamayotipi paññā, sā taṁ ākāraṁ abhisameti. Avijjā pana uppajjitvā",
  "atk-s0519a4:323_4": "taṁ abhisametuṁ na detīti anabhisamayo. Anubodho sambodho paṭivedhotipi paññā, sā",
  "atk-s0519a4:323_5": "taṁ ākāraṁ anubujjhati sambujjhati paṭivijjhati. Avijjā pana uppajjitvā taṁ anubujjhituṁ",
  "atk-s0519a4:323_6": "sambujjhituṁ paṭivijjhituṁ na detīti ananubodho asambodho appaṭivedho. Tathā sallakkhaṇaṁ",
  "atk-s0519a4:323_7": "upalakkhaṇaṁ paccupalakkhaṇaṁ samapekkhaṇantipi paññā, sā taṁ ākāraṁ sallakkhati",
  "atk-s0519a4:323_8": "upalakkhati paccupalakkhati samaṁ sammā ca apekkhati. Avijjā pana uppajjitvā tassa",
  "atk-s0519a4:323_9": "tathā kātuṁ na detīti asallakkhaṇaṁ anupalakkhaṇaṁ apaccupalakkhaṇaṁ asamapekkhaṇanti ca vuccati.",
  "atk-s0519a4:324_0": "Nāssa kiñci paccakkhakammaṁ atthi, sayañca appaccavekkhitvā katakammanti appaccakkhakammaṁ.",
  "atk-s0519a4:324_1": "Dummedhānaṁ bhāvo dummejjhaṁ. Bālānaṁ bhāvo bālyaṁ. Sampajaññanti paññā, sā atthānatthaṁ",
  "atk-s0519a4:324_2": "kāraṇākāraṇaṁ catusaccadhammaṁ sampajānāti. Avijjā pana uppajjitvā taṁ kāraṇaṁ pajānituṁ",
  "atk-s0519a4:324_3": "na detīti asampajaññaṁ. Mohanavasena moho. Pamohanavasena pamoho. Sammohanavasena",
  "atk-s0519a4:324_4": "sammoho. Avindiyaṁ vindati, vindiyaṁ na vindatīti avijjā. Vaṭṭasmiṁ ohanati otaratīti",
  "atk-s0519a4:324_5": "avijjogho. Vaṭṭasmiṁ yojetīti avijjāyogo. Appahīnaṭṭhena ceva punappunaṁ uppajjanato",
  "atk-s0519a4:324_6": "ca avijjānusayo. Magge pariyuṭṭhitacorā viya addhike kusalacittaṁ pariyuṭṭhāti viluppatīti",
  "atk-s0519a4:324_7": "avijjāpariyuṭṭhānaṁ. Yathā nagaradvāre palighasaṅkhātāya laṅgiyā patitāya manussānaṁ",
  "atk-s0519a4:324_8": "nagarappaveso pacchijjati, evameva yassa sakkāyanagare ayaṁ patitā, tassa nibbānasampāpakaṁ",
  "atk-s0519a4:324_9": "ñāṇagamanaṁ pacchijjatīti avijjālaṅgī nāma hoti. Akusalañca taṁ mūlañca, akusalānaṁ",
  "atk-s0519a4:324_10": "vā mūlanti akusalamūlaṁ. Taṁ pana na aññaṁ, idhādhippeto mohoti moho akusalamūlanti",
  "atk-s0519a4:324_11": "ayaṁ ekapadiko avijjāya atthuddhāro. Ayaṁ vemattatāti ayaṁ avijjāya vemattatā.",
  "atk-s0519a4:325_0": "Vijjāti vindiyaṁ vindatīti vijjā, vijjhanaṭṭhena vijjā, viditakaraṇaṭṭhena vijjā.",
  "atk-s0519a4:325_1": "‘‘Dukkhe ñāṇa’’ntiādīsu dukkhasaccassa yāthāvasarasalakkhaṇaṁ jānāti passati paṭivijjhatīti",
  "atk-s0519a4:325_2": "dukkhe ariyasacce visayabhūte ñāṇaṁ ‘‘dukkhe ñāṇa’’nti vuttaṁ. Esa nayo sesesupi.",
  "atk-s0519a4:325_3": "Paññāti tassa tassa atthassa pākaṭakaraṇasaṅkhātena paññāpanaṭṭhena paññā, tena tena",
  "atk-s0519a4:325_4": "vā aniccādinā pakārena dhamme jānātīti paññā. Pajānanākāro pajānanā. Aniccādīni vicinatīti",
  "atk-s0519a4:325_5": "vicayo. Pakārehi vicinatīti pavicayo. Catusaccadhamme vicinatīti dhammavicayo. Aniccādīnaṁ",
  "atk-s0519a4:325_6": "sallakkhaṇavasena sallakkhaṇā. Tesaṁyeva pati pati upalakkhaṇavasena paccupalakkhaṇā.",
  "atk-s0519a4:325_7": "Paṇḍitabhāvo paṇḍiccaṁ. Kusalabhāvo kosallaṁ. Nipuṇabhāvo nepuññaṁ. Aniccādīnaṁ vibhāvanavasena",
  "atk-s0519a4:325_8": "vebhabyā. Tesaṁyeva cintanavasena cintā. Aniccādīni upaparikkhatīti upaparikkhā.",
  "atk-s0519a4:325_9": "Bhūrīti pathaviyā nāmaṁ, ayampi saṇhaṭṭhena vitthataṭṭhena ca bhūrī viyāti bhūrī.",
  "atk-s0519a4:325_10": "Tena vuttaṁ – ‘‘bhūrī vuccati pathavī, tāya pathavisamāya vitthatāya paññāya samannāgatoti",
  "atk-s0519a4:325_11": "bhūripañño’’ti (mahāni. 27). Api ca bhūrīti paññāyevetaṁ adhivacanaṁ. Bhūte atthe ramatīti bhūrī.",
  "atk-s0519a4:326_0": "Kilese medhati hiṁsatīti medhā, khippaṁ gahaṇadhāraṇaṭṭhena vā medhā. Yassuppajjati,",
  "atk-s0519a4:326_1": "taṁ sattaṁ hitapaṭipattiyaṁ sampayuttaṁ vā yāthāvalakkhaṇapaṭivedhe pariṇetīti pariṇāyikā.",
  "atk-s0519a4:326_2": "Aniccādivasena dhamme vipassatīti vipassanā. Sammā pakārehi aniccādīni jānātīti sampajaññaṁ.",
  "atk-s0519a4:326_3": "Uppathapaṭipanne sindhave vīthiāropanatthaṁ patodo viya uppathe dhāvanakūṭacittaṁ",
  "atk-s0519a4:326_4": "vīthiāropanatthaṁ vijjhatīti patodo viyāti patodo. Dassanalakkhaṇe indaṭṭhaṁ kāretīti",
  "atk-s0519a4:326_5": "indriyaṁ, paññāsaṅkhātaṁ indriyaṁ paññindriyaṁ. Avijjāya na kampatīti paññābalaṁ.",
  "atk-s0519a4:326_6": "Kilesacchedanaṭṭhena paññāva satthaṁ paññāsatthaṁ. Accuggataṭṭhena paññāva pāsādo",
  "atk-s0519a4:326_7": "paññāpāsādo. Ālokanaṭṭhena paññāva āloko paññāāloko.",
  "atk-s0519a4:327_0": "Obhāsanaṭṭhena paññāva obhāso paññāobhāso. Pajjotanaṭṭhena paññāva pajjoto paññāpajjoto.",
  "atk-s0519a4:327_1": "Ratikaraṇaṭṭhena ratidāyakaṭṭhena ratijanakaṭṭhena cittīkataṭṭhena dullabhapātubhāvaṭṭhena",
  "atk-s0519a4:327_2": "atulaṭṭhena anomasattaparibhogaṭṭhena ca paññāva ratanaṁ paññāratanaṁ. Na tena sattā",
  "atk-s0519a4:327_3": "muyhanti, sayaṁ vā ārammaṇe na muyhatīti amoho. Dhammavicayapadaṁ vuttatthameva.",
  "atk-s0519a4:327_4": "Kasmā panetaṁ puna vuttanti? Amohassa mohapaṭipakkhabhāvadīpanatthaṁ. Tenetaṁ dīpeti",
  "atk-s0519a4:327_5": "– yvāyaṁ amoho, so na kevalaṁ mohato añño dhammo, mohassa paṭipakkho dhammavicayasaṅkhāto",
  "atk-s0519a4:327_6": "amohova idhādhippetoti. Sammādiṭṭhīti yāthāvaniyyānikakusaladiṭṭhi. Dhammavicayasaṅkhāto",
  "atk-s0519a4:327_7": "pasattho sundaro vā bojjhaṅgoti dhammavicayasambojjhaṅgo. Maggaṅganti ariyamaggassa",
  "atk-s0519a4:327_8": "aṅgaṁ kāraṇanti maggaṅgaṁ. Ariyamaggassa antogadhattā maggapariyāpannanti.",
  "atk-s0519a4:328_0": "Asaññāsamāpattīti saññāvirāgabhāvanāvasena pavattitā asaññabhavūpapattinibbattanasamāpatti.",
  "atk-s0519a4:328_1": "Anuppanne hi buddhe ekacce titthāyatane pabbajitvā vāyokasiṇe parikammaṁ katvā catutthajjhānaṁ",
  "atk-s0519a4:328_2": "nibbattetvā jhānā vuṭṭhāya saññāya dosaṁ passanti, saññāya sati hatthacchedādidukkhañceva",
  "atk-s0519a4:328_3": "sabbabhayāni ca honti, ‘‘alaṁ imāya saññāya, saññābhāvo santo’’ti evaṁ saññāya dosaṁ",
  "atk-s0519a4:328_4": "passitvā saññāvirāgavasena catutthajjhānaṁ nibbattetvā aparihīnajjhānā kālaṁ katvā",
  "atk-s0519a4:328_5": "asaññīsu nibbattanti. Cittaṁ nesaṁ cuticittanirodheneva idha nivattati, rūpakkhandhamattameva tattha nibbattati.",
  "atk-s0519a4:329_0": "Te yathā nāma jiyāvegukkhitto saro yattako jiyāvego, tattakameva ākāse gacchati,",
  "atk-s0519a4:329_1": "evamevaṁ jhānavegukkhittā upapajjitvā yattako jhānavego, tattakameva kālaṁ tiṭṭhanti.",
  "atk-s0519a4:329_2": "Jhānavege pana parikkhīṇe tattha rūpakkhandho antaradhāyati, idha paṭisandhisaññā",
  "atk-s0519a4:329_3": "uppajjati, taṁ sandhāya vuttaṁ – ‘‘asaññabhavūpapattinibbattanasamāpattī’’ti. Vibhūtasaññāsamāpattīti",
  "atk-s0519a4:329_4": "viññāṇañcāyatanasamāpatti. Sā hi paṭhamāruppaviññāṇassa paṭhamāruppasaññāyapi vibhāvanato",
  "atk-s0519a4:329_5": "‘‘vibhūtasaññā’’ti vuccati. Keci ‘‘vibhūtarūpasaññā’’ti paṭhanti, tesaṁ matena vibhūtarūpasamāpatti",
  "atk-s0519a4:329_6": "nāma sesāruppasamāpattiyo. Sesā samāpattiyo suviññeyyāva.",
  "atk-s0519a4:330_0": "Nevasekkhanāsekkho jhāyīti jhānalābhī puthujjano. Ājāniyo jhāyīti arahā, sabbepi",
  "atk-s0519a4:330_1": "vā ariyapuggalā. Assakhaluṅko jhāyīti khaluṅkassasadiso jhāyī. Tathā hi khaluṅko",
  "atk-s0519a4:330_2": "asso damathaṁ na upeti ito cito ca yathāruci dhāvati, evamevaṁ yo puthujjano abhiññālābhī,",
  "atk-s0519a4:330_3": "so abhiññā assādetvā ‘‘alamettāvatā, katamettāvatā’’ti uttaridamathāya aparisakkanto",
  "atk-s0519a4:330_4": "abhiññācittavasena ito cito ca dhāvati pavattati, so ‘‘assakhaluṅko jhāyī’’ti vutto.",
  "atk-s0519a4:330_5": "Diṭṭhuttaro jhāyīti jhānalābhī diṭṭhigatiko. Paññuttaro jhāyīti lakkhaṇūpanijjhānena",
  "atk-s0519a4:330_6": "jhāyī, sabbo eva vā paññādhiko jhāyī.",
  "atk-s0519a4:331_0": "Saraṇo samādhīti akusalacittekaggatā, sabbopi vā sāsavo samādhi. Araṇo samādhīti",
  "atk-s0519a4:331_1": "sabbo kusalābyākato samādhi, lokuttaro eva vā. Savero samādhīti paṭighacittesu ekaggatā.",
  "atk-s0519a4:331_2": "Avero samādhīti mettācetovimutti. Anantaradukepi eseva nayo. Sāmiso samādhīti lokiyasamādhi.",
  "atk-s0519a4:331_3": "So hi anatikkantavaṭṭāmisalokāmisatāya sāmiso. Nirāmiso samādhīti lokuttaro samādhi.",
  "atk-s0519a4:331_4": "Sasaṅkhāro samādhīti dukkhāpaṭipado dandhābhiñño sukhāpaṭipado ca dandhābhiñño. So",
  "atk-s0519a4:331_5": "hi sasaṅkhārena sappayogena cittena paccanīkadhamme kicchena kasirena niggahetvā",
  "atk-s0519a4:331_6": "adhigantabbo. Itaro asaṅkhāro samādhi. Ekaṁsabhāvito samādhīti sukkhavipassakassa",
  "atk-s0519a4:331_7": "samādhi. Ubhayaṁsabhāvito samādhīti samathayānikassa samādhi. Ubhayato bhāvitabhāvano",
  "atk-s0519a4:331_8": "samādhīti kāyasakkhino ubhatobhāgavimuttassa ca samādhi. So hi ubhayato bhāgehi ubhayato bhāvitabhāvano.",
  "atk-s0519a4:332_0": "Āgāḷhapaṭipadāti kāmānaṁ orohanapaṭipatti, kāmasukhānuyogoti attho. Nijjhāmapaṭipadāti",
  "atk-s0519a4:332_1": "kāmassa nijjhāpanavasena khedanavasena pavattā paṭipatti, attakilamathānuyogoti attho.",
  "atk-s0519a4:332_2": "Akkhamā paṭipadātiādīsu padhānakaraṇakāle sītādīni asahantassa paṭipadā, tāni nakkhamatīti",
  "atk-s0519a4:332_3": "akkhamā. Sahantassa pana tāni khamatīti khamā. ‘‘Uppannaṁ kāmavitakkaṁ nādhivāsetī’’tiādinā",
  "atk-s0519a4:332_4": "(ma. ni. 1.26; a. ni. 4.14; 6.58) nayena micchāvitakke sametīti samā. Manacchaṭṭhāni",
  "atk-s0519a4:332_5": "indriyāni dametīti damā paṭipadā.",
  "atk-s0519a4:333_0": "Evanti iminā vuttanayena. Yo dhammoti yo koci jātiādidhammo. Yassa dhammassāti tato",
  "atk-s0519a4:333_1": "aññassa jarādidhammassa. Samānabhāvoti dukkhādibhāvena samānabhāvo. Ekattatāyāti",
  "atk-s0519a4:333_2": "samānatāya dukkhādibhāvānaṁ ekībhāvena. Ekī bhavatīti anekopi ‘‘dukkha’’ntiādinā",
  "atk-s0519a4:333_3": "ekasaddābhidheyyatāya ekī bhavati. Etena ekattatāya lakkhaṇamāha. Yena yena vā pana",
  "atk-s0519a4:333_4": "vilakkhaṇoti yo dhammo yassa dhammassa yena yena bhāvena visadiso. Tena tena vemattaṁ",
  "atk-s0519a4:333_5": "gacchatīti tena tena bhāvena so dhammo tassa dhammassa vemattataṁ visadisattaṁ gacchati,",
  "atk-s0519a4:333_6": "dukkhabhāvena samānopi jātiādiko abhinibbattiādibhāvena jarādikassa visiṭṭhataṁ gacchatīti",
  "atk-s0519a4:333_7": "attho. Iminā vemattatāya lakkhaṇamāha.",
  "atk-s0519a4:334_0": "Idāni tāva ekattavemattatāvisaye niyojetvā dassetuṁ ‘‘sutte vā veyyākaraṇe vā’’tiādi",
  "atk-s0519a4:334_1": "vuttaṁ. Tattha pucchitanti pucchāvasena desitasuttavasena vuttaṁ, na pana adhiṭṭhānahārassa",
  "atk-s0519a4:334_2": "pucchāvisayatāya. Sesaṁ uttānameva.",
  "atk-s0519a4:335": "Adhiṭṭhānahāravibhaṅgavaṇṇanā niṭṭhitā.",
  "atk-s0519a4:336": "15. Parikkhārahāravibhaṅgavaṇṇanā",
  "atk-s0519a4:337_0": "49.Tatthakatamo parikkhāro hāroti parikkhārahāravibhaṅgo. Tattha yo dhammo yaṁ dhammaṁ",
  "atk-s0519a4:337_1": "janayati, tassa so parikkhāroti saṅkhepato parikkhāralakkhaṇaṁ vatvā taṁ vibhāgena",
  "atk-s0519a4:337_2": "dassetuṁ ‘‘kiṁlakkhaṇo’’tiādi vuttaṁ. Tattha hinoti attano phalaṁ paṭikāraṇabhāvaṁ",
  "atk-s0519a4:337_3": "gacchatīti hetu. Paṭicca etasmā phalaṁ etīti paccayo. Kiñcāpi hetupaccayasaddehi",
  "atk-s0519a4:337_4": "kāraṇameva vuccati, tathāpi tattha visesaṁ vibhāgena dassetuṁ ‘‘asādhāraṇalakkhaṇo’’tiādi",
  "atk-s0519a4:337_5": "vuttaṁ. Sabhāvo hetūti samānabhāvo bījaṁ hetu. Nanu ca bījaṁ aṅkurādisadisaṁ na hotīti?",
  "atk-s0519a4:337_6": "No na hoti, aññato hi tādisassa anuppajjanato.",
  "atk-s0519a4:338_0": "‘‘Yathā vā panā’’tiādināpi udāharaṇantaradassanena hetupaccayānaṁ visesameva vibhāveti.",
  "atk-s0519a4:338_1": "Tattha duddhanti khīraṁ. Dadhi bhavatīti ekattanayena abhedopacārena vā vuttaṁ, na",
  "atk-s0519a4:338_2": "aññathā. Na hi khīraṁ dadhi hoti. Tenevāha – ‘‘na catthi ekakālasamavadhānaṁ duddhassa",
  "atk-s0519a4:338_3": "ca dadhissa cā’’ti. Atha vā ghaṭe duddhaṁ pakkhittaṁ dadhi bhavati, dadhi tattha",
  "atk-s0519a4:338_4": "kālantare jāyati paccayantarasamāyogena, tasmā na catthi ekakālasamavadhānaṁ duddhassa",
  "atk-s0519a4:338_5": "ca dadhissa ca rasakhīravipākādīhi bhinnasabhāvattā. Evamevanti yathā hetubhūtassa",
  "atk-s0519a4:338_6": "khīrassa phalabhūtena dadhinā na ekakālasamavadhānaṁ, evamaññassāpi hetussa phalena",
  "atk-s0519a4:338_7": "na ekakālasamavadhānaṁ, na tathā paccayassa, na hi paccayo ekantena phalena bhinnakālo",
  "atk-s0519a4:338_8": "evāti. Evampi hetupaccayānaṁ viseso veditabboti adhippāyo.",
  "atk-s0519a4:339_0": "Evaṁ bāhiraṁ hetupaccayavibhāgaṁ dassetvā idāni ajjhattikaṁ dassetuṁ ‘‘ayañhi saṁsāro’’tiādi",
  "atk-s0519a4:339_1": "vuttaṁ. Tattha ‘‘avijjā avijjāya hetū’’ti vutte kiṁ ekasmiṁ cittuppāde anekā avijjā",
  "atk-s0519a4:339_2": "vijjantīti? Āha ‘‘purimikā avijjā pacchimikāya avijjāya hetū’’ti. Tena ekasmiṁ kāle",
  "atk-s0519a4:339_3": "hetuphalānaṁ samavadhānaṁ natthīti etamevatthaṁ samattheti. Tattha ‘‘purimikā avijjā’’tiādinā",
  "atk-s0519a4:339_4": "hetuphalabhūtānaṁ avijjānaṁ vibhāgaṁ dasseti. ‘‘Bījaṅkuro viyā’’tiādinā imamatthaṁ",
  "atk-s0519a4:339_5": "dasseti – yathā bījaṁ aṅkurassa hetu hontaṁ samanantarahetutāya hetu hoti. Yaṁ pana",
  "atk-s0519a4:339_6": "bījato phalaṁ nibbattati, tassa bījaṁ paramparahetutāya hetu hoti. Evaṁ avijjāyapi",
  "atk-s0519a4:339_7": "hetubhāve daṭṭhabbanti.",
  "atk-s0519a4:340_0": "Puna ‘‘yathā vā panā’’tiādināpi hetupaccayavibhāgameva dasseti. Tattha thālakanti",
  "atk-s0519a4:340_1": "dīpakapallikā. Anaggikanti aggiṁ vinā. Dīpetunti jāletuṁ. Iti sabhāvo hetūti evaṁ",
  "atk-s0519a4:340_2": "padīpujjālanādīsu aggiādipadīpasadisaṁ kāraṇaṁ sabhāvo hetu. Parabhāvo paccayoti",
  "atk-s0519a4:340_3": "tattheva kapallikāvaṭṭitelādisadiso aggito añño sabhāvo paccayo. Ajjhattikoti niyakajjhattiko",
  "atk-s0519a4:340_4": "niyakajjhatte bhavo. Bāhiroti tato bahibhūto. Janakoti nibbattako. Pariggāhakoti",
  "atk-s0519a4:340_5": "upatthambhako. Asādhāraṇoti āveṇiko. Sādhāraṇoti aññesampi paccayuppannānaṁ samāno.",
  "atk-s0519a4:341_0": "Idāni yasmā kāraṇaṁ ‘‘parikkhāro’’ti vuttaṁ, kāraṇabhāvo ca phalāpekkhāya, tasmā",
  "atk-s0519a4:341_1": "kāraṇassa yo kāraṇabhāvo yathā ca so hoti, yañca phalaṁ yo ca tassa viseso, yo ca",
  "atk-s0519a4:341_2": "kāraṇaphalānaṁ sambandho, taṁ sabbaṁ vibhāvetuṁ ‘‘avupacchedattho’’tiādi vuttaṁ.",
  "atk-s0519a4:341_3": "Tattha kāraṇaphalabhāvena sambandhatā santati. Ko ca tattha sambandho, ko kāraṇaphalabhāvo",
  "atk-s0519a4:341_4": "ca? So eva avupacchedattho. Yo phalabhūto aññassa akāraṇaṁ hutvā nirujjhati, so vupacchinno",
  "atk-s0519a4:341_5": "nāma hoti, yathā taṁ arahato cuticittaṁ. Yo pana attano anurūpassa phalassa hetu",
  "atk-s0519a4:341_6": "hutvā nirujjhati, so anupacchinno eva nāma hoti, hetuphalasambandhassa vijjamānattāti",
  "atk-s0519a4:341_7": "āha – ‘‘avupacchedattho santatiattho’’ti.",
  "atk-s0519a4:342_0": "Yasmā ca kāraṇato nibbattaṁ phalaṁ nāma, na anibbattaṁ, tasmā ‘‘nibbattiattho phalattho’’ti",
  "atk-s0519a4:342_1": "vuttaṁ. Yasmā pana purimabhavena anantarabhavapaṭisandhānavasena pavattā upapattikkhandhā",
  "atk-s0519a4:342_2": "punabbhavo, tasmā vuttaṁ – ‘‘paṭisandhiattho punabbhavattho’’ti. Tathā yassa puggalassa",
  "atk-s0519a4:342_3": "kilesā uppajjanti, taṁ palibundhenti sammā paṭipajjituṁ na denti. Yāva ca maggena",
  "atk-s0519a4:342_4": "asamugghātitā, tāva anusenti nāma, tena vuttaṁ – ‘‘palibodhattho pariyuṭṭhānattho,",
  "atk-s0519a4:342_5": "asamugghātattho anusayattho’’ti. Pariññābhisamayavasena pariññāte na kadāci taṁ nāmarūpaṅkurassa",
  "atk-s0519a4:342_6": "kāraṇaṁ hessatīti āha – ‘‘apariññātattho viññāṇassa bījattho’’ti. Yattha avupacchedo",
  "atk-s0519a4:342_7": "tattha santatīti yattha rūpārūpappavattiyaṁ yathāvutto avupacchedo, tattha santativohāro",
  "atk-s0519a4:342_8": ". Yattha santati tattha nibbattītiādi paccayaparamparadassanaṁ hetuphalasambandhavibhāvanameva.",
  "atk-s0519a4:343_0": "‘‘Yathā vā pana cakkhuñca paṭiccā’’tiādinā ‘‘sabhāvo hetū’’ti vuttamevatthaṁ vibhāgena",
  "atk-s0519a4:343_1": "dasseti. Tattha sannissayatāyāti upanissayapaccayatāya. Manasikāroti kiriyāmanodhātu.",
  "atk-s0519a4:343_2": "Sā hi cakkhuviññāṇassa viññāṇabhāvena samānajātitāya sabhāvo hetu. Saṅkhārā viññāṇassa",
  "atk-s0519a4:343_3": "paccayo sabhāvo hetūti puññādiabhisaṅkhārā paṭisandhiviññāṇassa paccayo, tattha yo",
  "atk-s0519a4:343_4": "sabhāvo, so hetūti. Saṅkhārāti cettha sabbo lokiyo kusalākusalacittuppādo adhippeto.",
  "atk-s0519a4:343_5": "Iminā nayena sesapadesupi attho veditabbo. Evaṁ yo koci upanissayo sabbo so parikkhāroti",
  "atk-s0519a4:343_6": "yathāvuttappabhedo yo koci paccayo, so sabbo attano phalassa parikkharaṇato abhisaṅkharaṇato",
  "atk-s0519a4:343_7": "parikkhāro. Tassa niddhāretvā kathanaṁ parikkhāro hāroti.",
  "atk-s0519a4:344": "Parikkhārahāravibhaṅgavaṇṇanā niṭṭhitā.",
  "atk-s0519a4:345": "16. Samāropanahāravibhaṅgavaṇṇanā",
  "atk-s0519a4:346_0": "50.Tatthakatamo samāropano hāroti samāropanahāravibhaṅgo. Tattha ekasmiṁ padaṭṭhāneti",
  "atk-s0519a4:346_1": "yasmiṁ kismiñci ekasmiṁ kāraṇabhūte dhamme suttena gahite. Yattakāni padaṭṭhānāni",
  "atk-s0519a4:346_2": "otarantīti yattakāni aññesaṁ kāraṇabhūtāni tasmiṁ dhamme samosaranti. Sabbāni tāni",
  "atk-s0519a4:346_3": "samāropayitabbānīti sabbāni tāni padaṭṭhānāni padaṭṭhānabhūtā dhammā sammā niddhāraṇavasena",
  "atk-s0519a4:346_4": "ānetvā desanāya āropetabbā, desanāruḷhe viya katvā kathetabbāti attho. Yathā āvaṭṭe",
  "atk-s0519a4:346_5": "hāre ‘‘ekamhi padaṭṭhāne, pariyesati sesakaṁ padaṭṭhāna’’nti (netti. 4 niddesavāra)",
  "atk-s0519a4:346_6": "vacanato anekesaṁ padaṭṭhānānaṁ pariyesanā vuttā, evamidhāpi bahūnaṁ padaṭṭhānānaṁ",
  "atk-s0519a4:346_7": "samāropanā kātabbāti dassento ‘‘yathā āvaṭṭe hāre’’ti āha. Na kevalaṁ padaṭṭhānavaseneva",
  "atk-s0519a4:346_8": "samāropanā, atha kho vevacanabhāvanāpahānavasenapi samāropanā kātabbāti dassento",
  "atk-s0519a4:346_9": "‘‘tattha samāropanā catubbidhā’’tiādimāha.",
  "atk-s0519a4:347_0": "Kasmā panettha padaṭṭhānavevacanāni gahitāni, nanu padaṭṭhānavevacanahāre eva ayamattho",
  "atk-s0519a4:347_1": "vibhāvitoti? Saccametaṁ, idha pana padaṭṭhānavevacanaggahaṇaṁ bhāvanāpahānānaṁ adhiṭṭhānavisayadassanatthañceva",
  "atk-s0519a4:347_2": "tesaṁ adhivacanavibhāgadassanatthañca. Evañhi bhāvanāpahānāni suviññeyyāni honti",
  "atk-s0519a4:347_3": "sukarāni ca paññāpetuṁ. Idaṁ padaṭṭhānanti idaṁ tividhaṁ sucaritaṁ buddhānaṁ sāsanassa",
  "atk-s0519a4:347_4": "ovādassa visayādhiṭṭhānabhāvato padaṭṭhānaṁ. Tattha ‘‘kāyika’’ntiādinā tīhi sucaritehi",
  "atk-s0519a4:347_5": "sīlādayo tayo khandhe samathavipassanā tatiyacatutthaphalāni ca niddhāretvā dasseti,",
  "atk-s0519a4:347_6": "taṁ suviññeyyameva. Vanīyatīti vanaṁ, vanati, vanute iti vā vanaṁ. Tattha yasmā pañca",
  "atk-s0519a4:347_7": "kāmaguṇā kāmataṇhāya, nimittaggāho anubyañjanaggāhassa, ajjhattikabāhirāni āyatanāni",
  "atk-s0519a4:347_8": "tappaṭibandhachandarāgādīnaṁ, anusayā ca pariyuṭṭhānānaṁ kāraṇāni honti, tasmā tamatthaṁ",
  "atk-s0519a4:347_9": "dassetuṁ ‘‘pañca kāmaguṇā’’tiādi vuttaṁ.",
  "atk-s0519a4:348_0": "51.Ayaṁ vevacanena samāropanāti yo ‘‘rāgavirāgā cetovimutti sekkhaphalaṁ, anāgāmiphalaṁ,",
  "atk-s0519a4:348_1": "kāmadhātusamatikkamana’’nti etehi pariyāyavacanehi tatiyaphalassa niddeso, tathā",
  "atk-s0519a4:348_2": "yo ‘‘avijjāvirāgā paññāvimutti asekkhaphalaṁ, aggaphalaṁ arahattaṁ, tedhātukasamatikkamana’’nti",
  "atk-s0519a4:348_3": "etehi pariyāyavacanehi catutthaphalassa niddeso, yo ca ‘‘paññindriya’’ntiādīhi pariyāyavacanehi",
  "atk-s0519a4:348_4": "paññāya niddeso, ayaṁ vevacanehi ca samāropanā.",
  "atk-s0519a4:349_0": "Tasmātiha tvaṁ, bhikkhu, kāye kāyānupassī viharāhītiādi lakkhaṇahāravibhaṅgavaṇṇanāyaṁ",
  "atk-s0519a4:349_1": "vuttanayena veditabbaṁ. Kevalaṁ tattha ekalakkhaṇattā avuttānampi vuttabhāvadassanavaseneva",
  "atk-s0519a4:349_2": "āgataṁ, idha bhāvanāsamāropanavasenāti ayameva viseso. Kāyānupassanā visesato asubhānupassanā",
  "atk-s0519a4:349_3": "eva kāmarāgatadekaṭṭhakilesānaṁ ekantapaṭipakkhāti asubhasaññā kabaḷīkārāhārapariññāya",
  "atk-s0519a4:349_4": "paribandhakilesā kāmupādānaṁ kāmayogo abhijjhākāyagantho kāmāsavo kāmogho rāgasallaṁ",
  "atk-s0519a4:349_5": "rūpadhammapariññāya paṭipakkhakilesā rūpadhammesu rāgo chandāgatigamananti etesaṁ",
  "atk-s0519a4:349_6": "pāpadhammānaṁ pahānāya saṁvattatīti imamatthaṁ dasseti ‘‘kāye kāyānupassī viharanto’’tiādinā.",
  "atk-s0519a4:350": "Tathā vedanānupassanā visesato dukkhānupassanāti, sā –",
  "atk-s0519a4:351": "‘‘Yo sukhaṁ dukkhato adda, dukkhamaddakkhi sallato;",
  "atk-s0519a4:352": "Adukkhamasukhaṁ santaṁ, adakkhi naṁ aniccato’’ti. (saṁ. ni. 4.253; itivu. 53) –",
  "atk-s0519a4:353_0": "Ādivacanato sabbaṁ vedanaṁ ‘‘dukkha’’nti passantī sukhasaññāya vedanāhetupariññāya",
  "atk-s0519a4:353_1": "paribandhakilesānaṁ gosīlādīhi bhavasuddhi hotīti vedanāssādena pavattassa bhavupādānasaṅkhātassa",
  "atk-s0519a4:353_2": "sīlabbatupādānassa vedanāvasena ‘‘anatthaṁ me acarī’’tiādinayappavattassa (dī. ni.",
  "atk-s0519a4:353_3": "3.340; a. ni. 9.29; 10.79; dha. sa. 1237; vibha. 909, 960) byāpādakāyaganthassa dosasallassa",
  "atk-s0519a4:353_4": "vedanāssādavaseneva pavattassa bhavayogabhavābhavabhavoghasaṅkhātassa bhavarāgassa",
  "atk-s0519a4:353_5": "bhavapariññāya paribandhakakilesānaṁ vedanāvisayassa rāgassa dosāgatigamanassa ca",
  "atk-s0519a4:353_6": "pahānāya saṁvattatīti etamatthaṁ dasseti ‘‘vedanāsu vedanānupassī’’tiādinā.",
  "atk-s0519a4:354_0": "Tathā cittānupassanā visesato aniccānupassanāti, sā cittaṁ ‘‘anicca’’nti passantī",
  "atk-s0519a4:354_1": "tattha yebhuyyena sattā niccasaññinoti niccasaññāya viññāṇāhārapariññāya paribandhakilesānaṁ",
  "atk-s0519a4:354_2": "niccābhinivesapaṭipakkhato eva diṭṭhupādānaṁ diṭṭhiyogasīlabbataparāmāsakāyaganthadiṭṭhāsavadiṭṭhoghasaṅkhātāya",
  "atk-s0519a4:354_3": "diṭṭhiyā niccasaññānimittassa ‘‘seyyohamasmī’’tiādinayappavattassa (dha. sa. 1239;",
  "atk-s0519a4:354_4": "vibha. 832, 866, 962) mānasallassa saññāpariññāya paṭipakkhakilesānaṁ saññāya rāgassa",
  "atk-s0519a4:354_5": "diṭṭhābhinivesassa appahīnattā uppajjanakassa bhayāgatigamanassa ca pahānāya saṁvattatīti",
  "atk-s0519a4:354_6": "imamatthaṁ dasseti ‘‘citte cittānupassī’’tiādinā.",
  "atk-s0519a4:355_0": "Tathā dhammānupassanā visesato anattasaññāti, sā saṅkhāresu attasaññāya manosañcetanāhārapariññāya",
  "atk-s0519a4:355_1": "paṭipakkhakilesānaṁ sakkāyadiṭṭhiyā ‘‘idameva sacca’’nti (ma. ni. 2.187, 202-203;",
  "atk-s0519a4:355_2": "3.27) pavattassa micchābhinivesassa micchābhinivesahetukāya avijjāyogaavijjāsavaavijjoghamohasallasaṅkhātāya",
  "atk-s0519a4:355_3": "avijjāya saṅkhārapariññāya paribandhakilesānaṁ saṅkhāresu rāgassa mohāgatigamanassa",
  "atk-s0519a4:355_4": "ca pahānāya saṁvattatīti imamatthaṁ dasseti ‘‘dhammesu dhammānupassī viharanto’’tiādinā. Sesaṁ uttānameva.",
  "atk-s0519a4:356": "Samāropanahāravibhaṅgavaṇṇanā niṭṭhitā.",
  "atk-s0519a4:357": "Niṭṭhitā ca hāravibhaṅgavaṇṇanā.",
  "atk-s0519a4:358": "1. Desanāhārasampātavaṇṇanā",
  "atk-s0519a4:359_0": "Evaṁ suparikammakatāya bhūmiyā nānāvaṇṇāni muttapupphāni pakiranto viya susikkhitasippācariyavicāritesu",
  "atk-s0519a4:359_1": "surattasuvaṇṇālaṅkāresu nānāvidharaṁsijālasamujjalāni vividhāni maṇiratanāni bandhanto",
  "atk-s0519a4:359_2": "viya mahāpathaviṁ parivattetvā pappaṭakojaṁ khādāpento viya yojanikamadhugaṇḍaṁ pīḷetvā",
  "atk-s0519a4:359_3": "sumadhurasaṁ pāyento viya ca āyasmā mahākaccāno nānāsuttapadese udāharanto soḷasa",
  "atk-s0519a4:359_4": "hāre vibhajitvā idāni te ekasmiṁyeva sutte yojetvā dassento hārasampātavāraṁ ārabhi.",
  "atk-s0519a4:359_5": "Ārabhanto ca yāyaṁ niddesavāre –",
  "atk-s0519a4:360": "52.",
  "atk-s0519a4:361": " ‘‘Soḷasa hārā paṭhamaṁ, disalocanato disā viloketvā.",
  "atk-s0519a4:362": "Saṅkhipiya aṅkusena hi, nayehi tīhi niddise sutta’’nti. –",
  "atk-s0519a4:363_0": "Gāthā vuttā. Yasmā taṁ hāravibhaṅgavāro nappayojeti, vippakiṇṇavisayattā, nayavicārassa",
  "atk-s0519a4:363_1": "ca antaritattā . Anekehi suttapadesehi hārānaṁ vibhāgadassanameva hi hāravibhaṅgavāro.",
  "atk-s0519a4:363_2": "Hārasampātavāro pana taṁ payojeti, ekasmiṁyeva suttapadese soḷasa hāre yojetvāva",
  "atk-s0519a4:363_3": "tadanantaraṁ nayasamuṭṭhānassa kathitattā. Tasmā ‘‘soḷasa hārā paṭhama’’nti gāthaṁ",
  "atk-s0519a4:363_4": "paccāmasitvā ‘‘tassā niddeso kuhiṁ daṭṭhabbo, hārasampāte’’ti āha. Tassattho – ‘‘tassā",
  "atk-s0519a4:363_5": "gāthāya niddeso kattha daṭṭhabbo’’ti. Etena suttesu hārānaṁ yojanānayadassanaṁ hārasampātavāroti",
  "atk-s0519a4:363_6": "dasseti. Hārasampātapadassa attho vutto eva.",
  "atk-s0519a4:364_0": "Arakkhitenacittenāti cakkhudvārādīsu satiārakkhābhāvena aguttena cittena. Micchādiṭṭhihatenāti",
  "atk-s0519a4:364_1": "sassatādimicchābhinivesadūsitena. Thinamiddhābhibhūtenāti cittassa kāyassa ca akalyatālakkhaṇehi",
  "atk-s0519a4:364_2": "thinamiddhehi ajjhotthaṭena. Vasaṁ mārassa gacchatīti kilesamārādīnaṁ yathākāmaṁ",
  "atk-s0519a4:364_3": "karaṇīyo hotīti ayaṁ tāva gāthāya padattho.",
  "atk-s0519a4:365_0": "Pamādanti ‘‘arakkhitena cittenā’’ti idaṁ padaṁ chasu dvāresu sativosaggalakkhaṇaṁ",
  "atk-s0519a4:365_1": "pamādaṁ katheti. Taṁ maccuno padanti taṁ pamajjanaṁ guṇamāraṇato maccusaṅkhātassa",
  "atk-s0519a4:365_2": "mārassa vasavattanaṭṭhānaṁ, tena ‘‘arakkhitena cittena, vasaṁ mārassa gacchatī’’ti",
  "atk-s0519a4:365_3": "paṭhamapādaṁ catutthapādena sambandhitvā dasseti. So vipallāsoti yaṁ aniccassa khandhapañcakassa",
  "atk-s0519a4:365_4": "‘‘nicca’’nti dassanaṁ, so vipallāso vipariyesaggāho. Tenevāha – ‘‘viparītaggāhalakkhaṇo",
  "atk-s0519a4:365_5": "vipallāso’’ti. Sabbaṁ vipallāsasāmaññena gahetvā tassa adhiṭṭhānaṁ pucchati ‘‘kiṁ",
  "atk-s0519a4:365_6": "vipallāsayatī’’ti. Sāmaññassa ca viseso adhiṭṭhānabhāvena voharīyatīti āha – ‘‘saññaṁ",
  "atk-s0519a4:365_7": "cittaṁ diṭṭhimitī’’ti. Taṁ ‘‘vipallāsayatī’’ti padena sambandhitabbaṁ. Tesu saññāvipallāso",
  "atk-s0519a4:365_8": "sabbamuduko, aniccādikassa visayassa micchāvasena upaṭṭhitākāraggahaṇamattaṁ migapotakānaṁ",
  "atk-s0519a4:365_9": "tiṇapurisakesu purisoti uppannasaññā viya. Cittavipallāso tato balavataro, amaṇiādike",
  "atk-s0519a4:365_10": "visaye maṇiādiākārena upaṭṭhahante tathā sanniṭṭhānaṁ viya niccādito sanniṭṭhānamattaṁ.",
  "atk-s0519a4:365_11": "Diṭṭhivipallāso pana sabbabalavataro yaṁ yaṁ ārammaṇaṁ yathā yathā upaṭṭhāti, tathā",
  "atk-s0519a4:365_12": "tathā naṁ sassatādivasena ‘‘idameva saccaṁ moghamañña’’nti abhinivisanto pavattati.",
  "atk-s0519a4:365_13": "Tattha saññāvipallāso cittavipallāsassa kāraṇaṁ, cittavipallāso diṭṭhivipallāsassa kāraṇaṁ hoti.",
  "atk-s0519a4:366_0": "Idāni vipallāsānaṁ pavattiṭṭhānaṁ visayaṁ dassetuṁ ‘‘so kuhiṁ vipallāsayati, catūsu",
  "atk-s0519a4:366_1": "attabhāvavatthūsū’’ti āha. Tattha attabhāvavatthūsūti pañcasu upādānakkhandhesu.",
  "atk-s0519a4:366_2": "Te hi āhito ahaṁ māno etthāti attā, ‘‘attā’’ti bhavati ettha buddhi vohāro cāti attabhāvo,",
  "atk-s0519a4:366_3": "so eva subhādīnaṁ vipallāsassa ca adhiṭṭhānabhāvato vatthu cāti ‘‘attabhāvavatthū’’ti",
  "atk-s0519a4:366_4": "vuccati. ‘‘Rūpaṁ attato samanupassatī’’tiādinā tesaṁ sabbavipallāsamūlabhūtāya sakkāyadiṭṭhiyā",
  "atk-s0519a4:366_5": "pavattiṭṭhānabhāvena attabhāvavatthutaṁ dassetvā puna vipallāsānaṁ pavattiākārena",
  "atk-s0519a4:366_6": "saddhiṁ visayaṁ vibhajitvā dassetuṁ ‘‘rūpaṁ paṭhamaṁ vipallāsavatthu asubhe subha’’nti",
  "atk-s0519a4:366_7": "vuttaṁ. Taṁ sabbaṁ suviññeyyaṁ. Puna mūlakāraṇavasena vipallāse vibhajitvā dassetuṁ",
  "atk-s0519a4:366_8": "‘‘dve dhammā cittassa saṁkilesā’’tiādimāha. Tattha kiñcāpi avijjārahitā taṇhā natthi,",
  "atk-s0519a4:366_9": "avijjā ca subhasukhasaññānampi paccayo eva, tathāpi taṇhā etāsaṁ sātisayaṁ paccayoti",
  "atk-s0519a4:366_10": "dassetuṁ ‘‘taṇhānivutaṁ…pe… dukkhe sukha’’nti vuttaṁ. Diṭṭhinivutanti diṭṭhisīsena",
  "atk-s0519a4:366_11": "avijjā vuttāti avijjānivutanti attho. Kāmañcettha taṇhārahitā diṭṭhi natthi, taṇhāpi",
  "atk-s0519a4:366_12": "diṭṭhiyā paccayo eva. Taṇhāpi ‘‘niccaṁ attā’’ti ayoniso ummujjantānaṁ tathāpavattamicchābhinivesassa",
  "atk-s0519a4:366_13": "moho visesapaccayoti dassetuṁ ‘‘diṭṭhinivutaṁ…pe… attā’’ti vuttaṁ.",
  "atk-s0519a4:367_0": "Yo diṭṭhivipallāsoti ‘‘anicce niccaṁ, anattani attā’’ti pavattampi vipallāsadvayaṁ",
  "atk-s0519a4:367_1": "sandhāyāha – ‘‘so atītaṁ rūpaṁ…pe… atītaṁ viññāṇaṁ attato samanupassatī’’ti. Etena",
  "atk-s0519a4:367_2": "aṭṭhārasavidhopi pubbantānukappikavādo pacchimānaṁ dvinnaṁ vipallāsānaṁ vasena hotīti",
  "atk-s0519a4:367_3": "dasseti. Taṇhāvipallāsoti taṇhāmūlako vipallāso. ‘‘Asubhe subhaṁ, dukkhe sukha’’nti",
  "atk-s0519a4:367_4": "etaṁ vipallāsadvayaṁ sandhāya vadati. Anāgataṁ rūpaṁ abhinandatīti anāgataṁ rūpaṁ",
  "atk-s0519a4:367_5": "diṭṭhābhinandanavasena abhinandati. Anāgataṁ vedanaṁ, saññaṁ, saṅkhāre, viññāṇaṁ",
  "atk-s0519a4:367_6": "abhinandatīti etthāpi eseva nayo. Etena catucattālīsavidhopi aparantānukappikavādo",
  "atk-s0519a4:367_7": "yebhuyyena purimānaṁ dvinnaṁ vipallāsānaṁ vasena hotīti dasseti. Dve dhammā cittassa",
  "atk-s0519a4:367_8": "upakkilesāti evaṁ paramasāvajjassa vipallāsassa mūlakāraṇanti visesato dve dhammā",
  "atk-s0519a4:367_9": "cittassa upakkilesā taṇhā ca avijjā cāti te sarūpato dasseti. Tāhi visujjhantaṁ cittaṁ",
  "atk-s0519a4:367_10": "visujjhatīti paṭipakkhavasenapi tāsaṁ upakkilesabhāvaṁyeva vibhāveti, na hi taṇhāavijjāsu",
  "atk-s0519a4:367_11": "pahīnāsu koci saṁkilesadhammo na pahīyatīti. Yathā ca vipallāsānaṁ mūlakāraṇaṁ taṇhāvijjā,",
  "atk-s0519a4:367_12": "evaṁ sakalassāpi vaṭṭassa mūlakāraṇanti yathānusandhināva gāthaṁ niṭṭhapetuṁ ‘‘tesa’’ntiādi",
  "atk-s0519a4:367_13": "vuttaṁ. Tattha tesanti yesaṁ arakkhitaṁ cittaṁ micchādiṭṭhihatañca, tesaṁ. ‘‘Avijjānīvaraṇāna’’ntiādinā",
  "atk-s0519a4:367_14": "mārassa vasagamanena anādimatisaṁsāre saṁsaraṇanti dasseti.",
  "atk-s0519a4:368_0": "Thinamiddhābhibhūtenāti ettha ‘‘thinaṁ nāmā’’tiādinā thinamiddhānaṁ sarūpaṁ dasseti.",
  "atk-s0519a4:368_1": "Tehi cittassa abhibhūtatā suviññeyyāvāti taṁ anāmasitvā kilesamāraggahaṇeneva taṁnimittā",
  "atk-s0519a4:368_2": "abhisaṅkhāramārakhandhamāramaccumārā gahitā evāti ‘‘kilesamārassa ca sattamārassa",
  "atk-s0519a4:368_3": "cā’’ti ca-saddena vā tesampi gahaṇaṁ katanti daṭṭhabbaṁ. So hi nivuto saṁsārābhimukhoti",
  "atk-s0519a4:368_4": "so māravasaṁ gato, tato eva nivuto kilesehi yāva na mārabandhanaṁ chijjati, tāva",
  "atk-s0519a4:368_5": "saṁsārābhimukhova hoti, na visaṅkhārābhimukhoti adhippāyo. Imāni bhagavatā dve saccāni",
  "atk-s0519a4:368_6": "desitāni. Kathaṁ desitāni?",
  "atk-s0519a4:369_0": "Tattha duvidhā kathā abhidhammanissitā ca suttantanissitā ca. Tāsu abhidhammanissitā",
  "atk-s0519a4:369_1": "nāma arakkhitena cittenāti rattampi cittaṁ arakkhitaṁ, duṭṭhampi cittaṁ arakkhitaṁ,",
  "atk-s0519a4:369_2": "mūḷhampi cittaṁ arakkhitaṁ. Tattha rattaṁ cittaṁ aṭṭhannaṁ lobhasahagatacittuppādānaṁ",
  "atk-s0519a4:369_3": "vasena veditabbaṁ, duṭṭhaṁ cittaṁ dvinnaṁ paṭighacittuppādānaṁ vasena veditabbaṁ,",
  "atk-s0519a4:369_4": "mūḷhaṁ cittaṁ dvinnaṁ momūhacittuppādānaṁ vasena veditabbaṁ. Yāva imesaṁ cittuppādānaṁ",
  "atk-s0519a4:369_5": "vasena indriyānaṁ agutti agopāyanā apālanā anārakkhā sativosaggo pamādo cittassa",
  "atk-s0519a4:369_6": "asaṁvaro, evaṁ arakkhitaṁ cittaṁ hoti. Micchādiṭṭhihataṁ nāma cittaṁ catunnaṁ diṭṭhisampayuttacittuppādānaṁ",
  "atk-s0519a4:369_7": "vasena veditabbaṁ, thinamiddhābhibhūtaṁ nāma cittaṁ pañcannaṁ sasaṅkhārikākusalacittuppādānaṁ",
  "atk-s0519a4:369_8": "vasena veditabbaṁ. Evaṁ sabbepi aggahitaggahaṇena dvādasa akusalacittuppādā honti.",
  "atk-s0519a4:369_9": "Te ‘‘katame dhammā akusalā? Yasmiṁ samaye akusalaṁ cittaṁ uppannaṁ hotī’’tiādinā",
  "atk-s0519a4:369_10": "cittuppādakaṇḍe (dha. sa. 365) akusalacittuppādadesanāvasena vitthārato vattabbā.",
  "atk-s0519a4:369_11": "Mārassāti ettha pañca mārā. Tesu kilesamārassa catunnaṁ āsavānaṁ catunnaṁ oghānaṁ",
  "atk-s0519a4:369_12": "catunnaṁ yogānaṁ catunnaṁ ganthānaṁ catunnaṁ upādānānaṁ aṭṭhannaṁ nīvaraṇānaṁ dasannaṁ",
  "atk-s0519a4:369_13": "kilesavatthūnaṁ vasena āsavagocchakādīsu (dha. sa. dukamātikā 14-19, 1102) vuttanayena,",
  "atk-s0519a4:369_14": "tathā ‘‘jātimado gottamado ārogyamado’’tiādinā khuddakavatthuvibhaṅge (vibha. 832)",
  "atk-s0519a4:369_15": "āgatānaṁ sattannaṁ kilesānañca vasena vibhāgo vattabbo. Ayaṁ tāvettha abhidhammanissitā kathā.",
  "atk-s0519a4:370_0": "Suttantanissitā (ma. ni. 1.347; a. ni. 11.17) pana arakkhitena cittenāti cakkhunā",
  "atk-s0519a4:370_1": "rūpaṁ disvā nimittaggāhī hoti anubyañjanaggāhī, yatvādhikaraṇamenaṁ cakkhundriyaṁ",
  "atk-s0519a4:370_2": "asaṁvutaṁ viharantaṁ abhijjhādomanassā pāpakā akusalā dhammā anvāssaveyyuṁ, tassa",
  "atk-s0519a4:370_3": "saṁvarāya na paṭipajjati, na rakkhati cakkhundriyaṁ, cakkhundriye na saṁvaraṁ āpajjati.",
  "atk-s0519a4:370_4": "Sotena …pe… ghānena… jivhāya… kāyena… manasā…pe… manindriyena saṁvaraṁ āpajjati (ma.",
  "atk-s0519a4:370_5": "ni. 1.347, 411, 421; 2.419; 3.15, 75). Evaṁ arakkhitaṁ cittaṁ hoti. Micchādiṭṭhihatena",
  "atk-s0519a4:370_6": "cāti micchādiṭṭhihataṁ nāma cittaṁ pubbantakappanavasena vā aparantakappanavasena",
  "atk-s0519a4:370_7": "vā pubbantāparantakappanavasena vā micchābhinivisantassa ayoniso ummujjantassa ‘‘sassato",
  "atk-s0519a4:370_8": "lokoti vā…pe… neva hoti na na hoti tathāgato paraṁ maraṇā’’ti (vibha. 937; paṭi.",
  "atk-s0519a4:370_9": "ma. 1.140) vā yā diṭṭhi, tāya hataṁ upahataṁ. Yā ca kho ‘‘imā cattāro sassatavādā…pe…",
  "atk-s0519a4:370_10": "pañca paramadiṭṭhadhammanibbānavādā’’ti brahmajāle (dī. ni. 1.30 ādayo) pañcattaye",
  "atk-s0519a4:370_11": "(ma. ni. 3.21 ādayo) ca āgatā dvāsaṭṭhi diṭṭhiyo, tāsaṁ vasena cittassa micchādiṭṭhihatabhāvo kathetabbo.",
  "atk-s0519a4:371_0": "Thinamiddhābhibhūtenāti thinaṁ nāma cittassa akammaññatā. Middhaṁ nāma vedanādikkhandhattayassa",
  "atk-s0519a4:371_1": "akammaññatā. Tathā thinaṁ anussāhasaṁhananaṁ. Middhaṁ asattivighāto. Iti thinena",
  "atk-s0519a4:371_2": "middhena ca cittaṁ abhibhūtaṁ ajjhotthaṭaṁ upaddutaṁ saṅkocanappattaṁ layāpannaṁ.",
  "atk-s0519a4:371_3": "Vasaṁ mārassa gacchatīti vaso nāma icchā lobho adhippāyo ruci ākaṅkhā āṇā āṇatti.",
  "atk-s0519a4:371_4": "Māroti pañca mārā – khandhamāro abhisaṅkhāramāro maccumāro devaputtamāro kilesamāroti.",
  "atk-s0519a4:371_5": "Gacchatīti tesaṁ vasaṁ icchaṁ…pe… āṇattiṁ gacchati upagacchati upeti vattati anuvattati",
  "atk-s0519a4:371_6": "nātikkamatīti. Tena vuccati – ‘‘vasaṁ mārassa gacchatī’’ti.",
  "atk-s0519a4:372_0": "Tattha yathāvuttā akusalā dhammā, taṇhāvijjā eva vā samudayasaccaṁ. Yo so ‘‘vasaṁ",
  "atk-s0519a4:372_1": "mārassa gacchatī’’ti vutto, so ye pañcupādānakkhandhe upādāya paññatto, te pañcakkhandhā",
  "atk-s0519a4:372_2": "dukkhasaccaṁ. Evaṁ bhagavatā idha dve saccāni desitāni. Tenevāha – ‘‘dukkhaṁ samudayo",
  "atk-s0519a4:372_3": "cā’’ti. Tesaṁ bhagavā pariññāya ca pahānāya ca dhammaṁ desetīti vuttamevatthaṁ pākaṭataraṁ",
  "atk-s0519a4:372_4": "kātuṁ ‘‘dukkhassa pariññāya samudayassa pahānāyā’’ti vuttaṁ. Kathaṁ desetīti ce –",
  "atk-s0519a4:373": "‘‘Tasmā rakkhitacittassa, sammāsaṅkappagocaro;",
  "atk-s0519a4:374": "Sammādiṭṭhiṁ purakkhatvā, ñatvāna udayabbayaṁ;",
  "atk-s0519a4:375": "Thinamiddhābhibhū bhikkhu, sabbā duggatiyo jahe’’ti. (udā. 32) –",
  "atk-s0519a4:376_0": "Gāthāya . Tassattho – yasmā arakkhitena cittena vasaṁ mārassa gacchati, tasmā satisaṁvarena",
  "atk-s0519a4:376_1": "manacchaṭṭhānaṁ indriyānaṁ rakkhaṇena rakkhitacitto assa. Sammāsaṅkappagocaroti yasmā",
  "atk-s0519a4:376_2": "kāmasaṅkappādimicchāsaṅkappagocaro tathā tathā ayoniso vikappetvā nānāvidhāni micchādassanāni",
  "atk-s0519a4:376_3": "gaṇhāti. Tato eva ca micchādiṭṭhihatena cittena vasaṁ mārassa gacchati, tasmā yonisomanasikārena",
  "atk-s0519a4:376_4": "kammaṁ karonto nekkhammasaṅkappādisammāsaṅkappagocaro assa. Sammādiṭṭhiṁ purakkhatvāti",
  "atk-s0519a4:376_5": "sammāsaṅkappagocaratāya vidhutamicchādassano kammassakatālakkhaṇaṁ yathābhūtañāṇalakkhaṇañca",
  "atk-s0519a4:376_6": "sammādiṭṭhiṁ pubbaṅgamaṁ katvā sīlasamādhīsu yuttappayutto. Tato eva ca ñatvāna udayabbayaṁ",
  "atk-s0519a4:376_7": "pañcasu upādānakkhandhesu samapaññāsāya ākārehi uppādaṁ nirodhañca ñatvā vipassanaṁ",
  "atk-s0519a4:376_8": "ussukkāpetvā anukkamena ariyamagge gaṇhanto aggamaggena thinamiddhābhibhū bhikkhu",
  "atk-s0519a4:376_9": "sabbā duggatiyo jaheti evaṁ sabbaso bhinnakilesattā bhikkhu khīṇāsavo yathāsambhavaṁ",
  "atk-s0519a4:376_10": "tividhadukkhatāyogena duggatisaṅkhātā sabbāpi gatiyo jaheyya, tāsaṁ parabhāge nibbāne tiṭṭheyyāti attho.",
  "atk-s0519a4:377_0": "Yaṁ taṇhāya avijjāya ca pahānaṁ, ayaṁ nirodhoti pahānassa nirodhassa paccayabhāvato",
  "atk-s0519a4:377_1": "asaṅkhatadhātu pahānaṁ nirodhoti ca vuttā. Imāni cattāri saccānīti purimagāthāya",
  "atk-s0519a4:377_2": "purimāni dve, pacchimagāthāya pacchimāni dveti dvīhi gāthāhi bhāsitāni imāni cattāri",
  "atk-s0519a4:377_3": "ariyasaccāni. Tesu samudayena assādo, dukkhena ādīnavo, magganirodhehi nissaraṇaṁ,",
  "atk-s0519a4:377_4": "sabbagatijahanaṁ phalaṁ, rakkhitacittatādiko upāyo, arakkhitacittatādinisedhanamukhena",
  "atk-s0519a4:377_5": "rakkhitacittatādīsu niyojanaṁ bhagavato āṇattīti. Evaṁ desanāhārapadatthā assādādayo",
  "atk-s0519a4:377_6": "niddhāretabbā. Tenevāha – ‘‘niyutto desanāhārasampāto’’ti.",
  "atk-s0519a4:378": "Desanāhārasampātavaṇṇanā niṭṭhitā.",
  "atk-s0519a4:379": "2. Vicayahārasampātavaṇṇanā",
  "atk-s0519a4:380_0": "53. Evaṁ desanāhārasampātaṁ dassetvā idāni vicayahārasampātaṁ dassento yasmā desanāhārapadatthavicayo",
  "atk-s0519a4:380_1": "vicayahāro, tasmā desanāhāre vipallāsahetubhāvena niddhāritāya taṇhāya kusalādivibhāgapavicayamukhena",
  "atk-s0519a4:380_2": "vicayahārasampātaṁ dassetuṁ ‘‘tattha taṇhā duvidhā’’tiādi āraddhaṁ. Tattha kusalāti",
  "atk-s0519a4:380_3": "kusaladhammārammaṇā. Kusala-saddo cettha bāhitikasutte (ma. ni. 2.358 ādayo) viya",
  "atk-s0519a4:380_4": "anavajjatthe daṭṭhabbo. Kasmā panettha taṇhā kusalapariyāyena uddhaṭā? Heṭṭhā desanāhāre",
  "atk-s0519a4:380_5": "vipallāsahetubhāvena taṇhaṁ uddharitvā tassā vasena saṁkilesapakkho dassito. Vicittapaṭibhānatāya",
  "atk-s0519a4:380_6": "pana idhāpi taṇhāmukheneva vodānapakkhaṁ dassetuṁ kusalapariyāyena taṇhā uddhaṭā.",
  "atk-s0519a4:380_7": "Tattha saṁsāraṁ gametīti saṁsāragāminī, saṁsāranāyikāti attho. Apacayaṁ nibbānaṁ",
  "atk-s0519a4:380_8": "gametīti apacayagāminī. Kathaṁ pana taṇhā apacayagāminīti? Āha ‘‘pahānataṇhā’’ti.",
  "atk-s0519a4:380_9": "Tadaṅgādippahānassa hetubhūtā taṇhā. Kathaṁ pana ekantasāvajjāya taṇhāya kusalabhāvoti?",
  "atk-s0519a4:380_10": "Sevitabbabhāvato. Yathā taṇhā, evaṁ mānopi duvidho kusalopi akusalopi, na taṇhā evāti",
  "atk-s0519a4:380_11": "taṇhāya nidassanabhāvena māno vutto.",
  "atk-s0519a4:381_0": "Tattha mānassa yathādhippetaṁ kusalādibhāvaṁ dassetuṁ ‘‘yaṁ mānaṁ nissāyā’’tiādimāha.",
  "atk-s0519a4:381_1": "Vuttañhetaṁ bhagavatā – ‘‘mānamahaṁ, devānaminda, duvidhena vadāmi sevitabbampi asevitabbampī’’tiādi.",
  "atk-s0519a4:381_2": "Yaṁ nekkhammassitaṁ domanassantiādi ‘‘kusalā’’ti vuttataṇhāya sarūpadassanatthaṁ",
  "atk-s0519a4:381_3": "vuttaṁ. Tattha nekkhammassitaṁ domanassaṁ nāma –",
  "atk-s0519a4:382_0": "‘‘Tattha katamāni cha nekkhammassitāni domanassāni? Rūpānaṁtveva aniccataṁ viditvā",
  "atk-s0519a4:382_1": "vipariṇāmavirāganirodhaṁ ‘pubbe ceva rūpā etarahi ca, sabbete rūpā aniccā dukkhā",
  "atk-s0519a4:382_2": "vipariṇāmadhammā’ti evametaṁ yathābhūtaṁ sammappaññāya disvā anuttaresu vimokkhesu",
  "atk-s0519a4:382_3": "pihaṁ upaṭṭhāpeti ‘kudāssu nāmāhaṁ tadāyatanaṁ upasampajja viharissāmi, yadariyā",
  "atk-s0519a4:382_4": "etarahi āyatanaṁ upasampajja viharantī’ti. Iti anuttaresu vimokkhesu pihaṁ upaṭṭhāpayato",
  "atk-s0519a4:382_5": "uppajjati pihā, pihāpaccayā domanassaṁ. Yaṁ evarūpaṁ domanassaṁ, idaṁ vuccati nekkhammassitaṁ",
  "atk-s0519a4:382_6": "domanassa’’nti (ma. ni. 3.307) –",
  "atk-s0519a4:383_0": "Evaṁ chasu dvāresu iṭṭhārammaṇe āpāthagate anuttaravimokkhasaṅkhātaariyaphaladhammesu",
  "atk-s0519a4:383_1": "pihaṁ upaṭṭhāpetvā tadadhigamāya aniccādivasena vipassanaṁ upaṭṭhāpetvā ussukkāpetuṁ",
  "atk-s0519a4:383_2": "asakkontassa ‘‘imampi pakkhaṁ imampi māsaṁ, imampi saṁvaccharaṁ, vipassanaṁ ussukkāpetvā",
  "atk-s0519a4:383_3": "ariyabhūmiṁ sampāpuṇituṁ nāsakkhi’’nti anusocato uppannaṁ domanassaṁ nekkhammavasena",
  "atk-s0519a4:383_4": "vipassanāvasena anussativasena paṭhamajjhānādivasena paṭipattiyā hetubhāvena uppajjanato",
  "atk-s0519a4:383_5": "nekkhammassitaṁ domanassaṁ nāma. Ayaṁ taṇhā kusalāti ayaṁ ‘‘pihā’’ti vuttā taṇhā",
  "atk-s0519a4:383_6": "kusalā. Kathaṁ? Rāgavirāgā cetovimutti, tadārammaṇā kusalāti. Idaṁ vuttaṁ hoti –",
  "atk-s0519a4:383_7": "rāgavirāgā cetovimutti, na sabhāvena kusalā, anavajjaṭṭhena kusalā. Taṁ uddissa pavattiyā",
  "atk-s0519a4:383_8": "tadārammaṇā pana taṇhā kusalārammaṇatāya kusalāti. Avijjāvirāgā paññāvimutti anavajjaṭṭhena",
  "atk-s0519a4:383_9": "kusalā. Tassāti paññāvimuttiyā . Yāya vasena ‘‘tasmā rakkhitacittassā’’ti gāthāyaṁ",
  "atk-s0519a4:383_10": "‘‘sabbā duggatiyo jahe’’ti vuttaṁ.",
  "atk-s0519a4:384_0": "Iti cirataraṁ vipassanāparivāsaṁ parivasitvā dukkhāpaṭipadādandhābhiññāya adhigatāya",
  "atk-s0519a4:384_1": "paññāvimuttiyā vasena vicayahārasampātaṁ dassetuṁ ‘‘tassā ko pavicayo’’tiādi āraddhaṁ.",
  "atk-s0519a4:384_2": "Tattha yasmā paññāvimutti ariyamaggamūlikā, tasmā catutthajjhānapādake ariyamaggadhamme",
  "atk-s0519a4:384_3": "uddisitvā tesaṁ āgamanapaṭipadaṁ dassetuṁ ‘‘kattha daṭṭhabbo, catutthe jhāne’’tiādi",
  "atk-s0519a4:384_4": "vuttaṁ. Tattha pāramitāyāti ukkaṁsagatāya catutthajjhānabhāvanāya. Yehi aṭṭhahi aṅgehi",
  "atk-s0519a4:384_5": "samannāgataṁ catutthajjhānacittaṁ vuttaṁ, tāni aṅgāni dassetuṁ ‘‘parisuddha’’ntiādi vuttaṁ.",
  "atk-s0519a4:385_0": "Tattha upekkhāsatipārisuddhibhāvena parisuddhaṁ. Parisuddhattā eva pariyodātaṁ, pabhassaranti",
  "atk-s0519a4:385_1": "vuttaṁ hoti. Sukhādīnaṁ paccayaghātena vītarāgādiaṅgaṇattā anaṅgaṇaṁ. Anaṅgaṇattā",
  "atk-s0519a4:385_2": "eva vigatūpakkilesaṁ, aṅgaṇena hi cittaṁ upakkilissati, subhāvitattā mudubhūtaṁ vasibhāvappattanti",
  "atk-s0519a4:385_3": "attho. Vase vattamānañhi cittaṁ ‘‘mudū’’ti vuccati. Muduttā eva ca kammaniyaṁ, kammakkhamaṁ",
  "atk-s0519a4:385_4": "kammayogganti attho. Muduñhi cittaṁ kammaniyaṁ hoti , evaṁ bhāvitaṁ muduñca hoti",
  "atk-s0519a4:385_5": "kammaniyañca, yathayidaṁ, bhikkhave, citta’’nti (a. ni. 1.22). Etesu parisuddhabhāvādīsu",
  "atk-s0519a4:385_6": "ṭhitattā ṭhitaṁ. Ṭhitattāyeva āneñjappattaṁ, acalaṁ niriñjananti attho. Mudukammaññabhāvena",
  "atk-s0519a4:385_7": "vā attano vase ṭhitattā ṭhitaṁ. Saddhādīhi pariggahitattā āneñjappattaṁ. Saddhāpariggahitañhi",
  "atk-s0519a4:385_8": "cittaṁ assaddhiyena na iñjati, vīriyapariggahitaṁ kosajjena na iñjati, satipariggahitaṁ",
  "atk-s0519a4:385_9": "pamādena na iñjati, samādhipariggahitaṁ uddhaccena na iñjati, paññāpariggahitaṁ avijjāya",
  "atk-s0519a4:385_10": "na iñjati, obhāsagataṁ kilesandhakārena na iñjati. Imehi chahi dhammehi pariggahitaṁ",
  "atk-s0519a4:385_11": "āneñjappattaṁ hoti. Evaṁ aṭṭhaṅgasamannāgataṁ cittaṁ abhinīhārakkhamaṁ hoti. Abhiññāsacchikaraṇīyānaṁ",
  "atk-s0519a4:385_12": "dhammānaṁ abhiññāsacchikiriyāya.",
  "atk-s0519a4:386_0": "Aparo nayo – catutthajjhānasamādhinā samāhitaṁ cittaṁ nīvaraṇadūrībhāvena parisuddhaṁ.",
  "atk-s0519a4:386_1": "Vitakkādisamatikkamena pariyodātaṁ. Jhānapaṭilābhapaccanīkānaṁ pāpakānaṁ icchāvacarānaṁ",
  "atk-s0519a4:386_2": "abhāvena anaṅgaṇaṁ. Icchāvacarānanti icchāya avacarānaṁ icchāvasena otiṇṇānaṁ pavattānaṁ",
  "atk-s0519a4:386_3": "nānappakārānaṁ kopaapaccayānanti attho. Abhijjhādīnaṁ cittupakkilesānaṁ vigamena",
  "atk-s0519a4:386_4": "vigatūpakkilesaṁ. Ubhayampi cetaṁ anaṅgaṇasuttavatthasuttānaṁ (ma. ni. 1.57 ādayo;",
  "atk-s0519a4:386_5": "70 ādayo) vasena veditabbaṁ. Vasippattiyā mudubhūtaṁ. Iddhipādabhāvūpagamena kammaniyaṁ.",
  "atk-s0519a4:386_6": "Bhāvanāpāripūriyā paṇītabhāvūpagamena ṭhitaṁ āneñjappattaṁ. Yathā āneñjabhāvappattaṁ",
  "atk-s0519a4:386_7": "āneñjappattaṁ hoti, evaṁ ṭhitanti attho. Evampi aṭṭhaṅgasamannāgataṁ cittaṁ abhinīhārakkhamaṁ",
  "atk-s0519a4:386_8": "hoti. Abhiññāsacchikaraṇīyānaṁ dhammānaṁ abhiññāsacchikiriyāya pādakaṁ padaṭṭhānabhūtaṁ.",
  "atk-s0519a4:386_9": "Tenevāha – ‘‘so tattha aṭṭhavidhaṁ adhigacchati cha abhiññā dve ca visese’’ti.",
  "atk-s0519a4:387_0": "Tattha soti adhigatacatutthajjhāno yogī. Tatthāti tasmiṁ catutthajjhāne adhiṭṭhānabhūte.",
  "atk-s0519a4:387_1": "Aṭṭhavidhaṁ adhigacchatīti aṭṭhavidhaṁ guṇaṁ adhigacchati. Ko pana so aṭṭhavidho",
  "atk-s0519a4:387_2": "guṇoti? Āha ‘‘cha abhiññā dve ca visese’’ti. Manomayiddhi vipassanāñāṇañca. Taṁ cittanti",
  "atk-s0519a4:387_3": "catutthajjhānacittaṁ. ‘‘Yato parisuddhaṁ, tato pariyodāta’’ntiādinā purimaṁ purimaṁ",
  "atk-s0519a4:387_4": "pacchimassa pacchimassa kāraṇavacananti dasseti. Tadubhayanti yesaṁ rāgādiaṅgaṇānaṁ",
  "atk-s0519a4:387_5": "abhijjhādiupakkilesānañca abhāvena ‘‘anaṅgaṇaṁ vigatūpakkilesa’’nti ca vuttaṁ. Tāni",
  "atk-s0519a4:387_6": "aṅgaṇāni upakkilesā cāti taṁ ubhayaṁ. Tadubhayaṁ taṇhāsabhāvattā taṇhāya anulomanato",
  "atk-s0519a4:387_7": "ca taṇhāpakkho. Yā ca iñjanāti yā ca cittassa asamādānena phandanā. Aṭṭhitīti anavaṭṭhānaṁ.",
  "atk-s0519a4:387_8": "Ayaṁ diṭṭhipakkhoti yā iñjanā aṭṭhiti ca, ayaṁ micchābhinivesahetutāya diṭṭhipakkho.",
  "atk-s0519a4:388_0": "‘‘Cattāri indriyānī’’tiādinā vedanātopi catutthajjhānaṁ vibhāveti. Evaṁ aṭṭhaṅgasamannāgataṁ",
  "atk-s0519a4:388_1": "catutthajjhānacittaṁ upari abhiññādhigamāya abhinīhārakkhamaṁ hoti. Sā ca abhinīhārakkhamatā",
  "atk-s0519a4:388_2": "cuddasahi ākārehi ciṇṇavasibhāvasseva hoti. So ca vasibhāvo aṭṭhasamāpattilābhino,",
  "atk-s0519a4:388_3": "na rūpāvacarajjhānamattalābhinoti āruppasamāpattiyā manasikāravidhiṁ dassento ‘‘so",
  "atk-s0519a4:388_4": "uparimaṁ samāpattiṁ santato manasikarotī’’tiādimāha. Tattha uparimaṁ samāpattinti",
  "atk-s0519a4:388_5": "ākāsānañcāyatanasamāpattiṁ. Santato manasikarotīti aṅgasantatāyapi ārammaṇasantatāyapi",
  "atk-s0519a4:388_6": "‘‘santā’’ti manasikaroti. Yato yato hi āruppasamāpattiṁ santato manasikaroti, tato",
  "atk-s0519a4:388_7": "tato rūpāvacarajjhānaṁ avūpasantaṁ hutvā upaṭṭhāti. Tenevāha – ‘‘tassa uparimaṁ…pe…",
  "atk-s0519a4:388_8": "saṇṭhahatī’’ti. Ukkaṇṭhā ca paṭighasaññāti paṭighasaññāsaṅkhātāsu pañcaviññāṇasaññāsu",
  "atk-s0519a4:388_9": "anabhirati saṇṭhahati. ‘‘So sabbaso’’tiādinā ekadesena āruppasamāpattiṁ dasseti.",
  "atk-s0519a4:388_10": "Abhiññābhinīhāro rūpasaññāti rūpāvacarasaññā nāmetā yāvadeva abhiññatthābhinīhāramattaṁ,",
  "atk-s0519a4:388_11": "na pana arūpāvacarasamāpattiyo viya santāti adhippāyo. Vokāro nānattasaññāti nānattasaññā",
  "atk-s0519a4:388_12": "nāmetā nānārammaṇesu vokāro, tattha cittassa ākulappavattīti attho. Samatikkamatīti",
  "atk-s0519a4:388_13": "evaṁ tattha ādīnavadassī hutvā tā samatikkamati. Paṭighasaññā cassa abbhatthaṁ gacchatīti",
  "atk-s0519a4:388_14": "assa ākāsānañcāyatanasamāpattiṁ adhigacchantassa yogino dasapi paṭighasaññā vigacchanti.",
  "atk-s0519a4:388_15": "Iminā paṭhamāruppasamāpattimāha.",
  "atk-s0519a4:389_0": "Evaṁ samāhitassāti evaṁ iminā vuttanayena rūpāvacarajjhāne cittekaggatāyapi samatikkamena",
  "atk-s0519a4:389_1": "samāhitassa. Samāhitassāti āruppasamādhinā santavuttinā samāhitassa. Obhāsoti yo",
  "atk-s0519a4:389_2": "pure rūpāvacarajjhānobhāso. Antaradhāyatīti so rūpāvacarajjhānobhāso arūpāvacarajjhānasamāpajjanakāle",
  "atk-s0519a4:389_3": "vigacchati. Dassanañcāti rūpāvacarajjhānacakkhunā dassanañca antaradhāyati. So samādhīti",
  "atk-s0519a4:389_4": "so yathāvutto rūpārūpasamādhi. Chaḷaṅgasamannāgatoti upakārakaparikkhārasabhāvabhūtehi",
  "atk-s0519a4:389_5": "chahi aṅgehi samannāgato. Paccavekkhitabboti pati avekkhitabbo, punappunaṁ cintetabboti",
  "atk-s0519a4:389_6": "attho. Paccavekkhaṇākāraṁ saha visayena dassetuṁ ‘‘anabhijjhāsahagata’’ntiādi vuttaṁ.",
  "atk-s0519a4:389_7": "Tattha sabbaloketi sabbasmiṁ piyarūpe sātarūpe sattaloke saṅkhāraloke ca. Tena kāmacchandassa",
  "atk-s0519a4:389_8": "pahānamāha. Tathā ‘‘abyāpanna’’ntiādinā byāpādakosajjasārambhasāṭheyyavikkhepasammosānaṁ",
  "atk-s0519a4:389_9": "pahānaṁ. Puna tāni cha aṅgāni samathavipassanāvasena vibhajitvā dassetuṁ ‘‘yañca",
  "atk-s0519a4:389_10": "anabhijjhāsahagata’’ntiādi vuttaṁ. Taṁ sabbaṁ suviññeyyaṁ.",
  "atk-s0519a4:390_0": "54. Ettāvatā ‘‘paññāvimuttī’’ti vuttassa arahattaphalassa samādhimukhena pubbabhāgapaṭipadaṁ",
  "atk-s0519a4:390_1": "dassetvā idāni arahattaphalasamādhiṁ dassetuṁ ‘‘so samādhī’’tiādi vuttaṁ. Tattha",
  "atk-s0519a4:390_2": "so samādhīti yo so sammāsamādhi. Pubbe vuttassa ariyamaggasamādhissa phalabhūto samādhi",
  "atk-s0519a4:390_3": "pañcavidhena veditabbo idāni vuccamānehi pañcahi paccavekkhaṇañāṇehi attano paccavekkhitabbākārasaṅkhātena",
  "atk-s0519a4:390_4": "pañcavidhena veditabbo. ‘‘Ayaṁ samādhi paccuppannasukho’’tiādīsu arahattaphalasamādhi",
  "atk-s0519a4:390_5": "appitappitakkhaṇe sukhattā paccuppannasukho. Purimo purimo pacchimassa pacchimassa",
  "atk-s0519a4:390_6": "samādhisukhassa paccayattā āyatiṁ sukhavipāko. Kilesehi ārakattā ariyo. Kāmāmisavaṭṭāmisalokāmisānaṁ",
  "atk-s0519a4:390_7": "abhāvā nirāmiso. Buddhādīhi mahāpurisehi sevitattā akāpurisasevito. Aṅgasantatāya",
  "atk-s0519a4:390_8": "sabbakilesadarathasantatāya ca santo. Atittikaraṭṭhena paṇīto. Kilesapaṭippassaddhiyā",
  "atk-s0519a4:390_9": "laddhattā, kilesapaṭippassaddhibhāvena vā laddhattā paṭippassaddhiladdho. Passaddhaṁ",
  "atk-s0519a4:390_10": "passaddhīti hi idaṁ atthato ekaṁ. Paṭippassaddhikilesena vā arahatā laddhattāpi paṭippassaddhiladdho.",
  "atk-s0519a4:390_11": "Ekodibhāvena adhigatattā, ekodibhāvameva vā adhigatattā ekodibhāvādhigato. Appaguṇasāsavasamādhi",
  "atk-s0519a4:390_12": "viya sasaṅkhārena sappayogena paccanīkadhamme niggayha kilese vāretvā anadhigatattā",
  "atk-s0519a4:390_13": "nasasaṅkhāraniggayhavāritagatoti.",
  "atk-s0519a4:391_0": "Yato yato bhāgato tañca samādhiṁ samāpajjanto, tato vā vuṭṭhahanto sativepullappatto",
  "atk-s0519a4:391_1": "satova samāpajjati satova vuṭṭhahati, yathāparicchinnakālavasena vā sato samāpajjati",
  "atk-s0519a4:391_2": "sato vuṭṭhahati. Tasmā yadettha ‘‘ayaṁ samādhi paccuppannasukho ceva āyatiñca sukhavipāko’’ti",
  "atk-s0519a4:391_3": "evaṁ paccavekkhantassa paccattameva aparappaccayañāṇaṁ uppajjati, ayameko ākāro.",
  "atk-s0519a4:391_4": "Esa nayo sesesupi. Evametesaṁ pañcannaṁ paccavekkhitabbākārānaṁ vasena samādhi pañcavidhena veditabbo.",
  "atk-s0519a4:392_0": "Puna ‘‘yo ca samādhī’’tiādinā arahattaphale samathavipassanāvibhāgaṁ dasseti. Tattha",
  "atk-s0519a4:392_1": "samādhisukhassa ‘‘sukha’’nti adhippetattā ‘‘yo ca samādhi paccuppannasukho, yo ca",
  "atk-s0519a4:392_2": "samādhi āyatiṁ sukhavipāko, ayaṁ samatho’’ti vuttaṁ. Ariyanirāmisādibhāvo pana paññānubhāvena",
  "atk-s0519a4:392_3": "nipphajjatīti āha – ‘‘yo ca samādhi ariyo…pe… ayaṁ vipassanā’’ti.",
  "atk-s0519a4:393_0": "Evaṁ arahattaphalasamādhiṁ vibhāgena dassetvā idāni tassa pubbabhāgapaṭipadaṁ samādhivibhāgena",
  "atk-s0519a4:393_1": "dassetuṁ ‘‘so samādhī’’ti vuttaṁ. Tattha so samādhīti yo so arahattaphalasamādhissa",
  "atk-s0519a4:393_2": "pubbabhāgapaṭipadāyaṁ vutto rūpāvacaracatutthajjhānasamādhi, so samādhi. Pañcavidhenāti",
  "atk-s0519a4:393_3": "vakkhamānena pañcappakārena veditabbo. ‘‘Pītipharaṇatā’’tiādīsu pītiṁ pharamānā uppajjatīti",
  "atk-s0519a4:393_4": "dvīsu jhānesu paññā pītipharaṇatā nāma. Sukhaṁ pharamānā uppajjatīti tīsu jhānesu",
  "atk-s0519a4:393_5": "paññā sukhapharaṇatā nāma. Paresaṁ ceto pharamānā uppajjatīti cetopariyapaññā cetopharaṇatā",
  "atk-s0519a4:393_6": "nāma. Ālokapharaṇe uppajjatīti dibbacakkhupaññā ālokapharaṇatā nāma. Paccavekkhaṇañāṇaṁ",
  "atk-s0519a4:393_7": "paccavekkhaṇānimittaṁ nāma. Vuttampi cetaṁ ‘‘dvīsu jhānesu paññā pītipharaṇatā, tīsu",
  "atk-s0519a4:393_8": "jhānesu paññā sukhapharaṇatā, paracitte ñāṇaṁ cetopharaṇatā, dibbacakkhu ālokapharaṇatā,",
  "atk-s0519a4:393_9": "tamhā tamhā samādhimhā vuṭṭhitassa paccavekkhaṇañāṇaṁ paccavekkhaṇanimitta’’nti (vibha. 804).",
  "atk-s0519a4:394_0": "Idha samathavipassanāvibhāgaṁ dassetuṁ ‘‘yo ca pītipharaṇo’’tiādi vuttaṁ. Ettha ca",
  "atk-s0519a4:394_1": "paññāsīsena desanā katāti paññāvasena saṁvaṇṇanā katā. Paññā pītipharaṇatātiādīsu",
  "atk-s0519a4:394_2": "samādhisahagatā evāti tattha samādhivasena samatho uddhaṭo. Tasmā pītisukhacetopharaṇatā",
  "atk-s0519a4:394_3": "visesato samādhivipphāravasena ijjhantīti tā ‘‘samatho’’ti vuttā. Itarāni ñāṇavipphāravasenāti",
  "atk-s0519a4:394_4": "tāni ‘‘vipassanā’’ti vuttāni.",
  "atk-s0519a4:395_0": "55. Idāni taṁ samādhiṁ ārammaṇavasena vibhajitvā dassetuṁ ‘‘dasa kasiṇāyatanānī’’tiādi",
  "atk-s0519a4:395_1": "vuttaṁ. Tattha kasiṇajjhānasaṅkhātāni kasiṇāni ca tāni yogino sukhavisesānaṁ adhiṭṭhānabhāvato,",
  "atk-s0519a4:395_2": "manāyatanadhammāyatanabhāvato ca āyatanāni cāti kasiṇāyatanāni. Pathavīkasiṇanti",
  "atk-s0519a4:395_3": "kataparikammaṁ pathavīmaṇḍalampi, tattha pavattaṁ uggahapaṭibhāganimittampi, tasmiṁ",
  "atk-s0519a4:395_4": "nimitte uppannajjhānampi vuccati. Tesu jhānaṁ idhādhippetaṁ. Ākāsakasiṇanti kasiṇugghāṭimākāse",
  "atk-s0519a4:395_5": "pavattapaṭhamāruppajjhānaṁ. Viññāṇakasiṇanti paṭhamāruppaviññāṇārammaṇaṁ dutiyāruppajjhānaṁ.",
  "atk-s0519a4:395_6": "Pathavīkasiṇādike suddhasamathabhāvanāvasena pavattite sandhāya ‘‘imāni aṭṭha kasiṇāni",
  "atk-s0519a4:395_7": "samatho’’ti vuttaṁ. Sesakasiṇadvayaṁ vipassanādhiṭṭhānabhāvena pavattaṁ ‘‘vipassanā’’ti vuttaṁ.",
  "atk-s0519a4:396_0": "Evanti iminā nayena. Sabbo ariyamaggoti sammādiṭṭhiādibhāvena abhinnopi ariyamaggo",
  "atk-s0519a4:396_1": "satipaṭṭhānādipubbabhāgapaṭipadābhedena anekabhedabhinno niravaseso ariyamaggo. Yena",
  "atk-s0519a4:396_2": "yena ākārenāti anabhijjhādīsu, paccuppannasukhatādīsu ca ākāresu yena yena ākārena",
  "atk-s0519a4:396_3": "vutto. Tena tenāti tesu tesu ākāresu ye ye samathavasena, ye ca ye ca vipassanāvasena",
  "atk-s0519a4:396_4": "yojetuṁ sambhavanti, tena tena ākārena samathavipassanāhi ariyamaggo vicinitvā yojetabbo.",
  "atk-s0519a4:396_5": "Teti samathādhiṭṭhānavipassanādhammā. Tīhi dhammehi saṅgahitāti tīhi anupassanādhammehi",
  "atk-s0519a4:396_6": "saṅgahitā, gaṇanaṁ gatāti attho. Katamehi tīhīti? Āha ‘‘aniccatāya dukkhatāya anattatāyā’’ti.",
  "atk-s0519a4:396_7": "Aniccatāya sahacaraṇato vipassanā ‘‘aniccatā’’ti vuttā. Esa nayo sesesupi.",
  "atk-s0519a4:397_0": "So samathavipassanaṁ bhāvayamāno tīṇi vimokkhamukhāni bhāvayatīti so ariyamaggādhigamāya",
  "atk-s0519a4:397_1": "yuttappayutto yogī kālena samathaṁ samāpajjanavasena kālena vipassanaṁ sammasanavasena",
  "atk-s0519a4:397_2": "vaḍḍhayamāno animittavimokkhamukhādisaṅkhātā tisso anupassanā brūheti. Tayo khandhe",
  "atk-s0519a4:397_3": "bhāvayatīti tisso anupassanā uparūparivisesaṁ pāpento sīlakkhandho samādhikkhandho",
  "atk-s0519a4:397_4": "paññākkhandhoti ete tayo khandhe vaḍḍheti. Yasmā pana tīhi khandhehi ariyo aṭṭhaṅgiko",
  "atk-s0519a4:397_5": "maggo saṅgahito, tasmā ‘‘tayo khandhe bhāvayanto ariyaṁ aṭṭhaṅgikaṁ maggaṁ bhāvayatī’’ti vuttaṁ.",
  "atk-s0519a4:398_0": "Idāni yesaṁ puggalānaṁ yattha sikkhantānaṁ visesato niyyānamukhāni yesañca kilesānaṁ",
  "atk-s0519a4:398_1": "paṭipakkhabhūtāni tīṇi vimokkhamukhāni, tehi saddhiṁ tāni dassetuṁ ‘‘rāgacarito’’tiādi",
  "atk-s0519a4:398_2": "vuttaṁ. Tattha animittena vimokkhamukhenāti aniccānupassanāya. Sā hi niccanimittādisamugghāṭanena",
  "atk-s0519a4:398_3": "animitto, rāgādīnaṁ samucchedavimuttiyā vimokkhoti laddhanāmassa ariyamaggassa mukhabhāvato",
  "atk-s0519a4:398_4": "dvārabhāvato ‘‘animittavimokkhamukha’’nti vuccati. Adhicittasikkhāyāti samādhismiṁ.",
  "atk-s0519a4:398_5": "Sukhavedanīyaṁ phassaṁ anupagacchantoti sukhavedanāya hitaṁ sukhavedanākāraṇato phassaṁ",
  "atk-s0519a4:398_6": "taṇhāya anupagacchanto. Sukhaṁ vedanaṁ parijānantoti ‘‘ayaṁ sukhā vedanā vipariṇāmādinā",
  "atk-s0519a4:398_7": "dukkhā’’ti parijānanto, savisayaṁ rāgaṁ samatikkanto. ‘‘Rāgamalaṁ pavāhento’’tiādinā",
  "atk-s0519a4:398_8": "tehi pariyāyehi rāgasseva pahānamāha. ‘‘Dosacarito puggalo’’tiādīsupi vuttanayānusārena attho veditabbo.",
  "atk-s0519a4:399_0": "Paññādhikassa santatisamūhakiccārammaṇādighanavinibbhogena saṅkhāresu attasuññatā",
  "atk-s0519a4:399_1": "pākaṭā hotīti visesato anattānupassanā paññāpadhānāti āha – ‘‘suññatavimokkhamukhaṁ",
  "atk-s0519a4:399_2": "paññākkhandho’’ti. Tathā saṅkhārānaṁ sarasapabhaṅgutāya ittarakhaṇattā uppannānaṁ",
  "atk-s0519a4:399_3": "tattha tattheva bhijjanaṁ sammā samāhitasseva pākaṭaṁ hotīti visesato aniccānupassanā",
  "atk-s0519a4:399_4": "samādhippadhānāti āha – ‘‘animittavimokkhamukhaṁ samādhikkhandho’’ti. Tathā sīlesu",
  "atk-s0519a4:399_5": "paripūrakārino khantibahulassa uppannaṁ dukkhaṁ aratiñca abhibhuyya viharato saṅkhārānaṁ",
  "atk-s0519a4:399_6": "dukkhatā vibhūtā hotīti dukkhānupassanā sīlappadhānāti āha – ‘‘appaṇihitavimokkhamukhaṁ",
  "atk-s0519a4:399_7": "sīlakkhandho’’ti. Iti tīhi vimokkhamukhehi tiṇṇaṁ khandhānaṁ saṅgahitattā vuttaṁ",
  "atk-s0519a4:399_8": "– ‘‘so tīṇi vimokkhamukhāni bhāvayanto tayo khandhe bhāvayatī’’ti. Yasmā ca tīhi",
  "atk-s0519a4:399_9": "ca khandhehi ariyassa aṭṭhaṅgikassa maggassa saṅgahitattā tayo khandhe bhāvayanto",
  "atk-s0519a4:399_10": "‘‘ariyaṁ aṭṭhaṅgikaṁ maggaṁ bhāvayatī’’ti vuttaṁ. Tasmā tehi tassa saṅgahaṁ dassento",
  "atk-s0519a4:399_11": "‘‘yā ca sammāvācā’’tiādimāha.",
  "atk-s0519a4:400_0": "Puna tiṇṇaṁ khandhānaṁ samathavipassanābhāvaṁ dassetuṁ ‘‘sīlakkhandho’’tiādi vuttaṁ.",
  "atk-s0519a4:400_1": "Tattha sīlakkhandhassa khantipadhānattā, samādhissa bahūpakārattā ca samathapakkhabhajanaṁ",
  "atk-s0519a4:400_2": "daṭṭhabbaṁ. Bhavaṅgānīti upapattibhavassa aṅgāni. Dve padānīti dve pādā. Yebhuyyena",
  "atk-s0519a4:400_3": "hi pañcadasa caraṇadhammā sīlasamādhisaṅgahitāti. Bhāvitakāyoti ābhisamācārikasīlassa",
  "atk-s0519a4:400_4": "pāripūriyā bhāvitakāyo. Ādibrahmacariyakasīlassa pāripūriyā bhāvitasīlo. Atha vā",
  "atk-s0519a4:400_5": "bhāvitakāyoti indriyasaṁvarena bhāvitapañcadvārakāyo. Bhāvitasīloti avasiṭṭhasīlavasena",
  "atk-s0519a4:400_6": "bhāvitasīlo. Sammā kāyabhāvanāya sati accantaṁ kāyaduccaritappahānaṁ anavajjañca",
  "atk-s0519a4:400_7": "uṭṭhānaṁ sampajjati. Tathā anuttare sīle sijjhamāne anavasesato micchāvācāya micchājīvassa",
  "atk-s0519a4:400_8": "ca pahānaṁ sampajjati. Cittapaññāsu ca bhāvitāsu sammāsatisammāsamādhisammādiṭṭhisammāsaṅkappā",
  "atk-s0519a4:400_9": "bhāvanāpāripūriṁ gatā eva honti taṁsabhāvattā tadubhayakāraṇattā cāti imamatthaṁ",
  "atk-s0519a4:400_10": "dasseti ‘‘kāye bhāviyamāne’’tiādinā.",
  "atk-s0519a4:401_0": "Pañcavidhaṁ adhigamaṁ gacchatīti ariyamaggādhigamameva avatthāvisesavasena pañcadhā",
  "atk-s0519a4:401_1": "vibhajitvā dasseti. Ariyamaggo hi khippaṁ sakiṁ ekacittakkhaṇeneva catūsu saccesu",
  "atk-s0519a4:401_2": "attanā adhigantabbaṁ adhigacchatīti na tassa lokiyasamāpattiyā viya vasibhāvanākiccaṁ",
  "atk-s0519a4:401_3": "atthīti khippādhigamo ca hoti. Pajahitabbānaṁ accantavimuttivasena pajahanato vimuttādhigamo",
  "atk-s0519a4:401_4": "ca. Lokiyehi mahantānaṁ sīlakkhandhādīnaṁ adhigamanabhāvato mahādhigamo ca. Tesaṁyeva",
  "atk-s0519a4:401_5": "vipulaphalānaṁ adhigamanato vipulādhigamo ca. Attanā kattabbassa kassaci anavasesato",
  "atk-s0519a4:401_6": "anavasesādhigamo ca hotīti. Ke panete adhigamā? Keci samathānubhāvena, keci vipassanānubhāvenāti",
  "atk-s0519a4:401_7": "imaṁ vibhāgaṁ dassetuṁ ‘‘tattha samathenā’’tiādi vuttaṁ.",
  "atk-s0519a4:402_0": "56. Iti mahāthero ‘‘tasmā rakkhitacittassā’’ti gāthāya vasena arahattaphalavimuttimukhena",
  "atk-s0519a4:402_1": "vicayahārasampātaṁ niddisanto desanākusalatāya anekehi suttappadesehi tassā pubbabhāgapaṭipadāya",
  "atk-s0519a4:402_2": "bhāvanāvisesānaṁ bhāvanānisaṁsānañca vibhajanavasena nānappakārato vicayahāraṁ dassetvā",
  "atk-s0519a4:402_3": "idāni dasannaṁ tathāgatabalānampi vasena taṁ dassetuṁ ‘‘tattha yo desayatī’’tiādimāha.",
  "atk-s0519a4:402_4": "Ovādena sāvake na visaṁvādayatīti attano anusiṭṭhiyā dhammassa savanato ‘‘sāvakā’’ti",
  "atk-s0519a4:402_5": "laddhanāme veneyye na vippalambheti na vañceti, visaṁvādanahetūnaṁ pāpadhammānaṁ",
  "atk-s0519a4:402_6": "ariyamaggena bodhimūle eva suppahīnattā. Tividhanti tippakāraṁ, tīhi ākārehīti attho.",
  "atk-s0519a4:402_7": "Idaṁ karothāti imaṁ saraṇagamanaṁ sīlādiñca upasampajja viharatha. Iminā upāyena",
  "atk-s0519a4:402_8": "karothāti anenapi vidhinā saraṇāni sodhentā sīlādīni paripūrentā sampādetha. Idaṁ",
  "atk-s0519a4:402_9": "vo kurumānānanti idaṁ saraṇagamanaṁ sīlādiñca tumhākaṁ anutiṭṭhantānaṁ diṭṭhadhammasamparāyanibbānānaṁ",
  "atk-s0519a4:402_10": "vasena hitāya sukhāya ca bhavissati, tāni sampādethāti attho.",
  "atk-s0519a4:403_0": "Evaṁ ovadanākāraṁ dassetvā yaṁ vuttaṁ – ‘‘ovādena sāvake na visaṁvādayatī’’ti, taṁ",
  "atk-s0519a4:403_1": "tathāgatabalehi vibhajitvā dassetuṁ ‘‘so tathā ovadito’’tiādimāha. Tattha tathāti",
  "atk-s0519a4:403_2": "tena pakārena ‘‘idaṁ karotha, iminā upāyena karothā’’tiādinā vuttappakārena. Ovaditoti",
  "atk-s0519a4:403_3": "dhammadesanāya sāsito. Anusiṭṭhoti tasseva vevacanaṁ. Tathā karontoti yathānusiṭṭhaṁ",
  "atk-s0519a4:403_4": "tathā karonto. Taṁ bhūminti yassā bhūmiyā adhigamatthāya ovadito, taṁ dassanabhūmiñca",
  "atk-s0519a4:403_5": "bhāvanābhūmiñca. Netaṁ ṭhānaṁ vijjatīti etaṁ kāraṇaṁ na vijjati. Kāraṇañhi tiṭṭhati",
  "atk-s0519a4:403_6": "ettha phalaṁ tadāyattavuttitāyāti ‘‘ṭhāna’’nti vuccati. Dutiyavāre bhūminti sīlakkhandhena",
  "atk-s0519a4:403_7": "pattabbaṁ sampattibhavasaṅkhātaṁ bhūmiṁ.",
  "atk-s0519a4:404_0": "Idāni yasmā bhagavato catuvesārajjānipi aviparītasabhāvatāya paṭhamaphalañāṇassa",
  "atk-s0519a4:404_1": "visayaviseso hoti, tasmā tānipi tassa visayabhāvena dassetuṁ ‘‘sammāsambuddhassa",
  "atk-s0519a4:404_2": "te sato’’tiādi vuttaṁ. Tattha sammāsambuddhassa te satoti ahaṁ sammāsambuddho, mayā",
  "atk-s0519a4:404_3": "sabbe dhammā abhisambuddhāti paṭijānanena sammāsambuddhassa te sato. Ime dhammā anabhisambuddhāti",
  "atk-s0519a4:404_4": "netaṁ ṭhānaṁ vijjatīti ‘‘ime nāma tayā dhammā anabhisambuddhā’’ti koci sahadhammena",
  "atk-s0519a4:404_5": "sahetunā sakāraṇena vacanena, sunakkhatto (dī. ni. 3.1 ādayo; ma. ni. 1.146 ādayo)",
  "atk-s0519a4:404_6": "viya vippalapantā pana appamāṇaṁ. Tasmā sahadhammena paṭicodessatīti etaṁ kāraṇaṁ",
  "atk-s0519a4:404_7": "na vijjati. Esa nayo sesapadesupi. Yassa te atthāya dhammo desitoti rāgādīsu yassa",
  "atk-s0519a4:404_8": "yassa pahānatthāya asubhabhāvanādidhammo kathito. Takkarassāti tathā paṭipannassa.",
  "atk-s0519a4:404_9": "Visesādhigamanti abhiññāpaṭisambhidādivisesādhigamaṁ.",
  "atk-s0519a4:405_0": "Antarāyikāti antarāyakaraṇaṁ antarāyo, so sīlaṁ etesanti antarāyikā. Antarāye niyuttā,",
  "atk-s0519a4:405_1": "antarāyaṁ vā phalaṁ arahanti, antarāyappayojanāti vā antarāyikā. Te pana kammakilesādibhedena",
  "atk-s0519a4:405_2": "pañcavidhā. Aniyyānikāti ariyamaggavajjā sabbe dhammā.",
  "atk-s0519a4:406_0": "Diṭṭhisampannoti maggadiṭṭhiyā sampanno sotāpanno ariyasāvako. Suhatanti ativadhitaṁ.",
  "atk-s0519a4:406_1": "Idampi ekadesakathanameva. Matakapetādidānampi so na karoti eva. Puthujjanoti puthūnaṁ",
  "atk-s0519a4:406_2": "kilesābhisaṅkhārādīnaṁ jananādīhi kāraṇehi puthujjano. Vuttañhetaṁ –",
  "atk-s0519a4:407": "‘‘Puthūnaṁ jananādīhi, kāraṇehi puthujjano;",
  "atk-s0519a4:408": "Puthujjanantogadhattā, puthuvāyaṁ jano itī’’ti. (dī. ni. aṭṭha. 1.7; ma. ni. aṭṭha. 1.2; a. ni. aṭṭha. 1.1.51; dha. sa. aṭṭha. 1007; paṭi. ma. aṭṭha. 2.1.130);",
  "atk-s0519a4:409_0": "‘‘Mātara’’ntiādīsu janikā mātā. Janako ca pitā. Manussabhūto khīṇāsavo arahāti adhippeto.",
  "atk-s0519a4:409_1": "Kiṁ pana ariyasāvako aññe jīvitā voropeyyāti? Etampi aṭṭhānaṁ. Sacepi bhavantaragataṁ",
  "atk-s0519a4:409_2": "ariyasāvakaṁ attano ariyasāvakabhāvaṁ ajānantampi koci evaṁ vadeyya ‘‘idaṁ kunthakipillikaṁ",
  "atk-s0519a4:409_3": "jīvitā voropetvā sakalacakkavāḷagabbhe cakkavattirajjaṁ paṭipajjāhī’’ti, neva so",
  "atk-s0519a4:409_4": "naṁ jīvitā voropeyya. Athāpi evaṁ vadeyyuṁ – ‘‘sace imaṁ na ghātessasi, sīsaṁ te",
  "atk-s0519a4:409_5": "chindissāmā’’ti, sīsamevassa chindeyyuṁ, neva so taṁ ghāteyya. Puthujjanabhāvassa",
  "atk-s0519a4:409_6": "pana mahāsāvajjabhāvadassanatthaṁ ariyabhāvassa ca baladīpanatthaṁ evaṁ vuttaṁ. Ayañhettha",
  "atk-s0519a4:409_7": "adhippāyo – sāvajjo vata puthujjanabhāvo. Yatra hi nāma mātughākādīnipi ānantariyāni",
  "atk-s0519a4:409_8": "karissati, mahābalova ca ariyabhāvo, yo etāni kammāni na karotīti.",
  "atk-s0519a4:410_0": "Saṅghaṁ bhindeyyāti samānasaṁvāsakaṁ samānasīmāyaṁ ṭhitaṁ pañcahi kāraṇehi saṅghaṁ",
  "atk-s0519a4:410_1": "bhindeyya. Vuttañhetaṁ – ‘‘pañcahupāli, ākārehi saṅgho bhijjati kammena uddesena",
  "atk-s0519a4:410_2": "voharanto anussāvanena salākaggāhenā’’ti (pari. 458).",
  "atk-s0519a4:411_0": "Tattha kammenāti apalokanādīsu catūsu kammesu aññatarakammena. Uddesenāti pañcasu",
  "atk-s0519a4:411_1": "pātimokkhuddesesu aññatarena uddesena. Voharantoti kathayanto, tāhi tāhi upapattīhi",
  "atk-s0519a4:411_2": "‘‘adhammaṁ dhammo’’tiādīni aṭṭhārasabhedakaravatthūni dīpayanto. Anussāvanenāti ‘‘nanu",
  "atk-s0519a4:411_3": "tumhe jānātha mayhaṁ uccakulā pabbajitabhāvaṁ bahussutabhāvañca, mādiso nāma uddhammaṁ",
  "atk-s0519a4:411_4": "ubbinayaṁ satthusāsanaṁ gāheyyāti kiṁ tumhākaṁ cittampi uppādetuṁ yuttaṁ, kimahaṁ",
  "atk-s0519a4:411_5": "apāyato na bhāyāmī’’tiādinā nayena kaṇṇamūle vacībhedaṁ katvā anussāvanena. Salākaggāhenāti",
  "atk-s0519a4:411_6": "evaṁ anussāvetvā tesaṁ cittaṁ upatthambhetvā anivattidhammaṁ katvā ‘‘gaṇhatha imaṁ",
  "atk-s0519a4:411_7": "salāka’’nti salākaggāhena.",
  "atk-s0519a4:412_0": "Ettha ca kammameva uddeso vā pamāṇaṁ, vohārānussāvanasalākaggāhāpanaṁ pana pubbabhāgo",
  "atk-s0519a4:412_1": ". Aṭṭhārasavatthudīpanavasena hi voharantena tattha rucijananatthaṁ anussāvetvā salākāya",
  "atk-s0519a4:412_2": "gāhitāyapi abhinno eva hoti saṅgho. Yadā pana evaṁ cattāro vā atirekā vā salākaṁ",
  "atk-s0519a4:412_3": "gāhetvā āveṇikaṁ kammaṁ vā uddesaṁ vā karonti, tadā saṅgho bhinno nāma hoti. Evaṁ",
  "atk-s0519a4:412_4": "diṭṭhisampanno puggalo saṅghaṁ bhindeyya saṅgharājiṁ vā janeyyāti netaṁ ṭhānaṁ vijjatīti.",
  "atk-s0519a4:413_0": "Duṭṭhacittoti vadhakacittena paduṭṭhacitto. Lohitaṁ uppādeyyāti jīvamānakasarīre",
  "atk-s0519a4:413_1": "khuddakamakkhikāya pivanamattampi lohitaṁ uppādeyya. Ettāvatā hi mātughātādīni pañcānantariyakammāni",
  "atk-s0519a4:413_2": "dassitāni honti. Yāni puthujjano karoti, na ariyasāvako. Duṭṭhacittoti vināsacittena",
  "atk-s0519a4:413_3": "paduṭṭhacitto. Thūpanti cetiyaṁ. Bhindeyyāti nāseyya.",
  "atk-s0519a4:414_0": "Aññaṁ satthāranti ‘‘ayaṁ me satthā satthu kiccaṁ kātuṁ samattho’’ti bhavantarepi",
  "atk-s0519a4:414_1": "aññaṁ titthakaraṁ. Apadiseyyāti ‘‘ayaṁ me satthā’’ti evaṁ gaṇheyyāti netaṁ ṭhānaṁ",
  "atk-s0519a4:414_2": "vijjati. Ito bahiddhā aññaṁ dakkhiṇeyyaṁ pariyeseyyāti sāsanato bahiddhā aññaṁ bāhirakaṁ",
  "atk-s0519a4:414_3": "samaṇaṁ vā brāhmaṇaṁ vā ‘‘ayaṁ dakkhiṇāraho, imasmiṁ katā kārā mahapphalā bhavissantī’’ti",
  "atk-s0519a4:414_4": "adhippāyena tasmiṁ paṭipajjeyyāti attho. Kutūhalamaṅgalena suddhiṁ pacceyyāti ‘‘iminā",
  "atk-s0519a4:414_5": "idaṁ bhavissatī’’ti evaṁ pavattattā kutūhalasaṅkhātena diṭṭhasutamutamaṅgalena attano",
  "atk-s0519a4:414_6": "suddhiṁ vodānaṁ saddaheyya.",
  "atk-s0519a4:415_0": "57.Itthī rājā cakkavattī siyāti netaṁ ṭhānaṁ vijjatīti yasmā itthiyā kosohitavatthaguyhādīnaṁ",
  "atk-s0519a4:415_1": "abhāvena lakkhaṇāni na paripūranti, itthiratanābhāvena ca sattaratanasamaṅgitā na",
  "atk-s0519a4:415_2": "sampajjati. Sabbamanussānampi ca na adhiko attabhāvo hoti, tasmā ‘‘itthī…pe… vijjatī’’ti",
  "atk-s0519a4:415_3": "vuttaṁ. Yasmā sakkattādīni tīṇi ṭhānāni uttamāni, itthiliṅgañca hīnaṁ, tasmā tassā",
  "atk-s0519a4:415_4": "sakkattādīnipi paṭisiddhānīti. Nanu ca yathā itthiliṅgaṁ, evaṁ purisaliṅgampi brahmaloke",
  "atk-s0519a4:415_5": "natthi, tasmā puriso mahābrahmā siyāti na vattabbanti? No na vattabbaṁ. Kasmā? Idha",
  "atk-s0519a4:415_6": "purisassa tattha nibbattanato. Itthiyo hi idha jhānaṁ bhāvetvā kālaṁ katvā brahmapārisajjānaṁ",
  "atk-s0519a4:415_7": "sahabyataṁ upapajjanti, na mahābrahmānaṁ. Puriso pana katthaci na uppajjatīti na",
  "atk-s0519a4:415_8": "vattabbo. Samānepi tattha ubhayaliṅgābhāve purisasaṇṭhānāva tattha brahmāno, na itthisaṇṭhānā,",
  "atk-s0519a4:415_9": "tasmā suvuttametaṁ. Itthī tathāgatoti ettha tiṭṭhatu tāva sabbaññuguṇe nibbattetvā",
  "atk-s0519a4:415_10": "lokānaṁ tāraṇasamattho buddhabhāvo, paṇidhānamattampi itthiyā na sampajjati.",
  "atk-s0519a4:416": "‘‘Manussattaṁ liṅgasampatti, hetu satthāradassanaṁ;",
  "atk-s0519a4:417": "Pabbajjā guṇasampatti, adhikāro ca chandatā;",
  "atk-s0519a4:418": "Aṭṭhadhammasamodhānā, abhinīhāro samijjhatī’’ti. (bu. vaṁ. 2.59) –",
  "atk-s0519a4:419_0": "Imāni hi paṇidhānasampattikāraṇāni. Iti paṇidhānamattampi sampādetuṁ asamatthāya",
  "atk-s0519a4:419_1": "itthiyā kuto buddhabhāvoti ‘‘itthī tathāgato arahaṁ sammāsambuddho siyāti netaṁ ṭhānaṁ",
  "atk-s0519a4:419_2": "vijjatī’’ti vuttaṁ. Sabbākāraparipūro puññussayo sabbākāraparipūrameva attabhāvaṁ",
  "atk-s0519a4:419_3": "nibbattetīti purisova arahaṁ hoti sammāsambuddho.",
  "atk-s0519a4:420_0": "Ekissā lokadhātuyāti dasasahassilokadhātuyā, yā jātikhettanti vuccati. Sā hi tathāgatassa",
  "atk-s0519a4:420_1": "gabbhokkantikālādīsu kampati. Āṇākhettaṁ pana koṭisatasahassacakkavāḷaṁ. Yā ekato",
  "atk-s0519a4:420_2": "saṁvaṭṭati ca vivaṭṭati ca, yattha ca āṭānāṭiyaparittādīnaṁ (dī. ni. 3.277 ādayo)",
  "atk-s0519a4:420_3": "āṇā pavattati. Visayakhettassa parimāṇaṁ natthi. Buddhānañhi ‘‘yāvatakaṁ ñāṇaṁ tāvatakaṁ",
  "atk-s0519a4:420_4": "neyyaṁ, yāvatakaṁ neyyaṁ tāvatakaṁ ñāṇaṁ, neyyapariyantikaṁ ñāṇaṁ, ñāṇapariyantikaṁ",
  "atk-s0519a4:420_5": "neyya’’nti (mahāni. 69; cūḷani. mogharājamāṇavapucchāniddesa 85; paṭi. ma. 3.5) vacanato",
  "atk-s0519a4:420_6": "avisayo nāma natthi. Iti imesu tīsu khettesu tisso saṅgītiyo āruḷhe tepiṭake buddhavacane",
  "atk-s0519a4:420_7": "‘‘ṭhapetvā imaṁ cakkavāḷaṁ aññasmiṁ cakkavāḷe buddhā uppajjantī’’ti suttaṁ natthi,",
  "atk-s0519a4:420_8": "na uppajjantīti pana atthi.",
  "atk-s0519a4:421_0": "Apubbaṁacarimanti apure apacchā ekato na uppajjanti, pure vā pacchā vā uppajjantīti",
  "atk-s0519a4:421_1": "vuttaṁ hoti. Tattha gabbhokkantito pubbe pureti veditabbaṁ. Tato paṭṭhāya hi dasasahassicakkavāḷakampanena",
  "atk-s0519a4:421_2": "khettapariggaho kato nāma hoti, aññassa buddhassa uppatti natthi. Dhātuparinibbānato",
  "atk-s0519a4:421_3": "paraṁ pana pacchā, tato heṭṭhāpi aññassa buddhassa uppatti natthi, uddhaṁ na vāritā.",
  "atk-s0519a4:422_0": "Kasmā pana apubbaṁ acarimaṁ na uppajjantīti? Anacchariyattā. Acchariyamanussā hi",
  "atk-s0519a4:422_1": "buddhā bhagavanto. Yathāha – ‘‘ekapuggalo, bhikkhave, loke uppajjamāno uppajjati",
  "atk-s0519a4:422_2": "acchariyamanusso’’tiādi (a. ni. 1.171). Yadi ca aneke buddhā ekato uppajjeyyuṁ, anacchariyā",
  "atk-s0519a4:422_3": "bhaveyyuṁ. Desanāya ca visesābhāvato. Yañhi satipaṭṭhānādibhedaṁ dhammaṁ eko deseti,",
  "atk-s0519a4:422_4": "aññenapi so eva desetabbo siyā, vivādabhāvato ca. Bahūsu hi buddhesu ekato uppannesu",
  "atk-s0519a4:422_5": "bahūnaṁ ācariyānaṁ antevāsikā viya ‘‘amhākaṁ buddho pāsādiko’’tiādinā tesaṁ sāvakā",
  "atk-s0519a4:422_6": "vivadeyyuṁ. Kiṁ vā etena kāraṇagavesanena, dhammatāvesā yaṁ ekissā lokadhātuyā dve",
  "atk-s0519a4:422_7": "tathāgatā ekato na uppajjantīti (mi. pa. 5.1.1).",
  "atk-s0519a4:423_0": "Yathā nimbabījakosātakibījādīni madhuraṁ phalaṁ na nibbattenti, asātaṁ amadhurameva",
  "atk-s0519a4:423_1": "phalaṁ nibbattenti, evaṁ kāyaduccaritādīni madhuravipākaṁ na nibbattenti amadhurameva",
  "atk-s0519a4:423_2": "nibbattenti. Yathā ca ucchubījasālibījādīni madhuraṁ sādurasameva phalaṁ nibbattenti",
  "atk-s0519a4:423_3": "na asātaṁ kaṭukaṁ. Evaṁ kāyasucaritādīni madhurameva vipākaṁ nibbattenti na amadhuraṁ. Vuttampi cetaṁ –",
  "atk-s0519a4:424": "‘‘Yādisaṁ vapate bījaṁ, tādisaṁ harate phalaṁ;",
  "atk-s0519a4:425": "Kalyāṇakārī kalyāṇaṁ, pāpakārī ca pāpaka’’nti. (saṁ. ni. 1.256; netti. 122);",
  "atk-s0519a4:426": "Tasmā ‘‘tiṇṇaṁ duccaritāna’’ntiādi vuttaṁ.",
  "atk-s0519a4:427_0": "Aññataro samaṇo vā brāhmaṇo vāti yo koci pabbajjāmattena samaṇo vā jātimattena brāhmaṇo",
  "atk-s0519a4:427_1": "vā. Pāpiccho sambhāvanādhippāyena vimhāpanato kuhako. Paccayasannissitāya payuttavācāya",
  "atk-s0519a4:427_2": "vasena lapako. Paccayanibbattakanimittāvacarato nemittako. Kuhanalapananemittakattaṁ",
  "atk-s0519a4:427_3": "pubbaṅgamaṁ katvāti kuhanādibhāvameva purakkhatvā santindriyo santamānaso viya caranto.",
  "atk-s0519a4:427_4": "Pañca nīvaraṇeti kāmacchandādike pañca nīvaraṇe. Appahāya asamucchinditvā, cetaso",
  "atk-s0519a4:427_5": "upakkileseti nīvaraṇe. Nīvaraṇā hi cittaṁ upakkilesenti kiliṭṭhaṁ karonti vibādhenti",
  "atk-s0519a4:427_6": "upatāpenti ca. Tasmā ‘‘cetaso upakkilesā’’ti vuccanti. Paññāya dubbalīkaraṇeti nīvaraṇe.",
  "atk-s0519a4:427_7": "Nīvaraṇā hi uppajjamānā anuppannāya paññāya uppajjituṁ na denti. Tasmā ‘‘paññāya",
  "atk-s0519a4:427_8": "dubbalīkaraṇā’’ti vuccanti. Anupaṭṭhitassatīti catūsu satipaṭṭhānesu na upaṭṭhitassati.",
  "atk-s0519a4:427_9": "Abhāvayitvāti avaḍḍhayitvā. Anuttaraṁ sammāsambodhinti arahattapadaṭṭhānaṁ sabbaññutaññāṇaṁ.",
  "atk-s0519a4:428_0": "Pacchimavāre aññataro samaṇo vā brāhmaṇo vāti sabbaññubodhisattaṁ sandhāya vadati.",
  "atk-s0519a4:428_1": "Tattha sabbadosāpagatoti sabbehi pāramitāpaṭipakkhabhūtehi dosehi apagato. Etena",
  "atk-s0519a4:428_2": "paripūritapāramibhāvaṁ dasseti. Satipaṭṭhānāni vipassanā, bojjhaṅgo maggo, anuttarā",
  "atk-s0519a4:428_3": "sammāsambodhi arahattaṁ. Satipaṭṭhānāni vā vipassanā, bojjhaṅgā missakā, sammāsambodhi",
  "atk-s0519a4:428_4": "arahattameva. Sesaṁ anantaravāre vuttapaṭipakkhato veditabbaṁ. Yaṁ ettha ñāṇanti",
  "atk-s0519a4:428_5": "yaṁ etasmiṁ yathāvutte ṭhāne ca ṭhānaṁ, aṭṭhāne ca aṭṭhānanti pavattaṁ ñāṇaṁ. Hetusoti",
  "atk-s0519a4:428_6": "tassa ṭhānassa aṭṭhānassa ca hetuto. Ṭhānasoti taṅkhaṇe eva āvajjanasamanantaraṁ.",
  "atk-s0519a4:428_7": "Anodhisoti odhiabhāvena, kiñci anavasesetvāti attho.",
  "atk-s0519a4:429_0": "Iti ṭhānāṭṭhānagatātiādīsu evaṁ ṭhānāṭṭhānabhāvaṁ gatā. Sabbeti khayavayavirajjananirujjhanasabhāvā",
  "atk-s0519a4:429_1": "saṅkhatadhammā, te eva ca sattapaññattiyā upādānabhūtā keci saggūpagā ye dhammacārino,",
  "atk-s0519a4:429_2": "keci apāyūpagā ye adhammacārino, keci nibbānūpagā ye kammakkhayakaraṁ ariyamaggaṁ paṭipannā.",
  "atk-s0519a4:430_0": "58. Idāni yathāvuttamatthaṁ vivaranto ‘‘sabbe sattā marissantī’’ti gāthādvayamāha.",
  "atk-s0519a4:430_1": "Tassa atthaṁ ‘‘sabbe sattāti ariyā ca anariyā cā’’tiādinā sayameva niddisati. Tattha",
  "atk-s0519a4:430_2": "jīvitapariyanto maraṇapariyantoti jīvitassa pariyanto nāma maraṇasaṅkhāto anto. Yathākammaṁ",
  "atk-s0519a4:430_3": "gamissantīti ettha yadetaṁ sattānaṁ yathākammaṁ gamanaṁ, ayaṁ kammassakatāti attho",
  "atk-s0519a4:430_4": ". Kammānaṁ phaladassāvitā ca avippavāso cāti ‘‘puññapāpaphalūpagā’’ti iminā vacanena",
  "atk-s0519a4:430_5": "kammānaṁ phalassa paccakkhakāritā, katūpacitānaṁ kammānaṁ attano phalassa appadānābhāvo ca dassitoti attho.",
  "atk-s0519a4:431_0": "Kammameva kammantaṁ, pāpaṁ kammantaṁ etesanti pāpakammantā, tassa atthaṁ dassetuṁ",
  "atk-s0519a4:431_1": "‘‘apuññasaṅkhārā’’ti vuttaṁ. Apuñño saṅkhāro etesanti apuññasaṅkhārā. Pāpakammantāti",
  "atk-s0519a4:431_2": "vā nissakkavacanaṁ, pāpakammantahetūti attho. Tathā puññasaṅkhārātiādīsupi. Puna",
  "atk-s0519a4:431_3": "‘‘nirayaṁ pāpakammantā’’tiādinā antadvayena saddhiṁ majjhimapaṭipadaṁ dasseti. Tathā",
  "atk-s0519a4:431_4": "‘‘ayaṁ saṁkileso’’tiādinā vaṭṭavivaṭṭavasena ādīnavassādanissaraṇavasena hetuphalavasena",
  "atk-s0519a4:431_5": "ca gāthāyaṁ tayo atthavikappā dassitā. Puna ‘‘nirayaṁ pāpakammantāti ayaṁ saṁkileso’’tiādinā",
  "atk-s0519a4:431_6": "vodānavasena gāthāya atthaṁ dasseti.",
  "atk-s0519a4:432_0": "59.Tenatenāti tena tena ajjhositavatthunā rūpabhavaarūpabhavādinā. Chattiṁsāti kāmataṇhā",
  "atk-s0519a4:432_1": "tāva rūpādivisayabhedena cha, tathā bhavataṇhā vibhavataṇhā cāti aṭṭhārasa. Tā eva",
  "atk-s0519a4:432_2": "ajjhattikesu rūpādīsu aṭṭhārasa, bāhiresu rūpādīsu aṭṭhārasāti evaṁ chattiṁsa. Yena",
  "atk-s0519a4:432_3": "yenāti ‘‘subhaṁ sukha’’ntiādinā.",
  "atk-s0519a4:433_0": "Vodānaṁ tividhaṁ khandhattayavasenāti taṁ dassetuṁ ‘‘taṇhāsaṁkileso’’tiādi vuttaṁ.",
  "atk-s0519a4:433_1": "Puna ‘‘sabbe sattā marissantī’’tiādi paṭipadāvibhāgena gāthānamatthaṁ dassetuṁ vuttaṁ.",
  "atk-s0519a4:433_2": "Tattha tattha gāminīti tattha tattheva nibbāne gāminī, nibbānassa gamanasīlāti attho.",
  "atk-s0519a4:434_0": "Puna tatthatatthagāminīsabbatthagāminīnaṁ paṭipadānaṁ vibhāgaṁ dassetuṁ ‘‘tayo rāsī’’tiādi",
  "atk-s0519a4:434_1": "vuttaṁ. Yanti yaṁ nirayādi. Taṁ taṁ ṭhānaṁ yathārahaṁ gametīti sabbatthagāminī. Paṭipadāsaṅkhāte",
  "atk-s0519a4:434_2": "apuññakamme puññakamme ca kammakkhayakaraṇakamme ca vibhāgaso bhagavato pavattanañāṇaṁ.",
  "atk-s0519a4:434_3": "Idaṁ sabbatthagāminī paṭipadāñāṇaṁ nāma tathāgatabalaṁ. Iminā hi ñāṇena bhagavā sabbampi",
  "atk-s0519a4:434_4": "paṭipadaṁ yathābhūtaṁ pajānāti.",
  "atk-s0519a4:435_0": "Kathaṁ? Sakalagāmavāsikesupi ekaṁ sūkaraṁ vā migaṁ vā mārentesu sabbesaṁ cetanā parassa",
  "atk-s0519a4:435_1": "jīvitindriyārammaṇāva hoti, taṁ pana kammaṁ tesaṁ āyūhanakkhaṇeyeva nānā hoti. Tesu",
  "atk-s0519a4:435_2": "hi eko ādarena karoti, eko ‘‘tvampi karohī’’ti parehi nippīḷito karoti , eko samānacchando",
  "atk-s0519a4:435_3": "viya hutvā appaṭibāhamāno vicarati. Tesu eko teneva kammena niraye nibbattati, eko",
  "atk-s0519a4:435_4": "tiracchānayoniyaṁ, eko pettivisaye, taṁ tathāgato āyūhanakkhaṇe eva ‘‘iminā nīhārena",
  "atk-s0519a4:435_5": "āyūhitattā esa niraye nibbattissati, esa tiracchānayoniyaṁ, esa pettivisaye’’ti jānāti.",
  "atk-s0519a4:435_6": "Niraye nibbattanakampi ‘‘esa aṭṭhasu mahānirayesu nibbattissati, esa soḷasasu ussadesū’’ti",
  "atk-s0519a4:435_7": "jānāti. Tiracchānayoniyaṁ nibbattanakampi ‘‘esa apādako bhavissati, esa dvipādako,",
  "atk-s0519a4:435_8": "esa catuppādako, esa bahuppādako’’ti jānāti. Pettivisaye nibbattanakampi ‘‘esa nijjhāmataṇhiko",
  "atk-s0519a4:435_9": "bhavissati, esa khuppipāsiko, esa paradattūpajīvī’’ti jānāti.",
  "atk-s0519a4:436_0": "‘‘Tesu ca kammesu idaṁ kammaṁ paṭisandhiṁ ākaḍḍhissati, idaṁ nākaḍḍhissati dubbalaṁ",
  "atk-s0519a4:436_1": "dinnāya paṭisandhiyā upadhivepakkamattaṁ bhavissatī’’ti jānāti. Tathā sakalagāmavāsikesu",
  "atk-s0519a4:436_2": "ekato dānaṁ dadamānesu sabbesampi cetanā deyyadhammārammaṇāva hoti, taṁ pana kammaṁ",
  "atk-s0519a4:436_3": "tesaṁ āyūhanakkhaṇe eva nānaṁ hoti. Tesu hi keci devaloke nibbattanti, keci manussaloke,",
  "atk-s0519a4:436_4": "taṁ tathāgato āyūhanakkhaṇe eva ‘‘iminā nīhārena āyūhitattā esa manussaloke nibbattissati,",
  "atk-s0519a4:436_5": "esa devaloke’’ti jānāti. Tatthapi ‘‘esa paranimmitavasavattīsu nibbattissati, esa",
  "atk-s0519a4:436_6": "bhummadevesu nibbattissati, esa jeṭṭhakadevarājā hutvā, esa tassa dutiyaṁ tatiyaṁ",
  "atk-s0519a4:436_7": "vā ṭhānantaraṁ karonto paricārako hutvā nibbattissatī’’ti jānāti.",
  "atk-s0519a4:437_0": "‘‘Tesu ca kammesu idaṁ paṭisandhiṁ ākaḍḍhituṁ sakkhissati, idaṁ na sakkhissati dubbalaṁ",
  "atk-s0519a4:437_1": "dinnāya paṭisandhiyā upadhivepakkamattaṁ bhavissatī’’ti jānāti. Tathā ‘‘vipassanaṁ",
  "atk-s0519a4:437_2": "paṭṭhapentesu ca esa iminā nīhārena vipassanāya āraddhattā arahā bhavissati, esa",
  "atk-s0519a4:437_3": "anāgāmī, esa sakadāgāmī, esa sotāpanno, ekabījī kolaṁkolo sattakkhattuparamo, esa",
  "atk-s0519a4:437_4": "maggaṁ pattuṁ na sakkhissati lakkhaṇārammaṇikavipassanāyameva ṭhassati, esa paccayapariggahe,",
  "atk-s0519a4:437_5": "esa nāmarūpapariggahe, arūpapariggahe ca ṭhassati, esa mahābhūtamattameva vavatthapessati,",
  "atk-s0519a4:437_6": "esa kiñci sallakkhetuṁ na sakkhissatī’’ti jānāti. ‘‘Kasiṇaparikammaṁ karontesupi",
  "atk-s0519a4:437_7": "esa parikammamatte eva ṭhassati, esa nimittaṁ uppādetuṁ sakkhissati, na appanaṁ.",
  "atk-s0519a4:437_8": "Esa appanampi uppādessati, esa jhānaṁ adhigamissati, na uparivisesaṁ. Esa uparivisesampi",
  "atk-s0519a4:437_9": "adhigamissatī’’ti jānāti.",
  "atk-s0519a4:438_0": "Anekadhātūti anekā cakkhādayo pathavādayo ca dhātuyo etassāti anekadhātu, bahudhātūti",
  "atk-s0519a4:438_1": "attho. Lokoti khandhāyatanādiloko. Cakkhudhātūtiādi yāhi dhātūhi ‘‘anekadhātū’’ti",
  "atk-s0519a4:438_2": "loko vutto, tāsaṁ sarūpato dassanaṁ. Tattha sabhāvaṭṭhena nissattaṭṭhena ca dhātu.",
  "atk-s0519a4:438_3": "Cakkhu eva dhātu cakkhudhātu. Sesapadesupi eseva nayo. Kāmadhātūti ettha dve kāmā",
  "atk-s0519a4:438_4": "kilesakāmo ca vatthukāmo ca. Kilesakāmapakkhe kāmapaṭisaṁyutto dhātu kāmadhātu, kāmavitakkassetaṁ",
  "atk-s0519a4:438_5": "nāmaṁ. Vatthukāmapakkhe pana kāmāvacaradhammā kāmo uttarapadalopena, kāmo ca so dhātu",
  "atk-s0519a4:438_6": "cāti kāmadhātu. Byāpādapaṭisaṁyutto dhātu byāpādadhātu, byāpādavitakkassetaṁ nāmaṁ.",
  "atk-s0519a4:438_7": "Byāpādova dhātu byāpādadhātu, dasaāghātavatthuvisayassa paṭighassetaṁ nāmaṁ. Vihiṁsāpaṭisaṁyutto",
  "atk-s0519a4:438_8": "dhātu vihiṁsādhātu, vihiṁsāvitakko. Vihiṁsā eva vā dhātu vihiṁsādhātu, parasattavihesanassetaṁ",
  "atk-s0519a4:438_9": "nāmaṁ. Nekkhammaabyāpādaavihiṁsādhātuyo nekkhammavitakkādayo sabbakusaladhammā mettākaruṇā",
  "atk-s0519a4:438_10": "cāti veditabbaṁ. Rūpadhātūti rūpabhavo, sabbe vā rūpadhammā. Arūpadhātūti arūpabhavo,",
  "atk-s0519a4:438_11": "arūpadhammā vā. Nirodhadhātūti nirodhataṇhā. Saṅkhāradhātūti sabbe saṅkhatadhammā. Sesaṁ suviññeyyaṁ.",
  "atk-s0519a4:439_0": "Aññamaññavilakkhaṇattā nānappakārā dhātuyo etasminti nānādhātu, loko. Tenevāha –",
  "atk-s0519a4:439_1": "‘‘aññā cakkhudhātu yāva aññā nibbānadhātū’’ti, yathā ca idaṁ ñāṇaṁ cakkhudhātuādibhedena",
  "atk-s0519a4:439_2": "upādinnakasaṅkhāralokassa vasena anekadhātunānādhātulokaṁ pajānāti, evaṁ anupādinnakasaṅkhāralokassapi",
  "atk-s0519a4:439_3": "vasena taṁ pajānāti. Paccekabuddhā hi dve ca aggasāvakā upādinnakasaṅkhāralokasseva",
  "atk-s0519a4:439_4": "nānattaṁ jānanti, tampi ekadeseneva, na nippadesato. Anupādinnakasaṅkhāralokassa",
  "atk-s0519a4:439_5": "pana nānattaṁ na jānanti. Bhagavā pana ‘‘imāya nāma dhātuyā ussannāya imassa rukkhassa",
  "atk-s0519a4:439_6": "khandho seto hoti, imassa kāḷo, imassa maṭṭho, imassa pharuso, imassa bahalo, imassa",
  "atk-s0519a4:439_7": "tanuttaco. Imāya nāma dhātuyā ussannāya imassa rukkhassa pattaṁ vaṇṇasaṇṭhānādivasena",
  "atk-s0519a4:439_8": "evarūpaṁ nāma hoti, imāya nāma dhātuyā ussannattā imassa rukkhassa pupphaṁ nīlaṁ",
  "atk-s0519a4:439_9": "hoti pītakaṁ lohitakaṁ odātaṁ sugandhaṁ duggandhaṁ, imāya nāma dhātuyā ussannāya",
  "atk-s0519a4:439_10": "phalaṁ khuddakaṁ mahantaṁ dīghaṁ vaṭṭaṁ susaṇṭhānaṁ dussaṇṭhānaṁ maṭṭhaṁ pharusaṁ",
  "atk-s0519a4:439_11": "sugandhaṁ duggandhaṁ tittaṁ madhuraṁ kaṭukaṁ ambilaṁ kasāvaṁ hoti, imāya nāma dhātuyā",
  "atk-s0519a4:439_12": "ussannāya imassa rukkhassa kaṇṭako tikhiṇo hoti, atikhiṇo ujuko kuṭilo kaṇho nīlo",
  "atk-s0519a4:439_13": "odāto hotī’’ti evaṁ anupādinnasaṅkhāralokassāpi vasena anekadhātunānādhātubhāvaṁ",
  "atk-s0519a4:439_14": "jānāti. Sabbaññubuddhānaṁ eva hi etaṁ balaṁ, na aññesaṁ.",
  "atk-s0519a4:440_0": "60.Yaṁ yadeva dhātunti yaṁ kiñci hīnādisabhāvaṁ. Yasmā adhimutti nāma ajjhāsayadhātu,",
  "atk-s0519a4:440_1": "tasmā adhimuccanaṁ ajjhāsayassa hīnādisabhāvena pavattanaṁ. Taṁ pana tassa taṁ taṁ",
  "atk-s0519a4:440_2": "adhiṭṭhahanaṁ abhinivisanañca hotīti āha – ‘‘adhimuccanti, taṁ tadeva adhiṭṭhahanti",
  "atk-s0519a4:440_3": "abhinivisantī’’ti. Adhimuccanassa visayaṁ vibhāgena dassetuṁ ‘‘keci rūpādhimuttā’’tiādi",
  "atk-s0519a4:440_4": "vuttaṁ. Taṁ suviññeyyameva. Nānādhimuttikatāñāṇanti hīnādivasena nānādhimuttikatāya ñāṇaṁ.",
  "atk-s0519a4:441_0": "Te yathādhimuttā ca bhavantīti te hīnādhimuttikā paṇītādhimuttikā sattā yathā yathā",
  "atk-s0519a4:441_1": "adhimuttā honti. Taṁ taṁ kammasamādānaṁ samādiyantīti adhimuttianurūpaṁ taṁ taṁ attanā",
  "atk-s0519a4:441_2": "samādiyitabbaṁ kattabbaṁ kammaṁ karonti, tāni kammasamādānāni samuṭṭhānavasena vibhajanto",
  "atk-s0519a4:441_3": "‘‘te chabbidhaṁ kamma’’ntiādimāha. Tattha keci lobhavasena kammaṁ samādiyantīti sambandhitabbaṁ.",
  "atk-s0519a4:441_4": "Esa nayo sesesupi. Taṁ vibhajjamānanti taṁ samuṭṭhānavasena chabbidhaṁ puna pavattinivattivasena",
  "atk-s0519a4:441_5": "vibhajjamānaṁ duvidhaṁ.",
  "atk-s0519a4:442_0": "Yaṁ lobhavasena dosavasena mohavasena ca kammaṁ karotīti dasaakusalakammapathakammaṁ",
  "atk-s0519a4:442_1": "sandhāya vadati. Tañhi saṁkiliṭṭhatāya kāḷakanti kaṇhaṁ. Apāyesu nibbattāpanato kāḷakavipākanti",
  "atk-s0519a4:442_2": "kaṇhavipākaṁ. Yaṁ saddhāvasena kammaṁ karotīti dasakusalakammapathakammaṁ. Tañhi",
  "atk-s0519a4:442_3": "asaṁkiliṭṭhattā paṇḍaranti sukkaṁ. Sagge nibbattāpanato paṇḍaravipākattā sukkavipākaṁ.",
  "atk-s0519a4:442_4": "Yaṁ lobhavasena dosavasena mohavasena saddhāvasena ca kammaṁ karoti, idaṁ kaṇhasukkanti",
  "atk-s0519a4:442_5": "vomissakakammaṁ. Kaṇhasukkavipākanti sukhadukkhavipākaṁ. Missakakammañhi katvā akusalavalena",
  "atk-s0519a4:442_6": "tiracchānayoniyaṁ maṅgalahatthibhāvaṁ upapanno kusalena pavatte sukhaṁ anubhavati,",
  "atk-s0519a4:442_7": "kusalena rājakule nibbattopi akusalena dukkhaṁ vedayati. Yaṁ vīriyavasena paññāvasena",
  "atk-s0519a4:442_8": "ca kammaṁ karoti, idaṁ kammaṁ akaṇhaṁ asukkaṁ akaṇhaasukkavipākanti kammakkhayakarā",
  "atk-s0519a4:442_9": "catumaggacetanā. Tañhi yadi kaṇhaṁ bhaveyya, kaṇhavipākaṁ dadeyya. Yadi sukkaṁ bhaveyya,",
  "atk-s0519a4:442_10": "sukkaupapattipariyāpannaṁ vipākaṁ dadeyya. Ubhayavipākassa pana appadānato akaṇhaasukkavipākanti ayamettha attho.",
  "atk-s0519a4:443_0": "Kammasamādāne paṭhamaṁ acelakapaṭipadā kāmesu pātabyatā, dutiyaṁ tibbakilesassa assumukhassāpi",
  "atk-s0519a4:443_1": "rudato parisuddhabrahmacariyacaraṇaṁ, tatiyaṁ kāmesu apātabyatā acelakapaṭipadā,",
  "atk-s0519a4:443_2": "catutthaṁ paccaye alabhamānassāpi jhānavipassanāsukhasamaṅgino sāsanabrahmacariyacaraṇaṁ.",
  "atk-s0519a4:443_3": "Yaṁ evaṁ jātiyaṁ kammasamādānanti yaṁ aññampi evaṁpakāraṁ kammaṁ. Iminā puggalenātiādi",
  "atk-s0519a4:443_4": "tasmiṁ kammavipāke bhagavato ñāṇassa pavattanākāradassanaṁ. Tattha upacitanti yathā",
  "atk-s0519a4:443_5": "kataṁ kammaṁ phaladānasamatthaṁ hoti, tathā kataṁ upacitaṁ. Avipakkanti na vipakkavipākaṁ.",
  "atk-s0519a4:443_6": "Vipākāya paccupaṭṭhitanti vipākadānāya katokāsaṁ. Na ca bhabbo abhinibbidhā gantunti",
  "atk-s0519a4:443_7": "kilesābhisaṅkhārānaṁ abhinibbijjhanato abhinibbidhāsaṅkhātaṁ ariyamaggaṁ adhigantuṁ",
  "atk-s0519a4:443_8": "na ca bhabbo. Taṁ bhagavā na ovadatīti taṁ vipākāvaraṇena nivutaṁ puggalaṁ bhagavā",
  "atk-s0519a4:443_9": "saccapaṭivedhaṁ purakkhatvā na ovadati, vāsanatthaṁ pana tādisānampi dhammaṁ deseti",
  "atk-s0519a4:443_10": "eva, ajātasattuādīnaṁ viya.",
  "atk-s0519a4:444_0": "Upacitanti kātuṁ āraddhaṁ. Tenevāha – ‘‘na ca tāva pāripūriṁ gata’’nti. Tena micchattaniyāmassa",
  "atk-s0519a4:444_1": "asamatthataṁ dasseti. Purā pāripūriṁ gacchatīti pāripūriṁ phalanipphādanasamatthataṁ",
  "atk-s0519a4:444_2": "gacchati purā adhigaccheyya. Micchattaniyatatāya sajjukaṁ phaladhammassa abhājanabhāvaṁ",
  "atk-s0519a4:444_3": "nibbattayati purā. Tenevāha – ‘‘purā veneyyattaṁ samatikkamatī’’ti. ‘‘Purā aniyataṁ",
  "atk-s0519a4:444_4": "samatikkamatī’’tipi pāṭho, so evattho. Asamatteti kamme asampuṇṇe, te asampuṇṇe vā.",
  "atk-s0519a4:445": "61. Evaṁ kilesantarāyamissakaṁ kammantarāyaṁ dassetvā idāni amissakaṁ kammantarāyaṁ dassetuṁ ‘‘imassa ca puggalassā’’tiādi vuttaṁ. Taṁ vuttanayameva.",
  "atk-s0519a4:446_0": "Sabbesanti imasmiṁ balaniddese vuttānaṁ sabbesaṁ kammānaṁ. Mudumajjhādhimattatāti",
  "atk-s0519a4:446_1": "mudumajjhatibbabhāvo. Kammānañhi muduādibhāvena taṁvipākānaṁ mudumajjhatikkhabhāvo",
  "atk-s0519a4:446_2": "viññāyatīti adhippāyo. Diṭṭhadhammavedanīyantiādīsu diṭṭhadhamme imasmiṁ attabhāve",
  "atk-s0519a4:446_3": "veditabbaṁ phalaṁ diṭṭhadhammavedanīyaṁ. Upapajje anantare attabhāve veditabbaṁ phalaṁ",
  "atk-s0519a4:446_4": "upapajjavedanīyaṁ. Aparasmiṁ attabhāve ito aññasmiṁ yasmiṁ kasmiñci attabhāve veditabbaṁ",
  "atk-s0519a4:446_5": "phalaṁ aparāpariyavedanīyaṁ. Ekajavanavārasmiñhi sattasu cetanāsu paṭhamacetanā diṭṭhadhammavedanīyaṁ",
  "atk-s0519a4:446_6": "nāma. Pariyosānacetanā upapajjavedanīyaṁ nāma. Majjhe pañca cetanā aparāpariyavedanīyaṁ",
  "atk-s0519a4:446_7": "nāma. Vipākavemattatāñāṇanti vipākavemattatāya vipākavisese ñāṇaṁ. Imassa pana kammavipākassa",
  "atk-s0519a4:446_8": "gatisampatti gativipatti, upadhisampatti upadhivipatti, kālasampatti kālavipatti,",
  "atk-s0519a4:446_9": "payogasampatti payogavipattiyo kāraṇaṁ. So ca nesaṁ kāraṇabhāvo ‘‘atthekaccāni pāpakāni",
  "atk-s0519a4:446_10": "kammasamādānāni gatisampattipaṭibāḷhāni na vipaccantī’’tiādipāḷivasena (vibha. 810) veditabbo.",
  "atk-s0519a4:447_0": "62. Anantarabalaniddese vuttakammasamādānapadeneva jhānādīni saṅgahetvā dassetuṁ",
  "atk-s0519a4:447_1": "‘‘tathā samādinnānaṁ kammāna’’ntiādi vuttaṁ. Sekkhaputhujjanasantānesu pavattāni",
  "atk-s0519a4:447_2": "jhānādīni kammaṁ honti. Tattha tathā samādinnānanti ‘‘sukkaṁ sukkavipākaṁ paccuppannasukhaṁ,",
  "atk-s0519a4:447_3": "āyatiṁ sukhavipāka’’nti evamādippakārehi samādinnesu kammesu. Saṁkilesoti paṭipakkhadhammavasena",
  "atk-s0519a4:447_4": "kiliṭṭhabhāvo. Vodānaṁ paṭipakkhadhammehi visujjhanaṁ. Vuṭṭhānaṁ paguṇavodānaṁ bhavaṅgavuṭṭhānañca.",
  "atk-s0519a4:447_5": "Evaṁ saṁkilissatītiādīsu ayamevattho – iminā ākārena jhānādi saṁkilissati vodāyati",
  "atk-s0519a4:447_6": "vuṭṭhahatīti jānanañāṇaṁ bhagavato anāvaraṇañāṇaṁ, na tassa āvaraṇaṁ atthīti.",
  "atk-s0519a4:448_0": "Kati jhānānītiādi jhānādayo vibhāgena dassetuṁ āraddhaṁ. Cattāri jhānānīti catukkanayavasena",
  "atk-s0519a4:448_1": "rūpāvacarajjhānāni sandhāyāha. Ekādasāti ‘‘rūpī rūpāni passatī’’tiādinā (dī. ni.",
  "atk-s0519a4:448_2": "2.129, 174; 3.339, 358; ma. ni. 2.248; 3.312) aṭṭhannaṁ tiṇṇañca suññatavimokkhādīnaṁ",
  "atk-s0519a4:448_3": "vasena vuttaṁ. Aṭṭhāti tesu ṭhapetvā lokuttare vimokkhe aṭṭha. Sattāti tesu eva nirodhasamāpattiṁ",
  "atk-s0519a4:448_4": "ṭhapetvā satta. Tayoti suttantapariyāyena suññatavimokkhādayo tayo. Dveti abhidhammapariyāyena",
  "atk-s0519a4:448_5": "animittavimokkhassāsambhavato avasesā dve. Ettha ca paṭipāṭiyā satta appitappitakkhaṇe",
  "atk-s0519a4:448_6": "vikkhambhanavasena paccanīkadhammehi vimuccanato , ārammaṇe adhimuccanato ca vimokkhā.",
  "atk-s0519a4:448_7": "Nirodhasamāpatti pana sabbaso saññāvedayitehi vimuttattā apagamavimokkho nāma. Lokuttarā",
  "atk-s0519a4:448_8": "ca taṁtaṁmaggavajjhakilesehi samucchedavasena vimuttattā vimokkhoti ayaṁ viseso veditabbo.",
  "atk-s0519a4:449_0": "Samādhīsu catukkanayapañcakanayesu paṭhamajjhānasamādhi savitakko savicāro samādhi",
  "atk-s0519a4:449_1": "nāma. Pañcakanaye dutiyajjhānasamādhi avitakko vicāramatto samādhi nāma. Catukkanaye",
  "atk-s0519a4:449_2": "pañcakanayepi sesajhānesu samādhi avitakko avicāro samādhi nāma.",
  "atk-s0519a4:450_0": "Samāpattīsu paṭipāṭiyā aṭṭhannaṁ samāpattīnaṁ ‘‘samādhī’’tipi nāmaṁ ‘‘samāpattī’’tipi.",
  "atk-s0519a4:450_1": "Kasmā? Cittekaggatāsabbhāvato. Nirodhasamāpattiyā tadabhāvato na ‘‘samādhī’’ti nāmaṁ.",
  "atk-s0519a4:450_2": "Saññāsamāpattiādi heṭṭhā vuttameva.",
  "atk-s0519a4:451_0": "Hānabhāgiyo samādhīti appaguṇehi paṭhamajjhānādīhi vuṭṭhitassa saññāmanasikārānaṁ",
  "atk-s0519a4:451_1": "kāmādianupakkhandanaṁ paṭhamajjhānādisamādhissa hānabhāgiyatā. ‘‘Paṭhamajjhānassa",
  "atk-s0519a4:451_2": "kāmarāgabyāpādā saṁkileso’’ti vuttattā dutiyajjhānādivasena yojetabbaṁ. Kukkuṭaṁ",
  "atk-s0519a4:451_3": "vuccati ajaññājigucchanamukhena tapparamatā. Kukkuṭajhāyīti puggalādhiṭṭhānena jhānāni",
  "atk-s0519a4:451_4": "vuttāni, dve paṭhamadutiyajjhānānīti vuttaṁ hoti. Yo paṭhamaṁ dutiyaṁ vā jhānaṁ nibbattetvā",
  "atk-s0519a4:451_5": "‘‘alamettāvatā’’ti saṅkocaṁ āpajjati, uttari na vāyamati, tassa tāni jhānāni cattāripi",
  "atk-s0519a4:451_6": "‘‘kukkuṭajhānānī’’ti vuccanti, taṁsamaṅgino ca kukkuṭajhāyī. Tesu purimāni dve āsannabalavapaccatthikattā",
  "atk-s0519a4:451_7": "visesabhāgiyatābhāvato ca saṁkilesabhāvena vuttāni. Itarāni pana visesabhāgiyatābhāvepi",
  "atk-s0519a4:451_8": "mandapaccatthikattā vodānabhāvena vuttānīti daṭṭhabbaṁ.",
  "atk-s0519a4:452_0": "Visesabhāgiyo samādhīti paguṇehi paṭhamajjhānādīhi vuṭṭhitassa saññāmanasikārānaṁ",
  "atk-s0519a4:452_1": "dutiyajjhānādipakkhandanaṁ, paguṇavodānaṁ bhavaṅgavuṭṭhānañca ‘‘vuṭṭhāna’’nti vuttaṁ.",
  "atk-s0519a4:452_2": "Heṭṭhimaṁ heṭṭhimañhi paguṇajjhānaṁ uparimassa uparimassa padaṭṭhānaṁ hoti. Tasmā",
  "atk-s0519a4:452_3": "vodānampi ‘‘vuṭṭhāna’’nti vuttaṁ. Bhavaṅgavasena sabbajhānehi vuṭṭhānaṁ hotīti bhavaṅgañca",
  "atk-s0519a4:452_4": "vodānaṁ vuṭṭhānaṁ. Yasmā pana vuṭṭhānavasibhāvena yathāparicchinnakālaṁ samāpattito",
  "atk-s0519a4:452_5": "vuṭṭhānaṁ hoti, tasmā samāpattivuṭṭhānakosallaṁ idha ‘‘vuṭṭhāna’’nti vuttaṁ.",
  "atk-s0519a4:453_0": "63.Tassevasamādhissāti tassa anantarabalaniddese jhānādipariyāyehi vuttasamādhissa.",
  "atk-s0519a4:453_1": "Parivārāti parikkhārā. Indriyānīti saddhāsatipaññindriyāni. Balānīti hirottappehi",
  "atk-s0519a4:453_2": "saddhiṁ tāniyeva. Vīriyassa visuṁ gahaṇaṁ balānaṁ bahūpakāradassanatthaṁ. Vīriyupatthambhena",
  "atk-s0519a4:453_3": "hi saddhādayo paṭipakkhena akampanīyā honti. Tenevāha – ‘‘vīriyavasena balāni bhavantī’’ti.",
  "atk-s0519a4:453_4": "Tesanti indriyānaṁ. Mudumajjhādhimattatāti avisadaṁ mudu. Nātivisadaṁ majjhaṁ. Ativisadaṁ",
  "atk-s0519a4:453_5": "adhimattaṁ balavaṁ ‘‘tikkha’’nti vuccati.",
  "atk-s0519a4:454_0": "Veneyyānaṁ indriyānurūpaṁ bhagavato desanāpavattīti dassetuṁ ‘‘tattha bhagavā’’tiādi",
  "atk-s0519a4:454_1": "vuttaṁ. Tattha saṁkhittavitthārenāti saṁkhittassa vitthārena. Atha vā saṁkhittenāti",
  "atk-s0519a4:454_2": "uddiṭṭhamattena. Saṁkhittavitthārenāti uddesena niddesena ca. Vitthārenāti uddesaniddesapaṭiniddesehi.",
  "atk-s0519a4:454_3": "Mudukanti lahukaṁ apāyabhayavaṭṭabhayādīhi santajjanavasena bhāriyaṁ akatvā. Mudutikkhanti",
  "atk-s0519a4:454_4": "nātitikkhaṁ. Saṁvegavatthūhi saṁvegajananādivasena bhāriyaṁ katvā. Samathaṁ upadisatīti",
  "atk-s0519a4:454_5": "samathaṁ adhikaṁ katvā upadisati, na tathā vipassananti adhippāyo. Na hi kevalena",
  "atk-s0519a4:454_6": "samathena saccappaṭivedho sambhavati. Samathavipassananti samadhuraṁ samathavipassanaṁ.",
  "atk-s0519a4:454_7": "Vipassananti sātisayaṁ vipassanaṁ upadisati. Yasmā cettha tikkhindriyādayo ugghaṭitaññuādayova,",
  "atk-s0519a4:454_8": "tasmā ‘‘tikkhindriyassa nissaraṇaṁ upadisatī’’tiādi vuttaṁ. Tattha adhipaññāsikkhāyāti adhipaññāsikkhaṁ.",
  "atk-s0519a4:455_0": "Yaṁ ettha ñāṇanti ettha indriyānaṁ mudumajjhādhimattatāya yaṁ ñāṇaṁ, idaṁ vuccati",
  "atk-s0519a4:455_1": "parasattānaṁ parapuggalānaṁ indriyaparopariyattavemattatāñāṇanti sambandhitabbaṁ.",
  "atk-s0519a4:455_2": "Tassa ñāṇassa pavattanākāraṁ dassetuṁ ‘‘ayaṁ imaṁ bhūmi’’ntiādi vuttaṁ. Tattha ayaṁ",
  "atk-s0519a4:455_3": "imaṁ bhūmiṁ bhāvanañca gatoti ayaṁ puggalo evamimaṁ saṁkilesavāsanaṁ vodānaṁ bhavaṅgañca",
  "atk-s0519a4:455_4": "gato gacchati gamissati ca, kālavacanicchāya abhāvato, yathā duddhanti. Imāya velāya",
  "atk-s0519a4:455_5": "imasmiṁ samaye imāya mudumajjhatikkhabhedāya anusāsaniyā. Evaṁdhātukoti hīnādivasena",
  "atk-s0519a4:455_6": "evaṁajjhāsayo evaṁadhimuttiko. Ayañcassa āsayoti imassa puggalassa ayaṁ sassatucchedappakāro,",
  "atk-s0519a4:455_7": "yathābhūtañāṇānulomakhantippakāro vā āsayo. Idañhi catubbidhaṁ āsayanti ettha sattā",
  "atk-s0519a4:455_8": "vasantīti āsayoti vuccati. Imaṁ pana bhagavā sattānaṁ āsayaṁ jānanto tesaṁ diṭṭhigatānaṁ",
  "atk-s0519a4:455_9": "vipassanāñāṇakammassakataññāṇānañca appavattikkhaṇepi jānāti eva. Vuttampi cetaṁ",
  "atk-s0519a4:455_10": "– ‘‘kāmaṁ sevantaññeva jānāti ‘ayaṁ puggalo kāmagaruko kāmāsayo kāmādhimutto’ti.",
  "atk-s0519a4:455_11": "Kāmaṁ sevantaññeva jānāti ‘ayaṁ puggalo nekkhammagaruko nekkhammāsayo nekkhammādhimutto’ti.",
  "atk-s0519a4:455_12": "Nekkhammaṁ sevantaññeva jānāti… byāpādaṁ… abyāpādaṁ… thinamiddhaṁ… ālokasaññaṁ sevantaññeva",
  "atk-s0519a4:455_13": "jānāti ‘ayaṁ puggalo thinamiddhagaruko thinamiddhāsayo thinamiddhādhimutto’’’ti (paṭi. ma. 1.113).",
  "atk-s0519a4:456_0": "Ayaṁ anusayoti ayaṁ imassa puggalassa kāmarāgādiko appahīnoyeva anusayitakileso.",
  "atk-s0519a4:456_1": "Appahīnoyeva hi thāmagato kileso anusayo. Parasattānanti padhānasattānaṁ. Parapuggalānanti",
  "atk-s0519a4:456_2": "tato paresaṁ sattānaṁ, hīnasattānanti attho. Ekatthameva vā etaṁ padadvayaṁ veneyyavasena",
  "atk-s0519a4:456_3": "dvidhā vuttaṁ. Indriyaparopariyattavemattatāñāṇanti parabhāvo ca aparabhāvo ca paropariyattaṁ",
  "atk-s0519a4:456_4": "a-kārassa okāraṁ katvā, tassa vemattatā paropariyattavemattatā. Saddhādīnaṁ indriyānaṁ",
  "atk-s0519a4:456_5": "paropariyattavemattatāya ñāṇaṁ indriyaparopariyattavemattatāñāṇanti padavibhāgo veditabbo.",
  "atk-s0519a4:457_0": "Tattha yanti yaṁ anekavihitassa pubbenivāsassa anussaraṇavasena bhagavato ñāṇaṁ,",
  "atk-s0519a4:457_1": "idaṁ aṭṭhamaṁ tathāgatabalanti sambandho. Anekavihitanti anekavidhaṁ, anekehi vā",
  "atk-s0519a4:457_2": "pakārehi pavattitaṁ. Pubbenivāsanti anussarituṁ icchitaṁ attano paresañca samanantarātītaṁ",
  "atk-s0519a4:457_3": "bhavaṁ ādiṁ katvā tattha tattha nivutthasantānaṁ. Anussaratīti ‘‘ekampi jātiṁ dvepi",
  "atk-s0519a4:457_4": "jātiyo’’ti evaṁ jātipaṭipāṭiyā anugantvā sarati, anudeva vā sarati, citte abhininnāmitamatte",
  "atk-s0519a4:457_5": "eva saratīti attho. Bhagavato hi parikammakiccaṁ natthi, āvajjanamatteneva sarati.",
  "atk-s0519a4:457_6": "Seyyathidanti āraddhappakāranidassanatthe nipāto. Ekampi jātinti ekampi paṭisandhimūlaṁ",
  "atk-s0519a4:457_7": "cutipariyosānaṁ ekabhavapariyāpannaṁ khandhasantānaṁ. Esa nayo dvepi jātiyotiādīsupi.",
  "atk-s0519a4:458_0": "Anekepi saṁvaṭṭakappetiādīsu pana parihāyamāno kappo saṁvaṭṭakappo, vaḍḍhamāno vivaṭṭakappoti",
  "atk-s0519a4:458_1": "veditabbo. Tattha saṁvaṭṭena saṁvaṭṭaṭṭhāyī gahito taṁmūlattā, vivaṭṭena ca vivaṭṭaṭṭhāyī.",
  "atk-s0519a4:458_2": "Evañhi sati yāni ‘‘cattārimāni, bhikkhave, kappassa asaṅkhyeyyāni. Katamāni cattāri?",
  "atk-s0519a4:458_3": "Saṁvaṭṭo saṁvaṭṭaṭṭhāyī vivaṭṭo vivaṭṭaṭṭhāyī’’ti (a. ni. 4.156) vuttāni , tāni sabbāni",
  "atk-s0519a4:458_4": "pariggahitāni honti. Amutrāsintiādi saraṇākāradassanaṁ. Tattha amutrāsinti amumhi",
  "atk-s0519a4:458_5": "saṁvaṭṭakappe, amumhi bhave vā yoniyaṁ vā gatiyaṁ vā viññāṇaṭṭhitiyaṁ vā sattāvāse",
  "atk-s0519a4:458_6": "vā sattanikāye vā. Evaṁnāmoti tisso vā phusso vā. Evaṁgottoti bhaggavo vā gotamo",
  "atk-s0519a4:458_7": "vā. Evaṁvaṇṇoti odāto vā sāmo vā. Evamāhāroti sālimaṁsodanāhāro vā pavattaphalabhojano",
  "atk-s0519a4:458_8": "vā. Evaṁsukhadukkhappaṭisaṁvedīti anekappakārena kāyikacetasikānaṁ sāmisanirāmisappabhedānaṁ",
  "atk-s0519a4:458_9": "vā sukhadukkhānaṁ paṭisaṁvedī. Evamāyupariyantoti evaṁ vassasataparamāyupariyanto",
  "atk-s0519a4:458_10": "vā caturāsītikappasahassaparamāyupariyanto vā. So tato cuto amutra udapādinti so",
  "atk-s0519a4:458_11": "tato bhavato, sattanikāyato vā cuto puna amukasmiṁ nāma sattanikāye udapādiṁ. Atha",
  "atk-s0519a4:458_12": "vā tatrāpi bhave vā sattanikāye vā ahosiṁ. Evaṁnāmotiādi vuttatthameva.",
  "atk-s0519a4:459_0": "64.Dibbenātiādīsu dibbasadisattā dibbaṁ. Devatānañhi sucaritakammanibbattampi pittasemharuhirādīhi",
  "atk-s0519a4:459_1": "apalibuddhaṁ upakkilesavimuttattā dūrepi ārammaṇaggahaṇasamatthaṁ dibbaṁ pasādacakkhu",
  "atk-s0519a4:459_2": "hoti. Idampi vīriyabhāvanābalanibbattaṁ ñāṇacakkhu tādisamevāti dibbasadisattā dibbaṁ,",
  "atk-s0519a4:459_3": "dibbavihāravasena vā paṭiladdhattā, attanā ca dibbavihārasannissitattāpi dibbaṁ,",
  "atk-s0519a4:459_4": "ālokapariggahena mahājutikattāpi dibbaṁ, tirokuṭṭādigatarūpadassanena mahāgatikattāpi",
  "atk-s0519a4:459_5": "dibbaṁ. Taṁ sabbaṁ saddasatthānusārena veditabbaṁ. Dassanaṭṭhena cakkhu. Cakkhukiccakaraṇena",
  "atk-s0519a4:459_6": "cakkhumivātipi cakkhu. Cutūpapātadassanena diṭṭhivisuddhihetuttā visuddhaṁ. Yo hi",
  "atk-s0519a4:459_7": "cutimattameva passati, na upapātaṁ, so ucchedadiṭṭhiṁ gaṇhāti. Yo upapātamattameva",
  "atk-s0519a4:459_8": "passati na cutiṁ, so navasattapātubhāvadiṭṭhiṁ gaṇhāti. Yo pana tadubhayaṁ passati,",
  "atk-s0519a4:459_9": "so yasmā duvidhampi taṁ diṭṭhigataṁ ativattati. Tasmāssa taṁ dassanaṁ diṭṭhivisuddhihetu",
  "atk-s0519a4:459_10": "hoti. Tadubhayañca bhagavā passati. Tena vuttaṁ – ‘‘cutūpapātadassanena diṭṭhivisuddhihetuttā visuddha’’nti.",
  "atk-s0519a4:460": "Ekādasaupakkilesavirahato vā visuddhaṁ. Yathāha –",
  "atk-s0519a4:461_0": "‘‘So kho ahaṁ anuruddhā ‘vicikicchā cittassa upakkileso’ti iti viditvā vicikicchaṁ",
  "atk-s0519a4:461_1": "cittassa upakkilesaṁ pajahiṁ. ‘Amanasikāro cittassa upakkileso… thinamiddhaṁ… chambhitattaṁ…",
  "atk-s0519a4:461_2": "uppilaṁ… duṭṭhullaṁ… accāraddhavīriyaṁ… atilīnavīriyaṁ… abhijappā… nānattasaññā…",
  "atk-s0519a4:461_3": "atinijjhāyitattaṁ rūpānaṁ cittassa upakkileso’ti iti viditvā atinijjhāyitattaṁ rūpānaṁ",
  "atk-s0519a4:461_4": "cittassa upakkilesaṁ pajahi’’nti (ma. ni. 3.242) evamādi.",
  "atk-s0519a4:462_0": "Tadevaṁ ekādasaupakkilesavirahato vā visuddhaṁ. Manussūpacāraṁ atikkamitvā rūpadassanena",
  "atk-s0519a4:462_1": "atikkantamānusakaṁ, maṁsacakkhuṁ atikkantattā vā atikkantamānusakaṁ. Tena dibbena",
  "atk-s0519a4:462_2": "cakkhunā visuddhena atikkantamānusakena.",
  "atk-s0519a4:463_0": "Satte passatīti manusso manussaṁ maṁsacakkhunā viya satte passati oloketi. Cavamāne",
  "atk-s0519a4:463_1": "upapajjamāneti ettha cutikkhaṇe upapattikkhaṇe vā dibbacakkhunāpi daṭṭhuṁ na sakkā.",
  "atk-s0519a4:463_2": "Ye pana āsannacutikā idāni cavissanti, ye ca gahitapaṭisandhikā sampati nibbattā,",
  "atk-s0519a4:463_3": "te ‘‘cavamānā upapajjamānā’’ti adhippetā. Te evarūpe cavamāne upapajjamāne. Hīneti",
  "atk-s0519a4:463_4": "mohanissandayuttattā hīnajātikulabhogādivasena hīḷite paribhūte. Paṇīteti amohanissandayuttattā",
  "atk-s0519a4:463_5": "tabbiparīte. Suvaṇṇeti adosanissandayuttattā iṭṭhakantamanāpavaṇṇayutte. Dubbaṇṇeti",
  "atk-s0519a4:463_6": "dosanissandayuttattā aniṭṭhākantāmanāpavaṇṇayutte abhirūpe virūpe vāti attho. Sugateti",
  "atk-s0519a4:463_7": "sugatigate, alobhanissandayuttattā vā aḍḍhe mahaddhane. Duggateti duggatigate, lobhanissandayuttattā",
  "atk-s0519a4:463_8": "vā dalidde appannapānabhojane. Yathākammūpageti yaṁ yaṁ kammaṁ upacitaṁ, tena tena",
  "atk-s0519a4:463_9": "upagate. Tattha purimehi ‘‘cavamāne’’tiādīhi dibbacakkhukiccaṁ vuttaṁ. Iminā pana",
  "atk-s0519a4:463_10": "padena yathākammūpagañāṇakiccaṁ. Yathākammūpagañāṇaanāgataṁsañāṇāni ca dibbacakkhupādakāneva",
  "atk-s0519a4:463_11": "dibbacakkhunā saheva ijjhanti.",
  "atk-s0519a4:464_0": "Kāyaduccaritenātiādīsu duṭṭhu caritaṁ, duṭṭhaṁ vā caritaṁ kilesapūtikattā duccaritaṁ.",
  "atk-s0519a4:464_1": "Kāyena duccaritaṁ, kāyato vā pavattaṁ duccaritaṁ kāyaduccaritaṁ. Evaṁ vacīmanoduccaritānipi",
  "atk-s0519a4:464_2": "daṭṭhabbāni. Samannāgatāti samaṅgībhūtā. Ariyānaṁupavādakāti buddhādīnaṁ ariyānaṁ,",
  "atk-s0519a4:464_3": "antamaso gihisotāpannānampi antimavatthunā vā guṇaparidhaṁsanena vā upavādakā akkosakā",
  "atk-s0519a4:464_4": "garahakā. Micchādiṭṭhikāti viparītadassanā. Micchādiṭṭhikammasamādānāti micchādiṭṭhihetubhūtasamādinnanānāvidhakammā.",
  "atk-s0519a4:464_5": "Ye ca micchādiṭṭhimūlakesu kāyakammādīsu aññepi samādapenti. Tattha vacīmanoduccaritaggahaṇena",
  "atk-s0519a4:464_6": "ariyūpavādamicchādiṭṭhīsu gahitāsupi tesaṁ puna vacanaṁ mahāsāvajjabhāvadassanatthaṁ.",
  "atk-s0519a4:464_7": "Mahāsāvajjo hi ariyūpavādo ānantariyasadiso. Yathāha –",
  "atk-s0519a4:465_0": "‘‘Seyyathāpi , sāriputta, bhikkhu sīlasampanno samādhisampanno paññāsampanno diṭṭheva",
  "atk-s0519a4:465_1": "dhamme aññaṁ ārādheyya, evaṁsampadamidaṁ, sāriputta, vadāmi taṁ vācaṁ appahāya taṁ",
  "atk-s0519a4:465_2": "cittaṁ appahāya taṁ diṭṭhiṁ appaṭinissajjitvā yathābhataṁ nikkhitto evaṁ niraye’’ti (ma. ni. 1.149).",
  "atk-s0519a4:466": "Micchādiṭṭhito ca mahāsāvajjataraṁ nāma aññaṁ natthi. Yathāha –",
  "atk-s0519a4:467": "‘‘Nāhaṁ, bhikkhave, aññaṁ ekadhammampi samanupassāmi evaṁ mahāsāvajjataraṁ, yathayidaṁ, bhikkhave, micchādiṭṭhi. Micchādiṭṭhiparamāni, bhikkhave, vajjānī’’ti (a. ni. 1.310).",
  "atk-s0519a4:468_0": "Kāyassa bhedāti upādinnakkhandhapariccāgā. Paraṁ maraṇāti tadanantaraṁ abhinibbattakkhandhaggahaṇe.",
  "atk-s0519a4:468_1": "Atha vā kāyassa bhedāti jīvitindriyassa upacchedā. Paraṁ maraṇāti cutito uddhaṁ.",
  "atk-s0519a4:468_2": "Apāyantiādi sabbaṁ nirayavevacanaṁ. Nirayo hi saggamokkhahetubhūtā puññasammatā ayā",
  "atk-s0519a4:468_3": "apetattā, sukhānaṁ vā āyassa abhāvā apāyo. Dukkhassa gati paṭisaraṇanti duggati,",
  "atk-s0519a4:468_4": "dosabahulatāya vā duṭṭhena kammunā nibbattā gati duggati. Vivasā nipatanti tattha",
  "atk-s0519a4:468_5": "dukkaṭakārinoti vinipāto. Natthi ettha assādasaññito ayoti nirayo.",
  "atk-s0519a4:469_0": "Atha vā apāyaggahaṇena tiracchānayoniṁ dīpeti, tiracchānayoni hi apāyo, sugatito",
  "atk-s0519a4:469_1": "apetattā. Na duggati, mahesakkhānaṁ nāgarājādīnaṁ sambhavato. Duggatiggahaṇena pettivisayaṁ",
  "atk-s0519a4:469_2": "dīpeti, so hi apāyo ceva duggati ca sugatito apetattā, dukkhassa ca gatibhūtattā.",
  "atk-s0519a4:469_3": "Na tu vinipāto asurasadisaṁ avinipatitattā. Petamahiddhikānañhi vimānānipi nibbattanti.",
  "atk-s0519a4:469_4": "Vinipātaggahaṇena asurakāyaṁ dīpeti, so hi yathāvuttenatthena apāyo ceva duggati",
  "atk-s0519a4:469_5": "ca sukhasamussayehi vinipātattā vinipātoti vuccati. Nirayaggahaṇena avīciādianekappakāraṁ",
  "atk-s0519a4:469_6": "nirayameva dīpeti. Upapannāti upagatā, tattha abhinibbattāti adhippāyo. Vuttavipariyāyena",
  "atk-s0519a4:469_7": "sukkapakkho veditabbo.",
  "atk-s0519a4:470_0": "Ayaṁ pana viseso – ettha sugatiggahaṇena manussagatimpi saṅgaṇhāti. Saggaggahaṇena",
  "atk-s0519a4:470_1": "devagatiṁ eva. Tattha sundarā gatīti sugati. Rūpādīhi visayehi suṭṭhu aggoti saggo.",
  "atk-s0519a4:470_2": "So sabbopi lujjanapalujjanaṭṭhena lokoti ayaṁ vacanattho. Amukāya kappakoṭiyaṁ upacitaṁ",
  "atk-s0519a4:470_3": "tenāyaṁ etarahi, anāgate vā saggūpago apāyūpago cāti aṭṭhamanavamabalañāṇakiccaṁ",
  "atk-s0519a4:470_4": "ekajjhaṁ katvā dassitaṁ. Tathā kappasatasahassevātiādīsupi. Tenevāha – ‘‘imāni bhagavato dve ñāṇānī’’ti.",
  "atk-s0519a4:471_0": "Nihato māro bodhimūleti nihato samucchinno kilesamāro bodhirukkhamūle. Idaṁ bhagavato",
  "atk-s0519a4:471_1": "dasamaṁ balanti idaṁ kilesamārassa hananaṁ samucchindanaṁ bhagavato dasamaṁ balaṁ.",
  "atk-s0519a4:471_2": "Tenevāha – ‘‘sabbāsavaparikkhayaṁ ñāṇa’’nti. Yasmā pana yadā arahattamaggena savāsanā",
  "atk-s0519a4:471_3": "sabbe āsavā khepitā, tadā bhagavatā sabbaññutaññāṇaṁ adhigataṁ nāma, tasmā ‘‘yaṁ",
  "atk-s0519a4:471_4": "sabbaññutā pattā’’tiādi vuttaṁ.",
  "atk-s0519a4:472_0": "Ayaṁ tāvettha ācariyānaṁ samānatthakathā. Paravādī panāha – ‘‘dasabalañāṇaṁ nāma",
  "atk-s0519a4:472_1": "pāṭiekkaṁ natthi, yasmā ‘sabbaññutā pattā viditā sabbadhammā’ti vuttaṁ, tasmā sabbaññutaññāṇassevāyaṁ",
  "atk-s0519a4:472_2": "pabhedo’’ti, taṁ na tathā daṭṭhabbaṁ. Aññameva hi dasabalañāṇaṁ, aññaṁ sabbaññutaññāṇaṁ.",
  "atk-s0519a4:472_3": "Dasabalañāṇañhi sakasakakiccameva jānāti, sabbaññutaññāṇaṁ tampi tato avasesampi",
  "atk-s0519a4:472_4": "jānāti. Dasabalañāṇesu hi paṭhamaṁ kāraṇākāraṇameva jānāti. Dutiyaṁ kammaparicchedameva,",
  "atk-s0519a4:472_5": "tatiyaṁ dhātunānattakāraṇameva, catutthaṁ ajjhāsayādhimuttimeva, pañcamaṁ kammavipākantarameva,",
  "atk-s0519a4:472_6": "chaṭṭhaṁ jhānādīhi saddhiṁ tesaṁ saṁkilesādimeva, sattamaṁ indriyānaṁ tikkhamudubhāvameva,",
  "atk-s0519a4:472_7": "aṭṭhamaṁ pubbenivutthakkhandhasantatimeva, navamaṁ sattānaṁ cutūpapātameva, dasamaṁ",
  "atk-s0519a4:472_8": "saccaparicchedameva. Sabbaññutaññāṇaṁ pana etehi jānitabbañca tato uttariñca pajānāti.",
  "atk-s0519a4:472_9": "Etesaṁ pana kiccaṁ sabbaṁ na karoti . Tañhi jhānaṁ hutvā appetuṁ na sakkoti, iddhi",
  "atk-s0519a4:472_10": "hutvā vikubbituṁ na sakkoti, maggo hutvā kilese khepetuṁ na sakkoti.",
  "atk-s0519a4:473_0": "Apica paravādī evaṁ pucchitabbo ‘‘dasabalañāṇaṁ nāmetaṁ savitakkasavicāraṁ avitakkavicāramattaṁ",
  "atk-s0519a4:473_1": "avitakkaavicāraṁ kāmāvacaraṁ rūpāvacaraṁ arūpāvacaraṁ lokiyaṁ lokuttara’’nti. Jānanto",
  "atk-s0519a4:473_2": "‘‘paṭipāṭiyā satta savitakkasavicārānī’’ti vakkhati, tato parāni dve avitakkaavicārānīti,",
  "atk-s0519a4:473_3": "āsavakkhayañāṇaṁ siyā savitakkasavicāraṁ, siyā avitakkavicāramattaṁ, siyā avitakkaavicāranti.",
  "atk-s0519a4:473_4": "Tathā paṭipāṭiyā satta kāmāvacarāni, tato dve rūpāvacarāni, avasāne ekaṁ lokuttaranti",
  "atk-s0519a4:473_5": "vakkhati. Sabbaññutaññāṇaṁ pana savitakkasavicārameva kāmāvacarameva lokiyamevāti",
  "atk-s0519a4:473_6": "niṭṭhamettha gantabbaṁ.",
  "atk-s0519a4:474": "Vicayahārasampātavaṇṇanā niṭṭhitā.",
  "atk-s0519a4:475": "3. Yuttihārasampātavaṇṇanā",
  "atk-s0519a4:476_0": "65. Evaṁ nānānayehi vicayahārasampātaṁ vitthāretvā idāni yuttihārasampātādīni dassetuṁ",
  "atk-s0519a4:476_1": "‘‘tattha katamo yuttihārasampāto’’tiādi āraddhaṁ. Tattha ‘‘tasmā rakkhitacittassā’’ti",
  "atk-s0519a4:476_2": "gāthāya padattho vitthāritoyeva. Rakkhitacittassa sammāsaṅkappagocaro bhavissatīti",
  "atk-s0519a4:476_3": "yujjatīti manacchaṭṭhāni dvārāni satikavāṭena pidahitvā viharantassa kāmavitakkādīnaṁ",
  "atk-s0519a4:476_4": "micchāsaṅkappānaṁ avasaro eva natthīti nekkhammavitakkādiko sammāsaṅkappo eva tassa",
  "atk-s0519a4:476_5": "gocaro pavattiṭṭhānaṁ bhavissatīti ayamattho yujjati. Yuttiyā ghaṭeti saṁsandati",
  "atk-s0519a4:476_6": "sametīti attho. Sammāsaṅkappagocaro sammādiṭṭhi bhavissatīti vuttanayena sammāsaṅkappagocaro",
  "atk-s0519a4:476_7": "puggalo aviparītameva vitakkato sammādiṭṭhi bhavissati. Sammādiṭṭhisaṅkhātaṁ vipassanāñāṇaṁ",
  "atk-s0519a4:476_8": "purakkhatvā viharanto maggañāṇena pañcannaṁ khandhānaṁ udayabbayaṁ asammohato paṭivijjhissati.",
  "atk-s0519a4:476_9": "Tathā paṭivijjhanto ca dukkhasabhāvattā duggatisaṅkhātā sabbā bhavagatiyo jahissati,",
  "atk-s0519a4:476_10": "tato eva sabbaṁ vinipātabhayaṁ saṁsārabhayañca samatikkamissatīti sabbopi cāyamattho yutto evāti.",
  "atk-s0519a4:477": "Yuttihārasampātavaṇṇanā niṭṭhitā.",
  "atk-s0519a4:478": "4. Padaṭṭhānahārasampātavaṇṇanā",
  "atk-s0519a4:479_0": "66. Sakasampattiyā viya susaṁvihitasaṅkappo bhavati. Indriyesu guttadvāratā sucaritapāripūriyā",
  "atk-s0519a4:479_1": "āsannakāraṇanti āha – ‘‘rakkhitacittassāti tiṇṇaṁ sucaritānaṁ padaṭṭhāna’’nti. Tassattho",
  "atk-s0519a4:479_2": "– ‘‘rakkhitacittassā’’ti idaṁ tiṇṇaṁ sucaritānaṁ padaṭṭhānavacananti. Nekkhammasaṅkappādibahulassa",
  "atk-s0519a4:479_3": "kāmacchandādinīvaraṇappahānaṁ sukaranti nekkhammasaṅkappādayo samathassa āsannakāraṇanti",
  "atk-s0519a4:479_4": "āha – ‘‘sammāsaṅkappagocaroti samathassa padaṭṭhāna’’nti. Kammassakatāsammādiṭṭhiyaṁ",
  "atk-s0519a4:479_5": "sappaccayanāmarūpadassanasammādiṭṭhiyañca ṭhito attādhīnaṁ saṁsāradukkhaṁ passanto",
  "atk-s0519a4:479_6": "tadatikkamanupāyaṁ vipassanaṁ ārabhatīti sammādiṭṭhivipassanāya visesakāraṇanti āha",
  "atk-s0519a4:479_7": "– ‘‘sammādiṭṭhipurekkhāroti vipassanāya padaṭṭhāna’’nti. Udayabbayadassanaṁ ussukkāpento",
  "atk-s0519a4:479_8": "sammattaniyāmaṁ okkamatīti taṁ paṭhamamaggādhigamassa kāraṇanti āha – ‘‘ñatvāna udayabbayanti",
  "atk-s0519a4:479_9": "dassanabhūmiyā padaṭṭhāna’’nti. Ālokasaññāmanasikārādīhi thinamiddhassa abhibhavanaṁ",
  "atk-s0519a4:479_10": "vīriyassa āsannakāraṇanti āha – ‘‘thinamiddhābhibhū bhikkhūti vīriyassa padaṭṭhāna’’nti.",
  "atk-s0519a4:479_11": "Yadipi ariyamaggakkhaṇe pahānabhāvanā samānakālā ekābhisamayassa icchitattā, tathāpi",
  "atk-s0519a4:479_12": "pahātabbassa pahānābhāve bhāvanāpāripūrī natthīti pahānanimittā viya katvā bhāvanā",
  "atk-s0519a4:479_13": "vuttā ‘‘sabbā duggatiyo jaheti bhāvanāya padaṭṭhāna’’nti. Atha vā ‘‘sabbā duggatiyo",
  "atk-s0519a4:479_14": "jahe’’ti idaṁ bhagavato vacanaṁ yogīnaṁ ussāhajananatthaṁ ānisaṁsakittanaṁ hotīti",
  "atk-s0519a4:479_15": "bhāvanāya visesakāraṇanti vuttaṁ ‘‘sabbā…pe… padaṭṭhāna’’nti.",
  "atk-s0519a4:480": "Padaṭṭhānahārasampātavaṇṇanā niṭṭhitā.",
  "atk-s0519a4:481": "5. Lakkhaṇahārasampātavaṇṇanā",
  "atk-s0519a4:482_0": "67. Indriyesu guttadvāratā satisaṁvaro, satibalena ca nekkhammavitakkādibahulo hotīti",
  "atk-s0519a4:482_1": "vuttaṁ – ‘‘tasmā rakkhitacittassa sammāsaṅkappagocaroti idaṁ satindriya’’nti. Tassattho",
  "atk-s0519a4:482_2": "– ‘‘tasmā rakkhitacittassa sammāsaṅkappagocaro’’ti ettha rakkhitacittatāya ca sammāsaṅkappagocaratā",
  "atk-s0519a4:482_3": "kāraṇūpacārena idaṁ satindriyaṁ, gahitāni bhavanti pañcindriyāni indriyalakkhaṇena",
  "atk-s0519a4:482_4": "vimuttiparipācanabhāvena vā ekalakkhaṇattāti adhippāyo. Gahito bhavatīti ettha maggalakkhaṇena",
  "atk-s0519a4:482_5": "gahaṇaṁ suviññeyyanti taṁ ṭhapetvā kāraṇato gahaṇaṁ dassetuṁ ‘‘sammādiṭṭhito hi sammāsaṅkappo",
  "atk-s0519a4:482_6": "pabhavatī’’tiādi vuttaṁ. Tato eva gahito bhavati ariyo aṭṭhaṅgiko maggoti vatvā vimuttivimuttiñāṇadassanānipi vuttāni.",
  "atk-s0519a4:483": "Lakkhaṇahārasampātavaṇṇanā niṭṭhitā.",
  "atk-s0519a4:484": "6. Catubyūhahārasampātavaṇṇanā",
  "atk-s0519a4:485_0": "68. Rakkhīyatīti rakkhitaṁ. Idaṁ padavasena nibbacanaṁ. Yasmā pana atthavasena nibbacane",
  "atk-s0519a4:485_1": "vutte padavasena nibbacanaṁ vuttameva hoti, tasmā ‘‘rakkhitaṁ paripālīyatīti esā",
  "atk-s0519a4:485_2": "niruttī’’ti vuttaṁ. Tattha iti-saddo ādyattho, pakāre vā. Tena evamādikā evaṁpakārā",
  "atk-s0519a4:485_3": "vā esā niruttīti vuttaṁ hoti. Tasmā cintetīti cittaṁ. Attano santānaṁ cinotīti cittaṁ,",
  "atk-s0519a4:485_4": "paccayehi citanti cittaṁ, cittavicittaṭṭhena cittaṁ, cittakaraṇaṭṭhena cittaṁ. Sammā",
  "atk-s0519a4:485_5": "saṅkappetīti sammāsaṅkappotiādinā nirutti veditabbā.",
  "atk-s0519a4:486_0": "Ayaṁ ettha bhagavato adhippāyoti ‘‘rakkhitacitto assā’’tiādinā indriyasaṁvarādayo",
  "atk-s0519a4:486_1": "duggatipahānañca vadato bhagavato ettha gāthāyaṁ adhippāyo. Kokāliko hītiādi nidānaniddeso.",
  "atk-s0519a4:486_2": "Tattha hi-saddo kāraṇe. Idaṁ vuttaṁ hoti – yasmā kokāliko (saṁ. ni. 1.181; a. ni.",
  "atk-s0519a4:486_3": "10.89; su. ni. kokālikasutta) arakkhitacittatāya aggasāvakesu cittaṁ padosetvā padumanirayaṁ",
  "atk-s0519a4:486_4": "upapanno, tasmā duggatiyo jahitukāmo rakkhitacitto assāti bhagavā satiārakkhena cetasā",
  "atk-s0519a4:486_5": "samannāgato sabbā duggatiyo jahatīti attho. Suttamhi vuttaṁ ‘‘satiyā cittaṁ rakkhitabba’’nti",
  "atk-s0519a4:486_6": "desanānusandhidassanaṁ.",
  "atk-s0519a4:487": "Catubyūhahārasampātavaṇṇanā niṭṭhitā.",
  "atk-s0519a4:488": "7. Āvaṭṭahārasampātavaṇṇanā",
  "atk-s0519a4:489_0": "69. Nekkhammasaṅkappabahulo kasiṇavasena mettādivasena vā laddhāya cittekaggatāsaṅkhātāya",
  "atk-s0519a4:489_1": "cittamañjūsāya cittaṁ ṭhapetvā samādhiṁyeva vā yathāladdhaṁ saṁkilesato rakkhitacitto",
  "atk-s0519a4:489_2": "nāma hotīti vuttaṁ – ‘‘tasmā rakkhitacittassa sammāsaṅkappagocaroti ayaṁ samatho’’ti.",
  "atk-s0519a4:489_3": "Paññāpadhānā vipassanāti āha – ‘‘sammādiṭṭhipurekkhāroti ayaṁ vipassanā’’ti. Ariyamaggena",
  "atk-s0519a4:489_4": "dukkhasacce pariññāte udayabbayadassanaṁ matthakappattaṁ nāma hotīti vuttaṁ – ‘‘ñatvāna",
  "atk-s0519a4:489_5": "udayabbayanti dukkhapariññā’’ti. ‘‘Yaṁ kiñci samudayadhammaṁ, sabbaṁ taṁ nirodhadhamma’’nti",
  "atk-s0519a4:489_6": "hi maggañāṇassa pavattidassanāti. Imāni cattāri saccānīti catusaccadhammavasena āvaṭṭanaṁ",
  "atk-s0519a4:489_7": "niṭṭhapeti. Tattha purimena saccadvayaṭṭhapanena visabhāgadhammavasena, pacchimena",
  "atk-s0519a4:489_8": "sabhāgadhammavasena āvaṭṭananti daṭṭhabbaṁ.",
  "atk-s0519a4:490": "Āvaṭṭahārasampātavaṇṇanā niṭṭhitā.",
  "atk-s0519a4:491": "8. Vibhattihārasampātavaṇṇanā",
  "atk-s0519a4:492_0": "70.Kusalapakkhokusalapakkhena niddisitabboti rakkhitacittassāti satisaṁvaro, so chabbidho",
  "atk-s0519a4:492_1": "dvāravasena cakkhudvārasaṁvaro yāva manodvārasaṁvaroti. Sammāsaṅkappo tividho – nekkhammasaṅkappo,",
  "atk-s0519a4:492_2": "abyāpādasaṅkappo, avihiṁsāsaṅkappoti. Sammādiṭṭhi aṭṭhavidhā dukkhe ñāṇaṁ…pe… idappaccayatāpaṭiccasamuppannesu",
  "atk-s0519a4:492_3": "dhammesu ñāṇanti. Udayabbayañāṇaṁ paññāsavidhaṁ avijjāsamudayā rūpasamudayo…pe… vipariṇāmalakkhaṇaṁ",
  "atk-s0519a4:492_4": "passantopi viññāṇakkhandhassa vayaṁ passati. Thinamiddhābhibhavanaṁ catubbidhaṁ catumaggavasena.",
  "atk-s0519a4:492_5": "Tattha satisaṁvaro lokiyalokuttaravasena duvidho. Tesu lokiyo kāmāvacarova, lokuttaro",
  "atk-s0519a4:492_6": "dassanabhāvanābhedato duvidho. Ekameko cettha catusatipaṭṭhānabhedato catubbidho.",
  "atk-s0519a4:492_7": "Esa nayo sammāsaṅkappādīsupi.",
  "atk-s0519a4:493_0": "Ayaṁ pana viseso – sammāsaṅkappo paṭhamajjhānavasena rūpāvacarotipi nīharitabbo.",
  "atk-s0519a4:493_1": "Padaṭṭhānavibhāgo padaṭṭhānahārasampāte vuttanayena vattabbo . Akusalapakkhe asaṁvaro",
  "atk-s0519a4:493_2": "cakkhuasaṁvaro…pe… kāyaasaṁvaro, copanakāyaasaṁvaro, vācāasaṁvaro, manoasaṁvaroti",
  "atk-s0519a4:493_3": "aṭṭhavidho. Micchāsaṅkappo kāmavitakkādivasena tividho. Aññāṇaṁ ‘‘dukkhe aññāṇa’’ntiādinā",
  "atk-s0519a4:493_4": "aṭṭhavidhā vibhattaṁ. Sammādiṭṭhipaṭipakkhato micchādiṭṭhi dvāsaṭṭhividhena veditabbā.",
  "atk-s0519a4:493_5": "Thinamiddhaṁ uppattibhūmito pañcavidhanti evaṁ akusalapakkhe vibhatti veditabbā.",
  "atk-s0519a4:494": "Vibhattihārasampātavaṇṇanā niṭṭhitā.",
  "atk-s0519a4:495": "9. Parivattanahārasampātavaṇṇanā",
  "atk-s0519a4:496_0": "71. Parivattanahāre āvaṭṭahāre vuttanayena samathavipassanāniddhāraṇaṁ akatvā ‘‘samathavipassanāya",
  "atk-s0519a4:496_1": "bhāvitāyā’’ti āha. Lokiyā cettha samathavipassanā daṭṭhabbā. Paṭipakkhenāti ‘‘arakkhitena",
  "atk-s0519a4:496_2": "cittenā’’ti gāthāya paṭipakkhenāti adhippāyo. Atha vā vibhattihāre niddiṭṭhassa akusalapakkhassa",
  "atk-s0519a4:496_3": "paṭipakkhenāti attho.",
  "atk-s0519a4:497": "Parivattanahārasampātavaṇṇanā niṭṭhitā.",
  "atk-s0519a4:498": "10. Vevacanahārasampātavaṇṇanā",
  "atk-s0519a4:499_0": "72. ‘‘Mānasaṁ hadayaṁ paṇḍaraṁ viññāṇaṁ viññāṇakkhandho manoviññāṇadhātū’’ti (dha.",
  "atk-s0519a4:499_1": "sa. 6) ca cittassa vevacanaṁ. ‘‘Takko vitakko saṅkappo appanā byappanā cetaso abhiniropanā’’ti",
  "atk-s0519a4:499_2": "ca sammāsaṅkappassa. ‘‘Paññā pajānanā vicayo pavicayo’’tiādinā (dha. sa. 16) sammādiṭṭhiyā.",
  "atk-s0519a4:499_3": "‘‘Thinaṁ thiyanā thiyitattaṁ cittassa akallatā akammaññatā onāho parināho antosaṅkoco’’ti",
  "atk-s0519a4:499_4": "thinassa. ‘‘Akallatā akammaññatā kāyālasiyaṁ supyaṁ supyanā supitatta’’nti (dha.",
  "atk-s0519a4:499_5": "sa. 1163) middhassa. ‘‘Bhikkhako bhikkhū’’tiādinā (pārā. 45) bhikkhupadassa. ‘‘Duggati",
  "atk-s0519a4:499_6": "apāyo vinipāto vaṭṭadukkhaṁ saṁsāro’’tiādinā duggatiyā vevacanaṁ veditabbaṁ.",
  "atk-s0519a4:500": "Vevacanahārasampātavaṇṇanā niṭṭhitā.",
  "atk-s0519a4:501": "11. Paññattihārasampātavaṇṇanā",
  "atk-s0519a4:502_0": "73. Adhiṭṭhahitvā rakkhantiyā satiyā rakkhiyamānaṁ cittaṁ tassā adhiṭṭhānaṁ viya",
  "atk-s0519a4:502_1": "hotīti katvā vuttaṁ – ‘‘rakkhitacittassāti padaṭṭhānapaññatti satiyā’’ti. Sesaṁ imasmiṁ",
  "atk-s0519a4:502_2": "paññattihārasampāte ito paresu otaraṇasodhanahārasampātesupi apubbaṁ natthi. Heṭṭhā vuttanayameva.",
  "atk-s0519a4:503": "Paññattihārasampātavaṇṇanā niṭṭhitā.",
  "atk-s0519a4:504": "14. Adhiṭṭhānahārasampātavaṇṇanā",
  "atk-s0519a4:505_0": "76. Adhiṭṭhānahārasampāte sammādiṭṭhi nāma yaṁ dukkhe ñāṇantiādinā catusaccahetuhetusamuppannapaccayapaccayuppannasaṅkhātassa",
  "atk-s0519a4:505_1": "visayassa vasena vemattataṁ dassetvā puna yaṁ tattha tattha yathābhūtaṁ ñāṇadassananti",
  "atk-s0519a4:505_2": "pāḷipāḷiatthānaṁ avasiṭṭhavisayavaseneva vemattataṁ dīpeti. Tattha yaṁ saccāgamananti",
  "atk-s0519a4:505_3": "yaṁ saccato aviparītato visayassa āgamanaṁ, adhigamoti attho. ‘‘Yaṁ paccāgamana’’ntipi",
  "atk-s0519a4:505_4": "pāṭho, tassa yaṁ paṭipāṭivisayassa āgamanaṁ, taṁtaṁvisayādhigamoti attho . Sesamettha",
  "atk-s0519a4:505_5": "parikkhārasamāropanahārasampātesu yaṁ vattabbaṁ, taṁ pubbe vuttanayattā uttānameva.",
  "atk-s0519a4:506": "Adhiṭṭhānahārasampātavaṇṇanā niṭṭhitā.",
  "atk-s0519a4:507": "Missakahārasampātavaṇṇanā",
  "atk-s0519a4:508": "Api cettha hārasampātaniddeso imināpi nayena veditabbo –",
  "atk-s0519a4:509": "‘‘Manopubbaṅgamā dhammā, manoseṭṭhā manomayā;",
  "atk-s0519a4:510": "Manasā ce pasannena, bhāsati vā karoti vā;",
  "atk-s0519a4:511": "Tato naṁ sukhamanveti, chāyāva anapāyinī’’ti. (dha. pa. 2);",
  "atk-s0519a4:512_0": "Tattha katamo desanāhārasampāto? Manopubbaṅgamā dhammāti manoti khandhavavatthānena",
  "atk-s0519a4:512_1": "viññāṇakkhandhaṁ deseti. Āyatanavavatthānena manāyatanaṁ , dhātuvavatthānena viññāṇadhātuṁ,",
  "atk-s0519a4:512_2": "indriyavavatthānena manindriyaṁ. Katame dhammā pubbaṅgamā? Cha dhammā pubbaṅgamā,",
  "atk-s0519a4:512_3": "kusalānaṁ kusalamūlāni, akusalānaṁ akusalamūlāni, sādhipatikānaṁ adhipati, sabbacittuppādānaṁ",
  "atk-s0519a4:512_4": "indriyāni. Api ca imasmiṁ sutte mano adhippeto. Yathā balaggassa rājā pubbaṅgamo,",
  "atk-s0519a4:512_5": "evamevaṁ dhammānaṁ mano pubbaṅgamo. Tattha tividhena mano pubbaṅgamo nekkhammachandena",
  "atk-s0519a4:512_6": "abyāpādachandena avihiṁsāchandena. Tattha alobhassa nekkhammachandena manopubbaṅgamaṁ,",
  "atk-s0519a4:512_7": "adosassa abyāpādachandena manopubbaṅgamaṁ, amohassa avihiṁsāchandena manopubbaṅgamaṁ.",
  "atk-s0519a4:513_0": "Manoseṭṭhāti mano tesaṁ dhammānaṁ seṭṭhaṁ visiṭṭhaṁ uttamaṁ pavaraṁ mūlaṁ pamukhaṁ",
  "atk-s0519a4:513_1": "pāmokkhaṁ, tena vuccati ‘‘manoseṭṭhā’’ti. Manomayāti manena katā, manena nimmitā,",
  "atk-s0519a4:513_2": "manena nibbattā, mano tesaṁ paccayo, tena vuccati ‘‘manomayā’’ti. Te pana dhammā",
  "atk-s0519a4:513_3": "chandasamudānitā anāvilasaṅkappasamuṭṭhānā phassasamodhānā vedanākkhandho saññākkhandho",
  "atk-s0519a4:513_4": "saṅkhārakkhandho. Manasā ce pasannenāti yā saddhā saddahanā okappanā abhippasādo.",
  "atk-s0519a4:513_5": "Iti iminā pasādena upeto samupeto upagato samupagato sampanno samannāgato, tena vuccati",
  "atk-s0519a4:513_6": "‘‘pasannenā’’ti idaṁ manokammaṁ . Bhāsati vāti vacīkammaṁ. Karoti vāti kāyakammaṁ.",
  "atk-s0519a4:513_7": "Iti dasakusalakammapathā dassitā.",
  "atk-s0519a4:514_0": "Tatoti dasavidhassa kusalakammassa katattā upacitattā. Nanti yo so katapuñño katakusalo",
  "atk-s0519a4:514_1": "katabhīruttāṇo, taṁ puggalaṁ. Sukhanti duvidhaṁ sukhaṁ kāyikaṁ cetasikañca. Anvetīti anugacchati.",
  "atk-s0519a4:515_0": "Idhassu puriso appahīnānusayo saṁyojaniyesu dhammesu assādaṁ anupassati, so saṁyojaniyesu",
  "atk-s0519a4:515_1": "dhammesu assādaṁ anupassanto yathādiṭṭhaṁ yathāsutaṁ sampattibhavaṁ pattheti. Iccassa",
  "atk-s0519a4:515_2": "avijjā ca bhavataṇhā ca anubaddhā honti, so yathādiṭṭhaṁ yathāsutaṁ sampattibhavaṁ",
  "atk-s0519a4:515_3": "patthento pasādanīyavatthusmiṁ cittaṁ pasādeti saddahati okappeti. So pasannacitto",
  "atk-s0519a4:515_4": "tividhaṁ puññakiriyavatthuṁ anutiṭṭhati dānamayaṁ sīlamayaṁ bhāvanāmayaṁ kāyena vācāya",
  "atk-s0519a4:515_5": "manasā. So tassa vipākaṁ paccanubhoti diṭṭheva dhamme upapajje vā aparāpare vā pariyāye.",
  "atk-s0519a4:515_6": "Iti kho panassa avijjāpaccayā saṅkhārā, saṅkhārapaccayā viññāṇaṁ, viññāṇapaccayā",
  "atk-s0519a4:515_7": "nāmarūpaṁ, nāmarūpapaccayā saḷāyatanaṁ, saḷāyatanapaccayā sukhavedanīyo phasso, phassapaccayā",
  "atk-s0519a4:515_8": "vedanāti evaṁ santaṁ taṁ sukhamanveti. Tassevaṁ vedanāya aparāparaṁ parivattamānāya",
  "atk-s0519a4:515_9": "uppajjati taṇhā. Taṇhāpaccayā upādānaṁ…pe… samudayo hotīti.",
  "atk-s0519a4:516_0": "Tattha yaṁ mano, ye ca manopubbaṅgamā dhammā, yañca sukhaṁ, ime vuccanti pañcakkhandhā,",
  "atk-s0519a4:516_1": "te dukkhasaccaṁ. Tesaṁ purimakāraṇabhūtā avijjā bhavataṇhā ca samudayasaccaṁ. Tesaṁ",
  "atk-s0519a4:516_2": "pariññāya pahānāya bhagavā dhammaṁ deseti, dukkhassa pariññāya samudayassa pahānāya.",
  "atk-s0519a4:516_3": "Yena parijānāti, yena pajahati, ayaṁ maggo. Yattha ca maggo pavattati, ayaṁ nirodho.",
  "atk-s0519a4:516_4": "Imāni cattāri saccāni evaṁ āyatanadhātuindriyamukhenāpi niddhāretabbāni. Tattha samudayena",
  "atk-s0519a4:516_5": "assādo, dukkhena ādīnavo, magganirodhehi nissaraṇaṁ, sukhassa anvayo phalaṁ, manasā",
  "atk-s0519a4:516_6": "pasannena kāyavacīsamīhā upāyo, manopubbaṅgamattā dhammānaṁ attano sukhakāmena pasannena",
  "atk-s0519a4:516_7": "manasā vacīkammaṁ kāyakammañca pavattetabbanti ayaṁ bhagavato āṇatti. Ayaṁ desanāhārasampāto.",
  "atk-s0519a4:517_0": "Tattha katamo vicayahārasampāto? Mananato ārammaṇavijānanato mano. Mananalakkhaṇe",
  "atk-s0519a4:517_1": "sampayuttesu ādhipaccakaraṇato pubbaṅgamo īhābhāvato nissattanijjīvaṭṭhena dhammā.",
  "atk-s0519a4:517_2": "Gāmesu gāmaṇi viya padhānaṭṭhena mano seṭṭho etesanti manoseṭṭhā. Sahajātādipaccayabhūtena",
  "atk-s0519a4:517_3": "manasā nibbattāti manomayā. Akālussiyato, ārammaṇassa okappanato ca pasannena vacīviññattivipphārato",
  "atk-s0519a4:517_4": "tathā sādiyanato ca bhāsati. Copanakāyavipphārato tathā sādiyanato ca karoti. Tathā",
  "atk-s0519a4:517_5": "pasutattā anaññattā ca ‘‘tato’’ti vuttaṁ. Sukhanato sātabhāvato iṭṭhabhāvato ca ‘‘sukha’’nti",
  "atk-s0519a4:517_6": "vuttaṁ. Katūpacitattā avipakkavipākattā ca ‘‘anvetī’’ti vuttaṁ. Kāraṇāyattavuttito",
  "atk-s0519a4:517_7": "asaṅkantito ca ‘‘chāyāva anapāyinī’’ti vuttaṁ. Ayaṁ anupadavicayato vicayahārasampāto.",
  "atk-s0519a4:518_0": "Tattha katamo yuttihārasampāto? Manassa dhammānaṁ ādhipaccayogato pubbaṅgamatā yujjati.",
  "atk-s0519a4:518_1": "Tato eva tesaṁ manassa anuvattanato dhammānaṁ manoseṭṭhatā yujjati. Sahajātādipaccayavasena",
  "atk-s0519a4:518_2": "manasā nibbattattā dhammānaṁ manomayatā yujjati. Manasā pasannena samuṭṭhānānaṁ kāyavacīkammānaṁ",
  "atk-s0519a4:518_3": "kusalabhāvo yujjati. Yena kusalakammaṁ upacitaṁ, taṁ chāyā viya sukhaṁ anvetīti yujjati.",
  "atk-s0519a4:518_4": "Ayaṁ yuttihārasampāto.",
  "atk-s0519a4:519_0": "Tattha katamo padaṭṭhāno hārasampāto? Mano manopavicārānaṁ padaṭṭhānaṁ. Manopubbaṅgamā",
  "atk-s0519a4:519_1": "dhammā sabbassa kusalapakkhassa padaṭṭhānaṁ. ‘‘Bhāsatī’’ti sammāvācā, ‘‘karotī’’ti",
  "atk-s0519a4:519_2": "sammākammanto, te sammāājīvassa padaṭṭhānaṁ. Sammāājīvo sammāvāyāmassa padaṭṭhānaṁ.",
  "atk-s0519a4:519_3": "Sammāvāyāmo sammāsatiyā padaṭṭhānaṁ. Sammāsati sammāsamādhissa padaṭṭhānaṁ. ‘‘Manasā",
  "atk-s0519a4:519_4": "pasannenā’’ti ettha pasādo saddhindriyaṁ, taṁ sīlassa padaṭṭhānaṁ. Sīlaṁ samādhissa",
  "atk-s0519a4:519_5": "padaṭṭhānaṁ. Samādhi paññāyāti yāva vimuttiñāṇadassanā yojetabbaṁ. Ayaṁ padaṭṭhānahārasampāto.",
  "atk-s0519a4:520_0": "Tattha katamo lakkhaṇo hārasampāto? ‘‘Manopubbaṅgamā dhammā’’ti manopubbaṅgamatāvacanena",
  "atk-s0519a4:520_1": "dhammānaṁ chandapubbaṅgamatāpi vīriyapubbaṅgamatāpi vīmaṁsāpubbaṅgamatāpi vuttā hoti",
  "atk-s0519a4:520_2": "ādhipateyyalakkhaṇena chandādīnaṁ manasā ekalakkhaṇattā. Tathā nesaṁ saddhādipubbaṅgamatāpi",
  "atk-s0519a4:520_3": "vuttā hoti indriyalakkhaṇena saddhādīnaṁ manasā ekalakkhaṇattā. ‘‘Manasā ce pasannenā’’ti",
  "atk-s0519a4:520_4": "yathā manassa pasādasamannāgamo taṁsamuṭṭhānānaṁ kāyavacīkammānaṁ anavajjabhāvalakkhaṇaṁ.",
  "atk-s0519a4:520_5": "Evaṁ cittassa satiādisamannāgamopi nesaṁ anavajjabhāvalakkhaṇaṁ yonisomanasikārasamuṭṭhānabhāvena",
  "atk-s0519a4:520_6": "ekalakkhaṇattā. ‘‘Sukhamanvetī’’ti sukhānugamanavacanena sukhassa paccayabhūtānaṁ",
  "atk-s0519a4:520_7": "manāpiyarūpādīnaṁ anugamo vutto hoti tesampi kammapaccayatāya ekalakkhaṇattāti. Ayaṁ",
  "atk-s0519a4:520_8": "lakkhaṇahārasampāto.",
  "atk-s0519a4:521_0": "Tattha katamo catubyūho hārasampāto? ‘‘Manopubbaṅgamā’’tiādīsu ‘‘mano’’tiādīnaṁ padānaṁ",
  "atk-s0519a4:521_1": "nibbacanaṁ niruttaṁ, taṁ padatthaniddesavasena veditabbaṁ. Padattho ca vuttanayena",
  "atk-s0519a4:521_2": "suviññeyyova. Ye sukhena atthikā, tehi pasannena manasā kāyavacīmanokammāni pavattetabbānīti",
  "atk-s0519a4:521_3": "ayamettha bhagavato adhippāyo. Puññakiriyāya aññesampi pubbaṅgamā hutvā tattha tesaṁ",
  "atk-s0519a4:521_4": "sammā upanetāro imissā desanāya nidānaṁ. ‘‘Chadvārādhipatī rājā (dha. pa. aṭṭha.",
  "atk-s0519a4:521_5": "2.181 erakapattanāgarājavatthu), cittānuparivattino dhammā (dha. sa. dukamātikā 62;",
  "atk-s0519a4:521_6": "1205-1206), cittassa ekadhammassa, sabbeva vasamanvagū’’ti (saṁ. ni. 1.62) evamādisamānayanena",
  "atk-s0519a4:521_7": "imissā desanāya saṁsandanā desanānusandhi. Padānusandhiyo pana suviññeyyāvāti. Ayaṁ",
  "atk-s0519a4:521_8": "catubyūho hārasampāto.",
  "atk-s0519a4:522_0": "Tattha katamo āvaṭṭo hārasampāto? ‘‘Manopubbaṅgamā dhammā’’ti tattha yāni tīṇi kusalamūlāni,",
  "atk-s0519a4:522_1": "tāni aṭṭhannaṁ sammattānaṁ hetu. Ye sammattā, ayaṁ aṭṭhaṅgiko maggo. Yaṁ manosahajanāmarūpaṁ,",
  "atk-s0519a4:522_2": "idaṁ dukkhaṁ. Asamucchinnā purimanipphannā avijjā bhavataṇhā, ayaṁ samudayo. Yattha",
  "atk-s0519a4:522_3": "tesaṁ pahānaṁ, ayaṁ nirodhoti imāni cattāri saccāni. Ayaṁ āvaṭṭo hārasampāto.",
  "atk-s0519a4:523_0": "Tattha katamo vibhattihārasampāto? ‘‘Manopubbaṅgamā dhammā, manasā ce pasannena,",
  "atk-s0519a4:523_1": "tato naṁ sukhamanvetī’’ti nayidaṁ yathārutavasena gahetabbaṁ. Yo hi samaṇo vā brāhmaṇo",
  "atk-s0519a4:523_2": "vā pāṇātipātimhi micchādiṭṭhike micchāpaṭipanne sakaṁ cittaṁ pasādeti, pasannena",
  "atk-s0519a4:523_3": "ca cittena abhūtaguṇābhitthavanavasena bhāsati vā nipaccakāraṁ vāssa yaṁ karoti,",
  "atk-s0519a4:523_4": "na tato naṁ sukhamanveti. Dukkhameva pana taṁ tato cakkaṁva vahato padamanveti. Iti",
  "atk-s0519a4:523_5": "hi idaṁ vibhajjabyākaraṇīyaṁ. Yaṁ manasā ce pasannena bhāsati vā karoti vā, tañce",
  "atk-s0519a4:523_6": "vacīkammaṁ kāyakammañca sukhavedanīyanti. Taṁ kissa hetu? Sammattagatehi sukhavedanīyaṁ",
  "atk-s0519a4:523_7": "micchāgatehi dukkhavedanīyanti. Kathaṁ panāyaṁ pasādo daṭṭhabbo? Nāyaṁ pasādo, pasādapatirūpako",
  "atk-s0519a4:523_8": "pana micchādhimokkhoti vadāmi. Ayaṁ vibhattihārasampāto.",
  "atk-s0519a4:524_0": "Tattha katamo parivattano hārasampāto? Manopubbaṅgamātiādi. Yaṁ manasā paduṭṭhena",
  "atk-s0519a4:524_1": "bhāsati vā karoti vā dukkhassānugāmī. Idañhi suttaṁ etassa ujupaṭipakkho. Ayaṁ parivattano hārasampāto.",
  "atk-s0519a4:525_0": "Tattha katamo vevacano hārasampāto? ‘‘Manopubbaṅgamā’’ti mano cittaṁ manāyatanaṁ",
  "atk-s0519a4:525_1": "manindriyaṁ manoviññāṇaṁ manoviññāṇadhātūti pariyāyavacanaṁ. Pubbaṅgamā purecārino",
  "atk-s0519a4:525_2": "puregāminoti pariyāyavacanaṁ. Dhammā attā sabhāvāti pariyāyavacanaṁ. Seṭṭhaṁ padhānaṁ",
  "atk-s0519a4:525_3": "pavaranti pariyāyavacanaṁ. Manomayā manonibbattā manosambhūtāti pariyāyavacanaṁ.",
  "atk-s0519a4:525_4": "Pasannena saddahantena okappentenāti pariyāyavacanaṁ. Sukhaṁ sātaṁ vedayitanti pariyāyavacanaṁ.",
  "atk-s0519a4:525_5": "Anveti anugacchati anubandhatīti pariyāyavacanaṁ. Ayaṁ vevacano hārasampāto.",
  "atk-s0519a4:526_0": "Tattha katamo paññattihārasampāto? Manopubbaṅgamāti ayaṁ manaso kiccapaññatti. Dhammāti",
  "atk-s0519a4:526_1": "sabhāvapaññatti, kusalakammapathapaññatti. Manoseṭṭhāti padhānapaññatti. Manomayāti",
  "atk-s0519a4:526_2": "sahajātapaññatti. Pasannenāti saddhindriyena samannāgatapaññatti, assaddhiyassa paṭikkhepapaññatti.",
  "atk-s0519a4:526_3": "Bhāsati vā karoti vāti sammāvācāsammākammantānaṁ nikkhepapaññatti. Tato naṁ sukhamanvetīti",
  "atk-s0519a4:526_4": "kammassa phalānubandhapaññatti, kammassa avināsapaññattīti. Ayaṁ paññattihārasampāto.",
  "atk-s0519a4:527_0": "Tattha katamo otaraṇo hārasampāto? Manoti viññāṇakkhandho. Dhammāti vedanāsaññāsaṅkhārakkhandhā.",
  "atk-s0519a4:527_1": "Bhāsati vā karoti vāti kāyavacīviññattiyo. Tāsaṁ nissayā cattāro mahābhūtāti rūpakkhandhoti",
  "atk-s0519a4:527_2": "ayaṁ khandhehi otaraṇo. Manoti abhisaṅkhāraviññāṇanti manoggahaṇena avijjāpaccayā",
  "atk-s0519a4:527_3": "saṅkhārā gahitāti. Saṅkhārapaccayā viññāṇaṁ…pe… samudayo hotīti ayaṁ paṭiccasamuppādena",
  "atk-s0519a4:527_4": "otaraṇoti. Ayaṁ otaraṇo hārasampāto.",
  "atk-s0519a4:528_0": "Tattha katamo sodhano hārasampāto? Manoti ārambho neva padasuddhi, na ārambhasuddhi.",
  "atk-s0519a4:528_1": "Manopubbaṅgamāti padasuddhi, na ārambhasuddhi. Tathā dhammāti yāva sukhanti padasuddhi,",
  "atk-s0519a4:528_2": "na ārambhasuddhi. Sukhamanvetīti pana padasuddhi ceva ārambhasuddhi cāti. Ayaṁ sodhano hārasampāto.",
  "atk-s0519a4:529_0": "Tattha katamo adhiṭṭhāno hārasampāto? Manopubbaṅgamā dhammā, manoseṭṭhā manomayāti",
  "atk-s0519a4:529_1": "ekattatā. Manasā ce pasannenāti vemattatā, tathā manasā ce pasannenāti ekattatā.",
  "atk-s0519a4:529_2": "Bhāsati vā karoti vāti vemattatā, tathā manasā ce pasannenāti ekattatā. So pasādo",
  "atk-s0519a4:529_3": "duvidho ajjhattañca byāpādavikkhambhanato, bahiddhā ca okappanato. Tathā sampattibhavahetubhūtopi",
  "atk-s0519a4:529_4": "vaḍḍhihetubhūtovāti ayaṁ vemattatā. Tayidaṁ suttaṁ dvīhi ākārehi adhiṭṭhātabbaṁ hetunā",
  "atk-s0519a4:529_5": "ca yo pasannamānaso, vipākena ca yo sukhavedanīyoti. Ayaṁ adhiṭṭhāno hārasampāto.",
  "atk-s0519a4:530_0": "Tattha katamo parikkhāro hārasampāto? Manopubbaṅgamāti ettha manoti kusalaviññāṇaṁ.",
  "atk-s0519a4:530_1": "Tassa ca ñāṇasampayuttassa alobho adoso amohoti tayo sampayuttā hetū, ñāṇavippayuttassa",
  "atk-s0519a4:530_2": "alobho adosoti dve sampayuttā hetū. Sabbesaṁ avisesena yonisomanasikāro hetu, cattāri",
  "atk-s0519a4:530_3": "sampatticakkāni paccayo. Tathā saddhammassavanaṁ, tassa ca dānādivasena pavattamānassa",
  "atk-s0519a4:530_4": "deyyadhammādayo paccayo. Dhammāti cettha vedanādīnaṁ iṭṭhārammaṇādayo. Tathā tayo",
  "atk-s0519a4:530_5": "viññāṇassa, vedanādayo pasādassa, saddheyyavatthukusalābhisaṅkhāro vipākasukhassa",
  "atk-s0519a4:530_6": "paccayoti. Ayaṁ parikkhāro hārasampāto.",
  "atk-s0519a4:531_0": "Tattha katamo samāropano hārasampāto? Manopubbaṅgamā dhammāti manoti puññacittaṁ,",
  "atk-s0519a4:531_1": "taṁ tividhaṁ – dānamayaṁ, sīlamayaṁ, bhāvanāmayanti. Tattha dānamayassa alobho padaṭṭhānaṁ,",
  "atk-s0519a4:531_2": "sīlamayassa adoso padaṭṭhānaṁ, bhāvanāmayassa amoho padaṭṭhānaṁ. Sabbesaṁ abhippasādo",
  "atk-s0519a4:531_3": "padaṭṭhānaṁ, ‘‘saddhājāto upasaṅkamati, upasaṅkamanto payirupāsatī’’ti (ma. ni. 2.183)",
  "atk-s0519a4:531_4": "suttaṁ vitthāretabbaṁ. Kusalacittaṁ sukhassa iṭṭhavipākassa padaṭṭhānaṁ. Yonisomanasikāro",
  "atk-s0519a4:531_5": "kusalacittassa padaṭṭhānaṁ. Yoniso hi manasi karonto kusalacittaṁ adhiṭṭhāti kusalacittaṁ",
  "atk-s0519a4:531_6": "bhāveti, so anuppannānaṁ pāpakānaṁ akusalānaṁ dhammānaṁ anuppādāya chandaṁ janeti,",
  "atk-s0519a4:531_7": "uppannānaṁ kusalānaṁ dhammānaṁ…pe… padahati. Tassevaṁ catūsu sammappadhānesu bhāviyamānesu",
  "atk-s0519a4:531_8": "cattāro satipaṭṭhānā yāva ariyo aṭṭhaṅgiko maggo bhāvanāpāripūriṁ gacchatīti ayaṁ",
  "atk-s0519a4:531_9": "bhāvanāya samāropanā. Sati ca bhāvanāya pahānañca siddhamevāti. Ayaṁ samāropano hārasampāto.",
  "atk-s0519a4:532": "Tathā –",
  "atk-s0519a4:533": "‘‘Dadato puññaṁ pavaḍḍhati, saṁyamato veraṁ na cīyati;",
  "atk-s0519a4:534": "Kusalo ca jahāti pāpakaṁ, rāgadosamohakkhayā sa nibbuto’’ti. (dī. ni. 2.197; udā. 75; peṭako. 16);",
  "atk-s0519a4:535_0": "Tattha dadato puññaṁ pavaḍḍhatīti dānamayaṁ puññakiriyavatthu vuttaṁ. Saṁyamato veraṁ",
  "atk-s0519a4:535_1": "na cīyatīti sīlamayaṁ puññakiriyavatthu vuttaṁ. Kusalo ca jahāti pāpakanti lobhassa",
  "atk-s0519a4:535_2": "ca dosassa ca mohassa ca pahānamāha. Tena bhāvanāmayaṁ puññakiriyavatthu vuttaṁ.",
  "atk-s0519a4:535_3": "Rāgadosamohakkhayā sa nibbutoti anupādāparinibbānamāha.",
  "atk-s0519a4:536_0": "Dadato puññaṁ pavaḍḍhatīti alobho kusalamūlaṁ. Saṁyamato veraṁ na cīyatīti adoso",
  "atk-s0519a4:536_1": "kusalamūlaṁ. Kusalo ca jahāti pāpakanti amoho kusalamūlaṁ. Rāgadosamohakkhayā sa",
  "atk-s0519a4:536_2": "nibbutoti tesaṁ nissaraṇaṁ vuttaṁ.",
  "atk-s0519a4:537_0": "Dadato puññaṁ pavaḍḍhatīti sīlakkhandhassa padaṭṭhānaṁ. Saṁyamato veraṁ na cīyatīti",
  "atk-s0519a4:537_1": "samādhikkhandhassa padaṭṭhānaṁ. Kusalo ca jahāti pāpakanti paññākkhandhassa vimuttikkhandhassa",
  "atk-s0519a4:537_2": "padaṭṭhānaṁ. Dānena oḷārikānaṁ kilesānaṁ pahānaṁ, sīlena majjhimānaṁ, paññāya sukhumānaṁ.",
  "atk-s0519a4:537_3": "Rāgadosamohakkhayā sa nibbutoti katāvībhūmiṁ dasseti.",
  "atk-s0519a4:538": "Dadato puññaṁ…pe… jahāti pāpakanti sekkhabhūmi dassitā. Rāgadosamohakkhayā sa nibbutoti aggaphalaṁ vuttaṁ.",
  "atk-s0519a4:539_0": "Tathā dadato puññaṁ…pe… na cīyatīti lokiyakusalamūlaṁ vuttaṁ. Kusalo ca jahāti pāpakanti",
  "atk-s0519a4:539_1": "lokuttarakusalamūlaṁ vuttaṁ. Rāgadosamohakkhayā sa nibbutoti lokuttarassa kusalamūlassa phalaṁ vuttaṁ.",
  "atk-s0519a4:540": "Dadato…pe… na cīyatīti puthujjanabhūmi dassitā. Kusalo ca jahāti pāpakanti sekkhabhūmi dassitā. Rāgadosamohakkhayā sa nibbutoti asekkhabhūmi dassitā.",
  "atk-s0519a4:541": "Dadato …pe… na cīyatīti saggagāminī paṭipadā vuttā. Kusalo ca jahāti pāpakanti sekkhavimutti. Rāgadosamohakkhayā sa nibbutoti asekkhavimutti vuttā.",
  "atk-s0519a4:542_0": "Dadato…pe… na cīyatīti dānakathaṁ sīlakathaṁ saggakathaṁ lokiyānaṁ dhammānaṁ desanamāha.",
  "atk-s0519a4:542_1": "Kusalo ca jahāti pāpakanti loke ādīnavānupassanāya saddhiṁ sāmukkaṁsikaṁ dhammadesanamāha.",
  "atk-s0519a4:542_2": "Rāgadosamohakkhayā sa nibbutoti tassā desanāya phalamāha.",
  "atk-s0519a4:543_0": "Dadato puññaṁ pavaḍḍhatīti dhammadānaṁ āmisadānañca vadati. Saṁyamato veraṁ na cīyatīti",
  "atk-s0519a4:543_1": "pāṇātipātā veramaṇiyā sattānaṁ abhayadānaṁ vadati. Evaṁ sabbānipi sikkhāpadāni vitthāretabbāni.",
  "atk-s0519a4:543_2": "Tena ca sīlasaṁyamena sīle patiṭṭhito cittaṁ saṁyameti, tassa samatho pāripūriṁ gacchati.",
  "atk-s0519a4:543_3": "Evaṁ so samathe ṭhito vipassanākosallayogato kusalo ca jahāti pāpakaṁ rāgaṁ jahāti,",
  "atk-s0519a4:543_4": "dosaṁ jahāti, mohaṁ jahāti, ariyamaggena sabbepi pāpake akusale dhamme jahāti. Evaṁ",
  "atk-s0519a4:543_5": "paṭipanno ca rāgadosamohakkhayā sa nibbutoti rāgādīnaṁ parikkhayā dvepi vimuttiyo",
  "atk-s0519a4:543_6": "adhigacchatīti ayaṁ suttaniddeso.",
  "atk-s0519a4:544_0": "Tattha katamo desanāhārasampāto? Imasmiṁ sutte kiṁ desitaṁ? Dve sugatiyo devā ca",
  "atk-s0519a4:544_1": "manussā ca, dibbā ca pañca kāmaguṇā, mānusakā ca pañca kāmaguṇā, dibbā ca pañcupādānakkhandhā,",
  "atk-s0519a4:544_2": "mānusakā ca pañcupādānakkhandhā. Idaṁ vuccati dukkhaṁ ariyasaccaṁ. Tassa kāraṇabhāvena",
  "atk-s0519a4:544_3": "purimapurimanipphannā taṇhā samudayo ariyasaccaṁ. Tayidaṁ vuccati assādo ca ādīnavo",
  "atk-s0519a4:544_4": "ca. Sabbassa purimehi dvīhi padehi niddeso ‘‘dadato…pe… na cīyatī’’ti. Kusalo ca",
  "atk-s0519a4:544_5": "jahāti pāpakanti maggo vutto. Rāgadosamohakkhayā sa nibbutoti dve nibbānadhātuyo",
  "atk-s0519a4:544_6": "saupādisesā ca anupādisesā ca. Idaṁ nissaraṇaṁ. Phalādīni pana yathārahaṁ veditabbānīti.",
  "atk-s0519a4:544_7": "Ayaṁ desanāhārasampāto.",
  "atk-s0519a4:545_0": "Vicayoti ‘‘dadato puññaṁ pavaḍḍhatī’’ti iminā paṭhamena padena tividhampi dānamayaṁ",
  "atk-s0519a4:545_1": "sīlamayaṁ bhāvanāmayaṁ puññakiriyavatthu vuttaṁ. Dasavidhassapi deyyadhammassa pariccāgo",
  "atk-s0519a4:545_2": "vutto. Tathā chabbidhassapi rūpādiārammaṇassa. ‘‘Saṁyamato veraṁ na cīyatī’’ti dutiyena",
  "atk-s0519a4:545_3": "padena averā asapattā abyāpādā ca paṭipadā vuttā. ‘‘Kusalo ca jahāti pāpaka’’nti",
  "atk-s0519a4:545_4": "tatiyena padena ñāṇuppādo aññāṇanirodho sabbopi ariyo aṭṭhaṅgiko maggo sabbepi bodhipakkhiyā",
  "atk-s0519a4:545_5": "dhammā vuttā . ‘‘Rāgadosamohakkhayā sa nibbuto’’ti rāgakkhayena rāgavirāgā cetovimutti,",
  "atk-s0519a4:545_6": "mohakkhayena avijjāvirāgā paññāvimutti vuttāti. Ayaṁ vicayo hārasampāto.",
  "atk-s0519a4:546_0": "Yuttīti dāne ṭhito ubhayaṁ paripūreti macchariyappahānañca puññābhisandañcāti atthesā",
  "atk-s0519a4:546_1": "yutti. Sīlasaṁyame ṭhito ubhayaṁ paripūreti upacārasamādhiṁ appanāsamādhiñcāti atthesā",
  "atk-s0519a4:546_2": "yutti. Pāpake dhamme pajahanto dukkhaṁ parijānāti, nirodhaṁ sacchikaroti, maggaṁ",
  "atk-s0519a4:546_3": "bhāvetīti atthesā yutti. Rāgadosamohesu sabbaso parikkhīṇesu anupādisesāya nibbānadhātuyā",
  "atk-s0519a4:546_4": "parinibbāyatīti atthesā yuttīti. Ayaṁ yuttihārasampāto.",
  "atk-s0519a4:547_0": "Padaṭṭhānanti dadato puññaṁ pavaḍḍhatīti cāgādhiṭṭhānassa padaṭṭhānaṁ. Saṁyamato",
  "atk-s0519a4:547_1": "veraṁ na cīyatīti saccādhiṭṭhānassa padaṭṭhānaṁ. Kusalo ca jahāti pāpakanti paññādhiṭṭhānassa",
  "atk-s0519a4:547_2": "padaṭṭhānaṁ. Rāgadosamohakkhayā sa nibbutoti upasamādhiṭṭhānassa padaṭṭhānanti. Ayaṁ",
  "atk-s0519a4:547_3": "padaṭṭhāno hārasampāto.",
  "atk-s0519a4:548_0": "Lakkhaṇoti ‘‘dadato’’ti etena peyyavajjaṁ atthacariyaṁ samānattatā ca dassitāti veditabbā",
  "atk-s0519a4:548_1": "saṅgahavatthubhāvena ekalakkhaṇattā. ‘‘Saṁyamato’’ti etena khantimettāavihiṁsāanuddayādayo",
  "atk-s0519a4:548_2": "dassitāti veditabbā verānuppādanalakkhaṇena ekalakkhaṇattā. ‘‘Veraṁ na cīyatī’’ti",
  "atk-s0519a4:548_3": "etena hirīottappaappicchatāsantuṭṭhitādayo dassitā verāvaḍḍhanena ekalakkhaṇattā.",
  "atk-s0519a4:548_4": "Tathā ahirīkānottappādayo acetabbabhāvena ekalakkhaṇattā. ‘‘Kusalo’’ti etena kosalladīpanena",
  "atk-s0519a4:548_5": "sammāsaṅkappādayo dassitā maggaṅgādibhāvena ekalakkhaṇattā. ‘‘Jahāti pāpaka’’nti",
  "atk-s0519a4:548_6": "etena pariññābhisamayādayopi dassitā abhisamayalakkhaṇena ekalakkhaṇattā. ‘‘Rāgadosamohakkhayā’’ti",
  "atk-s0519a4:548_7": "etena avasiṭṭhakilesādīnampi khayā dassitā khepetabbabhāvena ekalakkhaṇattāti ayaṁ lakkhaṇo.",
  "atk-s0519a4:549_0": "Catubyūhoti dadatoti gāthāyaṁ bhagavato ko adhippāyo? Ye mahābhogataṁ patthayissanti,",
  "atk-s0519a4:549_1": "te dānaṁ dassanti dāliddiyappahānāya. Ye averataṁ icchanti, te pañca verāni pajahissanti.",
  "atk-s0519a4:549_2": "Ye kusaladhammehi chandakāmā, te aṭṭhaṅgikaṁ maggaṁ bhāvessanti. Ye nibbāyitukāmā,",
  "atk-s0519a4:549_3": "te rāgadosamohaṁ pajahissantīti ayamettha bhagavato adhippāyo. Evaṁ nibbacananidānasandhayo",
  "atk-s0519a4:549_4": "vattabbāti. Ayaṁ catubyūho.",
  "atk-s0519a4:550_0": "Āvaṭṭoti yañca adadato macchariyaṁ, yañca asaṁyamato veraṁ, yañca akusalassa pāpassa",
  "atk-s0519a4:550_1": "appahānaṁ, ayaṁ paṭipakkhaniddesena samudayo. Tassa alobhena ca adosena ca amohena",
  "atk-s0519a4:550_2": "ca dānādīhi pahānaṁ, imāni tīṇi kusalamūlāni. Tesaṁ paccayo aṭṭha sammattāni, ayaṁ",
  "atk-s0519a4:550_3": "maggo. Yo rāgadosamohānaṁ khayo, ayaṁ nirodhoti. Ayaṁ āvaṭṭo.",
  "atk-s0519a4:551_0": "Vibhattīti dadato puññaṁ pavaḍḍhatīti ekaṁsena yo bhayahetu deti, rāgahetu deti,",
  "atk-s0519a4:551_1": "āmisakiñcikkhahetu deti, na tassa puññaṁ vaḍḍhati. Yañca daṇḍadānaṁ satthadānaṁ paraviheṭhanatthaṁ",
  "atk-s0519a4:551_2": "apuññaṁ assa pavaḍḍhati. Yaṁ pana kusalena cittena anukampanto vā apacāyamāno vā",
  "atk-s0519a4:551_3": "annaṁ deti, pānaṁ vatthaṁ yānaṁ mālāgandhavilepanaṁ seyyāvasathaṁ padīpeyyaṁ deti,",
  "atk-s0519a4:551_4": "sabbasattānaṁ vā abhayadānaṁ deti, mettacitto hitajjhāsayo nissaraṇasaññī dhammaṁ",
  "atk-s0519a4:551_5": "deseti. Saṁyamato veraṁ na cīyatīti ekaṁsena abhayūparatassa cīyati, kiṁkāraṇaṁ?",
  "atk-s0519a4:551_6": "Yaṁ asamattho, bhayūparato diṭṭhadhammikassa bhāyati ‘‘mā maṁ rājāno gahetvā hatthaṁ",
  "atk-s0519a4:551_7": "vā chindeyyuṁ…pe… jīvantampi sūle uttāseyyu’’nti, tena saṁyamena averaṁ cīyati. Yo",
  "atk-s0519a4:551_8": "pana evaṁ samāno veraṁ na cīyati. Yo pana evaṁ samādiyati, pāṇātipātassa pāpako vipāko",
  "atk-s0519a4:551_9": "diṭṭhe ceva dhamme abhisamparāye ca, evaṁ sabbassa akusalassa, so tato āramati, iminā",
  "atk-s0519a4:551_10": "saṁyamena veraṁ na cīyati. Saṁyamo nāma sīlaṁ. Taṁ catubbidhaṁ cetanā sīlaṁ, cetasikaṁ",
  "atk-s0519a4:551_11": "sīlaṁ, saṁvaro sīlaṁ, avītikkamo sīlanti. Kusalo ca jahāti pāpakanti pāpapahāyakā",
  "atk-s0519a4:551_12": "sattattiṁsa bodhipakkhiyā dhammā vattabbāti. Ayaṁ vibhatti.",
  "atk-s0519a4:552_0": "Parivattanoti dadato puññaṁ pavaḍḍhati, adadatopi puññaṁ pavaḍḍhati, na dānamayikaṁ.",
  "atk-s0519a4:552_1": "Saṁyamato veraṁ na cīyati asaṁyamatopi veraṁ na cīyati, yaṁ dānena paṭisaṅkhānabalena",
  "atk-s0519a4:552_2": "bhāvanābalena. Kusalo ca jahāti pāpakaṁ, akusalo pana na jahāti. Rāgadosamohakkhayā",
  "atk-s0519a4:552_3": "sa nibbuto, tesaṁ aparikkhayā natthi nibbutīti. Ayaṁ parivattano.",
  "atk-s0519a4:553_0": "Vevacanoti dadato puññaṁ pavaḍḍhati. Pariccāgato kusalaṁ upacīyati. Anumodatopi puññaṁ",
  "atk-s0519a4:553_1": "pavaḍḍhati cittappasādatopi veyyāvaccakiriyāyapi. Saṁyamatoti sīlasaṁvarato soraccato.",
  "atk-s0519a4:553_2": "Veraṁ na cīyatīti pāpaṁ na vaḍḍhati, akusalaṁ na vaḍḍhati. Kusaloti paṇḍito nipuṇo",
  "atk-s0519a4:553_3": "medhāvī parikkhako. Jahātīti samucchindati samugghāṭeti. Ayaṁ vevacano.",
  "atk-s0519a4:554_0": "Paññattīti dadato puññaṁ pavaḍḍhatīti lobhassa paṭinissaggapaññatti, alobhassa nikkhepapaññatti.",
  "atk-s0519a4:554_1": "Saṁyamato veraṁ na cīyatīti dosassa vikkhambhanapaññatti, adosassa nikkhepapaññatti.",
  "atk-s0519a4:554_2": "Kusalo ca jahāti pāpakanti mohassa samugghātapaññatti, amohassa bhāvanāpaññatti.",
  "atk-s0519a4:554_3": "Rāgadosamohassa pahānapaññatti, alobhādosāmohassa bhāvanāpaññatti. Rāgadosamohakkhayā",
  "atk-s0519a4:554_4": "sa nibbutoti kilesānaṁ paṭippassaddhipaññatti, nibbānassa sacchikiriyapaññattīti. Ayaṁ paññatti.",
  "atk-s0519a4:555_0": "Otaraṇoti dadato puññaṁ pavaḍḍhatīti dānaṁ nāma saddhādīhi indriyehi hotīti ayaṁ",
  "atk-s0519a4:555_1": "indriyehi otaraṇo. Saṁyamato veraṁ na cīyatīti saṁyamo nāma sīlakkhandhoti ayaṁ khandhehi",
  "atk-s0519a4:555_2": "otaraṇo. Kusalo ca jahāti pāpakanti pāpappahānaṁ nāma tīhi vimokkhehi hoti. Tesaṁ",
  "atk-s0519a4:555_3": "upāyabhūtāni tīṇi vimokkhamukhānīti ayaṁ vimokkhamukhehi otaraṇo. Rāgadosamohakkhayā",
  "atk-s0519a4:555_4": "sa nibbutoti vimuttikkhandho. So ca dhammadhātu dhammāyatanañcāti ayaṁ dhātūhi ca",
  "atk-s0519a4:555_5": "āyatanehi ca otaraṇoti. Ayaṁ otaraṇo.",
  "atk-s0519a4:556": "Sodhanoti dadatotiādikā padasuddhi, no ārambhasuddhi. Rāgadosamohakkhayā sa nibbutoti ayaṁ padasuddhi ca ārambhasuddhi cāti. Ayaṁ sodhano.",
  "atk-s0519a4:557_0": "Adhiṭṭhānoti dadatoti ayaṁ ekattatā, cāgo pariccāgo dhammadānaṁ āmisadānaṁ abhayadānaṁ,",
  "atk-s0519a4:557_1": "aṭṭha dānāni vitthāretabbāni. Ayaṁ vemattatā. Saṁyamoti ayaṁ ekattatā. Pātimokkhasaṁvaro",
  "atk-s0519a4:557_2": "satisaṁvaroti ayaṁ vemattatā. Kusalo ca jahāti pāpakanti ayaṁ ekattatā. Sakkāyadiṭṭhiṁ",
  "atk-s0519a4:557_3": "pajahati vicikicchaṁ pajahatītiādikā ayaṁ vemattatā. Rāgadosamohakkhayā sa nibbutoti",
  "atk-s0519a4:557_4": "ayaṁ ekattatā. Saupādisesā nibbānadhātu anupādisesā nibbānadhātūti ayaṁ vemattatāti. Ayaṁ adhiṭṭhāno.",
  "atk-s0519a4:558_0": "Parikkhāroti dānassa pāmojjaṁ paccayo. Alobho hetu, saṁyamassa hirottappādayo paccayo.",
  "atk-s0519a4:558_1": "Yonisomanasikāro adoso ca hetu, pāpappahānassa samādhi yathābhūtañāṇadassanañca paccayo.",
  "atk-s0519a4:558_2": "Tisso anupassanā hetu, nibbutiyā maggasammādiṭṭhi hetu, sammāsaṅkappādayo paccayoti. Ayaṁ parikkhāro.",
  "atk-s0519a4:559_0": "Samāropanohārasampātoti dadato puññaṁ pavaḍḍhatīti dānamayaṁ puññakiriyavatthu, taṁ",
  "atk-s0519a4:559_1": "sīlassa padaṭṭhānaṁ. Saṁyamato veraṁ na cīyatīti sīlamayaṁ puññakiriyavatthu, taṁ",
  "atk-s0519a4:559_2": "samādhissa padaṭṭhānaṁ. Sīlena hi jhānenapi rāgādikilesā na cīyanti. Yepissa tappaccayā",
  "atk-s0519a4:559_3": "uppajjeyyuṁ āsavā vighātapariḷāhā, tepissa na honti. Kusalo ca jahāti pāpakanti pahānapariññā,",
  "atk-s0519a4:559_4": "taṁ bhāvanāmayaṁ puññakiriyavatthu. Rāgadosamohakkhayā sa nibbutoti rāgassapi khayā",
  "atk-s0519a4:559_5": "dosassapi khayā mohassapi khayā. Tattha rāgoti yo rāgo sārāgo cetaso sārajjanā lobho",
  "atk-s0519a4:559_6": "lubbhanā lubbhitattaṁ abhijjhā lobho akusalamūlaṁ. Dosoti yo doso dussanā dussitattaṁ",
  "atk-s0519a4:559_7": "byāpādo cetaso byāpajjanā doso akusalamūlaṁ. Mohoti yaṁ aññāṇaṁ adassanaṁ anabhisamayo",
  "atk-s0519a4:559_8": "asambodho appaṭivedho dummejjhaṁ bālyaṁ asampajaññaṁ moho akusalamūlaṁ. Iti imesaṁ",
  "atk-s0519a4:559_9": "rāgādīnaṁ khayo nirodho paṭinissaggo nibbuti nibbāyanā parinibbānaṁ saupādisesā nibbānadhātu",
  "atk-s0519a4:559_10": "anupādisesā nibbānadhātūti. Ayaṁ samāropano hārasampāto.",
  "atk-s0519a4:560": "Missakahārasampātavaṇṇanā niṭṭhitā."
}