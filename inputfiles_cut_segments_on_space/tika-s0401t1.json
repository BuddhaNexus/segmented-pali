{
  "tika-s0401t1:0": "1. Rūpādivaggavaṇṇanā",
  "tika-s0401t1:1": "Nidānavaṇṇanā",
  "tika-s0401t1:2_0": "Vibhāgavantānaṁ sabhāvavibhāvanaṁ vibhāgadassanavaseneva hotīti paṭhamaṁ tāva nipātasuttavasena",
  "tika-s0401t1:2_1": "vibhāgaṁ dassetuṁ “tattha aṅguttarāgamo nāmā”tiādimāha. Tattha tatthāti “aṅguttarāgamassa",
  "tika-s0401t1:2_2": "atthaṁ pakāsayissāmī”ti yadidaṁ vuttaṁ, tasmiṁ vacane, “yassa atthaṁ pakāsayissāmī”ti",
  "tika-s0401t1:2_3": "paṭiññātaṁ, so aṅguttarāgamo nāma nipātasuttavasena evaṁ vibhāgoti attho. Atha vā",
  "tika-s0401t1:2_4": "tatthāti “aṅguttaranissitaṁ attha”nti etasmiṁ vacane yo aṅguttarāgamo vutto, so nipātasuttādivasena edisoti attho.",
  "tika-s0401t1:3_0": "Idāni taṁ ādito paṭṭhāya saṁvaṇṇitukāmo attano saṁvaṇṇanāya paṭhamamahāsaṅgītiyaṁ",
  "tika-s0401t1:3_1": "nikkhittānukkamena pavattabhāvadassanatthaṁ “tassa nipātesu…pe… vuttaṁ nidānamādī”tiādimāha.",
  "tika-s0401t1:3_2": "Tattha yathāpaccayaṁ tattha tattha desitattā paññattattā ca vippakiṇṇānaṁ dhammavinayānaṁ",
  "tika-s0401t1:3_3": "saṅgahetvā gāyanaṁ kathanaṁ saṅgīti. Etena taṁtaṁsikkhāpadānaṁ suttānañca ādipariyosānesu",
  "tika-s0401t1:3_4": "antarantarā ca sambandhavasena ṭhapitaṁ saṅgītikāravacanaṁ saṅgahitaṁ hoti. Saṅgīyamānassa",
  "tika-s0401t1:3_5": "atthassa mahantatāya pūjanīyatāya ca mahatī saṅgīti mahāsaṅgīti, paṭhamā mahāsaṅgīti",
  "tika-s0401t1:3_6": "paṭhamamahāsaṅgīti, tassā pavattikālo paṭhamamahāsaṅgītikālo, tasmiṁ paṭhamamahāsaṅgītikāle.",
  "tika-s0401t1:3_7": "Nidadāti desanaṁ desakālādivasena aviditaṁ viditaṁ katvā nidassetīti nidānaṁ. Yo",
  "tika-s0401t1:3_8": "lokiyehi upogghātoti vuccati, svāyamettha “evaṁ me suta”ntiādiko gantho veditabbo.",
  "tika-s0401t1:3_9": "Na “sanidānāhaṁ, bhikkhave, dhammaṁ desemī”tiādīsu viya ajjhāsayādidesanuppattihetu.",
  "tika-s0401t1:3_10": "Tenevāha – “evaṁ me sutantiādikaṁ āyasmatā ānandena paṭhamamahāsaṅgītikāle vuttaṁ nidānamādī”ti.",
  "tika-s0401t1:4_0": "1. “Sā panesā”tiādinā bāhiranidāne vattabbaṁ atidisitvā idāni abbhantaranidānaṁ ādito",
  "tika-s0401t1:4_1": "paṭṭhāya saṁvaṇṇituṁ “yaṁ paneta”nti vuttaṁ. Tattha yasmā saṁvaṇṇanaṁ karontena saṁvaṇṇetabbe",
  "tika-s0401t1:4_2": "dhamme padāni padavibhāgaṁ tadatthañca dassetvā tato paraṁ piṇḍatthādinidassanavasena",
  "tika-s0401t1:4_3": "ca saṁvaṇṇanā kātabbā, tasmā padāni tāva dassento “evanti nipātapada”ntiādimāha.",
  "tika-s0401t1:4_4": "Tattha padavibhāgoti padānaṁ viseso, na padaviggaho. Atha vā padāni ca padavibhāgo",
  "tika-s0401t1:4_5": "ca padavibhāgo, padaviggaho ca padavibhāgo ca padavibhāgoti vā ekasesavasena padapadaviggahā",
  "tika-s0401t1:4_6": "padavibhāgasaddena vuttāti veditabbaṁ. Tattha padaviggaho “jetassa vanaṁ jetavana”ntiādinā",
  "tika-s0401t1:4_7": "samāsapadesu daṭṭhabbo.",
  "tika-s0401t1:5_0": "Atthatoti padatthato. Taṁ pana padatthaṁ atthuddhārakkamena paṭhamaṁ evaṁ-saddassa",
  "tika-s0401t1:5_1": "dassento “evaṁ-saddo tāvā”tiādimāha. Avadhāraṇādīti ettha ādi-saddena idamatthapucchāparimāṇādiatthānaṁ",
  "tika-s0401t1:5_2": "saṅgaho daṭṭhabbo. Tathā hi “evaṁgatāni puthusippāyatanāni, evamādīnī”tiādīsu idaṁ-saddassa",
  "tika-s0401t1:5_3": "atthe evaṁ-saddo. Gata-saddo hi pakārapariyāyo, tathā vidhākāra-saddā ca. Tathā hi",
  "tika-s0401t1:5_4": "vidhayuttagatasadde lokiyā pakāratthe vadanti. “Evaṁ su te sunhātā suvilittā kappitakesamassū",
  "tika-s0401t1:5_5": "āmukkamaṇikuṇḍalābharaṇā odātavatthavasanā pañcahi kāmaguṇehi samappitā samaṅgībhūtā",
  "tika-s0401t1:5_6": "paricārenti seyyathāpi tvaṁ etarahi sācariyakoti. No hidaṁ, bho gotamā”tiādīsu pucchāyaṁ.",
  "tika-s0401t1:5_7": "“Evaṁ lahuparivattaṁ, evamāyupariyanto”ti ca ādīsu parimāṇe.",
  "tika-s0401t1:6_0": "Nanu ca “evaṁ su te sunhātā suvilittā evamāyupariyanto”ti ettha evaṁ-saddena pucchanākāraparimāṇākārānaṁ",
  "tika-s0401t1:6_1": "vuttattā ākārattho eva evaṁ-saddoti? Na, visesasabbhāvato. Ākāramattavācako hi evaṁ-saddo",
  "tika-s0401t1:6_2": "ākāratthoti adhippeto yathā “evaṁ byākho”tiādīsu, na pana ākāravisesavācako. Evañca",
  "tika-s0401t1:6_3": "katvā “evaṁ jātena maccenā”tiādīni upamādiudāharaṇāni upapannāni honti. Tathā hi",
  "tika-s0401t1:6_4": "“yathā hi…pe… bahu”nti ettha puppharāsiṭṭhāniyato manussūpapattisappurisūpanissayasaddhammassavanayonisomanasikārabhogasampatti-",
  "tika-s0401t1:6_5": "ādidānādipuññakiriyāhetusamudāyato sobhāsugandhatādiguṇayogato mālāguṇasadisiyo pahūtā",
  "tika-s0401t1:6_6": "puññakiriyā maritabbasabhāvatāya maccena sattena kattabbāti jotitattā puppharāsimālāguṇāva",
  "tika-s0401t1:6_7": "upamā. Tesaṁ upamākāro yathā-saddena aniyamato vuttoti “evaṁ-saddo upamākāranigamanattho”ti",
  "tika-s0401t1:6_8": "vattuṁ yuttaṁ, so pana upamākāro niyamiyamāno atthato upamāva hotīti āha – “upamāyaṁ",
  "tika-s0401t1:6_9": "āgato”ti. Tathā “evaṁ iminā ākārena abhikkamitabba”ntiādinā upadisiyamānāya samaṇasāruppāya",
  "tika-s0401t1:6_10": "ākappasampattiyā yo tattha upadisanākāro, so atthato upadeso evāti vuttaṁ – “evaṁ",
  "tika-s0401t1:6_11": "te…pe… upadese”ti. Tathā evametaṁbhagavā, evametaṁ sugatāti ettha bhagavatā yathāvuttamatthaṁ",
  "tika-s0401t1:6_12": "aviparītato jānantehi kataṁ tattha saṁvijjamānaguṇānaṁ pakārehi haṁsanaṁ udaggatākaraṇaṁ",
  "tika-s0401t1:6_13": "sampahaṁsanaṁ, yo tattha sampahaṁsanākāroti yojetabbaṁ.",
  "tika-s0401t1:7_0": "Evamevaṁ panāyanti ettha garahaṇākāroti yojetabbaṁ, so ca garahaṇākāro “vasalī”tiādikhuṁsanasaddasannidhānato",
  "tika-s0401t1:7_1": "idha evaṁ-saddena pakāsitoti viññāyati. Yathā cettha, evaṁ upamākārādayopi upamādivasena",
  "tika-s0401t1:7_2": "vuttānaṁ puppharāsiādisaddānaṁ sannidhānatoti daṭṭhabbaṁ. Evaṁ, bhanteti khotiādīsu",
  "tika-s0401t1:7_3": "pana dhammassa sādhukaṁ savanamanasikārena niyojitehi bhikkhūhi attano tattha ṭhitabhāvassa",
  "tika-s0401t1:7_4": "paṭijānanavasena vuttattā ettha evaṁ-saddo vacanasampaṭicchanattho vutto, tena “evaṁ,",
  "tika-s0401t1:7_5": "bhante, sādhu bhante, suṭṭhu bhante”ti vuttaṁ hoti. Evañca vadehīti “yathāhaṁ vadāmi,",
  "tika-s0401t1:7_6": "evaṁ samaṇaṁ ānandaṁ vadehī”ti vadanākāro idāni vattabbo evaṁ-saddena nidassīyatīti",
  "tika-s0401t1:7_7": "nidassanattho vutto. Evaṁ noti etthāpi tesaṁ yathāvuttadhammānaṁ ahitadukkhāvahabhāve",
  "tika-s0401t1:7_8": "sanniṭṭhānajananatthaṁ anumatiggahaṇavasena “no vā, kathaṁ vo ettha hotī”ti pucchāya",
  "tika-s0401t1:7_9": "katāya “evaṁ no ettha hotī”ti vuttattā tadākārasanniṭṭhānaṁ evaṁ-saddena vibhāvitanti",
  "tika-s0401t1:7_10": "viññāyati. So pana tesaṁ dhammānaṁ ahitāya dukkhāya saṁvattanākāro niyamiyamāno avadhāraṇattho",
  "tika-s0401t1:7_11": "hotīti āha – “evaṁ no ettha hotītiādīsu avadhāraṇe”ti.",
  "tika-s0401t1:8_0": "Nānānayanipuṇanti ekattanānattaabyāpāraevaṁdhammatāsaṅkhātā, nandiyāvaṭṭatipukkhalasīhavikkīḷitaaṅkusadisālocanasaṅkhātā",
  "tika-s0401t1:8_1": "vā ādhārādibhedavasena nānāvidhā nayā nānānayā. Nayā vā pāḷigatiyo, tā ca paññattiādivasena",
  "tika-s0401t1:8_2": "saṁkilesabhāgiyādilokiyāditadubhayavomissakatādivasena kusalādivasena khandhādivasena",
  "tika-s0401t1:8_3": "saṅgahādivasena samayavimuttādivasena padhānādivasena kusalamūlādivasena tikapaṭṭhānādivasena",
  "tika-s0401t1:8_4": "ca nānappakārāti nānānayā, tehi nipuṇaṁ saṇhaṁ sukhumanti nānānayanipuṇaṁ. Āsayova",
  "tika-s0401t1:8_5": "ajjhāsayo, te ca sassatādibhedena tattha ca apparajakkhatādibhedena ca aneke, attajjhāsayādayo",
  "tika-s0401t1:8_6": "eva vā samuṭṭhānaṁ uppattihetu etassāti anekajjhāsayasamuṭṭhānaṁ. Atthabyañjanasampannanti",
  "tika-s0401t1:8_7": "atthabyañjanaparipuṇṇaṁ upanetabbābhāvato. Saṅkāsanapakāsanavivaraṇavibhajanauttānīkaraṇapaññattivasena",
  "tika-s0401t1:8_8": "chahi atthapadehi akkharapadabyañjanākāraniruttiniddesavasena chahi byañjanapadehi",
  "tika-s0401t1:8_9": "ca samannāgatanti vā attho daṭṭhabbo.",
  "tika-s0401t1:9_0": "Vividhapāṭihāriyanti ettha pāṭihāriyapadassa vacanatthaṁ “paṭipakkhaharaṇato rāgādikilesāpanayanato",
  "tika-s0401t1:9_1": "ca pāṭihāriya”nti vadanti. Bhagavato pana paṭipakkhā rāgādayo na santi, ye haritabbā.",
  "tika-s0401t1:9_2": "Puthujjanānampi vigatūpakkilese aṭṭhaguṇasamannāgate citte hatapaṭipakkhe iddhividhaṁ",
  "tika-s0401t1:9_3": "pavattati, tasmā tattha pavattavohārena ca na sakkā idha “pāṭihāriya”nti vatthuṁ.",
  "tika-s0401t1:9_4": "Sace pana mahākāruṇikassa bhagavato veneyyagatā ca kilesā paṭipakkhā, tesaṁ haraṇato",
  "tika-s0401t1:9_5": "“pāṭihāriya”nti vuttaṁ, evaṁ sati yuttametaṁ. Atha vā bhagavato ca sāsanassa ca paṭipakkhā",
  "tika-s0401t1:9_6": "titthiyā, tesaṁ haraṇato pāṭihāriyaṁ. Te hi diṭṭhiharaṇavasena ca diṭṭhippakāsane",
  "tika-s0401t1:9_7": "asamatthabhāvena ca iddhiādesanānusāsanīhi haritā apanītā hontīti. “Paṭī”ti vā ayaṁ",
  "tika-s0401t1:9_8": "saddo “pacchā”ti etassa atthaṁ bodheti “tasmiṁ paṭipaviṭṭhamhi, añño āgañchi brāhmaṇo”tiādīsu",
  "tika-s0401t1:9_9": "viya, tasmā samāhite citte vigatūpakkilese katakiccena pacchā haritabbaṁ pavattetabbanti",
  "tika-s0401t1:9_10": "paṭihāriyaṁ, attano vā upakkilesesu catutthajjhānamaggehi haritesu pacchā haraṇaṁ",
  "tika-s0401t1:9_11": "paṭihāriyaṁ, iddhiādesanānusāsaniyo ca vigatūpakkilesena katakiccena ca sattahitatthaṁ",
  "tika-s0401t1:9_12": "puna pavattetabbā, haritesu ca attano upakkilesesu parasattānaṁ upakkilesaharaṇāni",
  "tika-s0401t1:9_13": "hontīti paṭihāriyāni bhavanti. Paṭihāriyameva pāṭihāriyaṁ, paṭihāriye vā iddhiādesanānusāsanisamudāye",
  "tika-s0401t1:9_14": "bhavaṁ ekamekaṁ pāṭihāriyanti vuccati. Paṭihāriyaṁ vā catutthajjhānaṁ maggo ca paṭipakkhaharaṇato,",
  "tika-s0401t1:9_15": "tattha jātaṁ, tasmiṁ vā nimittabhūte, tato vā āgatanti pāṭihāriyaṁ. Tassa pana iddhiādibhedena",
  "tika-s0401t1:9_16": "visayabhedena ca bahuvidhassa bhagavato desanāyaṁ labbhamānattā āha – “vividhapāṭihāriya”nti.",
  "tika-s0401t1:10_0": "Na aññathāti bhagavato sammukhā sutākārato na aññathāti attho, na pana bhagavato",
  "tika-s0401t1:10_1": "desitākārato. Acinteyyānubhāvā hi bhagavato desanā. Evañca katvā “sabbappakārena",
  "tika-s0401t1:10_2": "ko samattho viññātu”nti idaṁ vacanaṁ samatthitaṁ bhavati, dhāraṇabaladassanañca na",
  "tika-s0401t1:10_3": "virujjhati sutākārāvirujjhanassa adhippetattā. Na hettha atthantaratāparihāro dvinnaṁ",
  "tika-s0401t1:10_4": "atthānaṁ ekavisayattā, itarathā thero bhagavato desanāya sabbathā paṭiggahaṇe samattho",
  "tika-s0401t1:10_5": "asamattho cāti āpajjeyyāti.",
  "tika-s0401t1:11_0": "“Yo paro na hoti, so attā”ti evaṁ vuttāya niyakajjhattasaṅkhātāya sasantatiyaṁ vattanato",
  "tika-s0401t1:11_1": "tividhopi me-saddo kiñcāpi ekasmiṁyeva atthe dissati, karaṇasampadānasāminiddesavasena",
  "tika-s0401t1:11_2": "pana vijjamānabhedaṁ sandhāyāha – “me-saddo tīsu atthesu dissatī”ti.",
  "tika-s0401t1:12_0": "Kiñcāpi upasaggo kiriyaṁ viseseti, jotakabhāvato pana satipi tasmiṁ suta-saddo eva",
  "tika-s0401t1:12_1": "taṁ tamatthaṁ vadatīti anupasaggassa suta-saddassa atthuddhāre saupasaggassa gahaṇaṁ",
  "tika-s0401t1:12_2": "na virujjhatīti dassento “saupasaggo ca anupasaggo cā”ti āha. Assāti sutasaddassa.",
  "tika-s0401t1:12_3": "Kammabhāvasādhanāni idha sutasadde sambhavantīti vuttaṁ – “upadhāritanti vā upadhāraṇanti",
  "tika-s0401t1:12_4": "vā attho”ti. Mayāti atthe satīti yadā me-saddassa kattuvasena karaṇaniddeso, tadāti",
  "tika-s0401t1:12_5": "attho. Mamāti atthe satīti yadā sambandhavasena sāminiddeso, tadā.",
  "tika-s0401t1:13_0": "Sutasaddasanniṭṭhāne payuttena evaṁ-saddena savanakiriyājotakena bhavitabbanti vuttaṁ",
  "tika-s0401t1:13_1": "– “evanti sotaviññāṇādiviññāṇakiccanidassana”nti. Ādi-saddena sampaṭicchanādīnaṁ",
  "tika-s0401t1:13_2": "sotadvārikaviññāṇānaṁ tadabhinīhaṭānañca manodvārikaviññāṇānaṁ gahaṇaṁ veditabbaṁ.",
  "tika-s0401t1:13_3": "Sabbesampi vākyānaṁ evakāratthasahitattā “suta”nti etassa sutamevāti ayamattho labbhatīti",
  "tika-s0401t1:13_4": "āha – “assavanabhāvappaṭikkhepato”ti. Etena avadhāraṇena niyāmataṁ dasseti. Yathā",
  "tika-s0401t1:13_5": "ca sutaṁ sutamevāti niyāmetabbaṁ, taṁ sammā sutaṁ hotīti āha – “anūnādhikāviparītaggahaṇanidassana”nti.",
  "tika-s0401t1:13_6": "Atha vā saddantaratthāpohanavasena saddo atthaṁ vadatīti sutanti assutaṁ na hotīti",
  "tika-s0401t1:13_7": "ayametassa atthoti vuttaṁ – “assavanabhāvappaṭikkhepato”ti. Iminā diṭṭhādivinivattanaṁ",
  "tika-s0401t1:13_8": "karoti. Idaṁ vuttaṁ hoti – na idaṁ mayā diṭṭhaṁ, na sayambhuñāṇena sacchikataṁ, atha",
  "tika-s0401t1:13_9": "kho sutaṁ, tañca sammadevāti. Tenevāha – “anūnādhikāviparītaggahaṇanidassana”nti.",
  "tika-s0401t1:13_10": "Avadhāraṇatthe vā evaṁ-sadde ayamatthayojanā – “karīyatī”ti tadapekkhassa suta-saddassa",
  "tika-s0401t1:13_11": "ayamattho vutto “assavanabhāvappaṭikkhepato”ti. Tenevāha – “anūnādhikāviparītaggahaṇanidassana”nti.",
  "tika-s0401t1:13_12": "Savana-saddo cettha kammattho veditabbo “suyyatī”ti.",
  "tika-s0401t1:14_0": "Evaṁ savanahetusavanavisesavasena padattayassa ekena pakārena atthayojanaṁ dassetvā",
  "tika-s0401t1:14_1": "idāni pakārantarehi taṁ dassetuṁ – “tathā eva”ntiādi vuttaṁ. Tattha tassāti yā sā",
  "tika-s0401t1:14_2": "bhagavato sammukhā dhammassavanākārena pavattā manodvāraviññāṇavīthi, tassā. Sā hi",
  "tika-s0401t1:14_3": "nānappakārena ārammaṇe pavattituṁ samatthā. Tathā ca vuttaṁ – “sotadvārānusārenā”ti.",
  "tika-s0401t1:14_4": "Nānappakārenāti vakkhamānānaṁ anekavihitānaṁ byañjanatthaggahaṇānaṁ nānākārena. Etena",
  "tika-s0401t1:14_5": "imissā yojanāya ākārattho evaṁ-saddo gahitoti dīpeti. Pavattibhāvappakāsananti pavattiyā",
  "tika-s0401t1:14_6": "atthibhāvappakāsanaṁ. Sutanti dhammappakāsananti yasmiṁ ārammaṇe vuttappakārā viññāṇavīthi",
  "tika-s0401t1:14_7": "nānappakārena pavattā, tassa dhammattā vuttaṁ, na sutasaddassa dhammatthattā. Vuttassevatthassa",
  "tika-s0401t1:14_8": "pākaṭīkaraṇaṁ “ayañhetthā”tiādi. Tattha viññāṇavīthiyāti karaṇatthe karaṇavacanaṁ, mayāti kattuatthe.",
  "tika-s0401t1:15_0": "Evanti niddisitabbappakāsananti nidassanatthaṁ evaṁ-saddaṁ gahetvā vuttaṁ nidassetabbassa",
  "tika-s0401t1:15_1": "nidassitabbattābhāvābhāvato. Tena evaṁ-saddena sakalampi suttaṁ paccāmaṭṭhanti dasseti.",
  "tika-s0401t1:15_2": "Sutasaddassa kiriyāsaddattā savanakiriyāya ca sādhāraṇaviññāṇappabandhappaṭibaddhattā",
  "tika-s0401t1:15_3": "tattha ca puggalavohāroti vuttaṁ – “sutanti puggalakiccappakāsana”nti. Na hi puggalavohārarahite",
  "tika-s0401t1:15_4": "dhammappabandhe savanakiriyā labbhatīti.",
  "tika-s0401t1:16_0": "Yassa cittasantānassātiādipi ākāratthameva evaṁ-saddaṁ gahetvā purimayojanāya aññathā",
  "tika-s0401t1:16_1": "atthayojanaṁ dassetuṁ vuttaṁ. Tattha ākārapaññattīti upādāpaññatti eva dhammānaṁ",
  "tika-s0401t1:16_2": "pavattiākārupādānavasena tathā vuttā. Sutanti visayaniddesoti sotabbabhūto dhammo",
  "tika-s0401t1:16_3": "savanakiriyākattupuggalassa savanakiriyāvasena pavattiṭṭhānanti katvā vuttaṁ. Cittasantānavinimuttassa",
  "tika-s0401t1:16_4": "paramatthato kassaci kattuabhāvepi saddavohārena buddhiparikappitabhedavacanicchāya",
  "tika-s0401t1:16_5": "cittasantānato aññaṁ viya taṁsamaṅgiṁ katvā vuttaṁ – “cittasantānena taṁsamaṅgīno”ti.",
  "tika-s0401t1:16_6": "Savanakiriyāvisayopi sotabbadhammo savanakiriyāvasena pavattacittasantānassa idha",
  "tika-s0401t1:16_7": "paramatthato kattubhāvato, savanavasena cittapavattiyā eva vā savanakiriyābhāvato",
  "tika-s0401t1:16_8": "taṁkiriyākattu ca visayo hotīti katvā vuttaṁ – “taṁsamaṅgīno kattuvisaye”ti. Sutākārassa",
  "tika-s0401t1:16_9": "ca therassa sammānicchitabhāvato āha – “gahaṇasanniṭṭhāna”nti. Etena vā avadhāraṇatthaṁ",
  "tika-s0401t1:16_10": "evaṁ-saddaṁ gahetvā ayamatthayojanā katāti daṭṭhabbaṁ.",
  "tika-s0401t1:17_0": "Pubbe sutānaṁ nānāvihitānaṁ suttasaṅkhātānaṁ atthabyañjanānaṁ upadhāritarūpassa ākārassa",
  "tika-s0401t1:17_1": "nidassanassa, avadhāraṇassa vā pakāsanasabhāvo evaṁ-saddoti tadākārādiupadhāraṇassa",
  "tika-s0401t1:17_2": "puggalapaññattiyā upādānabhūtadhammappabandhabyāpāratāya vuttaṁ – “evanti puggalakiccaniddeso”ti.",
  "tika-s0401t1:17_3": "Savanakiriyā pana puggalavādinopi viññāṇanirapekkhā natthīti visesato viññāṇabyāpāroti",
  "tika-s0401t1:17_4": "āha – “sutanti viññāṇakiccaniddeso”ti. Meti saddappavattiyā ekanteneva sattavisayattā",
  "tika-s0401t1:17_5": "viññāṇakiccassa ca tattheva samodahitabbato “meti ubhayakiccayuttapuggalaniddeso”ti",
  "tika-s0401t1:17_6": "vuttaṁ. Avijjamānapaññattivijjamānapaññattisabhāvā yathākkamaṁ evaṁsaddasutasaddānaṁ",
  "tika-s0401t1:17_7": "atthāti te tathārūpapaññattiupādānabyāpārabhāvena dassento āha – “evanti puggalakiccaniddeso,",
  "tika-s0401t1:17_8": "sutanti viññāṇakiccaniddeso”ti. Ettha ca karaṇakiriyākattukammavisesappakāsanavasena",
  "tika-s0401t1:17_9": "puggalabyāpāravisayapuggalabyāpāranidassanavasena gahaṇākāraggāhakatabbisayavisesaniddesavasena",
  "tika-s0401t1:17_10": "kattukaraṇabyāpārakattuniddesavasena ca dutiyādayo catasso atthayojanā dassitāti daṭṭhabbaṁ.",
  "tika-s0401t1:18_0": "Sabbassapi saddādhigamanīyassa atthassa paññattimukheneva paṭipajjitabbattā sabbapaññattīnañca",
  "tika-s0401t1:18_1": "vijjamānādivasena chasu paññattibhedesu antogadhattā tesu “eva”ntiādīnaṁ paññattīnaṁ",
  "tika-s0401t1:18_2": "sarūpaṁ niddhārento āha – “evanti ca meti cā”tiādi. Tattha evanti ca meti ca vuccamānassatthassa",
  "tika-s0401t1:18_3": "ākārādino dhammānaṁ asallakkhaṇabhāvato avijjamānapaññattibhāvoti āha – “saccikaṭṭhaparamatthavasena",
  "tika-s0401t1:18_4": "avijjamānapaññattī”ti. Tattha saccikaṭṭhaparamatthavasenāti bhūtatthauttamatthavasena.",
  "tika-s0401t1:18_5": "Idaṁ vuttaṁ hoti – yo māyāmarīciādayo viya abhūtattho, anussavādīhi gahetabbo viya",
  "tika-s0401t1:18_6": "anuttamattho ca na hoti, so rūpasaddādisabhāvo, ruppanānubhavanādisabhāvo vā attho",
  "tika-s0401t1:18_7": "saccikaṭṭho paramattho cāti vuccati, na tathā “evaṁ me”tipadānaṁ atthoti. Etamevatthaṁ",
  "tika-s0401t1:18_8": "pākaṭataraṁ kātuṁ “kiñhettha ta”ntiādi vuttaṁ. Sutanti pana saddāyatanaṁ sandhāyāha",
  "tika-s0401t1:18_9": "– “vijjamānapaññattī”ti. Teneva hi “yañhi taṁ ettha sotena upaladdha”nti vuttaṁ.",
  "tika-s0401t1:18_10": "“Sotadvārānusārena upaladdha”nti pana vutte atthabyañjanādi sabbaṁ labbhati. Taṁ",
  "tika-s0401t1:18_11": "taṁ upādāya vattabbatoti sotapathamāgate dhamme upādāya tesaṁ upadhāritākārādino",
  "tika-s0401t1:18_12": "paccāmasanavasena evanti, sasantatipariyāpanne khandhe upādāya meti vattabbattāti",
  "tika-s0401t1:18_13": "attho. Diṭṭhādisabhāvarahite saddāyatane pavattamānopi sutavohāro “dutiyaṁ tatiya”ntiādiko",
  "tika-s0401t1:18_14": "viya paṭhamādīni diṭṭhamutaviññāte apekkhitvā pavattoti āha – “diṭṭhādīni upanidhāya",
  "tika-s0401t1:18_15": "vattabbato”ti. Assutaṁ na hotīti hi sutanti pakāsito ayamatthoti.",
  "tika-s0401t1:19_0": "Attanā paṭividdhā suttassa pakāravisesā evanti therena paccāmaṭṭhāti āha – “asammohaṁ",
  "tika-s0401t1:19_1": "dīpetī”ti. Nānappakārappaṭivedhasamattho hotīti etena vakkhamānassa suttassa nānappakārataṁ",
  "tika-s0401t1:19_2": "duppaṭivijjhatañca dasseti. Sutassa asammosaṁ dīpetīti sutākārassa yāthāvato dassiyamānattā",
  "tika-s0401t1:19_3": "vuttaṁ. Asammohenāti sammohābhāvena, paññāya eva vā savanakālasambhūtāya taduttarikālapaññāsiddhi.",
  "tika-s0401t1:19_4": "Evaṁ asammosenāti etthāpi vattabbaṁ. Byañjanānaṁ paṭivijjhitabbo ākāro nātigambhīro,",
  "tika-s0401t1:19_5": "yathāsutadhāraṇameva tattha karaṇīyanti satiyā byāpāro adhiko, paññā tattha guṇībhūtāti",
  "tika-s0401t1:19_6": "vuttaṁ – “paññāpubbaṅgamāyā”tiādi “paññāya pubbaṅgamā”ti katvā. Pubbaṅgamatā cettha",
  "tika-s0401t1:19_7": "padhānabhāvo “manopubbaṅgamā”tiādīsu viya, pubbaṅgamatāya vā cakkhuviññāṇādīsu āvajjanādīnaṁ",
  "tika-s0401t1:19_8": "viya appadhānatte paññā pubbaṅgamā etissāti ayampi attho yujjati, evaṁ satipubbaṅgamāyāti",
  "tika-s0401t1:19_9": "etthāpi vuttanayānusārena yathāsambhavamattho veditabbo. Atthabyañjanasampannassāti",
  "tika-s0401t1:19_10": "atthabyañjanaparipuṇṇassa, saṅkāsanappakāsanavivaraṇavibhajanauttānīkaraṇapaññattivasena",
  "tika-s0401t1:19_11": "chahi atthapadehi akkharapadabyañjanākāraniruttiniddesavasena chahi byañjanapadehi",
  "tika-s0401t1:19_12": "ca samannāgatassāti vā attho daṭṭhabbo.",
  "tika-s0401t1:20_0": "Yonisomanasikāraṁdīpeti evaṁ-saddena vuccamānānaṁ ākāranidassanāvadhāraṇatthānaṁ",
  "tika-s0401t1:20_1": "aviparītasaddhammavisayattāti adhippāyo. Avikkhepaṁ dīpetīti “cittapariyādānaṁ kattha",
  "tika-s0401t1:20_2": "bhāsita”ntiādipucchāvase pakaraṇappattassa vakkhamānassa suttassa savanaṁ samādhānamantarena",
  "tika-s0401t1:20_3": "na sambhavatīti katvā vuttaṁ. Vikkhittacittassātiādi tassevatthassa samatthanavasena",
  "tika-s0401t1:20_4": "vuttaṁ. Sabbasampattiyāti atthabyañjanadesakappayojanādisampattiyā. Aviparītasaddhammavisayehi",
  "tika-s0401t1:20_5": "viya ākāranidassanāvadhāraṇatthehi yonisomanasikārassa, saddhammassavanena viya ca",
  "tika-s0401t1:20_6": "avikkhepassa yathā yonisomanasikārena phalabhūtena attasammāpaṇidhipubbekatapuññatānaṁ",
  "tika-s0401t1:20_7": "siddhi vuttā tadavinābhāvato. Evaṁ avikkhepena phalabhūtena kāraṇabhūtānaṁ saddhammassavanasappurisūpanissayānaṁ",
  "tika-s0401t1:20_8": "siddhi dassetabbā siyā assutavato sappurisūpanissayarahitassa ca tadabhāvato. Na",
  "tika-s0401t1:20_9": "hi vikkhittacittotiādinā samatthanavacanena pana avikkhepena kāraṇabhūtena sappurisūpanissayena",
  "tika-s0401t1:20_10": "ca phalabhūtassa saddhammassavanassa siddhi dassitā. Ayaṁ panettha adhippāyo yutto",
  "tika-s0401t1:20_11": "siyā, saddhammassavanasappurisūpanissayā na ekantena avikkhepassa kāraṇaṁ bāhiraṅgattā,",
  "tika-s0401t1:20_12": "avikkhepo pana sappurisūpanissayo viya saddhammassavanassa ekantakāraṇanti. Evampi",
  "tika-s0401t1:20_13": "avikkhepena sappurisūpanissayasiddhijotanā na samatthitāva. No na samatthitā vikkhittacittānaṁ",
  "tika-s0401t1:20_14": "sappurisapayirupāsanābhāvassa atthasiddhattā. Ettha ca purimaṁ phalena kāraṇassa",
  "tika-s0401t1:20_15": "siddhidassanaṁ nadīpūrena viya upari vuṭṭhisabbhāvassa, dutiyaṁ kāraṇena phalassa",
  "tika-s0401t1:20_16": "siddhidassanaṁ daṭṭhabbaṁ ekantavassinā viya meghavuṭṭhānena vuṭṭhippavattiyā.",
  "tika-s0401t1:21_0": "Bhagavato vacanassa atthabyañjanappabhedaparicchedavasena sakalasāsanasampattiogāhanākāro",
  "tika-s0401t1:21_1": "niravasesaparahitapāripūritākāraṇanti vuttaṁ – “evaṁ bhaddako ākāro”ti. Yasmā na",
  "tika-s0401t1:21_2": "hotīti sambandho. Pacchimacakkadvayasampattinti attasammāpaṇidhipubbekatapuññatāsaṅkhātaguṇadvayaṁ.",
  "tika-s0401t1:21_3": "Aparāparaṁ vuttiyā cettha cakkabhāvo, caranti etehi sattā sampattibhavesūti vā. Ye",
  "tika-s0401t1:21_4": "sandhāya vuttaṁ – “cattārimāni, bhikkhave, cakkāni, yehi samannāgatānaṁ devamanussānaṁ",
  "tika-s0401t1:21_5": "catucakkaṁ vattatī”tiādi. Purimapacchimabhāvo cettha desanākkamavasena daṭṭhabbo.",
  "tika-s0401t1:21_6": "Pacchimacakkadvayasiddhiyāti pacchimacakkadvayassa atthitāya. Sammāpaṇihitatto pubbe",
  "tika-s0401t1:21_7": "ca katapuñño suddhāsayo hoti tadasiddhihetūnaṁ kilesānaṁ dūrībhāvatoti āha – “āsayasuddhi",
  "tika-s0401t1:21_8": "siddhā hotī”ti. Tathā hi vuttaṁ – “sammāpaṇihitaṁ cittaṁ, seyyaso naṁ tato kare”ti,",
  "tika-s0401t1:21_9": "“katapuññosi tvaṁ, ānanda, padhānamanuyuñja, khippaṁ hohisi anāsavo”ti ca. Tenevāha",
  "tika-s0401t1:21_10": "– “āsayasuddhiyā adhigamabyattisiddhī”ti. Payogasuddhiyāti yonisomanasikārapubbaṅgamassa",
  "tika-s0401t1:21_11": "dhammassavanappayogassa visadabhāvena. Tathā cāha – “āgamabyattisiddhī”ti, sabbassa",
  "tika-s0401t1:21_12": "vā kāyavacīpayogassa niddosabhāvena. Parisuddhakāyavacīpayogo hi vippaṭisārābhāvato",
  "tika-s0401t1:21_13": "avikkhittacitto pariyattiyaṁ visārado hotīti.",
  "tika-s0401t1:22_0": "Nānappakārapaṭivedhadīpakenātiādinā atthabyañjanesu therassa evaṁ-saddasuta-saddānaṁ",
  "tika-s0401t1:22_1": "asammohadīpanato catuppaṭisambhidāvasena atthayojanaṁ dasseti. Tattha sotappabhedapaṭivedhadīpakenāti",
  "tika-s0401t1:22_2": "etena ayaṁ suta-saddo evaṁ-saddasannidhānato, vakkhamānāpekkhāya vā sāmaññeneva sotabbadhammavisesaṁ",
  "tika-s0401t1:22_3": "āmasatīti dasseti. Manodiṭṭhikaraṇānaṁ pariyattidhammānaṁ anupekkhanasuppaṭivedhā",
  "tika-s0401t1:22_4": "visesato manasikārappaṭibaddhāti te vuttanayena yonisomanasikāradīpakena evaṁ-saddena",
  "tika-s0401t1:22_5": "yojetvā, savanadhāraṇavacīparicayā pariyattidhammā visesena sotāvadhānappaṭibaddhāti",
  "tika-s0401t1:22_6": "te avikkhepadīpakena suta-saddena yojetvā dassento sāsanasampattiyā dhammassavane",
  "tika-s0401t1:22_7": "ussāhaṁ janeti. Tattha dhammāti pariyattidhammā. Manasā anupekkhitāti “idha sīlaṁ",
  "tika-s0401t1:22_8": "kathitaṁ, idha samādhi, idha paññā, ettakā ettha anusandhayo”tiādinā nayena manasā",
  "tika-s0401t1:22_9": "anu anu pekkhitā. Diṭṭhiyā suppaṭividdhāti nijjhānakkhanti bhūtāya, ñātapariññāsaṅkhātāya",
  "tika-s0401t1:22_10": "vā diṭṭhiyā tattha tattha vuttarūpārūpadhamme “iti rūpaṁ, ettakaṁ rūpa”ntiādinā suṭṭhu",
  "tika-s0401t1:22_11": "vavatthapetvā paṭividdhā.",
  "tika-s0401t1:23_0": "Sakalena vacanenāti pubbe tīhi padehi visuṁ visuṁ yojitattā vuttaṁ. Asappurisabhūminti",
  "tika-s0401t1:23_1": "akataññutaṁ, “idhekacco pāpabhikkhu tathāgatappaveditaṁ dhammavinayaṁ pariyāpuṇitvā",
  "tika-s0401t1:23_2": "attano dahatī”ti evaṁ vuttaṁ anariyavohārāvatthaṁ. Sā eva anariyavohārāvatthā asaddhammo.",
  "tika-s0401t1:23_3": "Nanu ca ānandattherassa “mamedaṁ vacana”nti adhimānassa, mahākassapattherādīnañca",
  "tika-s0401t1:23_4": "tadāsaṅkāya abhāvato asappurisabhūmisamatikkamādivacanaṁ niratthakanti? Nayidamevaṁ,",
  "tika-s0401t1:23_5": "“evaṁ me suta”nti vadantena ayampi attho vibhāvitoti dassanato. Keci pana “devatānaṁ",
  "tika-s0401t1:23_6": "parivitakkāpekkhaṁ tathāvacananti edisī codanā anavakāsā”ti vadanti. Tasmiṁ kira",
  "tika-s0401t1:23_7": "khaṇe ekaccānaṁ devatānaṁ evaṁ cetaso parivitakko udapādi “bhagavā parinibbuto, ayañca",
  "tika-s0401t1:23_8": "āyasmā desanākusalo idāni dhammaṁ deseti, sakyakulappasuto tathāgatassa bhātā cūḷapituputto,",
  "tika-s0401t1:23_9": "kiṁ nu kho sayaṁ sacchikataṁ dhammaṁ deseti, udāhu bhagavato eva vacanaṁ yathāsuta”nti,",
  "tika-s0401t1:23_10": "evaṁ tadāsaṅkitappakārato asappurisabhūmisamokkamādito atikkamādi vibhāvitanti. Attano",
  "tika-s0401t1:23_11": "adahantoti “mameda”nti attani aṭṭhapento. Appetīti nidasseti. Diṭṭhadhammikasamparāyikaparamatthesu",
  "tika-s0401t1:23_12": "yathārahaṁ satte netīti netti, dhammoyeva netti dhammanetti.",
  "tika-s0401t1:24_0": "Daḷhataraniviṭṭhā vicikicchā kaṅkhā. Nātisaṁsappanaṁ matibhedamattaṁ vimati. Assaddhiyaṁ",
  "tika-s0401t1:24_1": "vināseti bhagavatā bhāsitattā sammukhā cassa paṭiggahitattā khalitaduruttādiggahaṇadosābhāvato",
  "tika-s0401t1:24_2": "ca. Ettha ca pañcamādayo tisso atthayojanā ākārādiatthesu aggahitavisesameva evaṁ-saddaṁ",
  "tika-s0401t1:24_3": "gahetvā dassitā, tato parā catasso ākāratthameva evaṁ-saddaṁ gahetvā vibhāvitā, pacchimā",
  "tika-s0401t1:24_4": "pana tisso yathākkamaṁ ākāratthaṁ nidassanatthaṁ avadhāraṇatthañca evaṁ-saddaṁ gahetvā",
  "tika-s0401t1:24_5": "yojitāti daṭṭhabbaṁ.",
  "tika-s0401t1:25_0": "Eka-saddo aññaseṭṭhaasahāyasaṅkhādīsu dissati. Tathā hesa “sassato attā ca loko ca,",
  "tika-s0401t1:25_1": "idameva saccaṁ moghamaññanti ittheke abhivadantī”tiādīsu aññatthe dissati, “cetaso",
  "tika-s0401t1:25_2": "ekodibhāva”ntiādīsu seṭṭhe, “eko vūpakaṭṭho”tiādīsu asahāye “ekova kho, bhikkhave,",
  "tika-s0401t1:25_3": "khaṇo ca samayo ca brahmacariyavāsāyā”tiādīsu saṅkhāyaṁ. Idhāpi saṅkhāyanti dassento",
  "tika-s0401t1:25_4": "āha – “ekanti gaṇanaparicchedaniddeso”ti. Kālañca samayañcāti yuttakālañca paccayasāmaggiñca.",
  "tika-s0401t1:25_5": "Khaṇoti okāso. Tathāgatuppādādiko hi maggabrahmacariyassa okāso tappaccayappaṭilābhahetuttā.",
  "tika-s0401t1:25_6": "Khaṇo eva ca samayo. Yo khaṇoti ca samayoti ca vuccati, so eko evāti hi attho. Mahāsamayoti",
  "tika-s0401t1:25_7": "mahāsamūho. Samayopi khoti sikkhāpadapūraṇassa hetupi. Samayappavādaketi diṭṭhippavādake.",
  "tika-s0401t1:25_8": "Tattha hi nisinnā titthiyā attano attano samayaṁ pavadantīti. Atthābhisamayāti hitappaṭilābhā.",
  "tika-s0401t1:25_9": "Abhisametabboti abhisamayo, abhisamayo attho abhisamayaṭṭhoti pīḷanādīni abhisametabbabhāvena",
  "tika-s0401t1:25_10": "ekībhāvaṁ upanetvā vuttāni. Abhisamayassa vā paṭivedhassa visayabhūto attho abhisamayaṭṭhoti",
  "tika-s0401t1:25_11": "tāneva tathā ekattena vuttāni. Tattha pīḷanaṁ dukkhasaccassa taṁsamaṅgino hiṁsanaṁ",
  "tika-s0401t1:25_12": "avipphārikatākaraṇaṁ. Santāpo dukkhadukkhatādivasena santapanaṁ paridahanaṁ.",
  "tika-s0401t1:26_0": "Tattha sahakārikāraṇe sanijjhaṁ sameti samavetīti samayo, samavāyo. Sameti samāgacchati",
  "tika-s0401t1:26_1": "ettha maggabrahmacariyaṁ tadādhārapuggalehīti samayo, khaṇo. Sameti ettha, etena",
  "tika-s0401t1:26_2": "vā saṁgacchati satto, sabhāvadhammo vā sahajātādīhi, uppādādīhi vāti samayo, kālo.",
  "tika-s0401t1:26_3": "Dhammappavattimattatāya atthato abhūtopi hi kālo dhammappavattiyā adhikaraṇaṁ karaṇaṁ",
  "tika-s0401t1:26_4": "viya ca kappanāmattasiddhena rūpena voharīyatīti. Samaṁ, saha vā avayavānaṁ ayanaṁ",
  "tika-s0401t1:26_5": "pavatti avaṭṭhānanti samayo, samūho yathā “samudāyo”ti. Avayavasahāvaṭṭhānameva hi",
  "tika-s0401t1:26_6": "samūhoti. Avasesapaccayānaṁ samāgame eti phalaṁ etasmā uppajjati pavattati cāti samayo,",
  "tika-s0401t1:26_7": "hetu yathā “samudayo”ti. Sameti saṁyojanabhāvato sambaddho eti attano visaye pavattati,",
  "tika-s0401t1:26_8": "daḷhaggahaṇabhāvato vā saṁyuttā ayanti pavattanti sattā yathābhinivesaṁ etenāti samayo,",
  "tika-s0401t1:26_9": "diṭṭhi. Diṭṭhisaṁyojanena hi sattā ativiya bajjhantīti. Samiti saṅgati samodhānanti",
  "tika-s0401t1:26_10": "samayo, paṭilābho. Samassa yānaṁ, sammā vā yānaṁ apagamoti samayo, pahānaṁ. Abhimukhaṁ",
  "tika-s0401t1:26_11": "ñāṇena sammā etabbo abhisametabboti abhisamayo, dhammānaṁ aviparīto sabhāvo. Abhimukhabhāvena",
  "tika-s0401t1:26_12": "sammā eti gacchati bujjhatīti abhisamayo, dhammānaṁ aviparītasabhāvāvabodho. Evaṁ",
  "tika-s0401t1:26_13": "tasmiṁ tasmiṁ atthe samayasaddassa pavatti veditabbā. Samayasaddassa atthuddhāre",
  "tika-s0401t1:26_14": "abhisamayasaddassa udāharaṇaṁ vuttanayena veditabbaṁ. Assāti samayasaddassa. Kālo",
  "tika-s0401t1:26_15": "attho samavāyādīnaṁ atthānaṁ idha asambhavato, desadesakaparisānaṁ viya suttassa",
  "tika-s0401t1:26_16": "nidānabhāvena kālassa apadisitabbato ca.",
  "tika-s0401t1:27_0": "Kasmā panettha aniyamitavaseneva kālo niddiṭṭho, na utusaṁvaccharādivasena niyametvāti",
  "tika-s0401t1:27_1": "āha – “tattha kiñcāpī”tiādi. Utusaṁvaccharādivasena niyamaṁ akatvā samayasaddassa",
  "tika-s0401t1:27_2": "vacane ayampi guṇo laddho hotīti dassento “ye vā ime”tiādimāha. Sāmaññajotanā hi",
  "tika-s0401t1:27_3": "visese avatiṭṭhatīti. Tattha diṭṭhadhammasukhavihārasamayo devasikaṁ jhānasamāpattīhi",
  "tika-s0401t1:27_4": "vītināmanakālo, visesato sattasattāhāni. Suppakāsāti dasasahassilokadhātuyā pakampanaobhāsapātubhāvādīhi",
  "tika-s0401t1:27_5": "pākaṭā. Yathāvuttabhedesu eva samayesu ekadesaṁ pakārantarehi saṅgahetvā dassetuṁ",
  "tika-s0401t1:27_6": "“yo cāya”ntiādimāha. Tathā hi ñāṇakiccasamayo attahitappaṭipattisamayo ca abhisambodhisamayo,",
  "tika-s0401t1:27_7": "ariyatuṇhībhāvasamayo diṭṭhadhammasukhavihārasamayo, karuṇākiccaparahitappaṭipattidhammikathāsamayo desanāsamayoyeva.",
  "tika-s0401t1:28_0": "Karaṇavacanena niddeso katoti sambandho. Tatthāti abhidhammavinayesu. Tathāti bhummakaraṇehi.",
  "tika-s0401t1:28_1": "Adhikaraṇattho ādhārattho. Bhāvo nāma kiriyā, kiriyāya kiriyantaralakkhaṇaṁ bhāvenabhāvalakkhaṇaṁ.",
  "tika-s0401t1:28_2": "Tattha yathā kālo sabhāvadhammaparicchinno sayaṁ paramatthato avijjamānopi ādhārabhāvena",
  "tika-s0401t1:28_3": "paññāto taṅkhaṇappavattānaṁ tato pubbe parato ca abhāvato “pubbaṇhe jāto, sāyanhe",
  "tika-s0401t1:28_4": "gacchatī”ti ca ādīsu, samūho ca avayavavinimutto avijjamānopi kappanāmattasiddho",
  "tika-s0401t1:28_5": "avayavānaṁ ādhārabhāvena paññāpīyati “rukkhe sākhā, yavarāsiyaṁ sambhūto”tiādīsu,",
  "tika-s0401t1:28_6": "evaṁ idhāpīti dassento āha – “adhikaraṇaṁ…pe… dhammāna”nti. Yasmiṁ kāle, dhammapuñje",
  "tika-s0401t1:28_7": "vā kāmāvacaraṁ kusalaṁ cittaṁ uppannaṁ hoti, tasmiṁ eva kāle, dhammapuñje ca phassādayopi",
  "tika-s0401t1:28_8": "hontīti ayañhi tattha attho. Yathā “gāvīsu duyhamānāsu gato, duddhāsu āgato”ti dohanakiriyāya",
  "tika-s0401t1:28_9": "gamanakiriyā lakkhīyati, evaṁ idhāpi “yasmiṁ samaye, tasmiṁ samaye”ti ca vutte “satī”ti",
  "tika-s0401t1:28_10": "ayamattho viññāyamāno eva hoti padatthassa sattāvirahābhāvatoti samayassa sattākiriyāya",
  "tika-s0401t1:28_11": "cittassa uppādakiriyā, phassādīnaṁ bhavanakiriyā ca lakkhīyatīti. Yasmiṁ samayeti",
  "tika-s0401t1:28_12": "yasmiṁ navame khaṇe, yasmiṁ yonisomanasikārādihetumhi, paccayasamavāye vā sati kāmāvacaraṁ",
  "tika-s0401t1:28_13": "kusalaṁ cittaṁ uppannaṁ hoti, tasmiṁyeva khaṇe hetumhi paccayasamavāye ca phassādayopi",
  "tika-s0401t1:28_14": "hontīti ubhayattha samayasadde bhummaniddeso kato lakkhaṇabhūtabhāvayuttoti dassento",
  "tika-s0401t1:28_15": "āha – “khaṇa…pe… lakkhīyatī”ti.",
  "tika-s0401t1:29_0": "Hetuattho karaṇattho ca sambhavati “annena vasati, ajjhenena vasati, pharasunā chindati,",
  "tika-s0401t1:29_1": "kudālena khaṇatī”tiādīsu viya. Vītikkamañhi sutvā bhikkhusaṅghaṁ sannipātāpetvā otiṇṇe",
  "tika-s0401t1:29_2": "vatthusmiṁ taṁ puggalaṁ paṭipucchitvā vigarahitvā ca taṁ taṁ vatthuṁ otiṇṇakālaṁ",
  "tika-s0401t1:29_3": "anatikkamitvā teneva kālena sikkhāpadāni paññāpento bhagavā viharati sikkhāpadapaññattihetuñca",
  "tika-s0401t1:29_4": "apekkhamāno tatiyapārājikādīsu viya.",
  "tika-s0401t1:30_0": "Accantameva ārambhato paṭṭhāya yāva desanāniṭṭhānaṁ parahitappaṭipattisaṅkhātena",
  "tika-s0401t1:30_1": "karuṇāvihārena. Tadatthajotanatthanti accantasaṁyogatthajotanatthaṁ. Upayogavacananiddeso",
  "tika-s0401t1:30_2": "kato yathā “māsaṁ ajjhetī”ti. Porāṇāti aṭṭhakathācariyā. Abhilāpamattabhedoti vacanamattena",
  "tika-s0401t1:30_3": "viseso. Tena suttavinayesu vibhattibyattayo katoti dasseti.",
  "tika-s0401t1:31_0": "Idāni “bhagavā”ti imassa atthaṁ dassento āha – “bhagavāti garū”tiādi. Bhagavāti vacanaṁ",
  "tika-s0401t1:31_1": "seṭṭhanti seṭṭhavācakaṁ vacanaṁ, seṭṭhaguṇasahacaraṇaṁ seṭṭhanti vuttaṁ. Atha vā",
  "tika-s0401t1:31_2": "vuccatīti vacanaṁ, attho. Yasmā yo “bhagavā”ti vacanena vacanīyo attho, so seṭṭhoti",
  "tika-s0401t1:31_3": "attho. Bhagavāti vacanamuttamanti etthāpi eseva nayo. Gāravayuttoti garubhāvayutto",
  "tika-s0401t1:31_4": "garuguṇayogato. Garukaraṇaṁ vā sātisayaṁ arahatīti gāravayutto, gāravārahoti attho.",
  "tika-s0401t1:31_5": "Sippādisikkhāpakā garū honti, na ca gāravayuttā, ayaṁ pana tādiso na hoti, tasmā",
  "tika-s0401t1:31_6": "garūti vatvā gāravayuttoti vuttanti keci. Vuttoyeva, na idha vattabbo visuddhimaggassa",
  "tika-s0401t1:31_7": "imissā aṭṭhakathāya ekadesabhāvatoti adhippāyo.",
  "tika-s0401t1:32_0": "Dhammasarīraṁ paccakkhaṁ karotīti “yo vo, ānanda, mayā dhammo ca vinayo ca desito",
  "tika-s0401t1:32_1": "paññatto, so vo mamaccayena satthā”ti vacanato dhammassa satthubhāvapariyāyo vijjatīti",
  "tika-s0401t1:32_2": "katvā vuttaṁ. Vajirasaṅghātasamānakāyo parehi abhejjasarīrattā. Na hi bhagavato rūpakāye",
  "tika-s0401t1:32_3": "kenaci sakkā antarāyo kātunti. Desanāsampattiṁ niddisati vakkhamānassa sakalasuttassa",
  "tika-s0401t1:32_4": "evanti niddisanato. Sāvakasampattiṁ niddisati paṭisambhidāpattena pañcasu ṭhānesu",
  "tika-s0401t1:32_5": "bhagavatā etadagge ṭhapitena mayā mahāsāvakena sutaṁ, tañca kho mayā sutaṁ, na anussutikaṁ,",
  "tika-s0401t1:32_6": "na paramparābhatanti imassa atthassa dīpanato. Kālasampattiṁ niddisati “bhagavā”ti",
  "tika-s0401t1:32_7": "padassa sannidhāne payuttassa samayasaddassa kālassa buddhuppādappaṭimaṇḍitabhāvadīpanato.",
  "tika-s0401t1:32_8": "Buddhuppādaparamā hi kālasampadā. Tenetaṁ vuccati –",
  "tika-s0401t1:33": "“Kappakasāye kaliyuge, buddhuppādo aho mahacchariyaṁ;",
  "tika-s0401t1:34": "Hutāvahamajjhe jātaṁ, samuditamakarandamaravinda”nti. ;",
  "tika-s0401t1:35": "Bhagavāti desakasampattiṁ niddisati guṇavisiṭṭhasattuttamagarugāravādhivacanabhāvato.",
  "tika-s0401t1:36_0": "Evaṁnāmake nagareti kathaṁ panetaṁ nagaraṁ evaṁnāmakaṁ jātanti? Vuccate, yathā kākandassa",
  "tika-s0401t1:36_1": "isino nivāsaṭṭhāne māpitā nagarī kākandī, mākandassa nivāsaṭṭhāne māpitā mākandī,",
  "tika-s0401t1:36_2": "kusambassa nivāsaṭṭhāne māpitā kosambīti vuccati, evaṁ savatthassa isino nivāsaṭṭhāne",
  "tika-s0401t1:36_3": "māpitā nagarī sāvatthīti vuccati. Evaṁ tāva akkharacintakā vadanti. Aṭṭhakathācariyā",
  "tika-s0401t1:36_4": "pana bhaṇanti – “yaṁ kiñci manussānaṁ upabhogaparibhogaṁ, sabbamettha atthī”ti sāvatthi.",
  "tika-s0401t1:36_5": "Satthasamāyoge ca ‘kiṁ bhaṇḍamatthī’ti pucchite ‘sabbamatthī’ti vacanamupādāya sāvatthi.",
  "tika-s0401t1:37": "“Sabbadā sabbūpakaraṇaṁ, sāvatthiyaṁ samohitaṁ;",
  "tika-s0401t1:38": "Tasmā sabbamupādāya, sāvatthīti pavuccati. ;",
  "tika-s0401t1:39": "“Kosalānaṁ puraṁ rammaṁ, dassaneyyaṁ manoramaṁ;",
  "tika-s0401t1:40": "Dasahi saddehi avivittaṁ, annapānasamāyutaṁ.",
  "tika-s0401t1:41": "“Vuddhiṁ vepullataṁ pattaṁ, iddhaṁ phītaṁ manoramaṁ;",
  "tika-s0401t1:42": "Āḷakamandāva devānaṁ, sāvatthipuramuttama”nti. ;",
  "tika-s0401t1:43_0": "Avisesenāti na visesena, vihārabhāvasāmaññenāti attho. Iriyāpathavihāro…pe… vihāresūti",
  "tika-s0401t1:43_1": "iriyāpathavihāro dibbavihāro brahmavihāro ariyavihāroti etesu catūsu vihāresu. Samaṅgiparidīpananti",
  "tika-s0401t1:43_2": "samaṅgibhāvaparidīpanaṁ. Etanti viharatīti etaṁ padaṁ. Tathā hi taṁ “idhekacco gihisaṁsaṭṭho",
  "tika-s0401t1:43_3": "viharati sahanandī sahasokī”tiādīsu iriyāpathavihāre āgataṁ, “yasmiṁ samaye, bhikkhave,",
  "tika-s0401t1:43_4": "bhikkhu vivicceva kāmehi … paṭhamaṁ jhānaṁ upasampajja viharatī”tiādīsu dibbavihāre,",
  "tika-s0401t1:43_5": "“so mettāsahagatena cetasā ekaṁ disaṁ pharitvā viharatī”tiādīsu brahmavihāre, “so",
  "tika-s0401t1:43_6": "khohaṁ, aggivessana, tassāyeva kathāya pariyosāne tasmiṁyeva purimasmiṁ samādhinimitte",
  "tika-s0401t1:43_7": "ajjhattameva cittaṁ saṇṭhapemi sannisādemi ekodiṁ karomi, samādahāmi, yena sudaṁ",
  "tika-s0401t1:43_8": "niccakappaṁ viharāmī”tiādīsu ariyavihāre.",
  "tika-s0401t1:44_0": "Tattha iriyanaṁ pavattanaṁ iriyā, kāyappayogo. Tassā pavattanūpāyabhāvato ṭhānādi",
  "tika-s0401t1:44_1": "iriyāpatho. Ṭhānasamaṅgī vā hi kāyena kiñci kareyya gamanādīsu aññatarasamaṅgī vā.",
  "tika-s0401t1:44_2": "Atha vā iriyati pavattati etena attabhāvo, kāyakiccaṁ vāti iriyā, tassā pavattiyā",
  "tika-s0401t1:44_3": "upāyabhāvato pathoti iriyāpatho, ṭhānādi eva. So ca atthato gatinivattiādiākārena",
  "tika-s0401t1:44_4": "pavatto catusantatirūpappabandho eva. Viharaṇaṁ, viharati etenāti vā vihāro. Divi",
  "tika-s0401t1:44_5": "bhavo dibbo, tattha bahulappavattiyā brahmapārisajjādidevaloke bhavoti attho. Tattha",
  "tika-s0401t1:44_6": "yo dibbānubhāvo, tadatthāya saṁvattatīti vā dibbo, abhiññābhinīhāravasena mahāgatikattā",
  "tika-s0401t1:44_7": "vā dibbo, dibbo ca so vihāro cāti dibbavihāro, catasso rūpāvacarasamāpattiyo. Arūpasamāpattiyopi",
  "tika-s0401t1:44_8": "ettheva saṅgahaṁ gacchanti. Brahmānaṁ, brahmāno vā vihārā brahmavihārā, catasso appamaññāyo.",
  "tika-s0401t1:44_9": "Ariyo, ariyānaṁ vā vihāro ariyavihāro, cattāri sāmaññaphalāni. So hi ekaṁ iriyāpathabādhanantiādi",
  "tika-s0401t1:44_10": "yadipi bhagavā ekenapi iriyāpathena cirataraṁ kālaṁ attabhāvaṁ pavattetuṁ sakkoti,",
  "tika-s0401t1:44_11": "tathāpi upādinnakasarīrassa ayaṁ sabhāvoti dassetuṁ vuttaṁ. Yasmā vā bhagavā yattha",
  "tika-s0401t1:44_12": "katthaci vasanto veneyyānaṁ dhammaṁ desento nānāsamāpattīhi ca kālaṁ vītināmento",
  "tika-s0401t1:44_13": "vasatīti sattānaṁ attano ca vividhahitasukhaṁ harati upaneti uppādeti, tasmā vividhaṁ",
  "tika-s0401t1:44_14": "haratīti viharatīti evamettha attho veditabbo.",
  "tika-s0401t1:45_0": "Jetassarājakumārassāti ettha attano paccatthikajanaṁ jinātīti jeto. Sotasaddo viya",
  "tika-s0401t1:45_1": "hi kattusādhano jetasaddo. Atha vā raññā pasenadikosalena attano paccatthikajane",
  "tika-s0401t1:45_2": "jite jātoti jeto. Rañño hi jayaṁ āropetvā kumāro jitavāti jetoti vutto. Maṅgalakāmatāya",
  "tika-s0401t1:45_3": "vā tassa evaṁnāmameva katanti jeto. Maṅgalakāmatāya hi jeyyoti etasmiṁ atthe jetoti",
  "tika-s0401t1:45_4": "vuttaṁ. Vitthāro panātiādinā “anāthapiṇḍikassa ārāme”ti ettha sudatto nāma so, gahapati,",
  "tika-s0401t1:45_5": "mātāpitūhi katanāmavasena, sabbakāmasamiddhatāya pana vigatamaccheratāya karuṇādiguṇasamaṅgitāya",
  "tika-s0401t1:45_6": "ca niccakālaṁ anāthānaṁ piṇḍamadāsi. Tena anāthapiṇḍikoti saṅkhaṁ gato. Āramanti",
  "tika-s0401t1:45_7": "ettha pāṇino, visesena vā pabbajitāti ārāmo, tassa pupphaphalādisobhāya nātidūranaccāsannatādipañcavidhasenāsanaṅgasampattiyā",
  "tika-s0401t1:45_8": "ca tato tato āgamma ramanti abhiramanti, anukkaṇṭhitā hutvā nivasantīti attho. Vuttappakārāya",
  "tika-s0401t1:45_9": "vā sampattiyā tattha tattha gatepi attano abbhantaraṁyeva ānetvā rametīti ārāmo.",
  "tika-s0401t1:45_10": "So hi anāthapiṇḍikena gahapatinā jetassa rājakumārassa hatthato aṭṭhārasahiraññakoṭīhi",
  "tika-s0401t1:45_11": "santhārena kiṇitvā aṭṭhārasahiraññakoṭīhi senāsanāni kārāpetvā aṭṭhārasahiraññakoṭīhi",
  "tika-s0401t1:45_12": "vihāramahaṁ niṭṭhāpetvā evaṁ catupaññāsahiraññakoṭipariccāgena buddhappamukhassa",
  "tika-s0401t1:45_13": "bhikkhusaṅghassa niyyātito, tasmā “anāthapiṇḍikassa ārāmo”ti vuccatīti imamatthaṁ nidasseti.",
  "tika-s0401t1:46_0": "Tatthāti “ekaṁ samayaṁ bhagavā sāvatthiyaṁ viharati jetavane anāthapiṇḍikassa ārāme”ti",
  "tika-s0401t1:46_1": "yaṁ vuttaṁ vākyaṁ, tattha. Siyāti kassaci evaṁ parivitakko siyā, vakkhamānākārena",
  "tika-s0401t1:46_2": "kadāci codeyya vāti attho. Atha tattha viharatīti yadi jetavane anāthapiṇḍikassa",
  "tika-s0401t1:46_3": "ārāme viharati. Na vattabbanti nānāṭhānabhūtattā sāvatthijetavanānaṁ, “ekaṁ samaya”nti",
  "tika-s0401t1:46_4": "ca vuttattāti adhippāyo. Idāni codako tameva attano adhippāyaṁ “na hi sakkā”tiādinā",
  "tika-s0401t1:46_5": "vivarati. Itaro sabbametaṁ aviparītaṁ atthaṁ ajānantena tayā vuttanti dassento “na",
  "tika-s0401t1:46_6": "kho panetaṁ evaṁ daṭṭhabba”ntiādimāha. Tattha etanti “sāvatthiyaṁ viharati jetavane",
  "tika-s0401t1:46_7": "anāthapiṇḍikassa ārāme”ti etaṁ vacanaṁ. Evanti “yadi tāva bhagavā”tiādinā yaṁ taṁ",
  "tika-s0401t1:46_8": "bhavatā coditaṁ, taṁ atthato evaṁ na kho pana daṭṭhabbaṁ, na ubhayattha apubbaṁ acarimaṁ",
  "tika-s0401t1:46_9": "vihāradassanatthanti attho. Idāni attanā yathādhippetaṁ aviparītamatthaṁ, tassa ca",
  "tika-s0401t1:46_10": "paṭikacceva vuttabhāvaṁ, tena ca appaṭividdhataṁ pakāsento “nanu avocumha…pe… jetavane”ti",
  "tika-s0401t1:46_11": "āha. Evampi “jetavane anāthapiṇḍikassa ārāme viharati”cceva vattabbaṁ, na “sāvatthiya”nti",
  "tika-s0401t1:46_12": "codanaṁ manasi katvā vuttaṁ – “gocaragāmanidassanattha”ntiādi.",
  "tika-s0401t1:47_0": "Avassañcettha gocaragāmakittanaṁ kattabbaṁ. Tathā hi taṁ yathā jetavanādikittanaṁ",
  "tika-s0401t1:47_1": "pabbajitānuggahakaraṇādianekappayojanaṁ, evaṁ gocaragāmakittanampi gahaṭṭhānuggahakaraṇādivividhapayojananti",
  "tika-s0401t1:47_2": "dassento “sāvatthivacanenā”tiādimāha. Tattha paccayaggahaṇena upasaṅkamapayirupāsanānaṁ",
  "tika-s0401t1:47_3": "okāsadānena dhammadesanāya saraṇesu sīlesu ca patiṭṭhāpanena yathūpanissayaṁ uparivisesādhigamāvahanena",
  "tika-s0401t1:47_4": "ca gahaṭṭhānuggahakaraṇaṁ, uggahaparipucchānaṁ kammaṭṭhānānuyogassa ca anurūpavasanaṭṭhānapariggahenettha",
  "tika-s0401t1:47_5": "pabbajitānuggahakaraṇaṁ veditabbaṁ. Karuṇāya upagamanaṁ, na lābhādinimittaṁ. Paññāya",
  "tika-s0401t1:47_6": "apagamanaṁ, na virodhādinimittanti upagamanāpagamanānaṁ nirupakkilesataṁ vibhāveti.",
  "tika-s0401t1:47_7": "Dhammikasukhaṁ nāma anavajjasukhaṁ. Devatānaṁ upakārabahulatā janavivittatāya. Pacurajanavivittañhi",
  "tika-s0401t1:47_8": "ṭhānaṁ devā upasaṅkamitabbaṁ maññanti. Tadatthaparinipphādananti lokatthanipphādanaṁ,",
  "tika-s0401t1:47_9": "buddhakiccasampādananti attho. Evamādināti ādi-saddena sāvatthikittanena rūpakāyassa",
  "tika-s0401t1:47_10": "anuggaṇhanaṁ dasseti, jetavanādikittanena dhammakāyassa. Tathā purimena parādhīnakiriyākaraṇaṁ,",
  "tika-s0401t1:47_11": "dutiyena attādhīnakiriyākaraṇaṁ. Purimena vā karuṇākiccaṁ, itarena paññākiccaṁ. Purimena",
  "tika-s0401t1:47_12": "cassa paramāya anukampāya samannāgamaṁ, pacchimena paramāya upekkhāya samannāgamaṁ",
  "tika-s0401t1:47_13": "dīpeti. Bhagavā hi sabbasatte paramāya anukampāya anukampati, na ca tattha sinehadosānupatito",
  "tika-s0401t1:47_14": "paramupekkhakabhāvato. Upekkhako ca na parahitasukhakaraṇe appossukko mahākāruṇikabhāvato.",
  "tika-s0401t1:47_15": "Tassa mahākāruṇikatāya lokanāthatā, upekkhakatāya attanāthatā.",
  "tika-s0401t1:48_0": "Tathā hesa bodhisattabhūto mahākaruṇāya sañcoditamānaso sakalalokahitāya ussukkamāpanno",
  "tika-s0401t1:48_1": "mahābhinīhārato paṭṭhāya tadatthanipphādanatthaṁ puññañāṇasambhāre sampādento aparimitaṁ",
  "tika-s0401t1:48_2": "kālaṁ anappakaṁ dukkhamanubhosi, upekkhakatāya sammā patitehi dukkhehi na vikampitatā.",
  "tika-s0401t1:48_3": "Mahākāruṇikatāya saṁsārābhimukhatā, upekkhakatāya tato nibbindanā. Tathā upekkhakatāya",
  "tika-s0401t1:48_4": "nibbānābhimukhatā, mahākāruṇikatāya tadadhigamo. Tathā mahākāruṇikatāya paresaṁ ahiṁsāpanaṁ,",
  "tika-s0401t1:48_5": "upekkhakatāya sayaṁ parehi abhāyanaṁ. Mahākāruṇikatāya paraṁ rakkhato attano rakkhaṇaṁ,",
  "tika-s0401t1:48_6": "upekkhakatāya attānaṁ rakkhato paresaṁ rakkhaṇaṁ. Tenassa attahitāya paṭipannādīsu",
  "tika-s0401t1:48_7": "catutthapuggalabhāvo siddho hoti. Tathā mahākāruṇikatāya saccādhiṭṭhānassa ca cāgādhiṭṭhānassa",
  "tika-s0401t1:48_8": "ca pāripūrī, upekkhakatāya upasamādhiṭṭhānassa ca paññādhiṭṭhānassa ca pāripūrī.",
  "tika-s0401t1:48_9": "Evaṁ purisuddhāsayappayogassa mahākāruṇikatāya lokahitatthameva rajjasampadādibhavasampattiyā",
  "tika-s0401t1:48_10": "upagamanaṁ, upekkhakatāya tiṇāyapi amaññamānassa tato apagamanaṁ. Iti suvisuddhaupagamāpagamassa",
  "tika-s0401t1:48_11": "mahākāruṇikatāya lokahitatthameva dānavasena sampattīnaṁ pariccajanā, upekkhakatāya",
  "tika-s0401t1:48_12": "cassa phalassa attano apaccāsīsanā. Evaṁ samudāgamanato paṭṭhāya acchariyabbhutaguṇasamannāgatassa",
  "tika-s0401t1:48_13": "mahākāruṇikatāya paresaṁ hitasukhatthaṁ atidukkarakāritā, upekkhakatāya kāyampi analaṅkāritā.",
  "tika-s0401t1:49_0": "Tathā mahākāruṇikatāya carimattabhāve jiṇṇāturamatadassanena sañjātasaṁvego, upekkhakatāya",
  "tika-s0401t1:49_1": "uḷāresu devabhogasadisesu bhogesu nirapekkho mahābhinikkhamanaṁ nikkhami. Tathā mahākāruṇikatāya",
  "tika-s0401t1:49_2": "“kicchaṁ vatāyaṁ loko āpanno”tiādinā karuṇāmukheneva vipassanārambho, upekkhakatāya",
  "tika-s0401t1:49_3": "buddhabhūtassa satta sattāhāni vivekasukheneva vītināmanaṁ. Mahākāruṇikatāya dhammagambhīrataṁ",
  "tika-s0401t1:49_4": "paccavekkhitvā dhammadesanāya appossukkanaṁ āpajjitvāpi mahābrahmuno ajjhesanāpadesena",
  "tika-s0401t1:49_5": "okāsakaraṇaṁ, upekkhakatāya pañcavaggiyādiveneyyānaṁ ananurūpasamudācārepi anaññathābhāvo.",
  "tika-s0401t1:49_6": "Mahākāruṇikatāya katthaci paṭighātābhāvenassa sabbattha amittasaññābhāvo, upekkhakatāya",
  "tika-s0401t1:49_7": "katthacipi anurodhābhāvena sabbattha sinehasanthavābhāvo. Mahākāruṇikatāya paresaṁ",
  "tika-s0401t1:49_8": "pasādanā, upekkhakatāya pasannākārehi na vikampanā. Mahākāruṇikatāya dhammānurāgābhāvena",
  "tika-s0401t1:49_9": "tattha ācariyamuṭṭhiabhāvo, upekkhakatāya sāvakānurāgābhāvena parivāraparikammatābhāvo.",
  "tika-s0401t1:49_10": "Mahākāruṇikatāya dhammaṁ desetuṁ parehi saṁsaggamupagacchatopi upekkhakatāya na tattha",
  "tika-s0401t1:49_11": "abhirati. Mahākāruṇikatāya gāmādīnaṁ āsannaṭṭhāne vasatopi upekkhakatāya araññaṭṭhāne",
  "tika-s0401t1:49_12": "eva viharaṇaṁ. Tena vuttaṁ – “purimenassa paramāya anukampāya samannāgamaṁ dīpetī”ti.",
  "tika-s0401t1:50_0": "Tanti tatrāti padaṁ. “Desakālaparidīpana”nti ye desakālā idha viharaṇakiriyāvisesanabhāvena",
  "tika-s0401t1:50_1": "vuttā, tesaṁ paridīpananti dassento “yaṁ samayaṁ…pe… dīpetī”ti āha. Taṁ-saddo hi",
  "tika-s0401t1:50_2": "vuttassa atthassa paṭiniddeso, tasmā idha kālassa desassa vā paṭiniddeso bhavitumarahati,",
  "tika-s0401t1:50_3": "na aññassa. Ayaṁ tāva tatra-saddassa paṭiniddesabhāve atthavibhāvanā. Yasmā pana",
  "tika-s0401t1:50_4": "īdisesu ṭhānesu tatra-saddo dhammadesanāvisiṭṭhaṁ desakālañca vibhāveti, tasmā vuttaṁ",
  "tika-s0401t1:50_5": "– “bhāsitabbayutte vā desakāle dīpetī”ti. Tena tatrāti yatra bhagavā dhammadesanatthaṁ",
  "tika-s0401t1:50_6": "bhikkhū ālapati bhāsati, tādise dese, kāle vāti attho. Na hītiādinā tamevatthaṁ samattheti.",
  "tika-s0401t1:50_7": "Nanu ca yattha ṭhito bhagavā “akālo kho tāvā”tiādinā bāhiyassa dhammadesanaṁ paṭikkhipi,",
  "tika-s0401t1:50_8": "tattheva antaravīthiyaṁ ṭhito tassa dhammaṁ desesīti? Saccametaṁ, adesetabbakāle",
  "tika-s0401t1:50_9": "adesanāya idaṁ udāharaṇaṁ. Tenevāha – “akālo kho tāvā”ti.",
  "tika-s0401t1:51_0": "Yaṁ pana tattha vuttaṁ – “antaragharaṁ paviṭṭhamhā”ti, tampi tassa akālabhāvasseva",
  "tika-s0401t1:51_1": "pariyāyena dassanatthaṁ vuttaṁ. Tassa hi tadā addhānaparissamena rūpakāye akammaññatā",
  "tika-s0401t1:51_2": "ahosi, balavapītivegena nāmakāye. Tadubhayassa vūpasamaṁ āgamento papañcaparihāratthaṁ",
  "tika-s0401t1:51_3": "bhagavā “akālo kho”ti pariyāyena paṭikkhipi. Adesetabbadese adesanāya pana udāharaṇaṁ",
  "tika-s0401t1:51_4": "“atha kho bhagavā maggā okkamma aññatarasmiṁ rukkhamūle nisīdi, vihārapacchāyāyaṁ",
  "tika-s0401t1:51_5": "paññatte āsane nisīdī”ti ca evamādikaṁ idha ādisaddena saṅgahitaṁ. “Atha kho so,",
  "tika-s0401t1:51_6": "bhikkhave, bālo idha pubbe nesādo idha pāpāni kammāni karitvā”tiādīsu padapūraṇamatte",
  "tika-s0401t1:51_7": "kho-saddo, “dukkhaṁ kho agāravo viharati appatisso”tiādīsu avadhāraṇe, “kittāvatā",
  "tika-s0401t1:51_8": "nu kho, āvuso, satthu pavivittassa viharato sāvakā vivekaṁ nānusikkhantī”tiādīsu",
  "tika-s0401t1:51_9": "ādikālatthe, vākyārambheti attho. Tattha padapūraṇena vacanālaṅkāramattaṁ kataṁ hoti,",
  "tika-s0401t1:51_10": "ādikālatthena vākyassa upaññāsamattaṁ. Avadhāraṇatthena pana niyamadassanaṁ, tasmā",
  "tika-s0401t1:51_11": "āmantesi evāti āmantane niyamo dassito hoti.",
  "tika-s0401t1:52_0": "Bhagavāti lokagarudīpananti kasmā vuttaṁ, nanu pubbepi bhagavāsaddassa attho vuttoti?",
  "tika-s0401t1:52_1": "Yadipi vutto, taṁ panassa yathāvutte ṭhāne viharaṇakiriyāya kattu visesadassanatthaṁ",
  "tika-s0401t1:52_2": "kataṁ, na āmantanakiriyāya, idha pana āmantanakiriyāya, tasmā tadatthaṁ puna “bhagavā”ti",
  "tika-s0401t1:52_3": "pāḷiyaṁ vuttanti tassatthaṁ dassetuṁ “bhagavāti lokagarudīpana”nti āha. Tena lokagarubhāvato",
  "tika-s0401t1:52_4": "tadanurūpaṁ paṭipattiṁ patthento attano santikaṁ upagatānaṁ bhikkhūnaṁ ajjhāsayānurūpaṁ",
  "tika-s0401t1:52_5": "dhammaṁ desetuṁ te āmantesīti dasseti. Kathāsavanayuttapuggalavacananti vakkhamānāya",
  "tika-s0401t1:52_6": "cittapariyādānadesanāya savanayoggapuggalavacanaṁ. Catūsupi parisāsu bhikkhū eva",
  "tika-s0401t1:52_7": "edisānaṁ desanānaṁ visesena bhājanabhūtāti sātisayaṁ sāsanasampaṭiggāhakabhāvadassanatthaṁ",
  "tika-s0401t1:52_8": "idha bhikkhuggahaṇanti dassetvā idāni saddatthaṁ dassetuṁ “apicā”tiādimāha. Tattha",
  "tika-s0401t1:52_9": "bhikkhakoti bhikkhūti bhikkhanadhammatāya bhikkhūti attho. Bhikkhācariyaṁ ajjhupagatoti",
  "tika-s0401t1:52_10": "buddhādīhi ajjhupagataṁ bhikkhācariyaṁ, uñchācariyaṁ, ajjhupagatattā anuṭṭhitattā",
  "tika-s0401t1:52_11": "bhikkhu. Yo hi appaṁ vā mahantaṁ vā bhogakkhandhaṁ pahāya agārasmā anagāriyaṁ pabbajito,",
  "tika-s0401t1:52_12": "so kasigorakkhādijīvikākappanaṁ hitvā liṅgasampaṭicchaneneva bhikkhācariyaṁ ajjhupagatattā",
  "tika-s0401t1:52_13": "bhikkhu, parappaṭibaddhajīvikattā vā vihāramajjhe kājabhattaṁ bhuñjamānopi bhikkhācariyaṁ",
  "tika-s0401t1:52_14": "ajjhupagatoti bhikkhu, piṇḍiyālopabhojanaṁ nissāya pabbajjāya ussāhajātattā vā bhikkhācariyaṁ",
  "tika-s0401t1:52_15": "ajjhupagatoti bhikkhūti evamettha attho daṭṭhabbo. Ādinā nayenāti “chinnabhinnapaṭadharoti",
  "tika-s0401t1:52_16": "bhikkhu, bhindati pāpake akusale dhammeti bhikkhu, bhinnattā pāpakānaṁ akusalānaṁ",
  "tika-s0401t1:52_17": "dhammānaṁ bhikkhū”tiādinā vibhaṅge āgatanayena. Ñāpaneti avabodhane, paṭivedaneti attho.",
  "tika-s0401t1:53_0": "Bhikkhanasīlatāti bhikkhanena jīvanasīlatā, na kasivāṇijjādinā jīvanasīlatā. Bhikkhanadhammatāti",
  "tika-s0401t1:53_1": "“uddissa ariyā tiṭṭhantī”ti evaṁ vuttā bhikkhanasabhāvatā, na yācanakohaññasabhāvatā.",
  "tika-s0401t1:53_2": "Bhikkhane sādhukāritāti “uttiṭṭhe nappamajjeyyā”ti vacanaṁ anussaritvā tattha appamajjanā.",
  "tika-s0401t1:53_3": "Atha vā sīlaṁ nāma pakatisabhāvo, idha pana tadadhiṭṭhānaṁ. Dhammoti vataṁ. Sādhukāritāti",
  "tika-s0401t1:53_4": "sakkaccakāritā ādarakiriyā. Hīnādhikajanasevitanti ye bhikkhubhāve ṭhitāpi jātimadādivasena",
  "tika-s0401t1:53_5": "uddhatā unnaḷā, ye ca gihibhāve paresaṁ adhikabhāvampi anupagatattā bhikkhācariyaṁ",
  "tika-s0401t1:53_6": "paramakāruññataṁ maññanti, tesaṁ ubhayesampi yathākkamaṁ “bhikkhavo”ti vacanena hīnajanehi",
  "tika-s0401t1:53_7": "daliddehi paramakāruññataṁ pattehi parakulesu bhikkhācariyāya jīvikaṁ kappentehi",
  "tika-s0401t1:53_8": "sevitaṁ vuttiṁ pakāsento uddhatabhāvaniggahaṁ karoti. Adhikajanehi uḷārabhogakhattiyakulādito",
  "tika-s0401t1:53_9": "pabbajitehi buddhādīhi ājīvavisodhanatthaṁ sevitaṁ vuttiṁ pakāsento dīnabhāvaniggahaṁ",
  "tika-s0401t1:53_10": "karotīti yojetabbaṁ. Yasmā “bhikkhavo”ti vacanaṁ āmantanabhāvato abhimukhīkaraṇaṁ,",
  "tika-s0401t1:53_11": "pakaraṇato sāmatthiyato ca sussusājananaṁ sakkaccasavanamanasikāraniyojanañca hoti,",
  "tika-s0401t1:53_12": "tasmā tamatthaṁ dassento “bhikkhavoti iminā”tiādimāha. Tattha sādhukaṁ savanamanasikāreti",
  "tika-s0401t1:53_13": "sādhukasavane sādhukamanasikāre ca. Kathaṁ pana pavattitā savanādayo sādhukaṁ pavattitā",
  "tika-s0401t1:53_14": "hontīti? “Addhā imāya sammāpaṭipattiyā sakalasāsanasampatti hatthagatā bhavissatī”ti",
  "tika-s0401t1:53_15": "ādaragāravayogena kathādīsu aparibhavādinā ca. Vuttañhi “pañcahi, bhikkhave, dhammehi",
  "tika-s0401t1:53_16": "samannāgato suṇanto saddhammaṁ bhabbo niyāmaṁ okkamituṁ kusalesu dhammesu sammattaṁ.",
  "tika-s0401t1:53_17": "Katamehi pañcahi? Kathaṁ na paribhoti, kathitaṁ na paribhoti, na attānaṁ paribhoti,",
  "tika-s0401t1:53_18": "avikkhittacitto dhammaṁ suṇāti ekaggacitto, yoniso ca manasikaroti. Imehi kho, bhikkhave,",
  "tika-s0401t1:53_19": "pañcahi dhammehi samannāgato suṇanto saddhammaṁ bhabbo niyāmaṁ okkamituṁ kusalesu",
  "tika-s0401t1:53_20": "dhammesu sammatta”nti. Tenevāha – “sādhukaṁ savanamanasikārāyattā hi sāsanasampattī”ti.",
  "tika-s0401t1:54_0": "Pubbe sabbaparisāsādhāraṇattepi bhagavato dhammadesanāya “jeṭṭhaseṭṭhā”tiādinā bhikkhūnaṁ",
  "tika-s0401t1:54_1": "eva āmantane kāraṇaṁ dassetvā idāni bhikkhū āmantetvāva dhammadesanāya payojanaṁ",
  "tika-s0401t1:54_2": "dassetuṁ “kimatthaṁ pana bhagavā”ti codanaṁ samuṭṭhāpeti. Tattha aññaṁ cintentāti",
  "tika-s0401t1:54_3": "aññavihitā. Vikkhittacittāti asamāhitacittā. Dhammaṁ paccavekkhantāti hiyyo tato",
  "tika-s0401t1:54_4": "paraṁ divasesu vā sutadhammaṁ pati pati manasā avekkhantā. Bhikkhū āmantetvā dhamme",
  "tika-s0401t1:54_5": "desiyamāne ādito paṭṭhāya desanaṁ sallakkhetuṁ sakkontīti imamatthaṁ byatirekamukhena",
  "tika-s0401t1:54_6": "dassetuṁ “te anāmantetvā”tiādi vuttaṁ.",
  "tika-s0401t1:55_0": "Bhikkhavoti cettha sandhivasena i-kāralopo daṭṭhabbo. Bhikkhavo itīti ayaṁ iti-saddo",
  "tika-s0401t1:55_1": "hetuparisamāpanādiatthapadatthavipariyāyapakārāvadhāraṇanidassanādianekatthappabhedo.",
  "tika-s0401t1:55_2": "Tathā hesa “ruppatīti kho, bhikkhave, tasmā rūpanti vuccatī”tiādīsu hetvatthe dissati.",
  "tika-s0401t1:55_3": "“Tasmātiha me, bhikkhave, dhammadāyādā bhavatha, mā āmisadāyādā. Atthi me tumhesu",
  "tika-s0401t1:55_4": "anukampā. Kinti me sāvakā dhammadāyādā bhaveyyuṁ, no āmisadāyādā”tiādīsu parisamāpane.",
  "tika-s0401t1:55_5": "“Iti vā iti evarūpā naccagītavāditavisūkadassanā paṭivirato”tiādīsu ādiatthe. “Māgaṇḍiyoti",
  "tika-s0401t1:55_6": "tassa brāhmaṇassa saṅkhā samaññā paññatti vohāro nāmaṁ nāmakammaṁ nāmadheyyaṁ nirutti",
  "tika-s0401t1:55_7": "byañjanamabhilāpo”tiādīsu padatthavipariyāye. “Iti kho, bhikkhave, sappaṭibhayo bālo,",
  "tika-s0401t1:55_8": "appaṭibhayo paṇḍito, saupaddavo bālo, anupaddavo paṇḍito, saupasaggo bālo, anupasaggo",
  "tika-s0401t1:55_9": "paṇḍito”tiādīsu pakāre. “Atthi idappaccayā jarāmaraṇanti puṭṭhena satā, ‘ānanda,",
  "tika-s0401t1:55_10": "atthī’tissa vacanīyaṁ. ‘Kiṁ paccayā jarāmaraṇa’nti iti ce vadeyya. Jātipaccayā jarāmaraṇaṁ",
  "tika-s0401t1:55_11": "iccassa vacanīya”ntiādīsu avadhāraṇe. “Atthīti kho, kaccāna, ayameko anto, natthīti",
  "tika-s0401t1:55_12": "kho, kaccāna, ayaṁ dutiyo anto”tiādīsu nidassane. Idhāpi nidassane eva daṭṭhabbo.",
  "tika-s0401t1:55_13": "Bhikkhavoti hi āmantanākāro. Tamesa iti-saddo nidasseti “bhikkhavoti āmantesī”ti.",
  "tika-s0401t1:55_14": "Iminā nayena “bhaddante”tiādīsupi yathārahaṁ iti-saddassa attho veditabbo. Pubbe",
  "tika-s0401t1:55_15": "“bhagavā āmantesī”ti vuttattā “bhagavato paccassosu”nti idha “bhagavato”ti sāmivacanaṁ",
  "tika-s0401t1:55_16": "āmantanameva sambandhiantaraṁ apekkhatīti iminā adhippāyena “bhagavato āmantanaṁ",
  "tika-s0401t1:55_17": "paṭiassosu”nti vuttaṁ. “Bhagavato”ti pana idaṁ paṭissavasambandhena sampadānavacanaṁ",
  "tika-s0401t1:55_18": "yathā “devadattāya paṭissuṇotī”ti. Yaṁ nidānaṁ bhāsitanti sambandho. Imassa suttassa",
  "tika-s0401t1:55_19": "sukhāvagāhaṇatthanti kamalakuvalayujjalavimalasādurasasalilāya pokkharaṇiyā sukhāvataraṇatthaṁ",
  "tika-s0401t1:55_20": "nimmalasilātalaracanāvilāsasobhitaratanasopānaṁ vippakiṇṇamuttātalasadisavālukācuṇṇapaṇḍarabhūmibhāgaṁ",
  "tika-s0401t1:55_21": "titthaṁ viya suvibhattabhittivicitravedikāparikkhittassa nakkhattapathaṁ phusitukāmatāya",
  "tika-s0401t1:55_22": "viya paṭivijambhitasamussayassa pāsādavarassa sukhārohanatthaṁ dantamayasaṇhamuduphalakañcanalatāvinaddhamaṇigaṇappabhāsamudayujjalasobhaṁ",
  "tika-s0401t1:55_23": "sopānaṁ viya suvaṇṇavalayanūpurādisaṅghaṭṭanasaddasammissitassa kathitahasitamadhurassaragehajanavijambhitavicaritassa",
  "tika-s0401t1:55_24": "uḷāraissariyavibhavasobhitassa mahāgharassa sukhappavesanatthaṁ suvaṇṇarajatamaṇimuttāpavāḷādijutivissaravijjotitasuppatiṭṭhitavisāladvārabāhaṁ",
  "tika-s0401t1:55_25": "mahādvāraṁ viya ca atthabyañjanasampannassa buddhānaṁ desanāñāṇagambhīrabhāvasaṁsūcakassa",
  "tika-s0401t1:55_26": "imassa suttassa sukhāvagāhatthaṁ.",
  "tika-s0401t1:56_0": "Etthāha – “kimatthaṁ pana dhammavinayasaṅgahe kayiramāne nidānavacanaṁ, nanu bhagavatā",
  "tika-s0401t1:56_1": "bhāsitavacanasseva saṅgaho kātabbo”ti? Vuccate, desanāya ṭhitiasammosasaddheyyabhāvasampādanatthaṁ.",
  "tika-s0401t1:56_2": "Kāladesadesakanimittaparisāpadesehi upanibandhitvā ṭhapitā hi desanā ciraṭṭhitikā",
  "tika-s0401t1:56_3": "hoti asammosadhammā saddheyyā ca. Desakālakattuhetunimittehi upanibaddho viya vohāravinicchayo.",
  "tika-s0401t1:56_4": "Teneva ca āyasmatā mahākassapena “cittapariyādānasuttaṁ, āvuso ānanda, kattha bhāsita”ntiādinā",
  "tika-s0401t1:56_5": "desādipucchāsu katāsu tāsaṁ vissajjanaṁ karontena dhammabhaṇḍāgārikena “evaṁ me suta”ntiādinā",
  "tika-s0401t1:56_6": "imassa suttassa nidānaṁ bhāsitaṁ. Apica satthusampattippakāsanatthaṁ nidānavacanaṁ.",
  "tika-s0401t1:56_7": "Tathāgatassa hi bhagavato pubbacaraṇānumānāgamatakkābhāvato sammāsambuddhabhāvasiddhi.",
  "tika-s0401t1:56_8": "Na hi sammāsambussa pubbacaraṇādīhi attho atthi sabbattha appaṭihatañāṇacāratāya",
  "tika-s0401t1:56_9": "ekappamāṇattā ca ñeyyadhammesu. Tathā ācariyamuṭṭhidhammamacchariyasāsanasāvakānānurāgābhāvato",
  "tika-s0401t1:56_10": "khīṇāsavabhāvasiddhi. Na hi sabbaso khīṇāsavassa te sambhavantīti suvisuddhassa parānuggahappavatti.",
  "tika-s0401t1:56_11": "Evaṁ desakasaṁkilesabhūtānaṁ diṭṭhisīlasampadādūsakānaṁ avijjātaṇhānaṁ accantābhāvasaṁsūcakehi",
  "tika-s0401t1:56_12": "ñāṇappahānasampadābhibyañjanakehi ca sambuddhavisuddhabhāvehi purimavesārajjadvayasiddhi,",
  "tika-s0401t1:56_13": "tato ca antarāyikaniyyānikadhammesu sammohābhāvasiddhito pacchimavesārajjadvayasiddhīti",
  "tika-s0401t1:56_14": "bhagavato catuvesārajjasamannāgamo attahitaparahitappaṭipatti ca nidānavacanena pakāsitā",
  "tika-s0401t1:56_15": "hoti. Tattha tattha sampattaparisāya ajjhāsayānurūpaṁ ṭhānuppattikappaṭibhānena dhammadesanādīpanato,",
  "tika-s0401t1:56_16": "idha pana rūpagarukānaṁ puggalānaṁ ajjhāsayānurūpaṁ ṭhānuppattikappaṭibhānena dhammadesanādīpanatoti",
  "tika-s0401t1:56_17": "yojetabbaṁ. Tena vuttaṁ – “satthusampattippakāsanatthaṁ nidānavacana”nti.",
  "tika-s0401t1:57_0": "Tathā sāsanasampattippakāsanatthaṁ nidānavacanaṁ. Ñāṇakaruṇāpariggahitasabbakiriyassa",
  "tika-s0401t1:57_1": "hi bhagavato natthi niratthakā paṭipatti, attahitatthā vā. Tasmā paresaṁ eva atthāya",
  "tika-s0401t1:57_2": "pavattasabbakiriyassa sammāsambuddhassa sakalampi kāyavacīmanokammaṁ yathāpavattaṁ",
  "tika-s0401t1:57_3": "vuccamānaṁ diṭṭhadhammikasamparāyikaparamatthehi yathārahaṁ sattānaṁ anusāsanaṭṭhena",
  "tika-s0401t1:57_4": "sāsanaṁ, na kapparacanā. Tayidaṁ satthucaritaṁ kāladesadesakaparisāpadesehi saddhiṁ",
  "tika-s0401t1:57_5": "tattha tattha nidānavacanehi yathārahaṁ pakāsīyati. “Idha pana rūpagarukānaṁ puggalāna”ntiādi",
  "tika-s0401t1:57_6": "sabbaṁ purimasadisameva. Tena vuttaṁ – “sāsanasampattippakāsanatthaṁ nidānavacana”nti.",
  "tika-s0401t1:57_7": "Apica satthuno pamāṇabhāvappakāsanena vacanena sāsanassa pamāṇabhāvadassanatthaṁ",
  "tika-s0401t1:57_8": "nidānavacanaṁ, tañca desakappamāṇabhāvadassanaṁ heṭṭhā vuttanayānusārena “bhagavā”ti",
  "tika-s0401t1:57_9": "ca iminā padena vibhāvitanti veditabbaṁ. Bhagavāti hi tathāgatassa rāgadosamohādisabbakilesamaladuccaritadosappahānadīpanena",
  "tika-s0401t1:57_10": "vacanena anaññasādhāraṇasuparisuddhañāṇakaruṇādiguṇavisesayogaparidīpanena tato eva",
  "tika-s0401t1:57_11": "sabbasattuttamabhāvadīpanena ayamattho sabbathā pakāsito hotīti. Idamettha nidānavacanappayojanassa",
  "tika-s0401t1:57_12": "mukhamattanidassanaṁ.",
  "tika-s0401t1:58_0": "Nikkhittassāti desitassa. Desanā hi desetabbassa sīlādiatthassa veneyyasantānesu",
  "tika-s0401t1:58_1": "nikkhipanato “nikkhepo”ti vuccati. Suttanikkhepaṁ vicāretvāva vuccamānā pākaṭā hotīti",
  "tika-s0401t1:58_2": "sāmaññato bhagavato desanāya samuṭṭhānassa vibhāgaṁ dassetvā “etthāyaṁ desanā evaṁsamuṭṭhānā”ti",
  "tika-s0401t1:58_3": "desanāya samuṭṭhāne dassite suttassa sammadeva nidānaparijānanena vaṇṇanāya suviññeyyattā",
  "tika-s0401t1:58_4": "vuttaṁ. Tattha yathā anekasataanekasahassabhedānipi suttantāni saṁkilesabhāgiyādipaṭṭhānanayavasena",
  "tika-s0401t1:58_5": "soḷasavidhataṁ nātivattanti, evaṁ attajjhāsayādisuttanikkhepavasena catubbidhabhāvanti",
  "tika-s0401t1:58_6": "āha – “cattāro hi suttanikkhepā”ti. Ettha ca yathā attajjhāsayassa aṭṭhuppattiyā",
  "tika-s0401t1:58_7": "ca parajjhāsayapucchāhi saddhiṁ saṁsaggabhedo sambhavati “attajjhāsayo ca parajjhāsayo",
  "tika-s0401t1:58_8": "ca, attajjhāsayo ca pucchāvasiko ca, aṭṭhuppattiko ca parajjhāsayo ca, aṭṭhuppattiko",
  "tika-s0401t1:58_9": "ca pucchāvasiko cā”ti ajjhāsayapucchānusandhisabbhāvato, evaṁ yadipi aṭṭhuppattiyā",
  "tika-s0401t1:58_10": "attajjhāsayenapi saṁsaggabhedo sambhavati, attajjhāsayādīhi pana purato ṭhitehi aṭṭhuppattiyā",
  "tika-s0401t1:58_11": "saṁsaggo natthīti na idha niravaseso vitthāranayo sambhavatīti “cattāro suttanikkhepā”ti",
  "tika-s0401t1:58_12": "vuttaṁ. Tadantogadhattā vā sesanikkhepānaṁ mūlanikkhepavasena cattārova dassitā.",
  "tika-s0401t1:58_13": "Yathādassanañhettha ayaṁ saṁsaggabhedo gahetabboti.",
  "tika-s0401t1:59_0": "Tatrāyaṁ vacanattho – nikkhipīyatīti nikkhepo, suttaṁ eva nikkhepo suttanikkhepo.",
  "tika-s0401t1:59_1": "Atha vā nikkhipanaṁ nikkhepo, suttassa nikkhepo suttanikkhepo, suttadesanāti attho.",
  "tika-s0401t1:59_2": "Attano ajjhāsayo attajjhāsayo, so assa atthi kāraṇabhūtoti attajjhāsayo. Attano ajjhāsayo",
  "tika-s0401t1:59_3": "etassāti vā attajjhāsayo. Parajjhāsayepi eseva nayo. Pucchāya vaso pucchāvaso, so",
  "tika-s0401t1:59_4": "etassa atthīti pucchāvasiko. Suttadesanāvatthubhūtassa atthassa uppatti atthuppatti,",
  "tika-s0401t1:59_5": "atthuppattiyeva aṭṭhuppatti ttha-kārassa ṭṭha-kāraṁ katvā. Sā etassa atthīti aṭṭhuppattiko.",
  "tika-s0401t1:59_6": "Atha vā nikkhipīyati suttaṁ etenāti suttanikkhepo, attajjhāsayādi eva. Etasmiṁ atthavikappe",
  "tika-s0401t1:59_7": "attano ajjhāsayo attajjhāsayo. Paresaṁ ajjhāsayo parajjhāsayo. Pucchīyatīti pucchā,",
  "tika-s0401t1:59_8": "pucchitabbo attho. Pucchāvasena pavattaṁ dhammappaṭiggāhakānaṁ vacanaṁ pucchāvasikaṁ,",
  "tika-s0401t1:59_9": "tadeva nikkhepasaddāpekkhāya pulliṅgavasena vuttaṁ – “pucchāvasiko”ti. Tathā aṭṭhuppatti",
  "tika-s0401t1:59_10": "eva aṭṭhuppattikoti evamettha attho veditabbo.",
  "tika-s0401t1:60_0": "Apicettha paresaṁ indriyaparipākādikāraṇanirapekkhattā attajjhāsayassa visuṁ suttanikkhepabhāvo",
  "tika-s0401t1:60_1": "yutto kevalaṁ attano ajjhāsayeneva dhammatantiṭṭhapanatthaṁ pavattitadesanattā. Parajjhāsayapucchāvasikānaṁ",
  "tika-s0401t1:60_2": "pana paresaṁ ajjhāsayapucchānaṁ desanāpavattihetubhūtānaṁ uppattiyaṁ pavattitānaṁ",
  "tika-s0401t1:60_3": "kathamaṭṭhuppattiyā anavarodho, pucchāvasikaaṭṭhuppattikānaṁ vā parajjhāsayānurodhena",
  "tika-s0401t1:60_4": "pavattitānaṁ kathaṁ parajjhāsaye anavarodhoti? Na codetabbametaṁ. Paresañhi abhinīhāraparipucchādivinimuttasseva",
  "tika-s0401t1:60_5": "suttadesanākāraṇuppādassa aṭṭhuppattibhāvena gahitattā parajjhāsayapucchāvasikānaṁ",
  "tika-s0401t1:60_6": "visuṁ gahaṇaṁ. Tathā hi brahmajāladhammadāyādasuttādīnaṁ vaṇṇāvaṇṇaāmisuppādādidesanānimittaṁ",
  "tika-s0401t1:60_7": "“aṭṭhuppattī”ti vuccati. Paresaṁ pucchaṁ vinā ajjhāsayaṁ eva nimittaṁ katvā desito",
  "tika-s0401t1:60_8": "parajjhāsayo, pucchāvasena desito pucchāvasikoti pākaṭoyamatthoti. Attano ajjhāsayeneva",
  "tika-s0401t1:60_9": "kathesīti dhammatantiṭṭhapanatthaṁ kathesi. Vimuttiparipācanīyā dhammā saddhindriyādayo.",
  "tika-s0401t1:60_10": "Ajjhāsayanti adhimuttiṁ. Khantinti diṭṭhinijjhānakkhantiṁ. Mananti paññatticittaṁ.",
  "tika-s0401t1:60_11": "Abhinīhāranti paṇidhānaṁ. Bujjhanabhāvanti bujjhanasabhāvaṁ, paṭivijjhanākāraṁ vā.",
  "tika-s0401t1:60_12": "Rūpagarukānanti pañcasu ārammaṇesu rūpārammaṇagarukā rūpagarukā. Cittena rūpaninnā",
  "tika-s0401t1:60_13": "rūpapoṇā rūpapabbhārā rūpadassanappasutā rūpena ākaḍḍhitahadayā, tesaṁ rūpagarukānaṁ.",
  "tika-s0401t1:61_0": "Paṭisedhatthoti paṭikkhepattho. Kassa pana paṭikkhepatthoti? Kiriyāpadhānañhi vākyaṁ,",
  "tika-s0401t1:61_1": "tasmā “na samanupassāmī”ti samanupassanākiriyāpaṭisedhattho. Tenāha – “imassa pana",
  "tika-s0401t1:61_2": "padassā”tiādi. Yo paro na hoti, so attāti lokasamaññāmattasiddhaṁ sattasantānaṁ sandhāya",
  "tika-s0401t1:61_3": "– “aha”nti satthā vadati, na bāhirakaparikappitaṁ ahaṁkāravisayaṁ ahaṁkārassa bodhimūleyeva",
  "tika-s0401t1:61_4": "samucchinnattā. Lokasamaññānatikkamantā eva hi buddhānaṁ lokiye visaye desanāpavatti.",
  "tika-s0401t1:61_5": "Bhikkhaveti ālapane kāraṇaṁ heṭṭhā vuttameva. Aññanti apekkhāsiddhattā aññatthassa",
  "tika-s0401t1:61_6": "“idāni vattabbaitthirūpato añña”nti āha. Ekampi rūpanti ekaṁ vaṇṇāyatanaṁ. Samaṁ",
  "tika-s0401t1:61_7": "visamaṁ sammā yāthāvato anu anu passatīti samanupassanā, ñāṇaṁ. Saṁkilissanavasena",
  "tika-s0401t1:61_8": "anu anu passatīti samanupassanā, diṭṭhi. No niccatoti ettha iti-saddo ādiattho, evamādikoti",
  "tika-s0401t1:61_9": "attho. Tena “dukkhato samanupassatī”ti evamādīni saṅgaṇhāti. Olokentopīti devamanussavimānakapparukkhamaṇikanakādigatāni",
  "tika-s0401t1:61_10": "rūpāni anavasesaṁ sabbaññutaññāṇena olokentopi. Sāmaññavacanopi yaṁ-saddo “ekarūpampī”ti",
  "tika-s0401t1:61_11": "rūpassa adhigatattā rūpavisayo icchitoti “yaṁ rūpa”nti vuttaṁ. Tathā purisasaddo",
  "tika-s0401t1:61_12": "pariyādiyitabbacittapuggalavisayoti rūpagarukassāti visesitaṁ. Gahaṇaṁ “khepana”nti",
  "tika-s0401t1:61_13": "ca adhippetaṁ, pariyādānañca uppattinivāraṇanti āha – “catubhūmakakusalacitta”nti.",
  "tika-s0401t1:61_14": "Tañhi rūpaṁ tādisassa parittakusalassapi uppattiṁ nivāreti, kimaṅgaṁ pana mahaggatānuttaracittassāti",
  "tika-s0401t1:61_15": "lokuttarakusalacittassapi uppattiyā nivāraṇaṁ hotuṁ samatthaṁ, lokiyakusaluppattiyā",
  "tika-s0401t1:61_16": "nivārakatte vattabbameva natthīti “catubhūmakakusalacittaṁ pariyādiyitvā”ti vuttaṁ.",
  "tika-s0401t1:61_17": "Na hi kāmaguṇassādappasutassa purisassa dānādivasena savipphārikā kusaluppatti sambhavati.",
  "tika-s0401t1:61_18": "Gaṇhitvā khepetvāti attānaṁ assādetvā pavattamānassa akusalacittassa paccayo hontaṁ",
  "tika-s0401t1:61_19": "pavattinivāraṇena muṭṭhigataṁ viya gahetvā anuppādanirodhena khepetvā viya tiṭṭhati.",
  "tika-s0401t1:61_20": "Tāva mahati lokasannivāse tassa pariyādiyaṭṭhānaṁ avicchedato labbhatīti āha – “tiṭṭhatī”ti",
  "tika-s0401t1:61_21": "yathā “pabbatā tiṭṭhanti, najjo sandantī”ti. Tenāha – “idha ubhayampi vaṭṭatī”tiādi.",
  "tika-s0401t1:62_0": "Yathayidanti sandhivasena ākārassa rassattaṁ yakārāgamo cāti āha – “yathā ida”nti.",
  "tika-s0401t1:62_1": "Itthiyā rūpanti itthisarīragataṁ tappaṭibaddhañca rūpāyatanaṁ. Paramatthassa niruḷho,",
  "tika-s0401t1:62_2": "paṭhamaṁ sādhāraṇato saddasatthalakkhaṇāni vibhāvetabbāni, pacchā asādhāraṇatoti",
  "tika-s0401t1:62_3": "tāni pāḷivasena vibhāvetuṁ – “ruppatīti kho…pe… veditabba”nti āha. Tattha ruppatīti",
  "tika-s0401t1:62_4": "sītādivirodhipaccayehi vikāraṁ āpādīyati, āpajjatīti vā attho. Vikāruppatti ca virodhipaccayasannipāte",
  "tika-s0401t1:62_5": "visadisuppatti vibhūtatarā, kuto panāyaṁ visesoti ce? “Sītenā”tiādivacanato. Evañca",
  "tika-s0401t1:62_6": "katvā vedanādīsu anavasesarūpasamaññā sāmaññalakkhaṇanti sabbarūpadhammasādhāraṇaṁ",
  "tika-s0401t1:62_7": "rūppanaṁ. Idāni atthuddhāranayena rūpasaddaṁ saṁvaṇṇento “ayaṁ panā”tiādimāha. Rūpakkhandhe",
  "tika-s0401t1:62_8": "vattatīti “oḷārikaṁ vā sukhumaṁ vā”tiādivacanato. Rūpūpapattiyāti ettha rūpabhavo",
  "tika-s0401t1:62_9": "rūpaṁ uttarapadalopena. Rūpabhavūpapattiyāti ayañhettha attho. Kasiṇanimitteti pathavīkasiṇādisaññite",
  "tika-s0401t1:62_10": "paṭibhāganimitte. Rūppati attano phalassa sabhāvaṁ karotīti rūpaṁ, sabhāvahetūti",
  "tika-s0401t1:62_11": "āha – “sarūpā…pe… ettha paccaye”ti. Karacaraṇādiavayavasaṅghātabhāvena rūpīyati nirūpīyatīti",
  "tika-s0401t1:62_12": "rūpaṁ, rūpakāyoti āha – “ākāso…pe… ettha sarīre”ti.",
  "tika-s0401t1:63_0": "Rūpayati vaṇṇavikāraṁ āpajjamānaṁ hadayaṅgatabhāvaṁ pakāsetīti rūpaṁ, vaṇṇāyatanaṁ.",
  "tika-s0401t1:63_1": "Ārohapariṇāhādibhedarūpagataṁ saṇṭhānasampattiṁ nissāya pasādaṁ āpajjamāno rūpappamāṇoti",
  "tika-s0401t1:63_2": "vuttoti āha – “ettha saṇṭhāne”ti. Piyarūpantiādīsu sabhāvattho rūpasaddo. Ādisaddena",
  "tika-s0401t1:63_3": "rūpajjhānādīnaṁ saṅgaho. “Rūpī rūpāni passatī”ti ettha ajjhattaṁ kesādīsu parikammasaññāvasena",
  "tika-s0401t1:63_4": "paṭiladdharūpajjhānaṁ rūpaṁ, taṁ assa atthīti rūpīti vutto. Itthiyā catusamuṭṭhāne",
  "tika-s0401t1:63_5": "vaṇṇeti itthisarīrapariyāpannameva rūpaṁ gahitaṁ, tappaṭibaddhavatthālaṅkārādirūpampi",
  "tika-s0401t1:63_6": "pana purisacittassa pariyādāyakaṁ hotīti dassetuṁ – “apicā”tiādi vuttaṁ. Gandhavaṇṇaggahaṇena",
  "tika-s0401t1:63_7": "vilepanaṁ vuttaṁ. Kāmaṁ “asukāya itthiyā pasādhana”nti sallakkhitassa akāyappaṭibaddhassapi",
  "tika-s0401t1:63_8": "vaṇṇo paṭibaddhacittassa purisassa cittaṁ pariyādāya tiṭṭheyya, taṁ pana na ekantikanti",
  "tika-s0401t1:63_9": "ekantikaṁ dassento “kāyappaṭibaddho”tiāha. Upakappatīti cittassa pariyādānāya upakappati.",
  "tika-s0401t1:63_10": "Purimassevāti pubbe vuttaatthasseva daḷhīkaraṇatthaṁ vuttaṁ yathā “dvikkhattuṁ bandhaṁ",
  "tika-s0401t1:63_11": "subandha”nti. Nigamanavasena vā etaṁ vuttanti daṭṭhabbaṁ. Opammavasena vuttanti “yaṁ",
  "tika-s0401t1:63_12": "evaṁ purisassa cittaṁ pariyādāya tiṭṭhatī”ti sakalamevidaṁ purimavacanaṁ upamāvasena",
  "tika-s0401t1:63_13": "vuttaṁ, tattha pana upamābhūtaṁ atthaṁ dassetuṁ – “yathayidaṁ…pe… itthirūpa”nti vuttaṁ.",
  "tika-s0401t1:63_14": "Pariyādāne ānubhāvo sambhavo pariyādānānubhāvo, tassa dassanavasena vuttaṁ.",
  "tika-s0401t1:64_0": "Idaṁ pana “itthirūpa”ntiādivacanaṁ pariyādānānubhāve sādhetabbe dīpetabbe vatthu",
  "tika-s0401t1:64_1": "kāraṇaṁ. Nāgo nāma so rājā, dīghadāṭhikattā pana “mahādāṭhikanāgarājā”ti vutto. Asaṁvaraniyāmenāti",
  "tika-s0401t1:64_2": "cakkhudvārikena asaṁvaranīhārena. Nimittaṁ gahetvāti rāguppattihetubhūtaṁ rūpaṁ subhanimittaṁ",
  "tika-s0401t1:64_3": "gahetvā. Visikādassanaṁ gantvāti sivathikadassanaṁ gantvā. Tattha hi ādīnavānupassanā",
  "tika-s0401t1:64_4": "ijjhati. Vatthulobhena kuto tādisāya maraṇanti asaddahanto “mukhaṁ tumhākaṁ dhūmavaṇṇa”nti",
  "tika-s0401t1:64_5": "te daharasāmaṇere uppaṇḍento vadati.",
  "tika-s0401t1:65_0": "Ratanattaye suppasannattā kākavaṇṇatissādīhi visesanatthañca so tissamahārājā saddhāsaddena",
  "tika-s0401t1:65_1": "visesetvā vuccati. Daharassa cittaṁ pariyādāyatiṭṭhatīti adhikāravasena vuttaṁ. Niṭṭhituddesakiccoti",
  "tika-s0401t1:65_2": "gāme asappāyarūpadassanaṁ imassa anatthāya siyāti ācariyena nivāritagāmappaveso pacchā",
  "tika-s0401t1:65_3": "niṭṭhituddesakicco hutvā ṭhito. Tena vuttaṁ – “atthakāmānaṁ vacanaṁ aggahetvā”ti.",
  "tika-s0401t1:65_4": "Nivatthavatthaṁ sañjānitvāti attanā diṭṭhadivase nivatthavatthaṁ tassā matadivase",
  "tika-s0401t1:65_5": "sivathikadassanatthaṁ gatena laddhaṁ sañjānitvā. Evampīti evaṁ maraṇasampāpanavasenapi.",
  "tika-s0401t1:65_6": "Ayaṁ tāvettha aṭṭhakathāya anuttānatthadīpanā.",
  "tika-s0401t1:66": "Nettinayavaṇṇanā",
  "tika-s0401t1:67_0": "Idāni pakaraṇanayena pāḷiyā atthavaṇṇanaṁ karissāma. Sā pana atthasaṁvaṇṇanā yasmā",
  "tika-s0401t1:67_1": "desanāya samuṭṭhānappayojanabhājanesu piṇḍatthesu ca niddhāritesu sukarā hoti suviññeyyā",
  "tika-s0401t1:67_2": "ca, tasmā suttadesanāya samuṭṭhānādīni paṭhamaṁ niddhārayissāma. Tattha samuṭṭhānaṁ",
  "tika-s0401t1:67_3": "nāma desanānidānaṁ, taṁ sādhāraṇamasādhāraṇanti duvidhaṁ. Tattha sādhāraṇampi ajjhattikabāhirabhedato",
  "tika-s0401t1:67_4": "duvidhaṁ. Tattha sādhāraṇaṁ ajjhattikasamuṭṭhānaṁ nāma lokanāthassa mahākaruṇā. Tāya",
  "tika-s0401t1:67_5": "hi samussāhitassa bhagavato veneyyānaṁ dhammadesanāya cittaṁ udapādi, yaṁ sandhāya",
  "tika-s0401t1:67_6": "vuttaṁ – “sattesu ca kāruññataṁ paṭicca buddhacakkhunā lokaṁ volokesī”tiādi. Ettha",
  "tika-s0401t1:67_7": "ca hetāvatthāyapi mahākaruṇāya saṅgaho daṭṭhabbo yāvadeva saṁsāramahoghato saddhammadesanāhatthadānehi",
  "tika-s0401t1:67_8": "sattasantāraṇatthaṁ taduppattito. Yathā ca mahākaruṇā, evaṁ sabbaññutaññāṇaṁ dasabalañāṇādayo",
  "tika-s0401t1:67_9": "ca desanāya abbhantarasamuṭṭhānabhāvena vattabbā. Sabbañhi ñeyyadhammaṁ tesaṁ desetabbākāraṁ",
  "tika-s0401t1:67_10": "sattānañca āsayānusayādiṁ yāthāvato jānanto bhagavā ṭhānāṭṭhānādīsu kosallena veneyyajjhāsayānurūpaṁ",
  "tika-s0401t1:67_11": "vicittanayadesanaṁ pavattesīti. Bāhiraṁ pana sādhāraṇaṁ samuṭṭhānaṁ dasasahassamahābrahmaparivārassa",
  "tika-s0401t1:67_12": "sahampatibrahmuno ajjhesanaṁ. Tadajjhesanuttarakālañhi dhammagambhīratāpaccavekkhaṇājanitaṁ",
  "tika-s0401t1:67_13": "appossukkataṁ paṭippassambhetvā dhammassāmī dhammadesanāya ussāhajāto ahosi. Asādhāraṇampi",
  "tika-s0401t1:67_14": "abbhantarabāhirabhedato duvidhameva. Tattha abbhantaraṁ yāya mahākaruṇāya yena ca",
  "tika-s0401t1:67_15": "desanāñāṇena idaṁ suttaṁ pavattitaṁ, tadubhayaṁ veditabbaṁ. Bāhiraṁ pana rūpagarukānaṁ",
  "tika-s0401t1:67_16": "puggalānaṁ ajjhāsayo. Svāyamattho aṭṭhakathāyaṁ vutto eva.",
  "tika-s0401t1:68_0": "Payojanampi sādhāraṇāsādhāraṇato duvidhaṁ. Tattha sādhāraṇaṁ yāva anupādāparinibbānaṁ",
  "tika-s0401t1:68_1": "vimuttirasattā bhagavato desanāya. Tenevāha – “etadatthā kathā, etadatthā mantanā”tiādi.",
  "tika-s0401t1:68_2": "Asādhāraṇaṁ pana tesaṁ rūpagarukānaṁ puggalānaṁ rūpe chandarāgassa jahāpanaṁ, ubhayampetaṁ",
  "tika-s0401t1:68_3": "bāhirameva. Sace pana veneyyasantānagatampi desanābalasiddhisaṅkhātaṁ payojanaṁ adhippāyasamijjhanabhāvato",
  "tika-s0401t1:68_4": "yathādhippetatthasiddhiyā mahākāruṇikassa bhagavatopi payojanamevāti gaṇheyya, iminā",
  "tika-s0401t1:68_5": "pariyāyenassa abbhantaratāpi siyā.",
  "tika-s0401t1:69_0": "Apica tesaṁ rūpagarukānaṁ puggalānaṁ rūpasmiṁ vijjamānassa ādīnavassa yāthāvato anavabodho",
  "tika-s0401t1:69_1": "imissā desanāya samuṭṭhānaṁ, tadavabodho payojanaṁ. So hi imāya desanāya bhagavantaṁ",
  "tika-s0401t1:69_2": "payojeti tannipphādanaparāyaṁ desanāti katvā. Yañhi desanāya sādhetabbaṁ phalaṁ,",
  "tika-s0401t1:69_3": "taṁ ākaṅkhitabbattā desakaṁ desanāya payojetīti payojananti vuccati. Tathā tesaṁ",
  "tika-s0401t1:69_4": "puggalānaṁ tadaññesañca veneyyānaṁ rūpamukhena pañcasu upādānakkhandhesu ādīnavadassanañcettha",
  "tika-s0401t1:69_5": "payojanaṁ. Tathā saṁsāracakkanivattisaddhammacakkappavattisassatādimicchāvādanirākaraṇaṁ",
  "tika-s0401t1:69_6": "sammāvādapurekkhāro akusalamūlasamūhananaṁ kusalamūlasamāropanaṁ apāyadvārapidahanaṁ",
  "tika-s0401t1:69_7": "saggamaggadvāravivaraṇaṁ pariyuṭṭhānavūpasamanaṁ anusayasamugghātanaṁ “mutto mocessāmī”ti",
  "tika-s0401t1:69_8": "purimapaṭiññāvisaṁvādanaṁ tappaṭipakkhamāramanorathavisaṁvādanaṁ titthiyadhammanimmathanaṁ",
  "tika-s0401t1:69_9": "buddhadhammapatiṭṭhāpananti evamādīnipi payojanāni idha veditabbāni.",
  "tika-s0401t1:70_0": "Yathā te puggalā rūpagarukā, evaṁ tadaññe ca sakkāyagarukā sakkāyasmiṁ allīnā saṅkhatadhammānaṁ",
  "tika-s0401t1:70_1": "sammāsambuddhassa ca paṭipattiṁ ajānantā asaddhammassavanasādhāraṇaparicariyamanasikāraparā",
  "tika-s0401t1:70_2": "saddhammassavanadhāraṇaparicayappaṭivedhavimukhā ca bhavavippamokkhesino veneyyā",
  "tika-s0401t1:70_3": "imissā desanāya bhājanaṁ.",
  "tika-s0401t1:71_0": "Piṇḍattā cettha rūpaggahaṇena rūpadhāturūpāyatanarūpakkhandhapariggaṇhanaṁ rūpamukhena",
  "tika-s0401t1:71_1": "catudhammānaṁ vaṭṭattayavicchedanūpāyo āsavoghādivivecanaṁ abhinandananivāraṇasaṅgatikkamo",
  "tika-s0401t1:71_2": "vivādamūlapariccāgo sikkhattayānuyogo pahānattayadīpanā samathavipassanānuṭṭhānaṁ",
  "tika-s0401t1:71_3": "bhāvanāsacchikiriyāsiddhīti evamādayo veditabbā.",
  "tika-s0401t1:72_0": "Ito paraṁ pana soḷasa hārā dassetabbā. Tattha “rūpa”nti sahajātā tassa nissayabhūtā",
  "tika-s0401t1:72_1": "tappaṭibaddhā ca sabbe rūpārūpadhammā taṇhāvajjā dukkhasaccaṁ. Taṁsamuṭṭhāpikā tadārammaṇā",
  "tika-s0401t1:72_2": "ca taṇhā samudayasaccaṁ. Tadubhayesaṁ appavatti nirodhasaccaṁ. Nirodhappajānanā paṭipadā",
  "tika-s0401t1:72_3": "maggasaccaṁ. Tattha samudayena assādo, dukkhena ādīnavo, magganirodhehi nissaraṇaṁ,",
  "tika-s0401t1:72_4": "rūpārammaṇassa akusalacittassa kusalacittassa ca pariyādānaṁ phalaṁ. Yañhi desanāya",
  "tika-s0401t1:72_5": "sādhetabbaṁ payojanaṁ, taṁ phalanti vuttovāyamattho. Tadatthaṁ hidaṁ suttaṁ bhagavatā",
  "tika-s0401t1:72_6": "desitanti. Yathā taṁ kusalacittaṁ na pariyādiyati, evaṁ paṭisaṅkhānabhāvanābalapariggahitā",
  "tika-s0401t1:72_7": "indriyesu guttadvāratā upāyo. Purisassa kusalacittapariyādānenassa rūpassa aññarūpāsādhāraṇatādassanāpadesena",
  "tika-s0401t1:72_8": "atthakāmehi tato cittaṁ sādhukaṁ rakkhitabbaṁ. Ayamettha bhagavato āṇattīti ayaṁ",
  "tika-s0401t1:72_9": "desanāhāro. Assādādisandassanavibhāvanalakkhaṇo hi desanāhāro. Vuttañhetaṁ nettippakaraṇe –",
  "tika-s0401t1:73": "“Assādādīnavatā, nissaraṇampi ca phalaṁ upāyo ca;",
  "tika-s0401t1:74": "Āṇattī ca bhagavato, yogīnaṁ desanāhāro”ti. ;",
  "tika-s0401t1:75_0": "Desīyati saṁvaṇṇīyati etāya suttatthoti desanā, desanāya sahacaraṇato vā desanā.",
  "tika-s0401t1:75_1": "Nanu ca aññepi hārā desanāsaṅkhātassa suttassa atthasaṁvaṇṇanāto desanāya sahacārino",
  "tika-s0401t1:75_2": "vāti? Saccametaṁ, ayaṁ pana hāro yebhuyyena yathārutavaseneva viññāyamāno desanāya",
  "tika-s0401t1:75_3": "saha caratīti vattabbataṁ arahati, na tathāpare. Na hi assādādīnavanissaraṇādisandassanarahitā",
  "tika-s0401t1:75_4": "suttadesanā atthi. Kiṁ pana tesaṁ assādādīnaṁ anavasesānaṁ vacanaṁ desanāhāro, udāhu",
  "tika-s0401t1:75_5": "ekaccānanti? Niravasesānaṁyeva. Yasmiñhi sutte assādādīnavanissaraṇāni sarūpato āgatāni,",
  "tika-s0401t1:75_6": "tattha vattabbameva natthi. Yattha pana ekadesena āgatāni, na ca sarūpena, tattha",
  "tika-s0401t1:75_7": "anāgataṁ atthavasena niddhāretvā hāro yojetabbo.",
  "tika-s0401t1:76_0": "Sayaṁ samantacakkhubhāvato taṁdassanena sabhāvato ca “aha”nti vuttaṁ. Bhikkhanasīlatādiguṇayogato",
  "tika-s0401t1:76_1": "abhimukhīkaraṇatthañca, “bhikkhave”ti vuttaṁ. Attābhāvato aparatādassanatthañca “añña”nti",
  "tika-s0401t1:76_2": "vuttaṁ. Ekassa anupalabbhadassanatthaṁ anekabhāvappaṭisedhanatthañca “ekarūpampī”ti",
  "tika-s0401t1:76_3": "vuttaṁ. Tādisassa rūpassa abhāvato adassanato ca “na samanupassāmī”ti vuttaṁ. Tassa",
  "tika-s0401t1:76_4": "paccāmasanato aniyamato ca “ya”nti vuttaṁ. Idāni vuccamānākāraparāmasanato tadaññākāranisedhanato",
  "tika-s0401t1:76_5": "ca “eva”nti vuttaṁ. Visabhāgindriyavatthuto sabhāgavatthusmiṁ tadabhāvato ca “purisassā”ti",
  "tika-s0401t1:76_6": "vuttaṁ. Nimittaggāhassa vatthubhāvato tathā parikappitattā ca “cittaṁ pariyādāya",
  "tika-s0401t1:76_7": "tiṭṭhatī”ti vuttaṁ. Evanti vuttākāraparāmasanatthañceva nidassanatthañca “yathā”ti",
  "tika-s0401t1:76_8": "vuttaṁ. Attano paccakkhabhāvato bhikkhūnaṁ paccakkhakaraṇatthañca “ida”nti vuttaṁ.",
  "tika-s0401t1:76_9": "Itthisantānapariyāpannato tappaṭibaddhabhāvato ca “itthirūpa”nti vuttanti evaṁ anupadavicayato",
  "tika-s0401t1:76_10": "vicayo hāro. Vicīyanti etena, ettha vā padapañhādayoti vicayo, viciti eva vā tesanti",
  "tika-s0401t1:76_11": "vicayo. Padapucchāvissajjanapubbāparānuggahanaṁ assādādīnañca visesaniddhāraṇavasena",
  "tika-s0401t1:76_12": "pavicayalakkhaṇo hi vicayo hāro. Vuttampi cetaṁ –",
  "tika-s0401t1:77": "“Yaṁ pucchitañca vissajjitañca, suttassa yā ca anugīti;",
  "tika-s0401t1:78": "Suttassa yo pavicayo, hāro vicayoti niddiṭṭho”ti. ;",
  "tika-s0401t1:79_0": "Anādimati saṁsāre itthipurisānaṁ aññamaññarūpābhirāmatāya “itthirūpaṁ purisassa cittaṁ",
  "tika-s0401t1:79_1": "pariyādāya tiṭṭhatī”ti yujjatīti ayaṁ yuttihāro. Byañjanatthānaṁ yuttāyuttavibhāgavibhāvanalakkhaṇo",
  "tika-s0401t1:79_2": "hi yuttihāro. Vuttampi cetaṁ –",
  "tika-s0401t1:80": "“Sabbesaṁ hārānaṁ, yā bhūmī yo ca gocaro tesaṁ;",
  "tika-s0401t1:81": "Yuttāyuttiparikkhā, hāro yuttīti niddiṭṭho”ti. ;",
  "tika-s0401t1:82": "Yuttīti ca upapatti sādhanayutti, idha pana yuttivicāraṇā yutti uttarapadalopena “rūpabhavo rūpa”nti yathā. Yuttisahacaraṇato vā yutti.",
  "tika-s0401t1:83_0": "Itthirūpaṁ ayoniso olokiyamānaṁ indriyesu aguttadvāratāya padaṭṭhānaṁ, sā kusalānaṁ",
  "tika-s0401t1:83_1": "dhammānaṁ abhāvanāya padaṭṭhānaṁ, sā sabbassapi saṁkilesapakkhassa parivuddhiyā padaṭṭhānaṁ.",
  "tika-s0401t1:83_2": "Byatirekato pana itthirūpaṁ yoniso olokiyamānaṁ satipaṭṭhānabhāvanāya padaṭṭhānaṁ,",
  "tika-s0401t1:83_3": "sā bojjhaṅgānaṁ bhāvanāpāripūriyā padaṭṭhānaṁ, sā vijjāvimuttīnaṁ pāripūriyā padaṭṭhānaṁ,",
  "tika-s0401t1:83_4": "kusalassa cittassa pariyādānaṁ sammohābhinivesassa padaṭṭhānaṁ, so saṅkhārānaṁ padaṭṭhānaṁ,",
  "tika-s0401t1:83_5": "saṅkhārā viññāṇassāti sabbaṁ āvattati bhavacakkaṁ. Byatirekato pana kusalassa cittassa",
  "tika-s0401t1:83_6": "apariyādānaṁ tesaṁ tesaṁ kusalānaṁ dhammānaṁ uppādāya pāripūriyā padaṭṭhānanti ayaṁ",
  "tika-s0401t1:83_7": "tāva avisesato nayo. Visesato pana sīlassa apariyādānaṁ avippaṭisārassa padaṭṭhānaṁ,",
  "tika-s0401t1:83_8": "avippaṭisāro pāmojjassātiādinā yāva anupādāparinibbānaṁ netabbaṁ. Ayaṁ padaṭṭhāno",
  "tika-s0401t1:83_9": "hāro. Sutte āgatadhammānaṁ padaṭṭhānabhūte dhamme tesañca padaṭṭhānabhūteti sambhavato",
  "tika-s0401t1:83_10": "padaṭṭhānabhūtadhammaniddhāraṇalakkhaṇo hi padaṭṭhāno hāro. Vuttañcetaṁ –",
  "tika-s0401t1:84": "“Dhammaṁ deseti jino, tassa ca dhammassa yaṁ padaṭṭhānaṁ;",
  "tika-s0401t1:85": "Iti yāva sabbadhammā, eso hāro padaṭṭhāno”ti. ;",
  "tika-s0401t1:86": "Padaṭṭhānanti āsannakāraṇaṁ. Idha pana padaṭṭhānavicāraṇā padaṭṭhānotiādi yuttihāre vuttanayeneva veditabbaṁ.",
  "tika-s0401t1:87_0": "Ekarūpanti ca rūpāyatanaggahaṇena channampi bāhirānaṁ āyatanānaṁ gahaṇaṁ bāhirāyatanabhāvena",
  "tika-s0401t1:87_1": "ekalakkhaṇattā. Cittanti manāyatanaggahaṇena channampi ajjhattikānaṁ āyatanānaṁ gahaṇaṁ",
  "tika-s0401t1:87_2": "ajjhattikāyatanabhāvena ekalakkhaṇattā. Evaṁ khandhadhātādivasenapi ekalakkhaṇatā",
  "tika-s0401t1:87_3": "vattabbā. Ayaṁ lakkhaṇo hāro. Lakkhīyanti etena, ettha vā ekalakkhaṇadhammā avuttāpi",
  "tika-s0401t1:87_4": "ekaccavacanenāti lakkhaṇo. Sutte anāgatepi dhamme vuttappakāre āgate viya niddhāretvā",
  "tika-s0401t1:87_5": "yā saṁvaṇṇanā, so lakkhaṇo hāro. Vuttampi cetaṁ –",
  "tika-s0401t1:88": "“Vuttamhi ekadhamme, ye dhammā ekalakkhaṇā keci;",
  "tika-s0401t1:89": "Vuttā bhavanti sabbe, so hāro lakkhaṇo nāmā”ti. ;",
  "tika-s0401t1:90_0": "Nidāne imissā desanāya rūpagarukānaṁ puggalānaṁ rūpasmiṁ anādīnavadassitā vuttā,",
  "tika-s0401t1:90_1": "“kathaṁ nu kho ime imaṁ desanaṁ sutvā rūpe ādīnavadassanamukhena sabbasmimpi khandhapañcake",
  "tika-s0401t1:90_2": "sabbaso chandarāgaṁ pahāya sakalavaṭṭadukkhato mucceyyuṁ, pare ca tattha patiṭṭhāpeyyu”nti",
  "tika-s0401t1:90_3": "ayamettha bhagavato adhippāyo. Padanibbacanaṁ niruttaṁ, taṁ “eva”ntiādinidānapadānaṁ",
  "tika-s0401t1:90_4": "“nāha”ntiādipāḷipadānañca aṭṭhakathāyaṁ tassā līnatthavaṇṇanāya ca vuttanayānusārena",
  "tika-s0401t1:90_5": "sukarattā na vitthārayimha.",
  "tika-s0401t1:91_0": "Padapadatthadesanādesanānikkhepasuttasandhivasena pañcavidhā sandhi. Tattha padassa",
  "tika-s0401t1:91_1": "padantarena sambandho padasandhi. Padatthassa padatthantarena sambandho padatthasandhi,",
  "tika-s0401t1:91_2": "yo “kiriyākārakasambandho”ti vuccati. Nānānusandhikassa suttassa taṁtaṁanusandhīhi",
  "tika-s0401t1:91_3": "sambandho, ekānusandhikassa ca pubbāparasambandho desanāsandhi, yā aṭṭhakathāyaṁ",
  "tika-s0401t1:91_4": "“pucchānusandhi, ajjhāsayānusandhi, yathānusandhī”ti tidhā vibhattā. Ajjhāsayo cettha",
  "tika-s0401t1:91_5": "attajjhāsayo parajjhāsayoti dvidhā veditabbo. Desanānikkhepasandhi catunnaṁ suttanikkhepānaṁ",
  "tika-s0401t1:91_6": "vasena veditabbā. Suttasandhi idha paṭhamanikkhepavaseneva veditabbā. “Kasmā panettha",
  "tika-s0401t1:91_7": "idameva cittapariyādānasuttaṁ paṭhamaṁ nikkhitta”nti nāyamanuyogo katthaci na pavattati.",
  "tika-s0401t1:91_8": "Apica ime sattā anādimati saṁsāre paribbhamantā itthipurisā aññamaññesaṁ pañcakāmaguṇasaṅkhātarūpābhirāmā,",
  "tika-s0401t1:91_9": "tattha itthī purisassa rūpe sattā giddhā gadhitā laggā laggitā āsattā, sā cassā tattha",
  "tika-s0401t1:91_10": "āsatti dubbivecanīyā. Tathā puriso itthiyā rūpe, tattha ca dassanasaṁsaggo garutaro",
  "tika-s0401t1:91_11": "itaresañca mūlabhūto. Teneva hi bhagavā “kathaṁ nu kho mātugāme paṭipajjitabba”nti",
  "tika-s0401t1:91_12": "puṭṭho “adassanamevā”ti avoca. Tasmā bhagavā pañcasu kāmaguṇesu rūpe chandarāgahāpanatthaṁ",
  "tika-s0401t1:91_13": "idameva suttaṁ paṭhamaṁ desesi. Nibbānādhigamāya paṭipattiyā ādi resā paṭipattīti.",
  "tika-s0401t1:91_14": "Yaṁ pana ekissā desanāya desanantarena saṁsandanaṁ, ayampi desanāsandhi. Sā idha",
  "tika-s0401t1:91_15": "evaṁ veditabbā. “Nāhaṁ, bhikkhave…pe… tiṭṭhatī”ti ayaṁ desanā. “Ye kho, bhikkhave,",
  "tika-s0401t1:91_16": "cakkhuviññeyyā rūpā iṭṭhā kantā manāpā piyarūpā kāmūpasaṁhitā rajanīyā, tañce bhikkhu",
  "tika-s0401t1:91_17": "abhinandati abhivadati ajjhosāya tiṭṭhati, tassa taṁ abhinandato abhivadato ajjhosāya",
  "tika-s0401t1:91_18": "tiṭṭhato uppajjanti aneke pāpakā akusalā dhammā”ti imāya desanāya saṁsandati. Tathā",
  "tika-s0401t1:91_19": "“rūpe maññati, rūpesu maññati, rūpato maññati, rūpaṁ ‘me’ti maññati. Rūpaṁ, bhikkhave,",
  "tika-s0401t1:91_20": "anabhijānaṁ aparijānaṁ avirājayaṁ appajahaṁ abhabbo dukkhakkhayāyā”ti evamādīhi desanāhi",
  "tika-s0401t1:91_21": "saṁsandatīti ayaṁ catubyūho hāro. Viyūhīyanti vibhāgena piṇḍīyanti etena, ettha vāti",
  "tika-s0401t1:91_22": "byūho, nibbacanādīnaṁ catunnaṁ byūhoti catubyūho, catunnaṁ vā byūho etthāti catubyūho.",
  "tika-s0401t1:91_23": "Nibbacanādhippāyādīnaṁ catunnaṁ vibhāgalakkhaṇo hi catubyūho hāro. Vuttañhetaṁ –",
  "tika-s0401t1:92": "“Neruttamadhippāyo, byañjanamatha desanānidānañca;",
  "tika-s0401t1:93": "Pubbāparānusandhī, eso hāro catubyūho”ti. ;",
  "tika-s0401t1:94_0": "“Nāhaṁ, bhikkhave, aññaṁ…pe… itthirūpa”nti etena ayonisomanasikāro dīpito. Yaṁ tattha",
  "tika-s0401t1:94_1": "cittaṁ pariyādiyati, tena yonisomanasikāro. Tattha ayonisomanasikaroto taṇhāvijjā",
  "tika-s0401t1:94_2": "parivaḍḍhanti, tāsu taṇhāgahaṇena nava taṇhāmūlakā dhammā āvaṭṭanti, avijjāgahaṇena",
  "tika-s0401t1:94_3": "avijjāmūlakaṁ sabbaṁ bhavacakkaṁ āvaṭṭati, yonisomanasikāraggahaṇena ca yonisomanasikāramūlakā",
  "tika-s0401t1:94_4": "dhammā āvaṭṭanti, catubbidhañca sampatticakkanti. Ayaṁ āvaṭṭo hāro. Āvaṭṭayanti etena,",
  "tika-s0401t1:94_5": "ettha vā sabhāgavisabhāgā ca dhammā, tesaṁ vā āvaṭṭananti āvaṭṭo. Desanāya gahitadhammānaṁ",
  "tika-s0401t1:94_6": "sabhāgāsabhāgadhammavasena āvaṭṭanalakkhaṇo hi āvaṭṭo hāro. Vuttampi cetaṁ –",
  "tika-s0401t1:95": "“Ekamhi padaṭṭhāne, pariyesati sesakaṁ padaṭṭhānaṁ;",
  "tika-s0401t1:96": "Āvaṭṭati paṭipakkhe, āvaṭṭo nāma so hāro”ti. ;",
  "tika-s0401t1:97_0": "Rūpaṁ catubbidhaṁ kammasamuṭṭhānaṁ, cittasamuṭṭhānaṁ, utusamuṭṭhānaṁ, āhārasamuṭṭhānaṁ,",
  "tika-s0401t1:97_1": "tathā iṭṭhaṁ iṭṭhamajjhattaṁ aniṭṭhaṁ aniṭṭhamajjhattanti. Idha pana iṭṭhaṁ adhippetaṁ.",
  "tika-s0401t1:97_2": "Cittaṁ kusalacittamettha veditabbaṁ. Taṁ kāmāvacaraṁ, rūpāvacaraṁ, arūpāvacaraṁ,",
  "tika-s0401t1:97_3": "lokuttaranti catubbidhaṁ. Vedanādisampayuttadhammabhedato anekavidhanti ayaṁ vibhattihāro.",
  "tika-s0401t1:97_4": "Vibhajīyanti etena, ettha vā sādhāraṇāsādhāraṇānaṁ saṁkilesavodānadhammānaṁ bhūmiyoti",
  "tika-s0401t1:97_5": "vibhatti. Vibhajanaṁ vā etesaṁ bhūmiyoti vibhatti. Saṁkilesadhamme vodānadhamme ca",
  "tika-s0401t1:97_6": "sādhāraṇāsādhāraṇato padaṭṭhānato bhūmito vibhajanalakkhaṇo hi vibhattihāro. Vuttampi cetaṁ –",
  "tika-s0401t1:98": "“Dhammañca padaṭṭhānaṁ, bhūmiñca vibhajjate ayaṁ hāro;",
  "tika-s0401t1:99": "Sādhāraṇe asādhāraṇe ca neyyo vibhattī”ti. ;",
  "tika-s0401t1:100_0": "Itthirūpaṁ purisassa cittaṁ pariyādāya tiṭṭhati ayoniso manasikaroto, yoniso manasikaroto",
  "tika-s0401t1:100_1": "na pariyādiyati susaṁvutindriyattā sīlesu samāhitassāti ayaṁ parivatto hāro. Paṭipakkhavasena",
  "tika-s0401t1:100_2": "parivattīyanti iminā, ettha vā sutte vuttadhammā, parivattanaṁ vā tesanti parivatto.",
  "tika-s0401t1:100_3": "Niddiṭṭhānaṁ dhammānaṁ paṭipakkhato parivattanalakkhaṇo hi parivatto hāro. Vuttañhetaṁ –",
  "tika-s0401t1:101": "“Kusalākusale dhamme, niddiṭṭhe bhāvite pahīne ca;",
  "tika-s0401t1:102": "Parivattati paṭipakkhe, hāro parivattano nāmā”ti. ;",
  "tika-s0401t1:103_0": "Bhikkhave, samaṇā pabbajitāti pariyāyavacanaṁ. Aññaṁ paraṁ kiñcīti pariyāyavacanaṁ.",
  "tika-s0401t1:103_1": "Rūpaṁ vaṇṇaṁ cakkhuviññeyyanti pariyāyavacanaṁ. Samanupassāmi olokessāmi jānāmīti",
  "tika-s0401t1:103_2": "pariyāyavacanaṁ. Evaṁ itthaṁ imaṁ pakāranti pariyāyavacanaṁ. Purisassa puggalassāti",
  "tika-s0401t1:103_3": "pariyāyavacanaṁ. Cittaṁ viññāṇaṁ manoti pariyāyavacanaṁ. Pariyādāya gahetvā khepetvāti",
  "tika-s0401t1:103_4": "pariyāyavacanaṁ. Tiṭṭhati dharati ṭhātīti pariyāyavacanaṁ. Yathā yena pakārena yenākārenāti",
  "tika-s0401t1:103_5": "pariyāyavacanaṁ. Itthī nārī mātugāmoti pariyāyavacananti ayaṁ vevacano hāro. Vividhaṁ",
  "tika-s0401t1:103_6": "vacanaṁ ekassevatthassa vācakametthāti vivacanaṁ, vivacanameva vevacanaṁ. Vividhaṁ",
  "tika-s0401t1:103_7": "vuccati etena atthoti vā vivacanaṁ, vivacanameva vevacanaṁ. Ekasmiṁ atthe anekapariyāyasaddappayojanalakkhaṇo",
  "tika-s0401t1:103_8": "hi vevacano hāro. Vuttañhetaṁ –",
  "tika-s0401t1:104": "“Vevacanāni bahūni tu, sutte vuttāni ekadhammassa;",
  "tika-s0401t1:105": "Yo jānāti suttavidū, vevacano nāma so hāro”ti. ;",
  "tika-s0401t1:106_0": "Rūpaṁ kāḷasāmādivasena anekadhā paññattaṁ. Puriso khattiyādivasena anekadhā paññatto.",
  "tika-s0401t1:106_1": "Cittaṁ parittamahaggatādivasena anekadhā paññattaṁ. “Pariyādāyā”ti ettha pariyādānaṁ",
  "tika-s0401t1:106_2": "pariyādāyakānaṁ pāpadhammānaṁ vasena vītikkamapariyuṭṭhānādinā ca anekadhā paññattaṁ.",
  "tika-s0401t1:106_3": "Ayaṁ paññattihāro. Pakārehi, pabhedato vā ñāpīyanti iminā, ettha vā atthāti paññatti.",
  "tika-s0401t1:106_4": "Ekekassa dhammassa anekāhi paññattīhi paññāpetabbākāravibhāvanalakkhaṇo hi paññattihāro. Vuttañhetaṁ –",
  "tika-s0401t1:107": "“Ekaṁ bhagavā dhammaṁ, paññattīhi vividhāhi deseti;",
  "tika-s0401t1:108": "So ākāro ñeyyo, paññattī nāma so hāro”ti. ;",
  "tika-s0401t1:109_0": "Virodhipaccayasamavāye visadisuppattiruppanavaṇṇavikārāpattiyā taṁsamaṅgino hadayaṅgatabhāvappakāsanaṁ",
  "tika-s0401t1:109_1": "rūpaṭṭhoti aniccatāmukhena otaraṇaṁ, aniccassa pana dukkhattā dukkhatāmukhena, dukkhassa",
  "tika-s0401t1:109_2": "ca anattakattā suññatāmukhena otaraṇaṁ. Cittaṁ manoviññāṇadhātu, tassā pariyādāyikā",
  "tika-s0401t1:109_3": "taṇhā tadekaṭṭhā ca pāpadhammā dhammadhātūti dhātumukhena otaraṇaṁ. Evaṁ khandhāyatanādimukhehipi",
  "tika-s0401t1:109_4": "otaraṇaṁ vattabbanti ayaṁ otaraṇo hāro. Otārīyanti anuppavesīyanti etena, ettha vā",
  "tika-s0401t1:109_5": "suttāgatā dhammā paṭiccasamuppādādīsūti otaraṇo. Paṭiccasamuppādādimukhena suttatthassa",
  "tika-s0401t1:109_6": "otaraṇalakkhaṇo hi otaraṇo hāro. Vuttañhetaṁ –",
  "tika-s0401t1:110": "“Yo ca paṭiccuppādo, indriyakhandhā ca dhātuāyatanā;",
  "tika-s0401t1:111": "Etehi otarati yo, otaraṇo nāma so hāro”ti. ;",
  "tika-s0401t1:112_0": "Nāhaṁ, bhikkhave…pe… samanupassāmīti ārambho. Evaṁ purisassa cittaṁ pariyādāya tiṭṭhatīti",
  "tika-s0401t1:112_1": "padasuddhi, na pana ārambhasuddhi. Yathayidantiādi padasuddhi ceva ārambhasuddhi",
  "tika-s0401t1:112_2": "cāti ayaṁ sodhano hāro. Sodhīyanti samādhīyanti etena, ettha vā sutte padapadatthapañhārambhāti",
  "tika-s0401t1:112_3": "sodhano. Sutte padapadatthapañhārambhānaṁ sodhanalakkhaṇo hi sodhano hāro. Vuttañhetaṁ –",
  "tika-s0401t1:113": "“Vissajjitamhi pañhe, gāthāyaṁ pucchitāyamārabbha;",
  "tika-s0401t1:114": "Suddhāsuddhaparikkhā, hāro so sodhano nāmā”ti. ;",
  "tika-s0401t1:115_0": "Aññanti sāmaññato adhiṭṭhānaṁ kassaci visesassa anāmaṭṭhattā. Ekarūpampīti taṁ avikappetvā",
  "tika-s0401t1:115_1": "visesavacanaṁ. Yathayidanti sāmaññato adhiṭṭhānaṁ aniyamavacanabhāvato. Itthirūpanti",
  "tika-s0401t1:115_2": "taṁ avikappetvā visesavacananti ayaṁ adhiṭṭhāno hāro. Adhiṭṭhīyanti anuppavattīyanti",
  "tika-s0401t1:115_3": "etena, ettha vā sāmaññavisesabhūtā dhammā vinā vikappenāti adhiṭṭhāno. Suttāgatānaṁ",
  "tika-s0401t1:115_4": "dhammānaṁ avikappanavaseneva sāmaññavisesaniddhāraṇalakkhaṇo hi adhiṭṭhāno hāro. Vuttampi cetaṁ –",
  "tika-s0401t1:116": "“Ekattatāya dhammā, yepi ca vemattatāya niddiṭṭhā;",
  "tika-s0401t1:117": "Tena vikappayitabbā, eso hāro adhiṭṭhāno”ti. ;",
  "tika-s0401t1:118_0": "Rūpassa kammāvijjādayo kammacittādayo ca hetu. Samanupassanāya āvajjanādayo. Kusalassa",
  "tika-s0401t1:118_1": "cittassa yoniso manasikārādayo. Pariyādāyāti ettha pariyādānassa ayonisomanasikārādayoti",
  "tika-s0401t1:118_2": "ayaṁ parikkhāro hāro. Parikaroti abhisaṅkharoti phalanti parikkhāro, hetu paccayo",
  "tika-s0401t1:118_3": "ca. Parikkhāraṁ ācikkhatīti parikkhāro, hāro. Parikkhāravisayattā, parikkhārasahacaraṇato",
  "tika-s0401t1:118_4": "vā parikkhāro. Sutte āgatadhammānaṁ parikkhārasaṅkhātahetupaccaye niddhāretvā saṁvaṇṇanālakkhaṇo",
  "tika-s0401t1:118_5": "hi parikkhāro hāro. Vuttañhetaṁ –",
  "tika-s0401t1:119": "“Ye dhammā yaṁ dhammaṁ, janayantippaccayā paramparato;",
  "tika-s0401t1:120": "Hetumavakaḍḍhayitvā, eso hāro parikkhāro”ti. ;",
  "tika-s0401t1:121_0": "Purisassa cittaṁ pariyādāya tiṭṭhatīti ettha pariyādāyikā visesato taṇhāvijjā veditabbā",
  "tika-s0401t1:121_1": "tāsaṁ vasena pariyādānasambhavato. Tāsu taṇhāya rūpamadhiṭṭhānaṁ, avijjāya arūpaṁ.",
  "tika-s0401t1:121_2": "Visesato taṇhāya samatho paṭipakkho, avijjāya vipassanā. Samathassa cetovimutti,",
  "tika-s0401t1:121_3": "phalavipassanāya paññāvimutti. Tathā hi tā rāgavirāgā avijjāvirāgāti visesetvā vuccantīti",
  "tika-s0401t1:121_4": "ayaṁ samāropano hāro. Samāropīyanti etena, ettha vā padaṭṭhānādimukhena dhammāti",
  "tika-s0401t1:121_5": "samāropano. Sutte āgatadhammānaṁ padaṭṭhānavevacanabhāvanāpahānasamāropanavicāraṇalakkhaṇo",
  "tika-s0401t1:121_6": "hi samāropano hāro. Vuttañhetaṁ –",
  "tika-s0401t1:122": "“Ye dhammā yaṁ mūlā, ye cekatthā pakāsitā muninā;",
  "tika-s0401t1:123": "Te samāropayitabbā, esa samāropano hāro”ti. ;",
  "tika-s0401t1:124": "Ettāvatā ca –",
  "tika-s0401t1:125": "“Desanā vicayo yutti, padaṭṭhāno ca lakkhaṇo;",
  "tika-s0401t1:126": "Catubyūho ca āvaṭṭo, vibhatti parivattano.",
  "tika-s0401t1:127": "Vevacano ca paññatti, otaraṇo ca sodhano;",
  "tika-s0401t1:128": "Adhiṭṭhāno parikkhāro, samāropano soḷaso”ti. –",
  "tika-s0401t1:129_0": "Evaṁ vuttā soḷasa hārā dassitāti veditabbā. Harīyanti etehi, ettha vā suttageyyādivisayā",
  "tika-s0401t1:129_1": "aññāṇasaṁsayavipallāsāti hārā. Haranti vā sayaṁ tāni, haraṇamattameva vāti hārā phalūpacārena.",
  "tika-s0401t1:129_2": "Atha vā harīyanti voharīyanti dhammasaṁvaṇṇakadhammappaṭiggāhakehi dhammassa dānaggahaṇavasenāti",
  "tika-s0401t1:129_3": "hārā. Atha vā hārā viyāti hārā. Yathā hi anekaratanāvalisamūho hārasaṅkhāto attano",
  "tika-s0401t1:129_4": "avayavabhūtaratanasamphassehi samupajaniyamānahilādasukho hutvā tadupabhogijanasarīrasantāpaṁ",
  "tika-s0401t1:129_5": "nidāghapariḷāhūpajanitaṁ vūpasameti, evameva tepi nānāvidhaparamattharatanappabandhā",
  "tika-s0401t1:129_6": "saṁvaṇṇanāvisesā attano avayavabhūtaparamattharatanādhigamena samuppādiyamānanibbutisukhā",
  "tika-s0401t1:129_7": "dhammappaṭiggāhakajanahadayaparitāpaṁ kāmarāgādikilesahetukaṁ vūpasamentīti. Atha",
  "tika-s0401t1:129_8": "vā hārayanti aññāṇādinīhāraṁ apagamaṁ karonti ācikkhantīti vā hārā. Atha vā sotujanacittassa",
  "tika-s0401t1:129_9": "haraṇato ramaṇato ca hārā niruttinayena yathā “bhavesu vantagamano bhagavā”ti.",
  "tika-s0401t1:130_0": "Ito paraṁ pana nandiyāvaṭṭādipañcavidhanayā veditabbā – tattha taṇhāvijjā samudayasaccaṁ,",
  "tika-s0401t1:130_1": "tāsaṁ adhiṭṭhānādibhūtā rūpadhammā dukkhasaccaṁ, tesaṁ appavatti nirodhasaccaṁ, nirodhappajānanā",
  "tika-s0401t1:130_2": "paṭipadā maggasaccaṁ. Taṇhāgahaṇena cettha māyāsāṭheyyamānātimānamadappamādapāpicchatāpāpamittatāahirikaanottappādivasena",
  "tika-s0401t1:130_3": "akusalapakkho netabbo. Avijjāgahaṇena viparītamanasikārakodhūpanāhamakkhapaḷāsaissāmacchariya-",
  "tika-s0401t1:130_4": "sārambhadovacassatābhavadiṭṭhivibhavadiṭṭhiādivasena akusalapakkho netabbo. Vuttavipariyāyato",
  "tika-s0401t1:130_5": "kusalapakkho netabbo. Kathaṁ? Amāyāasāṭheyyādivasena aviparītamanasikārādivasena",
  "tika-s0401t1:130_6": "ca. Tathā samathapakkhiyānaṁ saddhindriyādīnaṁ, vipassanāpakkhiyānaṁ aniccasaññādīnañca",
  "tika-s0401t1:130_7": "vasena vodānapakkho netabboti ayaṁ nandiyāvaṭṭassa nayassa bhūmi. Yo hi taṇhāavijjāhi",
  "tika-s0401t1:130_8": "saṁkilesapakkhassa suttatthassa samathavipassanāhi vodānapakkhassa ca catusaccayojanamukhena",
  "tika-s0401t1:130_9": "nayanalakkhaṇo saṁvaṇṇanāviseso, ayaṁ nandiyāvaṭṭanayo nāma. Vuttañhetaṁ –",
  "tika-s0401t1:131": "“Taṇhañca avijjampi ca, samathena vipassanāya yo neti;",
  "tika-s0401t1:132": "Saccehi yojayitvā, ayaṁ nayo nandiyāvaṭṭo”ti. ;",
  "tika-s0401t1:133_0": "Nandiyāvaṭṭassa viya āvaṭṭo etassāti nandiyāvaṭṭo. Yathā hi nandiyāvaṭṭo anto ṭhitena",
  "tika-s0401t1:133_1": "padhānāvayavena bahiddhā āvaṭṭati, evamayampi nayoti attho. Atha vā nandiyā taṇhāya",
  "tika-s0401t1:133_2": "pamodassa vā āvaṭṭo etthāti nandiyāvaṭṭo.",
  "tika-s0401t1:134_0": "Heṭṭhā vuttanayena gahitesu taṇhāvijjātappakkhiyadhammesu taṇhā lobho, avijjā moho,",
  "tika-s0401t1:134_1": "avijjāya sampayutto lohite sati pubbo viya taṇhāya sati sijjhamāno āghāto doso iti",
  "tika-s0401t1:134_2": "tīhi akusalamūlehi gahitehi, tappaṭipakkhato kusalacittaggahaṇena ca tīṇi kusalamūlāni",
  "tika-s0401t1:134_3": "gahitāni eva honti. Idhāpi lobho sabbāni vā sāsavakusalamūlāni samudayasaccaṁ, tannibbattā",
  "tika-s0401t1:134_4": "tesaṁ adhiṭṭhānagocarabhūtā upādānakkhandhā dukkhasaccantiādinā saccayojanā veditabbā.",
  "tika-s0401t1:134_5": "Phalaṁ panettha vimokkhattayavasena niddhāretabbaṁ, tīhi akusalamūlehi tividhaduccaritasaṁkilesamalavisamaakusalasaññāvitakkādivasena",
  "tika-s0401t1:134_6": "akusalapakkho netabbo, tathā tīhi kusalamūlehi tividhasucaritasamakusalasaññāvitakkasaddhammasamādhivimokkhamukhādivasena",
  "tika-s0401t1:134_7": "vodānapakkho netabboti ayaṁ tipukkhalassa nayassa bhūmi. Yo hi akusalamūlehi saṁkilesapakkhassa",
  "tika-s0401t1:134_8": "kusalamūlehi vodānapakkhassa suttatthassa ca catusaccayojanāmukhena nayanalakkhaṇo",
  "tika-s0401t1:134_9": "saṁvaṇṇanāviseso, ayaṁ tipukkhalanayo nāma. Tīhi avayavehi lobhādīhi saṁkilesapakkhe,",
  "tika-s0401t1:134_10": "alobhādīhi ca vodānapakkhe pukkhalo sobhanoti tipukkhalo. Vuttañhetaṁ –",
  "tika-s0401t1:135": "“Yo akusale samūlehi,",
  "tika-s0401t1:136": "Neti kusale ca kusalamūlehi;",
  "tika-s0401t1:137": "Bhūtaṁ tathaṁ avitathaṁ,",
  "tika-s0401t1:138": "Tipukkhalaṁ taṁ nayaṁ āhū”ti. ;",
  "tika-s0401t1:139_0": "Vuttanayena gahitesu taṇhāvijjātappakkhiyadhammesu visesato taṇhādiṭṭhīnaṁ vasena",
  "tika-s0401t1:139_1": "asubhe “subha”nti, dukkhe “sukha”nti ca vipallāsā, avijjādiṭṭhīnaṁ vasena anicce",
  "tika-s0401t1:139_2": "“nicca”nti, anattani “attā”ti vipallāsā veditabbā. Tesaṁ paṭipakkhato kusalacittaggahaṇena",
  "tika-s0401t1:139_3": "siddhehi sativīriyasamādhipaññindriyehi cattāri satipaṭṭhānāni siddhāniyeva honti.",
  "tika-s0401t1:140_0": "Tattha catūhi indriyehi cattāro puggalā niddisitabbā. Kathaṁ? Duvidho hi taṇhācarito",
  "tika-s0401t1:140_1": "mudindriyo tikkhindriyoti, tathā diṭṭhicarito. Tesu paṭhamo asubhe “subha”nti vipariyesaggāhī",
  "tika-s0401t1:140_2": "satibalena yathābhūtaṁ kāyasabhāvaṁ sallakkhento bhāvanābalena taṁ vipallāsaṁ samugghātetvā",
  "tika-s0401t1:140_3": "sammattaniyāmaṁ okkamati. Dutiyo asukhe “sukha”nti vipariyesaggāhī “uppannaṁ kāmavitakkaṁ",
  "tika-s0401t1:140_4": "nādhivāsetī”tiādinā vuttena vīriyasaṁvarabhūtena vīriyabalena paṭipakkhaṁ vinodento",
  "tika-s0401t1:140_5": "bhāvanābalena taṁ vipallāsaṁ vidhametvā sammattaniyāmaṁ okkamati. Tatiyo anicce “nicca”nti",
  "tika-s0401t1:140_6": "vipallāsaggāhī samathabalena samāhitacitto saṅkhārānaṁ khaṇikabhāvaṁ sallakkhento",
  "tika-s0401t1:140_7": "bhāvanābalena taṁ vipallāsaṁ samugghātetvā sammattaniyāmaṁ okkamati. Catuttho santatisamūhakiccārammaṇaghanavañcitatāya",
  "tika-s0401t1:140_8": "phassādidhammapuñjamatte anattani “attā”ti micchābhinivesī catukoṭikasuññatāmanasikārena",
  "tika-s0401t1:140_9": "taṁ micchābhinivesaṁ viddhaṁsento sāmaññaphalaṁ sacchikaroti. Subhasaññādīhi catūhipi",
  "tika-s0401t1:140_10": "vā vipallāsehi samudayasaccaṁ, tesamadhiṭṭhānārammaṇabhūtā pañcupādānakkhandhā dukkhasaccantiādinā",
  "tika-s0401t1:140_11": "saccayojanā veditabbā. Phalaṁ panettha cattāri sāmaññaphalāni, catūhi cettha vipallāsehi",
  "tika-s0401t1:140_12": "caturāsavoghayogaganthaagatitaṇhupādānasallaviññāṇaṭṭhitiapariññādivasena akusalapakkho",
  "tika-s0401t1:140_13": "netabbo, tathā catūhi satipaṭṭhānehi catubbidhajjhānavihārādhiṭṭhānasukhabhāgiyadhammaappamaññāsammappadhānaiddhipādādivasena",
  "tika-s0401t1:140_14": "vodānapakkho netabboti ayaṁ sīhavikkīḷitassa nayassa bhūmi. Yo hi subhasaññādīhi",
  "tika-s0401t1:140_15": "vipallāsehi sakalassa saṁkilesapakkhassa saddhindriyādīhi ca vodānapakkhassa catusaccayojanāvasena",
  "tika-s0401t1:140_16": "nayanalakkhaṇo saṁvaṇṇanāviseso, ayaṁ sīhavikkīḷito nāma. Vuttañhetaṁ –",
  "tika-s0401t1:141": "“Yo neti vipallāsehi,",
  "tika-s0401t1:142": "Kilese indriyehi saddhamme;",
  "tika-s0401t1:143": "Etaṁ nayaṁ nayavidū,",
  "tika-s0401t1:144": "Sīhavikkīḷitaṁ āhū”ti. ;",
  "tika-s0401t1:145_0": "Asantāsanajavaparakkamādivisesayogena sīho bhagavā, tassa vikkīḷitaṁ desanā vacīkammabhūto",
  "tika-s0401t1:145_1": "vihāroti katvā vipallāsatappaṭipakkhaparidīpanato sīhassa vikkīḷitaṁ etthāti sīhavikkīḷito,",
  "tika-s0401t1:145_2": "nayo. Balavisesayogadīpanato vā sīhavikkīḷitasadisattā nayo sīhavikkīḷito. Balaviseso",
  "tika-s0401t1:145_3": "cettha saddhādibalaṁ, dasabalāni eva vā.",
  "tika-s0401t1:146": "Imesaṁ pana tiṇṇaṁ atthanayānaṁ siddhiyā vohāranayadvayaṁ siddhameva hoti. Tathā hi atthanayattayadisābhāvena kusalādidhammānaṁ ālocanaṁ disālocanaṁ. Vuttañhetaṁ –",
  "tika-s0401t1:147": "“Veyyākaraṇesu hi ye,",
  "tika-s0401t1:148": "Kusalākusalā tahiṁ tahiṁ vuttā;",
  "tika-s0401t1:149": "Manasā olokayate,",
  "tika-s0401t1:150": "Taṁ khu disālocanaṁ āhū”ti. ;",
  "tika-s0401t1:151": "Tathā ālocitānaṁ tesaṁ dhammānaṁ atthanayattayayojane samānayanato aṅkuso viya aṅkuso. Vuttañhetaṁ –",
  "tika-s0401t1:152": "“Oloketvā disalocanena, ukkhipiya yaṁ samāneti;",
  "tika-s0401t1:153": "Sabbe kusalākusale, ayaṁ nayo aṅkuso nāmā”ti. ;",
  "tika-s0401t1:154": "Tasmā manasāva atthanayānaṁ disābhūtadhammānaṁ locanaṁ disālocanaṁ, tesaṁ samānayanaṁ aṅkusoti pañcapi nayāni yuttāni honti.",
  "tika-s0401t1:155": "Ettāvatā ca –",
  "tika-s0401t1:156": "“Paṭhamo nandiyāvaṭṭo, dutiyo ca tipukkhalo;",
  "tika-s0401t1:157": "Sīhavikkīḷito nāma, tatiyo nayalañjako.",
  "tika-s0401t1:158": "Disālocanamāhaṁsu, catutthaṁ nayamuttamaṁ;",
  "tika-s0401t1:159": "Pañcamo aṅkuso nāma, sabbe pañca nayā gatā”ti. –",
  "tika-s0401t1:160_0": "Evaṁ vuttapañcanayāpi ettha dassitāti veditabbā. Nayati saṁkilesaṁ vodānañca vibhāgato",
  "tika-s0401t1:160_1": "ñāpetīti nayo, lañjeti pakāseti suttatthanti lañjako, nayo ca so lañjako cāti nayalañjako.",
  "tika-s0401t1:160_2": "Idañca suttaṁ soḷasavidhe suttantapaṭṭhāne saṁkilesabhāgiyaṁ byatirekamukhena nibbedhāsekkhabhāgiyanti",
  "tika-s0401t1:160_3": "daṭṭhabbaṁ. Aṭṭhavīsatividhe pana suttantapaṭṭhāne lokiyalokuttaraṁ sattadhammādhiṭṭhānaṁ",
  "tika-s0401t1:160_4": "ñāṇaññeyyaṁ dassanabhāvanaṁ sakavacanaṁ vissajjanīyaṁ kusalākusalaṁ anuññātaṁ paṭikkhittañcāti veditabbaṁ.",
  "tika-s0401t1:161_0": "Tattha soḷasavidhasuttantaṁ paṭṭhānaṁ nāma “saṁkilesabhāgiyaṁ suttaṁ, vāsanābhāgiyaṁ",
  "tika-s0401t1:161_1": "suttaṁ, nibbedhabhāgiyaṁ suttaṁ, asekkhabhāgiyaṁ suttaṁ, saṁkilesabhāgiyañca vāsanābhāgiyañca",
  "tika-s0401t1:161_2": "suttaṁ, saṁkilesabhāgiyañca nibbedhabhāgiyañca suttaṁ, saṁkilesabhāgiyañca asekkhabhāgiyañca",
  "tika-s0401t1:161_3": "suttaṁ, vāsanābhāgiyañca nibbedhabhāgiyañca suttaṁ, vāsanābhāgiyañca asekkhabhāgiyañca",
  "tika-s0401t1:161_4": "suttaṁ, nibbedhabhāgiyañca asekkhabhāgiyañca suttaṁ, saṁkilesabhāgiyañca vāsanābhāgiyañca",
  "tika-s0401t1:161_5": "nibbedhabhāgiyañca suttaṁ, saṁkilesabhāgiyañca vāsanābhāgiyañca asekkhabhāgiyañca",
  "tika-s0401t1:161_6": "suttaṁ, saṁkilesabhāgiyañca nibbedhabhāgiyañca asekkhabhāgiyañca suttaṁ, vāsanābhāgiyañca",
  "tika-s0401t1:161_7": "nibbedhabhāgiyañca asekkhabhāgiyañca suttaṁ, saṁkilesabhāgiyañca vāsanābhāgiyañca",
  "tika-s0401t1:161_8": "nibbedhabhāgiyañca asekkhabhāgiyañca suttaṁ, neva saṁkilesabhāgiyaṁ na vāsanābhāgiyaṁ",
  "tika-s0401t1:161_9": "na nibbedhabhāgiyaṁ na asekkhabhāgiyaṁ sutta”nti evaṁ vuttasoḷasasāsanapaṭṭhānāni.",
  "tika-s0401t1:162_0": "Tattha saṁkilissanti etenāti saṁkileso, saṁkilesabhāge saṁkilesakoṭṭhāse pavattaṁ",
  "tika-s0401t1:162_1": "saṁkilesabhāgiyaṁ. Vāsanā puññabhāvanā, vāsanābhāge pavattaṁ vāsanābhāgiyaṁ, vāsanaṁ",
  "tika-s0401t1:162_2": "bhajāpetīti vā vāsanābhāgiyaṁ. Nibbijjhanaṁ lobhakkhandhādīnaṁ padālanaṁ nibbedho,",
  "tika-s0401t1:162_3": "nibbedhabhāge pavattaṁ, nibbedhaṁ bhajāpetīti vā nibbedhabhāgiyaṁ. Pariniṭṭhitasikkhā",
  "tika-s0401t1:162_4": "dhammā asekkhā, asekkhabhāge pavattaṁ, asekkhe bhajāpetīti vā asekkhabhāgiyaṁ. Tesu",
  "tika-s0401t1:162_5": "yattha taṇhādisaṁkileso vibhatto, idaṁ saṁkilesabhāgiyaṁ. Yattha dānādipuññakiriyavatthu",
  "tika-s0401t1:162_6": "vibhattaṁ, idaṁ vāsanābhāgiyaṁ. Yattha sekkhā sīlakkhandhādayo vibhattā, idaṁ nibbedhabhāgiyaṁ.",
  "tika-s0401t1:162_7": "Yattha pana asekkhā sīlakkhandhādayo vibhattā, idaṁ asekkhabhāgiyaṁ. Itarāni tesaṁ",
  "tika-s0401t1:162_8": "vomissakanayavasena vuttāni. Sabbāsavasaṁvarapariyāyādīnaṁ vasena sabbabhāgiyaṁ veditabbaṁ.",
  "tika-s0401t1:162_9": "Tattha hi saṁkilesadhammā lokiyasucaritadhammā sekkhā dhammā asekkhā dhammā ca vibhattā.",
  "tika-s0401t1:162_10": "Sabbabhāgiyaṁ pana “passaṁ na passatī”tiādikaṁ udakādianuvādavacanaṁ veditabbaṁ.",
  "tika-s0401t1:163_0": "Aṭṭhavīsatividhaṁ suttantapaṭṭhānaṁ pana “lokiyaṁ, lokuttaraṁ, lokiyañca lokuttarañca,",
  "tika-s0401t1:163_1": "sattādhiṭṭhānaṁ, dhammādhiṭṭhānaṁ, sattādhiṭṭhānañca dhammādhiṭṭhānañca, ñāṇaṁ, ñeyyaṁ,",
  "tika-s0401t1:163_2": "ñāṇañca ñeyyañca, dassanaṁ, bhāvanā, dassanañca bhāvanā ca, sakavacanaṁ, paravacanaṁ,",
  "tika-s0401t1:163_3": "sakavacanañca paravacanañca, vissajjanīyaṁ, avissajjanīyaṁ, vissajjanīyañca avissajjanīyañca,",
  "tika-s0401t1:163_4": "kammaṁ, vipāko, kammañca vipāko ca kusalaṁ, akusalaṁ, kusalañca akusalañca anuññātaṁ,",
  "tika-s0401t1:163_5": "paṭikkhittaṁ, anuññātañca paṭikkhittañca, thavo”ti evamāgatāni aṭṭhavīsati sāsanapaṭṭhānāni.",
  "tika-s0401t1:163_6": "Tattha lokiyanti loke niyutto, loke vā vidito lokiyo. Idha pana lokiyo attho yasmiṁ",
  "tika-s0401t1:163_7": "sutte vutto, taṁ suttaṁ lokiyaṁ. Tathā lokuttaraṁ. Yasmiṁ pana sutte padesena lokiyaṁ,",
  "tika-s0401t1:163_8": "padesena lokuttaraṁ vuttaṁ, taṁ lokiyañca lokuttarañca. Sattaadhippāyasattapaññattimukhena",
  "tika-s0401t1:163_9": "desitaṁ sattādhiṭṭhānaṁ. Dhammavasena desitaṁ dhammādhiṭṭhānaṁ. Ubhayavasena desitaṁ",
  "tika-s0401t1:163_10": "sattādhiṭṭhānañca dhammādhiṭṭhānañca. Iminā nayena sabbapadesu attho veditabbo. Buddhādīnaṁ",
  "tika-s0401t1:163_11": "pana guṇābhitthavanavasena pavattaṁ suttaṁ thavo nāma –",
  "tika-s0401t1:164": "“Maggānaṭṭhaṅgiko seṭṭho, saccānaṁ caturo padā;",
  "tika-s0401t1:165": "Virāgo seṭṭho dhammānaṁ, dvipadānañca cakkhumā”ti. ādikaṁ viya –",
  "tika-s0401t1:166": "Nettinayavaṇṇanā niṭṭhitā.",
  "tika-s0401t1:167_0": "2.Saddagarukādīnanti ādisaddena gandharasaphoṭṭhabbagaruke saṅgaṇhāti. Āsayavasenāti",
  "tika-s0401t1:167_1": "ajjhāsayavasena. Utusamuṭṭhānopi itthisantānagato saddo labbhati, so idha nādhippetoti",
  "tika-s0401t1:167_2": "“cittasamuṭṭhāno”ti vuttaṁ. Kathitasaddo ālāpādisaddo. Gītasaddo sarena gāyanasaddo.",
  "tika-s0401t1:167_3": "Itthiyā hasanasaddopettha saṅgahetabbo tassapi purisena assādetabbato. Tenāha – “apica",
  "tika-s0401t1:167_4": "kho mātugāmassa saddaṁ suṇāti tirokuṭṭā vā tiropākārā vā hasantiyā vā bhaṇantiyā",
  "tika-s0401t1:167_5": "vā gāyantiyā vā, so tadassādetī”tiādi. Nivatthanivāsanassāti khalitthaddhassa nivāsanassa.",
  "tika-s0401t1:167_6": "Alaṅkārassāti nūpurādikassa alaṅkārassa. Itthisaddotveva veditabboti itthipaṭibaddhabhāvato",
  "tika-s0401t1:167_7": "vuttaṁ. Tenāha – “sabbopī”tiādi. Avidūraṭṭhāneti tassa hatthikulassa vasanaṭṭhānato",
  "tika-s0401t1:167_8": "avidūraṭṭhāne. Kāyūpapannoti sampannakāyo thirakathinamahākāyo. Mahāhatthīti mahānubhāvo",
  "tika-s0401t1:167_9": "hatthī. Jeṭṭhakaṁ katvāti yūthapatiṁ katvā.",
  "tika-s0401t1:168_0": "Kathinatikkhabhāvena siṅgasadisattā aḷasaṅkhātāni siṅgāni etassa atthīti siṅgī, suvaṇṇavaṇṇatāya",
  "tika-s0401t1:168_1": "mahābalatāya ca sīhahatthiādimigasadisattā migo viyāti migo. Tattha tattha kiccaṁ",
  "tika-s0401t1:168_2": "netubhāvena cakkhuyeva nettaṁ, taṁ uggataṭṭhena āyataṁ etassāti āyatacakkhunetto.",
  "tika-s0401t1:168_3": "Aṭṭhi eva taco etassāti aṭṭhittaco. Tenābhibhūtoti tena migena abhibhūto ajjhotthaṭo",
  "tika-s0401t1:168_4": "niccalaggahito hutvā. Karuṇaṁ rudāmīti kāruññapatto hutvā rodāmi viravāmi. Paccatthikabhayato",
  "tika-s0401t1:168_5": "mutti nāma yathā tathā sahāyavato hoti, na ekākinoti āha – “mā heva maṁ pāṇasamaṁ",
  "tika-s0401t1:168_6": "jaheyyā”ti. Tattha mā heva manti maṁ evarūpaṁ byasanaṁ pattaṁ attano pāṇasamaṁ piyasāmikaṁ tvaṁ māheva jahi.",
  "tika-s0401t1:169_0": "Kuñce girikūṭe ramati abhiramati, tattha vā vicarati, koñjanādaṁ nadanto vā vicarati,",
  "tika-s0401t1:169_1": "ku vā pathavī, tadabhighātena jīratīti kuñjaro. Saṭṭhihāyananti jātiyā saṭṭhivassakālasmiṁ",
  "tika-s0401t1:169_2": "kuñjarā thāmena parihāyanti, taṁ sandhāya evamāha. Pathabyā cāturantāyāti catūsu",
  "tika-s0401t1:169_3": "disāsu samuddaṁ patvā ṭhitāya cāturantāya pathaviyā. Suppiyoti suṭṭhu piyo. Tesaṁ",
  "tika-s0401t1:169_4": "tvaṁ vārijo seṭṭhoti ye samudde vā gaṅgāya vā yamunāya vā nammadānadiyā vā kuḷīrā,",
  "tika-s0401t1:169_5": "tesaṁ sabbesaṁ vaṇṇasampattiyā mahantattena ca vārimhi jātattā vārijo tvameva seṭṭho",
  "tika-s0401t1:169_6": "pasatthataro. Muñca rodantiyā patinti sabbesaṁ seṭṭhattā tameva yācāmi, rodamānāya",
  "tika-s0401t1:169_7": "mayhaṁ sāmikaṁ muñca. Athāti gahaṇassa sithilakaraṇasamanantarameva. Etassāti paṭisattumaddanassa.",
  "tika-s0401t1:170_0": "Pabbatagahanaṁ nissāyāti tisso pabbatarājiyo atikkamitvā catutthāya pabbatarājiyaṁ",
  "tika-s0401t1:170_1": "pabbatagahanaṁ upanissāya. Evaṁ vadatīti “udetayaṁ cakkhumā”tiādinā imaṁ buddhamantaṁ mantento vadati.",
  "tika-s0401t1:171_0": "Tattha udetīti pācīnalokadhātuto uggacchati. Cakkhumāti sakalacakkavāḷavāsīnaṁ andhakāraṁ",
  "tika-s0401t1:171_1": "vidhamitvā cakkhuppaṭilābhakaraṇena yantena tesaṁ dinnaṁ cakkhu, tena cakkhunā cakkhumā.",
  "tika-s0401t1:171_2": "Ekarājāti sakalacakkavāḷe ālokakarānaṁ antare seṭṭhaṭṭhena rañjanaṭṭhena ca ekarājā.",
  "tika-s0401t1:171_3": "Harissavaṇṇoti harisamānavaṇṇo, suvaṇṇavaṇṇoti attho. Pathaviṁ pabhāsetīti pathavippabhāso.",
  "tika-s0401t1:171_4": "Taṁ taṁ namassāmīti tasmā taṁ evarūpaṁ bhavantaṁ namassāmi vandāmi. Tayājja guttā",
  "tika-s0401t1:171_5": "viharemha divasanti tayā ajja rakkhitā hutvā imaṁ divasaṁ catuiriyāpathavihārena sukhaṁ vihareyyāma.",
  "tika-s0401t1:172_0": "Evaṁ bodhisatto imāya gāthāya sūriyaṁ namassitvā dutiyagāthāya atīte parinibbute",
  "tika-s0401t1:172_1": "buddhe ceva buddhaguṇe ca namassati “ye brāhmaṇā”tiādinā. Tattha ye brāhmaṇāti ye",
  "tika-s0401t1:172_2": "bāhitapāpā parisuddhā brāhmaṇā. Vedagūti vedānaṁ pāraṁ gatā, vedehi pāraṁ gatāti",
  "tika-s0401t1:172_3": "vā vedagū. Idha pana sabbe saṅkhatadhamme vidite pākaṭe katvā katāti vedagū. Tenevāha",
  "tika-s0401t1:172_4": "– “sabbadhamme”ti. Sabbe khandhāyatanadhātudhamme salakkhaṇasāmaññalakkhaṇavasena",
  "tika-s0401t1:172_5": "attano ñāṇassa vidite pākaṭe katvā tiṇṇaṁ mārānaṁ matthakaṁ madditvā sammāsambodhiṁ",
  "tika-s0401t1:172_6": "pattā, saṁsāraṁ vā atikkantāti attho. Te me namoti te mama imaṁ namakkāraṁ paṭicchantu.",
  "tika-s0401t1:172_7": "Te ca maṁ pālayantūti evaṁ mayā namassitā ca te bhagavanto maṁ pālayantu rakkhantu.",
  "tika-s0401t1:172_8": "Namattu buddhānaṁ…pe… vimuttiyāti ayaṁ mama namakkāro atītānaṁ parinibbutānaṁ buddhānaṁ",
  "tika-s0401t1:172_9": "atthu, tesaṁyeva catūsu phalesu ñāṇasaṅkhātāya bodhiyā atthu, tathā tesaññeva arahattaphalavimuttiyā",
  "tika-s0401t1:172_10": "vimuttānaṁ atthu, yā ca nesaṁ tadaṅgavikkhambhanasamucchedappaṭippassaddhinissaraṇasaṅkhātā",
  "tika-s0401t1:172_11": "pañcavidhā vimutti, tāya vimuttiyāpi ayaṁ mayhaṁ namakkāro atthūti attho. Imaṁ so",
  "tika-s0401t1:172_12": "parittaṁ katvā, moro carati esanāti idaṁ pana padadvayaṁ satthā abhisambuddho hutvā",
  "tika-s0401t1:172_13": "āha. Tassattho – bhikkhave, so moro imaṁ parittaṁ imaṁ rakkhaṁ katvā attano gocarabhūmiyaṁ",
  "tika-s0401t1:172_14": "pupphaphalādīnaṁ atthāya nānappakārāya esanāya caratīti.",
  "tika-s0401t1:173_0": "Evaṁ divasaṁ caritvā sāyaṁ pabbatamatthake nisīditvā atthaṁ gacchantaṁ sūriyaṁ olokento",
  "tika-s0401t1:173_1": "buddhaguṇe āvajjetvā nivāsaṭṭhāne rakkhāvaraṇatthāya puna brahmamantaṁ vadanto “apetaya”ntiādimāha.",
  "tika-s0401t1:173_2": "Tenevāha – “divasaṁ gocaraṁ gahetvā”tiādi. Tattha apetīti apayāti atthaṁ gacchati.",
  "tika-s0401t1:173_3": "Imaṁ so parittaṁ katvā moro vāsamakappayīti idampi abhisambuddho hutvā āha. Tassattho",
  "tika-s0401t1:173_4": "– bhikkhave, so moro imaṁ parittaṁ imaṁ rakkhaṁ katvā attano nivāsaṭṭhāne vāsaṁ saṁkappayitthāti.",
  "tika-s0401t1:173_5": "Parittakammato puretaramevāti parittakammakaraṇato puretarameva. Morakukkuṭikāyāti",
  "tika-s0401t1:173_6": "kukkuṭikāsadisāya moracchāpikāya.",
  "tika-s0401t1:174_0": "3. Tatiye rūpāyatanassa viya gandhāyatanassapi samuṭṭhāpakapaccayavasena viseso natthīti",
  "tika-s0401t1:174_1": "āha – “catusamuṭṭhānika”nti. Itthiyā sarīragandhassa kāyāruḷhaanulepanādigandhassa",
  "tika-s0401t1:174_2": "ca tappaṭibaddhabhāvato avisesena gahaṇappasaṅge idhādhippetagandhaṁ niddhārento",
  "tika-s0401t1:174_3": "“svāya”ntiādimāha. Tattha itthiyāti pākatikāya itthiyā. Duggandhoti pākatikāya itthiyā",
  "tika-s0401t1:174_4": "sarīragandhabhāvato duggandho hoti. Idhādhippetoti iṭṭhabhāvato assādetabbattā vuttaṁ.",
  "tika-s0401t1:174_5": "Kathaṁ pana itthiyā sarīragandhassa duggandhabhāvoti āha – “ekaccā hī”tiādi. Tattha",
  "tika-s0401t1:174_6": "assassa viya gandho assā atthīti assagandhinī. Meṇḍakassa viya gandho assā atthīti",
  "tika-s0401t1:174_7": "meṇḍakagandhinī. Sedassa viya gandho assā atthīti sedagandhinī. Soṇitassa viya gandho",
  "tika-s0401t1:174_8": "assā atthīti soṇitagandhinī. Rajjatevāti anādimati saṁsāre avijjādikilesavāsanāya",
  "tika-s0401t1:174_9": "parikaḍḍhitahadayattā phoṭṭhabbassādagadhitacittatāya ca andhabālo evarūpāyapi duggandhasarīrāya",
  "tika-s0401t1:174_10": "itthiyā rajjatiyeva. Pākatikāya itthiyā sarīragandhassa duggandhabhāvaṁ dassetvā",
  "tika-s0401t1:174_11": "idāni visiṭṭhāya ekaccāya itthiyā tadabhāvaṁ dassetuṁ – “cakkavattinopanā”tiādimāha.",
  "tika-s0401t1:174_12": "Yadi evaṁ īdisāya itthiyā sarīragandhopi idha kasmā nādhippetoti āha – “ayaṁ na sabbāsaṁ",
  "tika-s0401t1:174_13": "hotī”tiādi. Tiracchānagatāya itthiyā ekaccāya ca manussitthiyā sarīragandhassa ativiya",
  "tika-s0401t1:174_14": "assādetabbabhāvadassanato puna tampi avisesena anujānanto “itthikāye gandho vā hotū”tiādimāha.",
  "tika-s0401t1:174_15": "Itthigandhotveva veditabboti tappaṭibaddhabhāvato vuttaṁ.",
  "tika-s0401t1:175_0": "4. Catutthādīsu kiṁ tenāti jivhāviññeyyarase idhādhippete kiṁ tena avayavarasādinā",
  "tika-s0401t1:175_1": "vuttena payojanaṁ. Oṭṭhamaṁsaṁ sammakkhetīti oṭṭhamaṁsasammakkhano, kheḷādīni. Ādisaddena",
  "tika-s0401t1:175_2": "oṭṭhamaṁsamakkhano tambulamukhavāsādiraso gayhati. Sabbo so itthirasoti itthiyāvassa gahetabbattā.",
  "tika-s0401t1:176_0": "5.Itthiphoṭṭhabboti etthāpi eseva nayo. Yadi panettha itthigatāni rūpārammaṇādīni",
  "tika-s0401t1:176_1": "avisesato purisassa cittaṁ pariyādāya tiṭṭhanti, atha kasmā bhagavatā tāni visuṁ",
  "tika-s0401t1:176_2": "visuṁ gahetvā desitānīti āha – “iti satthā”tiādi. Yathā hītiādinā tamevatthaṁ samattheti.",
  "tika-s0401t1:176_3": "Gametīti vikkhepaṁ gameti, ayameva vā pāṭho. Gametīti ca saṅgameti. Na tathā sesā",
  "tika-s0401t1:176_4": "saddādayo, na tathā rūpādīni ārammaṇānīti etena sattesu rūpādigarukatā asaṁkiṇṇā",
  "tika-s0401t1:176_5": "viya dassitā, na kho panetaṁ evaṁ daṭṭhabbaṁ anekavidhattā sattānaṁ ajjhāsayassāti",
  "tika-s0401t1:176_6": "dassetuṁ – “ekaccassa cā”tiādi vuttaṁ. Pañcagarukavasenāti pañcārammaṇagarukavasena.",
  "tika-s0401t1:176_7": "Ekaccassa hi purisassa yathāvuttesu pañcasupi ārammaṇesu garukatā hoti, ekaccassa",
  "tika-s0401t1:176_8": "tattha katipayesu, ekasmiṁ eva vā, te sabbepi pañcagarukātveva veditabbā yathā “sattisayo",
  "tika-s0401t1:176_9": "aṭṭhavimokkhā”ti. Na pañcagarukajātakavasena ekekārammaṇe garukasseva nādhippetattā.",
  "tika-s0401t1:176_10": "Ekekārammaṇagarukānañhi pañcannaṁ puggalānaṁ tattha āgatattā taṁ jātakaṁ “pañcagarukajātaka”nti",
  "tika-s0401t1:176_11": "vuttaṁ. Yadi evaṁ tena idha payojanaṁ natthīti āha – “sakkhibhāvatthāyā”ti. Āharitvā",
  "tika-s0401t1:176_12": "kathetabbanti rūpādigarukatāya ete anayabyasanaṁ pattāti dassetuṁ kathetabbaṁ.",
  "tika-s0401t1:177_0": "6-8.Tesanti suttānaṁ. Uppaṇḍetvā gaṇhituṁ na icchīti tassa thokaṁ virūpadhātukattā",
  "tika-s0401t1:177_1": "na icchi. Anatikkamantoti saṁsandento. Dve hatthaṁ pattānīti dve uppalāni hatthaṁ",
  "tika-s0401t1:177_2": "gatāni. Pahaṭṭhākāraṁ dassetvāti aparāhi itthīhi ekekaṁ laddhaṁ, mayā dve laddhānīti",
  "tika-s0401t1:177_3": "santuṭṭhākāraṁ dassetvā. Parodīti tassā pubbasāmikassa mukhagandhaṁ saritvā. Tassa",
  "tika-s0401t1:177_4": "hi mukhato uppalagandho vāyati. Hāretvāti tasmā ṭhānā apanetvā, “harāpetvā”ti vā pāṭho, ayamevattho.",
  "tika-s0401t1:178_0": "Sādhu sādhūti bhāsatoti dhammakathāya anumodanavasena “sādhu sādhū”ti bhāsato. Uppalaṁva",
  "tika-s0401t1:178_1": "yathodaketi yathā uppalaṁ uppalagandho mukhato nibbattoti. Vaṭṭameva kathitanti yathārutavasena",
  "tika-s0401t1:178_2": "vuttaṁ. Yadipi evaṁ vuttaṁ, tathāpi yathārutamatthe avatvā vivaṭṭaṁ nīharitvā kathetabbaṁ",
  "tika-s0401t1:178_3": "vimuttirasattā bhagavato desanāya.",
  "tika-s0401t1:179": "Rūpādivaggavaṇṇanā niṭṭhitā.",
  "tika-s0401t1:180": "Iti manorathapūraṇiyā aṅguttaranikāya-aṭṭhakathāya",
  "tika-s0401t1:181": "Paṭhamavaggavaṇṇanāya anuttānatthadīpanā niṭṭhitā."
}