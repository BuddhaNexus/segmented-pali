{
  "atk-s0502a0:0": "Namo tassa bhagavato arahato sammāsambuddhassa",
  "atk-s0502a0:1": "Khuddakanikāye",
  "atk-s0502a0:2": "Dhammapada-aṭṭhakathā",
  "atk-s0502a0:3": "(Paṭhamo bhāgo)",
  "atk-s0502a0:4": "Ganthārambhakathā",
  "atk-s0502a0:5": "1.",
  "atk-s0502a0:6": "Mahāmohatamonaddhe, loke lokantadassinā;",
  "atk-s0502a0:7": "Yena saddhammapajjoto, jālito jalitiddhinā.",
  "atk-s0502a0:8": "2.",
  "atk-s0502a0:9": "Tassa pāde namassitvā, sambuddhassa sirīmato;",
  "atk-s0502a0:10": "Saddhammañcassa pūjetvā, katvā saṅghassa cañjaliṃ.",
  "atk-s0502a0:11": "3.",
  "atk-s0502a0:12": "Taṃ taṃ kāraṇamāgamma, dhammādhammesu kovido;",
  "atk-s0502a0:13": "Sampattasaddhammapado, satthā dhammapadaṃ subhaṃ.",
  "atk-s0502a0:14": "4.",
  "atk-s0502a0:15": "Desesi karuṇāvega-samussāhitamānaso;",
  "atk-s0502a0:16": "Yaṃ ve devamanussānaṃ, pītipāmojjavaḍḍhanaṃ.",
  "atk-s0502a0:17": "5.",
  "atk-s0502a0:18": "Paramparābhatā tassa, nipuṇā atthavaṇṇanā;",
  "atk-s0502a0:19": "Yā tambapaṇṇidīpamhi, dīpabhāsāya saṇṭhitā.",
  "atk-s0502a0:20": "6.",
  "atk-s0502a0:21": "Na sādhayati sesānaṃ, sattānaṃ hitasampadaṃ;",
  "atk-s0502a0:22": "Appeva nāma sādheyya, sabbalokassa sā hitaṃ.",
  "atk-s0502a0:23": "7.",
  "atk-s0502a0:24": "Iti āsīsamānena, dantena samacārinā;",
  "atk-s0502a0:25": "Kumārakassapenāhaṃ, therena thiracetasā.",
  "atk-s0502a0:26": "8.",
  "atk-s0502a0:27": "Saddhammaṭṭhitikāmena, sakkaccaṃ abhiyācito;",
  "atk-s0502a0:28": "Taṃ bhāsaṃ ativitthāra-gatañca vacanakkamaṃ.",
  "atk-s0502a0:29": "9.",
  "atk-s0502a0:30": "Pahāyāropayitvāna, tantibhāsaṃ manoramaṃ;",
  "atk-s0502a0:31": "Gāthānaṃ byañjanapadaṃ, yaṃ tattha na vibhāvitaṃ.",
  "atk-s0502a0:32": "10.",
  "atk-s0502a0:33": "Kevalaṃ taṃ vibhāvetvā, sesaṃ tameva atthato;",
  "atk-s0502a0:34": "Bhāsantarena bhāsissaṃ, āvahanto vibhāvinaṃ;",
  "atk-s0502a0:35": "Manaso pītipāmojjaṃ, atthadhammūpanissitanti.",
  "atk-s0502a0:36": "1. Yamakavaggo",
  "atk-s0502a0:37": "1. Cakkhupālattheravatthu",
  "atk-s0502a0:38": "1.",
  "atk-s0502a0:39": "“Manopubbaṅgamā dhammā, manoseṭṭhā manomayā;",
  "atk-s0502a0:40": "Manasā ce paduṭṭhena, bhāsati vā karoti vā;",
  "atk-s0502a0:41": "Tato naṃ dukkhamanveti, cakkaṃva vahato pada”nti. –",
  "atk-s0502a0:42": "Ayaṃ dhammadesanā kattha bhāsitāti? Sāvatthiyaṃ. Kaṃ ārabbhāti? Cakkhupālattheraṃ.",
  "atk-s0502a0:43_0": "Sāvatthiyaṃ kira mahāsuvaṇṇo nāma kuṭumbiko ahosi aḍḍho mahaddhano mahābhogo aputtako.",
  "atk-s0502a0:43_1": "So ekadivasaṃ nhānatitthaṃ nhatvā natvā āgacchanto antarāmagge sampannapattasākhaṃ",
  "atk-s0502a0:43_2": "ekaṃ vanappatiṃ disvā “ayaṃ mahesakkhāya devatāya pariggahito bhavissatī”ti tassa",
  "atk-s0502a0:43_3": "heṭṭhābhāgaṃ sodhāpetvā pākāraparikkhepaṃ kārāpetvā vālukaṃ okirāpetvā dhajapaṭākaṃ",
  "atk-s0502a0:43_4": "ussāpetvā vanappatiṃ alaṅkaritvā añjaliṃ karitvā “sace puttaṃ vā dhītaraṃ vā labheyyaṃ,",
  "atk-s0502a0:43_5": "tumhākaṃ mahāsakkāraṃ karissāmī”ti patthanaṃ katvā pakkāmi.",
  "atk-s0502a0:44_0": "Athassa na cirasseva bhariyāya kucchiyaṃ gabbho patiṭṭhāsi. Sā gabbhassa patiṭṭhitabhāvaṃ",
  "atk-s0502a0:44_1": "ñatvā tassa ārocesi. So tassā gabbhassa parihāramadāsi. Sā dasamāsaccayena puttaṃ",
  "atk-s0502a0:44_2": "vijāyi. Taṃ nāmaggahaṇadivase seṭṭhi attanā pālitaṃ vanappatiṃ nissāya laddhattā",
  "atk-s0502a0:44_3": "tassa pāloti nāmaṃ akāsi. Sā aparabhāge aññampi puttaṃ labhi. Tassa cūḷapāloti nāmaṃ",
  "atk-s0502a0:44_4": "katvā itarassa mahāpāloti nāmaṃ akāsi. Te vayappatte gharabandhanena bandhiṃsu. Aparabhāge",
  "atk-s0502a0:44_5": "mātāpitaro kālamakaṃsu. Sabbampi vibhavaṃ itareyeva vicāriṃsu.",
  "atk-s0502a0:45_0": "Tasmiṃ samaye satthā pavattitavaradhammacakko anupubbenāgantvā anāthapiṇḍikena mahāseṭṭhinā",
  "atk-s0502a0:45_1": "catupaṇṇāsakoṭidhanaṃ vissajjetvā kārite jetavanamahāvihāre viharati mahājanaṃ saggamagge",
  "atk-s0502a0:45_2": "ca mokkhamagge ca patiṭṭhāpayamāno. Tathāgato hi mātipakkhato asītiyā, pitipakkhato",
  "atk-s0502a0:45_3": "asītiyāti dveasītiñātikulasahassehi kārite nigrodhamahāvihāre ekameva vassāvāsaṃ",
  "atk-s0502a0:45_4": "vasi, anāthapiṇḍikena kārite jetavanamahāvihāre ekūnavīsativassāni, visākhāya sattavīsatikoṭidhanapariccāgena",
  "atk-s0502a0:45_5": "kārite pubbārāme chabbassānīti dvinnaṃ kulānaṃ guṇamahattataṃ paṭicca sāvatthiṃ nissāya",
  "atk-s0502a0:45_6": "pañcavīsativassāni vassāvāsaṃ vasi. Anāthapiṇḍikopi visākhāpi mahāupāsikā nibaddhaṃ",
  "atk-s0502a0:45_7": "divasassa dve vāre tathāgatassa upaṭṭhānaṃ gacchanti, gacchantā ca “daharasāmaṇerā",
  "atk-s0502a0:45_8": "no hatthe olokessantī”ti tucchahatthā na gatapubbā. Purebhattaṃ gacchantā khādanīyabhojanīyādīni",
  "atk-s0502a0:45_9": "gahetvāva gacchanti, pacchābhattaṃ gacchantā pañca bhesajjāni aṭṭha ca pānāni. Nivesanesu",
  "atk-s0502a0:45_10": "pana tesaṃ dvinnaṃ dvinnaṃ bhikkhusahassānaṃ niccaṃ paññattāsanāneva honti. Annapānabhesajjesu",
  "atk-s0502a0:45_11": "yo yaṃ icchati, tassa taṃ yathicchitameva sampajjati. Tesu anāthapiṇḍikena ekadivasampi",
  "atk-s0502a0:45_12": "satthā pañhaṃ na pucchitapubbo. So kira “tathāgato buddhasukhumālo khattiyasukhumālo,",
  "atk-s0502a0:45_13": "‘bahūpakāro me, gahapatī’ti mayhaṃ dhammaṃ desento kilameyyā”ti satthari adhimattasinehena",
  "atk-s0502a0:45_14": "pañhaṃ na pucchati. Satthā pana tasmiṃ nisinnamatteyeva “ayaṃ seṭṭhi maṃ arakkhitabbaṭṭhāne",
  "atk-s0502a0:45_15": "rakkhati. Ahañhi kappasatasahassādhikāni cattāri asaṅkhyeyyāni alaṅkatapaṭiyattaṃ",
  "atk-s0502a0:45_16": "attano sīsaṃ chinditvā akkhīni uppāṭetvā hadayamaṃsaṃ uppāṭetvā pāṇasamaṃ puttadāraṃ",
  "atk-s0502a0:45_17": "pariccajitvā pāramiyo pūrento paresaṃ dhammadesanatthameva pūresiṃ. Esa maṃ arakkhitabbaṭṭhāne",
  "atk-s0502a0:45_18": "rakkhatī”ti ekaṃ dhammadesanaṃ kathetiyeva.",
  "atk-s0502a0:46_0": "Tadā sāvatthiyaṃ satta manussakoṭiyo vasanti. Tesu satthu dhammakathaṃ sutvā pañcakoṭimattā",
  "atk-s0502a0:46_1": "manussā ariyasāvakā jātā, dvekoṭimattā manussā puthujjanā. Tesu ariyasāvakānaṃ dveyeva",
  "atk-s0502a0:46_2": "kiccāni ahesuṃ – purebhattaṃ dānaṃ denti, pacchābhattaṃ gandhamālādihatthā vatthabhesajjapānakādīni",
  "atk-s0502a0:46_3": "gāhāpetvā dhammassavanatthāya gacchanti. Athekadivasaṃ mahāpālo ariyasāvake gandhamālādihatthe",
  "atk-s0502a0:46_4": "vihāraṃ gacchante disvā “ayaṃ mahājano kuhiṃ gacchatī”ti pucchitvā “dhammassavanāyā”ti",
  "atk-s0502a0:46_5": "sutvā “ahampi gamissāmī”ti gantvā satthāraṃ vanditvā parisapariyante nisīdi.",
  "atk-s0502a0:47_0": "Buddhā ca nāma dhammaṃ desentā saraṇasīlapabbajjādīnaṃ upanissayaṃ oloketvā ajjhāsayavasena",
  "atk-s0502a0:47_1": "dhammaṃ desenti, tasmā taṃ divasaṃ satthā tassa upanissayaṃ oloketvā dhammaṃ desento",
  "atk-s0502a0:47_2": "anupubbikathaṃ kathesi. Seyyathidaṃ – dānakathaṃ, sīlakathaṃ, saggakathaṃ, kāmānaṃ",
  "atk-s0502a0:47_3": "ādīnavaṃ, okāraṃ saṃkilesaṃ, nekkhamme ānisaṃsaṃ pakāsesi. Taṃ sutvā mahāpālo kuṭumbiko",
  "atk-s0502a0:47_4": "cintesi – “paralokaṃ gacchantaṃ puttadhītaro vā bhātaro vā bhogā vā nānugacchanti,",
  "atk-s0502a0:47_5": "sarīrampi attanā saddhiṃ na gacchati, kiṃ me gharāvāsena pabbajissāmī”ti. So desanāpariyosāne",
  "atk-s0502a0:47_6": "satthāraṃ upasaṅkamitvā pabbajjaṃ yāci. Atha naṃ satthā – “atthi te koci āpucchitabbayuttako",
  "atk-s0502a0:47_7": "ñātī”ti āha. “Kaniṭṭhabhātā me atthi, bhante”ti. “Tena hi taṃ āpucchāhī”ti. So “sādhū”ti",
  "atk-s0502a0:47_8": "sampaṭicchitvā satthāraṃ vanditvā gehaṃ gantvā kaniṭṭhaṃ pakkosāpetvā – “tāta, yaṃ",
  "atk-s0502a0:47_9": "mayhaṃ imasmiṃ gehe saviññāṇakampi aviññāṇakampi dhanaṃ kiñci atthi, sabbaṃ taṃ tava",
  "atk-s0502a0:47_10": "bhāro, paṭipajjāhi na”nti. “Tumhe pana kiṃ karissathā”ti āha. “Ahaṃ satthu santike",
  "atk-s0502a0:47_11": "pabbajissāmī”ti. “Kiṃ kathesi bhātika, tvaṃ me mātari matāya mātā viya, pitari mate",
  "atk-s0502a0:47_12": "pitā viya laddho, gehe te mahāvibhavo, sakkā gehaṃ ajjhāvasanteheva puññāni kātuṃ,",
  "atk-s0502a0:47_13": "mā evaṃ karitthā”ti. “Tāta, ahaṃ satthu dhammadesanaṃ sutvā gharāvāse vasituṃ na",
  "atk-s0502a0:47_14": "sakkomi. Satthārā hi atisaṇhasukhumaṃ tilakkhaṇaṃ āropetvā ādimajjhapariyosānakalyāṇo",
  "atk-s0502a0:47_15": "dhammo desito, na sakkā so agāramajjhe vasantena pūretuṃ, pabbajissāmi, tātā”ti.",
  "atk-s0502a0:47_16": "“Bhātika, taruṇāyeva tāvattha, mahallakakāle pabbajissathā”ti. “Tāta, mahallakassa",
  "atk-s0502a0:47_17": "hi attano hatthapādāpi anassavā honti, na attano vase vattanti, kimaṅgaṃ pana ñātakā,",
  "atk-s0502a0:47_18": "svāhaṃ tava kathaṃ na karomi, samaṇapaṭipattiṃyeva pūressāmi”.",
  "atk-s0502a0:48": "“Jarājajjaritā honti, hatthapādā anassavā;",
  "atk-s0502a0:49": "Yassa so vihatatthāmo, kathaṃ dhammaṃ carissati”. –",
  "atk-s0502a0:50_0": "Pabbajissāmevāhaṃ, tātāti tassa viravantasseva satthu santikaṃ gantvā pabbajjaṃ yācitvā",
  "atk-s0502a0:50_1": "laddhapabbajjūpasampado ācariyupajjhāyānaṃ santike pañca vassāni vasitvā vuṭṭhavasso",
  "atk-s0502a0:50_2": "pavāretvā satthāramupasaṅkamitvā vanditvā pucchi – “bhante, imasmiṃ sāsane kati dhurānī”ti?",
  "atk-s0502a0:50_3": "“Ganthadhuraṃ, vipassanādhuranti dveyeva dhurāni bhikkhū”ti. “Katamaṃ pana, bhante,",
  "atk-s0502a0:50_4": "ganthadhuraṃ, katamaṃ vipassanādhura”nti? “Attano paññānurūpena ekaṃ vā dve vā nikāye",
  "atk-s0502a0:50_5": "sakalaṃ vā pana tepiṭakaṃ buddhavacanaṃ uggaṇhitvā tassa dhāraṇaṃ, kathanaṃ, vācananti",
  "atk-s0502a0:50_6": "idaṃ ganthadhuraṃ nāma, sallahukavuttino pana pantasenāsanābhiratassa attabhāve khayavayaṃ",
  "atk-s0502a0:50_7": "paṭṭhapetvā sātaccakiriyavasena vipassanaṃ vaḍḍhetvā arahattaggahaṇanti idaṃ vipassanādhuraṃ",
  "atk-s0502a0:50_8": "nāmā”ti. “Bhante, ahaṃ mahallakakāle pabbajito ganthadhuraṃ pūretuṃ na sakkhissāmi,",
  "atk-s0502a0:50_9": "vipassanādhuraṃ pana pūressāmi, kammaṭṭhānaṃ me kathethā”ti. Athassa satthā yāva",
  "atk-s0502a0:50_10": "arahattaṃ kammaṭṭhānaṃ kathesi.",
  "atk-s0502a0:51_0": "So satthāraṃ vanditvā attanā sahagāmino bhikkhū pariyesanto saṭṭhi bhikkhū labhitvā",
  "atk-s0502a0:51_1": "tehi saddhiṃ nikkhamitvā vīsayojanasatamaggaṃ gantvā ekaṃ mahantaṃ paccantagāmaṃ",
  "atk-s0502a0:51_2": "patvā tattha saparivāro piṇḍāya pāvisi. Manussā vattasampanne bhikkhū disvāva pasannacittā",
  "atk-s0502a0:51_3": "āsanāni paññāpetvā nisīdāpetvā paṇītenāhārena parivisitvā, “bhante, kuhiṃ ayyā gacchantī”ti",
  "atk-s0502a0:51_4": "pucchitvā “yathāphāsukaṭṭhānaṃ upāsakā”ti vutte paṇḍitā manussā “vassāvāsaṃ senāsanaṃ",
  "atk-s0502a0:51_5": "pariyesanti bhadantā”ti ñatvā, “bhante, sace ayyā imaṃ temāsaṃ idha vaseyyuṃ, mayaṃ",
  "atk-s0502a0:51_6": "saraṇesu patiṭṭhāya sīlāni gaṇheyyāmā”ti āhaṃsu. Tepi “mayaṃ imāni kulāni nissāya",
  "atk-s0502a0:51_7": "bhavanissaraṇaṃ karissāmā”ti adhivāsesuṃ.",
  "atk-s0502a0:52_0": "Manussā tesaṃ paṭiññaṃ gahetvā vihāraṃ paṭijaggitvā rattiṭṭhānadivāṭṭhānāni sampādetvā",
  "atk-s0502a0:52_1": "adaṃsu. Te nibaddhaṃ tameva gāmaṃ piṇḍāya pavisanti. Atha ne eko vejjo upasaṅkamitvā,",
  "atk-s0502a0:52_2": "“bhante, bahūnaṃ vasanaṭṭhāne aphāsukampi nāma hoti, tasmiṃ uppanne mayhaṃ katheyyātha,",
  "atk-s0502a0:52_3": "bhesajjaṃ karissāmī”ti pavāresi. Thero vassūpanāyikadivase te bhikkhū āmantetvā pucchi,",
  "atk-s0502a0:52_4": "“āvuso, imaṃ temāsaṃ katihi iriyāpathehi vītināmessathā”ti? “Catūhi, bhante”ti. “Kiṃ",
  "atk-s0502a0:52_5": "panetaṃ, āvuso, patirūpaṃ, nanu appamattehi bhavitabbaṃ”? “Mayañhi dharamānakassa",
  "atk-s0502a0:52_6": "buddhassa santikā kammaṭṭhānaṃ gahetvā āgatā, buddhā ca nāma na sakkā pamādena ārādhetuṃ,",
  "atk-s0502a0:52_7": "kalyāṇajjhāsayena te vo ārādhetabbā. Pamattassa ca nāma cattāro apāyā sakagehasadisā,",
  "atk-s0502a0:52_8": "appamattā hothāvuso”ti. “Kiṃ tumhe pana, bhante”ti? “Ahaṃ tīhi iriyāpathehi vītināmessāmi,",
  "atk-s0502a0:52_9": "piṭṭhiṃ na pasāressāmi, āvuso”ti. “Sādhu, bhante, appamattā hothā”ti.",
  "atk-s0502a0:53_0": "Atha therassa niddaṃ anokkamantassa paṭhamamāse atikkante majjhimamāse sampatte akkhirogo",
  "atk-s0502a0:53_1": "uppajji. Chiddaghaṭato udakadhārā viya akkhīhi assudhārā paggharanti. So sabbarattiṃ",
  "atk-s0502a0:53_2": "samaṇadhammaṃ katvā aruṇuggamane gabbhaṃ pavisitvā nisīdi. Bhikkhū bhikkhācāravelāya",
  "atk-s0502a0:53_3": "therassa santikaṃ gantvā, “bhikkhācāravelā, bhante”ti āhaṃsu. “Tena hi, āvuso, gaṇhatha",
  "atk-s0502a0:53_4": "pattacīvara”nti. Attano pattacīvaraṃ gāhāpetvā nikkhami. Bhikkhū tassa akkhīhi assūni",
  "atk-s0502a0:53_5": "paggharante disvā, “kimetaṃ, bhante”ti pucchiṃsu. “Akkhīni me, āvuso, vātā vijjhantī”ti.",
  "atk-s0502a0:53_6": "“Nanu, bhante, vejjena pavāritamhā, tassa kathemā”ti. “Sādhāvuso”ti te vejjassa kathayiṃsu.",
  "atk-s0502a0:53_7": "So telaṃ pacitvā pesesi. Thero nāsāya telaṃ āsiñcanto nisinnakova āsiñcitvā antogāmaṃ",
  "atk-s0502a0:53_8": "pāvisi. Vejjo taṃ disvā āha – “bhante, ayyassa kira akkhīni vāto vijjhatī”ti? “Āma,",
  "atk-s0502a0:53_9": "upāsakā”ti. “Bhante, mayā telaṃ pacitvā pesitaṃ, nāsāya vo telaṃ āsitta”nti? “Āma,",
  "atk-s0502a0:53_10": "upāsakā”ti. “Idāni kīdisa”nti? “Rujjateva upāsakā”ti. Vejjo “mayā ekavāreneva vūpasamanasamatthaṃ",
  "atk-s0502a0:53_11": "telaṃ pahitaṃ, kiṃ nu kho rogo na vūpasanto”ti cintetvā, “bhante, nisīditvā vo telaṃ",
  "atk-s0502a0:53_12": "āsittaṃ, nipajjitvā”ti pucchi. Thero tuṇhī ahosi, punappunaṃ pucchiyamānopi na kathesi.",
  "atk-s0502a0:53_13": "So “vihāraṃ gantvā therassa vasanaṭṭhānaṃ olokessāmī”ti cintetvā – “tena hi, bhante,",
  "atk-s0502a0:53_14": "gacchathā”ti theraṃ vissajjetvā vihāraṃ gantvā therassa vasanaṭṭhānaṃ olokento caṅkamananisīdanaṭṭhānameva",
  "atk-s0502a0:53_15": "disvā sayanaṭṭhānaṃ adisvā, “bhante, nisinnehi vo āsittaṃ, nipannehī”ti pucchi. Thero",
  "atk-s0502a0:53_16": "tuṇhī ahosi. “Mā, bhante, evaṃ karittha, samaṇadhammo nāma sarīraṃ yāpentena sakkā",
  "atk-s0502a0:53_17": "kātuṃ, nipajjitvā āsiñcathā”ti punappunaṃ yāci. “Gaccha tvaṃ tāvāvuso, mantetvā jānissāmī”ti",
  "atk-s0502a0:53_18": "vejjaṃ uyyojesi. Therassa ca tattha neva ñātī, na sālohitā atthi, tena saddhiṃ manteyya?",
  "atk-s0502a0:53_19": "Karajakāyena pana saddhiṃ mantento “vadehi tāva, āvuso pālita, tvaṃ kiṃ akkhīni olokessasi,",
  "atk-s0502a0:53_20": "udāhu buddhasāsanaṃ? Anamataggasmiñhi saṃsāravaṭṭe tava akkhikāṇassa gaṇanā nāma",
  "atk-s0502a0:53_21": "natthi, anekāni pana buddhasatāni buddhasahassāni atītāni. Tesu te ekabuddhopi na",
  "atk-s0502a0:53_22": "pariciṇṇo, idāni imaṃ antovassaṃ tayo māse na nipajjissāmīti temāsaṃ nibaddhavīriyaṃ",
  "atk-s0502a0:53_23": "karissāmi. Tasmā te cakkhūni nassantu vā bhijjantu vā, buddhasāsanameva dhārehi,",
  "atk-s0502a0:53_24": "mā cakkhūnī”ti bhūtakāyaṃ ovadanto imā gāthāyo abhāsi –",
  "atk-s0502a0:54": "“Cakkhūni hāyantu mamāyitāni,",
  "atk-s0502a0:55": "Sotāni hāyantu tatheva kāyo;",
  "atk-s0502a0:56": "Sabbampidaṃ hāyatu dehanissitaṃ,",
  "atk-s0502a0:57": "Kiṃ kāraṇā pālita tvaṃ pamajjasi.",
  "atk-s0502a0:58": "“Cakkhūni jīrantu mamāyitāni,",
  "atk-s0502a0:59": "Sotāni jīrantu tatheva kāyo;",
  "atk-s0502a0:60": "Sabbampidaṃ jīratu dehanissitaṃ,",
  "atk-s0502a0:61": "Kiṃ kāraṇā pālita tvaṃ pamajjasi.",
  "atk-s0502a0:62": "“Cakkhūni bhijjantu mamāyitāni,",
  "atk-s0502a0:63": "Sotāni bhijjantu tatheva kāyo;",
  "atk-s0502a0:64": "Sabbampidaṃ bhijjatu dehanissitaṃ,",
  "atk-s0502a0:65": "Kiṃ kāraṇā pālita tvaṃ pamajjasī”ti.",
  "atk-s0502a0:66_0": "Evaṃ tīhi gāthāhi attano ovādaṃ datvā nisinnakova natthukammaṃ katvā gāmaṃ piṇḍāya",
  "atk-s0502a0:66_1": "pāvisi. Vejjo taṃ disvā “kiṃ, bhante, natthukammaṃ kata”nti pucchi. “Āma, upāsakā”ti.",
  "atk-s0502a0:66_2": "“Kīdisaṃ, bhante”ti? “Rujjateva upāsakā”ti. “Nisīditvā vo, bhante, natthukammaṃ kataṃ,",
  "atk-s0502a0:66_3": "nipajjitvā”ti. Thero tuṇhī ahosi, punappunaṃ pucchiyamānopi na kiñci kathesi. Atha",
  "atk-s0502a0:66_4": "naṃ vejjo, “bhante, tumhe sappāyaṃ na karotha, ajjato paṭṭhāya ‘asukena me telaṃ",
  "atk-s0502a0:66_5": "pakka’nti mā vadittha, ahampi ‘mayā vo telaṃ pakka’nti na vakkhāmī”ti āha. So vejjena",
  "atk-s0502a0:66_6": "paccakkhāto vihāraṃ gantvā tvaṃ vejjenāpi paccakkhātosi, iriyāpathaṃ mā vissajji samaṇāti.",
  "atk-s0502a0:67": "“Paṭikkhitto tikicchāya, vejjenāpi vivajjito;",
  "atk-s0502a0:68": "Niyato maccurājassa, kiṃ pālita pamajjasī”ti. –",
  "atk-s0502a0:69_0": "Imāya gāthāya attānaṃ ovaditvā samaṇadhammaṃ akāsi. Athassa majjhimayāme atikkante",
  "atk-s0502a0:69_1": "apubbaṃ acarimaṃ akkhīni ceva kilesā ca bhijjiṃsu. So sukkhavipassako arahā hutvā",
  "atk-s0502a0:69_2": "gabbhaṃ pavisitvā nisīdi.",
  "atk-s0502a0:70_0": "Bhikkhū bhikkhācāravelāya āgantvā “bhikkhācārakālo, bhante”ti āhaṃsu. “Kālo, āvuso”ti?",
  "atk-s0502a0:70_1": "“Āma, bhante”ti. “Tena hi gacchathā”ti. “Kiṃ tumhe pana, bhante”ti? “Akkhīni me,",
  "atk-s0502a0:70_2": "āvuso, parihīnānī”ti. Te tassa akkhīni oloketvā assupuṇṇanettā hutvā, “bhante, mā",
  "atk-s0502a0:70_3": "cintayittha, mayaṃ vo paṭijaggissāmā”ti theraṃ samassāsetvā kattabbayuttakaṃ vattapaṭivattaṃ",
  "atk-s0502a0:70_4": "katvā gāmaṃ piṇḍāya pavisiṃsu. Manussā theraṃ adisvā, “bhante, amhākaṃ ayyo kuhi”nti",
  "atk-s0502a0:70_5": "pucchitvā taṃ pavattiṃ sutvā yāguṃ pesetvā sayaṃ piṇḍapātamādāya gantvā theraṃ vanditvā",
  "atk-s0502a0:70_6": "pādamūle parivattamānā roditvā, “bhante, mayaṃ vo paṭijaggissāma, tumhe mā cintayitthā”ti",
  "atk-s0502a0:70_7": "samassāsetvā pakkamiṃsu.",
  "atk-s0502a0:71_0": "Tato paṭṭhāya nibaddhaṃ yāgubhattaṃ vihārameva pesenti. Theropi itare saṭṭhi bhikkhū",
  "atk-s0502a0:71_1": "nirantaraṃ ovadati. Te tassovāde ṭhatvā upakaṭṭhāya pavāraṇāya sabbeva saha paṭisambhidāhi",
  "atk-s0502a0:71_2": "arahattaṃ pāpuṇiṃsu. Te vuṭṭhavassā ca pana satthāraṃ daṭṭhukāmā hutvā theramāhaṃsu,",
  "atk-s0502a0:71_3": "“bhante, satthāraṃ daṭṭhukāmamhā”ti. Thero tesaṃ vacanaṃ sutvā cintesi – “ahaṃ dubbalo,",
  "atk-s0502a0:71_4": "antarāmagge ca amanussapariggahitā aṭavī atthi, mayi etehi saddhiṃ gacchante sabbe",
  "atk-s0502a0:71_5": "kilamissanti, bhikkhampi labhituṃ na sakkhissanti, ime puretarameva pesessāmī”ti.",
  "atk-s0502a0:71_6": "Atha ne āha – “āvuso, tumhe purato gacchathā”ti. “Tumhe pana bhante”ti? “Ahaṃ dubbalo,",
  "atk-s0502a0:71_7": "antarāmagge ca amanussapariggahitā aṭavī atthi, mayi tumhehi saddhiṃ gacchante sabbe",
  "atk-s0502a0:71_8": "kilamissatha, tumhe purato gacchathā”ti. “Mā, bhante, evaṃ karittha, mayaṃ tumhehi",
  "atk-s0502a0:71_9": "saddhiṃyeva gamissāmā”ti. “Mā vo, āvuso, evaṃ ruccittha, evaṃ sante mayhaṃ aphāsukaṃ",
  "atk-s0502a0:71_10": "bhavissati, mayhaṃ kaniṭṭho pana tumhe disvā pucchissati, athassa mama cakkhūnaṃ",
  "atk-s0502a0:71_11": "parihīnabhāvaṃ āroceyyātha, so mayhaṃ santikaṃ kañcideva pahiṇissati, tena saddhiṃ",
  "atk-s0502a0:71_12": "āgacchissāmi, tumhe mama vacanena dasabalañca asītimahāthere ca vandathā”ti te uyyojesi.",
  "atk-s0502a0:72_0": "Te theraṃ khamāpetvā antogāmaṃ pavisiṃsu. Manussā te disvā nisīdāpetvā bhikkhaṃ datvā",
  "atk-s0502a0:72_1": "“kiṃ, bhante, ayyānaṃ gamanākāro paññāyatī”ti? “Āma, upāsakā, satthāraṃ daṭṭhukāmamhā”ti.",
  "atk-s0502a0:72_2": "Te punappunaṃ yācitvā tesaṃ gamanachandameva ñatvā anugantvā paridevitvā nivattiṃsu.",
  "atk-s0502a0:72_3": "Tepi anupubbena jetavanaṃ gantvā satthārañca asītimahāthere ca therassa vacanena",
  "atk-s0502a0:72_4": "vanditvā punadivase yattha therassa kaniṭṭho vasati, taṃ vīthiṃ piṇḍāya pavisiṃsu.",
  "atk-s0502a0:72_5": "Kuṭumbiko te sañjānitvā nisīdāpetvā katapaṭisanthāro “bhātikatthero me, bhante, kuhi”nti",
  "atk-s0502a0:72_6": "pucchi. Athassa te taṃ pavattiṃ ārocesuṃ. So taṃ sutvāva tesaṃ pādamūle parivattento",
  "atk-s0502a0:72_7": "roditvā pucchi – “idāni, bhante, kiṃ kātabba”nti? “Thero ito kassaci āgamanaṃ paccāsīsati,",
  "atk-s0502a0:72_8": "tassa gatakāle tena saddhiṃ āgamissatī”ti. “Ayaṃ me, bhante, bhāgineyyo pālito nāma,",
  "atk-s0502a0:72_9": "etaṃ pesethā”ti. “Evaṃ pesetuṃ na sakkā, magge paripantho atthi, taṃ pabbājetvā pesetuṃ",
  "atk-s0502a0:72_10": "vaṭṭatī”ti. “Evaṃ katvā pesetha, bhante”ti. Atha naṃ pabbājetvā aḍḍhamāsamattaṃ pattacīvaraggahaṇādīni",
  "atk-s0502a0:72_11": "sikkhāpetvā maggaṃ ācikkhitvā pahiṇiṃsu.",
  "atk-s0502a0:73_0": "So anupubbena taṃ gāmaṃ patvā gāmadvāre ekaṃ mahallakaṃ disvā, “imaṃ gāmaṃ nissāya",
  "atk-s0502a0:73_1": "koci āraññako vihāro atthī”ti pucchi. “Atthi, bhante”ti. “Ko nāma tattha vasatī”ti?",
  "atk-s0502a0:73_2": "“Pālitatthero nāma, bhante”ti. “Maggaṃ me ācikkhathā”ti. “Kosi tvaṃ, bhante”ti? “Therassa",
  "atk-s0502a0:73_3": "bhāgineyyomhī”ti. Atha naṃ gahetvā vihāraṃ nesi. So theraṃ vanditvā aḍḍhamāsamattaṃ",
  "atk-s0502a0:73_4": "vattapaṭivattaṃ katvā theraṃ sammā paṭijaggitvā, “bhante, mātulakuṭumbiko me tumhākaṃ",
  "atk-s0502a0:73_5": "āgamanaṃ paccāsīsati, etha, gacchāmā”ti āha. “Tena hi imaṃ me yaṭṭhikoṭiṃ gaṇhāhī”ti.",
  "atk-s0502a0:73_6": "So yaṭṭhikoṭiṃ gahetvā therena saddhiṃ antogāmaṃ pāvisi. Manussā theraṃ nisīdāpetvā",
  "atk-s0502a0:73_7": "“kiṃ, bhante, gamanākāro vo paññāyatī”ti pucchiṃsu. “Āma, upāsakā, gantvā satthāraṃ",
  "atk-s0502a0:73_8": "vandissāmī”ti. Te nānappakārena yācitvā alabhantā theraṃ uyyojetvā upaḍḍhapathaṃ",
  "atk-s0502a0:73_9": "gantvā roditvā nivattiṃsu. Sāmaṇero theraṃ yaṭṭhikoṭiyā ādāya gacchanto antarāmagge",
  "atk-s0502a0:73_10": "aṭaviyaṃ kaṭṭhanagaraṃ nāma therena upanissāya vuṭṭhapubbaṃ gāmaṃ sampāpuṇi, so gāmato",
  "atk-s0502a0:73_11": "nikkhamitvā araññe gītaṃ gāyitvā dārūni uddharantiyā ekissā itthiyā gītasaddaṃ sutvā",
  "atk-s0502a0:73_12": "sare nimittaṃ gaṇhi. Itthisaddo viya hi añño saddo purisānaṃ sakalasarīraṃ pharitvā",
  "atk-s0502a0:73_13": "ṭhātuṃ samattho nāma natthi. Tenāha bhagavā –",
  "atk-s0502a0:74": "“Nāhaṃ, bhikkhave, aññaṃ ekasaddampi samanupassāmi, yaṃ evaṃ purisassa cittaṃ pariyādāya tiṭṭhati, yathayidaṃ, bhikkhave, itthisaddo”ti.",
  "atk-s0502a0:75_0": "Sāmaṇero tattha nimittaṃ gahetvā yaṭṭhikoṭiṃ vissajjetvā “tiṭṭhatha tāva, bhante,",
  "atk-s0502a0:75_1": "kiccaṃ me atthī”ti tassā santikaṃ gato. Sā taṃ disvā tuṇhī ahosi. So tāya saddhiṃ",
  "atk-s0502a0:75_2": "sīlavipattiṃ pāpuṇi. Thero cintesi – “idāneva eko gītasaddo suyyittha. So ca kho",
  "atk-s0502a0:75_3": "itthiyā saddo chijji, sāmaṇeropi cirāyati, so tāya saddhiṃ sīlavipattiṃ patto bhavissatī”ti.",
  "atk-s0502a0:75_4": "Sopi attano kiccaṃ niṭṭhāpetvā āgantvā “gacchāma, bhante”ti āha. Atha naṃ thero pucchi",
  "atk-s0502a0:75_5": "– “pāpojātosi sāmaṇerā”ti. So tuṇhī hutvā therena punappunaṃ puṭṭhopi na kiñci kathesi.",
  "atk-s0502a0:75_6": "Atha naṃ thero āha – “tādisena pāpena mama yaṭṭhikoṭiggahaṇakiccaṃ natthī”ti. So",
  "atk-s0502a0:75_7": "saṃvegappatto kāsāyāni apanetvā gihiniyāmena paridahitvā, “bhante, ahaṃ pubbe sāmaṇero,",
  "atk-s0502a0:75_8": "idāni panamhi gihī jāto, pabbajantopi ca svāhaṃ na saddhāya pabbajito, maggaparipanthabhayena",
  "atk-s0502a0:75_9": "pabbajito, etha gacchāmā”ti āha. “Āvuso, gihipāpopi samaṇapāpopi pāpoyeva, tvaṃ samaṇabhāve",
  "atk-s0502a0:75_10": "ṭhatvāpi sīlamattaṃ pūretuṃ nāsakkhi, gihī hutvā kiṃ nāma kalyāṇaṃ karissasi, tādisena",
  "atk-s0502a0:75_11": "pāpena mama yaṭṭhikoṭiggahaṇakiccaṃ natthī”ti āha. “Bhante, amanussupaddavo maggo,",
  "atk-s0502a0:75_12": "tumhe ca andhā apariṇāyakā, kathaṃ idha vasissathā”ti? Atha naṃ thero, “āvuso, tvaṃ",
  "atk-s0502a0:75_13": "mā evaṃ cintayi, idheva me nipajjitvā marantassāpi aparāparaṃ parivattantassāpi tayā",
  "atk-s0502a0:75_14": "saddhiṃ gamanaṃ nāma natthī”ti vatvā imā gāthā abhāsi –",
  "atk-s0502a0:76": "“Handāhaṃ hatacakkhusmi, kantāraddhānamāgato;",
  "atk-s0502a0:77": "Seyyamāno na gacchāmi, natthi bāle sahāyatā.",
  "atk-s0502a0:78": "“Handāhaṃ hatacakkhusmi, kantāraddhānamāgato;",
  "atk-s0502a0:79": "Marissāmi no gamissāmi, natthi bāle sahāyatā”ti.",
  "atk-s0502a0:80_0": "Taṃ sutvā itaro saṃvegajāto “bhāriyaṃ vata me sāhasikaṃ ananucchavikaṃ kammaṃ kata”nti",
  "atk-s0502a0:80_1": "bāhā paggayha kandanto vanasaṇḍaṃ pakkhanditvā tathā pakkantova ahosi. Therassāpi",
  "atk-s0502a0:80_2": "sīlatejena saṭṭhiyojanāyāmaṃ paññāsayojanavitthataṃ pannarasayojanabahalaṃ jayasumanapupphavaṇṇaṃ",
  "atk-s0502a0:80_3": "nisīdanuṭṭhahanakālesu onamanunnamanapakatikaṃ sakkassa devarañño paṇḍukambalasilāsanaṃ",
  "atk-s0502a0:80_4": "uṇhākāraṃ dassesi. Sakko “ko nu kho maṃ ṭhānā cāvetukāmo”ti olokento dibbena cakkhunā",
  "atk-s0502a0:80_5": "theraṃ addasa. Tenāhu porāṇā –",
  "atk-s0502a0:81": "“Sahassanetto devindo, dibbacakkhuṃ visodhayi;",
  "atk-s0502a0:82": "Pāpagarahī ayaṃ pālo, ājīvaṃ parisodhayi.",
  "atk-s0502a0:83": "“Sahassanetto devindo, dibbacakkhuṃ visodhayi;",
  "atk-s0502a0:84": "Dhammagaruko ayaṃ pālo, nisinno sāsane rato”ti.",
  "atk-s0502a0:85": "Athassa etadahosi – “sacāhaṃ evarūpassa pāpagarahino dhammagarukassa ayyassa santikaṃ na gamissāmi, muddhā me sattadhā phaleyya, gamissāmi tassa santika”nti. Tato –",
  "atk-s0502a0:86": "“Sahassanetto devindo, devarajjasirindharo;",
  "atk-s0502a0:87": "Taṅkhaṇena āgantvāna, cakkhupālamupāgami”. –",
  "atk-s0502a0:88_0": "Upagantvā ca pana therassa avidūre padasaddamakāsi. Atha naṃ thero pucchi – “ko eso”ti?",
  "atk-s0502a0:88_1": "“Ahaṃ, bhante, addhiko”ti. “Kuhiṃ yāsi upāsakā”ti? “Sāvatthiyaṃ, bhante”ti. “Yāhi,",
  "atk-s0502a0:88_2": "āvuso”ti. “Ayyo pana, bhante, kuhiṃ gamissatī”ti? “Ahampi tattheva gamissāmī”ti.",
  "atk-s0502a0:88_3": "“Tena hi ekatova gacchāma, bhante”ti. “Ahaṃ, āvuso, dubbalo, mayā saddhiṃ gacchantassa",
  "atk-s0502a0:88_4": "tava papañco bhavissatī”ti. “Mayhaṃ accāyikaṃ natthi, ahampi ayyena saddhiṃ gacchanto",
  "atk-s0502a0:88_5": "dasasu puññakiriyavatthūsu ekaṃ labhissāmi, ekatova gacchāma, bhante”ti. Thero “eso",
  "atk-s0502a0:88_6": "sappuriso bhavissatī”ti cintetvā – “tena hi saddhiṃ gamissāmi, yaṭṭhikoṭiṃ gaṇha",
  "atk-s0502a0:88_7": "upāsakā”ti āha. Sakko tathā katvā pathaviṃ saṅkhipanto sāyanhasamaye jetavanaṃ sampāpesi.",
  "atk-s0502a0:88_8": "Thero saṅkhapaṇavādisaddaṃ sutvā “kattheso saddo”ti pucchi. “Sāvatthiyaṃ, bhante”ti?",
  "atk-s0502a0:88_9": "“Pubbe mayaṃ gamanakāle cirena gamimhā”ti. “Ahaṃ ujumaggaṃ jānāmi, bhante”ti. Tasmiṃ",
  "atk-s0502a0:88_10": "khaṇe thero “nāyaṃ manusso, devatā bhavissatī”ti sallakkhesi.",
  "atk-s0502a0:89": "“Sahassanetto devindo, devarajjasirindharo;",
  "atk-s0502a0:90": "Saṅkhipitvāna taṃ maggaṃ, khippaṃ sāvatthimāgamī”ti.",
  "atk-s0502a0:91_0": "So theraṃ netvā therassevatthāya kaniṭṭhakuṭumbikena kāritaṃ paṇṇasālaṃ netvā phalake",
  "atk-s0502a0:91_1": "nisīdāpetvā piyasahāyakavaṇṇena tassa santikaṃ gantvā, “samma, cūḷapālā”ti pakkosi.",
  "atk-s0502a0:91_2": "“Kiṃ, sammā”ti? “Therassāgatabhāvaṃ jānāsī”ti? “Na jānāmi, kiṃ pana thero āgato”ti?",
  "atk-s0502a0:91_3": "“Āma, samma, idāni ahaṃ vihāraṃ gantvā theraṃ tayā kāritapaṇṇasālāya nisinnakaṃ disvā",
  "atk-s0502a0:91_4": "āgatomhī”ti vatvā pakkāmi. Kuṭumbikopi vihāraṃ gantvā theraṃ disvā pādamūle parivattanto",
  "atk-s0502a0:91_5": "roditvā “idaṃ disvā ahaṃ, bhante, tumhākaṃ pabbajituṃ nādāsi”ntiādīni vatvā dve dāsadārake",
  "atk-s0502a0:91_6": "bhujisse katvā therassa santike pabbājetvā “antogāmato yāgubhattādīni āharitvā theraṃ",
  "atk-s0502a0:91_7": "upaṭṭhahathā”ti paṭiyādesi. Sāmaṇerā vattapaṭivattaṃ katvā theraṃ upaṭṭhahiṃsu.",
  "atk-s0502a0:92_0": "Athekadivasaṃ disāvāsino bhikkhū “satthāraṃ passissāmā”ti jetavanaṃ āgantvā tathāgataṃ",
  "atk-s0502a0:92_1": "vanditvā asītimahāthere ca, vanditvā vihāracārikaṃ carantā cakkhupālattherassa vasanaṭṭhānaṃ",
  "atk-s0502a0:92_2": "patvā “idampi passissāmā”ti sāyaṃ tadabhimukhā ahesuṃ. Tasmiṃ khaṇe mahāmegho uṭṭhahi.",
  "atk-s0502a0:92_3": "Te “idāni atisāyanho, megho ca uṭṭhito, pātova gantvā passissāmā”ti nivattiṃsu. Devo",
  "atk-s0502a0:92_4": "paṭhamayāmaṃ vassitvā majjhimayāme vigato. Thero āraddhavīriyo āciṇṇacaṅkamano, tasmā",
  "atk-s0502a0:92_5": "pacchimayāme caṅkamanaṃ otari. Tadā ca pana navavuṭṭhāya bhūmiyā bahū indagopakā",
  "atk-s0502a0:92_6": "uṭṭhahiṃsu. Te there caṅkamante yebhuyyena vipajjiṃsu. Antevāsikā therassa caṅkamanaṭṭhānaṃ",
  "atk-s0502a0:92_7": "kālasseva na sammajjiṃsu. Itare bhikkhū “therassa vasanaṭṭhānaṃ passissāmā”ti āgantvā",
  "atk-s0502a0:92_8": "caṅkamane matapāṇake disvā “ko imasmiṃ caṅkamatī”ti pucchiṃsu. “Amhākaṃ upajjhāyo,",
  "atk-s0502a0:92_9": "bhante”ti. Te ujjhāyiṃsu “passathāvuso, samaṇassa kammaṃ, sacakkhukakāle nipajjitvā",
  "atk-s0502a0:92_10": "niddāyanto kiñci akatvā idāni cakkhuvikalakāle ‘caṅkamāmī’ti ettake pāṇake māresi",
  "atk-s0502a0:92_11": "‘atthaṃ karissāmī’ti anatthaṃ karotī”ti.",
  "atk-s0502a0:93_0": "Atha kho te gantvā tathāgatassa ārocesuṃ, “bhante, cakkhupālatthero ‘caṅkamāmī’ti",
  "atk-s0502a0:93_1": "bahū pāṇake māresī”ti. “Kiṃ pana so tumhehi mārento diṭṭho”ti? “Na diṭṭho, bhante”ti.",
  "atk-s0502a0:93_2": "“Yatheva tumhe taṃ na passatha, tatheva sopi te pāṇe na passati. Khīṇāsavānaṃ maraṇacetanā",
  "atk-s0502a0:93_3": "nāma natthi, bhikkhave”ti. “Bhante, arahattassa upanissaye sati kasmā andho jāto”ti?",
  "atk-s0502a0:93_4": "“Attano katakammavasena, bhikkhave”ti. “Kiṃ pana, bhante, tena kata”nti? Tena hi,",
  "atk-s0502a0:93_5": "bhikkhave, suṇātha –",
  "atk-s0502a0:94_0": "Atīte bārāṇasiyaṃ kāsiraññe rajjaṃ kārente eko vejjo gāmanigamesu caritvā vejjakammaṃ",
  "atk-s0502a0:94_1": "karonto ekaṃ cakkhudubbalaṃ itthiṃ disvā pucchi – “kiṃ te aphāsuka”nti? “Akkhīhi",
  "atk-s0502a0:94_2": "na passāmī”ti. “Bhesajjaṃ te karissāmī”ti? “Karohi, sāmī”ti. “Kiṃ me dassasī”ti?",
  "atk-s0502a0:94_3": "“Sace me akkhīni pākatikāni kātuṃ sakkhissasi, ahaṃ te saddhiṃ puttadhītāhi dāsī",
  "atk-s0502a0:94_4": "bhavissāmī”ti. So “sādhū”ti bhesajjaṃ saṃvidahi, ekabhesajjeneva akkhīni pākatikāni",
  "atk-s0502a0:94_5": "ahesuṃ. Sā cintesi – “ahametassa saputtadhītā dāsī bhavissāmī”ti paṭijāniṃ, “na kho",
  "atk-s0502a0:94_6": "pana maṃ saṇhena sammācārena samudācarissati, vañcessāmi na”nti. Sā vejjenāgantvā",
  "atk-s0502a0:94_7": "“kīdisaṃ, bhadde”ti puṭṭhā “pubbe me akkhīni thokaṃ rujjiṃsu, idāni pana atirekataraṃ",
  "atk-s0502a0:94_8": "rujjantī”ti āha. Vejjo “ayaṃ maṃ vañcetvā kiñci adātukāmā, na me etāya dinnāya bhatiyā",
  "atk-s0502a0:94_9": "attho, idāneva naṃ andhaṃ karissāmī”ti cintetvā gehaṃ gantvā bhariyāya etamatthaṃ",
  "atk-s0502a0:94_10": "ācikkhi. Sā tuṇhī ahosi. So ekaṃ bhesajjaṃ yojetvā tassā santikaṃ gantvā “bhadde,",
  "atk-s0502a0:94_11": "imaṃ bhesajjaṃ añjehī”ti añjāpesi. Athassā dve akkhīni dīpasikhā viya vijjhāyiṃsu.",
  "atk-s0502a0:94_12": "So vejjo cakkhupālo ahosi.",
  "atk-s0502a0:95_0": "Bhikkhave, tadā mama puttena katakammaṃ pacchato pacchato anubandhi. Pāpakammañhi",
  "atk-s0502a0:95_1": "nāmetaṃ dhuraṃ vahato balibaddassa padaṃ cakkaṃ viya anugacchatīti idaṃ vatthuṃ kathetvā",
  "atk-s0502a0:95_2": "anusandhiṃ ghaṭetvā patiṭṭhāpitamattikaṃ sāsanaṃ rājamuddāya lañchanto viya dhammarājā imaṃ gāthamāha –",
  "atk-s0502a0:96": "1.",
  "atk-s0502a0:97": "“Manopubbaṅgamā dhammā, manoseṭṭhā manomayā;",
  "atk-s0502a0:98": "Manasā ce paduṭṭhena, bhāsati vā karoti vā;",
  "atk-s0502a0:99": "Tato naṃ dukkhamanveti, cakkaṃva vahato pada”nti.",
  "atk-s0502a0:100_0": "Tattha manoti kāmāvacarakusalādibhedaṃ sabbampi catubhūmikacittaṃ. Imasmiṃ pana pade",
  "atk-s0502a0:100_1": "tadā tassa vejjassa uppannacittavasena niyamiyamānaṃ vavatthāpiyamānaṃ paricchijjiyamānaṃ",
  "atk-s0502a0:100_2": "domanassasahagataṃ paṭighasampayuttacittameva labbhati. Pubbaṅgamāti tena paṭhamagāminā",
  "atk-s0502a0:100_3": "hutvā samannāgatā. Dhammāti guṇadesanāpariyattinissattanijjīvavasena cattāro dhammā nāma. Tesu –",
  "atk-s0502a0:101": "“Na hi dhammo adhammo ca, ubho samavipākino;",
  "atk-s0502a0:102": "Adhammo nirayaṃ neti, dhammo pāpeti suggati”nti. –",
  "atk-s0502a0:103_0": "Ayaṃ guṇadhammo nāma. “Dhammaṃ vo, bhikkhave, desessāmi ādikalyāṇa”nti ayaṃ desanādhammo",
  "atk-s0502a0:103_1": "nāma. “Idha pana, bhikkhave, ekacce kulaputtā dhammaṃ pariyāpuṇanti suttaṃ geyya”nti",
  "atk-s0502a0:103_2": "ayaṃ pariyattidhammo nāma. “Tasmiṃ kho pana samaye dhammā honti, khandhā hontī”ti",
  "atk-s0502a0:103_3": "ayaṃ nissattadhammo nāma, nijjīvadhammotipi eso eva. Tesu imasmiṃ ṭhāne nissattanijjīvadhammo",
  "atk-s0502a0:103_4": "adhippeto. So atthato tayo arūpino khandhā vedanākkhandho saññākkhandho saṅkhārakkhandhoti.",
  "atk-s0502a0:103_5": "Ete hi mano pubbaṅgamo etesanti manopubbaṅgamā nāma.",
  "atk-s0502a0:104_0": "Kathaṃ panetehi saddhiṃ ekavatthuko ekārammaṇo apubbaṃ acarimaṃ ekakkhaṇe uppajjamāno",
  "atk-s0502a0:104_1": "mano pubbaṅgamo nāma hotīti? Uppādapaccayaṭṭhena. Yathā hi bahūsu ekato gāmaghātādīni",
  "atk-s0502a0:104_2": "kammāni karontesu “ko etesaṃ pubbaṅgamo”ti vutte yo nesaṃ paccayo hoti, yaṃ nissāya",
  "atk-s0502a0:104_3": "te taṃ kammaṃ karonti, so datto vā mitto vā tesaṃ pubbaṅgamoti vuccati, evaṃsampadamidaṃ",
  "atk-s0502a0:104_4": "veditabbaṃ. Iti uppādapaccayaṭṭhena mano pubbaṅgamo etesanti manopubbaṅgamā. Na hi",
  "atk-s0502a0:104_5": "te mane anuppajjante uppajjituṃ sakkonti, mano pana ekaccesu cetasikesu anupajjantesupi",
  "atk-s0502a0:104_6": "uppajjatiyeva. Adhipativasena pana mano seṭṭho etesanti manoseṭṭho. Yathā hi corādīnaṃ",
  "atk-s0502a0:104_7": "corajeṭṭhakādayo adhipatino seṭṭhā. Tathā tesampi mano adhipati manova seṭṭhā. Yathā",
  "atk-s0502a0:104_8": "pana dāruādīhi nipphannāni tāni tāni bhaṇḍāni dārumayādīni nāma honti, tathā tepi",
  "atk-s0502a0:104_9": "manato nipphannattā manomayā nāma.",
  "atk-s0502a0:105_0": "Paduṭṭhenāti āgantukehi abhijjhādīhi dosehi paduṭṭhena. Pakatimano hi bhavaṅgacittaṃ,",
  "atk-s0502a0:105_1": "taṃ apaduṭṭhaṃ. Yathā hi pasannaṃ udakaṃ āgantukehi nīlādīhi upakkiliṭṭhaṃ nīlodakādibhedaṃ",
  "atk-s0502a0:105_2": "hoti, na ca navaṃ udakaṃ, nāpi purimaṃ pasannaudakameva, tathā tampi āgantukehi abhijjhādīhi",
  "atk-s0502a0:105_3": "dosehi paduṭṭhaṃ hoti, na ca navaṃ cittaṃ, nāpi purimaṃ bhavaṅgacittameva, tenāha",
  "atk-s0502a0:105_4": "bhagavā – “pabhassaramidaṃ, bhikkhave, cittaṃ, tañca kho āgantukehi upakkilesehi",
  "atk-s0502a0:105_5": "upakkiliṭṭha”nti. Evaṃ manasā ce paduṭṭhena, bhāsati vā karoti vā so bhāsamāno catubbidhaṃ",
  "atk-s0502a0:105_6": "vacīduccaritameva bhāsati, karonto tividhaṃ kāyaduccaritameva karoti, abhāsanto akaronto",
  "atk-s0502a0:105_7": "tāya abhijjhādīhi paduṭṭhamānasatāya tividhaṃ manoduccaritaṃ pūreti. Evamassa dasa",
  "atk-s0502a0:105_8": "akusalakammapathā pāripūriṃ gacchanti.",
  "atk-s0502a0:106_0": "Tato naṃ dukkhamanvetīti tato tividhaduccaritato taṃ puggalaṃ dukkhaṃ anveti, duccaritānubhāvena",
  "atk-s0502a0:106_1": "catūsu apāyesu, manussesu vā tamattabhāvaṃ gacchantaṃ kāyavatthukampi itarampīti",
  "atk-s0502a0:106_2": "iminā pariyāyena kāyikacetasikaṃ vipākadukkhaṃ anugacchati. Yathā kiṃ? Cakkaṃva vahato",
  "atk-s0502a0:106_3": "padanti dhure yuttassa dhuraṃ vahato balibaddassa padaṃ cakkaṃ viya. Yathā hi so",
  "atk-s0502a0:106_4": "ekampi divasaṃ dvepi pañcapi dasapi aḍḍhamāsampi māsampi vahanto cakkaṃ nivattetuṃ",
  "atk-s0502a0:106_5": "jahituṃ na sakkoti, atha khvassa purato abhikkamantassa yugaṃ gīvaṃ bādhati, pacchato",
  "atk-s0502a0:106_6": "paṭikkamantassa cakkaṃ ūrumaṃsaṃ paṭihanati. Imehi dvīhi ākārehi bādhantaṃ cakkaṃ",
  "atk-s0502a0:106_7": "tassa padānupadikaṃ hoti; tatheva manasā paduṭṭhena tīṇi duccaritāni pūretvā ṭhitaṃ",
  "atk-s0502a0:106_8": "puggalaṃ nirayādīsu tattha tattha gatagataṭṭhāne duccaritamūlakaṃ kāyikampi cetasikampi",
  "atk-s0502a0:106_9": "dukkhamanubandhatīti.",
  "atk-s0502a0:107": "Gāthāpariyosāne tiṃsasahassā bhikkhū saha paṭisambhidāhi arahattaṃ pāpuṇiṃsu. Sampattaparibhāyapi desanā sātthikā saphalā ahosīti.",
  "atk-s0502a0:108": "Cakkhupālattheravatthu paṭhamaṃ",
  "atk-s0502a0:109": "2. Maṭṭhakuṇḍalīvatthu",
  "atk-s0502a0:110": "2. Manopubbaṅgamā dhammāti dutiyagāthāpi sāvatthiyaṃyeva maṭṭhakuṇḍaliṃ ārabbha bhāsitā.",
  "atk-s0502a0:111_0": "Sāvatthiyaṃ kira adinnapubbako nāma brāhmaṇo ahosi. Tena kassaci kiñci na dinnapubbaṃ,",
  "atk-s0502a0:111_1": "tena taṃ “adinnapubbako”tveva sañjāniṃsu. Tassa ekaputtako ahosi piyo manāpo. Athassa",
  "atk-s0502a0:111_2": "pilandhanaṃ kāretukāmo “sace suvaṇṇakāre kāressāmi, bhattavetanaṃ dātabbaṃ bhavissatī”ti",
  "atk-s0502a0:111_3": "sayameva suvaṇṇaṃ koṭṭetvā maṭṭhāni kuṇḍalāni katvā adāsi. Tenassa putto maṭṭhakuṇḍalītveva",
  "atk-s0502a0:111_4": "paññāyittha. Tassa soḷasavassikakāle paṇḍurogo udapādi. Tassa mātā puttaṃ oloketvā,",
  "atk-s0502a0:111_5": "“brāhmaṇa, puttassa te rogo uppanno, tikicchāpehi na”nti āha. “Bhoti sace vejjaṃ",
  "atk-s0502a0:111_6": "ānessāmi, bhattavetanaṃ dātabbaṃ bhavissati; kiṃ tvaṃ mama dhanacchedaṃ na olokessasī”ti?",
  "atk-s0502a0:111_7": "“Atha naṃ kiṃ karissasi, brāhmaṇā”ti? “Yathā me dhanacchedo na hoti, tathā karissāmī”ti.",
  "atk-s0502a0:111_8": "So vejjānaṃ santikaṃ gantvā “asukarogassa nāma tumhe kiṃ bhesajjaṃ karothā”ti pucchi.",
  "atk-s0502a0:111_9": "Athassa te yaṃ vā taṃ vā rukkhatacādiṃ ācikkhanti. So tamāharitvā puttassa bhesajjaṃ",
  "atk-s0502a0:111_10": "karoti. Taṃ karontassevassa rogo balavā ahosi, atekicchabhāvaṃ upāgami. Brāhmaṇo",
  "atk-s0502a0:111_11": "tassa dubbalabhāvaṃ ñatvā ekaṃ vejjaṃ pakkosi. So taṃ oloketvāva “amhākaṃ ekaṃ kiccaṃ",
  "atk-s0502a0:111_12": "atthi, aññaṃ vejjaṃ pakkositvā tikicchāpehī”ti taṃ pahāya nikkhami. Brāhmaṇo tassa",
  "atk-s0502a0:111_13": "maraṇasamayaṃ ñatvā “imassa dassanatthāya āgatā antogehe sāpateyyaṃ passissanti,",
  "atk-s0502a0:111_14": "bahi naṃ karissāmī”ti puttaṃ nīharitvā bahiāḷinde nipajjāpesi.",
  "atk-s0502a0:112_0": "Taṃ divasaṃ bhagavā balavapaccūsasamaye mahākaruṇāsamāpattito vuṭṭhāya pubbabuddhesu",
  "atk-s0502a0:112_1": "katādhikārānaṃ ussannakusalamūlānaṃ veneyyabandhavānaṃ dassanatthaṃ buddhacakkhunā",
  "atk-s0502a0:112_2": "lokaṃ volokento dasasahassacakkavāḷesu ñāṇajālaṃ patthari. Maṭṭhakuṇḍalī bahiāḷinde",
  "atk-s0502a0:112_3": "nipannākāreneva tassa anto paññāyi. Satthā taṃ disvā tassa antogehā nīharitvā tattha",
  "atk-s0502a0:112_4": "nipajjāpitabhāvaṃ ñatvā “atthi nu kho mayhaṃ ettha gatapaccayena attho”ti upadhārento",
  "atk-s0502a0:112_5": "idaṃ addasa – ayaṃ māṇavo mayi cittaṃ pasādetvā kālaṃ katvā tāvatiṃsadevaloke tiṃsayojanike",
  "atk-s0502a0:112_6": "kanakavimāne nibbattissati, accharāsahassaparivāro bhavissati, brāhmaṇopi taṃ jhāpetvā",
  "atk-s0502a0:112_7": "rodanto āḷāhane vicarissati. Devaputto tigāvutappamāṇaṃ saṭṭhisakaṭabhārālaṅkārapaṭimaṇḍitaṃ",
  "atk-s0502a0:112_8": "accharāsahassaparivāraṃ attabhāvaṃ oloketvā “kena nu kho kammena mayā ayaṃ sirisampatti",
  "atk-s0502a0:112_9": "laddhā”ti oloketvā mayi cittappasādena laddhabhāvaṃ ñatvā “ayaṃ brāhmaṇo dhanacchedabhayena",
  "atk-s0502a0:112_10": "mama bhesajjamakatvā idāni āḷāhanaṃ gantvā rodati, vippakārappattaṃ naṃ karissāmī”ti",
  "atk-s0502a0:112_11": "pitari rodante maṭṭhakuṇḍalivaṇṇena āgantvā āḷāhanassāvidūre nipajjitvā rodissati.",
  "atk-s0502a0:112_12": "Atha naṃ brāhmaṇo “kosi tva”nti pucchissati. “Ahaṃ te putto maṭṭhakuṇḍalī”ti ācikkhissati.",
  "atk-s0502a0:112_13": "“Kuhiṃ nibbattosī”ti? “Tāvasiṃsabhavane”ti. “Kiṃ kammaṃ katvā”ti vutte mayi cittappasādena",
  "atk-s0502a0:112_14": "nibbattabhāvaṃ ācikkhissati. Brāhmaṇo “tumhesu cittaṃ pasādetvā sagge nibbatto nāma",
  "atk-s0502a0:112_15": "atthī”ti maṃ pucchissati. Athassāhaṃ “ettakāni satāni vā sahassāni vā satasahassāni",
  "atk-s0502a0:112_16": "vāti na sakkā gaṇanā paricchinditu”nti vatvā dhammapade gāthaṃ bhāsissāmi. Gāthāpariyosāne",
  "atk-s0502a0:112_17": "caturāsītiyā pāṇasahassānaṃ dhammābhisamayo bhavissati, maṭṭha kuṇḍalī sotāpanno",
  "atk-s0502a0:112_18": "bhavissati. Tathā adinnapubbako brāhmaṇo. Iti imaṃ kulaputtaṃ nissāya mahādhammābhisamayo",
  "atk-s0502a0:112_19": "bhavissatīti disvā punadivase katasarīrapaṭijaggano mahābhikkhusaṅghaparivuto sāvatthiṃ",
  "atk-s0502a0:112_20": "piṇḍāya pavisitvā anupubbena brāhmaṇassa gehadvāraṃ gato.",
  "atk-s0502a0:113_0": "Tasmiṃ khaṇe maṭṭhakuṇḍalī antogehābhimukho nipanno hoti. Athassa satthā attano apassanabhāvaṃ",
  "atk-s0502a0:113_1": "ñatvā ekaṃ rasmiṃ vissajjesi. Māṇavo “kiṃ obhāso nāmeso”ti parivattetvā nipannova",
  "atk-s0502a0:113_2": "satthāraṃ disvā, “andhabālapitaraṃ nissāya evarūpaṃ buddhaṃ upasaṅkamitvā kāyaveyyāvaṭikaṃ",
  "atk-s0502a0:113_3": "vā kātuṃ dānaṃ vā dātuṃ dhammaṃ vā sotuṃ nālatthaṃ, idāni me hatthāpi anadhipateyyā,",
  "atk-s0502a0:113_4": "aññaṃ kattabbaṃ natthī”ti manameva pasādesi. Satthā “alaṃ ettakena cittappasādena",
  "atk-s0502a0:113_5": "imassā”ti pakkāmi. So tathāgate cakkhupathaṃ vijahanteyeva pasannamano kālaṃ katvā",
  "atk-s0502a0:113_6": "suttappabuddho viya devaloke tiṃsayojanike kanakavimāne nibbatti.",
  "atk-s0502a0:114_0": "Brāhmaṇopissa sarīraṃ jhāpetvā āḷāhane rodanaparāyaṇo ahosi, devasikaṃ āḷāhanaṃ gantvā",
  "atk-s0502a0:114_1": "rodati – “kahaṃ ekaputtaka, kahaṃ ekaputtakā”ti. Devaputtopi attano sampattiṃ oloketvā,",
  "atk-s0502a0:114_2": "“kena me kammena laddhā”ti upadhārento “satthari manopasādenā”ti ñatvā “ayaṃ brāhmaṇo",
  "atk-s0502a0:114_3": "mama aphāsukakāle bhesajjamakāretvā idāni āḷāhanaṃ gantvā rodati, vippakārappattameva",
  "atk-s0502a0:114_4": "naṃ kātuṃ vaṭṭatī”ti maṭṭhakuṇḍalivaṇṇena āgantvā āḷāhanassāvidūre bāhā paggayha",
  "atk-s0502a0:114_5": "rodanto aṭṭhāsi. Brāhmaṇo taṃ disvā “ahaṃ tāva puttasokena rodāmi, esa kimatthaṃ",
  "atk-s0502a0:114_6": "rodati, pucchissāmi na”nti pucchanto imaṃ gāthamāha –",
  "atk-s0502a0:115": "“Alaṅkato maṭṭhakuṇḍalī,",
  "atk-s0502a0:116": "Māladhārī haricandanussado;",
  "atk-s0502a0:117": "Bāhā paggayha kandasi,",
  "atk-s0502a0:118": "Vanamajjhe kiṃ dukkhito tuva”nti. ;",
  "atk-s0502a0:119": "So māṇavo āha –",
  "atk-s0502a0:120": "“Sovaṇṇamayo pabhassaro,",
  "atk-s0502a0:121": "Uppanno rathapañjaro mama;",
  "atk-s0502a0:122": "Tassa cakkayugaṃ na vindāmi,",
  "atk-s0502a0:123": "Tena dukkhena jahāmi jīvita”nti. ;",
  "atk-s0502a0:124": "Atha naṃ brāhmaṇo āha –",
  "atk-s0502a0:125": "“Sovaṇṇamayaṃ maṇimayaṃ,",
  "atk-s0502a0:126": "Lohitakamayaṃ atha rūpiyamayaṃ;",
  "atk-s0502a0:127": "Ācikkha me bhadda māṇava,",
  "atk-s0502a0:128": "Cakkayugaṃ paṭipādayāmi te”ti. ;",
  "atk-s0502a0:129_0": "Taṃ sutvā māṇavo “ayaṃ brāhmaṇo puttassa bhesajjamakatvā puttapatirūpakaṃ maṃ disvā",
  "atk-s0502a0:129_1": "rodanto ‘suvaṇṇādimayaṃ rathacakkaṃ karomī’ti vadati, hotu niggaṇhissāmi na”nti cintetvā",
  "atk-s0502a0:129_2": "“kīva mahantaṃ me cakkayugaṃ karissasī”ti vatvā “yāva mahantaṃ ākaṅkhasi, tāva mahantaṃ",
  "atk-s0502a0:129_3": "karissāmī”ti vutte “candimasūriyehi me attho, te me dehī”ti yācanto āha –",
  "atk-s0502a0:130": "“So māṇavo tassa pāvadi,",
  "atk-s0502a0:131": "Candasūriyā ubhayettha dissare;",
  "atk-s0502a0:132": "Sovaṇṇamayo ratho mama,",
  "atk-s0502a0:133": "Tena cakkayugena sobhatī”ti. ;",
  "atk-s0502a0:134": "Atha naṃ brāhmaṇo āha –",
  "atk-s0502a0:135": "“Bālo kho tvaṃ asi māṇava,",
  "atk-s0502a0:136": "Yo tvaṃ patthayase apatthiyaṃ;",
  "atk-s0502a0:137": "Maññāmi tuvaṃ marissasi,",
  "atk-s0502a0:138": "Na hi tvaṃ lacchasi candasūriye”ti. ;",
  "atk-s0502a0:139": "Atha naṃ māṇavo āha –",
  "atk-s0502a0:140": "“Kiṃ pana paññāyamānassatthāya rodanto bālo hoti, udāhu apaññāyamānassatthāyā”ti vatvā –",
  "atk-s0502a0:141": "“Gamanāgamanampi dissati,",
  "atk-s0502a0:142": "Vaṇṇadhātu ubhayattha vīthiyā;",
  "atk-s0502a0:143": "Peto kālakato na dissati,",
  "atk-s0502a0:144": "Ko nidha kandataṃ bālyataro”ti. ;",
  "atk-s0502a0:145": "Taṃ sutvā brāhmaṇo “yuttaṃ esa vadatī”ti sallakkhetvā –",
  "atk-s0502a0:146": "“Saccaṃ kho vadesi māṇava,",
  "atk-s0502a0:147": "Ahameva kandataṃ bālyataro;",
  "atk-s0502a0:148": "Candaṃ viya dārako rudaṃ,",
  "atk-s0502a0:149": "Petaṃ kālakatābhipatthayi”nti. –",
  "atk-s0502a0:150": "Vatvā tassa kathāya nissoko hutvā māṇavassa thutiṃ karonto imā gāthā abhāsi –",
  "atk-s0502a0:151": "“Ādittaṃ vata maṃ santaṃ, ghatasittaṃva pāvakaṃ;",
  "atk-s0502a0:152": "Vārinā viya osiñcaṃ, sabbaṃ nibbāpaye daraṃ.",
  "atk-s0502a0:153": "“Abbahī vata me sallaṃ, sokaṃ hadayanissitaṃ;",
  "atk-s0502a0:154": "Yo me sokaparetassa, puttasokaṃ apānudi.",
  "atk-s0502a0:155": "“Svāhaṃ abbūḷhasallosmi, sītibhūtosmi nibbuto;",
  "atk-s0502a0:156": "Na socāmi na rodāmi, tava sutvāna māṇavā”ti. ;",
  "atk-s0502a0:157": "Atha naṃ “ko nāma tva”nti pucchanto –",
  "atk-s0502a0:158": "“Devatānusi gandhabbo, adu sakko purindado;",
  "atk-s0502a0:159": "Ko vā tvaṃ kassa vā putto, kathaṃ jānemu taṃ maya”nti. –",
  "atk-s0502a0:160": "Āha. Athassa māṇavo –",
  "atk-s0502a0:161": "“Yañca kandasi yañca rodasi,",
  "atk-s0502a0:162": "Puttaṃ āḷāhane sayaṃ dahitvā;",
  "atk-s0502a0:163": "Svāhaṃ kusalaṃ karitvā kammaṃ,",
  "atk-s0502a0:164": "Tidasānaṃ sahabyataṃ gato”ti. –",
  "atk-s0502a0:165": "Ācikkhi. Atha naṃ brāhmaṇo āha –",
  "atk-s0502a0:166": "“Appaṃ vā bahuṃ vā nāddasāma,",
  "atk-s0502a0:167": "Dānaṃ dadantassa sake agāre;",
  "atk-s0502a0:168": "Uposathakammaṃ vā tādisaṃ,",
  "atk-s0502a0:169": "Kena kammena gatosi devaloka”nti. ;",
  "atk-s0502a0:170": "Māṇavo āha –",
  "atk-s0502a0:171": "“Ābādhikohaṃ dukkhito gilāno,",
  "atk-s0502a0:172": "Ātūrarūpomhi sake nivesane;",
  "atk-s0502a0:173": "Buddhaṃ vigatarajaṃ vitiṇṇakaṅkhaṃ,",
  "atk-s0502a0:174": "Addakkhiṃ sugataṃ anomapaññaṃ.",
  "atk-s0502a0:175": "“Svāhaṃ muditadhano pasannacitto,",
  "atk-s0502a0:176": "Añjaliṃ akariṃ tathāgatassa;",
  "atk-s0502a0:177": "Tāhaṃ kusalaṃ karitvāna kammaṃ,",
  "atk-s0502a0:178": "Tidasānaṃ sahabyataṃ gato”ti. ;",
  "atk-s0502a0:179": "Tasmiṃ kathenteyeva brāhmaṇassa sakalasarīraṃ pītiyā paripūri. So taṃ pītiṃ pavedento –",
  "atk-s0502a0:180": "“Acchariyaṃ vata abbhutaṃ vata,",
  "atk-s0502a0:181": "Añjalikammassa ayamīdiso vipāko;",
  "atk-s0502a0:182": "Ahampi pamuditamano pasannacitto,",
  "atk-s0502a0:183": "Ajjeva buddhaṃ saraṇaṃ vajāmī”ti. –",
  "atk-s0502a0:184": "Āha. Atha naṃ māṇavo –",
  "atk-s0502a0:185": "“Ajjeva buddhaṃ saraṇaṃ vajāhi,",
  "atk-s0502a0:186": "Dhammañca saṅghañca pasannacitto;",
  "atk-s0502a0:187": "Tatheva sikkhāpadāni pañca,",
  "atk-s0502a0:188": "Akhaṇḍaphullāni samādiyassu.",
  "atk-s0502a0:189": "Pāṇātipātā viramassu khippaṃ,",
  "atk-s0502a0:190": "Loke adinnaṃ parivajjayassu;",
  "atk-s0502a0:191": "Amajjapo mā ca musā bhaṇāhi,",
  "atk-s0502a0:192": "Sakena dārena ca hohi tuṭṭho”ti. –",
  "atk-s0502a0:193": "Āha. So “sādhū”ti sampaṭicchitvā imā gāthā abhāsi –",
  "atk-s0502a0:194": "“Atthakāmosi me yakkha, hitakāmosi devate;",
  "atk-s0502a0:195": "Karomi tuyhaṃ vacanaṃ, tvaṃsi ācariyo mama.",
  "atk-s0502a0:196": "“Upemi saraṇaṃ buddhaṃ, dhammañcāpi anuttaraṃ;",
  "atk-s0502a0:197": "Saṅghañca naradevassa, gacchāmi saraṇaṃ ahaṃ.",
  "atk-s0502a0:198": "“Pāṇātipātā viramāmi khippaṃ,",
  "atk-s0502a0:199": "Loke adinnaṃ parivajjayāmi;",
  "atk-s0502a0:200": "Amajjapo no ca musā bhaṇāmi,",
  "atk-s0502a0:201": "Sakena dārena ca homi tuṭṭho”ti. ;",
  "atk-s0502a0:202": "Atha naṃ devaputto, “brāhmaṇa, te gehe bahuṃ dhanaṃ atthi, satthāraṃ upasaṅkamitvā dānaṃ dehi, dhammaṃ suṇāhi, pañhaṃ pucchāhī”ti vatvā tattheva antaradhāyi.",
  "atk-s0502a0:203_0": "Brāhmaṇopi gehaṃ gantvā brāhmaṇiṃ āmantetvā, “bhadde, ahaṃ ajja samaṇaṃ gotamaṃ nimantetvā",
  "atk-s0502a0:203_1": "pañhaṃ pucchissāmi, sakkāraṃ karohī”ti vatvā vihāraṃ gantvā satthāraṃ neva abhivādetvā",
  "atk-s0502a0:203_2": "na paṭisanthāraṃ katvā ekamantaṃ ṭhito, “bho gotama, adhivāsehi ajjatanāya bhattaṃ",
  "atk-s0502a0:203_3": "saddhiṃ bhikkhusaṅghenā”ti āha. Satthā adhivāsesi. So satthu adhivāsanaṃ viditvā",
  "atk-s0502a0:203_4": "vegenāgantvā sake nivesane paṇītaṃ khādanīyaṃ bhojanīyañca paṭiyādāpesi. Satthā bhikkhusaṅghaparivuto",
  "atk-s0502a0:203_5": "tassa gehaṃ gantvā paññattāsane nisīdi. Brāhmaṇo sakkaccaṃ parivisi, mahājano sannipati.",
  "atk-s0502a0:203_6": "Micchādiṭṭhikena kira tathāgate nimantite dve janakāyā sannipatanti micchādiṭṭhikā",
  "atk-s0502a0:203_7": "“ajja samaṇaṃ gotamaṃ pañhaṃ pucchanāya viheṭhiyamānaṃ passissāmā”ti sannipatanti,",
  "atk-s0502a0:203_8": "sammādiṭṭhikā “ajja buddhavisayaṃ buddhalīḷaṃ passissāmā”ti sannipatanti. Atha kho",
  "atk-s0502a0:203_9": "brāhmaṇo katabhattakiccaṃ tathāgatamupasaṅkamitvā nīcāsane nisinno pañhaṃ pucchi",
  "atk-s0502a0:203_10": "– “bho gotama, tumhākaṃ dānaṃ adatvā pūjaṃ akatvā dhammaṃ asutvā uposathavāsaṃ avasitvā",
  "atk-s0502a0:203_11": "kevalaṃ manopasādamatteneva sagge nibbattā nāma hontī”ti? “Brāhmaṇa, kasmā maṃ pucchasi,",
  "atk-s0502a0:203_12": "nanu te puttena maṭṭhakuṇḍalinā mayi manaṃ pasādetvā attano sagge nibbattabhāvo kathito”ti?",
  "atk-s0502a0:203_13": "“Kadā, bho gotamā”ti? Nanu tvaṃ ajja susānaṃ gantvā kandanto avidūre bāhā paggayha",
  "atk-s0502a0:203_14": "kandantaṃ ekaṃ māṇavaṃ disvā “alaṅkato maṭṭhakuṇḍalī, māladhārī haricandanussado”ti",
  "atk-s0502a0:203_15": "dvīhi janehi kathitakathaṃ pakāsento sabbaṃ maṭṭhakuṇḍalivatthuṃ kathesi. Tenevetaṃ",
  "atk-s0502a0:203_16": "buddhabhāsitaṃ nāma jātaṃ.",
  "atk-s0502a0:204_0": "Taṃ kathetvā ca pana “na kho, brāhmaṇa, ekasataṃ vā na dvesataṃ, atha kho mayi manaṃ",
  "atk-s0502a0:204_1": "pasādetvā sagge nibbattānaṃ gaṇanā nāma natthī”ti āha. Atha mahājano na nibbematiko",
  "atk-s0502a0:204_2": "hoti, athassa anibbematikabhāvaṃ viditvā satthā “maṭṭhakuṇḍalidevaputto vimāneneva",
  "atk-s0502a0:204_3": "saddhiṃ āgacchatū”ti adhiṭṭhāsi. So tigāvutappamāṇeneva dibbābharaṇapaṭimaṇḍitena",
  "atk-s0502a0:204_4": "attabhāvena āgantvā vimānato oruyha satthāraṃ vanditvā ekamantaṃ aṭṭhāsi. Atha naṃ",
  "atk-s0502a0:204_5": "satthā “tvaṃ imaṃ sampattiṃ kiṃ kammaṃ katvā paṭilabhī”ti pucchanto –",
  "atk-s0502a0:205": "“Abhikkantena vaṇṇena, yā tvaṃ tiṭṭhasi devate;",
  "atk-s0502a0:206": "Obhāsentī disā sabbā, osadhī viya tārakā;",
  "atk-s0502a0:207": "Pucchāmi taṃ deva mahānubhāva, manussabhūto kimakāsi puñña”nti. –",
  "atk-s0502a0:208_0": "Gāthamāha. “Devaputto ayaṃ me, bhante, sampatti tumhesu cittaṃ pasādetvā laddhā”ti.",
  "atk-s0502a0:208_1": "“Mayi cittaṃ pasādetvā laddhā te”ti? “Āma, bhante”ti. Mahājano devaputtaṃ oloketvā",
  "atk-s0502a0:208_2": "“acchariyā vata, bho, buddhaguṇā, adinnapubbakabrāhmaṇassa nāma putto aññaṃ kiñci",
  "atk-s0502a0:208_3": "puññaṃ akatvā satthari cittaṃ pasādetvā evarūpaṃ sampattiṃ paṭilabhī”ti tuṭṭhiṃ pavedesi.",
  "atk-s0502a0:209_0": "Atha nesaṃ kusalākusalakammakaraṇe manova pubbaṅgamo, manova seṭṭho. Pasannena hi",
  "atk-s0502a0:209_1": "manena kataṃ kammaṃ devalokaṃ manussalokaṃ gacchantaṃ puggalaṃ chāyāva na vijahatīti",
  "atk-s0502a0:209_2": "idaṃ vatthuṃ kathetvā anusandhiṃ ghaṭetvā patiṭṭhāpitamattikaṃ sāsanaṃ rājamuddāya",
  "atk-s0502a0:209_3": "lañchanto viya dhammarājā imaṃ gāthamāha –",
  "atk-s0502a0:210": "2. “Manopubbaṅgamā dhammā, manoseṭṭhā manomayā.",
  "atk-s0502a0:211": "Manasā ce pasannena, bhāsati vā karoti vā;",
  "atk-s0502a0:212": "Tato naṃ sukhamanveti, chāyāva anapāyinī”ti.",
  "atk-s0502a0:213_0": "Tattha kiñcāpi manoti avisesena sabbampi catubhūmikacittaṃ vuccati, imasmiṃ pana",
  "atk-s0502a0:213_1": "pade niyamiyamānaṃ vavatthāpiyamānaṃ paricchijjiyamānaṃ aṭṭhavidhaṃ kāmāvacarakusalacittaṃ",
  "atk-s0502a0:213_2": "labbhati. Vatthuvasena panāhariyamānaṃ tatopi somanassasahagataṃ ñāṇasampayuttacittameva",
  "atk-s0502a0:213_3": "labbhati. Pubbaṅgamāti tena paṭhamagāminā hutvā samannāgatā. Dhammāti vedanādayo",
  "atk-s0502a0:213_4": "tayo khandhā. Ete hi uppādapaccayaṭṭhena somanassasampayuttamano pubbaṅgamo etesanti",
  "atk-s0502a0:213_5": "manopubbaṅgamā nāma. Yathā hi bahūsu ekato hutvā mahābhikkhusaṅghassa cīvaradānādīni",
  "atk-s0502a0:213_6": "vā uḷārapūjādhammassavanādīni vā mālāgandhasakkārakaraṇādīni vā puññāni karontesu",
  "atk-s0502a0:213_7": "“ko etesaṃ pubbaṅgamo”ti vutte yo tesaṃ paccayo hoti, yaṃ nissāya te tāni puññāni",
  "atk-s0502a0:213_8": "karonti, so tisso vā phusso vā tesaṃ pubbaṅgamoti vuccati, evaṃsampadamidaṃ veditabbaṃ.",
  "atk-s0502a0:213_9": "Iti uppādapaccayaṭṭhena mano pubbaṅgamo etesanti manopubbaṅgamā. Na hi te mane anuppajjante",
  "atk-s0502a0:213_10": "uppajjituṃ sakkonti, mano pana ekaccesu cetasikesu anuppajjantesupi uppajjatiyeva.",
  "atk-s0502a0:213_11": "Evaṃ adhipativasena pana mano seṭṭho etesanti manoseṭṭhā. Yathā hi gaṇādīnaṃ adhipati",
  "atk-s0502a0:213_12": "puriso gaṇaseṭṭho seṇiseṭṭhoti vuccati, tathā tesampi manova seṭṭho. Yathā pana suvaṇṇādīhi",
  "atk-s0502a0:213_13": "nipphāditāni bhaṇḍāni suvaṇṇamayādīni nāma honti, tathā etepi manato nipphannattā manomayā nāma.",
  "atk-s0502a0:214_0": "Pasannenāti anabhijjhādīhi guṇehi pasannena. Bhāsati vā karoti vāti evarūpena manena",
  "atk-s0502a0:214_1": "bhāsanto catubbidhaṃ vacīsucaritameva bhāsati, karonto tividhaṃ kāyasucaritameva",
  "atk-s0502a0:214_2": "karoti, abhāsanto akaronto tāya anabhijjhādīhi pasannamānasatāya tividhaṃ manosucaritaṃ",
  "atk-s0502a0:214_3": "pūreti. Evamassa dasa kusalakammapathā pāripūriṃ gacchanti.",
  "atk-s0502a0:215_0": "Tato naṃ sukhamanvetīti tato tividhasucaritato naṃ puggalaṃ sukha manveti. Idha tebhūmikampi",
  "atk-s0502a0:215_1": "kusalaṃ adhippetaṃ, tasmā tebhūmikasucaritānubhāvena sugatibhave nibbattaṃ puggalaṃ,",
  "atk-s0502a0:215_2": "duggatiyaṃ vā sukhānubhavanaṭṭhāne ṭhitaṃ kāyavatthukampi itaravatthukampi avatthukampīti",
  "atk-s0502a0:215_3": "kāyikacetasikaṃ vipākasukhaṃ anugacchati, na vijahatīti attho veditabbo. Yathā kiṃ?",
  "atk-s0502a0:215_4": "Chāyāva anapāyinīti yathā hi chāyā nāma sarīrappaṭibaddhā sarīre gacchante gacchati,",
  "atk-s0502a0:215_5": "tiṭṭhante tiṭṭhati, nisīdante nisīdati, na sakkoti, “saṇhena vā pharusena vā nivattāhī”ti",
  "atk-s0502a0:215_6": "vatvā vā pothetvā vā nivattāpetuṃ. Kasmā? Sarīrappaṭibaddhattā. Evameva imesaṃ dasannaṃ",
  "atk-s0502a0:215_7": "kusalakammapathānaṃ āciṇṇasamāciṇṇakusalamūlikaṃ kāmāvacarādibhedaṃ kāyikacetasikasukhaṃ",
  "atk-s0502a0:215_8": "gatagataṭṭhāne anapāyinī chāyā viya hutvā na vijahatīti.",
  "atk-s0502a0:216_0": "Gāthāpariyosāne caturāsītiyā pāṇasahassānaṃ dhammābhisamayo ahosi, maṭṭhakuṇḍalidevaputto",
  "atk-s0502a0:216_1": "sotāpattiphale patiṭṭhahi, tathā adinnapubbako brāhmaṇo. So tāvamahantaṃ vibhavaṃ",
  "atk-s0502a0:216_2": "buddhasāsane vippakirīti.",
  "atk-s0502a0:217": "Maṭṭhakuṇḍalīvatthu dutiyaṃ.",
  "atk-s0502a0:218": "3. Tissattheravatthu",
  "atk-s0502a0:219": "Akkocchi manti imaṃ dhammadesanaṃ satthā jetavane viharanto tissattheraṃ ārabbha kathesi.",
  "atk-s0502a0:220_0": "So kirāyasmā tissatthero bhagavato pitucchāputto ahosi, mahallakakāle pabbajitvā",
  "atk-s0502a0:220_1": "buddhānaṃ uppannalābhasakkāraṃ paribhuñjanto thūlasarīro ākoṭitapaccākoṭitehi cīvarehi",
  "atk-s0502a0:220_2": "nivāsetvā yebhuyyena vihāramajjhe upaṭṭhānasālāyaṃ nisīdati. Tathāgataṃ dassanatthāya",
  "atk-s0502a0:220_3": "āgatā āgantukabhikkhū taṃ disvā “eko mahāthero bhavissatī”ti saññāya tassa santikaṃ",
  "atk-s0502a0:220_4": "gantvā vattaṃ āpucchanti, pādasambāhanādīni āpucchanti. So tuṇhī ahosi. Atha naṃ",
  "atk-s0502a0:220_5": "eko daharabhikkhu “kativassā tumhe”ti pucchitvā “vassaṃ natthi, mahallakakāle pabbajitā",
  "atk-s0502a0:220_6": "maya”nti vutte, “āvuso, dubbinīta, mahallaka, attano pamāṇaṃ na jānāsi, ettake mahāthere",
  "atk-s0502a0:220_7": "disvā sāmīcikammamattampi na karosi, vatte āpucchiyamāne tuṇhī hosi, kukkuccamattampi",
  "atk-s0502a0:220_8": "te natthī”ti accharaṃ pahari. So khattiyamānaṃ janetvā “tumhe kassa santikaṃ āgatā”ti",
  "atk-s0502a0:220_9": "pucchitvā “satthu santika”nti vutte “maṃ pana ‘ko eso’ti sallakkhetha, mūlameva vo",
  "atk-s0502a0:220_10": "chindissāmī”ti vatvā rudanto dukkhī dummano satthu santikaṃ agamāsi. Atha naṃ satthā",
  "atk-s0502a0:220_11": "“kiṃ nu tvaṃ tissa dukkhī dummano assumukho rodamāno āgatosī”ti pucchi. Tepi bhikkhū",
  "atk-s0502a0:220_12": "“esa gantvā kiñci āloḷaṃ kareyyā”ti teneva saddhiṃ gantvā satthāraṃ vanditvā ekamantaṃ",
  "atk-s0502a0:220_13": "nisīdiṃsu. So satthārā pucchito “ime maṃ, bhante, bhikkhū akkosantī”ti āha. “Kahaṃ",
  "atk-s0502a0:220_14": "pana tvaṃ nisinnosī”ti? “Vihāramajjhe upaṭṭhānasālāyaṃ, bhante”ti. “Ime te bhikkhū",
  "atk-s0502a0:220_15": "āgacchantā diṭṭhā”ti? “Āma, diṭṭhā, bhante”ti. “Kiṃ uṭṭhāya te paccuggamanaṃ kata”nti?",
  "atk-s0502a0:220_16": "“Na kataṃ, bhante”ti. “Parikkhāraggahaṇaṃ āpucchita”nti? “Nāpucchitaṃ, bhante”ti.",
  "atk-s0502a0:220_17": "“Vattaṃ vā pānīyaṃ vā āpucchita”nti. “Nāpucchitaṃ bhante”ti? “Āsanaṃ nīharitvā abhivādetvā",
  "atk-s0502a0:220_18": "pādasambāhanaṃ kata”nti? “Na kataṃ, bhante”ti. “Tissa mahallakabhikkhūnaṃ sabbaṃ",
  "atk-s0502a0:220_19": "etaṃ vattaṃ kātabbaṃ, etaṃ vattaṃ akarontena vihāramajjhe nisīdituṃ na vaṭṭati, taveva",
  "atk-s0502a0:220_20": "doso, ete bhikkhū khamāpehī”ti? “Ete maṃ, bhante, akkosiṃsu, nāhaṃ ete khamāpemī”ti.",
  "atk-s0502a0:220_21": "“Tissa mā evaṃ kari, taveva doso, khamāpehi ne”ti? “Na khamāpemi, bhante”ti. Atha",
  "atk-s0502a0:220_22": "satthā “dubbaco esa, bhante”ti bhikkhūhi vutte “na, bhikkhave, idāneva dubbaco esa,",
  "atk-s0502a0:220_23": "pubbepi esa dubbacoyevā”ti vatvā “idāni tāvassa, bhante, dubbacabhāvo amhehi ñāto,",
  "atk-s0502a0:220_24": "atīte esa kiṃ akāsī”ti vutte “tena hi, bhikkhave, suṇāthā”ti vatvā atītamāhari.",
  "atk-s0502a0:221_0": "Atīte bārāṇasiyaṃ bārāṇasiraññe rajjaṃ kārente devilo nāma tāpaso aṭṭha māse himavante",
  "atk-s0502a0:221_1": "vasitvā loṇambilasevanatthāya cattāro māse nagaramupanissāya vasitukāmo himavantato",
  "atk-s0502a0:221_2": "āgantvā nagaradvāre dārake disvā pucchi – “imaṃ nagaraṃ sampattapabbajitā kattha",
  "atk-s0502a0:221_3": "vasantī”ti? “Kumbhakārasālāyaṃ, bhante”ti. Tāpaso kumbhakārasālaṃ gantvā dvāre ṭhatvā",
  "atk-s0502a0:221_4": "“sace te bhaggava agaru, vaseyyāma ekarattiṃ sālāya”nti āha. Kumbhakāro “mayhaṃ rattiṃ",
  "atk-s0502a0:221_5": "sālāyaṃ kiccaṃ natthi, mahatī sālā, yathāsukhaṃ vasatha, bhante”ti sālaṃ niyyādesi.",
  "atk-s0502a0:221_6": "Tasmiṃ pavisitvā nisinne aparopi nārado nāma tāpaso himavantato āgantvā kumbhakāraṃ",
  "atk-s0502a0:221_7": "ekarattivāsaṃ yāci. Kumbhakāro “paṭhamaṃ āgato iminā saddhiṃ ekato vasitukāmo bhaveyya",
  "atk-s0502a0:221_8": "vā no vā, attānaṃ parimocessāmī”ti cintetvā “sace, bhante, paṭhamaṃ upagato rocessati,",
  "atk-s0502a0:221_9": "tassa ruciyā vasathā”ti āha. So tamupasaṅkamitvā “sace te, ācariya agaru, mayañcettha",
  "atk-s0502a0:221_10": "ekarattiṃ vaseyyāmā”ti yāci. “Mahatī sālā, pavisitvā ekamante vasāhī”ti vutte pavisitvā",
  "atk-s0502a0:221_11": "puretaraṃ paviṭṭhassa devilassa aparabhāge nisīdi. Ubhopi sāraṇīyakathaṃ kathetvā nipajjiṃsu.",
  "atk-s0502a0:222_0": "Sayanakāle nārado devilassa nipajjanaṭṭhānañca dvārañca sallakkhetvā nipajji. So",
  "atk-s0502a0:222_1": "pana devilo nipajjamāno attano nipajjanaṭṭhāne anipajjitvā dvāramajjhe tiriyaṃ nipajji.",
  "atk-s0502a0:222_2": "Nārado rattiṃ nikkhamanto tassa jaṭāsu akkami. “Ko maṃ akkamī”ti ca vutte, “ācariya,",
  "atk-s0502a0:222_3": "aha”nti āha. “Kūṭajaṭila, araññato āgantvā mama jaṭāsu akkamasī”ti. “Ācariya, tumhākaṃ",
  "atk-s0502a0:222_4": "idha nipannabhāvaṃ na jānāmi, khamatha me”ti vatvā tassa kandantasseva bahi nikkhami.",
  "atk-s0502a0:222_5": "Itaro “ayaṃ pavisantopi maṃ akkameyyā”ti parivattetvā pādaṭṭhāne sīsaṃ katvā nipajji.",
  "atk-s0502a0:222_6": "Nāradopi pavisanto “paṭhamaṃpāhaṃ ācariye aparajjhiṃ, idānissa pādapassena pavisissāmī”ti",
  "atk-s0502a0:222_7": "cintetvā āgacchanto gīvāya akkami. “Ko eso”ti ca vutte “ahaṃ, ācariyā”ti vatvā “kūṭajaṭila,",
  "atk-s0502a0:222_8": "paṭhamaṃ mama jaṭāsu akkamitvā idāni gīvāya akkamasi, abhisapissāmi ta”nti vutte,",
  "atk-s0502a0:222_9": "“ācariya, mayhaṃ doso natthi, ahaṃ tumhākaṃ evaṃ nipannabhāvaṃ na jānāmi, ‘paṭhamampi",
  "atk-s0502a0:222_10": "me aparaddhaṃ, idāni pādapassena pavisissāmī’ti paviṭṭhomhi, khamatha me”ti āha.",
  "atk-s0502a0:222_11": "“Kūṭajaṭila, abhisapissāmi ta”nti. “Mā evaṃ karittha ācariyā”ti. So tassa vacanaṃ anādiyitvā –",
  "atk-s0502a0:223": "“Sahassaraṃsī satatejo, sūriyo tamavinodano;",
  "atk-s0502a0:224": "Pātodayante sūriye, muddhā te phalatu sattadhā”ti. –",
  "atk-s0502a0:225": "Taṃ abhisapi eva. Nārado, “ācariya, mayhaṃ doso natthīti mama vadantasseva tumhe abhisapatha, yassa doso atthi, tassa muddhā phalatu, mā niddosassā”ti vatvā –",
  "atk-s0502a0:226": "“Sahassaraṃsī satatejo, sūriyo tamavinodano;",
  "atk-s0502a0:227": "Pātodayante sūriye, muddhā te phalatu sattadhā”ti. –",
  "atk-s0502a0:228_0": "Abhisapi. So pana mahānubhāvo atīte cattālīsa, anāgate cattālīsāti asītikappe anussarati.",
  "atk-s0502a0:228_1": "Tasmā “kassa nu kho upari abhisapo patissatī”ti upadhārento “ācariyassā”ti ñatvā",
  "atk-s0502a0:228_2": "tasmiṃ anukampaṃ paṭicca iddhibalena aruṇuggamanaṃ nivāreti.",
  "atk-s0502a0:229_0": "Nāgarā aruṇe anuggacchante rājadvāraṃ gantvā, “deva, tayi rajjaṃ kārente aruṇo na",
  "atk-s0502a0:229_1": "uṭṭhahati, aruṇaṃ no uṭṭhāpehī”ti kandiṃsu. Rājā attano kāyakammādīni olokento kiñci",
  "atk-s0502a0:229_2": "ayuttaṃ adisvā “kiṃ nu kho kāraṇa”nti cintetvā “pabbajitānaṃ vivādena bhavitabba”nti",
  "atk-s0502a0:229_3": "parisaṅkamāno “kacci imasmiṃ nagare pabbajitā atthī”ti pucchi. “Hiyyo sāyaṃ kumbhakārasālāyaṃ",
  "atk-s0502a0:229_4": "āgatā atthi devā”ti vutte taṃkhaṇaññeva rājā ukkāhi dhāriyamānāhi tattha gantvā nāradaṃ",
  "atk-s0502a0:229_5": "vanditvā ekamantaṃ nisinno āha –",
  "atk-s0502a0:230": "“Kammantā nappavattanti, jambudīpassa nārada;",
  "atk-s0502a0:231": "Kena loko tamobhūto, taṃ me akkhāhi pucchito”ti.",
  "atk-s0502a0:232_0": "Nārado sabbaṃ taṃ pavattiṃ ācikkhitvā iminā kāraṇena ahaṃ iminā abhisapito, athāhaṃ",
  "atk-s0502a0:232_1": "“mayhaṃ doso natthi, yassa doso atthi, tasseva upari abhisapo patatū”ti vatvā abhisapiṃ.",
  "atk-s0502a0:232_2": "Abhisapitvā ca pana “kassa nu kho upari abhisapo patissatī”ti upadhārento “sūriyuggamanavelāya",
  "atk-s0502a0:232_3": "ācariyassa muddhā sattadhā phalissatī”ti disvā etasmiṃ anukampaṃ paṭicca aruṇassa",
  "atk-s0502a0:232_4": "uggamanaṃ na demīti. “Kathaṃ pana assa, bhante, antarāyo na bhaveyyā”ti. “Sace maṃ",
  "atk-s0502a0:232_5": "khamāpeyya, na bhaveyyā”ti. “Tena hi khamāpehī”ti vutte “eso, mahārāja, maṃ jaṭāsu",
  "atk-s0502a0:232_6": "ca gīvāya ca akkami, nāhaṃ etaṃ kūṭajaṭilaṃ khamāpemī”ti. “Khamāpehi, bhante, mā",
  "atk-s0502a0:232_7": "evaṃ karitthā”ti. “Na khamāpemī”ti. “Muddhā te sattadhā phalissatī”ti vuttepi na",
  "atk-s0502a0:232_8": "khamāpetiyeva. Atha naṃ rājā “na tvaṃ attano ruciyā khamāpessasī”ti hatthapādakucchigīvāsu",
  "atk-s0502a0:232_9": "gāhāpetvā nāradassa pādamūle onamāpesi. Nāradopi “uṭṭhehi, ācariya, khamāmi te”ti",
  "atk-s0502a0:232_10": "vatvā, “mahārāja, nāyaṃ yathāmanena khamāpeti, nagarassa avidūre eko saro atthi,",
  "atk-s0502a0:232_11": "tattha naṃ sīse mattikāpiṇḍaṃ katvā galappamāṇe udake ṭhapāpehī”ti āha. Rājā tathā",
  "atk-s0502a0:232_12": "kāresi. Nārado devilaṃ āmantetvā, “ācariya, mayā iddhiyā vissaṭṭhāya sūriyasantāpe",
  "atk-s0502a0:232_13": "uṭṭhahante udake nimujjitvā aññena ṭhānena uttaritvā gaccheyyāsī”ti āha. “Tassa sūriyaraṃsīhi",
  "atk-s0502a0:232_14": "saṃphuṭṭhamattova mattikāpiṇḍo sattadhā phali, so nimujjitvā aññena ṭhānena palāyī”ti.",
  "atk-s0502a0:233_0": "Satthā imaṃ dhammadesanaṃ āharitvā “tadā, bhikkhave, rājā ānando ahosi, devilo tisso,",
  "atk-s0502a0:233_1": "nārado ahamevāti evaṃ tadāpesa dubbacoyevā”ti vatvā tissattheraṃ āmantetvā, “tissa,",
  "atk-s0502a0:233_2": "bhikkhuno nāma ‘asukenāhaṃ akkuṭṭho, asukena pahaṭo, asukena jito, asuko kho me bhaṇḍaṃ",
  "atk-s0502a0:233_3": "ahāsī’ti cintentassa veraṃ nāma na vūpasammati, evaṃ pana anupanayhantasseva upasammatī”ti",
  "atk-s0502a0:233_4": "vatvā imā gāthā abhāsi –",
  "atk-s0502a0:234": "3.",
  "atk-s0502a0:235": "“Akkocchi maṃ avadhi maṃ, ajini maṃ ahāsi me;",
  "atk-s0502a0:236": "Ye ca taṃ upanayhanti, veraṃ tesaṃ na sammati.",
  "atk-s0502a0:237": "4.",
  "atk-s0502a0:238": "“Akkocchi maṃ avadhi maṃ, ajini maṃ ahāsi me;",
  "atk-s0502a0:239": "Ye ca taṃ nupanayhanti, veraṃ tesūpasammatī”ti.",
  "atk-s0502a0:240_0": "Tattha akkocchīti akkosi. Avadhīti pahari. Ajinīti kūṭasakkhiotāraṇena vā vādapaṭivādena",
  "atk-s0502a0:240_1": "vā karaṇuttariyakaraṇena vā ajesi. Ahāsi meti mama santakaṃ pattādīsu kiñcideva avahari.",
  "atk-s0502a0:240_2": "Ye ca tanti ye keci devatā vā manussā vā gahaṭṭhā vā pabbajitā vā taṃ “akkocchi ma”ntiādivatthukaṃ",
  "atk-s0502a0:240_3": "kodhaṃ sakaṭadhuraṃ viya naddhinā pūtimacchādīni viya ca kusādīhi punappunaṃ veṭhetvā",
  "atk-s0502a0:240_4": "upanayhanti, tesaṃ sakiṃ uppannaṃ veraṃ na sammatīti vūpasammati. Ye ca taṃ nupanayhantīti",
  "atk-s0502a0:240_5": "asatiyā amanasikāravasena vā kammapaccavekkhaṇādivasena vā ye taṃ akkosādivatthukaṃ",
  "atk-s0502a0:240_6": "kodhaṃ tayāpi koci niddoso purimabhave akkuṭṭho bhavissati, pahaṭo bhavissati, kūṭasakkhiṃ",
  "atk-s0502a0:240_7": "otāretvā jito bhavissati, kassaci te pasayha kiñci acchinnaṃ bhavissati, tasmā niddoso",
  "atk-s0502a0:240_8": "hutvāpi akkosādīni pāpuṇāsīti evaṃ na upanayhanti. Tesu pamādena uppannampi veraṃ",
  "atk-s0502a0:240_9": "iminā anupanayhanena nirindhano viya jātavedo vūpasammatīti.",
  "atk-s0502a0:241": "Desanāpariyosāne satasahassabhikkhū sotāpattiphalādīni pāpuṇiṃsu. Dhammadesanā mahājanassa sātthikā ahosi. Dubbacopi subbacoyeva jātoti.",
  "atk-s0502a0:242": "Tissattheravatthu tatiyaṃ.",
  "atk-s0502a0:243": "4. Kāḷayakkhinīvatthu",
  "atk-s0502a0:244": "Na hi verenāti imaṃ dhammadesanaṃ satthā jetavane viharanto aññataraṃ vañjhitthiṃ ārabbha kathesi.",
  "atk-s0502a0:245_0": "Eko kira kuṭumbikaputto pitari kālakate khette ca ghare ca sabbakammāni attanāva",
  "atk-s0502a0:245_1": "karonto mātaraṃ paṭijaggi. Athassa mātā “kumārikaṃ te, tāta, ānessāmī”ti āha. “Amma,",
  "atk-s0502a0:245_2": "mā evaṃ vadetha, ahaṃ yāvajīvaṃ tumhe paṭijaggissāmī”ti. “Tāta, khette ca ghare ca",
  "atk-s0502a0:245_3": "kiccaṃ tvameva karosi, tena mayhaṃ cittasukhaṃ nāma na hoti, ānessāmī”ti. So punappunaṃ",
  "atk-s0502a0:245_4": "paṭikkhipitvā tuṇhī ahosi. Sā ekaṃ kulaṃ gantukāmā gehā nikkhami. Atha naṃ putto",
  "atk-s0502a0:245_5": "“kataraṃ kulaṃ gacchathā”ti pucchitvā “asukakulaṃ nāmā”ti vutte tattha gamanaṃ paṭisedhetvā",
  "atk-s0502a0:245_6": "attano abhirucitaṃ kulaṃ ācikkhi. Sā tattha gantvā kumārikaṃ vāretvā divasaṃ vavatthapetvā",
  "atk-s0502a0:245_7": "taṃ ānetvā tassa ghare akāsi. Sā vañjhā ahosi. Atha naṃ mātā, putta, tvaṃ attano",
  "atk-s0502a0:245_8": "ruciyā kumārikaṃ āṇāpesi, sā idāni vañjhā jātā, aputtakañca nāma kulaṃ vinassati,",
  "atk-s0502a0:245_9": "paveṇī na ghaṭīyati, tena aññaṃ te kumārikaṃ ānemīti. Tena “alaṃ, ammā”ti vuccamānāpi",
  "atk-s0502a0:245_10": "punappunaṃ kathesi. Vañjhitthī taṃ kathaṃ sutvā “puttā nāma mātāpitūnaṃ vacanaṃ atikkamituṃ",
  "atk-s0502a0:245_11": "na sakkonti, idāni aññaṃ vijāyiniṃ itthiṃ ānetvā maṃ dāsibhogena bhuñjissati. Yaṃnūnāhaṃ",
  "atk-s0502a0:245_12": "sayameva ekaṃ kumārikaṃ āneyya”nti cintetvā ekaṃ kulaṃ gantvā tassatthāya kumārikaṃ",
  "atk-s0502a0:245_13": "vāretvā “kiṃ nāmetaṃ, amma, vadesī”ti tehi paṭikkhittā “ahaṃ vañjhā, aputtakaṃ nāma",
  "atk-s0502a0:245_14": "kulaṃ vinassati, tumhākaṃ pana dhītā puttaṃ vā dhītaraṃ vā labhitvā kuṭumbikassa",
  "atk-s0502a0:245_15": "sāminī bhavissati, mayhaṃ sāmikassa naṃ dethā”ti yācitvā sampaṭicchāpetvā ānetvā",
  "atk-s0502a0:245_16": "sāmikassa ghare akāsi.",
  "atk-s0502a0:246_0": "Athassā etadahosi – “sacāyaṃ puttaṃ vā dhītaraṃ vā labhissati, ayameva kuṭumbassa",
  "atk-s0502a0:246_1": "sāminī bhavissati. Yathā dārakaṃ na labhati, tatheva naṃ kātuṃ vaṭṭatī”ti. Atha naṃ",
  "atk-s0502a0:246_2": "sā āha – “amma, yadā te kucchiyaṃ gabbho patiṭṭhāti, atha me āroceyyāsī”ti. Sā “sādhū”ti",
  "atk-s0502a0:246_3": "paṭissuṇitvā gabbhe patiṭṭhite tassā ārocesi. Itarissā pana sā sayameva niccaṃ yāgubhattaṃ",
  "atk-s0502a0:246_4": "deti, athassā āhāreneva saddhiṃ gabbhapātanabhesajjamadāsi, gabbho pati. Dutiyampi",
  "atk-s0502a0:246_5": "gabbhe patiṭṭhite ārocesi, itarā dutiyampi tatheva pātesi. Atha naṃ paṭivissakitthiyo",
  "atk-s0502a0:246_6": "pucchiṃsu – “kacci te sapatti antarāyaṃ karotī”ti? Sā tamatthaṃ ārocetvā “andhabāle,",
  "atk-s0502a0:246_7": "kasmā evamakāsi, ayaṃ tava issariyabhayena gabbhassa pātanabhesajjaṃ yojetvā deti,",
  "atk-s0502a0:246_8": "tena te gabbho patati, mā puna evamakatthā”ti vuttā tatiyavāre na kathesi. Atha sā",
  "atk-s0502a0:246_9": "itarissā udaraṃ disvā “kasmā mayhaṃ gabbhassa patiṭṭhitabhāvaṃ na kathesī”ti vatvā",
  "atk-s0502a0:246_10": "“tvaṃ maṃ ānetvā vañcetvā dve vāre gabbhaṃ pātesi, kimatthaṃ tuyhaṃ kathemī”ti vutte",
  "atk-s0502a0:246_11": "“naṭṭhā dānimhī”ti cintetvā tassā pamādaṃ olokentī pariṇate gabbhe okāsaṃ labhitvā",
  "atk-s0502a0:246_12": "bhesajjaṃ yojetvā adāsi. Gabbho pariṇatattā patituṃ asakkonto tiriyaṃ nipati, kharā",
  "atk-s0502a0:246_13": "vedanā uppajji, jīvitasaṃsayaṃ pāpuṇi. Sā “nāsitamhi tayā, tvameva maṃ ānetvā tvameva",
  "atk-s0502a0:246_14": "tayopi vāre dārake nāsesi, idāni ahampi nassāmi, ito dāni cutā yakkhinī hutvā tava",
  "atk-s0502a0:246_15": "dārake khādituṃ samatthā hutvā nibbatteyya”nti patthanaṃ paṭṭhapetvā kālaṃ katvā",
  "atk-s0502a0:246_16": "tasmiṃyeva gehe majjārī hutvā nibbatti. Itarampi sāmiko gahetvā “tayā me kulūpacchedo",
  "atk-s0502a0:246_17": "kato”ti kapparajaṇṇukādīhi supothitaṃ pothesi. Sā tenevābādhena kālaṃ katvā tattheva",
  "atk-s0502a0:246_18": "kukkuṭī hutvā nibbattā.",
  "atk-s0502a0:247_0": "Kukkuṭī na cirasseva aṇḍāni vijāyi, majjārī āgantvā tāni aṇḍāni khādi. Dutiyampi",
  "atk-s0502a0:247_1": "tatiyampi khādiyeva. Kukkuṭī cintesi – “tayo vāre mama aṇḍāni khāditvā idāni mampi",
  "atk-s0502a0:247_2": "khāditukāmāsī”ti. “Ito cutā saputtakaṃ taṃ khādituṃ labheyya”nti patthanaṃ katvā",
  "atk-s0502a0:247_3": "tato cutā araññe dīpinī hutvā nibbatti. Itarā migī hutvā nibbatti. Tassā vijātakāle",
  "atk-s0502a0:247_4": "dīpinī āgantvā tayo vāre puttake khādi. Migī maraṇakāle “ayaṃ me tikkhattuṃ puttake",
  "atk-s0502a0:247_5": "khāditvā idāni mampi khādissati, ito dāni cutā etaṃ saputtakaṃ khādituṃ labheyya”nti",
  "atk-s0502a0:247_6": "patthanaṃ katvā ito cutā yakkhinī hutvā nibbatti. Dīpinīpi tatheva tato cutā sāvatthiyaṃ",
  "atk-s0502a0:247_7": "kuladhītā hutvā nibbatti, sā vuddhippattā dvāragāmake patikulaṃ agamāsi, aparabhāge",
  "atk-s0502a0:247_8": "ca puttaṃ vijāyi. Yakkhinīpi tassā piyasahāyikāvaṇṇena āgantvā “kuhiṃ me sahāyikā”ti",
  "atk-s0502a0:247_9": "“antogabbhe vijātā”ti vutte “puttaṃ nu kho vijātā, udāhu dhītaranti passissāmi na”nti",
  "atk-s0502a0:247_10": "gabbhaṃ pavisitvā passantī viya dārakaṃ gahetvā khāditvā gatā. Puna dutiyavārepi",
  "atk-s0502a0:247_11": "tatheva khādi. Tatiyavāre itarā garubhārā hutvā sāmikaṃ āmantetvā, “sāmi, imasmiṃ",
  "atk-s0502a0:247_12": "ṭhāne ekā yakkhinī mama dve putte khāditvā gatā, idāni mama kulagehaṃ gantvā vijāyissāmī”ti",
  "atk-s0502a0:247_13": "kulagehaṃ gantvā vijāyi.",
  "atk-s0502a0:248_0": "Tadā sā yakkhinī udakavāraṃ gatā hoti. Vessavaṇassa hi yakkhiniyo vārena anotattadahato",
  "atk-s0502a0:248_1": "sīsaparamparāya udakamāharanti. Tā catumāsaccayenapi pañcamāsaccayenapi muccanti.",
  "atk-s0502a0:248_2": "Aparā yakkhiniyo kilantakāyā jīvitakkhayampi pāpuṇanti. Sā pana udakavārato muttamattāva",
  "atk-s0502a0:248_3": "vegena taṃ gharaṃ gantvā “kuhiṃ me sahāyikā”ti pucchi. “Kuhiṃ naṃ passissasi, tassā",
  "atk-s0502a0:248_4": "imasmiṃ ṭhāne jātajātadārake yakkhinī āgantvā khādati, tasmā kulagehaṃ gatā”ti. Sā",
  "atk-s0502a0:248_5": "“yattha vā tattha vā gacchatu, na me muccissatī”ti veravegasamussāhitamānasā nagarābhimukhī",
  "atk-s0502a0:248_6": "pakkhandi. Itarāpi nāmaggahaṇadivase naṃ dārakaṃ nhāpetvā nāmaṃ katvā, “sāmi, idāni",
  "atk-s0502a0:248_7": "sakagharaṃ gacchāmā”ti puttamādāya sāmikena saddhiṃ vihāramajjhe gatamaggena gacchantī",
  "atk-s0502a0:248_8": "puttaṃ sāmikassa datvā vihārapokkharaṇiyā nhātvā sāmike nhāyante uttaritvā puttassa",
  "atk-s0502a0:248_9": "thaññaṃ pāyamānā ṭhitā yakkhiniṃ āgacchantiṃ disvā sañjānitvā, “sāmi, vegena ehi,",
  "atk-s0502a0:248_10": "ayaṃ sā yakkhinī, vegena ehi, ayaṃ sā yakkhinī”ti uccāsaddaṃ katvā yāva tassa āgamanaṃ",
  "atk-s0502a0:248_11": "saṇṭhātuṃ asakkontī nivattetvā antovihārābhimukhī pakkhandi.",
  "atk-s0502a0:249_0": "Tasmiṃ samaye satthā parisamajjhe dhammaṃ desesi. Sā puttaṃ tathāgatassa pādapiṭṭhe",
  "atk-s0502a0:249_1": "nipajjāpetvā “tumhākaṃ mayā esa dinno, puttassa me jīvitaṃ dethā”ti āha. Dvārakoṭṭhake",
  "atk-s0502a0:249_2": "adhivattho sumanadevo nāma yakkhiniyā anto pavisituṃ nādāsi. Satthā ānandattheraṃ",
  "atk-s0502a0:249_3": "āmantetvā “gaccha, ānanda, taṃ yakkhiniṃ pakkosāhī”ti āha. Thero pakkosi. Itarā “ayaṃ,",
  "atk-s0502a0:249_4": "bhante, āgacchatī”ti āha. Satthā “etu, mā saddamakāsī”ti vatvā taṃ āgantvā ṭhitaṃ",
  "atk-s0502a0:249_5": "“kasmā evaṃ karosi, sace tumhe mādisassa buddhassa sammukhībhāvaṃ nāgamissatha, ahinakulānaṃ",
  "atk-s0502a0:249_6": "viya acchaphandanānaṃ viya kākolūkānaṃ viya ca kappaṭṭhitikaṃ vo veraṃ abhavissa,",
  "atk-s0502a0:249_7": "kasmā veraṃ paṭiveraṃ karotha. Verañhi averena upasammati, no verenā”ti vatvā imaṃ gāthamāha –",
  "atk-s0502a0:250": "5.",
  "atk-s0502a0:251": "“Na hi verena verāni, sammantīdha kudācanaṃ;",
  "atk-s0502a0:252": "Averena ca sammanti, esa dhammo sanantano”ti.",
  "atk-s0502a0:253_0": "Tattha na hi verenāti yathā hi kheḷasiṅghāṇikādīhi asucīhi makkhitaṃ ṭhānaṃ teheva",
  "atk-s0502a0:253_1": "asucīhi dhovantā suddhaṃ niggandhaṃ kātuṃ na sakkonti, atha kho taṃ ṭhānaṃ bhiyyosomattāya",
  "atk-s0502a0:253_2": "asuddhatarañceva duggandhatarañca hoti; evameva akkosantaṃ paccakkosanto paharantaṃ",
  "atk-s0502a0:253_3": "paṭipaharanto verena veraṃ vūpasametuṃ na sakkoti, atha kho bhiyyo bhiyyo verameva",
  "atk-s0502a0:253_4": "karoti. Iti verāni nāma verena kismiñci kāle na sammanti, atha kho vaḍḍhantiyeva.",
  "atk-s0502a0:253_5": "Averena ca sammantīti yathā pana tāni kheḷādīni asucīni vippasannena udakena dhoviyamānāni",
  "atk-s0502a0:253_6": "nassanti, taṃ ṭhānaṃ suddhaṃ hoti sugandhaṃ; evameva averena khantimettodakena yoniso",
  "atk-s0502a0:253_7": "manasikārena paccavekkhaṇena verāni vūpasammanti paṭippassambhanti abhāvaṃ gacchanti.",
  "atk-s0502a0:253_8": "Esa dhammo sanantanoti esa averena verūpasamanasaṅkhāto porāṇako dhammo; sabbesaṃ",
  "atk-s0502a0:253_9": "buddhapaccekabuddhakhīṇāsavānaṃ gatamaggoti.",
  "atk-s0502a0:254": "Gāthāpariyosāne yakkhinī sotāpattiphale patiṭṭhahi. Sampattaparisāyapi dhammadesanā sātthikā ahosi.",
  "atk-s0502a0:255_0": "Satthā taṃ itthiṃ āha – “etissā tava puttaṃ dehī”ti. “Bhāyāmi, bhante”ti. “Mā bhāyi,",
  "atk-s0502a0:255_1": "natthi te etaṃ nissāya paripantho”ti āha. Sā tassā puttamadāsi. Sā taṃ cumbitvā āliṅgetvā",
  "atk-s0502a0:255_2": "puna mātuyeva datvā rodituṃ ārabhi. Atha naṃ satthā “kimeta”nti pucchi. “Bhante,",
  "atk-s0502a0:255_3": "ahaṃ pubbe yathā vā tathā vā jīvikaṃ kappentīpi kucchipūraṃ nālatthaṃ, idāni kathaṃ",
  "atk-s0502a0:255_4": "jīvissāmī”ti. Atha naṃ satthā “mā cintayī”ti samassāsetvā taṃ itthimāha – “imaṃ netvā",
  "atk-s0502a0:255_5": "attano gehe nivāsāpetvā aggayāgubhattehi paṭijaggāhī”ti. Sā taṃ netvā piṭṭhivaṃse",
  "atk-s0502a0:255_6": "patiṭṭhāpetvā aggayāgubhattehi paṭijaggi, tassā vīhipaharaṇakāle musalaggena muddhaṃ",
  "atk-s0502a0:255_7": "paharantaṃ viya upaṭṭhāsi. Sā sahāyikaṃ āmantetvā “imasmiṃ ṭhāne vasituṃ na sakkomi,",
  "atk-s0502a0:255_8": "aññattha maṃ patiṭṭhāpehī”ti vatvā musalasālāya udakacāṭiyaṃ uddhane nibbakose saṅkārakūṭe",
  "atk-s0502a0:255_9": "gāmadvāre cāti etesu ṭhānesu patiṭṭhāpitāpi idha me musalena sīsaṃ bhindantaṃ viya",
  "atk-s0502a0:255_10": "upaṭṭhāti, idha dārakā ucchiṭṭhodakaṃ otārenti, idha sunakhā nipajjanti, idha dārakā",
  "atk-s0502a0:255_11": "asuciṃ karonti, idha kacavaraṃ chaḍḍenti, idha gāmadārakā lakkhayoggaṃ karontīti",
  "atk-s0502a0:255_12": "sabbāni tāni paṭikkhipi. Atha naṃ bahigāme vivittokāse patiṭṭhāpetvā tattha tassā",
  "atk-s0502a0:255_13": "aggayāgubhattādīni haritvā paṭijaggi. Sā yakkhinī evaṃ cintesi – “ayaṃ me sahāyikā",
  "atk-s0502a0:255_14": "idāni bahūpakārā, handāhaṃ kiñci paṭiguṇaṃ karomī”ti. Sā “imasmiṃ saṃvacchare subbuṭṭhikā",
  "atk-s0502a0:255_15": "bhavissati, thalaṭṭhāne sassaṃ karohi, imasmiṃ saṃvacchare dubbuṭṭhikā bhavissati,",
  "atk-s0502a0:255_16": "ninnaṭṭhāneyeva sassaṃ karohī”ti sahāyikāya āroceti. Sesajanehi katasassaṃ atiudakena",
  "atk-s0502a0:255_17": "vā anodakena vā nassati, tassā ativiya sampajjati. Atha naṃ sesajanā, “amma, tayā",
  "atk-s0502a0:255_18": "katasassaṃ neva accodakena, na anudakena nassati, subbuṭṭhidubbuṭṭhibhāvaṃ ñatvā",
  "atk-s0502a0:255_19": "kammaṃ karosi, kiṃ nu kho eta”nti pucchiṃsu. “Amhākaṃ sahāyikā yakkhinī subbuṭṭhidubbuṭṭhibhāvaṃ",
  "atk-s0502a0:255_20": "ācikkhati, mayaṃ tassā vacanena thalesu ninnesu sassāni karoma, tena no sampajjati.",
  "atk-s0502a0:255_21": "Kiṃ na passatha? Nibaddhaṃ amhākaṃ gehato yāgubhattādīni hariyamānāni, tāni etissā",
  "atk-s0502a0:255_22": "harīyanti, tumhepi etissā aggayāgubhattādīni haratha, tumhākampi kammante olokessatī”ti.",
  "atk-s0502a0:255_23": "Athassā sakalanagaravāsino sakkāraṃ kariṃsu. Sāpi tato paṭṭhāya sabbesaṃ kammante",
  "atk-s0502a0:255_24": "olokentī lābhaggappattā ahosi mahāparivārā. Sā aparabhāge aṭṭha salākabhattāni paṭṭhapesi.",
  "atk-s0502a0:255_25": "Tāni yāvajjakālā dīyantiyevāti.",
  "atk-s0502a0:256": "Kāḷayakkhinīvatthu catutthaṃ.",
  "atk-s0502a0:257": "5. Kosambakavatthu",
  "atk-s0502a0:258": "Pare ca na vijānantīti imaṃ dhammadesanaṃ satthā jetavane viharanto kosambake bhikkhū ārabbha kathesi.",
  "atk-s0502a0:259_0": "Kosambiyañhi ghositārāme pañcasatapañcasataparivārā dve bhikkhū vihariṃsu vinayadharo",
  "atk-s0502a0:259_1": "ca dhammakathiko ca. Tesu dhammakathiko ekadivasaṃ sarīravalañjaṃ katvā udakakoṭṭhake",
  "atk-s0502a0:259_2": "ācamanaudakāvasesaṃ bhājane ṭhapetvāva nikkhami. Pacchā vinayadharo tattha paviṭṭho",
  "atk-s0502a0:259_3": "taṃ udakaṃ disvā nikkhamitvā itaraṃ pucchi, “āvuso, tayā udakaṃ ṭhapita”nti? “Āma,",
  "atk-s0502a0:259_4": "āvuso”ti. “Kiṃ panettha āpattibhāvaṃ na jānāsī”ti? “Āma, na jānāmī”ti. “Hoti, āvuso,",
  "atk-s0502a0:259_5": "ettha āpattī”ti. “Tena hi paṭikarissāmi na”nti. “Sace pana te, āvuso, asañcicca assatiyā",
  "atk-s0502a0:259_6": "kataṃ, natthi āpattī”ti. So tassā āpattiyā anāpattidiṭṭhi ahosi. Vinayadharopi attano",
  "atk-s0502a0:259_7": "nissitakānaṃ “ayaṃ dhammakathiko āpattiṃ āpajjamānopi na jānātī”ti ārocesi. Te tassa",
  "atk-s0502a0:259_8": "nissitake disvā “tumhākaṃ upajjhāyo āpattiṃ āpajjitvāpi āpattibhāvaṃ na jānātī”ti",
  "atk-s0502a0:259_9": "āhaṃsu. Te gantvā attano upajjhāyassa ārocesuṃ. So evamāha – “ayaṃ vinayadharo pubbe",
  "atk-s0502a0:259_10": "anāpattīti vatvā idāni āpattīti vadati, musāvādī eso”ti. Te gantvā “tumhākaṃ upajjhāyo",
  "atk-s0502a0:259_11": "musāvādī”ti āhaṃsu. Te evaṃ aññamaññaṃ kalahaṃ vaḍḍhayiṃsu. Kato vinayadharo okāsaṃ",
  "atk-s0502a0:259_12": "labhitvā dhammakathikassa āpattiyā adassane ukkhepanīyakammamakāsi. Tato paṭṭhāya",
  "atk-s0502a0:259_13": "tesaṃ paccayadāyakā upaṭṭhākāpi dve koṭṭhāsā ahesuṃ, ovādapaṭiggāhakā bhikkhuniyopi",
  "atk-s0502a0:259_14": "ārakkhadevatāpi tāsaṃ sandiṭṭhasambhattā ākāsaṭṭhadevatāpīti yāva brahmalokā sabbepi",
  "atk-s0502a0:259_15": "puthujjanā dve pakkhā ahesuṃ. Cātumahārājikaṃ ādiṃ katvā yāva akaniṭṭhabhāvanā pana",
  "atk-s0502a0:259_16": "ekaninnādaṃ kolāhalaṃ agamāsi.",
  "atk-s0502a0:260_0": "Atheko aññataro bhikkhu tathāgatamupasaṅkamitvā ukkhepakānaṃ vinayadharaantevāsikānaṃ",
  "atk-s0502a0:260_1": "“dhammikenevāyaṃ vinayakammena ukkhitto”ti laddhiñca, ukkhittānuvattakānaṃ dhammakathikaantevāsikānaṃ",
  "atk-s0502a0:260_2": "pana “adhammikeneva kammena ukkhitto”ti laddhiñca, ukkhepakehi vāriyamānānampi ca",
  "atk-s0502a0:260_3": "tesaṃ taṃ anuparivāretvā vicaraṇabhāvañca ārocesi bhagavā “samaggā kira hontū”ti",
  "atk-s0502a0:260_4": "dve vāre pesetvā “na icchanti, bhante, samaggā bhavitu”nti sutvā tatiyavāre “bhinno",
  "atk-s0502a0:260_5": "bhikkhusaṅgho, bhinno bhikkhusaṅgho”ti tesaṃ santikaṃ gantvā ukkhepakānaṃ ukkhepane,",
  "atk-s0502a0:260_6": "itaresañca āpattiyā adassane ādīnavaṃ kathetvā puna tesaṃ tattheva ekasīmāyaṃ uposathādīni",
  "atk-s0502a0:260_7": "anujānitvā bhattaggādīsu bhaṇḍanajātānaṃ “āsanantarikāya nisīditabba”nti bhattagge",
  "atk-s0502a0:260_8": "vattaṃ paññāpetvā “idānipi bhaṇḍanajātāva viharantī”ti sutvā tattha gantvā “alaṃ,",
  "atk-s0502a0:260_9": "bhikkhave, mā bhaṇḍana”ntiādīni vatvā, “bhikkhave, bhaṇḍanakalahaviggahavivādā nāmete",
  "atk-s0502a0:260_10": "anatthakārakā. Kalahaṃ nissāya hi laṭukikāpi sakuṇikā hatthināgaṃ jīvitakkhayaṃ pāpesī”ti",
  "atk-s0502a0:260_11": "laṭukikajātakaṃ kathetvā, “bhikkhave, samaggā hotha, mā vivadatha. Vivādaṃ nissāya",
  "atk-s0502a0:260_12": "hi anekasatasahassā vaṭṭakāpi jīvitakkhayaṃ pattā”ti vaṭṭakajātakaṃ kathesi. Evampi",
  "atk-s0502a0:260_13": "tesu bhagavato vacanaṃ anādiyantesu aññatarena dhammavādinā tathāgatassa vihesaṃ",
  "atk-s0502a0:260_14": "anicchantena “āgametu, bhante bhagavā, dhammasāmi, appossukko, bhante bhagavā, diṭṭhadhammasukhavihāramanuyutto",
  "atk-s0502a0:260_15": "viharatu, mayameva tena bhaṇḍanena kalahena viggahena vivādena paññāyissāmā”ti vutte atītaṃ āhari –",
  "atk-s0502a0:261_0": "Bhūtapubbaṃ, bhikkhave, bārāṇasiyaṃ brahmadatto nāma kāsirājā ahosi. Brahmadattena",
  "atk-s0502a0:261_1": "dīghītissa kosalarañño rajjaṃ acchinditvā aññātakavesena vasantassa pituno māritabhāvañceva",
  "atk-s0502a0:261_2": "dīghāvukumārena attano jīvite dinne tato paṭṭhāya tesaṃ samaggabhāvañca kathetvā",
  "atk-s0502a0:261_3": "“tesañhi nāma, bhikkhave, rājūnaṃ ādinnadaṇḍānaṃ ādinnasatthānaṃ evarūpaṃ khantisoraccaṃ",
  "atk-s0502a0:261_4": "bhavissati. Idha kho taṃ, bhikkhave, sobhetha, yaṃ tumhe evaṃ svākhāte dhammavinaye",
  "atk-s0502a0:261_5": "pabbajitā samānā khamā ca bhaveyyātha soratā cā”ti ovaditvāpi neva te samagge kātuṃ",
  "atk-s0502a0:261_6": "asakkhi. So tāya ākiṇṇavihāratāya ukkaṇṭhito “ahaṃ kho idāni ākiṇṇo dukkhaṃ viharāmi,",
  "atk-s0502a0:261_7": "ime ca bhikkhū mama vacanaṃ na karonti. Yaṃnūnāhaṃ ekakova gaṇamhā vūpakaṭṭho vihareyya”nti",
  "atk-s0502a0:261_8": "cintetvā kosambiyaṃ piṇḍāya caritvā anapaloketvā bhikkhusaṅghaṃ ekakova attano pattacīvaramādāya",
  "atk-s0502a0:261_9": "bālakaloṇakagāmaṃ gantvā tattha bhaguttherassa ekacārikavattaṃ kathetvā pācinavaṃsamigadāye",
  "atk-s0502a0:261_10": "tiṇṇaṃ kulaputtānaṃ sāmaggiyānisaṃsaṃ kathetvā yena pālileyyakaṃ atthi, tadavasari.",
  "atk-s0502a0:261_11": "Tatra sudaṃ bhagavā pālileyyakaṃ upanissāya rakkhitavanasaṇḍe bhaddasālamūle pālileyyakena",
  "atk-s0502a0:261_12": "hatthinā upaṭṭhiyamāno phāsukaṃ vassāvāsaṃ vasi.",
  "atk-s0502a0:262_0": "Kosambivāsinopi kho upāsakā vihāraṃ gantvā satthāraṃ apassantā “kuhiṃ, bhante, satthā”ti",
  "atk-s0502a0:262_1": "pucchitvā “pālileyyakavanasaṇḍaṃ gato”ti. “Kiṃ kāraṇā”ti? “Amhe samagge kātuṃ vāyami,",
  "atk-s0502a0:262_2": "mayaṃ pana na samaggā ahumhā”ti. “Kiṃ, bhante, tumhe satthu santike pabbajitvā tasmiṃ",
  "atk-s0502a0:262_3": "sāmaggiṃ karonte samaggā nāhuvatthā”ti? “Evamāvuso”ti. “Manussā ime satthu santike",
  "atk-s0502a0:262_4": "pabbajitvā tasmiṃ sāmaggiṃ karontepi samaggā na jātā, mayaṃ ime nissāya satthāraṃ",
  "atk-s0502a0:262_5": "daṭṭhuṃ na labhimhā, imesaṃ neva āsanaṃ dassāma, na abhivādanādīni karissāmā”ti tato",
  "atk-s0502a0:262_6": "paṭṭhāya tesaṃ sāmīcimattampi na kariṃsu. Te appāhāratāya sussamānā katipāheneva",
  "atk-s0502a0:262_7": "ujukā hutvā aññamaññaṃ accayaṃ desetvā khamāpetvā “upāsakā mayaṃ samaggā jātā, tumhepi",
  "atk-s0502a0:262_8": "no purimasadisā hothā”ti āhaṃsu. “Khamāpito pana vo, bhante, satthā”ti. “Na khamāpito,",
  "atk-s0502a0:262_9": "āvuso”ti. “Tena hi satthāraṃ khamāpetha, satthu khamāpitakāle mayampi tumhākaṃ purimasadisā",
  "atk-s0502a0:262_10": "bhavissāmā”ti. Te antovassabhāvena satthu santikaṃ gantuṃ avisahantā dukkhena taṃ",
  "atk-s0502a0:262_11": "antovassaṃ vītināmesuṃ. Satthā pana tena hatthinā upaṭṭhiyamāno sukhaṃ vasi. Sopi",
  "atk-s0502a0:262_12": "hi hatthināgo gaṇaṃ pahāya phāsuvihāratthāyeva taṃ vanasaṇḍaṃ pāvisi.",
  "atk-s0502a0:263_0": "Yathāha – “ahaṃ kho ākiṇṇo viharāmi hatthīhi hatthīnīhi hatthikalabhehi hatthicchāpehi,",
  "atk-s0502a0:263_1": "chinnaggāni ceva tiṇāni khādāmi, obhaggobhaggañca me sākhābhaṅgaṃ khādanti, āvilāni",
  "atk-s0502a0:263_2": "ca pānīyāni pivāmi, ogāhā cassa me uttiṇṇassa hatthiniyo kāyaṃ upanighaṃsantiyo gacchanti,",
  "atk-s0502a0:263_3": "yaṃnūnāhaṃ ekova gaṇamhā vūpakaṭṭho vihareyya”nti. Atha kho so hatthināgo yūthā apakkamma",
  "atk-s0502a0:263_4": "yena pālileyyakaṃ rakkhitavanasaṇḍaṃ bhaddasālamūlaṃ, yena bhagavā tenupasaṅkami,",
  "atk-s0502a0:263_5": "upasaṅkamitvā pana bhagavantaṃ vanditvā olokento aññaṃ kiñci adisvā bhaddasālamūlaṃ",
  "atk-s0502a0:263_6": "pādeneva paharanto tacchetvā soṇḍāya sākhaṃ gahetvā sammajji. Tato paṭṭhāya soṇḍāya",
  "atk-s0502a0:263_7": "ghaṭaṃ gahetvā pānīyaṃ paribhojanīyaṃ upaṭṭhāpeti, uṇhodakena atthe sati uṇhodakaṃ",
  "atk-s0502a0:263_8": "paṭiyādeti. Kathaṃ? Hatthena kaṭṭhāni ghaṃsitvā aggiṃ sampādeti, tattha dārūni pakkhipanto",
  "atk-s0502a0:263_9": "aggiṃ jāletvā tattha pāsāṇe pakkhipitvā pacitvā dārudaṇḍakena pavaṭṭetvā paricchinnāya",
  "atk-s0502a0:263_10": "khuddakasoṇḍikāya khipati, tato hatthaṃ otāretvā udakassa tattabhāvaṃ jānitvā gantvā",
  "atk-s0502a0:263_11": "satthāraṃ vandati. Satthā “udakaṃ te tāpitaṃ pālileyyakā”ti vatvā tattha gantvā nhāyati.",
  "atk-s0502a0:263_12": "Athassa nānāvidhāni phalāni āharitvā deti. Yadā pana satthā gāmaṃ piṇḍāya pavisati,",
  "atk-s0502a0:263_13": "tadā satthu pattacīvaramādāya kumbhe patiṭṭhapetvā satthārā saddhiṃyeva gacchati.",
  "atk-s0502a0:263_14": "Satthā gāmūpacāraṃ patvā “pālileyyaka ito paṭṭhāya tayā gantuṃ na sakkā, āhāra me",
  "atk-s0502a0:263_15": "pattacīvara”nti āharāpetvā gāmaṃ piṇḍāya pāvisi. Sopi yāva satthu nikkhamanā tattheva",
  "atk-s0502a0:263_16": "ṭhatvā āgamanakāle paccuggamanaṃ katvā purimanayeneva pattacīvaraṃ gahetvā vasanaṭṭhāne",
  "atk-s0502a0:263_17": "otāretvā vattaṃ dassetvā sākhāya bījati, rattiṃ vāḷamigaparipanthanivāraṇatthaṃ mahantaṃ",
  "atk-s0502a0:263_18": "daṇḍaṃ soṇḍāya gahetvā “satthāraṃ rakkhissāmī”ti yāva aruṇuggamanā vanasaṇḍassa antarantarena",
  "atk-s0502a0:263_19": "vicarati, tato paṭṭhāyayeva kira so vanasaṇḍo pālileyyakarakkhitavanasaṇḍo nāma jāto.",
  "atk-s0502a0:263_20": "Aruṇe uggate mukhodakadānaṃ ādiṃ katvā tenevūpāyena sabbavattāni karoti.",
  "atk-s0502a0:264_0": "Atheko makkaṭo taṃ hatthiṃ uṭṭhāya samuṭṭhāya divase divase tathāgatassa ābhisamācārikaṃ",
  "atk-s0502a0:264_1": "karontaṃ disvā “ahampi kiñcideva karissāmī”ti vicaranto ekadivasaṃ nimmakkhikaṃ daṇḍakamadhuṃ",
  "atk-s0502a0:264_2": "disvā daṇḍakaṃ bhañjitvā daṇḍakeneva saddhiṃ madhupaṭalaṃ satthu santikaṃ āharitvā",
  "atk-s0502a0:264_3": "kadalipattaṃ chinditvā tattha ṭhapetvā adāsi. Satthā gaṇhi. Makkaṭo “karissati nu",
  "atk-s0502a0:264_4": "kho paribhogaṃ na karissatī”ti olokento gahetvā nisinnaṃ disvā “kiṃ nu kho”ti cintetvā",
  "atk-s0502a0:264_5": "daṇḍakoṭiyaṃ gahetvā parivattetvā upadhārento aṇḍakāni disvā tāni saṇikaṃ apanetvā",
  "atk-s0502a0:264_6": "puna adāsi. Satthā paribhogamakāsi. So tuṭṭhamānaso taṃ taṃ sākhaṃ gahetvā naccantova",
  "atk-s0502a0:264_7": "aṭṭhāsi. Athassa gahitasākhāpi akkantasākhāpi bhijjiṃsu. So ekasmiṃ khāṇumatthake",
  "atk-s0502a0:264_8": "patitvā niviṭṭhagatto satthari pasanneneva cittena kālaṃ katvā tāvatiṃsabhavane tiṃsayojanike",
  "atk-s0502a0:264_9": "kanakavimāne nibbatti, accharāsahassaparivāro makkaṭadevaputto nāma ahosi.",
  "atk-s0502a0:265_0": "Tathāgatassa tattha hatthināgena upaṭṭhiyamānassa vasanabhāvo sakalajambudīpe pākaṭo",
  "atk-s0502a0:265_1": "ahosi. Sāvatthinagarato “anāthapiṇḍiko visākhā ca mahāupāsikā”tievamādīni mahākulāni",
  "atk-s0502a0:265_2": "ānandattherassa sāsanaṃ pahiṇiṃsu “satthāraṃ no, bhante, dassethā”ti. Disāvāsinopi",
  "atk-s0502a0:265_3": "pañcasatā bhikkhū vuṭṭhavassā ānandattheraṃ upasaṅkamitvā “cirassutā no, āvuso ānanda,",
  "atk-s0502a0:265_4": "bhagavato sammukhā dhammī kathā, sādhu mayaṃ, āvuso ānanda, labheyyāma bhagavato",
  "atk-s0502a0:265_5": "sammukhā dhammiṃ kathaṃ savanāyā”ti yāciṃsu. Thero te bhikkhū ādāya tattha gantvā",
  "atk-s0502a0:265_6": "“temāsaṃ ekavihārino tathāgatassa santikaṃ ettakehi bhikkhūhi saddhiṃ upasaṅkamituṃ",
  "atk-s0502a0:265_7": "ayutta”nti cintetvā te bhikkhū bahi ṭhapetvā ekakova satthāraṃ upasaṅkami. Pālileyyako",
  "atk-s0502a0:265_8": "taṃ disvā daṇḍamādāya pakkhandi. Satthā oloketvā apehi “apehi pālileyyaka, mā nivārayi,",
  "atk-s0502a0:265_9": "buddhupaṭṭhāko eso”ti āha. So tattheva daṇḍaṃ chaḍḍetvā pattacīvarapaṭiggahaṇaṃ āpucchi.",
  "atk-s0502a0:265_10": "Thero nādāsi. Nāgo “sace uggahitavatto bhavissati, satthu nisīdanapāsāṇaphalake attano",
  "atk-s0502a0:265_11": "parikkhāraṃ na ṭhapessatī”ti cintesi. Thero pattacīvaraṃ bhūmiyaṃ ṭhapesi. Vattasampannā",
  "atk-s0502a0:265_12": "hi garūnaṃ āsane vā sayane vā attano parikkhāraṃ na ṭhapenti.",
  "atk-s0502a0:266_0": "Thero satthāraṃ upasaṅkamitvā vanditvā ekamantaṃ nisīdi. Satthā “ānanda, ekova āgatosī”ti",
  "atk-s0502a0:266_1": "pucchitvā pañcasatehi bhikkhūhi saddhiṃ āgatabhāvaṃ sutvā “kahaṃ panete”ti vatvā",
  "atk-s0502a0:266_2": "“tumhākaṃ cittaṃ ajānanto bahi ṭhapetvā āgatomhī”ti vutte “pakkosāhi ne”ti āha. Thero",
  "atk-s0502a0:266_3": "tathā akāsi. Te bhikkhū āgantvā satthāraṃ vanditvā ekamantaṃ nisīdiṃsu. Satthā tehi",
  "atk-s0502a0:266_4": "saddhiṃ paṭisanthāraṃ katvā tehi bhikkhūhi, “bhante bhagavā, hi buddhasukhumālo ceva",
  "atk-s0502a0:266_5": "khattiyasukhumālo ca, tumhehi temāsaṃ ekakehi tiṭṭhantehi nisīdantehi ca dukkaraṃ",
  "atk-s0502a0:266_6": "kataṃ, vattapaṭivattakārakopi mukhodakādidāyakopi nāhosi maññe”ti vutte, “bhikkhave,",
  "atk-s0502a0:266_7": "pālileyyakahatthinā mama sabbakiccāni katāni. Evarūpañhi sahāyaṃ labhantena ekatova",
  "atk-s0502a0:266_8": "vasituṃ yuttaṃ, alabhantassa ekacārikabhāvova seyyo”ti vatvā imā nāgavagge tisso gāthā abhāsi –",
  "atk-s0502a0:267": "“Sace labhetha nipakaṃ sahāyaṃ,",
  "atk-s0502a0:268": "Saddhiṃcaraṃ sādhuvihāri dhīraṃ;",
  "atk-s0502a0:269": "Abhibhuyya sabbāni parissayāni,",
  "atk-s0502a0:270": "Careyya tenattamano satīmā.",
  "atk-s0502a0:271": "“No ce labhetha nipakaṃ sahāyaṃ,",
  "atk-s0502a0:272": "Saddhiṃcaraṃ sādhuvihāri dhīraṃ;",
  "atk-s0502a0:273": "Rājāva raṭṭhaṃ vijitaṃ pahāya,",
  "atk-s0502a0:274": "Eko care mātaṅgaraññeva nāgo.",
  "atk-s0502a0:275": "“Ekassa caritaṃ seyyo,",
  "atk-s0502a0:276": "Natthi bāle sahāyatā;",
  "atk-s0502a0:277": "Eko care na ca pāpāni kayirā,",
  "atk-s0502a0:278": "Appossukko mātaṅgaraññeva nāgo”ti. ;",
  "atk-s0502a0:279_0": "Gāthāpariyosāne pañcasatāpi te bhikkhū arahatte patiṭṭhahiṃsu. Ānandattheropi anāthapiṇḍikādīhi",
  "atk-s0502a0:279_1": "pesitasāsanaṃ ārocetvā, “bhante, anāthapiṇḍikappamukhā te pañca ariyasāvakakoṭiyo",
  "atk-s0502a0:279_2": "tumhākaṃ āgamanaṃ paccāsīsantī”ti āha. Satthā “tena hi gaṇhāhi pattacīvara”nti pattacīvaraṃ",
  "atk-s0502a0:279_3": "gāhāpetvā nikkhami. Nāgo gantvā gatamagge tiriyaṃ aṭṭhāsi. “Kiṃ karoti, bhante, nāgo”ti?",
  "atk-s0502a0:279_4": "“Tumhākaṃ, bhikkhave, bhikkhaṃ dātuṃ paccāsīsati, dīgharattaṃ kho panāyaṃ mayhaṃ",
  "atk-s0502a0:279_5": "upakārako, nāssa cittaṃ kopetuṃ vaṭṭati, nivattatha, bhikkhave”ti satthā bhikkhū",
  "atk-s0502a0:279_6": "gahetvā nivatti. Hatthīpi vanasaṇḍaṃ pavisitvā panasakadaliphalādīni nānāphalāni",
  "atk-s0502a0:279_7": "saṃharitvā rāsiṃ katvā punadivase bhikkhūnaṃ adāsi. Pañcasatā bhikkhū sabbāni khepetuṃ",
  "atk-s0502a0:279_8": "nāsakkhiṃsu. Bhattakiccapariyosāne satthā pattacīvaraṃ gāhetvā nikkhami. Nāgo bhikkhūnaṃ",
  "atk-s0502a0:279_9": "antarantarena gantvā satthu purato tiriyaṃ aṭṭhāsi. “Kiṃ karoti, bhante, nāgo”ti?",
  "atk-s0502a0:279_10": "“Ayañhi bhikkhave, tumhe pesetvā maṃ nivattetukāmo”ti. Atha naṃ satthā “pālileyyaka,",
  "atk-s0502a0:279_11": "idaṃ pana mama anivattagamanaṃ, tava iminā attabhāvena jhānaṃ vā vipassanaṃ vā maggaphalaṃ",
  "atk-s0502a0:279_12": "vā natthi, tiṭṭha tva”nti āha. Taṃ sutvā nāgo mukhe soṇḍaṃ pakkhipitvā rodanto pacchato",
  "atk-s0502a0:279_13": "pacchato agamāsi. So hi satthāraṃ nivattetuṃ labhanto teneva niyāmena yāvajīvaṃ paṭijaggeyya,",
  "atk-s0502a0:279_14": "satthā pana taṃ gāmūpacāraṃ patvā “pālileyyaka ito paṭṭhāya tava abhūmi, manussāvāso",
  "atk-s0502a0:279_15": "saparipantho, tiṭṭha tva”nti āha. So rodamāno tattheva ṭhatvā satthari cakkhupathaṃ",
  "atk-s0502a0:279_16": "vijahante hadayena phalitena kālaṃ katvā satthari pasādena tāvatiṃsabhavane tiṃsayojanike",
  "atk-s0502a0:279_17": "kanakavimāne accharāsahassamajjhe nibbatti, pālileyyakadevaputtoyevassa nāmaṃ ahosi.",
  "atk-s0502a0:280_0": "Satthāpi anupubbena jetavanaṃ agamāsi. Kosambakā bhikkhū “satthā kira sāvatthiṃ āgato”ti",
  "atk-s0502a0:280_1": "sutvā satthāraṃ khamāpetuṃ tattha agamaṃsu. Kosalarājā “te kira kosambakā bhaṇḍanakārakā",
  "atk-s0502a0:280_2": "bhikkhū āgacchantī”ti sutvā satthāraṃ upasaṅkamitvā “ahaṃ, bhante, tesaṃ mama vijitaṃ",
  "atk-s0502a0:280_3": "pavisituṃ na dassāmī”ti āha. “Mahārāja, sīlavantā ete bhikkhū, kevalaṃ aññamaññaṃ",
  "atk-s0502a0:280_4": "vivādena mama vacanaṃ na gaṇhiṃsu, idāni maṃ khamāpetuṃ āgacchanti, āgacchantu mahārājā”ti.",
  "atk-s0502a0:280_5": "Anāthapiṇḍikopi “ahaṃ, bhante, tesaṃ vihāraṃ pavisituṃ na dassāmī”ti vatvā tatheva",
  "atk-s0502a0:280_6": "bhagavatā paṭikkhitto tuṇhī ahosi. Sāvatthiyaṃ anuppattānaṃ pana tesaṃ bhagavā ekamante",
  "atk-s0502a0:280_7": "vivittaṃ kārāpetvā senāsanaṃ dāpesi. Aññe bhikkhū tehi saddhiṃ neva ekato nisīdanti,",
  "atk-s0502a0:280_8": "na tiṭṭhanti, āgatāgatā satthāraṃ pucchanti – “katamete, bhante, bhaṇḍanakārakā kosambakā",
  "atk-s0502a0:280_9": "bhikkhū”ti? Satthā “ete”ti dasseti. “Ete kira te, ete kira te”ti āgatāgatehi aṅgulikā",
  "atk-s0502a0:280_10": "dassiyamānā lajjāya sīsaṃ ukkhipituṃ asakkontā bhagavato pādamūle nipajjitvā bhagavantaṃ",
  "atk-s0502a0:280_11": "khamāpesuṃ. Satthā “bhāriyaṃ vo, bhikkhave, kataṃ, tumhe hi nāma mādisassa buddhassa",
  "atk-s0502a0:280_12": "santike pabbajitvā mayi sāmaggiṃ karonte mama vacanaṃ na karittha, porāṇakapaṇḍitāpi",
  "atk-s0502a0:280_13": "vajjhappattānaṃ mātāpitūnaṃ ovādaṃ sutvā tesu jīvitā voropiyamānesupi taṃ anatikkamitvā",
  "atk-s0502a0:280_14": "pacchā dvīsu raṭṭhesu rajjaṃ kārayiṃsū”ti vatvā punadeva kosambikajātakaṃ kathetvā",
  "atk-s0502a0:280_15": "“evaṃ, bhikkhave, dīghāvukumāro mātāpitūsu jīvitā voropiyamānesupi tesaṃ ovādaṃ anatikkamitvā",
  "atk-s0502a0:280_16": "pacchā brahmadattassa dhītaraṃ labhitvā dvīsu kāsikosalaraṭṭhesu rajjaṃ kāresi, tumhehi",
  "atk-s0502a0:280_17": "pana mama vacanaṃ akarontehi bhāriyaṃ kata”nti vatvā imaṃ gāthamāha –",
  "atk-s0502a0:281": "6.",
  "atk-s0502a0:282": "“Pare ca na vijānanti, mayamettha yamāmase;",
  "atk-s0502a0:283": "Ye ca tattha vijānanti, tato sammanti medhagā”ti.",
  "atk-s0502a0:284_0": "Tattha pareti paṇḍite ṭhapetvā tato aññe bhaṇḍanakārakā pare nāma. Te tattha saṅghamajjhe",
  "atk-s0502a0:284_1": "kolāhalaṃ karontā “mayaṃ yamāmase uparamāma vinassāma satataṃ samitaṃ maccusantikaṃ",
  "atk-s0502a0:284_2": "gacchāmā”ti na vijānanti. Ye ca tattha vijānantīti ye tattha paṇḍitā “mayaṃ maccusantikaṃ",
  "atk-s0502a0:284_3": "gacchāmā”ti vijānanti. Tato sammanti medhagāti evañhi te jānantā yonisomanasikāraṃ",
  "atk-s0502a0:284_4": "uppādetvā medhagānaṃ kalahānaṃ vūpasamāya paṭipajjanti. Atha nesaṃ tāya paṭipattiyā",
  "atk-s0502a0:284_5": "te medhagā sammantīti. Atha vā pare cāti pubbe mayā “mā, bhikkhave, bhaṇḍana”ntiādīni",
  "atk-s0502a0:284_6": "vatvā ovadiyamānāpi mama ovādassa apaṭiggahaṇena atikkamanena amāmakā pare nāma.",
  "atk-s0502a0:284_7": "“Mayaṃ chandādivasena micchāgāhaṃ gahetvā ettha saṅghamajjhe yamāmase bhaṇḍanādīnaṃ",
  "atk-s0502a0:284_8": "vuddhiyā vāyamāmā”ti na vijānanti. Idāni pana yoniso paccavekkhamānā tattha tumhākaṃ",
  "atk-s0502a0:284_9": "antare ye ca paṇḍitapurisā “pubbe mayaṃ chandādivasena vāyamantā ayoniso paṭipannā”ti",
  "atk-s0502a0:284_10": "vijānanti, tato tesaṃ santikā te paṇḍitapurise nissāya ime dāni kalahasaṅkhātā medhagā",
  "atk-s0502a0:284_11": "sammantīti ayamettha atthoti.",
  "atk-s0502a0:285": "Gāthāpariyosāne sampattabhikkhū sotāpattiphalādīsu patiṭṭhahiṃsūti.",
  "atk-s0502a0:286": "Kosambakavatthu pañcamaṃ.",
  "atk-s0502a0:287": "6. Mahākāḷattheravatthu",
  "atk-s0502a0:288": "Subhānupassinti imaṃ dhammadesanaṃ satthā setabyanagaraṃ upanissāya siṃsapāvane viharanto cūḷakāḷamahākāḷe ārabbha kathesi.",
  "atk-s0502a0:289_0": "Setabyanagaravāsino hi cūḷakāḷo, majjhimakāḷo, mahākāḷoti tayo bhātaro kuṭumbikā.",
  "atk-s0502a0:289_1": "Tesu jeṭṭhakaniṭṭhā disāsu vicaritvā pañcahi sakaṭasatehi bhaṇḍaṃ āharanti, majjhimakāḷo",
  "atk-s0502a0:289_2": "ābhataṃ vikkiṇāti. Athekasmiṃ samaye te ubhopi bhātaro pañcahi sakaṭasatehi nānābhaṇḍaṃ",
  "atk-s0502a0:289_3": "gahetvā sāvatthiṃ gantvā sāvatthiyā ca jetavanassa ca antare sakaṭāni mocayiṃsu.",
  "atk-s0502a0:289_4": "Tesu mahākāḷo sāyanhasamaye mālāgandhādihatthe sāvatthivāsino ariyasāvake dhammassavanāya",
  "atk-s0502a0:289_5": "gacchante disvā “kuhiṃ ime gacchantī”ti pucchitvā tamatthaṃ sutvā “ahampi gamissāmī”ti",
  "atk-s0502a0:289_6": "cintetvā kaniṭṭhaṃ āmantetvā, “tāta, tesu sakaṭesu appamatto hohi, ahaṃ dhammaṃ sotuṃ",
  "atk-s0502a0:289_7": "gacchāmī”ti vatvā gantvā tathāgataṃ vanditvā parisapariyante nisīdi. Satthā taṃ disvā",
  "atk-s0502a0:289_8": "tassa ajjhāsayavasena anupubbiṃ kathaṃ kathento dukkhakkhandhasuttādivasena anekapariyāyena",
  "atk-s0502a0:289_9": "kāmānaṃ ādīnavaṃ okāraṃ saṃkilesañca kathesi. Taṃ sutvā mahākāḷo “sabbaṃ kira pahāya",
  "atk-s0502a0:289_10": "gantabbaṃ, paralokaṃ gacchantaṃ neva bhogā, na ñātakā ca anugacchanti, kiṃ me gharāvāsena",
  "atk-s0502a0:289_11": "pabbajissāmī”ti cintetvā mahājane satthāraṃ vanditvā pakkante satthāraṃ pabbajjaṃ",
  "atk-s0502a0:289_12": "yācitvā satthārā “natthi te koci apaloketabbo”ti vutte, “kaniṭṭho me, bhante, atthī”ti",
  "atk-s0502a0:289_13": "vatvā tena hi “apalokehi na”nti vutte, “sādhu, bhante”ti vatvā gantvā kaniṭṭhaṃ pakkosāpetvā,",
  "atk-s0502a0:289_14": "“tāta, imaṃ sabbaṃ sāpateyyaṃ paṭipajjāhī”ti āha. “Tumhe pana kiṃ karissatha bhātikā”ti?",
  "atk-s0502a0:289_15": "“Ahaṃ satthu santike pabbajissāmī”ti. So taṃ nānappakārehi yācitvā nivattetuṃ asakkonto",
  "atk-s0502a0:289_16": "“sādhu, sāmi, yathā ajjhāsayaṃ karothā”ti āha. Mahākāḷo gantvā satthu santike pabbaji.",
  "atk-s0502a0:289_17": "“Ahaṃ bhātikaṃ gahetvāva uppabbajissāmī”ti cūḷakāḷopi pabbaji. Aparabhāge mahākāḷo",
  "atk-s0502a0:289_18": "upasampadaṃ labhitvā satthāraṃ upasaṅkamitvā sāsane dhurāni pucchitvā satthārā dvīsu",
  "atk-s0502a0:289_19": "dhuresu kathitesu “ahaṃ, bhante, mahallakakāle pabbajitattā ganthadhuraṃ pūretuṃ",
  "atk-s0502a0:289_20": "na sakkhissāmi, vipassanādhuraṃ pana pūressāmī”ti yāva arahattā kammaṭṭhānaṃ kathāpetvā",
  "atk-s0502a0:289_21": "sosānikadhutaṅgaṃ samādāya paṭhamayāmātikkante sabbesu niddaṃ okkantesu susānaṃ gantvā",
  "atk-s0502a0:289_22": "paccūsakāle sabbesu anuṭṭhitesuyeva vihāraṃ āgacchati.",
  "atk-s0502a0:290_0": "Athekā susānagopikā kālī nāma chavaḍāhikā therassa ṭhitaṭṭhānaṃ nisinnaṭṭhānaṃ caṅkamitaṭṭhānañca",
  "atk-s0502a0:290_1": "disvā “ko nu kho idhāgacchati, pariggaṇhissāmi na”nti pariggaṇhituṃ asakkontī ekadivasaṃ",
  "atk-s0502a0:290_2": "susānakuṭikāyameva dīpaṃ jāletvā puttadhītaro ādāya gantvā ekamante nilīyamānā majjhimayāme",
  "atk-s0502a0:290_3": "theraṃ āgacchantaṃ disvā gantvā vanditvā, “ayyo, no, bhante, imasmiṃ ṭhāne viharatī”ti",
  "atk-s0502a0:290_4": "āha. “Āma, upāsike”ti. “Bhante, susāne viharantehi nāma vattaṃ uggaṇhituṃ vaṭṭatī”ti.",
  "atk-s0502a0:290_5": "Thero “kiṃ pana mayaṃ tayā kathitavatte vattissāmā”ti avatvā “kiṃ kātuṃ vaṭṭati upāsike”ti",
  "atk-s0502a0:290_6": "āha. “Bhante, sosānikehi nāma susāne vasanabhāvo susānagopakānañca vihāre mahātherassa",
  "atk-s0502a0:290_7": "ca gāmabhojakassa ca kathetuṃ vaṭṭatī”ti. “Thero kiṃ kāraṇā”ti? “Katakammā corā dhanasāmikehi",
  "atk-s0502a0:290_8": "padānupadaṃ anubaddhā susāne bhaṇḍakaṃ chaḍḍetvā palāyanti, atha manussā sosānikānaṃ",
  "atk-s0502a0:290_9": "paripanthaṃ karonti, etesaṃ pana kathite ‘mayaṃ imassa bhaddantassa ettakaṃ nāma",
  "atk-s0502a0:290_10": "kālaṃ ettha vasanabhāvaṃ jānāma, acoro eso’ti upaddavaṃ nivārenti. Tasmā etesaṃ kathetuṃ vaṭṭatī”ti.",
  "atk-s0502a0:291_0": "“Thero aññaṃ kiṃ kātabba”nti? “Bhante, susāne vasantena nāma ayyena macchamaṃsatilapiṭṭhatelaguḷādīni",
  "atk-s0502a0:291_1": "vajjetabbāni, divā na niddāyitabbaṃ, kusītena na bhavitabbaṃ, āraddhavīriyena bhavitabbaṃ,",
  "atk-s0502a0:291_2": "asaṭhena amāyāvinā hutvā kalyāṇajjhāsayena bhavitabbaṃ, sāyaṃ sabbesu suttesu vihārato",
  "atk-s0502a0:291_3": "āgantabbaṃ, paccūsakāle sabbesu anuṭṭhitesuyeva vihāraṃ gantabbaṃ. Sace, bhante,",
  "atk-s0502a0:291_4": "ayyo imasmiṃ ṭhāne evaṃ viharanto pabbajitakiccaṃ matthakaṃ pāpetuṃ sakkhissati,",
  "atk-s0502a0:291_5": "sace matasarīraṃ ānetvā chaḍḍenti, ahaṃ kambalakūṭāgāraṃ āropetvā gandhamālādīhi",
  "atk-s0502a0:291_6": "sakkāraṃ katvā sarīrakiccaṃ karissāmi. No ce sakkhissati, citakaṃ āropetvā aggiṃ",
  "atk-s0502a0:291_7": "jāletvā saṅkunā ākaḍḍhitvā bahi khipitvā pharasunā koṭṭetvā khaṇḍākhaṇḍikaṃ chinditvā",
  "atk-s0502a0:291_8": "aggimhi pakkhipitvā jhāpessāmī”ti āha. Atha naṃ thero “sādhu bhadde, ekaṃ pana rūpārammaṇaṃ",
  "atk-s0502a0:291_9": "disvā mayhaṃ katheyyāsī”ti āha. Sā “sādhū”ti paccassosi. Thero yathājjhāsayena susāne",
  "atk-s0502a0:291_10": "samaṇadhammaṃ karoti. Cūḷakāḷatthero pana uṭṭhāya samuṭṭhāya gharāvāsaṃ cinteti,",
  "atk-s0502a0:291_11": "puttadāraṃ anussarati. “Bhātiko me atibhāriyaṃ kammaṃ karotī”ti cinteti.",
  "atk-s0502a0:292_0": "Athekā kuladhītā taṃmuhuttasamuṭṭhitena byādhinā sāyanhasamaye amilātā akilantā kālamakāsi.",
  "atk-s0502a0:292_1": "Tamenaṃ ñātakādayo dārutelādīhi saddhiṃ sāyaṃ susānaṃ netvā susānagopikāya “imaṃ",
  "atk-s0502a0:292_2": "jhāpehī”ti bhatiṃ datvā niyyādetvā pakkamiṃsu. Sā tassā pārutavatthaṃ apanetvā taṃmuhuttamataṃ",
  "atk-s0502a0:292_3": "pīṇitapīṇitaṃ suvaṇṇavaṇṇaṃ sarīraṃ disvā, “imaṃ ayyassa dassetuṃ patirūpaṃ ārammaṇa”nti",
  "atk-s0502a0:292_4": "cintetvā gantvā theraṃ vanditvā, “bhante, evarūpaṃ nāma ārammaṇaṃ atthi, oloketha",
  "atk-s0502a0:292_5": "ayyā”ti āha. Thero “sādhū”ti vatvā pārupanaṃ nīharāpetvā pādatalato yāva kesaggā",
  "atk-s0502a0:292_6": "oloketvā “atipīṇitametaṃ rūpaṃ suvaṇṇavaṇṇaṃ aggimhi naṃ pakkhipitvā mahājālāhi gahitamattakāle",
  "atk-s0502a0:292_7": "mayhaṃ āroceyyāsī”ti vatvā sakaṭṭhānameva gantvā nisīdi. Sā tathā katvā therassa",
  "atk-s0502a0:292_8": "ārocesi. Thero gantvā olokesi. Jālāya pahaṭapahaṭaṭṭhānaṃ kabaragāviyā viya sarīravaṇṇaṃ",
  "atk-s0502a0:292_9": "ahosi, pādā namitvā olambiṃsu, hatthā paṭikuṭiṃsu, ūrunalāṭaṃ niccammaṃ ahosi. Thero",
  "atk-s0502a0:292_10": "“idaṃ sarīraṃ idāneva olokentānaṃ apariyantakaraṃ hutvā idāneva khayaṃ pattaṃ vayaṃ",
  "atk-s0502a0:292_11": "patta”nti rattiṭṭhānaṃ gantvā nisīditvā khayavayaṃ sampassamāno –",
  "atk-s0502a0:293": "“Aniccā vata saṅkhārā, uppādavayadhammino;",
  "atk-s0502a0:294": "Uppajjitvā nirujjhanti, tesaṃ vūpasamo sukho”ti. –",
  "atk-s0502a0:295": "Gāthaṃ vatvā vipassanaṃ vaḍḍhetvā saha paṭisambhidāhi arahattaṃ pāpuṇi.",
  "atk-s0502a0:296_0": "Tasmiṃ arahattaṃ patte satthā bhikkhusaṅghaparivuto cārikaṃ caramāno setabyaṃ gantvā",
  "atk-s0502a0:296_1": "siṃsapāvanaṃ pāvisi. Cūḷakāḷassa bhariyāyo “satthā kira anuppatto siṃsapāvana”nti",
  "atk-s0502a0:296_2": "sutvā “amhākaṃ sāmikaṃ gaṇhissāmā”ti pesetvā satthāraṃ nimantāpesuṃ. Buddhānaṃ pana",
  "atk-s0502a0:296_3": "apariciṇṇaṭṭhāne āsanapaññattiṃ ācikkhantena ekena bhikkhunā paṭhamataraṃ gantuṃ",
  "atk-s0502a0:296_4": "vaṭṭati. Buddhānañhi majjhimaṭṭhāne āsanaṃ paññāpetvā tassa dakkhiṇato sāriputtattherassa,",
  "atk-s0502a0:296_5": "vāmato mahāmoggallānattherassa, tato paṭṭhāya ubhosu passesu bhikkhusaṅghassa āsanaṃ",
  "atk-s0502a0:296_6": "paññāpetabbaṃ hoti. Tasmā mahākāḷatthero cīvarapārupanaṭṭhāne ṭhatvā, “cūḷakāḷa,",
  "atk-s0502a0:296_7": "tvaṃ purato gantvā āsanapaññattiṃ ācikkhā”ti cūḷakāḷaṃ pesesi. Tassa diṭṭhakālato",
  "atk-s0502a0:296_8": "paṭṭhāya gehajanā tena saddhiṃ parihāsaṃ karontā nīcāsanāni saṅghattherassa koṭiyaṃ",
  "atk-s0502a0:296_9": "attharanti, uccāsanāni saṅghanavakassa koṭiyaṃ. Itaro “mā evaṃ karotha, nīcāsanāni",
  "atk-s0502a0:296_10": "upari mā paññāpetha, uccāsanāni upari paññāpetha, nīcāsanāni heṭṭhā”ti āha. Itthiyo",
  "atk-s0502a0:296_11": "tassa vacanaṃ asuṇantiyo viya “tvaṃ kiṃ karonto vicarasi, kiṃ tava āsanāni paññāpetuṃ",
  "atk-s0502a0:296_12": "na vaṭṭati, tvaṃ kaṃ āpucchitvā pabbajito, kena pabbajitosi, kasmā idhāgatosī”ti",
  "atk-s0502a0:296_13": "vatvā nivāsanapārupanaṃ acchinditvā setakāni nivāsetvā sīse ca mālācumbuṭakaṃ ṭhapetvā,",
  "atk-s0502a0:296_14": "“gaccha satthāraṃ ānehi, mayaṃ āsanāni paññāpessāmā”ti pahiṇiṃsu. Na ciraṃ bhikkhubhāve",
  "atk-s0502a0:296_15": "ṭhatvā avassikova uppabbajitattā lajjituṃ na jānāti, tasmā so tena ākappena nirāsaṅkova",
  "atk-s0502a0:296_16": "gantvā satthāraṃ vanditvā buddhappamukhaṃ bhikkhusaṅghaṃ ādāya āgato. Bhikkhusaṅghassa",
  "atk-s0502a0:296_17": "pana bhattakiccāvasāne mahākāḷassa bhariyāyo “imāhi attano sāmiko gahito, mayampi",
  "atk-s0502a0:296_18": "amhākaṃ sāmikaṃ gaṇhissāmā”ti cintetvā punadivase satthāraṃ nimantayiṃsu. Tadā pana",
  "atk-s0502a0:296_19": "āsanapaññāpanatthaṃ añño bhikkhu agamāsi. Tā tasmiṃ khaṇe okāsaṃ alabhitvā buddhappamukhaṃ",
  "atk-s0502a0:296_20": "bhikkhusaṅghaṃ nisīdāpetvā bhikkhaṃ adaṃsu. Cūḷakāḷassa pana dve bhariyāyo, majjhimakāḷassa",
  "atk-s0502a0:296_21": "catasso, mahākāḷassa pana aṭṭha. Bhikkhūpi bhattakiccaṃ kātukāmā nisīditvā bhattakiccamakaṃsu,",
  "atk-s0502a0:296_22": "bahi gantukāmā uṭṭhāya agamaṃsu. Satthā pana nisīditvā bhattakiccaṃ kari. Tassa bhattakiccapariyosāne",
  "atk-s0502a0:296_23": "tā itthiyo, “bhante, mahākāḷo amhākaṃ anumodanaṃ katvā āgacchissati, tumhe purato",
  "atk-s0502a0:296_24": "gacchathā”ti vadiṃsu. Satthā “sādhū”ti vatvā purato agamāsi. Gāmadvāraṃ patvā bhikkhū",
  "atk-s0502a0:296_25": "ujjhāyiṃsu “kiṃ nāmetaṃ satthārā kataṃ, ñatvā nu kho kataṃ, udāhu ajānitvā. Hiyyo",
  "atk-s0502a0:296_26": "cūḷakāḷassa purato gatattā pabbajjantarāyo jāto, ajja aññassa purato gatattā antarāyo",
  "atk-s0502a0:296_27": "nāhosi. Idāni mahākāḷaṃ ṭhapetvā āgato, sīlavā kho pana bhikkhu ācārasampanno, karissati",
  "atk-s0502a0:296_28": "nu kho tassa pabbajjantarāya”nti. Satthā tesaṃ vacanaṃ sutvā nivattitvā ṭhito “kiṃ",
  "atk-s0502a0:296_29": "kathetha, bhikkhave”ti pucchi. Te tamatthaṃ ārocesuṃ. “Kiṃ pana tumhe, bhikkhave,",
  "atk-s0502a0:296_30": "cūḷakāḷaṃ viya mahākāḷaṃ sallakkhethā”ti? “Āma, bhante”. Tassa hi dve pajāpatiyo,",
  "atk-s0502a0:296_31": "imassa aṭṭha. “Aṭṭhahi parikkhipitvā gahito kiṃ karissati, bhante”ti? Satthā “mā,",
  "atk-s0502a0:296_32": "bhikkhave, evaṃ avacuttha, cūḷakāḷo uṭṭhāya samuṭṭhāya subhārammaṇabahulo viharati,",
  "atk-s0502a0:296_33": "papāte ṭhito dubbalarukkhasadiso. Mayhaṃ pana putto mahākāḷo asubhānupassī viharati,",
  "atk-s0502a0:296_34": "ghanaselapabbato viya acalo”ti vatvā imā gāthā abhāsi –",
  "atk-s0502a0:297": "7.",
  "atk-s0502a0:298": "“Subhānupassiṃ viharantaṃ, indriyesu asaṃvutaṃ;",
  "atk-s0502a0:299": "Bhojanamhi cāmattaññuṃ, kusītaṃ hīnavīriyaṃ;",
  "atk-s0502a0:300": "Taṃ ve pasahati māro, vāto rukkhaṃva dubbalaṃ.",
  "atk-s0502a0:301": "8.",
  "atk-s0502a0:302": "“Asubhānupassiṃ viharantaṃ, indriyesu susaṃvutaṃ;",
  "atk-s0502a0:303": "Bhojanamhi ca mattaññuṃ, saddhaṃ āraddhavīriyaṃ;",
  "atk-s0502a0:304": "Taṃ ve nappasahatī māro, vāto selaṃva pabbata”nti.",
  "atk-s0502a0:305_0": "Tattha subhānupassiṃ viharantanti sutaṃ anupassantaṃ, iṭṭhārammaṇe mānasaṃ vissajjetvā",
  "atk-s0502a0:305_1": "viharantanti attho. Yo hi puggalo nimittaggāhaṃ anubyañjanaggāhaṃ gaṇhanto “nakhā",
  "atk-s0502a0:305_2": "sobhanā”ti gaṇhāti, “aṅguliyo sobhanā”ti gaṇhāti, “hatthapādā, jaṅghā, ūru, kaṭi,",
  "atk-s0502a0:305_3": "udaraṃ, thanā, gīvā, oṭṭhā, dantā, mukhaṃ, nāsā, akkhīni, kaṇṇā, bhamukā, nalāṭaṃ,",
  "atk-s0502a0:305_4": "kesā, sobhanā”ti gaṇhāti, “kesā, lomā, nakhā, dantā, taco, sobhanā”ti gaṇhāti, vaṇṇo",
  "atk-s0502a0:305_5": "subho, saṇṭhānaṃ subhanti, ayaṃ subhānupassī nāma. Evaṃ taṃ subhānupassiṃ viharantaṃ.",
  "atk-s0502a0:305_6": "Indriyesūti cakkhādīsu chasu indriyesu. Asaṃvutanti cakkhudvārādīni arakkhantaṃ.",
  "atk-s0502a0:305_7": "Pariyesanamattā paṭiggahaṇamattā paribhogamattāti imissā mattāya ajānanato bhojanamhi",
  "atk-s0502a0:305_8": "cāmattaññuṃ. Apica paccavekkhaṇamattā vissajjanamattāti imissāpi mattāya ajānanato",
  "atk-s0502a0:305_9": "amattaññuṃ, idaṃ bhojanaṃ dhammikaṃ, idaṃ adhammikantipi ajānantaṃ. Kāmacchandabyāpādavihiṃsāvitakkavasitāya",
  "atk-s0502a0:305_10": "kusītaṃ. Hīnavīriyanti nibbīriyaṃ catūsu iriyāpathesu vīriyakaraṇarahitaṃ. Pasahatīti",
  "atk-s0502a0:305_11": "abhibhavati ajjhottharati. Vāto rukkhaṃva dubbalanti balavavāto chinnapapāte jātaṃ",
  "atk-s0502a0:305_12": "dubbalarukkhaṃ viya. Yathā hi so vāto tassa dubbalarukkhassa pupphaphalapallavādīnipi",
  "atk-s0502a0:305_13": "pāteti, khuddakasākhāpi bhañjati, mahāsākhāpi bhañjati, samūlakampi taṃ rukkhaṃ uppāṭetvā",
  "atk-s0502a0:305_14": "uddhaṃmūlaṃ adhosākhaṃ katvā gacchati, evameva evarūpaṃ puggalaṃ anto uppanno kilesamāro",
  "atk-s0502a0:305_15": "pasahati, balavavāto dubbalarukkhassa pupphaphalapallavādipātanaṃ viya khuddānukhuddakāpattiāpajjanampi",
  "atk-s0502a0:305_16": "karoti, khuddakasākhābhañjanaṃ viya nissaggiyādiāpattiāpajjanampi karoti, mahāsākhābhañjanaṃ",
  "atk-s0502a0:305_17": "viya terasasaṅghādisesāpattiāpajjanampi karoti, uppāṭetvā uddhaṃ, mūlakaṃ heṭṭhāsākhaṃ",
  "atk-s0502a0:305_18": "katvā pātanaṃ viya pārājikāpattiāpajjanampi karoti, svākkhātasāsanā nīharitvā katipāheneva",
  "atk-s0502a0:305_19": "gihibhāvaṃ pāpetīti evaṃ evarūpaṃ puggalaṃ kilesamāro attano vase vattetīti attho.",
  "atk-s0502a0:306_0": "Asubhānupassinti dasasu asubhesu aññataraṃ asubhaṃ passantaṃ paṭikūlamanasikāre yuttaṃ",
  "atk-s0502a0:306_1": "kese asubhato passantaṃ lome nakhe dante tacaṃ vaṇṇaṃ saṇṭhānaṃ asubhato passantaṃ.",
  "atk-s0502a0:306_2": "Indriyesūti chasu indriyesu. Susaṃvutanti nimittādiggāharahitaṃ pihitadvāraṃ. Amattaññutāpaṭikkhepena",
  "atk-s0502a0:306_3": "bhojanamhi ca mattaññuṃ. Saddhanti kammassa ceva phalassa ca saddahanalakkhaṇāya",
  "atk-s0502a0:306_4": "lokikāya saddhāya ceva tīsu vatthūsu aveccappasādasaṅkhātāya lokuttarasaddhāya ca",
  "atk-s0502a0:306_5": "samannāgataṃ. Āraddhavīriyanti paggahitavīriyaṃ paripuṇṇavīriyaṃ. Taṃ veti evarūpaṃ",
  "atk-s0502a0:306_6": "taṃ puggalaṃ yathā dubbalavāto saṇikaṃ paharanto ekagghanaṃ selaṃ cāletuṃ na sakkoti,",
  "atk-s0502a0:306_7": "tathā abbhantare uppajjamānopi dubbalakilesamāro nappasahati, khobhetuṃ vā cāletuṃ",
  "atk-s0502a0:306_8": "vā na sakkotīti attho.",
  "atk-s0502a0:307_0": "Tāpi kho tassa purāṇadutiyikāyo theraṃ parivāretvā “tvaṃ kaṃ āpucchitvā pabbajito,",
  "atk-s0502a0:307_1": "idāni gihī bhavissasi na bhavissasī”tiādīni vatvā kāsāvaṃ nīharitukāmā ahesuṃ. Thero",
  "atk-s0502a0:307_2": "tāsaṃ ākāraṃ sallakkhetvā nisinnāsanā vuṭṭhāya iddhiyā uppattitvā kūṭāgārakaṇṇikaṃ",
  "atk-s0502a0:307_3": "dvidhā bhinditvā ākāsenāgantvā satthari gāthā pariyosāpenteyeva satthu suvaṇṇavaṇṇaṃ",
  "atk-s0502a0:307_4": "sarīraṃ abhitthavanto ākāsato otaritvā tathāgatassa pāde vandi.",
  "atk-s0502a0:308": "Gāthāpariyosāne sampattabhikkhū sotāpattiphalādīsu patiṭṭhahiṃsūti.",
  "atk-s0502a0:309": "Mahākāḷattheravatthu chaṭṭhaṃ.",
  "atk-s0502a0:310": "7. Devadattavatthu",
  "atk-s0502a0:311": "Anikkasāvoti imaṃ dhammadesanaṃ satthā jetavane viharanto rājagahe devadattassa kāsāvalābhaṃ ārabbha kathesi.",
  "atk-s0502a0:312_0": "Ekasmiñhi samaye dve aggasāvakā pañcasate pañcasate attano attano parivāre ādāya",
  "atk-s0502a0:312_1": "satthāraṃ āpucchitvā vanditvā jetavanato rājagahaṃ agamaṃsu. Rājagahavāsino dvepi",
  "atk-s0502a0:312_2": "tayopi bahūpi ekato hutvā āgantukadānaṃ adaṃsu. Athekadivasaṃ āyasmā sāriputto anumodanaṃ",
  "atk-s0502a0:312_3": "karonto “upāsakā eko sayaṃ dānaṃ deti, paraṃ na samādapeti, so nibbattanibbattaṭṭhāne",
  "atk-s0502a0:312_4": "bhogasampadaṃ labhati, no parivārasampadaṃ. Eko sayaṃ na deti, paraṃ samādapeti,",
  "atk-s0502a0:312_5": "so nibbattanibbattaṭṭhāne parivārasampadaṃ labhati, no bhogasampadaṃ. Eko sayampi",
  "atk-s0502a0:312_6": "na deti, parampi na samādapeti, so nibbattanibbattaṭṭhāne kañjikamattampi kucchipūraṃ",
  "atk-s0502a0:312_7": "na labhati, anātho hoti nippaccayo. Eko sayampi deti, parampi samādapeti, so nibbattanibbattaṭṭhāne",
  "atk-s0502a0:312_8": "attabhāvasatepi attabhāvasahassepi attabhāvasatasahassepi bhogasampadañceva parivārasampadañca",
  "atk-s0502a0:312_9": "labhatī”ti evaṃ dhammaṃ desesi.",
  "atk-s0502a0:313_0": "Tameko paṇḍitapuriso dhammaṃ sutvā “acchariyā vata bho, abbhutā vata bho dhammadesanā,",
  "atk-s0502a0:313_1": "sukāraṇaṃ kathitaṃ, mayā imāsaṃ dvinnaṃ sampattīnaṃ nipphādakaṃ kammaṃ kātuṃ vaṭṭatī”ti",
  "atk-s0502a0:313_2": "cintetvā – “bhante, sve mayhaṃ bhikkhaṃ gaṇhathā”ti theraṃ nimantesi. “Kittakehi",
  "atk-s0502a0:313_3": "te bhikkhūhi attho upāsakā”ti. “Kittakā pana vo, bhante, parivārā”ti? “Sahassamattā",
  "atk-s0502a0:313_4": "upāsakā”ti. “Sabbehi saddhiṃyeva sve bhikkhaṃ gaṇhatha, bhante”ti. “Thero adhivāsesi”.",
  "atk-s0502a0:313_5": "Upāsako nagaravīthiyaṃ caranto – “ammā, tātā, mayā bhikkhusahassaṃ nimantitaṃ, tumhe",
  "atk-s0502a0:313_6": "kittakānaṃ bhikkhūnaṃ bhikkhaṃ dātuṃ sakkhissatha, tumhe kittakāna”nti samādapesi.",
  "atk-s0502a0:313_7": "Manussā attano attano pahonakaniyāmena – “mayaṃ dasannaṃ dassāma, mayaṃ vīsatiyā,",
  "atk-s0502a0:313_8": "mayaṃ satassā”ti āhaṃsu. Upāsako – “tena hi ekasmiṃ ṭhāne samāgamaṃ katvā ekatova",
  "atk-s0502a0:313_9": "parivisissāma, sabbe tilataṇḍulasappimadhuphāṇitādīni samāharathā”ti ekasmiṃ ṭhāne samāharāpesi.",
  "atk-s0502a0:314_0": "Athassa eko kuṭumbiko satasahassagghanikaṃ gandhakāsāvavatthaṃ datvā – “sace te dānavattaṃ",
  "atk-s0502a0:314_1": "nappahoti, idaṃ vissajjetvā yaṃ ūnaṃ, taṃ pūreyyāsi. Sace pahoti, yassicchasi, tassa",
  "atk-s0502a0:314_2": "bhikkhuno dadeyyāsī”ti āha. Tadā tassa sabbaṃ dānavattaṃ pahosi, kiñci ūnaṃ nāma",
  "atk-s0502a0:314_3": "nāhosi. So manusse pucchi – “idaṃ, ayyā, kāsāvaṃ ekena kuṭumbikena evaṃ nāma vatvā",
  "atk-s0502a0:314_4": "dinnaṃ atirekaṃ jātaṃ, kassa naṃ demā”ti. Ekacce “sāriputtattherassā”ti āhaṃsu. Ekacce",
  "atk-s0502a0:314_5": "“thero sassapākasamaye āgantvā gamanasīlo, devadatto amhākaṃ maṅgalāmaṅgalesu sahāyo",
  "atk-s0502a0:314_6": "udakamaṇiko viya niccaṃ patiṭṭhito, tassa taṃ demā”ti āhaṃsu. Sambahulikāya kathāyapi",
  "atk-s0502a0:314_7": "“devadattassa dātabba”nti vattāro bahutarā ahesuṃ, atha naṃ devadattassa adaṃsu.",
  "atk-s0502a0:314_8": "So taṃ chinditvā sibbitvā rajitvā nivāsetvā pārupitvā vicarati. Taṃ disvā manussā",
  "atk-s0502a0:314_9": "“nayidaṃ devadattassa anucchavikaṃ, sāriputtattherassa anucchavikaṃ. Devadatto attano",
  "atk-s0502a0:314_10": "ananucchavikaṃ nivāsetvā pārupitvā vicaratī”ti vadiṃsu. Atheko disāvāsiko bhikkhu",
  "atk-s0502a0:314_11": "rājagahā sāvatthiṃ gantvā satthāraṃ vanditvā katapaṭisanthāro satthārā dvinnaṃ aggasāvakānaṃ",
  "atk-s0502a0:314_12": "phāsuvihāraṃ pucchito ādito paṭṭhāya sabbaṃ taṃ pavattiṃ ārocesi. Satthā “na kho",
  "atk-s0502a0:314_13": "bhikkhu idāneveso attano ananucchavikaṃ vatthaṃ dhāreti, pubbepi dhāresiyevā”ti vatvā atītaṃ āhari –",
  "atk-s0502a0:315_0": "Atīte bārāṇasiyaṃ brahmadatte rajjaṃ kārente bārāṇasivāsī eko hatthimārako hatthiṃ",
  "atk-s0502a0:315_1": "māretvā māretvā dante ca nakhe ca antāni ca ghanamaṃsañca āharitvā vikkiṇanto jīvitaṃ",
  "atk-s0502a0:315_2": "kappeti. Athekasmiṃ araññe anekasahassā hatthino gocaraṃ gahetvā gacchantā paccekabuddhe",
  "atk-s0502a0:315_3": "disvā tato paṭṭhāya gacchamānā gamanāgamanakāle jaṇṇukehi nipatitvā vanditvā pakkamanti.",
  "atk-s0502a0:315_4": "Ekadivasañhi hatthimārako taṃ kiriyaṃ disvā – “ahaṃ ime kicchena māremi, ime ca gamanāgamanakāle",
  "atk-s0502a0:315_5": "paccekabuddhe vandanti, kiṃ nu kho disvā vandantī”ti cintento – “kāsāva”nti sallakkhetvā,",
  "atk-s0502a0:315_6": "“mayāpi idāni kāsāvaṃ laddhuṃ vaṭṭatī”ti cintetvā ekassa paccekabuddhassa jātassaraṃ",
  "atk-s0502a0:315_7": "oruyha nhāyantassa tīre ṭhapitesu kāsāvesu cīvaraṃ thenetvā tesaṃ hatthīnaṃ gamanāgamanamagge",
  "atk-s0502a0:315_8": "sattiṃ gahetvā sasīsaṃ pārupitvā nisīdati. Hatthino taṃ disvā – “paccekabuddho”ti",
  "atk-s0502a0:315_9": "saññāya vanditvā pakkamanti. So tesaṃ sabbapacchato gacchantaṃ sattiyā paharitvā",
  "atk-s0502a0:315_10": "māretvā dantādīni gahetvā sesaṃ bhūmiyaṃ nikhaṇitvā gacchati. Aparabhāge bodhisatto",
  "atk-s0502a0:315_11": "hatthiyoniyaṃ paṭisandhiṃ gahetvā hatthijeṭṭhako yūthapati ahosi. Tadāpi so tatheva",
  "atk-s0502a0:315_12": "karoti. Mahāpuriso attano parisāya parihāniṃ ñatvā, “kuhiṃ ime hatthī gatā, mandā",
  "atk-s0502a0:315_13": "jātā”ti pucchitvā, “na jānāma, sāmī”ti vutte, “kuhiñci gacchantā maṃ anāpucchitvā",
  "atk-s0502a0:315_14": "na gamissanti, paripanthena bhavitabba”nti vatvā, “ekasmiṃ ṭhāne kāsāvaṃ pārupitvā",
  "atk-s0502a0:315_15": "nisinnassa santikā paripanthena bhavitabba”nti parisaṅkitvā, “taṃ pariggaṇhituṃ vaṭṭatī”ti",
  "atk-s0502a0:315_16": "sabbe hatthī purato pesetvā sayaṃ pacchato vilambamāno āgacchati. So sesahatthīsu",
  "atk-s0502a0:315_17": "vanditvā gatesu mahāpurisaṃ āgacchantaṃ disvā cīvaraṃ saṃharitvā sattiṃ vissajji.",
  "atk-s0502a0:315_18": "Mahāpuriso satiṃ uppaṭṭhapetvā āgacchanto pacchato paṭikkamitvā sattiṃ vivajjesi.",
  "atk-s0502a0:315_19": "Atha naṃ “iminā ime hatthī nāsitā”ti gaṇhituṃ pakkhandi. Itaro ekaṃ rukkhaṃ purato",
  "atk-s0502a0:315_20": "katvā nilīyi. Atha “naṃ rukkhena saddhiṃ soṇḍāya parikkhipitvā gahetvā bhūmiyaṃ pothessāmī”ti",
  "atk-s0502a0:315_21": "tena nīharitvā dassitaṃ kāsāvaṃ disvā – “sacāhaṃ imasmiṃ dubbhissāmi, anekasahassesu",
  "atk-s0502a0:315_22": "me buddhapaccekabuddhakhīṇāsavesu lajjā nāma bhinnā bhavissatī”ti adhivāsetvā – “tayā",
  "atk-s0502a0:315_23": "me ettakā ñātakā nāsitā”ti pucchi. “Āma, sāmī”ti. “Kasmā evaṃ bhāriyakammamakāsi,",
  "atk-s0502a0:315_24": "attano ananucchavikaṃ vītarāgānaṃ anucchavikaṃ vatthaṃ paridahitvā evarūpaṃ kammaṃ",
  "atk-s0502a0:315_25": "karontena bhāriyaṃ tayā kata”nti. Evañca pana vatvā uttaripi naṃ niggaṇhanto “anikkasāvo",
  "atk-s0502a0:315_26": "kāsāvaṃ…pe… sa ve kāsāvamarahatī”ti gāthaṃ vatvā – “ayuttaṃ te kata”nti vatvā taṃ vissajjesi.",
  "atk-s0502a0:316_0": "Satthā imaṃ dhammadesanaṃ āharitvā, “tadā hatthimārako devadatto ahosi, tassa niggāhako",
  "atk-s0502a0:316_1": "hatthināgo ahamevā”ti jātakaṃ samodhānetvā, “na, bhikkhave, idāneva, pubbepi devadatto",
  "atk-s0502a0:316_2": "attano ananucchavikaṃ vatthaṃ dhāresiyevā”ti vatvā imā gāthā abhāsi –",
  "atk-s0502a0:317": "9.",
  "atk-s0502a0:318": "“Anikkasāvo kāsāvaṃ, yo vatthaṃ paridahissati;",
  "atk-s0502a0:319": "Apeto damasaccena, na so kāsāvamarahati.",
  "atk-s0502a0:320": "10.",
  "atk-s0502a0:321": "“Yo ca vantakasāvassa, sīlesu susamāhito;",
  "atk-s0502a0:322": "Upeto damasaccena, sa ve kāsāvamarahatī”ti.",
  "atk-s0502a0:323": "Chaddantajātakenāpi ca ayamattho dīpetabbo.",
  "atk-s0502a0:324_0": "Tattha anikkasāvoti rāgādīhi kasāvehi sakasāvo. Paridahissatīti nivāsanapārupanaattharaṇavasena",
  "atk-s0502a0:324_1": "paribhuñjissati. Paridhassatītipi pāṭho. Apeto damasaccenāti indriyadamena ceva paramatthasaccapakkhikena",
  "atk-s0502a0:324_2": "vacīsaccena ca apeto, viyutto pariccatthoti attho. Na soti so evarūpo puggalo kāsāvaṃ",
  "atk-s0502a0:324_3": "paridahituṃ nārahati. Vantakasāvassāti catūhi maggehi vantakasāvo chaḍḍitakasāvo",
  "atk-s0502a0:324_4": "pahīnakasāvo assa. Sīlesūti catupārisuddhisīlesu. Susamāhitoti suṭṭhu samāhito suṭṭhito.",
  "atk-s0502a0:324_5": "Upetoti indriyadamena ceva vuttappakārena ca saccena upagato. Sa veti so evarūpo",
  "atk-s0502a0:324_6": "puggalo taṃ gandhakāsāvavatthaṃ arahatīti.",
  "atk-s0502a0:325": "Gāthāpariyosāne so disāvāsiko bhikkhu sotāpanno ahosi, aññepi bahū sotāpattiphalādīni pāpuṇiṃsu. Desanā mahājanassa sātthikā ahosīti.",
  "atk-s0502a0:326": "Devadattavatthu sattamaṃ.",
  "atk-s0502a0:327": "8. Sāriputtattheravatthu",
  "atk-s0502a0:328": "Asāre sāramatinoti imaṃ dhammadesanaṃ satthā veḷuvane viharanto aggasāvakehi niveditaṃ sañcayassa anāgamanaṃ ārabbha kathesi.",
  "atk-s0502a0:329_0": "Tatrāyaṃ anupubbikathā – amhākañhi satthā ito kappasatasahassādhikānaṃ catunnaṃ asaṅkhyeyyānaṃ",
  "atk-s0502a0:329_1": "matthake amaravatiyā nāma nagare sumedho nāma brāhmaṇakumāro hutvā sabbasippesu nipphattiṃ",
  "atk-s0502a0:329_2": "patvā mātāpitūnaṃ accayena anekakoṭisaṅkhyaṃ dhanaṃ pariccajitvā isipabbajjaṃ pabbajitvā",
  "atk-s0502a0:329_3": "himavante vasanto jhānābhiññā nibbattetvā ākāsena gacchanto dīpaṅkaradasabalassa",
  "atk-s0502a0:329_4": "sudassanavihārato rammavatīnagaraṃ pavisanatthāya maggaṃ sodhayamānaṃ janaṃ disvā",
  "atk-s0502a0:329_5": "sayampi ekaṃ padesaṃ gahetvā maggaṃ sodheti. Tasmiṃ asodhiteyeva āgatassa satthuno",
  "atk-s0502a0:329_6": "attānaṃ setuṃ katvā kalale ajinacammaṃ attharitvā “satthā sasāvakasaṅgho kalalaṃ",
  "atk-s0502a0:329_7": "anakkamitvā maṃ akkamanto gacchatū”ti nipanno. Satthārā taṃ disvāva “buddhaṅkuro",
  "atk-s0502a0:329_8": "esa, anāgate kappasatasahassādhikānaṃ catunnaṃ asaṅkhyeyyānaṃ pariyosāne gotamo nāma",
  "atk-s0502a0:329_9": "buddho bhavissatī”ti byākato. Tassa satthuno aparabhāge “koṇḍañño maṅgalo sumano",
  "atk-s0502a0:329_10": "revato sobhito anomadassī padumo nārado padumuttaro sumedho sujāto piyadassī atthadassī",
  "atk-s0502a0:329_11": "dhammadassī siddhattho tisso phusso vipassī sikhī vessabhū kakusandho koṇāgamano",
  "atk-s0502a0:329_12": "kassapo”ti lokaṃ obhāsetvā uppannānaṃ imesampi tevīsatiyā buddhānaṃ santike laddhabyākaraṇo,",
  "atk-s0502a0:329_13": "“dasa pāramiyo, dasa upapāramiyo, dasa paramatthapāramiyo”ti samattiṃsa pāramiyo",
  "atk-s0502a0:329_14": "pūretvā vessantarattabhāve ṭhito pathavikampanāni mahādānāni datvā puttadāraṃ pariccajitvā",
  "atk-s0502a0:329_15": "āyupariyosāne tusitapure nibbattitvā tattha yāvatāyukaṃ ṭhatvā dasa sahassacakkavāḷadevatāhi sannipatitvā –",
  "atk-s0502a0:330": "“Kālo deva mahāvīra, uppajja mātukucchiyaṃ;",
  "atk-s0502a0:331": "Sadevakaṃ tārayanto, bujjhassu amataṃ pada”nti. –",
  "atk-s0502a0:332": "Vutte –",
  "atk-s0502a0:333": "“Kālaṃ desañca dīpañca, kulaṃ mātarameva ca;",
  "atk-s0502a0:334": "Ime pañca viloketvā, uppajjati mahāyaso”ti. –",
  "atk-s0502a0:335_0": "Pañca mahāvilokanāni viloketvā tato cuto sakyarājakule paṭisandhiṃ gahetvā dasamāsaccayena",
  "atk-s0502a0:335_1": "mātukucchito vijāyi. Soḷasavassakāle tattha mahāsampattiyā parihariyamāno anukkamena",
  "atk-s0502a0:335_2": "bhadrayobbanaṃ patvā tiṇṇaṃ utūnaṃ anucchavikesu tīsu pāsādesu devalokasiriṃ viya",
  "atk-s0502a0:335_3": "rajjasiriṃ anubhavanto uyyānakīḷāya gamanasamaye anukkamena jiṇṇabyādhimatasaṅkhāte",
  "atk-s0502a0:335_4": "tayo devadūte disvā sañjātasaṃvego nivattitvā catutthavāre pabbajitaṃ disvā, “sādhu",
  "atk-s0502a0:335_5": "pabbajjā”ti pabbajjāya ruciṃ uppādetvā uyyānaṃ gantvā tattha divasaṃ khepetvā maṅgalapokkharaṇītīre",
  "atk-s0502a0:335_6": "nisinno kappakavesaṃ gahetvā āgatena vissakammena devaputtena alaṅkatapaṭiyatto rāhulakumārassa",
  "atk-s0502a0:335_7": "jātasāsanaṃ sutvā puttasinehassa balavabhāvaṃ ñatvā, “yāva idaṃ bandhanaṃ na vaḍḍhati,",
  "atk-s0502a0:335_8": "tāvadeva naṃ chindissāmī”ti cintetvā sāyaṃ nagaraṃ pavisanto –",
  "atk-s0502a0:336": "“Nibbutā nūna sā mātā, nibbuto nūna so pitā;",
  "atk-s0502a0:337": "Nibbutā nūna sā nārī, yassāyaṃ īdiso patī”ti. –",
  "atk-s0502a0:338_0": "Kisāgotamiyā nāma pitucchādhītāya bhāsitaṃ imaṃ gāthaṃ sutvā, “ahaṃ imāya nibbutapadaṃ",
  "atk-s0502a0:338_1": "sāvito”ti muttāhāraṃ omuñcitvā tassā pesetvā attano bhavanaṃ pavisitvā sirisayane",
  "atk-s0502a0:338_2": "nisinno niddopagatānaṃ nāṭakitthīnaṃ vippakāraṃ disvā nibbinnahadayo channaṃ uṭṭhāpetvā",
  "atk-s0502a0:338_3": "kaṇḍakaṃ āharāpetvā taṃ āruyha channasahāyo dasasahassacakkavāḷadevatāhi parivuto",
  "atk-s0502a0:338_4": "mahābhinikkhamanaṃ nikkhamitvā anomānadītīre pabbajitvā anukkamena rājagahaṃ gantvā",
  "atk-s0502a0:338_5": "tattha piṇḍāya caritvā paṇḍavapabbatapabbhāre nisinno magadharaññā rajjena nimantiyamāno",
  "atk-s0502a0:338_6": "taṃ paṭikkhipitvā sabbaññutaṃ patvā attano vijitaṃ āgamanatthāya tena gahitapaṭiñño",
  "atk-s0502a0:338_7": "āḷārañca udakañca upasaṅkamitvā tesaṃ santike adhigatavisesaṃ analaṅkaritvā chabbassāni",
  "atk-s0502a0:338_8": "mahāpadhānaṃ padahitvā visākhapuṇṇamadivase pātova sujātāya dinnapāyasaṃ paribhuñjitvā",
  "atk-s0502a0:338_9": "nerañjarāya nadiyā suvaṇṇapātiṃ pavāhetvā nerañjarāya nadiyā tīre mahāvanasaṇḍe nānāsamāpattīhi",
  "atk-s0502a0:338_10": "divasabhāgaṃ vītināmetvā sāyanhasamaye sottiyena dinnaṃ tiṇaṃ gahetvā kāḷena nāgarājena",
  "atk-s0502a0:338_11": "abhitthutaguṇo bodhimaṇḍaṃ āruyha tiṇāni santharitvā “na tāvimaṃ pallaṅkaṃ bhindissāmi,",
  "atk-s0502a0:338_12": "yāva me anupādāya āsavehi cittaṃ na muccissatī”ti paṭiññaṃ katvā puratthābhimukho",
  "atk-s0502a0:338_13": "nisīditvā sūriye anatthaṅgamiteyeva mārabalaṃ vidhamitvā paṭhamayāme pubbenivāsañāṇaṃ,",
  "atk-s0502a0:338_14": "majjhimayāme cutūpapātañāṇaṃ patvā pacchimayāmāvasāne paccayākāre ñāṇaṃ otāretvā",
  "atk-s0502a0:338_15": "aruṇuggamane dasabalacatuvesārajjādisabbaguṇapaṭimaṇḍitaṃ sabbaññutaññāṇaṃ paṭivijjhitvā",
  "atk-s0502a0:338_16": "sattasattāhaṃ bodhimaṇḍe vītināmetvā aṭṭhame sattāhe ajapālanigrodhamūle nisinno",
  "atk-s0502a0:338_17": "dhammagambhīratāpaccavekkhaṇena appossukkataṃ āpajjamāno dasasahassacakkavāḷamahābrahmaparivārena",
  "atk-s0502a0:338_18": "sahampatibrahmunā āyācitadhammadesano buddhacakkhunā lokaṃ voloketvā brahmuno ajjhesanaṃ",
  "atk-s0502a0:338_19": "adhivāsetvā, “kassa nu kho ahaṃ paṭhamaṃ dhammaṃ deseyya”nti olokento āḷārudakānaṃ",
  "atk-s0502a0:338_20": "kālakatabhāvaṃ ñatvā pañcavaggiyānaṃ bhikkhūnaṃ bahūpakārataṃ anussaritvā uṭṭhāyāsanā",
  "atk-s0502a0:338_21": "kāsipuraṃ gacchanto antarāmagge upakena saddhiṃ mantetvā āsāḷhipuṇṇamadivase isipatane",
  "atk-s0502a0:338_22": "migadāye pañcavaggiyānaṃ vasanaṭṭhānaṃ patvā te ananucchavikena samudācārena samudācarante",
  "atk-s0502a0:338_23": "saññāpetvā aññātakoṇḍaññappamukhe aṭṭhārasa brahmakoṭiyo amatapānaṃ pāyento dhammacakkaṃ",
  "atk-s0502a0:338_24": "pavattetvā pavattitavaradhammacakko pañcamiyaṃ pakkhassa sabbepi te bhikkhū arahatte",
  "atk-s0502a0:338_25": "patiṭṭhāpetvā taṃ divasameva yasakulaputtassa upanissayasampattiṃ disvā taṃ rattibhāge",
  "atk-s0502a0:338_26": "nibbinditvā gehaṃ pahāya nikkhantaṃ disvā, “ehi yasā”ti pakkositvā tasmiṃyeva rattibhāge",
  "atk-s0502a0:338_27": "sotāpattiphalaṃ pāpetvā punadivase arahattaṃ pāpetvā aparepi tassa sahāyake catupaṇṇāsa",
  "atk-s0502a0:338_28": "jane ehibhikkhupabbajjāya pabbājetvā arahattaṃ pāpesi.",
  "atk-s0502a0:339_0": "Evaṃ loke ekasaṭṭhiyā arahantesu jātesu vuṭṭhavasso pavāretvā, “caratha, bhikkhave,",
  "atk-s0502a0:339_1": "cārika”nti saṭṭhi bhikkhū disāsu pesetvā sayaṃ uruvelaṃ gacchanto antarāmagge kappāsikavanasaṇḍe",
  "atk-s0502a0:339_2": "tiṃsa jane bhaddavaggiyakumāre vinesi. Tesu sabbapacchimako sotāpanno sabbuttamo",
  "atk-s0502a0:339_3": "anāgāmī ahosi. Te sabbepi ehibhikkhubhāveneva pabbājetvā disāsu pesetvā sayaṃ uruvelaṃ",
  "atk-s0502a0:339_4": "gantvā aḍḍhuḍḍhāni pāṭihāriyasahassāni dassetvā uruvelakassapādayo sahassajaṭilaparivāre",
  "atk-s0502a0:339_5": "tebhātikajaṭile vinetvā ehibhikkhubhāveneva pabbājetvā gayāsīse nisīdāpetvā ādittapariyāyadesanāya",
  "atk-s0502a0:339_6": "arahatte patiṭṭhāpetvā tena arahantasahassena parivuto “bimbisārarañño dinnaṃ paṭiññaṃ",
  "atk-s0502a0:339_7": "mocessāmī”ti rājagahanagarūpacāre laṭṭhivanuyyānaṃ gantvā, “satthā kira āgato”ti",
  "atk-s0502a0:339_8": "sutvā dvādasanahutehi brāhmaṇagahapatikehi saddhiṃ āgatassa rañño madhuradhammakathaṃ",
  "atk-s0502a0:339_9": "kathento rājānaṃ ekādasahi nahutehi saddhiṃ sotāpattiphale patiṭṭhāpetvā ekanahutaṃ",
  "atk-s0502a0:339_10": "saraṇesu patiṭṭhāpetvā punadivase sakkena devarājena māṇavakavaṇṇaṃ gahetvā abhitthutaguṇo",
  "atk-s0502a0:339_11": "rājagahanagaraṃ pavisitvā rājanivesane katabhattakicco veḷuvanārāmaṃ paṭiggahetvā",
  "atk-s0502a0:339_12": "tattheva vāsaṃ kappesi. Tattha naṃ sāriputtamoggallānā upasaṅkamiṃsu.",
  "atk-s0502a0:340_0": "Tatrāyaṃ anupubbikathā – anuppanneyeva hi buddhe rājagahato avidūre upatissagāmo",
  "atk-s0502a0:340_1": "kolitagāmoti dve brāhmaṇagāmā ahesuṃ. Tesu upatissagāme sāriyā nāma brāhmaṇiyā gabbhassa",
  "atk-s0502a0:340_2": "patiṭṭhitadivaseyeva kolitagāme moggaliyā nāma brāhmaṇiyāpi gabbho patiṭṭhāsi. Tāni",
  "atk-s0502a0:340_3": "kira dvepi kulāni yāva sattamā kulaparivaṭṭā ābaddhapaṭibaddhasahāyakāneva ahesuṃ,",
  "atk-s0502a0:340_4": "tāsaṃ dvinnampi ekadivasameva gabbhaparihāraṃ adaṃsu. Tā ubhopi dasamāsacceyena putte",
  "atk-s0502a0:340_5": "vijāyiṃsu. Nāmaggahaṇadivase sāriyā brāhmaṇiyā puttassa upatissagāmake jeṭṭhakulassa",
  "atk-s0502a0:340_6": "puttattā upatissoti nāmaṃ kariṃsu, itarassa kolitagāme jeṭṭhakulassa puttattā kolitoti",
  "atk-s0502a0:340_7": "nāmaṃ kariṃsu. Te ubhopi vuḍḍhimanvāya sabbasippānaṃ pāraṃ agamaṃsu. Upatissamāṇavassa",
  "atk-s0502a0:340_8": "kīḷanatthāya nadiṃ vā uyyānaṃ vā gamanakāle pañca suvaṇṇasivikasatāni parivārāni",
  "atk-s0502a0:340_9": "honti, kolitamāṇavassa pañca ājaññayuttarathasatāni. Dvepi janā pañcapañcamāṇavakasataparivārā",
  "atk-s0502a0:340_10": "honti. Rājagahe ca anusaṃvaccharaṃ giraggasamajjo nāma ahosi. Tesaṃ dvinnampi ekaṭṭhāneyeva",
  "atk-s0502a0:340_11": "mañcaṃ bandhanti. Dvepi ekato nisīditvā samajjaṃ passantā hasitabbaṭṭhāne hasanti,",
  "atk-s0502a0:340_12": "saṃvegaṭṭhāne saṃvejenti, dāyaṃ dātuṃ yuttaṭṭhāne dāyaṃ denti. Tesaṃ imināva niyāmena",
  "atk-s0502a0:340_13": "ekadivasaṃ samajjaṃ passantānaṃ paripākagatattā ñāṇassa purimadivasesu viya hasitabbaṭṭhāne",
  "atk-s0502a0:340_14": "hāso vā saṃvegaṭṭhāne saṃvego vā dātuṃ yuttaṭṭhāne dānaṃ vā nāhosi. Dvepi pana janā",
  "atk-s0502a0:340_15": "evaṃ cintayiṃsu – “kimettha oloketabbaṃ atthi, sabbepime appatte vassasate appaṇṇattikabhāvaṃ",
  "atk-s0502a0:340_16": "gamissanti, amhehi pana ekaṃ mokkhadhammaṃ pariyesituṃ vaṭṭatī”ti ārammaṇaṃ gahetvā",
  "atk-s0502a0:340_17": "nisīdiṃsu. Tato kolito upatissaṃ āha – “samma upatissa, na tvaṃ aññesu divasesu viya",
  "atk-s0502a0:340_18": "haṭṭhapahaṭṭho, idāni anattamanadhātukosi, kiṃ te sallakkhita”nti? “Samma kolita,",
  "atk-s0502a0:340_19": "etesaṃ volokane sāro natthi, niratthakametaṃ, attano mokkhadhammaṃ gavesituṃ vaṭṭatī”ti",
  "atk-s0502a0:340_20": "idaṃ cintayanto nisinnomhi. Tvaṃ pana kasmā anattamanosīti? Sopi tatheva āha. Athassa",
  "atk-s0502a0:340_21": "attanā saddhiṃ ekajjhāsayataṃ ñatvā upatisso āha – “amhākaṃ ubhinnampi sucintikaṃ,",
  "atk-s0502a0:340_22": "mokkhadhammaṃ pana gavesantehi ekā pabbajjā laddhuṃ vaṭṭati. Kassa santike pabbajāmā”ti?",
  "atk-s0502a0:341_0": "Tena kho pana samayena sañcayo nāma paribbājako rājagahe paṭivasati mahatiyā paribbājakaparisāya",
  "atk-s0502a0:341_1": "saddhiṃ. Te “tassa santike pabbajissāmā”ti pañcamāṇavakasatāni “sivikāyo ca rathe",
  "atk-s0502a0:341_2": "ca gahetvā gacchathā”ti uyyojetvā ekāya sivikāya ekena rathena gantvā sañcayassa",
  "atk-s0502a0:341_3": "santike pabbajiṃsu. Tesaṃ pabbajitakālato paṭṭhāya sañcayo atirekalābhaggayasaggappatto",
  "atk-s0502a0:341_4": "ahosi. Te katipāheneva sabbaṃ sañcayassa samayaṃ parimadditvā, “ācariya, tumhākaṃ",
  "atk-s0502a0:341_5": "jānanasamayo ettakova, udāhu uttarimpi atthī”ti pucchiṃsu. “Ettakova sabbaṃ tumhehi",
  "atk-s0502a0:341_6": "ñāta”nti vutte cintayiṃsu – “evaṃ sati imassa santike brahmacariyavāso niratthako,",
  "atk-s0502a0:341_7": "mayaṃ yaṃ mokkhadhammaṃ gavesituṃ nikkhantā, so imassa santike uppādetuṃ na sakkā,",
  "atk-s0502a0:341_8": "mahā kho pana jambudīpo, gāmanigamarājadhāniyo carantā addhā mokkhadhammadesakaṃ",
  "atk-s0502a0:341_9": "kañci ācariyaṃ labhissāmā”ti. Tato paṭṭhāya, “yattha yattha paṇḍitā samaṇabrāhmaṇā",
  "atk-s0502a0:341_10": "atthī”ti vadanti, tattha tattha gantvā sākacchaṃ karonti. Tehi puṭṭhaṃ pañhaṃ aññe",
  "atk-s0502a0:341_11": "kathetuṃ na sakkonti, te pana tesaṃ pañhaṃ vissajjenti. Evaṃ sakalajambudīpaṃ pariggaṇhitvā",
  "atk-s0502a0:341_12": "nivattitvā sakaṭṭhānameva āgantvā, “samma kolita, amhesu yo paṭhamaṃ amataṃ adhigacchati,",
  "atk-s0502a0:341_13": "so itarassa ārocetū”ti katikaṃ akaṃsuṃ.",
  "atk-s0502a0:342_0": "Evaṃ tesu katikaṃ katvā viharantesu satthā vuttānukkamena rājagahaṃ patvā veḷuvanaṃ",
  "atk-s0502a0:342_1": "paṭiggahetvā veḷuvane viharati. Tadā “caratha, bhikkhave, cārikaṃ bahujanahitāyā”ti",
  "atk-s0502a0:342_2": "ratanattayaguṇapakāsanatthaṃ uyyojitānaṃ ekasaṭṭhiyā arahantānaṃ antare pañcavaggiyānaṃ",
  "atk-s0502a0:342_3": "abbhantaro assajitthero paṭinivattitvā rājagahaṃ āgato, punadivase pātova pattacīvaramādāya",
  "atk-s0502a0:342_4": "rājagahaṃ piṇḍāya pāvisi. Tasmiṃ samaye upatissaparibbājakopi pātova bhattakiccaṃ",
  "atk-s0502a0:342_5": "katvā paribbājakārāmaṃ gacchanto theraṃ disvā cintesi – “mayā evarūpo pabbajito nāma",
  "atk-s0502a0:342_6": "na diṭṭhapubboyeva, ye loke arahanto vā arahattamaggaṃ vā samāpannā, ayaṃ tesaṃ bhikkhūnaṃ",
  "atk-s0502a0:342_7": "aññataro, yaṃnūnāhaṃ imaṃ bhikkhuṃ upasaṅkamitvā puccheyyaṃ – ‘kaṃsi tvaṃ, āvuso,",
  "atk-s0502a0:342_8": "uddissa pabbajito, ko vā te satthā, kassa vā tvaṃ dhammaṃ rocesī”’ti? Athassa etadahosi",
  "atk-s0502a0:342_9": "– “akālo kho imaṃ bhikkhuṃ pañhaṃ pucchituṃ, antaragharaṃ paviṭṭho piṇḍāya carati,",
  "atk-s0502a0:342_10": "yaṃnūnāhaṃ imaṃ bhikkhuṃ piṭṭhito piṭṭhito anubandheyyaṃ, atthikehi upaññātaṃ magga”nti.",
  "atk-s0502a0:342_11": "So theraṃ laddhapiṇḍapātaṃ aññataraṃ okāsaṃ gacchantaṃ disvā nisīditukāmatañcassa",
  "atk-s0502a0:342_12": "ñatvā attano paribbājakapīṭhakaṃ paññāpetvā adāsi, so bhattakiccapariyosānepissa",
  "atk-s0502a0:342_13": "attano kuṇḍikāya udakaṃ adāsi.",
  "atk-s0502a0:343_0": "Evaṃ ācariyavattaṃ katvā katabhattakiccena therena saddhiṃ madhurapaṭisanthāraṃ katvā",
  "atk-s0502a0:343_1": "evamāha – “vippasannāni kho pana te, āvuso, indriyāni, parisuddho chavivaṇṇo pariyodāto,",
  "atk-s0502a0:343_2": "kaṃsi tvaṃ, āvuso, uddissa pabbajito, ko vā te satthā, kassa vā tvaṃ dhammaṃ rocesī”ti",
  "atk-s0502a0:343_3": "pucchi. Thero cintesi – “ime paribbājakā nāma sāsanassa paṭipakkhabhūtā, imassa sāsanassa",
  "atk-s0502a0:343_4": "gambhīrataṃ dassessāmī”ti. Attano navakabhāvaṃ dassento āha – “ahaṃ kho, āvuso, navo",
  "atk-s0502a0:343_5": "acirapabbajito, adhunāgato imaṃ dhammavinayaṃ, na tāvāhaṃ sakkhissāmi vitthārena",
  "atk-s0502a0:343_6": "dhammaṃ desetu”nti. Paribbājako – “ahaṃ upatisso nāma, tvaṃ yathāsattiyā appaṃ vā",
  "atk-s0502a0:343_7": "bahuṃ vā vada, etaṃ nayasatena nayasahassena paṭivijjhituṃ mayhaṃ bhāro”ti cintetvā āha –",
  "atk-s0502a0:344": "“Appaṃ vā bahuṃ vā bhāsassu, atthaṃyeva me brūhi;",
  "atk-s0502a0:345": "Attheneva me attho, kiṃ kāhasi byañjanaṃ bahu”nti. ;",
  "atk-s0502a0:346_0": "Evaṃ vutte thero – “ye dhammā hetuppabhavā”ti gāthamāha. Paribbājako paṭhamapadadvayameva",
  "atk-s0502a0:346_1": "sutvā sahassanayapaṭimaṇḍite sotāpattiphale patiṭṭhahi, itaraṃ padadvayaṃ sotāpannakāle",
  "atk-s0502a0:346_2": "niṭṭhāpesi. So sotāpanno hutvā uparivisese appavattante “bhavissati ettha kāraṇa”nti",
  "atk-s0502a0:346_3": "sallakkhetvā theraṃ āha – “bhante, mā upari dhammadesanaṃ vaḍḍhayittha, ettakameva",
  "atk-s0502a0:346_4": "hotu, kuhiṃ amhākaṃ satthā vasatī”ti? “Veḷuvane, āvuso”ti. “Tena hi, bhante, tumhe",
  "atk-s0502a0:346_5": "purato yātha, mayhaṃ eko sahāyako atthi, amhehi ca aññamaññaṃ katikā katā ‘amhesu",
  "atk-s0502a0:346_6": "yo amataṃ paṭhamaṃ adhigacchati, so itarassa ārocetū’ti. Ahaṃ taṃ paṭiññaṃ mocetvā",
  "atk-s0502a0:346_7": "sahāyakaṃ gahetvā tumhākaṃ gatamaggeneva satthu santikaṃ āgamissāmīti pañcapatiṭṭhitena",
  "atk-s0502a0:346_8": "therassa pādesu nipatitvā tikkhattuṃ padakkhiṇaṃ katvā theraṃ uyyojetvā paribbājakārāmābhimukho agamāsi”.",
  "atk-s0502a0:347_0": "Atha kho kolitaparibbājako taṃ dūratova āgacchantaṃ disvā, “ajja mayhaṃ sahāyakassa",
  "atk-s0502a0:347_1": "mukhavaṇṇo na aññadivasesu viya, addhā tena amataṃ adhigataṃ bhavissatī”ti amatādhigamaṃ",
  "atk-s0502a0:347_2": "pucchi. Sopissa “āmāvuso, amataṃ adhigata”nti paṭijānitvā tameva gāthaṃ abhāsi. Gāthāpariyosāne",
  "atk-s0502a0:347_3": "kolito sotāpattiphale patiṭṭhahitvā āha – “kuhiṃ kira, samma, amhākaṃ satthā vasatī”ti?",
  "atk-s0502a0:347_4": "“Veḷuvane kira, samma, evaṃ no ācariyena assajittherena kathita”nti. “Tena hi, samma,",
  "atk-s0502a0:347_5": "āyāma, satthāraṃ passissāmā”ti. Sāriputtatthero ca nāmesa sadāpi ācariyapūjakova,",
  "atk-s0502a0:347_6": "tasmā sahāyaṃ evamāha – “samma, amhehi adhigataṃ amataṃ amhākaṃ ācariyassa sañcayaparibbājakassāpi",
  "atk-s0502a0:347_7": "kathessāma, bujjhamāno paṭivijjhissati, appaṭivijjhanto amhākaṃ saddahitvā satthu,",
  "atk-s0502a0:347_8": "santikaṃ gamissati, buddhānaṃ desanaṃ sutvā maggaphalapaṭivedhaṃ karissatī”ti. Tato",
  "atk-s0502a0:347_9": "dvepi janā sañcayassa santikaṃ agamaṃsu.",
  "atk-s0502a0:348_0": "Sañcayo te disvāva – “kiṃ, tātā, koci vo amatamaggadesako laddho”ti pucchi. “Āma,",
  "atk-s0502a0:348_1": "ācariya, laddho, buddho loke uppanno, dhammo loke uppanno, saṅgho loke uppanno, tumhe",
  "atk-s0502a0:348_2": "tucche asāre vicaratha, tasmā etha, satthu santikaṃ gamissāmā”ti. “Gacchatha tumhe,",
  "atk-s0502a0:348_3": "nāhaṃ sakkhissāmī”ti. “Kiṃ kāraṇāhi”? “Ahaṃ mahājanassa ācariyo hutvā vicariṃ, vicarantassa",
  "atk-s0502a0:348_4": "me antevāsikavāso cāṭiyā udañcanabhāvappatti viya hoti, na sakkhissāmahaṃ antevāsikavāsaṃ",
  "atk-s0502a0:348_5": "vasitu”nti. “Mā evaṃ karittha, ācariyā”ti. “Hotu, tātā, gacchatha tumhe, nāhaṃ sakkhissāmī”ti.",
  "atk-s0502a0:348_6": "Ācariya, loke buddhassa uppannakālato paṭṭhāya mahājano gandhamālādihattho gantvā",
  "atk-s0502a0:348_7": "tameva pūjessati, mayampi tattheva gamissāma. “Tumhe kiṃ karissathā”ti? “Tātā, kiṃ",
  "atk-s0502a0:348_8": "nu kho imasmiṃ loke dandhā bahū, udāhu paṇḍitā”ti. “Dandhā, ācariya, bahū, paṇḍitā",
  "atk-s0502a0:348_9": "ca nāma katipayā eva hontī”ti. “Tena hi, tātā, paṇḍitā paṇḍitassa samaṇassa gotamassa",
  "atk-s0502a0:348_10": "santikaṃ gamissanti, dandhā dandhassa mama santikaṃ āgamissanti, gacchatha tumhe,",
  "atk-s0502a0:348_11": "nāhaṃ gamissāmī”ti. Te “paññāyissatha tumhe, ācariyā”ti pakkamiṃsu. Tesu gacchantesu",
  "atk-s0502a0:348_12": "sañcayassa parisā bhijji, tasmiṃ khaṇe ārāmo tuccho ahosi. So tucchaṃ ārāmaṃ disvā",
  "atk-s0502a0:348_13": "uṇhaṃ lohitaṃ chaḍḍesi. Tehipi saddhiṃ gacchantesu pañcasu paribbājakasatesu sañcayassa",
  "atk-s0502a0:348_14": "aḍḍhateyyasatāni nivattiṃsu, atha kho te attano antevāsikehi aḍḍhateyyehi paribbājakasatehi",
  "atk-s0502a0:348_15": "saddhiṃ veḷuvanaṃ agamaṃsu.",
  "atk-s0502a0:349_0": "Satthā catuparisamajjhe nisinno dhammaṃ desento te dūratova disvā bhikkhū āmantesi",
  "atk-s0502a0:349_1": "– “ete, bhikkhave, dve sahāyakā āgacchanti kolito ca upatisso ca, etaṃ me sāvakayugaṃ",
  "atk-s0502a0:349_2": "bhavissati aggaṃ bhaddayuga”nti. Te satthāraṃ vanditvā ekamantaṃ nisīdiṃsu, nisīditvā",
  "atk-s0502a0:349_3": "ca pana bhagavantaṃ etadavocuṃ – “labheyyāma mayaṃ, bhante, bhagavato santike pabbajjaṃ,",
  "atk-s0502a0:349_4": "labheyyāma upasampada”nti. “Etha, bhikkhavo”ti bhagavā avoca – “svākkhāto dhammo,",
  "atk-s0502a0:349_5": "caratha brahmacariyaṃ sammā dukkhassa antakiriyāyā”ti. Sabbepi iddhimayapattacīvaradharā",
  "atk-s0502a0:349_6": "saṭṭhivassikattherā viya ahesuṃ.",
  "atk-s0502a0:350_0": "Atha nesaṃ parisāya caritavasena satthā dhammadesanaṃ vaḍḍhesi. Ṭhapetvā dve aggasāvake",
  "atk-s0502a0:350_1": "avasesā arahattaṃ pāpuṇiṃsu, aggasāvakānaṃ pana uparimaggattayakiccaṃ na niṭṭhāsi.",
  "atk-s0502a0:350_2": "Kiṃ kāraṇā? Sāvakapāramiñāṇassa mahantatāya. Athāyasmā mahāmoggallāno pabbajitadivasato",
  "atk-s0502a0:350_3": "sattame divase magadharaṭṭhe kallavālagāmakaṃ upanissāya viharanto thinamiddhe okkamante",
  "atk-s0502a0:350_4": "satthārā saṃvejito thinamiddhaṃ vinodetvā tathāgatena dinnaṃ dhātukammaṭṭhānaṃ suṇantova",
  "atk-s0502a0:350_5": "uparimaggattayakiccaṃ niṭṭhāpetvā sāvakapāramiñāṇassa matthakaṃ patto. Sāriputtattheropi",
  "atk-s0502a0:350_6": "pabbajitadivasato aḍḍhamāsaṃ atikkamitvā satthārā saddhiṃ tameva rājagahaṃ upanissāya",
  "atk-s0502a0:350_7": "sūkarakhataleṇe viharanto attano bhāgineyyassa dīghanakhaparibbājakassa vedanāpariggahasuttante",
  "atk-s0502a0:350_8": "desiyamāne suttānusārena ñāṇaṃ pesetvā parassa vaḍḍhitabhattaṃ paribhuñjanto viya",
  "atk-s0502a0:350_9": "sāvakapāramiñāṇassa matthakaṃ patto. Nanu cāyasmā mahāpañño, atha kasmā mahāmoggallānato",
  "atk-s0502a0:350_10": "ciratarena sāvakapāramiñāṇaṃ pāpuṇīti? Parikammamahantatāya. Yathā hi duggatamanussā",
  "atk-s0502a0:350_11": "yattha katthaci gantukāmā khippameva nikkhamanti, rājūnaṃ pana hatthivāhanakappanādiṃ",
  "atk-s0502a0:350_12": "mahantaṃ parikammaṃ laddhuṃ vaṭṭati, evaṃsampadamidaṃ veditabbaṃ.",
  "atk-s0502a0:351_0": "Taṃ divasaññeva pana satthā vaḍḍhamānakacchāyāya veḷuvane sāvakasannipātaṃ katvā",
  "atk-s0502a0:351_1": "dvinnaṃ therānaṃ aggasāvakaṭṭhānaṃ datvā pātimokkhaṃ uddisi. Bhikkhū ujjhāyiṃsu –",
  "atk-s0502a0:351_2": "“satthā mukholokanena bhikkhaṃ deti, aggasāvakaṭṭhānaṃ dadantena nāma paṭhamaṃ pabbajitānaṃ",
  "atk-s0502a0:351_3": "pañcavaggiyānaṃ dātuṃ vaṭṭati, ete anolokentena yasatherappamukhānaṃ pañcapaṇṇāsabhikkhūnaṃ",
  "atk-s0502a0:351_4": "dātuṃ vaṭṭati, ete anolokentena bhaddavaggiyānaṃ tiṃsajanānaṃ, ete anolokentena uruvelakassapādīnaṃ",
  "atk-s0502a0:351_5": "tebhātikānaṃ, ete pana ettake mahāthere pahāya sabbapacchā pabbajitānaṃ aggasāvakaṭṭhānaṃ",
  "atk-s0502a0:351_6": "dadantena mukhaṃ oloketvā dinna”nti. Satthā, “kiṃ kathetha, bhikkhave”ti pucchitvā,",
  "atk-s0502a0:351_7": "“idaṃ nāmā”ti vutte “nāhaṃ, bhikkhave, mukhaṃ oloketvā bhikkhaṃ demi, etesaṃ pana",
  "atk-s0502a0:351_8": "attanā attanā patthitapatthitameva demi. Aññātakoṇḍañño hi ekasmiṃ sasse nava vāre",
  "atk-s0502a0:351_9": "aggasassadānaṃ dadanto aggasāvakaṭṭhānaṃ patthetvā nādāsi, aggadhammaṃ pana arahattaṃ",
  "atk-s0502a0:351_10": "sabbapaṭhamaṃ paṭivijjhituṃ patthetvā adāsī”ti. “Kadā pana bhagavā”ti? “Suṇissatha,",
  "atk-s0502a0:351_11": "bhikkhave”ti. “Āma, bhante”ti, bhagavā atītaṃ āhari –",
  "atk-s0502a0:352_0": "Bhikkhave, ito ekanavutikappe vipassī nāma bhagavā loke udapādi. Tadā mahākāḷo cūḷakāḷoti",
  "atk-s0502a0:352_1": "dvebhātikā kuṭumbikā mahantaṃ sālikkhettaṃ vapāpesuṃ. Athekadivasaṃ cūḷakāḷo sālikkhettaṃ",
  "atk-s0502a0:352_2": "gantvā ekaṃ sāligabbhaṃ phāletvā khādi, taṃ atimadhuraṃ ahosi. So buddhappamukhassa",
  "atk-s0502a0:352_3": "saṅghassa sāligabbhadānaṃ dātukāmo hutvā jeṭṭhabhātikaṃ upasaṅkamitvā, “bhātika,",
  "atk-s0502a0:352_4": "sāligabbhaṃ phāletvā buddhānaṃ anucchavikaṃ katvā pacāpetvā dānaṃ demā”ti āha. “Kiṃ",
  "atk-s0502a0:352_5": "vadesi, tāta, sāligabbhaṃ phāletvā dānaṃ nāma neva atīte bhūtapubbaṃ, na anāgatepi",
  "atk-s0502a0:352_6": "bhavissati, mā sassaṃ nāsayī”ti; vuttopi so punappunaṃ yāciyeva. Atha naṃ bhātā,",
  "atk-s0502a0:352_7": "“tena hi sālikkhettaṃ dve koṭṭhāse katvā mama koṭṭhāsaṃ anāmasitvā attano koṭṭhāse",
  "atk-s0502a0:352_8": "khette yaṃ icchasi, taṃ karohī”ti āha. So “sādhū”ti khettaṃ vibhajitvā bahū manusse",
  "atk-s0502a0:352_9": "hatthakammaṃ yācitvā sāligabbhaṃ phāletvā nirudakena khīrena pacāpetvā sappimadhusakkharādīhi",
  "atk-s0502a0:352_10": "yojetvā buddhappamukhassa bhikkhusaṅghassa dānaṃ datvā bhattakiccapariyosāne – “idaṃ,",
  "atk-s0502a0:352_11": "bhante, mama aggadānaṃ aggadhammassa sabbapaṭhamaṃ paṭivedhāya saṃvattatū”ti āha.",
  "atk-s0502a0:352_12": "Satthā “evaṃ hotū”ti anumodanamakāsi.",
  "atk-s0502a0:353_0": "So khettaṃ gantvā olokento sakalakkhettaṃ kaṇṇikabaddhehi viya sālisīsehi sañchannaṃ",
  "atk-s0502a0:353_1": "disvā pañcavidhapītiṃ paṭilabhitvā, “lābhā vata me”ti cintetvā puthukakāle puthukaggaṃ",
  "atk-s0502a0:353_2": "nāma adāsi, gāmavāsīhi saddhiṃ aggasassadānaṃ nāma adāsi, lāyane lāyanaggaṃ, veṇikaraṇe",
  "atk-s0502a0:353_3": "veṇaggaṃ, kalāpādīsu kalāpaggaṃ, khalaggaṃ, khalabhaṇḍaggaṃ, koṭṭhagganti. Evaṃ ekasasse",
  "atk-s0502a0:353_4": "nava vāre aggadānaṃ adāsi. Tassa sabbavāresu gahitagahitaṭṭhānaṃ paripūri, sassaṃ",
  "atk-s0502a0:353_5": "atirekaṃ uṭṭhānasampannaṃ ahosi. Dhammo hi nāmesa attānaṃ rakkhantaṃ rakkhati. Tenāha bhagavā –",
  "atk-s0502a0:354": "“Dhammo have rakkhati dhammacāriṃ,",
  "atk-s0502a0:355": "Dhammo suciṇṇo sukhamāvahāti;",
  "atk-s0502a0:356": "Esānisaṃso dhamme suciṇṇe,",
  "atk-s0502a0:357": "Na duggatiṃ gacchati dhammacārī”ti. –",
  "atk-s0502a0:358_0": "“Evamesa vipassīsammāsambuddhakāle aggadhammaṃ paṭhamaṃ paṭivijjhituṃ patthento nava",
  "atk-s0502a0:358_1": "vāre aggadānāni adāsi. Ito satasahassakappamatthake pana haṃsavatīnagare padumuttarasambuddhakālepi",
  "atk-s0502a0:358_2": "sattāhaṃ mahādānaṃ datvā tassa bhagavato pādamūle nipajjitvā aggadhammassa paṭhamaṃ",
  "atk-s0502a0:358_3": "paṭivijjhanatthameva patthanaṃ ṭhapesi. Iti iminā patthitameva mayā dinnaṃ, nāhaṃ,",
  "atk-s0502a0:358_4": "bhikkhave, mukhaṃ oloketvā demī”ti.",
  "atk-s0502a0:359_0": "“Yasakulaputtappamukhā pañcapaññāsa janā kiṃ kammaṃ kariṃsu, bhante”ti? “Etepi ekassa",
  "atk-s0502a0:359_1": "buddhassa santike arahattaṃ patthentā bahuṃ puññakammaṃ katvā aparabhāge anuppanne",
  "atk-s0502a0:359_2": "buddhe sahāyakā hutvā vaggabandhanena puññāni karontā anāthamatasarīrāni paṭijaggantā",
  "atk-s0502a0:359_3": "vicariṃsu. Te ekadivasaṃ sagabbhaṃ itthiṃ kālakataṃ disvā, ‘jhāpessāmā’ti susānaṃ",
  "atk-s0502a0:359_4": "hariṃsu. Tesu pañca jane ‘tumhe jhāpethā’ti susāne ṭhapetvā sesā gāmaṃ paviṭṭhā.",
  "atk-s0502a0:359_5": "Yasadārako taṃ matasarīraṃ sūlehi vijjhitvā parivattetvā parivattetvā jhāpento asubhasaññaṃ",
  "atk-s0502a0:359_6": "paṭilabhi, itaresampi catunnaṃ janānaṃ – ‘passatha, bho, imaṃ sarīraṃ tattha tattha",
  "atk-s0502a0:359_7": "viddhaṃsitacammaṃ, kabaragorūpaṃ viya asuciṃ duggandhaṃ paṭikūla’nti dassesi. Tepi",
  "atk-s0502a0:359_8": "tattha asubhasaññaṃ paṭilabhiṃsu. Te pañcapi janā gāmaṃ gantvā sesasahāyakānaṃ kathayiṃsu.",
  "atk-s0502a0:359_9": "Yaso pana dārako gehaṃ gantvā mātāpitūnañca bhariyāya ca kathesi. Te sabbepi asubhaṃ",
  "atk-s0502a0:359_10": "bhāvayiṃsu. Idametesaṃ pubbakammaṃ. Teneva yasassa itthāgāre susānasaññā uppajji,",
  "atk-s0502a0:359_11": "tāya ca upanissayasampattiyā sabbesampi visesādhigamo nibbatti. Evaṃ imepi attanā",
  "atk-s0502a0:359_12": "patthitameva labhiṃsu. Nāhaṃ mukhaṃ oloketvā dammī”ti.",
  "atk-s0502a0:360_0": "“Bhaddavaggiyasahāyakā pana kiṃ kammaṃ kariṃsu, bhante”ti? “Etepi pubbabuddhānaṃ",
  "atk-s0502a0:360_1": "santike arahattaṃ patthetvā puññāni katvā aparabhāge anuppanne buddhe tiṃsa dhuttā",
  "atk-s0502a0:360_2": "hutvā tuṇḍilovādaṃ sutvā saṭṭhivassasahassāni pañca sīlāni rakkhiṃsu. Evaṃ imepi",
  "atk-s0502a0:360_3": "attanā patthitameva labhiṃsu. Nāhaṃ mukhaṃ oloketvā dammī”ti.",
  "atk-s0502a0:361_0": "“Uruvelakassapādayo pana kiṃ kammaṃ kariṃsu, bhante”ti? “Tepi arahattameva patthetvā",
  "atk-s0502a0:361_1": "puññāni kariṃsu. Ito hi dvenavutikappe tisso phussoti dve buddhā uppajjiṃsu. Phussabuddhassa",
  "atk-s0502a0:361_2": "mahindo nāma rājā pitā ahosi. Tasmiṃ pana sambodhiṃ patte rañño kaniṭṭhaputto paṭhamaaggasāvako",
  "atk-s0502a0:361_3": "purohitaputto dutiyaaggasāvako ahosi. Rājā satthu santikaṃ gantvā – ‘jeṭṭhaputto",
  "atk-s0502a0:361_4": "me buddho, kaniṭṭhaputto paṭhamaaggasāvako, purohitaputto dutiyaaggasāvako’ti te",
  "atk-s0502a0:361_5": "oloketvā, ‘mameva buddho, mameva dhammo, mameva saṅgho, namo tassa bhagavato arahato",
  "atk-s0502a0:361_6": "sammāsambuddhassā’ti tikkhattuṃ udānaṃ udānetvā satthu pādamūle nipajjitvā, ‘bhante,",
  "atk-s0502a0:361_7": "idāni me navutivassasahassaparimāṇassa āyuno koṭiyaṃ nisīditvā niddāyanakālo viya",
  "atk-s0502a0:361_8": "aññesaṃ gehadvāraṃ agantvā yāvāhaṃ jīvāmi, tāva me cattāro paccaye adhivāsethā’ti",
  "atk-s0502a0:361_9": "paṭiññaṃ gahetvā nibaddhaṃ buddhupaṭṭhānaṃ karoti. Rañño pana aparepi tato puttā",
  "atk-s0502a0:361_10": "ahesuṃ. Tesu jeṭṭhassa pañca yodhasatāni parivārāni, majjhimassa tīṇi, kaniṭṭhassa",
  "atk-s0502a0:361_11": "dve. Te ‘mayampi bhātikaṃ bhojessāmā’ti pitaraṃ okāsaṃ yācitvā alabhamānā punappunaṃ",
  "atk-s0502a0:361_12": "yācantāpi alabhitvā paccante kupite tassa vūpasamanatthāya pesitā paccantaṃ vūpasametvā",
  "atk-s0502a0:361_13": "pitu santikaṃ āgamiṃsu. Atha ne pitā āliṅgitvā sīse cumbitvā, ‘varaṃ vo, tātā, dammī’ti āha.",
  "atk-s0502a0:362_0": "“Te ‘sādhu devā’ti varaṃ gahitakaṃ katvā puna katipāhaccayena pitarā ‘gaṇhatha, tātā,",
  "atk-s0502a0:362_1": "vara’nti vuttā, “deva, amhākaṃ aññena kenaci attho natthi, ito paṭṭhāya mayaṃ bhātikaṃ",
  "atk-s0502a0:362_2": "bhojessāma, imaṃ no varaṃ dehī”ti āhaṃsu. ‘Na demi, tātā’ti. ‘Niccakālaṃ adento satta",
  "atk-s0502a0:362_3": "saṃvaccharāni detha, devā’ti. ‘Na demi, tātā’ti. ‘Tena hi cha pañca cattāri tīṇi",
  "atk-s0502a0:362_4": "dve ekaṃ saṃvaccharaṃ detha, devā’ti. ‘Na demi, tātā’ti. ‘Tena hi, deva, satta māse",
  "atk-s0502a0:362_5": "dethā’ti. ‘Cha māse pañca māse cattāro māse tayo māse detha, devā’ti. ‘Na demi, tātā’ti.",
  "atk-s0502a0:362_6": "‘Hotu, deva, ekekassa no ekekaṃ māsaṃ katvā tayo māse dethā’ti. ‘Sādhu, tātā, tena",
  "atk-s0502a0:362_7": "hi tayo māse bhojethā’ti āha. Te tuṭṭhā rājānaṃ vanditvā sakaṭṭhānameva gatā. Tesaṃ",
  "atk-s0502a0:362_8": "pana tiṇṇampi ekova koṭṭhāgāriko, ekova āyuttako, tassa dvādasanahutā purisaparivārā.",
  "atk-s0502a0:362_9": "Te te pakkosāpetvā, ‘mayaṃ imaṃ temāsaṃ dasa sīlāni gahetvā dve kāsāvāni nivāsetvā",
  "atk-s0502a0:362_10": "satthārā sahavāsaṃ vasissāma, tumhe ettakaṃ nāma dānavattaṃ gahetvā devasikaṃ navutisahassānaṃ",
  "atk-s0502a0:362_11": "bhikkhūnaṃ yodhasahassassa ca sabbaṃ khādanīyabhojanīyaṃ pavatteyyātha. Mayañhi ito",
  "atk-s0502a0:362_12": "paṭṭhāya na kiñci vakkhāmā’ti vadiṃsu.",
  "atk-s0502a0:363_0": "“Te tayopi janā parivārasahassaṃ gahetvā dasa sīlāni samādāya kāsāyavatthāni nivāsetvā",
  "atk-s0502a0:363_1": "vihāreyeva vasiṃsu. Koṭṭhāgāriko ca āyuttako ca ekato hutvā tiṇṇaṃ bhātikānaṃ koṭṭhāgārehi",
  "atk-s0502a0:363_2": "vārena vārena dānavattaṃ gahetvā dānaṃ denti, kammakārānaṃ pana puttā yāgubhattādīnaṃ",
  "atk-s0502a0:363_3": "atthāya rodanti. Te tesaṃ bhikkhusaṅghe anāgateyeva yāgubhattādīni denti. Bhikkhusaṅghassa",
  "atk-s0502a0:363_4": "bhattakiccāvasāne kiñci atirekaṃ na bhūtapubbaṃ. Te ‘aparabhāge dārakānaṃ demā’ti",
  "atk-s0502a0:363_5": "attanāpi gahetvā khādiṃsu. Manuññaṃ āhāraṃ disvā adhivāsetuṃ nāsakkhiṃsu. Te pana",
  "atk-s0502a0:363_6": "caturāsītisahassā ahesuṃ. Te saṅghassa dinnadānavattaṃ khāditvā kāyassa bhedā paraṃ",
  "atk-s0502a0:363_7": "maraṇā pettivisaye nibbattiṃsu. Tebhātikā pana purisasahassena saddhiṃ kālaṃ katvā",
  "atk-s0502a0:363_8": "devaloke nibbattitvā devalokā manussalokaṃ, manussalokā devalokaṃ saṃsarantā dvenavutikappe",
  "atk-s0502a0:363_9": "khepesuṃ. ‘Evaṃ te tayo bhātaro arahattaṃ patthentā tadā kalyāṇakammaṃ kariṃsu. Te",
  "atk-s0502a0:363_10": "attanā patthitameva labhiṃsu. Nāhaṃ mukhaṃ oloketvā dammī”’ti.",
  "atk-s0502a0:364_0": "Tadā pana tesaṃ āyuttako bimbisāro rājā ahosi, koṭṭhāgāriko visākho upāsako. Tayo",
  "atk-s0502a0:364_1": "rājakumārā tayo jaṭilā ahesuṃ. Tesaṃ kammakārā tadā petesu nibbattitvā sugatiduggativasena",
  "atk-s0502a0:364_2": "saṃsarantā imasmiṃ kappe cattāri buddhantarāni petalokeyeva nibbattiṃsu. Te imasmiṃ",
  "atk-s0502a0:364_3": "kappe sabbapaṭhamaṃ uppannaṃ cattālīsavassasahassāyukaṃ kakusandhaṃ bhagavantaṃ upasaṅkamitvā,",
  "atk-s0502a0:364_4": "“amhākaṃ āhāraṃ labhanakālaṃ ācikkhathā”ti pucchiṃsu. So “mama tāva kāle na labhissatha,",
  "atk-s0502a0:364_5": "mama pacchato mahāpathaviyā yojanamattaṃ abhiruḷhāya koṇāgamano nāma buddho uppajjissati,",
  "atk-s0502a0:364_6": "taṃ puccheyyāthā”ti āha. Te tattakaṃ kālaṃ khepetvā tasmiṃ uppanne taṃ pucchiṃsu.",
  "atk-s0502a0:364_7": "Sopi “mama kāle na labhissatha, mama pacchato mahāpathaviyā yojanamattaṃ abhiruḷhāya",
  "atk-s0502a0:364_8": "kassapo nāma buddho uppajjissati, taṃ puccheyyāthā”ti āha. Te tattakaṃ kālaṃ khepetvā",
  "atk-s0502a0:364_9": "tasmiṃ uppanne taṃ pucchiṃsu. Sopi “mama kāle na labhissatha, mama pana pacchato",
  "atk-s0502a0:364_10": "mahāpathaviyā yojanamattaṃ abhiruḷhāya gotamo nāma buddho uppajjissati, tadā tumhākaṃ",
  "atk-s0502a0:364_11": "ñātako bimbisāro nāma rājā bhavissati, so satthu dānaṃ datvā tumhākaṃ pattiṃ pāpessati,",
  "atk-s0502a0:364_12": "tadā labhissathā”ti āha. Tesaṃ ekaṃ buddhantaraṃ svedivasasadisaṃ ahosi. Te tathāgate",
  "atk-s0502a0:364_13": "uppanne bimbisāraraññā paṭhamadivasaṃ dāne dinne pattiṃ alabhitvā rattibhāge bheravasaddaṃ",
  "atk-s0502a0:364_14": "katvā rañño attānaṃ dassayiṃsu. So punadivase veḷuvanaṃ gantvā tathāgatassa taṃ pavattiṃ ārocesi.",
  "atk-s0502a0:365_0": "Satthā, “mahārāja, ito dvenavutikappamatthake phussabuddhakāle ete tava ñātakā, bhikkhusaṅghassa",
  "atk-s0502a0:365_1": "dinnadānavattaṃ khāditvā petaloke nibbattitvā saṃsarantā kakusandhādayo buddhe pucchitvā",
  "atk-s0502a0:365_2": "tehi idañcidañca vuttā ettakaṃ kālaṃ tava dānaṃ paccāsīsamānā hiyyo tayā dāne dinne",
  "atk-s0502a0:365_3": "pattiṃ alabhamānā evamakaṃsū”ti āha. “Kiṃ pana, bhante, idānipi dinne labhissantī”ti?",
  "atk-s0502a0:365_4": "“Āma, mahārājā”ti. Rājā buddhappamukhaṃ bhikkhusaṅghaṃ nimantetvā punadivase mahādānaṃ",
  "atk-s0502a0:365_5": "datvā, “bhante, ito tesaṃ petānaṃ dibbaannapānaṃ sampajjatū”ti pattiṃ adāsi, tesaṃ",
  "atk-s0502a0:365_6": "tatheva nibbatti. Punadivase naggā hutvā attānaṃ dassesuṃ. Rājā “ajja, bhante, naggā",
  "atk-s0502a0:365_7": "hutvā attānaṃ dassesu”nti ārocesi. “Vatthāni te na dinnāni, mahārājā”ti. Rājāpi punadivase",
  "atk-s0502a0:365_8": "buddhappamukhassa bhikkhusaṅghassa cīvaradānaṃ datvā, “ito tesaṃ petānaṃ dibbavatthāni",
  "atk-s0502a0:365_9": "hontū”ti pāpesi. Taṅkhaṇaññeva tesaṃ dibbavatthāni uppajjiṃsu. Te petattabhāvaṃ vijahitvā",
  "atk-s0502a0:365_10": "dibbattabhāve saṇṭhahiṃsu. Satthā anumodanaṃ karonto “tirokuṭṭesu tiṭṭhantī”tiādinā",
  "atk-s0502a0:365_11": "tirokuṭṭānumodanaṃ akāsi. Anumodanāvasāne caturāsītiyā pāṇasahassānaṃ dhammābhisamayo",
  "atk-s0502a0:365_12": "ahosi. Iti satthā tebhātikajaṭilānaṃ vatthuṃ kathetvā imampi dhammadesanaṃ āhari.",
  "atk-s0502a0:366_0": "Aggasāvakā pana, “bhante, kiṃ kariṃsū”ti? “Aggasāvakabhāvāya patthanaṃ kariṃsu”.",
  "atk-s0502a0:366_1": "Ito kappasatasahassādhikassa hi kappānaṃ asaṅkhyeyyassa matthake sāriputto brāhmaṇamahāsālakule",
  "atk-s0502a0:366_2": "nibbatti, nāmena saradamāṇavo nāma ahosi. Moggallāno gahapatimahāsālakule nibbatti,",
  "atk-s0502a0:366_3": "nāmena sirivaḍḍhanakuṭumbiko nāma ahosi. Te ubhopi sahapaṃsukīḷakā sahāyakā ahesuṃ.",
  "atk-s0502a0:366_4": "Tesu saradamāṇavo pitu accayena kusalantakaṃ mahādhanaṃ paṭipajjitvā ekadivasaṃ rahogato",
  "atk-s0502a0:366_5": "cintesi – “ahaṃ idhalokattabhāvameva jānāmi, no paralokattabhāvaṃ. Jātasattānañca",
  "atk-s0502a0:366_6": "maraṇaṃ nāma dhuvaṃ, mayā ekaṃ pabbajjaṃ pabbajitvā mokkhadhammagavesanaṃ kātuṃ vaṭṭatī”ti.",
  "atk-s0502a0:366_7": "So sahāyakaṃ upasaṅkamitvā āha – “samma sirivaḍḍhana, ahaṃ pabbajitvā mokkhadhammaṃ",
  "atk-s0502a0:366_8": "gavesissāmi, tvaṃ mayā saddhiṃ pabbajituṃ sakkhissasi, na sakkhissasī”ti? “Na sakkhissāmi,",
  "atk-s0502a0:366_9": "samma, tvaṃyeva pabbajāhī”ti. So cintesi – “paralokaṃ gacchanto sahāye vā ñātimitte",
  "atk-s0502a0:366_10": "vā gahetvā gato nāma natthi, attanā kataṃ attanova hotī”ti. Tato ratanakoṭṭhāgāraṃ",
  "atk-s0502a0:366_11": "vivarāpetvā kapaṇaddhikavaṇibbakayācakānaṃ mahādānaṃ datvā pabbatapādaṃ pavisitvā",
  "atk-s0502a0:366_12": "isipabbajjaṃ pabbaji. Tassa eko dve tayoti evaṃ anupabbajjaṃ pabbajitā catusattatisahassamattā",
  "atk-s0502a0:366_13": "jaṭilā ahesuṃ. So pañca abhiññā, aṭṭha ca samāpattiyo nibbattetvā tesaṃ jaṭilānaṃ",
  "atk-s0502a0:366_14": "kasiṇaparikammaṃ ācikkhi. Tepi sabbe pañca abhiññā aṭṭha ca samāpattiyo nibbattesuṃ.",
  "atk-s0502a0:367_0": "Tena samayena anomadassī nāma sammāsambuddho loke udapādi. Nagaraṃ candavatī nāma",
  "atk-s0502a0:367_1": "ahosi, pitā yasavā nāma khattiyo, mātā yasodharā nāma devī, bodhi ajjunarukkho, nisabho",
  "atk-s0502a0:367_2": "ca anomo ca dve aggasāvakā, varuṇo nāma upaṭṭhāko, sundarā ca sumanā ca dve aggasāvikā",
  "atk-s0502a0:367_3": "ahesuṃ. Āyu vassasatasahassaṃ ahosi, sarīraṃ aṭṭhapaññāsahatthubbedhaṃ, sarīrappabhā",
  "atk-s0502a0:367_4": "dvādasayojanaṃ phari, bhikkhusatasahassaparivāro ahosi. So ekadivasaṃ paccūsakāle",
  "atk-s0502a0:367_5": "mahākaruṇāsamāpattito vuṭṭhāya lokaṃ volokento saradatāpasaṃ disvā, “ajja mayhaṃ",
  "atk-s0502a0:367_6": "saradatāpasassaṃ santikaṃ gatapaccayena dhammadesanā ca mahatī bhavissati, so ca",
  "atk-s0502a0:367_7": "aggasāvakaṭṭhānaṃ patthessati, tassa sahāyako sirivaḍḍhanakuṭumbiko dutiyasāvakaṭṭhānaṃ,",
  "atk-s0502a0:367_8": "desanāpariyosāne cassa parivārā catusattatisahassamattā jaṭilā arahattaṃ pāpuṇissanti,",
  "atk-s0502a0:367_9": "mayā tattha gantuṃ vaṭṭatī”ti attano pattacīvaramādāya aññaṃ kañci anāmantetvā sīho",
  "atk-s0502a0:367_10": "viya ekacaro hutvā saradatāpasassa antevāsikesu phalāphalatthāya gatesu “buddhabhāvaṃ",
  "atk-s0502a0:367_11": "me jānātū”ti adhiṭṭhahitvā passantasseva saradatāpasassa ākāsato otaritvā pathaviyaṃ",
  "atk-s0502a0:367_12": "patiṭṭhāsi. Saradatāpaso buddhānubhāvañceva sarīranipphattiñcassa disvā lakkhaṇamante",
  "atk-s0502a0:367_13": "sammasitvā “imehi lakkhaṇehi samannāgato nāma agāramajjhe vasanto rājā hoti cakkavattī,",
  "atk-s0502a0:367_14": "pabbajanto loke vivaṭṭacchado sabbaññubuddho hoti. Ayaṃ puriso nissaṃsayaṃ buddho”ti",
  "atk-s0502a0:367_15": "jānitvā paccuggamanaṃ katvā pañcapatiṭṭhitena vanditvā aggāsanaṃ paññāpetvā adāsi.",
  "atk-s0502a0:367_16": "Nisīdi bhagavā paññatte aggāsane. Saradatāpasopi attano anucchavikaṃ āsanaṃ gahetvā ekamantaṃ nisīdi.",
  "atk-s0502a0:368_0": "Tasmiṃ samaye catusattatisahassajaṭilā paṇītapaṇītāni ojavantāni phalāphalāni gahetvā",
  "atk-s0502a0:368_1": "ācariyassa santikaṃ sampattā buddhānañceva ācariyassa ca nisinnāsanaṃ oloketvā āhaṃsu",
  "atk-s0502a0:368_2": "– “ācariya, mayaṃ ‘imasmiṃ loke tumhehi mahantataro natthī’ti vicarāma, ayaṃ pana",
  "atk-s0502a0:368_3": "puriso tumhehi mahantataro maññe”ti? “Tātā, kiṃ vadetha, sāsapena saddhiṃ aṭṭhasaṭṭhiyojanasatasahassubbedhaṃ",
  "atk-s0502a0:368_4": "sineruṃ samaṃ kātuṃ icchatha, sabbaññubuddhena saddhiṃ mamaṃ upamaṃ mā karittha puttakā”ti.",
  "atk-s0502a0:368_5": "Atha te tāpasā, “sacāyaṃ ittarasatto abhavissa, amhākaṃ ācariyo na evarūpaṃ upamaṃ",
  "atk-s0502a0:368_6": "āharissa, yāva mahā vatāyaṃ puriso”ti sabbeva pādesu nipatitvā sirasā vandiṃsu. Atha",
  "atk-s0502a0:368_7": "ne ācariyo āha – “tātā, amhākaṃ buddhānaṃ anucchaviko deyyadhammo natthi, satthā",
  "atk-s0502a0:368_8": "ca bhikkhācāravelāyaṃ idhāgato, mayaṃ yathāsatti yathābalaṃ deyyadhammaṃ dassāma,",
  "atk-s0502a0:368_9": "tumhe yaṃ yaṃ paṇītaṃ phalāphalaṃ, taṃ taṃ āharathā”ti āharāpetvā hatthe dhovitvā",
  "atk-s0502a0:368_10": "sayaṃ tathāgatassa patte patiṭṭhāpesi. Satthārā phalāphale paṭiggahitamatte devatā",
  "atk-s0502a0:368_11": "dibbojaṃ pakkhipiṃsu. So tāpaso udakampi sayameva parissāvetvā adāsi. Tato bhattakiccaṃ",
  "atk-s0502a0:368_12": "katvā nisinne satthari sabbe antevāsike pakkositvā satthu santike sāraṇīyakathaṃ",
  "atk-s0502a0:368_13": "kathento nisīdi. Satthā “dve aggasāvakā bhikkhusaṅghena saddhiṃ āgacchantū”ti cintesi.",
  "atk-s0502a0:368_14": "Te satthu cittaṃ ñatvā satasahassakhīṇāsavaparivārā āgantvā satthāraṃ vanditvā ekamantaṃ aṭṭhaṃsu.",
  "atk-s0502a0:369_0": "Tato saradatāpaso antevāsike āmantesi – “tātā, buddhānaṃ nisinnāsanampi nīcaṃ, samaṇasatasahassānampi",
  "atk-s0502a0:369_1": "āsanaṃ natthi, ajja tumhehi uḷāraṃ buddhasakkāraṃ kātuṃ vaṭṭati, pabbatapādato vaṇṇagandhasampannāni",
  "atk-s0502a0:369_2": "pupphāni āharathā”ti. Kathanakālo papañco viya hoti, iddhimato pana iddhivisayo acinteyyoti",
  "atk-s0502a0:369_3": "muhuttamatteneva te tāpasā vaṇṇagandhasampannāni pupphāni āharitvā buddhānaṃ yojanappamāṇaṃ",
  "atk-s0502a0:369_4": "pupphāsanaṃ paññāpesuṃ. Ubhinnaṃ aggasāvakānaṃ tigāvutaṃ, sesabhikkhūnaṃ aḍḍhayojanikādibhedaṃ,",
  "atk-s0502a0:369_5": "saṅghanavakassa usabhamattaṃ ahosi. “Kathaṃ ekasmiṃ assamapade tāva mahantāni āsanāni",
  "atk-s0502a0:369_6": "paññattānī”ti na cintetabbaṃ. Iddhivisayo hesa. Evaṃ paññattesu āsanesu saradatāpaso",
  "atk-s0502a0:369_7": "tathāgatassa purato añjaliṃ paggayha ṭhito, “bhante, mayhaṃ dīgharattaṃ hitāya sukhāya",
  "atk-s0502a0:369_8": "imaṃ pupphāsanaṃ abhiruhathā”ti āha. Tena vuttaṃ –",
  "atk-s0502a0:370": "“Nānāpupphañca gandhañca, sampādetvāna ekato;",
  "atk-s0502a0:371": "Pupphāsanaṃ paññāpetvā, idaṃ vacanamabravi.",
  "atk-s0502a0:372": "“Idaṃ me āsanaṃ vīra, paññattaṃ tavanucchaviṃ;",
  "atk-s0502a0:373": "Mama cittaṃ pasādento, nisīda pupphamāsane.",
  "atk-s0502a0:374": "“Sattarattindivaṃ buddho, nisīdi pupphamāsane;",
  "atk-s0502a0:375": "Mama cittaṃ pasādetvā, hāsayitvā sadevake”ti.",
  "atk-s0502a0:376_0": "Evaṃ nisinne satthari dve aggasāvakā sesabhikkhū ca attano attano pattāsane nisīdiṃsu.",
  "atk-s0502a0:376_1": "Saradatāpaso mahantaṃ pupphacchattaṃ gahetvā tathāgatassa matthake dhārento aṭṭhāsi.",
  "atk-s0502a0:376_2": "Satthā “jaṭilānaṃ ayaṃ sakkāro mahapphalo hotū”ti nirodhasamāpattiṃ samāpajji. Satthu",
  "atk-s0502a0:376_3": "samāpattiṃ samāpannabhāvaṃ ñatvā dve aggasāvakāpi sesabhikkhūpi samāpattiṃ samāpajjiṃsu.",
  "atk-s0502a0:376_4": "Tathāgate sattāhaṃ nirodhasamāpattiṃ samāpajjitvā nisinne antevāsikā bhikkhācārakāle",
  "atk-s0502a0:376_5": "sampatte vanamūlaphalāphalaṃ paribhuñjitvā sesakāle buddhānaṃ añjaliṃ paggayha tiṭṭhanti.",
  "atk-s0502a0:376_6": "Saradatāpaso pana bhikkhācārampi agantvā pupphacchattaṃ dhārayamānova sattāhaṃ pītisukhena",
  "atk-s0502a0:376_7": "vītināmesi. Satthā nirodhato vuṭṭhāya dakkhiṇapasse nisinnaṃ paṭhamaaggasāvakaṃ nisabhattheraṃ",
  "atk-s0502a0:376_8": "āmantesi – “nisabha, sakkārakārakānaṃ tāpasānaṃ pupphāsanānumodanaṃ karohī”ti. Thero",
  "atk-s0502a0:376_9": "cakkavattirañño santikā paṭiladdhamahālābho mahāyodho viya tuṭṭhamānaso sāvakapāramiñāṇe",
  "atk-s0502a0:376_10": "ṭhatvā pupphāsanānumodanaṃ ārabhi. Tassa desanāvasāne dutiyasāvakaṃ āmantesi – “tvampi",
  "atk-s0502a0:376_11": "bhikkhu dhammaṃ desehī”ti. Anomatthero tepiṭakaṃ buddhavacanaṃ sammasitvā dhammaṃ",
  "atk-s0502a0:376_12": "kathesi. Dvinnaṃ aggasāvakānaṃ desanāya ekassāpi abhisamayo nāhosi. Atha satthā aparimāṇe",
  "atk-s0502a0:376_13": "buddhavisaye ṭhatvā dhammadesanaṃ ārabhi. Desanāpariyosāne ṭhapetvā saradatāpasaṃ",
  "atk-s0502a0:376_14": "sabbepi catusattatisahassajaṭilā arahattaṃ pāpuṇiṃsu, satthā “etha, bhikkhavo”ti",
  "atk-s0502a0:376_15": "hatthaṃ pasāresi. Tesaṃ tāvadeva kesamassūni antaradhāyiṃsu, aṭṭhaparikkhārā kāye paṭimukkāva ahesuṃ.",
  "atk-s0502a0:377_0": "Saradatāpaso “kasmā arahattaṃ na patto”ti? Vikkhittacittattā. So kira buddhānaṃ dutiyāsane",
  "atk-s0502a0:377_1": "nisīditvā sāvakapāramiñāṇe ṭhatvā dhammaṃ desayato aggasāvakassa dhammadesanaṃ sotuṃ",
  "atk-s0502a0:377_2": "āraddhakālato paṭṭhāya, “aho vatāhampi anāgate uppajjanakabuddhassa sāsane iminā",
  "atk-s0502a0:377_3": "sāvakena paṭiladdhadhuraṃ labheyya”nti cittaṃ uppādesi. So tena parivitakkena maggaphalapaṭivedhaṃ",
  "atk-s0502a0:377_4": "kātuṃ nāsakkhi. Tathāgataṃ pana vanditvā sammukhe ṭhatvā āha – “bhante, tumhākaṃ",
  "atk-s0502a0:377_5": "anantarāsane nisinno bhikkhu tumhākaṃ sāsane ko nāma hotī”ti? “Mayā pavattitaṃ dhammacakkaṃ",
  "atk-s0502a0:377_6": "anupavattento sāvakapāramiñāṇassa koṭippatto soḷasa paññā paṭivijjhitvā ṭhito mayhaṃ",
  "atk-s0502a0:377_7": "sāsane aggasāvako nisabho nāma eso”ti. “Bhante, yvāyaṃ mayā sattāhaṃ pupphacchattaṃ",
  "atk-s0502a0:377_8": "dhārentena sakkāro kato, ahaṃ imassa phalena aññaṃ sakkattaṃ vā brahmattaṃ vā na",
  "atk-s0502a0:377_9": "patthemi, anāgate pana ayaṃ nisabhatthero viya ekassa buddhassa aggasāvako bhaveyya”nti",
  "atk-s0502a0:377_10": "patthanaṃ akāsinti. Satthā “samajjhissati nu kho imassa purisassa patthanā”ti anāgataṃsañāṇaṃ",
  "atk-s0502a0:377_11": "pesetvā olokento kappasatasahassādhikaṃ ekaṃ asaṅkhyeyyaṃ atikkamitvā samijjhanabhāvaṃ",
  "atk-s0502a0:377_12": "addasa. Disvāna saradatāpasaṃ āha – “na te ayaṃ patthanā moghā bhavissati, anāgate",
  "atk-s0502a0:377_13": "pana kappasatasahassādhikaṃ ekaṃ asaṅkhyeyyaṃ atikkamitvā gotamo nāma buddho uppajjissati,",
  "atk-s0502a0:377_14": "tassa mātā mahāmāyā nāma devī bhavissati, pitā suddhodano nāma mahārājā, putto rāhulo",
  "atk-s0502a0:377_15": "nāma, upaṭṭhāko ānando nāma, dutiyaaggasāvako moggallāno nāma, tvaṃ panassa paṭhamaaggasāvako",
  "atk-s0502a0:377_16": "dhammasenāpati sāriputto nāma bhavissasī”ti. Evaṃ tāpasaṃ byākaritvā dhammakathaṃ",
  "atk-s0502a0:377_17": "kathetvā bhikkhusaṅghaparivuto ākāsaṃ pakkhandi.",
  "atk-s0502a0:378_0": "Saradatāpasopi antevāsikattherānaṃ santikaṃ gantvā sahāyakassa sirivaḍḍhanakuṭumbikassa",
  "atk-s0502a0:378_1": "sāsanaṃ pesesi, “bhante, mama sahāyakassa vadetha, sahāyakena te saradatāpasena anomadassībuddhassa",
  "atk-s0502a0:378_2": "pādamūle anāgate uppajjanakassa gotamabuddhassa sāsane paṭhamaaggasāvakaṭṭhānaṃ patthitaṃ,",
  "atk-s0502a0:378_3": "tvaṃ dutiyaaggasāvakaṭṭhānaṃ patthehī”ti. Evañca pana vatvā therehi puretarameva",
  "atk-s0502a0:378_4": "ekapassena gantvā sirivaḍḍhanassa nivesanadvāre aṭṭhāsi. Sirivaḍḍhano “cirassaṃ vata",
  "atk-s0502a0:378_5": "me ayyo āgato”ti āsane nisīdāpetvā attanā nīcāsane nisinno, “antevāsikaparisā pana",
  "atk-s0502a0:378_6": "vo, bhante, na paññāyatī”ti pucchi. “Āma, samma, amhākaṃ assamaṃ anomadassī buddho",
  "atk-s0502a0:378_7": "āgato, mayaṃ tassa attano balena sakkāraṃ akarimhā, satthā sabbesaṃ dhammaṃ desesi,",
  "atk-s0502a0:378_8": "desanāpariyosāne ṭhapetvā maṃ sesā arahattaṃ patvā pabbajiṃsu. Ahaṃ satthu paṭhamaaggasāvakaṃ",
  "atk-s0502a0:378_9": "nisabhattheraṃ disvā anāgate uppajjanakassa gotamabuddhassa nāma sāsane paṭhamaaggasāvakaṭṭhānaṃ",
  "atk-s0502a0:378_10": "patthesiṃ, tvampi tassa sāsane dutiyaaggasāvakaṭṭhānaṃ patthehī”ti. “Mayhaṃ buddhehi",
  "atk-s0502a0:378_11": "saddhiṃ paricayo natthi, bhante”ti. “Buddhehi saddhiṃ kathanaṃ mayhaṃ bhāro hotu,",
  "atk-s0502a0:378_12": "tvaṃ mahantaṃ sakkāraṃ sajjehī”ti.",
  "atk-s0502a0:379_0": "Sirivaḍḍhano tassa vacanaṃ sutvā attano nivesanadvāre rājamānena aṭṭhakarīsamattaṃ",
  "atk-s0502a0:379_1": "ṭhānaṃ samatalaṃ kāretvā vālukaṃ okirāpetvā lājapañcamānipupphāni vikirāpetvā nīluppalacchadanaṃ",
  "atk-s0502a0:379_2": "maṇḍapaṃ kāretvā buddhāsanaṃ paññāpetvā sesabhikkhūnampi āsanāni paṭiyādetvā mahantaṃ",
  "atk-s0502a0:379_3": "sakkārasammānaṃ sajjetvā buddhānaṃ nimantanatthāya saradatāpasassa saññaṃ adāsi.",
  "atk-s0502a0:379_4": "Tāpaso buddhappamukhaṃ bhikkhusaṅghaṃ gahetvā tassa nivesanaṃ agamāsi. Sirivaḍḍhanopi",
  "atk-s0502a0:379_5": "paccuggamanaṃ katvā tathāgatassa hatthato pattaṃ gahetvā maṇḍapaṃ pavesetvā paññattāsanesu",
  "atk-s0502a0:379_6": "nisinnassa buddhappamukhassa bhikkhusaṅghassa dakkhiṇodakaṃ datvā paṇītena bhojanena",
  "atk-s0502a0:379_7": "parivisitvā bhattakiccapariyosāne buddhappamukhaṃ bhikkhusaṅghaṃ mahārahehi vatthehi",
  "atk-s0502a0:379_8": "acchādetvā, “bhante, nāyaṃ ārabbho appamattakaṭṭhānatthāya, imināva niyāmena sattāhaṃ",
  "atk-s0502a0:379_9": "anukampaṃ karothā”ti āha. Satthā adhivāsesi. So teneva niyāmena sattāhaṃ mahādānaṃ",
  "atk-s0502a0:379_10": "pavattetvā bhagavantaṃ vanditvā añjaliṃ paggayha ṭhito āha – “bhante, mama sahāyo",
  "atk-s0502a0:379_11": "saradatāpaso yassa satthussa paṭhamaaggasāvako bhaveyya”nti patthesi, ahampi “tasseva",
  "atk-s0502a0:379_12": "dutiyaaggasāvako bhaveyya”nti patthemīti.",
  "atk-s0502a0:380_0": "Satthā anāgataṃ oloketvā tassa patthanāya samijjhanabhāvaṃ disvā byākāsi – “tvaṃ",
  "atk-s0502a0:380_1": "ito kappasatasahassādhikaṃ asaṅkhyeyyaṃ atikkamitvā gotamabuddhassa dutiyaaggasāvako",
  "atk-s0502a0:380_2": "bhavissasī”ti. Buddhānaṃ byākaraṇaṃ sutvā sirivaḍḍhano haṭṭhapahaṭṭho ahosi. Satthāpi",
  "atk-s0502a0:380_3": "bhattānumodanaṃ katvā saparivāro vihārameva gato. “Ayaṃ, bhikkhave, mama puttehi",
  "atk-s0502a0:380_4": "tadā patthitapatthanā. Te yathāpatthitameva labhiṃsu. Nāhaṃ mukhaṃ oloketvā demī”ti.",
  "atk-s0502a0:381_0": "Evaṃ vutte dve aggasāvakā bhagavantaṃ vanditvā, “bhante, mayaṃ agāriyabhūtā samānā",
  "atk-s0502a0:381_1": "giraggasamajjaṃ dassanāya gatā”ti yāva assajittherassa santikā sotāpattiphalapaṭivedhā",
  "atk-s0502a0:381_2": "sabbaṃ paccuppannavatthuṃ kathetvā, “te mayaṃ, bhante, ācariyassa sañcayassa santikaṃ",
  "atk-s0502a0:381_3": "gantvā taṃ tumhākaṃ pādamūle ānetukāmā tassa laddhiyā nissārabhāvaṃ kathetvā idhāgamane",
  "atk-s0502a0:381_4": "ānisaṃsaṃ kathayimhā. So idāni mayhaṃ antevāsikavāso nāma cāṭiyā udañcanabhāvappattisadiso,",
  "atk-s0502a0:381_5": "na sakkhissāmi antevāsivāsaṃ vasitu”nti vatvā, “ācariya, idāni mahājano gandhamālādihattho",
  "atk-s0502a0:381_6": "gantvā satthārameva pūjessati, tumhe kathaṃ bhavissathā”ti vutte “kiṃ pana imasmiṃ",
  "atk-s0502a0:381_7": "loke paṇḍitā bahū, udāhu dandhā”ti? “Dandhā”ti kathite “tena hi paṇḍitā paṇḍitassa",
  "atk-s0502a0:381_8": "samaṇassa gotamassa santikaṃ gamissanti, dandhā dandhassa mama santikaṃ āgamissanti,",
  "atk-s0502a0:381_9": "gacchatha tumhe”ti vatvā “āgantuṃ na icchi, bhante”ti. Taṃ sutvā satthā, “bhikkhave,",
  "atk-s0502a0:381_10": "sañcayo attano micchādiṭṭhitāya asāraṃ sāroti, sārañca asāroti gaṇhi. Tumhe pana",
  "atk-s0502a0:381_11": "attano paṇḍitatāya sārañca sārato, asārañca asārato ñatvā asāraṃ pahāya sārameva",
  "atk-s0502a0:381_12": "gaṇhitthā”ti vatvā imā gāthā abhāsi –",
  "atk-s0502a0:382": "11.",
  "atk-s0502a0:383": "“Asāre sāramatino, sāre cāsāradassino;",
  "atk-s0502a0:384": "Te sāraṃ nādhigacchanti, micchāsaṅkappagocarā.",
  "atk-s0502a0:385": "12.",
  "atk-s0502a0:386": "“Sārañca sārato ñatvā, asārañca asārato;",
  "atk-s0502a0:387": "Te sāraṃ adhigacchanti, sammāsaṅkappagocarā”ti.",
  "atk-s0502a0:388_0": "Tattha asāre sāramatinoti cattāro paccayā, dasavatthukā micchādiṭṭhi, tassā upanissayabhūtā",
  "atk-s0502a0:388_1": "dhammadesanāti ayaṃ asāro nāma, tasmiṃ sāradiṭṭhinoti attho. Sāre cāsāradassinoti",
  "atk-s0502a0:388_2": "dasavatthukā sammādiṭṭhi, tassā upanissayabhūtā dhammadesanāti ayaṃ sāro nāma, tasmiṃ",
  "atk-s0502a0:388_3": "“nāyaṃ sāro”ti asāradassino. Te sāranti te pana taṃ micchādiṭṭhiggahaṇaṃ gahetvā",
  "atk-s0502a0:388_4": "ṭhitā kāmavitakkādīnaṃ vasena micchāsaṅkappagocarā hutvā sīlasāraṃ, samādhisāraṃ,",
  "atk-s0502a0:388_5": "paññāsāraṃ, vimuttisāraṃ, vimuttiñāṇadassanasāraṃ, “paramatthasāraṃ, nibbānañca nādhigaccha”nti.",
  "atk-s0502a0:388_6": "Sārañcāti tameva sīlasārādisāraṃ “sāro nāmāya”nti, vuttappakārañca asāraṃ “asāro",
  "atk-s0502a0:388_7": "aya”nti ñatvā. Te sāranti te paṇḍitā evaṃ sammādassanaṃ gahetvā ṭhitā nekkhammasaṅkappādīnaṃ",
  "atk-s0502a0:388_8": "vasena sammāsaṅkappagocarā hutvā taṃ vuttappakāraṃ sāraṃ adhigacchantīti.",
  "atk-s0502a0:389": "Gāthāpariyosāne bahū sotāpattiphalādīni pāpuṇiṃsu. Sannipatitānaṃ sātthikā dhammadesanā ahosīti.",
  "atk-s0502a0:390": "Sāriputtattheravatthu aṭṭhamaṃ.",
  "atk-s0502a0:391": "9. Nandattheravatthu",
  "atk-s0502a0:392": "Yathā agāranti imaṃ dhammadesanaṃ satthā jetavane viharanto āyasmantaṃ nandaṃ ārabbha kathesi.",
  "atk-s0502a0:393_0": "Satthā hi pavattitavaradhammacakko rājagahaṃ gantvā veḷuvane viharanto – “puttaṃ",
  "atk-s0502a0:393_1": "me ānetvā dassethā”ti suddhodanamahārājena pesitānaṃ sahassasahassaparivārānaṃ dasannaṃ",
  "atk-s0502a0:393_2": "dūtānaṃ sabbapacchato gantvā arahattappattena kāḷudāyittherena gamanakālaṃ ñatvā",
  "atk-s0502a0:393_3": "maggavaṇṇaṃ vaṇṇetvā vīsatisahassakhīṇāsavaparivuto kapilapuraṃ nīto ñātisamāgame",
  "atk-s0502a0:393_4": "pokkharavassaṃ atthuppattiṃ katvā vessantarajātakaṃ kathetvā punadivase piṇḍāya paviṭṭho,",
  "atk-s0502a0:393_5": "“uttiṭṭhe nappamajjeyyā”ti gāthāya pitaraṃ sotāpattiphale patiṭṭhāpetvā, “dhammañcare”ti",
  "atk-s0502a0:393_6": "gāthāya mahāpajāpatiṃ sotāpattiphale, rājānañca sakadāgāmiphale patiṭṭhāpesi. Bhattakiccāvasāne",
  "atk-s0502a0:393_7": "pana rāhulamātuguṇakathaṃ nissāya candakinnarījātakaṃ kathetvā tato tatiyadivase",
  "atk-s0502a0:393_8": "nandakumārassa abhisekagehappavesanavivāhamaṅgalesu pavattamānesu piṇḍāya pavisitvā",
  "atk-s0502a0:393_9": "nandakumārassa hatthe pattaṃ datvā maṅgalaṃ vatvā uṭṭhāyāsanā pakkamanto nandakumārassa",
  "atk-s0502a0:393_10": "hatthato pattaṃ na gaṇhi. Sopi tathāgatagāravena “pattaṃ vo, bhante, gaṇhathā”ti",
  "atk-s0502a0:393_11": "vattuṃ nāsakkhi. Evaṃ pana cintesi – “sopānasīse pattaṃ gaṇhissatī”ti. Satthā tasmimpi",
  "atk-s0502a0:393_12": "ṭhāne na gaṇhi. Itaro “sopānapādamūle gaṇhissatī”ti cintesi. Satthā tatthāpi na gaṇhi.",
  "atk-s0502a0:393_13": "Itaro “rājaṅgaṇe gaṇhissatī”ti cintesi. Satthā tatthāpi na gaṇhi. Kumāro nivattitukāmo",
  "atk-s0502a0:393_14": "aruciyā gacchanto satthugāravena “pattaṃ gaṇhathā”ti vattuṃ na sakkoti. “Idha gaṇhissati,",
  "atk-s0502a0:393_15": "ettha gaṇhissatī”ti cintento gacchati.",
  "atk-s0502a0:394_0": "Tasmiṃ khaṇe aññā itthiyo taṃ disvā janapadakalyāṇiyā ācikkhiṃsu – “ayye, bhagavā",
  "atk-s0502a0:394_1": "nandakumāraṃ gahetvā gato, tumhehi taṃ vinā karissatī”ti. Sā udakabindūhi paggharanteheva",
  "atk-s0502a0:394_2": "aḍḍhullikhitehi kesehi vegena gantvā, “tuvaṭaṃ kho, ayyaputta, āgaccheyyāsī”ti āha.",
  "atk-s0502a0:394_3": "Taṃ tassā vacanaṃ tassa hadaye tiriyaṃ patitvā viya ṭhitaṃ. Satthāpissa hatthato",
  "atk-s0502a0:394_4": "pattaṃ aggaṇhitvāva taṃ vihāraṃ netvā, “pabbajissasi nandā”tiāha. So buddhagāravena",
  "atk-s0502a0:394_5": "“na pabbajissāmī”ti avatvā, “āma, pabbajissāmī”ti āha. Satthā “tena hi nandaṃ pabbājethā”ti",
  "atk-s0502a0:394_6": "āha. Satthā kapilapuraṃ gantvā tatiyadivase nandaṃ pabbājesi.",
  "atk-s0502a0:395_0": "Sattame divase rāhulamātā kumāraṃ alaṅkaritvā bhagavato santikaṃ pesesi – “passa,",
  "atk-s0502a0:395_1": "tāta, etaṃ vīsatisahassasamaṇaparivutaṃ suvaṇṇavaṇṇaṃ brahmarūpivaṇṇaṃ samaṇaṃ, ayaṃ",
  "atk-s0502a0:395_2": "te pitā, etassa mahantā nidhikumbhiyo ahesuṃ. Tyāssa nikkhamanato paṭṭhāya na passāma,",
  "atk-s0502a0:395_3": "gaccha naṃ dāyajjaṃ yācassu – ‘ahaṃ, tāta, kumāro, abhisekaṃ patvā cakkavattī bhavissāmi,",
  "atk-s0502a0:395_4": "dhanena me attho, dhanaṃ me dehi. Sāmiko hi putto pitusantakassā”’ti. Kumāro bhagavato",
  "atk-s0502a0:395_5": "santikaṃ gantvāva pitusinehaṃ paṭilabhitvā haṭṭhacitto “sukhā te, samaṇa, chāyā”ti",
  "atk-s0502a0:395_6": "vatvā aññampi bahuṃ attano anurūpaṃ vadanto aṭṭhāsi. Bhagavā katabhattakicco anumodanaṃ",
  "atk-s0502a0:395_7": "katvā uṭṭhāyāsanā pakkāmi. Kumāropi “dāyajjaṃ me, samaṇa, dehi, dāyajjaṃ me, samaṇa,",
  "atk-s0502a0:395_8": "dehī”ti bhagavantaṃ anubandhi. Bhagavāpi kumāraṃ na nivattāpesi. Parijanopi bhagavatā",
  "atk-s0502a0:395_9": "saddhiṃ gacchantaṃ nivattetuṃ nāsakkhi. Iti so bhagavatā saddhiṃ ārāmameva agamāsi.",
  "atk-s0502a0:396_0": "Tato bhagavā cintesi – “yaṃ ayaṃ pitusantakaṃ dhanaṃ icchati, taṃ vaṭṭānugataṃ savighātaṃ,",
  "atk-s0502a0:396_1": "handassa bodhitale paṭiladdhaṃ sattavidhaṃ ariyadhanaṃ demi, lokuttaradāyajjassa",
  "atk-s0502a0:396_2": "naṃ sāmikaṃ karomī”ti. Atha kho bhagavā āyasmantaṃ sāriputtaṃ āmantesi – “tena hi",
  "atk-s0502a0:396_3": "tvaṃ, sāriputta, rāhulakumāraṃ pabbājehī”ti. Thero kumāraṃ pabbājesi. Pabbajite ca",
  "atk-s0502a0:396_4": "pana kumāre rañño adhimattaṃ dukkhaṃ uppajji. Taṃ adhivāsetuṃ asakkonto bhagavato",
  "atk-s0502a0:396_5": "nivedetvā, “sādhu, bhante, ayyā, mātāpitūhi ananuññātaṃ puttaṃ na pabbājeyyu”nti",
  "atk-s0502a0:396_6": "varaṃ yāci. Bhagavā tassa taṃ varaṃ datvā punekadivasaṃ rājanivesane katapātarāso",
  "atk-s0502a0:396_7": "ekamantaṃ nisinnena raññā, “bhante, tumhākaṃ dukkarakārikakāle ekā devatā maṃ upasaṅkamitvā,",
  "atk-s0502a0:396_8": "‘putto te kālakato’ti āha. Ahaṃ tassā vacanaṃ asaddahanto ‘na mayhaṃ putto bodhiṃ",
  "atk-s0502a0:396_9": "appatvā kālaṃ karotī’ti paṭikkhipi”nti vutte – “idāni kiṃ saddahissatha, pubbepi",
  "atk-s0502a0:396_10": "aṭṭhikāni dassetvā, ‘putto te mato’ti vutte na saddahitvā”ti imissā atthuppattiyā",
  "atk-s0502a0:396_11": "mahādhammapālajātakaṃ kathesi. Gāthāpariyosāne rājā anāgāmiphale patiṭṭhahi. Iti",
  "atk-s0502a0:396_12": "bhagavā pitaraṃ tīsu phalesu patiṭṭhāpetvā bhikkhusaṅghaparivuto punadeva rājagahaṃ",
  "atk-s0502a0:396_13": "gantvā tato anāthapiṇḍikena sāvatthiṃ āgamanatthāya gahitapaṭiñño niṭṭhite jetavane",
  "atk-s0502a0:396_14": "vihāre tattha gantvā vāsaṃ kappesi.",
  "atk-s0502a0:397_0": "Evaṃ satthari jetavane viharante āyasmā nando ukkaṇṭhitvā bhikkhūnaṃ etamatthaṃ ārocesi",
  "atk-s0502a0:397_1": "– “anabhirato ahaṃ, āvuso, brahmacariyaṃ carāmi, na sakkomi brahmacariyaṃ sandhāretuṃ,",
  "atk-s0502a0:397_2": "sikkhaṃ paccakkhāya hīnāyāvattissāmī”ti. Bhagavā taṃ pavattiṃ sutvā āyasmantaṃ nandaṃ",
  "atk-s0502a0:397_3": "pakkosāpetvā etadavoca – “saccaṃ kira tvaṃ, nanda, sambahulānaṃ bhikkhūnaṃ evaṃ ārocesi",
  "atk-s0502a0:397_4": "– ‘anabhirato, āvuso, brahmacariyaṃ carāmi, na sakkomi brahmacariyaṃ sandhāretuṃ,",
  "atk-s0502a0:397_5": "sikkhaṃ paccakkhāya hīnāyāvattissāmī”’ti? “Evaṃ, bhante”ti. “Kissa pana tvaṃ, nanda,",
  "atk-s0502a0:397_6": "anabhirato brahmacariyaṃ carasi, na sakkosi brahmacariyaṃ sandhāretuṃ, sikkhaṃ paccakkhāya",
  "atk-s0502a0:397_7": "hīnāyāvattissasī”ti? “Sākiyānī maṃ, bhante, janapadakalyāṇī gharā nikkhamantassa",
  "atk-s0502a0:397_8": "aḍḍhullikhitehi kesehi apaloketvā maṃ etadavoca – ‘tuvaṭaṃ kho, ayyaputta, āgaccheyyāsī’ti,",
  "atk-s0502a0:397_9": "so kho ahaṃ, bhante, taṃ anussaramāno anabhirato brahmacariyaṃ carāmi, na sakkomi",
  "atk-s0502a0:397_10": "brahmacariyaṃ sandhāretuṃ, sikkhaṃ paccakkhāya hīnāyāvattissāmī”ti.",
  "atk-s0502a0:398_0": "Atha kho bhagavā āyasmantaṃ nandaṃ bāhāyaṃ gahetvā iddhibalena tāvatiṃsadevalokaṃ",
  "atk-s0502a0:398_1": "ānento antarāmagge ekasmiṃ jhāmakkhette jhāmakhāṇuke nisinnaṃ chinnakaṇṇanāsanaṅguṭṭhaṃ",
  "atk-s0502a0:398_2": "ekaṃ paluṭṭhamakkaṭiṃ dassetvā tāvatiṃsabhavane sakkassa devarañño upaṭṭhānaṃ āgatāni",
  "atk-s0502a0:398_3": "kakuṭapādāni pañca accharāsatāni dassesi. Kakuṭapādānīti rattavaṇṇatāya pārevatapādasadisapādāni.",
  "atk-s0502a0:398_4": "Dassetvā ca panāha – “taṃ kiṃ maññasi, nanda, katamā nu kho abhirūpatarā vā dassanīyatarā",
  "atk-s0502a0:398_5": "vā pāsādikatarā vā sākiyānī vā janapadakalyāṇī, imāni vā pañca accharāsatāni kakuṭapādānī”ti?",
  "atk-s0502a0:398_6": "Taṃ sutvā āha – “seyyathāpi sā, bhante, chinnakaṇṇanāsanaṅguṭṭhā paluṭṭhamakkaṭī,",
  "atk-s0502a0:398_7": "evameva kho, bhante, sākiyānī janapadakalyāṇī, imesaṃ pañcannaṃ accharāsatānaṃ upanidhāya",
  "atk-s0502a0:398_8": "saṅkhyampi na upeti, kalampi na upeti, kalabhāgampi na upeti. Atha kho imāneva pañca",
  "atk-s0502a0:398_9": "accharāsatāni abhirūpatarāni ceva dassanīyatarāni ca pāsādikatarāni cā”ti. “Abhirama,",
  "atk-s0502a0:398_10": "nanda, abhirama, nanda, ahaṃ te pāṭibhogo pañcannaṃ accharāsatānaṃ paṭilābhāya kakuṭapādāna”nti.",
  "atk-s0502a0:398_11": "“Sace me, bhante bhagavā, pāṭibhogo pañcannaṃ accharāsatānaṃ paṭilābhāya kakuṭapādānaṃ,",
  "atk-s0502a0:398_12": "abhiramissāmahaṃ, bhante, bhagavati brahmacariye”ti.",
  "atk-s0502a0:399_0": "Atha kho bhagavā āyasmantaṃ nandaṃ gahetvā tattha antarahito jetavaneyeva pāturahosi.",
  "atk-s0502a0:399_1": "Assosuṃ kho bhikkhū, “āyasmā kira nando bhagavato bhātā mātucchāputto accharānaṃ",
  "atk-s0502a0:399_2": "hetu brahmacariyaṃ carati. Bhagavā kirassa pāṭibhogo pañcannaṃ accharāsatānaṃ paṭilābhāya",
  "atk-s0502a0:399_3": "kakuṭapādāna”nti. Atha kho āyasmato nandassa sahāyakā bhikkhū āyasmantaṃ nandaṃ bhatakavādena",
  "atk-s0502a0:399_4": "ca upakkitakavādena ca samudācaranti, “bhatako kirāyasmā nando, upakkitako kirāyasmā",
  "atk-s0502a0:399_5": "nando, accharānaṃ hetu brahmacariyaṃ carati. Bhagavā kirassa pāṭibhogo pañcannaṃ",
  "atk-s0502a0:399_6": "accharāsatānaṃ paṭilābhāya kakuṭapādāna”nti. Atha kho āyasmā nando sahāyakānaṃ bhikkhūnaṃ",
  "atk-s0502a0:399_7": "bhatakavādena ca upakkitakavādena ca aṭṭiyamāno harāyamāno jigucchamāno eko vūpakaṭṭho",
  "atk-s0502a0:399_8": "appamatto ātāpī pahitatto viharanto na cirasseva yassatthāya kulaputtā sammadeva",
  "atk-s0502a0:399_9": "agārasmā anagāriyaṃ pabbajanti, tadanuttaraṃ brahmacariyapariyosānaṃ diṭṭheva dhamme",
  "atk-s0502a0:399_10": "sayaṃ abhiññā sacchikatvā upasampajja vihāsi, “khīṇā jāti, vusitaṃ brahmacariyaṃ,",
  "atk-s0502a0:399_11": "kataṃ karaṇīyaṃ, nāparaṃ itthattāyā”ti abbhaññāsi. Aññataro ca kho panāyasmā nando arahataṃ ahosi.",
  "atk-s0502a0:400_0": "Athekā devatā rattibhāge sakalaṃ jetavanaṃ obhāsetvā satthāraṃ upasaṅkamitvā vanditvā",
  "atk-s0502a0:400_1": "ārocesi – “āyasmā, bhante, nando bhagavato bhātā mātucchāputto āsavānaṃ khayā anāsavaṃ",
  "atk-s0502a0:400_2": "cetovimuttiṃ paññāvimuttiṃ diṭṭheva dhamme sayaṃ abhiññā sacchikatvā upasampajja",
  "atk-s0502a0:400_3": "viharatī”ti. Bhagavatopi kho ñāṇaṃ udapādi “nando āsavānaṃ khayā anāsavaṃ cetovimuttiṃ",
  "atk-s0502a0:400_4": "paññāvimuttiṃ diṭṭheva dhamme sayaṃ abhiññā sacchikatvā upasampajja viharatī”ti.",
  "atk-s0502a0:400_5": "Sopāyasmā nando tassā rattiyā accayena bhagavantaṃ upasaṅkamitvā vanditvā etadavoca",
  "atk-s0502a0:400_6": "– “yaṃ me, bhante, bhagavā pāṭibhogo pañcannaṃ accharāsatānaṃ paṭilābhāya kakuṭapādānaṃ,",
  "atk-s0502a0:400_7": "muñcāmahaṃ, bhante, bhagavantaṃ etasmā paṭissavā”ti. “Mayāpi kho te, nanda, cetasā",
  "atk-s0502a0:400_8": "ceto paricca vidito ‘nando āsavānaṃ khayā anāsavaṃ cetovimuttiṃ paññāvimuttiṃ diṭṭheva",
  "atk-s0502a0:400_9": "dhamme sayaṃ abhiññā sacchikatvā upasampajja viharatī’ti. Devatāpi me etamatthaṃ",
  "atk-s0502a0:400_10": "ārocesi – ‘āyasmā, bhante, nando āsavānaṃ khayā anāsavaṃ cetovimuttiṃ paññāvimuttiṃ",
  "atk-s0502a0:400_11": "diṭṭheva dhamme sayaṃ abhiññā sacchikatvā upasampajja viharatī’ti. Yadeva kho te,",
  "atk-s0502a0:400_12": "nanda, anupādāya āsavehi cittaṃ vimuttaṃ, athāhaṃ mutto etasmā paṭissavā”ti. Atha",
  "atk-s0502a0:400_13": "kho bhagavā etamatthaṃ viditvā tāyaṃ velāyaṃ imaṃ udānaṃ udānesi –",
  "atk-s0502a0:401": "“Yassa nittiṇṇo paṅko, maddito kāmakaṇṭako;",
  "atk-s0502a0:402": "Mohakkhayaṃ anuppatto, sukhadukkhesu na vedhatī sa bhikkhū”ti. ;",
  "atk-s0502a0:403_0": "Athekadivasaṃ bhikkhū taṃ āyasmantaṃ nandaṃ pucchiṃsu – “āvuso nanda, pubbe tvaṃ",
  "atk-s0502a0:403_1": "‘ukkaṇṭhitomī’ti vadesi, idāni te katha”nti? “Natthi me, āvuso, gihibhāvāya ālayo”ti.",
  "atk-s0502a0:403_2": "Taṃ sutvā bhikkhū – “abhūtaṃ āyasmā nando katheti, aññaṃ byākaroti, atītadivasesu",
  "atk-s0502a0:403_3": "‘ukkaṇṭhitomhī’ti vatvā idāni ‘natthi me gihibhāvāya ālayo’ti kathetī”ti gantvā bhagavato",
  "atk-s0502a0:403_4": "etamatthaṃ ārocesuṃ. Bhagavā “bhikkhave, atītadivasesu nandassa attabhāvo ducchannagehasadiso",
  "atk-s0502a0:403_5": "ahosi, idāni succhannagehasadiso jāto. Ayañhi dibbaccharānaṃ diṭṭhakālato paṭṭhāya",
  "atk-s0502a0:403_6": "pabbajitakiccassa matthakaṃ pāpetuṃ vāyamanto taṃ kiccaṃ patto”ti vatvā imā gāthā abhāsi –",
  "atk-s0502a0:404": "13.",
  "atk-s0502a0:405": "“Yathā agāraṃ ducchannaṃ, vuṭṭhī samativijjhati;",
  "atk-s0502a0:406": "Evaṃ abhāvitaṃ cittaṃ, rāgo samativijjhati.",
  "atk-s0502a0:407": "14.",
  "atk-s0502a0:408": "“Yathā agāraṃ succhannaṃ, vuṭṭhī na samativijjhati;",
  "atk-s0502a0:409": "Evaṃ subhāvitaṃ cittaṃ, rāgo na samativijjhatī”ti.",
  "atk-s0502a0:410_0": "Tattha agāranti yaṃkiñci gehaṃ. Ducchannanti viraḷacchannaṃ chiddāvachiddaṃ. Samativijjhatīti",
  "atk-s0502a0:410_1": "vassavuṭṭhi vinivijjhati. Abhāvitanti taṃ agāraṃ vuṭṭhi viya bhāvanāya rahitattā",
  "atk-s0502a0:410_2": "abhāvitaṃ cittaṃ rāgo samati vijjhati. Na kevalaṃ rāgova, dosamohamānādayo sabbakilesā",
  "atk-s0502a0:410_3": "tathārūpaṃ cittaṃ ativiya vijjhantiyeva. Subhāvitanti samathavipassanābhāvanāhi subhāvitaṃ.",
  "atk-s0502a0:410_4": "Evarūpaṃ cittaṃ succhannaṃ gehaṃ vuṭṭhi viya rāgādayo kilesā ativijjhituṃ na sakkontīti.",
  "atk-s0502a0:411": "Gāthāpariyosāne bahū sotāpattiphalādīni pāpuṇiṃsu. Mahājanassa desanā sātthikā ahosi.",
  "atk-s0502a0:412_0": "Atha kho bhikkhū dhammasabhāyaṃ kathaṃ samuṭṭhāpesuṃ, “āvuso, buddhā nāma acchariyā,",
  "atk-s0502a0:412_1": "janapadakalyāṇiṃ nissāya ukkaṇṭhito nāmāyasmā nando satthārā devaccharā āmisaṃ katvā",
  "atk-s0502a0:412_2": "vinīto”ti. Satthā āgantvā – “kāya nuttha, bhikkhave, etarahi kathāya sannisinnā”ti",
  "atk-s0502a0:412_3": "pucchitvā, “imāya nāmā”ti vutte, “na, bhikkhave, idāneva, pubbepesa mayā mātugāmena",
  "atk-s0502a0:412_4": "palobhetvā vinītoyevā”ti vatvā atītaṃ āhari –",
  "atk-s0502a0:413_0": "Atīte bārāṇasiyaṃ brahmadatte rajjaṃ kārente bārāṇasivāsī kappaṭo nāma vāṇijo ahosi.",
  "atk-s0502a0:413_1": "Tasseko gadrabho kumbhabhāraṃ vahati, ekadivasena satta yojanāni gacchati. So ekasmiṃ",
  "atk-s0502a0:413_2": "samaye gadrabhabhārakehi saddhiṃ takkasilaṃ gantvā yāva bhaṇḍassa vissajjanaṃ, tāva",
  "atk-s0502a0:413_3": "gadrabhaṃ carituṃ vissajjesi. Athassa so gadrabho parikhāpiṭṭhe caramāno ekaṃ gadrabhiṃ",
  "atk-s0502a0:413_4": "disvā upasaṅkami. Sā tena saddhiṃ paṭisanthāraṃ karontī āha – “kuto āgatosī”ti? “Bārāṇasito”ti.",
  "atk-s0502a0:413_5": "“Kena kammenā”ti? “Vāṇijjakammenā”ti. “Kittakaṃ bhāraṃ vahasī”ti? “Kumbhabhāra”nti?",
  "atk-s0502a0:413_6": "“Ettakaṃ bhāraṃ vahanto kati yojanāni gacchasī”ti? “Satta yojanānī”ti. “Gatagataṭṭhāne",
  "atk-s0502a0:413_7": "te kāci pādaparikammapiṭṭhiparikammakarā atthī”ti? “Natthī”ti. “Evaṃ sante mahādukkhaṃ",
  "atk-s0502a0:413_8": "nāma anubhosī”ti? “Kiñcāpi hi tiracchānagatānaṃ pādaparikammādikārakā nāma natthi,",
  "atk-s0502a0:413_9": "kāmasaṃyojanaghaṭṭanatthāya pana evarūpaṃ kathaṃ kathesi”? So tassā kathāya ukkaṇṭhi.",
  "atk-s0502a0:413_10": "Kappaṭopi bhaṇḍaṃ vissajjetvā tassa santikaṃ āgantvā – “ehi, tāta, gamissāmā”ti āha.",
  "atk-s0502a0:413_11": "“Gacchatha tumhe, nāhaṃ gamissāmī”ti. Atha naṃ punappunaṃ yācitvā, “anicchantaṃ paribhāsetvā",
  "atk-s0502a0:413_12": "naṃ nessāmī”ti cintetvā gāthamāha –",
  "atk-s0502a0:414": "“Patodaṃ te karissāmi, sāḷasaṅgulikaṇṭakaṃ;",
  "atk-s0502a0:415": "Sañchindissāmi te kāyaṃ, evaṃ jānāhi gadrabhā”ti.",
  "atk-s0502a0:416": "Taṃ sutvā gadrabho “evaṃ sante ahampi te kattabbaṃ jānissāmī”ti vatvā imaṃ gāthamāha –",
  "atk-s0502a0:417": "“Patodaṃ me karissasi, soḷasaṅgulikaṇṭakaṃ;",
  "atk-s0502a0:418": "Purato patiṭṭhahitvāna, uddharitvāna pacchato;",
  "atk-s0502a0:419": "Dantaṃ te pātayissāmi, evaṃ jānāhi kappaṭā”ti.",
  "atk-s0502a0:420_0": "Taṃ sutvā vāṇijo – “kena nu kho kāraṇena esa evaṃ vadatī”ti cintetvā, ito cito ca",
  "atk-s0502a0:420_1": "olokento taṃ gadrabhiṃ disvā, “imāyesa evaṃ sikkhāpito bhavissati, ‘evarūpiṃ nāma",
  "atk-s0502a0:420_2": "te gadrabhiṃ ānessāmī’ti mātugāmena naṃ palobhetvā nessāmī”ti imaṃ gāthamāha –",
  "atk-s0502a0:421": "“Catuppadiṃ saṅkhamukhiṃ, nāriṃ sabbaṅgasobhiniṃ;",
  "atk-s0502a0:422": "Bhariyaṃ te ānayissāmi, evaṃ jānāhi gadrabhā”ti.",
  "atk-s0502a0:423": "Taṃ sutvā tuṭṭhacitto gadrabho imaṃ gāthamāha –",
  "atk-s0502a0:424": "“Catuppadiṃ saṅkhamukhiṃ, nāriṃ sabbaṅgasobhiniṃ;",
  "atk-s0502a0:425": "Bhariyaṃ me ānayissasi, evaṃ jānāhi kappaṭa;",
  "atk-s0502a0:426": "Kappaṭa bhiyyo gamissāmi, yojanāni catuddasā”ti.",
  "atk-s0502a0:427_0": "Atha naṃ kappaṭo, “tena hi ehī”ti gahetvā sakaṭṭhānaṃ agamāsi. So katipāhaccayena",
  "atk-s0502a0:427_1": "naṃ āha – “nanu maṃ tumhe ‘bhariyaṃ te ānayissāmī’ti avocutthā”ti? “Āma, vuttaṃ,",
  "atk-s0502a0:427_2": "nāhaṃ attano kathaṃ bhindissāmi, bhariyaṃ te ānessāmi, vetanaṃ pana tuyhaṃ ekakasseva",
  "atk-s0502a0:427_3": "dassāmi, tuyhaṃ vetanaṃ dutiyassa pahotu vā mā vā, tvameva jāneyyāsi. Ubhinnaṃ pana",
  "atk-s0502a0:427_4": "vo saṃvāsamanvāya puttā vijāyissanti, tehipi bahūhi saddhiṃ tuyhaṃ taṃ pahotu vā",
  "atk-s0502a0:427_5": "mā vā, tvameva jāneyyāsī”ti. Gadrabho tasmiṃ kathenteyeva anapekkho ahosi.",
  "atk-s0502a0:428_0": "Satthā imaṃ dhammadesanaṃ āharitvā, “tadā, bhikkhave, gadrabhī janapadakalyāṇī ahosi,",
  "atk-s0502a0:428_1": "gadrabho nando, vāṇijo ahameva. Evaṃ pubbepesa mayā mātugāmena palobhetvā vinīto”ti",
  "atk-s0502a0:428_2": "jātakaṃ niṭṭhāpesīti.",
  "atk-s0502a0:429": "Nandattheravatthu navamaṃ.",
  "atk-s0502a0:430": "10. Cundasūkarikavatthu",
  "atk-s0502a0:431": "Idha socetīti imaṃ dhammadesanaṃ satthā veḷuvane viharanto cundasūkarikaṃ nāma purisaṃ ārabbha kathesi.",
  "atk-s0502a0:432_0": "So kira pañcapaṇṇāsa vassāni sūkare vadhitvā khādanto ca vikkiṇanto ca jīvikaṃ kappesi.",
  "atk-s0502a0:432_1": "Chātakāle sakaṭena vīhiṃ ādāya janapadaṃ gantvā ekanāḷidvenāḷimattena gāmasūkarapotake",
  "atk-s0502a0:432_2": "kiṇitvā sakaṭaṃ pūretvā āgantvā pacchānivesane vajaṃ viya ekaṃ ṭhānaṃ parikkhipitvā",
  "atk-s0502a0:432_3": "tattheva tesaṃ nivāpaṃ ropetvā, tesu nānāgacche ca sarīramalañca khāditvā vaḍḍhitesu",
  "atk-s0502a0:432_4": "yaṃ yaṃ māretukāmo hoti, taṃ taṃ āḷāne niccalaṃ bandhitvā sarīramaṃsassa uddhumāyitvā",
  "atk-s0502a0:432_5": "bahalabhāvatthaṃ caturassamuggarena pothetvā, “bahalamaṃso jāto”ti ñatvā mukhaṃ vivaritvā",
  "atk-s0502a0:432_6": "antare daṇḍakaṃ datvā lohathāliyā pakkuthitaṃ uṇhodakaṃ mukhe āsiñcati. Taṃ kucchiṃ",
  "atk-s0502a0:432_7": "pavisitvā pakkuthitaṃ karīsaṃ ādāya adhobhāgena nikkhamati, yāva thokampi karīsaṃ",
  "atk-s0502a0:432_8": "atthi, tāva āvilaṃ hutvā nikkhamati, suddhe udare acchaṃ anāvilaṃ hutvā nikkhamati.",
  "atk-s0502a0:432_9": "Athassa avasesaṃ udakaṃ piṭṭhiyaṃ āsiñcati. Taṃ kāḷacammaṃ uppāṭetvā gacchati. Tato",
  "atk-s0502a0:432_10": "tiṇukkāya lomāni jhāpetvā tikhiṇena asinā sīsaṃ chindati. Paggharaṇataṃ lohitaṃ bhājanena",
  "atk-s0502a0:432_11": "paṭiggahetvā maṃsaṃ lohitena madditvā pacitvā puttadāramajjhe nisinno khāditvā sesaṃ",
  "atk-s0502a0:432_12": "vikkiṇāti. Tassa imināva niyāmena jīvikaṃ kappentassa pañcapaṇṇāsa vassāni atikkantāni.",
  "atk-s0502a0:432_13": "Tathāgate dhuravihāre vasante ekadivasampi pupphamuṭṭhimattena pūjā vā kaṭacchumattaṃ",
  "atk-s0502a0:432_14": "bhikkhadānaṃ vā aññaṃ vā kiñci puññaṃ nāma nāhosi. Athassa sarīre rogo uppajji, jīvantasseva",
  "atk-s0502a0:432_15": "avīcimahānirayasantāpo upaṭṭhahi. Avīcisantāpo nāma yojanasate ṭhatvā olokentassa",
  "atk-s0502a0:432_16": "akkhīnaṃ bhijjanasamattho pariḷāho hoti. Vuttampi cetaṃ –",
  "atk-s0502a0:433": "“Tassa ayomayā bhūmi, jalitā tejasāyutā;",
  "atk-s0502a0:434": "Samantā yojanasataṃ, pharitvā tiṭṭhati sabbadā”ti. ;",
  "atk-s0502a0:435_0": "Nāgasenattherena panassa pākatikaggisantāpato adhimattatāya ayaṃ upamā vuttā – “yathā,",
  "atk-s0502a0:435_1": "mahārāja, kūṭāgāramatto pāsāṇopi nerayikaggimhi pakkhitto khaṇena vilayaṃ gacchati,",
  "atk-s0502a0:435_2": "nibbattasattā panettha kammabalena mātukucchigatā viya na vilīyantī”ti. Tassa tasmiṃ",
  "atk-s0502a0:435_3": "santāpe upaṭṭhite kammasarikkhako ākāro uppajji. Gehamajjheyeva sūkararavaṃ ravitvā",
  "atk-s0502a0:435_4": "jaṇṇukehi vicaranto puratthimavatthumpi pacchimavatthumpi gacchati. Athassa gehamānusakā",
  "atk-s0502a0:435_5": "taṃ daḷhaṃ gahetvā mukhaṃ pidahanti. Kammavipāko nāma na sakkā kenaci paṭibāhituṃ.",
  "atk-s0502a0:435_6": "So viravantova ito cito ca vicarati. Samantā sattasu gharesu manussā niddaṃ na labhanti.",
  "atk-s0502a0:435_7": "Maraṇabhayena tajjitassa pana bahinikkhamanaṃ nivāretuṃ asakkonto sabbo gehajano",
  "atk-s0502a0:435_8": "yathā antoṭhito bahi vicarituṃ na sakkoti, tathā gehadvārāni thaketvā bahigehaṃ parivāretvā",
  "atk-s0502a0:435_9": "rakkhanto acchati. Itaro antogeheyeva nirayasantāpena viravanto ito cito ca vicarati.",
  "atk-s0502a0:435_10": "Evaṃ sattadivasāni vicaritvā aṭṭhame divase kālaṃ katvā avīcimahāniraye nibbatti.",
  "atk-s0502a0:435_11": "Avīcimahānirayo devadūtasuttena vaṇṇetabboti.",
  "atk-s0502a0:436_0": "Bhikkhū tassa gharadvārena gacchantā taṃ saddaṃ sutvā, “sūkarasaddo”ti saññino hutvā",
  "atk-s0502a0:436_1": "vihāraṃ gantvā satthu santike nisinnā evamāhaṃsu – “bhante, cundasūkaritassa gehadvāraṃ",
  "atk-s0502a0:436_2": "pidahitvā sūkarānaṃ māriyamānānaṃ ajja sattamo divaso, gehe kāci maṅgalakiriyā bhavissati",
  "atk-s0502a0:436_3": "maññe. Ettake nāma, bhante, sūkare mārentassa ekampi mettacittaṃ vā kāruññaṃ vā natthi,",
  "atk-s0502a0:436_4": "na vata no evarūpo kakkhaḷo pharuso satto diṭṭhapubbo”ti. Satthā – “na, bhikkhave,",
  "atk-s0502a0:436_5": "so ime sattadivase sūkare māreti, kammasarikkhakaṃ panassa vipākaṃ udapādi, jīvantasseva",
  "atk-s0502a0:436_6": "avīcimahānirayasantāpo upaṭṭhāsi. So tena santāpena satta divasāni sūkararavaṃ ravanto",
  "atk-s0502a0:436_7": "antonivesane vicaritvā ajja kālaṃ katvā avīcimhi nibbatto”ti vatvā, “bhante, idha",
  "atk-s0502a0:436_8": "loke evaṃ socitvā puna gantvā socanaṭṭhāneyeva nibbatto”ti vutte, “āma, bhikkhave,",
  "atk-s0502a0:436_9": "pamattā nāma gahaṭṭhā vā hontu pabbajitā vā, ubhayattha socantiyevā”ti vatvā imaṃ gāthamāha –",
  "atk-s0502a0:437": "15.",
  "atk-s0502a0:438": "“Idha socati pecca socati,",
  "atk-s0502a0:439": "Pāpakārī ubhayattha socati;",
  "atk-s0502a0:440": "So socati so vihaññati;",
  "atk-s0502a0:441": "Disvā kammakiliṭṭhamattano”ti.",
  "atk-s0502a0:442_0": "Tattha pāpakārīti nānappakārassa pāpakammassa kārako puggalo “akataṃ vata me kalyāṇaṃ,",
  "atk-s0502a0:442_1": "kataṃ pāpa”nti ekaṃseneva maraṇasamaye idha socati, idamassa kammasocanaṃ. Vipākaṃ",
  "atk-s0502a0:442_2": "anubhavanto pana pecca socati. Idamassa paraloke vipākasocanaṃ. Evaṃ so ubhayattha",
  "atk-s0502a0:442_3": "socatiyeva. Teneva kāraṇena jīvamānoyeva so cundasūkarikopi socati. Disvā kammakiliṭṭhanti",
  "atk-s0502a0:442_4": "attano kiliṭṭhakammaṃ passitvā nānappakārakaṃ vilapanto vihaññatīti.",
  "atk-s0502a0:443": "Gāthāpariyosāne bahū sotāpannādayo ahesuṃ. Mahājanassa sātthikā dhammadesanā jātāti.",
  "atk-s0502a0:444": "Cundasūkarikavatthu dasamaṃ.",
  "atk-s0502a0:445": "11. Dhammikaupāsakavatthu",
  "atk-s0502a0:446": "Idha modatīti imaṃ dhammadesanaṃ satthā jetavane viharanto dhammikaupāsakaṃ ārabbha kathesi.",
  "atk-s0502a0:447_0": "Sāvatthiyaṃ kira pañcasatā dhammikaupāsakā nāma ahesuṃ. Tesu ekekassa pañca pañca",
  "atk-s0502a0:447_1": "upāsakasatāni parivārā. Yo tesaṃ jeṭṭhako, tassa satta puttā satta dhītaro. Tesu",
  "atk-s0502a0:447_2": "ekekassa ekekā salākayāgu salākabhattaṃ pakkhikabhattaṃ nimantanabhattaṃ uposathikabhattaṃ",
  "atk-s0502a0:447_3": "āgantukabhattaṃ saṅghabhattaṃ vassāvāsikaṃ ahosi. Tepi sabbeva anujātaputtā nāma",
  "atk-s0502a0:447_4": "ahesuṃ. Iti cuddasannaṃ puttānaṃ bhariyāya upāsakassāti soḷasa salākayāguādīni pavattanti.",
  "atk-s0502a0:447_5": "Iti so saputtadāro sīlavā kalyāṇadhammo dānasaṃvibhāgarato ahosi. Athassa aparabhāge",
  "atk-s0502a0:447_6": "rogo uppajji, āyusaṅkhāro parihāyi. So dhammaṃ sotukāmo “aṭṭha vā me soḷasa vā bhikkhū",
  "atk-s0502a0:447_7": "pesethā”ti satthu santikaṃ pahiṇi. Satthā pesesi. Te gantvā tassa mañcaṃ parivāretvā",
  "atk-s0502a0:447_8": "paññattesu āsanesu nisinnā. “Bhante, ayyānaṃ me dassanaṃ dullabhaṃ bhavissati, dubbalomhi,",
  "atk-s0502a0:447_9": "ekaṃ me suttaṃ sajjhāyathā”ti vutte “kataraṃ suttaṃ sotukāmo upāsakā”ti? “Sabbabuddhānaṃ",
  "atk-s0502a0:447_10": "avijahitaṃ satipaṭṭhānasutta”nti vutte – “ekāyano ayaṃ, bhikkhave, maggo sattānaṃ",
  "atk-s0502a0:447_11": "visuddhiyā”ti suttantaṃ paṭṭhapesuṃ. Tasmiṃ khaṇe chahi devalokehi sabbālaṅkārapaṭimaṇḍitā",
  "atk-s0502a0:447_12": "sahassasindhavayuttā diyaḍḍhayojanasatikā cha rathā āgamiṃsu. Tesu ṭhitā devatā “amhākaṃ",
  "atk-s0502a0:447_13": "devalokaṃ nessāma, amhākaṃ devalokaṃ nessāma, ambho mattikabhājanaṃ bhinditvā suvaṇṇabhājanaṃ",
  "atk-s0502a0:447_14": "gaṇhanto viya amhākaṃ devaloke abhiramituṃ idha nibbattāhi, amhākaṃ devaloke abhiramituṃ",
  "atk-s0502a0:447_15": "idha nibbattāhī”ti vadiṃsu. Upāsako dhammassavanantarāyaṃ anicchanto – “āgametha",
  "atk-s0502a0:447_16": "āgamethā”ti āha. Bhikkhū “amhe vāretī”ti saññāya tuṇhī ahesuṃ.",
  "atk-s0502a0:448_0": "Athassa puttadhītaro “amhākaṃ pitā pubbe dhammassavanena atitto ahosi, idāni pana",
  "atk-s0502a0:448_1": "bhikkhū pakkosāpetvā sajjhāyaṃ kāretvā sayameva vāreti, maraṇassa abhāyanakasatto",
  "atk-s0502a0:448_2": "nāma natthī”ti viraviṃsu. Bhikkhū “idāni anokāso”ti uṭṭhāyāsanā pakkamiṃsu. Upāsako",
  "atk-s0502a0:448_3": "thokaṃ vītināmetvā satiṃ paṭilabhitvā putte pucchi – “kasmā kandathā”ti? “Tāta, tumhe",
  "atk-s0502a0:448_4": "bhikkhū pakkosāpetvā dhammaṃ suṇantā sayameva vārayittha, atha mayaṃ ‘maraṇassa abhāyanakasatto",
  "atk-s0502a0:448_5": "nāma natthī’ti kandimhā”ti. “Ayyā pana kuhi”nti? “‘Anokāso’ti uṭṭhāyāsanā pakkantā,",
  "atk-s0502a0:448_6": "tātā”ti. “Nāhaṃ, ayyehi saddhiṃ kathemī”ti vutte “atha kena saddhiṃ kathethā”ti.",
  "atk-s0502a0:448_7": "“Chahi devalokehi devatā cha rathe alaṅkaritvā ādāya ākāse ṭhatvā ‘amhāhi devaloke",
  "atk-s0502a0:448_8": "abhirama, amhākaṃ devaloke abhiramā’ti saddaṃ karonti, tāhi saddhiṃ kathemī”ti. “Kuhiṃ,",
  "atk-s0502a0:448_9": "tāta, rathā, na mayaṃ passāmā”ti? “Atthi pana mayhaṃ ganthitāni pupphānī”ti? “Atthi,",
  "atk-s0502a0:448_10": "tātā”ti. “Kataro devaloko ramaṇīyo”ti? “Sabbabodhisattānaṃ buddhamātāpitūnañca vasitaṭṭhānaṃ",
  "atk-s0502a0:448_11": "tusitabhavanaṃ ramaṇīyaṃ, tātā”ti. “Tena hi ‘tusitabhavanato āgatarathe laggatū’ti",
  "atk-s0502a0:448_12": "pupphadāmaṃ khipathā”ti. Te khipiṃsu. Taṃ rathadhure laggitvā ākāse olambi. Mahājano",
  "atk-s0502a0:448_13": "tadeva passati, rathaṃ na passati. Upāsako “passathetaṃ pupphadāma”nti vatvā, “āma,",
  "atk-s0502a0:448_14": "passāmā”ti vutte – “etaṃ tusitabhavanato āgatarathe olambati, ahaṃ tusitabhavanaṃ",
  "atk-s0502a0:448_15": "gacchāmi, tumhe mā cintayittha, mama santike nibbattitukāmā hutvā mayā kataniyāmeneva",
  "atk-s0502a0:448_16": "puññāni karothā”ti vatvā kālaṃ katvā rathe patiṭṭhāsi.",
  "atk-s0502a0:449_0": "Tāvadevassa tigāvutappamāṇo saṭṭhisakaṭabhārālaṅkārapaṭimaṇḍito attabhāvo nibbatti,",
  "atk-s0502a0:449_1": "accharāsahassaṃ parivāresi, pañcavīsatiyojanikaṃ kanakavimānaṃ pāturahosi. Tepi bhikkhū",
  "atk-s0502a0:449_2": "vihāraṃ anuppatte satthā pucchi – “sutā, bhikkhave, upāsakena dhammadesanā”ti? “Āma,",
  "atk-s0502a0:449_3": "bhante, antarāyeva pana ‘āgamethā’ti vāresi. Athassa puttadhītaro kandiṃsu. Mayaṃ",
  "atk-s0502a0:449_4": "‘idāni anokāso’ti uṭṭhāyāsanā nikkhantā”ti. “Na so, bhikkhave, tumhehi saddhiṃ kathesi,",
  "atk-s0502a0:449_5": "chahi devalokehi devatā cha rathe alaṅkaritvā āharitvā taṃ upāsakaṃ pakkosiṃsu. So",
  "atk-s0502a0:449_6": "dhammadesanāya antarāyaṃ anicchanto tāhi saddhiṃ kathesī”ti. “Evaṃ, bhante”ti. “Evaṃ,",
  "atk-s0502a0:449_7": "bhikkhave”ti. “Idāni kuhiṃ nibbatto”ti? “Tusitabhavane, bhikkhave”ti. “Bhante, idāni",
  "atk-s0502a0:449_8": "idha ñātimajjhe modamāno vicaritvā idāneva gantvā puna modanaṭṭhāneyeva nibbatto”ti.",
  "atk-s0502a0:449_9": "“Āma, bhikkhave, appamattā hi gahaṭṭhā vā pabbajitā vā sabbattha modantiyevā”ti vatvā imaṃ gāthamāha –",
  "atk-s0502a0:450": "16.",
  "atk-s0502a0:451": "“Idha modati pecca modati,",
  "atk-s0502a0:452": "Katapuñño ubhayattha modati;",
  "atk-s0502a0:453": "So modati so pamodati,",
  "atk-s0502a0:454": "Disvā kammavisuddhimattano”ti.",
  "atk-s0502a0:455_0": "Tattha katapuññoti nānappakārassa kusalassa kārako puggalo “akataṃ vata me pāpaṃ,",
  "atk-s0502a0:455_1": "kataṃ me kalyāṇa”nti idha kammamodanena, pecca vipākamodanena modati. Evaṃ ubhayattha",
  "atk-s0502a0:455_2": "modati nāma. Kammavisuddhinti dhammikaupāsakopi attano kammavisuddhiṃ puññakammasampattiṃ",
  "atk-s0502a0:455_3": "disvā kālakiriyato pubbe idhalokepi modati, kālaṃ katvā idāni paralokepi atimodatiyevāti.",
  "atk-s0502a0:456": "Gāthāpariyosāne bahū sotāpannādayo ahesuṃ mahājanassa sātthikā dhammadesanā jātāti.",
  "atk-s0502a0:457": "Dhammikaupāsakavatthu ekādasamaṃ.",
  "atk-s0502a0:458": "12. Devadattavatthu",
  "atk-s0502a0:459": "Idha tappatīti imaṃ dhammadesanaṃ satthā jetavane viharanto devadattaṃ ārabbha kathesi.",
  "atk-s0502a0:460_0": "Devadattassa vatthu pabbajitakālato paṭṭhāya yāva pathavippavesanā devadattaṃ ārabbha",
  "atk-s0502a0:460_1": "bhāsitāni sabbāni jātakāni vitthāretvā kathitaṃ. Ayaṃ panettha saṅkhepo – satthari",
  "atk-s0502a0:460_2": "anupiyaṃ nāma mallānaṃ nigamo atthi. Taṃ nissāya anupiyambavane viharanteyeva tathāgatassa",
  "atk-s0502a0:460_3": "lakkhaṇapaṭiggahaṇadivaseyeva asītisahassehi ñātikulehi “rājā vā hotu, buddho vā,",
  "atk-s0502a0:460_4": "khattiyaparivārova vicarissatī”ti asītisahassaputtā paṭiññātā. Tesu yebhuyyena pabbajitesu",
  "atk-s0502a0:460_5": "bhaddiyaṃ nāma rājānaṃ, anuruddhaṃ, ānandaṃ, bhaguṃ, kimilaṃ, devadattanti ime cha",
  "atk-s0502a0:460_6": "sakye apabbajante disvā, “mayaṃ attano putte pabbājema, ime cha sakyā na ñātakā maññe,",
  "atk-s0502a0:460_7": "kasmā na pabbajantī”ti? Kathaṃ samuṭṭhāpesuṃ. Atha kho mahānāmo sakyo anuruddhaṃ",
  "atk-s0502a0:460_8": "upasaṅkamitvā, “tāta, amhākaṃ kulā pabbajito natthi, tvaṃ vā pabbaja, ahaṃ vā pabbajissāmī”ti",
  "atk-s0502a0:460_9": "āha. So pana sukhumālo hoti sampannabhogo, “natthī”ti vacanampi tena na sutapubbaṃ.",
  "atk-s0502a0:460_10": "Ekadivasañhi tesu chasu khattiyesu guḷakīḷaṃ kīḷantesu anuruddho pūvena parājito",
  "atk-s0502a0:460_11": "pūvatthāya pahiṇi, athassa mātā pūve sajjetvā pahiṇi. Te khāditvā puna kīḷiṃsu. Punappunaṃ",
  "atk-s0502a0:460_12": "tasseva parājayo hoti. Mātā panassa pahite pahite tikkhattuṃ pūve pahiṇitvā catutthavāre",
  "atk-s0502a0:460_13": "“pūvā natthī”ti pahiṇi. So “natthī”ti vacanassa asukapubbattā “esāpekā pūvavikati",
  "atk-s0502a0:460_14": "bhavissatī”ti maññamāno “natthipūvaṃ me āharathā”ti pesesi. Mātā panassa “natthipūvaṃ",
  "atk-s0502a0:460_15": "kira, ayye, dethā”ti vutte, “mama puttena ‘natthī’ti padaṃ na sutapubbaṃ, iminā pana",
  "atk-s0502a0:460_16": "upāyena naṃ etamatthaṃ jānāpessāmī”ti tucchaṃ suvaṇṇapātiṃ aññāya suvaṇṇapātiyā paṭikujjitvā",
  "atk-s0502a0:460_17": "pesesi. Nagarapariggāhikā devatā cintesuṃ – “anuruddhasakyena annabhārakāle attano",
  "atk-s0502a0:460_18": "bhāgabhattaṃ upariṭṭhapaccekabuddhassa datvā “‘natthī’ti me vacanassa savanaṃ mā",
  "atk-s0502a0:460_19": "hotu, bhojanuppattiṭṭhānajānanaṃ mā ‘hotū’ti patthanā katā, sacāyaṃ tucchapātiṃ passissati,",
  "atk-s0502a0:460_20": "devasamāgamaṃ pavisituṃ na labhissāma, sīsampi no sattadhā phaleyyā”ti. Atha naṃ",
  "atk-s0502a0:460_21": "pātiṃ dibbapūvehi puṇṇaṃ akaṃsu. Kassā guḷamaṇḍale ṭhapetvā ugghāṭitamattāya pūvagandho",
  "atk-s0502a0:460_22": "sakalanagare chādetvā ṭhito. Pūvakhaṇḍaṃ mukhe ṭhapitamattameva sattarasaharaṇīsahassāni anuphari.",
  "atk-s0502a0:461_0": "So cintesi – “nāhaṃ mātu piyo, ettakaṃ me kālaṃ imaṃ natthipūvaṃ nāma na paci, ito",
  "atk-s0502a0:461_1": "paṭṭhāya aññaṃ pūvaṃ nāma na khādissāmī”ti, so gehaṃ gantvāva mātaraṃ pucchi – “amma,",
  "atk-s0502a0:461_2": "tumhākaṃ ahaṃ piyo, appiyo”ti? “Tāta, ekakkhino akkhi viya ca hadayaṃ viya ca ativiya",
  "atk-s0502a0:461_3": "piyo me ahosī”ti. “Atha kasmā ettakaṃ kālaṃ mayhaṃ natthi pūvaṃ na pacittha, ammā”ti?",
  "atk-s0502a0:461_4": "Sā cūḷūpaṭṭhākaṃ pucchi – “atthi kiñci pātiyaṃ, tātā”ti? “Paripuṇṇā, ayye, pāti pūvehi,",
  "atk-s0502a0:461_5": "evarūpā pūvā nāma me na diṭṭhapubbā”ti ārocesi. Sā cintesi – “mayhaṃ putto puññavā",
  "atk-s0502a0:461_6": "katābhinīhāro bhavissati, devatāhi pātiṃ pūretvā pūvā pahitā bhavissantī”ti. “Atha",
  "atk-s0502a0:461_7": "naṃ putto, amma, ito paṭṭhāyāhaṃ aññaṃ pūvaṃ nāma na khādissāmi, natthipūvameva paceyyāsī”ti.",
  "atk-s0502a0:461_8": "Sāpissa tato paṭṭhāya “pūvaṃ khāditukāmomhī”ti vutte tucchapātimeva aññāya pātiyā",
  "atk-s0502a0:461_9": "paṭikucchitvā pesesi. Yāva agāramajjhe vasi, tāvassa devatāva pūve pahiṇiṃsu.",
  "atk-s0502a0:462_0": "So ettakampi ajānanto pabbajjaṃ nāma kiṃ jānissati? Tasmā “kā esā pabbajjā nāmā”ti",
  "atk-s0502a0:462_1": "bhātaraṃ pucchitvā “ohāritakesamassunā kāsāyanivatthena kaṭṭhattharake vā bidalamañcake",
  "atk-s0502a0:462_2": "vā nipajjitvā piṇḍāya carantena viharitabbaṃ. Esā pabbajjā nāmā”ti vutte, “bhātika,",
  "atk-s0502a0:462_3": "ahaṃ sukhumālo. Nāhaṃ sakkhissāmi pabbajitu”nti āha. “Tena hi, tāta, kammantaṃ uggahetvā",
  "atk-s0502a0:462_4": "gharāvāsaṃ vasa. Na hi sakkā amhesu ekena apabbajitu”nti. Atha naṃ “ko esa kammanto",
  "atk-s0502a0:462_5": "nāmā”ti pucchi. “Bhattuṭṭhānaṭṭhānampi ajānanto kulaputto kammantaṃ nāma kiṃ jānissatī”ti?",
  "atk-s0502a0:462_6": "Ekadivasañhi tiṇṇaṃ khattiyānaṃ kathā udapādi – “bhattaṃ nāma kuhiṃ uṭṭhahatī”ti?",
  "atk-s0502a0:462_7": "Kimilo āha – “koṭṭhe uṭṭhahatī”ti. Atha naṃ bhaddiyo “tvaṃ bhattassa uṭṭhānaṭṭhānaṃ",
  "atk-s0502a0:462_8": "na jānāsi, bhattaṃ nāma ukkhaliyaṃ uṭṭhahatī”ti āha. Anuruddho “tumhe dvepi na jānātha,",
  "atk-s0502a0:462_9": "bhattaṃ nāma ratanamakuḷāya suvaṇṇapātiyaṃ uṭṭhahatī”ti āha.",
  "atk-s0502a0:463_0": "Tesu kira ekadivasaṃ kimilo koṭṭhato vīhī otāriyamāne disvā, “ete koṭṭheyeva jātā”ti",
  "atk-s0502a0:463_1": "saññī ahosi. Bhaddiyo ekadivasaṃ ukkhalito bhattaṃ vaḍḍhiyamānaṃ disvā “ukkhaliyaññeva",
  "atk-s0502a0:463_2": "uppanna”nti saññī ahosi. Anuruddhena pana neva vīhī koṭṭentā, na bhattaṃ pacantā,",
  "atk-s0502a0:463_3": "na vaḍḍhentā diṭṭhapubbā, vaḍḍhetvā pana purato ṭhapitameva passati. So bhuñjitukāmakāle",
  "atk-s0502a0:463_4": "“bhattaṃ pātiyaṃ uṭṭhahatī”ti saññamakāsi. Evaṃ tayopi te bhattuṭṭhānaṭṭhānaṃ na",
  "atk-s0502a0:463_5": "jānanti. Tenāyaṃ “ko esa kammanto nāmā”ti pucchitvā, “paṭhamaṃ khettaṃ kasāpetabba”ntiādikaṃ",
  "atk-s0502a0:463_6": "saṃvacchare saṃvacchare kattabbaṃ kiccaṃ sutvā, “kadā kammantānaṃ anto paññāyissati,",
  "atk-s0502a0:463_7": "kadā mayaṃ appossukkā bhoge bhuñjissāmā”ti vatvā kammantānaṃ apariyantatāya akkhātāya",
  "atk-s0502a0:463_8": "“tena hi tvaññeva gharāvāsaṃ vasa, na mayhaṃ etenattho”ti mātaraṃ upasaṅkamitvā,",
  "atk-s0502a0:463_9": "“anujānāhi maṃ, amma, pabbajissāmī”ti vatvā tāya nānappakārehi tikkhattuṃ paṭikkhipitvā,",
  "atk-s0502a0:463_10": "“sace te sahāyako bhaddiyarājā pabbajissati, tena saddhiṃ pabbajāhī”ti vutte taṃ",
  "atk-s0502a0:463_11": "upasaṅkamitvā, “mama kho, samma, pabbajjā tava paṭibaddhā”ti vatvā taṃ nānappakārehi",
  "atk-s0502a0:463_12": "saññāpetvā sattame divase attanā saddhiṃ pabbajanatthāya paṭiññaṃ gaṇhi.",
  "atk-s0502a0:464_0": "Tato bhaddiyo sakyarājā anuruddho ānando bhagu kimilo devadattoti ime cha khattiyā",
  "atk-s0502a0:464_1": "upālikappakasattamā devā viya dibbasampattiṃ sattāhaṃ sampattiṃ anubhavitvā uyyānaṃ",
  "atk-s0502a0:464_2": "gacchantā viya caturaṅginiyā senāya nikkhamitvā paravisayaṃ patvā rājāṇāya senaṃ",
  "atk-s0502a0:464_3": "nivattāpetvā paravisayaṃ okkamiṃsu. Tattha cha khattiyā attano attano ābharaṇāni",
  "atk-s0502a0:464_4": "omuñcitvā bhaṇḍikaṃ katvā, “handa bhaṇe, upāli, nivattassu, alaṃ te ettakaṃ jīvikāyā”ti",
  "atk-s0502a0:464_5": "tassa adaṃsu. So tesaṃ pādamūle parivattitvā paridevitvā tesaṃ āṇaṃ atikkamituṃ asakkonto",
  "atk-s0502a0:464_6": "uṭṭhāya taṃ gahetvā nivatti. Tesaṃ dvidhā jātakāle, vanaṃ ārodanappattaṃ viya pathavīkampamānākārappattā",
  "atk-s0502a0:464_7": "viya ahosi. Upāli kappakopi thokaṃ gantvā nivattitvā “caṇḍā kho sākiyā, ‘iminā kumārā",
  "atk-s0502a0:464_8": "nippātitā’ti ghāteyyumpi maṃ. Ime hi nāma sakyakumārā evarūpaṃ sampattiṃ pahāya imāni",
  "atk-s0502a0:464_9": "anagghāni ābharaṇāni kheḷapiṇḍaṃ viya chaḍḍetvā pabbajissanti, kimaṅgaṃ panāha”nti",
  "atk-s0502a0:464_10": "bhaṇḍikaṃ omuñcitvā tāni ābharaṇāni rukkhe laggetvā “atthikā gaṇhantū”ti vatvā tesaṃ",
  "atk-s0502a0:464_11": "santikaṃ gantvā tehi “kasmā nivattosī”ti puṭṭho tamatthaṃ ārocesi. Atha naṃ te ādāya",
  "atk-s0502a0:464_12": "satthu santikaṃ gantvā, “mayaṃ, bhante, sākiyā nāma mānanissitā, ayaṃ amhākaṃ dīgharattaṃ",
  "atk-s0502a0:464_13": "paricārako, imaṃ paṭhamataraṃ pabbājetha, mayamassa abhivādanādīni karissāma, evaṃ",
  "atk-s0502a0:464_14": "no māno nimmānāyissatī”ti vatvā taṃ paṭhamataraṃ pabbājetvā pacchā sayaṃ pabbajiṃsu.",
  "atk-s0502a0:464_15": "Tesu āyasmā bhaddiyo teneva antaravassena tevijjo ahosi. Āyasmā anuruddho dibbacakkhuko",
  "atk-s0502a0:464_16": "hutvā pacchā mahāvitakkasuttaṃ sutvā arahattaṃ pāpuṇi. Āyasmā ānando sotāpattiphale",
  "atk-s0502a0:464_17": "patiṭṭhahi. Bhagutthero ca kimilatthero ca aparabhāge vipassanaṃ vaḍḍhetvā arahattaṃ",
  "atk-s0502a0:464_18": "pāpuṇiṃsu. Devadatto pothujjanikaṃ iddhiṃ patto.",
  "atk-s0502a0:465_0": "Aparabhāge satthari kosambiyaṃ viharante sasāvakasaṅghassa tathāgatassa mahanto lābhasakkāro",
  "atk-s0502a0:465_1": "nibbatti. Vatthabhesajjādihatthā manussā vihāraṃ pavisitvā “kuhiṃ satthā, kuhiṃ sāriputtatthero,",
  "atk-s0502a0:465_2": "kuhiṃ mahāmoggallānatthero, kuhiṃ mahākassapatthero, kuhiṃ bhaddiyatthero, kuhiṃ",
  "atk-s0502a0:465_3": "anuruddhatthero, kuhiṃ ānandatthero, kuhiṃ bhagutthero, kuhiṃ kimilatthero”ti asītimahāsāvakānaṃ",
  "atk-s0502a0:465_4": "nisinnaṭṭhānaṃ olokentā vicaranti. “Devadattatthero kuhiṃ nisinno vā, ṭhito vā”ti",
  "atk-s0502a0:465_5": "pucchanto nāma natthi. So cintesi – “ahampi etehi saddhiññeva pabbajito, etepi khattiyapabbajitā,",
  "atk-s0502a0:465_6": "ahampi khattiyapabbajito, lābhasakkārahatthā manussā eteyeva pariyesanti, mama nāmaṃ",
  "atk-s0502a0:465_7": "gahetāpi natthi. Kena nu kho saddhiṃ ekato hutvā kaṃ pasādetvā mama lābhasakkāraṃ",
  "atk-s0502a0:465_8": "nibbatteyya”nti. Athassa etadahosi – “ayaṃ kho rājā bimbisāro paṭhamadassaneneva",
  "atk-s0502a0:465_9": "ekādasahi nahutehi saddhiṃ sotāpattiphale patiṭṭhito, na sakkā etena saddhiṃ ekato",
  "atk-s0502a0:465_10": "bhavituṃ, kosalaraññāpi saddhiṃ na sakkā bhavituṃ. Ayaṃ kho pana rañño putto ajātasattu",
  "atk-s0502a0:465_11": "kumāro kassaci guṇadose na jānāti, etena saddhiṃ ekato bhavissāmī”ti. So kosambito",
  "atk-s0502a0:465_12": "rājagahaṃ gantvā kumārakavaṇṇaṃ abhinimminitvā cattāro āsīvise catūsu hatthapādesu",
  "atk-s0502a0:465_13": "ekaṃ gīvāya pilandhitvā ekaṃ sīse cumbaṭakaṃ katvā ekaṃ ekaṃsaṃ karitvā imāya ahimekhalāya",
  "atk-s0502a0:465_14": "ākāsato oruyha ajātasattussa ucchaṅge nisīditvā tena bhītena “kosi tva”nti vutte",
  "atk-s0502a0:465_15": "“ahaṃ devadatto”ti vatvā tassa bhayavinodanatthaṃ taṃ attabhāvaṃ paṭisaṃharitvā saṅghāṭipattacīvaradharo",
  "atk-s0502a0:465_16": "purato ṭhatvā taṃ pasādetvā lābhasakkāraṃ nibbattesi. So lābhasakkārābhibhūto “ahaṃ",
  "atk-s0502a0:465_17": "bhikkhusaṅghaṃ pariharissāmī”ti pāpakaṃ cittaṃ uppādetvā saha cittuppādena iddhito",
  "atk-s0502a0:465_18": "parihāyitvā satthāraṃ veḷuvanavihāre sarājikāya parisāya dhammaṃ desentaṃ vanditvā",
  "atk-s0502a0:465_19": "uṭṭhāyāsanā añjaliṃ paggayha – “bhagavā, bhante, etarahi jiṇṇo vuḍḍho mahallako,",
  "atk-s0502a0:465_20": "appossukko diṭṭhadhammasukhavihāraṃ anuyuñjatu, ahaṃ bhikkhusaṅghaṃ pariharissāmi,",
  "atk-s0502a0:465_21": "niyyādetha me bhikkhusaṅgha”nti vatvā satthārā kheḷāsakavādena apasādetvā paṭikkhitto",
  "atk-s0502a0:465_22": "anattamano imaṃ paṭhamaṃ tathāgate āghātaṃ bandhitvā pakkāmi.",
  "atk-s0502a0:466_0": "Athassa bhagavā rājagahe pakāsanīyakammaṃ kāresi. So “pariccatto dāni ahaṃ samaṇena",
  "atk-s0502a0:466_1": "gotamena, idānissa anatthaṃ karissāmī”ti ajātasattuṃ upasaṅkamitvā, “pubbe kho, kumāra,",
  "atk-s0502a0:466_2": "manussā dīghāyukā, etarahi appāyukā. Ṭhānaṃ kho panetaṃ vijjati, yaṃ tvaṃ kumārova",
  "atk-s0502a0:466_3": "samāno kālaṃ kareyyāsi, tena hi tvaṃ, kumāra, pitaraṃ hantvā rājā hohi, ahaṃ bhagavantaṃ",
  "atk-s0502a0:466_4": "hantvā buddho bhavissāmī”ti vatvā tasmiṃ rajje patiṭṭhite tathāgatassa vadhāya purise",
  "atk-s0502a0:466_5": "payojetvā tesu sotāpattiphalaṃ patvā nivattesu sayaṃ gijjhakūṭapabbataṃ abhiruhitvā,",
  "atk-s0502a0:466_6": "“ahameva samaṇaṃ gotamaṃ jīvitā voropessāmī”ti silaṃ pavijjhitvā ruhiruppādakakammaṃ",
  "atk-s0502a0:466_7": "katvā imināpi upāyena māretuṃ asakkonto puna nāḷāgiriṃ vissajjāpesi. Tasmiṃ āgacchante",
  "atk-s0502a0:466_8": "ānandatthero attano jīvitaṃ satthu pariccajitvā purato aṭṭhāsi. Satthā nāgaṃ dametvā",
  "atk-s0502a0:466_9": "nagarā nikkhamitvā vihāraṃ gantvā anekasahassehi upāsakehi abhihaṭaṃ mahādānaṃ paribhuñjitvā",
  "atk-s0502a0:466_10": "tasmiṃ divase sannipatitānaṃ aṭṭhārasakoṭisaṅkhātānaṃ rājagahavāsīnaṃ anupubbiṃ kathaṃ",
  "atk-s0502a0:466_11": "kathetvā caturāsītiyā pāṇasahassānaṃ dhammābhisamaye jāte “aho āyasmā ānando mahāguṇo,",
  "atk-s0502a0:466_12": "tathārūpe nāma hatthināge āgacchante attano jīvitaṃ pariccajitvā satthu puratova",
  "atk-s0502a0:466_13": "aṭṭhāsī”ti therassa guṇakathaṃ sutvā “na, bhikkhave, idāneva, pubbepesa mamatthāya",
  "atk-s0502a0:466_14": "jīvitaṃ pariccajiyevā”ti vatvā bhikkhūhi yācito cūḷahaṃsa – mahāhaṃsa – kakkaṭakajātakāni",
  "atk-s0502a0:466_15": "kathesi. Devadattassāpi kammaṃ neva pākaṭaṃ, tathā rañño mārāpitattā, na vadhakānaṃ",
  "atk-s0502a0:466_16": "payojitattā na silāya paviddhattā pākaṭaṃ ahosi, yathā nāḷāgirihatthino vissajjitattā.",
  "atk-s0502a0:466_17": "Tadā hi mahājano “rājāpi devadatteneva mārāpito, vadhakopi payojito, silāpi apaviddhā.",
  "atk-s0502a0:466_18": "Idāni pana tena nāḷāgiri vissajjāpito, evarūpaṃ nāma pāpakaṃ gahetvā rājā vicaratī”ti kolāhalamakāsi.",
  "atk-s0502a0:467_0": "Rājā mahājanassa kathaṃ sutvā pañca thālipākasatāni nīharāpetvā na puna tassūpaṭṭhānaṃ",
  "atk-s0502a0:467_1": "agamāsi, nāgarāpissa kulaṃ upagatassa bhikkhāmattampi na adaṃsu. So parihīnalābhasakkāro",
  "atk-s0502a0:467_2": "kohaññena jīvitukāmo satthāraṃ upasaṅkamitvā pañca vatthūni yācitvā bhagavato “alaṃ,",
  "atk-s0502a0:467_3": "devadatta, yo icchati, so āraññako hotū”ti paṭikkhitto kassāvuso, vacanaṃ sobhanaṃ,",
  "atk-s0502a0:467_4": "kiṃ tathāgatassa udāhu mama, ahañhi ukkaṭṭhavasena evaṃ vadāmi, “sādhu, bhante, bhikkhū",
  "atk-s0502a0:467_5": "yāvajīvaṃ āraññakā assu, piṇḍapātikā, paṃsukūlikā, rukkhamūlikā, macchamaṃsaṃ na",
  "atk-s0502a0:467_6": "khādeyyu”nti. “Yo dukkhā muccitukāmo, so mayā saddhiṃ āgacchatū”ti vatvā pakkāmi.",
  "atk-s0502a0:467_7": "Tassa vacanaṃ sutvā ekacce navakapabbajitā mandabuddhino “kalyāṇaṃ devadatto āha,",
  "atk-s0502a0:467_8": "etena saddhiṃ vicarissāmā”ti tena saddhiṃ ekato ahesuṃ. Iti so pañcasatehi bhikkhūhi",
  "atk-s0502a0:467_9": "saddhiṃ tehi pañcahi vatthūhi lūkhappasannaṃ janaṃ saññāpento kulesu viññāpetvā viññāpetvā",
  "atk-s0502a0:467_10": "bhuñjanto saṅghabhedāya parakkami. So bhagavatā, “saccaṃ kira tvaṃ, devadatta, saṅghabhedāya",
  "atk-s0502a0:467_11": "parakkamasi cakkabhedāyā”ti puṭṭho “saccaṃ bhagavā”ti vatvā, “garuko kho, devadatta,",
  "atk-s0502a0:467_12": "saṅghabhedo”tiādīhi ovaditopi satthu vacanaṃ anādiyitvā pakkanto āyasmantaṃ ānandaṃ",
  "atk-s0502a0:467_13": "rājagahe piṇḍāya carantaṃ disvā, “ajjatagge dānāhaṃ, āvuso ānanda, aññatreva bhagavatā,",
  "atk-s0502a0:467_14": "aññatra, bhikkhusaṅghā uposathaṃ karissāmi, saṅghakammaṃ karissāmī”ti āha. Thero",
  "atk-s0502a0:467_15": "tamatthaṃ bhagavato ārocesi. Taṃ viditvā satthā uppannadhammasaṃvego hutvā, “devadatto",
  "atk-s0502a0:467_16": "sadevakassa lokassa anatthanissitaṃ attano avīcimhi paccanakakammaṃ karotī”ti vitakketvā –",
  "atk-s0502a0:468": "“Sukarāni asādhūni, attano ahitāni ca;",
  "atk-s0502a0:469": "Yaṃ ve hitañca sādhuñca, taṃ ve paramadukkara”nti. –",
  "atk-s0502a0:470": "Imaṃ gāthaṃ vatvā puna imaṃ udānaṃ udānesi –",
  "atk-s0502a0:471": "“Sukaraṃ sādhunā sādhu, sādhu pāpena dukkaraṃ;",
  "atk-s0502a0:472": "Pāpaṃ pāpena sukaraṃ, pāpamariyehi dukkara”nti. ;",
  "atk-s0502a0:473_0": "Atha kho devadatto uposathadivase attano parisāya saddhiṃ ekamantaṃ nisīditvā, “yassimāni",
  "atk-s0502a0:473_1": "pañca vatthūni khamanti, so salākaṃ gaṇhatū”ti vatvā pañcasatehi vajjiputtakehi navakehi",
  "atk-s0502a0:473_2": "appakataññūhi salākāya gahitāya saṅghaṃ bhinditvā te bhikkhū ādāya gayāsīsaṃ agamāsi.",
  "atk-s0502a0:473_3": "Tassa tattha gatabhāvaṃ sutvā satthā tesaṃ bhikkhūnaṃ ānayanatthāya dve aggasāvake",
  "atk-s0502a0:473_4": "pesesi. Te tattha gantvā ādesanāpāṭihāriyānusāsaniyā ceva iddhipāṭihāriyānusāsaniyā",
  "atk-s0502a0:473_5": "ca anusāsantā te amataṃ pāyetvā ādāya ākāsena āgamiṃsu. Kokālikopi kho “uṭṭhehi,",
  "atk-s0502a0:473_6": "āvuso devadatta, nītā te bhikkhū sāriputtamoggallānehi, nanu tvaṃ mayā vutto ‘mā,",
  "atk-s0502a0:473_7": "āvuso, sāriputtamoggallāne vissāsī’ti. Pāpicchā sāriputtamoggallānā, pāpikānaṃ icchānaṃ",
  "atk-s0502a0:473_8": "vasaṃ gatā”ti vatvā jaṇṇukena hadayamajjhe pahari, tassa tattheva uṇhaṃ lohitaṃ mukhato",
  "atk-s0502a0:473_9": "uggañchi. Āyasmantaṃ pana sāriputtaṃ bhikkhusaṅghaparivutaṃ ākāsena āgacchantaṃ disvā",
  "atk-s0502a0:473_10": "bhikkhū āhaṃsu – “bhante, āyasmā sāriputto gamanakāle attadutiyo gato, idāni mahāparivāro",
  "atk-s0502a0:473_11": "āgacchanto sobhatī”ti. Satthā “na, bhikkhave, idāneva sāriputto sobhati, pubbe tiracchānayoniyaṃ",
  "atk-s0502a0:473_12": "nibbattakālepi mayhaṃ putto mama santikaṃ āgacchanto sobhiyevā”ti vatvā –",
  "atk-s0502a0:474": "“Hoti sīlavataṃ attho, paṭisanthāravuttinaṃ;",
  "atk-s0502a0:475": "Lakkhaṇaṃ passa āyantaṃ, ñātisaṅghapurakkhataṃ;",
  "atk-s0502a0:476": "Atha passasimaṃ kāḷaṃ, suvihīnaṃva ñātibhī”ti. –",
  "atk-s0502a0:477_0": "Idaṃ jātakaṃ kathesi. Puna bhikkhūhi, “bhante, devadatto kira dve aggasāvake ubhosu",
  "atk-s0502a0:477_1": "passesu nisīdāpetvā ‘buddhalīḷāya dhammaṃ desessāmī’ti tumhākaṃ anukiriyaṃ karotī”ti",
  "atk-s0502a0:477_2": "vutte, “na, bhikkhave, idāneva, pubbepesa mama anukiriyaṃ kātuṃ vāyami, na pana sakkhī”ti vatvā –",
  "atk-s0502a0:478": "“Api vīraka passesi, sakuṇaṃ mañjubhāṇakaṃ;",
  "atk-s0502a0:479": "Mayūragīvasaṅkāsaṃ, patiṃ mayhaṃ saviṭṭhakaṃ.",
  "atk-s0502a0:480": "“Udakathalacarassa pakkhino,",
  "atk-s0502a0:481": "Niccaṃ āmakamacchabhojino;",
  "atk-s0502a0:482": "Tassānukaraṃ saviṭṭhako,",
  "atk-s0502a0:483": "Sevāle paliguṇṭhito mato”ti. –",
  "atk-s0502a0:484": "Ādinā jātakaṃ vatvā aparāparesupi divasesu tathānurūpameva kathaṃ ārabbha –",
  "atk-s0502a0:485": "“Acāri vatāyaṃ vitudaṃ vanāni,",
  "atk-s0502a0:486": "Kaṭṭhaṅgarukkhesu asārakesu;",
  "atk-s0502a0:487": "Athāsadā khadiraṃ jātasāraṃ,",
  "atk-s0502a0:488": "Yatthabbhidā garuḷo uttamaṅga”nti. ;",
  "atk-s0502a0:489": "“Lasī ca te nipphalikā, matthako ca padālito;",
  "atk-s0502a0:490": "Sabbā te phāsukā bhaggā, ajja kho tvaṃ virocasī”ti. –",
  "atk-s0502a0:491": "Evamādīni jātakāni kathesi. Puna “akataññū devadatto”ti kathaṃ ārabbha –",
  "atk-s0502a0:492": "“Akaramhasa te kiccaṃ, yaṃ balaṃ ahuvamhase;",
  "atk-s0502a0:493": "Migarāja namo tyatthu, api kiñci labhāmase.",
  "atk-s0502a0:494": "“Mama lohitabhakkhassa, niccaṃ luddāni kubbato;",
  "atk-s0502a0:495": "Dantantaragato santo, taṃ bahuṃ yampi jīvasī”ti. –",
  "atk-s0502a0:496": "Ādīni jātakāni kathesi. Puna vadhāya parisakkanamassa ārabbha –",
  "atk-s0502a0:497": "“Ñātametaṃ kuruṅgassa, yaṃ tvaṃ sepaṇṇi siyyasi;",
  "atk-s0502a0:498": "Aññaṃ sepaṇṇi gacchāmi, na me te ruccate phala”nti. –",
  "atk-s0502a0:499_0": "Ādīni jātakāni kathesi. Punadivase “ubhato parihīno devadatto lābhasakkārato ca sāmaññato",
  "atk-s0502a0:499_1": "cā”ti kathāsu pavattamānāsu “na, bhikkhave, idāneva devadatto parihīno, pubbepesa",
  "atk-s0502a0:499_2": "parihīnoyevā”ti vatvā –",
  "atk-s0502a0:500": "“Akkhī bhinnā paṭo naṭṭho, sakhigehe ca bhaṇḍanaṃ;",
  "atk-s0502a0:501": "Ubhato paduṭṭhā kammantā, udakamhi thalamhi cā”ti. –",
  "atk-s0502a0:502_0": "Ādīni jātakāni kathesi. Evaṃ rājagahe viharantova devadattaṃ ārabbha bahūni jātakāni",
  "atk-s0502a0:502_1": "kathetvā rājagahato sāvatthiṃ gantvā jetavane vihāre vāsaṃ kappesi. Devadattopi kho",
  "atk-s0502a0:502_2": "nava māse gilāno pacchime kāle satthāraṃ daṭṭhukāmo hutvā attano sāvake āha – “ahaṃ",
  "atk-s0502a0:502_3": "satthāraṃ daṭṭhukāmo, taṃ me dassethā”ti. “Tvaṃ samatthakāle satthārā saddhiṃ verī",
  "atk-s0502a0:502_4": "hutvā acari, na mayaṃ tattha nessāmā”ti vutte, “mā maṃ nāsetha, mayā satthari āghāto",
  "atk-s0502a0:502_5": "kato, satthu pana mayi kesaggamattopi āghāto natthi”. So hi bhagavā –",
  "atk-s0502a0:503": "“Vadhake devadattamhi, core aṅgulimālake;",
  "atk-s0502a0:504": "Dhanapāle rāhule ca, sabbattha samamānaso”ti. –",
  "atk-s0502a0:505_0": "“Dassetha me bhagavanta”nti punappunaṃ yāci. Atha naṃ te mañcakenādāya nikkhamiṃsu.",
  "atk-s0502a0:505_1": "Tassa āgamanaṃ sutvā bhikkhū satthu ārocesuṃ – “bhante, devadatto kira tumhākaṃ dassanatthāya",
  "atk-s0502a0:505_2": "āgacchatī”ti. “Na, bhikkhave, so tenattabhāvena maṃ passituṃ labhissatī”ti. Devadatto",
  "atk-s0502a0:505_3": "kira pañcannaṃ vatthūnaṃ āyācitakālato paṭṭhāya puna buddhaṃ daṭṭhuṃ na labhati,",
  "atk-s0502a0:505_4": "ayaṃ dhammatā. “Asukaṭṭhānañca asukaṭṭhānañca āgato, bhante”ti. “Yaṃ icchati, taṃ",
  "atk-s0502a0:505_5": "karotu, na so maṃ passituṃ labhissatī”ti. “Bhante, ito yojanamattaṃ āgato, aḍḍhayojanaṃ,",
  "atk-s0502a0:505_6": "gāvutaṃ, jetavanapokkharaṇīsamīpaṃ āgato, bhante”ti. “Sacepi antojetavanaṃ pavisati,",
  "atk-s0502a0:505_7": "neva maṃ passituṃ labhissatī”ti. Devadattaṃ gahetvā āgatā jetavanapokkharaṇītīre",
  "atk-s0502a0:505_8": "mañcaṃ otāretvā pokkharaṇiṃ nhāyituṃ otariṃsu. Devadattopi kho mañcato vuṭṭhāya ubho",
  "atk-s0502a0:505_9": "pāde bhūmiyaṃ ṭhapetvā nisīdi. Pādā pathaviṃ pavisiṃsu. So anukkamena yāva gopphakā,",
  "atk-s0502a0:505_10": "yāva jaṇṇukā, yāva kaṭito, yāva thanato, yāva gīvato pavisitvā hanukaṭṭhikassa bhūmiyaṃ paviṭṭhakāle –",
  "atk-s0502a0:506": "“Imehi aṭṭhīhi tamaggapuggalaṃ,",
  "atk-s0502a0:507": "Devātidevaṃ naradammasārathiṃ;",
  "atk-s0502a0:508": "Samantacakkhuṃ satapuññalakkhaṇaṃ,",
  "atk-s0502a0:509": "Pāṇehi buddhaṃ saraṇaṃ upemī”ti. –",
  "atk-s0502a0:510_0": "Imaṃ gāthamāha. Idaṃ kira ṭhānaṃ disvā tathāgato devadattaṃ pabbājesi. Sace hi na",
  "atk-s0502a0:510_1": "so pabbajissa, gihī hutvā kammañca bhāriyaṃ akarissa, āyatiṃ bhavanissaraṇapaccayaṃ",
  "atk-s0502a0:510_2": "kātuṃ na sakkhissa, pabbajitvā ca pana kiñcāpi kammaṃ bhāriyaṃ karissati, āyatiṃ",
  "atk-s0502a0:510_3": "bhavanissaraṇapaccayaṃ kātuṃ sakkhissatīti taṃ satthā pabbājesi. So hi ito satasahassakappamatthake",
  "atk-s0502a0:510_4": "aṭṭhissaro nāma paccekabuddho bhavissati, so pathaviṃ pavisitvā avīcimhi nibbatti.",
  "atk-s0502a0:510_5": "Niccale buddhe aparajjhabhāvena pana niccalova hutvā paccatūti yojanasatike anto",
  "atk-s0502a0:510_6": "avīcimhi yojanasatubbedhamevassa sarīraṃ nibbatti. Sīsaṃ yāva kaṇṇasakkhalito upari",
  "atk-s0502a0:510_7": "ayakapallaṃ pāvisi, pādā yāva gopphakā heṭṭhā ayapathaviyaṃ paviṭṭhā, mahātālakkhandhaparimāṇaṃ",
  "atk-s0502a0:510_8": "ayasūlaṃ pacchimabhittito nikkhamitvā piṭṭhimajjhaṃ bhinditvā urena nikkhamitvā purimabhittiṃ",
  "atk-s0502a0:510_9": "pāvisi, aparaṃ dakkhiṇabhittito nikkhamitvā dakkhiṇapassaṃ bhinditvā vāmapassena",
  "atk-s0502a0:510_10": "nikkhamitvā uttarabhittiṃ pāvisi, aparaṃ upari kapallato nikkhamitvā matthakaṃ bhinditvā",
  "atk-s0502a0:510_11": "adhobhāgena nikkhamitvā ayapathaviṃ pāvisi. Evaṃ so tattha niccalova pacci.",
  "atk-s0502a0:511_0": "Bhikkhū “ettakaṃ ṭhānaṃ devadatto āgacchanto satthāraṃ daṭṭhuṃ alabhitvāva pathaviṃ",
  "atk-s0502a0:511_1": "paviṭṭho”ti kathaṃ samuṭṭhāpesuṃ. Satthā “na, bhikkhave, devadatto idāneva mayi aparajjhitvā",
  "atk-s0502a0:511_2": "pathaviṃ pāvisi, pubbepi paviṭṭhoyevā”ti vatvā hatthirājakāle maggamūḷhaṃ purisaṃ",
  "atk-s0502a0:511_3": "samassāsetvā attano piṭṭhiṃ āropetvā khemantaṃ pāpitassa puna tikkhattuṃ āgantvā",
  "atk-s0502a0:511_4": "aggaṭṭhāne majjhimaṭṭhāne mūlehi evaṃ dante chinditvā tatiyavāre mahāpurisassa cakkhupathaṃ",
  "atk-s0502a0:511_5": "atikkamantassa tassa pathaviṃ paviṭṭhabhāvaṃ dīpetuṃ –",
  "atk-s0502a0:512": "“Akataññussa posassa, niccaṃ vivaradassino;",
  "atk-s0502a0:513": "Sabbaṃ ce pathaviṃ dajjā, neva naṃ abhirādhaye”ti. –",
  "atk-s0502a0:514_0": "Idaṃ jātakaṃ kathetvā punapi tatheva kathāya samuṭṭhitāya khantivādibhūte attani",
  "atk-s0502a0:514_1": "aparajjhitvā kalāburājabhūtassa tassa pathaviṃ paviṭṭhabhāvaṃ dīpetuṃ khantivādijātakañca,",
  "atk-s0502a0:514_2": "cūḷadhammapālabhūte attani aparajjhitvā mahāpatāparājabhūtassa tassa pathaviṃ paviṭṭhabhāvaṃ",
  "atk-s0502a0:514_3": "dīpetuṃ cūḷadhammapālajātakañca kathesi.",
  "atk-s0502a0:515_0": "Pathaviṃ paviṭṭhe pana devadatte mahājano haṭṭhatuṭṭho dhajapaṭākakadaliyo ussāpetvā",
  "atk-s0502a0:515_1": "puṇṇaghaṭe ṭhapetvā “lābhā vata no”ti mahantaṃ chaṇaṃ anubhoti. Tamatthaṃ bhagavato",
  "atk-s0502a0:515_2": "ārocesuṃ. Bhagavā “na, bhikkhave, idāneva devadatte mate mahājano tussati, pubbepi",
  "atk-s0502a0:515_3": "tussiyevā”ti vatvā sabbajanassa appiye caṇḍe pharuse bārāṇasiyaṃ piṅgalaraññe nāma",
  "atk-s0502a0:515_4": "mate mahājanassa tuṭṭhabhāvaṃ dīpetuṃ –",
  "atk-s0502a0:516": "“Sabbo jano hiṃsito piṅgalena,",
  "atk-s0502a0:517": "Tasmiṃ mate paccayā vedayanti;",
  "atk-s0502a0:518": "Piyo nu te āsi akaṇhanetto,",
  "atk-s0502a0:519": "Kasmā tuvaṃ rodasi dvārapāla.",
  "atk-s0502a0:520": "“Na me piyo āsi akaṇhanetto,",
  "atk-s0502a0:521": "Bhāyāmi paccāgamanāya tassa;",
  "atk-s0502a0:522": "Ito gato hiṃseyya maccurājaṃ,",
  "atk-s0502a0:523": "So hiṃsito āneyya puna idhā”ti. –",
  "atk-s0502a0:524_0": "Idaṃ piṅgalajātakaṃ kathesi. Bhikkhū satthāraṃ pucchiṃsu – “idāni, bhante, devadatto",
  "atk-s0502a0:524_1": "kuhiṃ nibbatto”ti? “Avīcimahāniraye, bhikkhave”ti. “Bhante, idha tappanto vicaritvā",
  "atk-s0502a0:524_2": "puna gantvā tappanaṭṭhāneyeva nibbatto”ti. “Āma, bhikkhave, pabbajitā vā hontu gahaṭṭhā",
  "atk-s0502a0:524_3": "vā, pamādavihārino ubhayattha tappantiyevā”ti vatvā imaṃ gāthamāha –",
  "atk-s0502a0:525": "17.",
  "atk-s0502a0:526": "“Idha tappati pecca tappati, pāpakārī ubhayattha tappati;",
  "atk-s0502a0:527": "Pāpaṃ me katanti tappati, bhiyyo tappati duggatiṃ gato”ti.",
  "atk-s0502a0:528_0": "Tattha idha tappatīti idha kammatappanena domanassamattena tappati. Peccāti paraloke",
  "atk-s0502a0:528_1": "pana vipākatappanena atidāruṇena apāyadukkhena tappati. Pāpakārīti nānappakārassa",
  "atk-s0502a0:528_2": "pāpassa kattā. Ubhayatthāti iminā vuttappakārena tappanena ubhayattha tappati nāma.",
  "atk-s0502a0:528_3": "Pāpaṃ meti so hi kammatappanena kappanto “pāpaṃ me kata”nti tappati. Taṃ appamattakaṃ",
  "atk-s0502a0:528_4": "tappanaṃ, vipākatappanena pana tappanto bhiyyo tappati duggatiṃ gato atipharusena",
  "atk-s0502a0:528_5": "tappanena ativiya tappatīti.",
  "atk-s0502a0:529": "Gāthāpariyosāne bahū sotāpannādayo ahesuṃ. Desanā mahājanassa sātthikā jātāti.",
  "atk-s0502a0:530": "Devadattavatthu dvādasamaṃ.",
  "atk-s0502a0:531": "13. Sumanādevīvatthu",
  "atk-s0502a0:532": "Idha nandatīti imaṃ dhammadesanaṃ satthā jetavane viharanto sumanādeviṃ ārabbha kathesi.",
  "atk-s0502a0:533_0": "Sāvatthiyañhi devasikaṃ anāthapiṇḍikassa gehe dve bhikkhūsahassāni bhuñjanti, tathā",
  "atk-s0502a0:533_1": "visākhāya mahāupāsikāya. Sāvatthiyaṃ yo yo dānaṃ dātukāmo hoti, so so tesaṃ ubhinnaṃ",
  "atk-s0502a0:533_2": "okāsaṃ labhitvāva karoti. Kiṃ kāraṇā? “Tumhākaṃ dānaggaṃ anāthapiṇḍiko vā visākhā",
  "atk-s0502a0:533_3": "vā āgatā”ti pucchitvā, “nāgatā”ti vutte satasahassaṃ vissajjetvā katadānampi “kiṃ",
  "atk-s0502a0:533_4": "dānaṃ nāmeta”nti garahanti. Ubhopi hi te bhikkhusaṅghassa ruciñca anucchavikakiccāni",
  "atk-s0502a0:533_5": "ca ativiya jānanti, tesu vicārentesu bhikkhū cittarūpaṃ bhuñjanti. Tasmā sabbe dānaṃ",
  "atk-s0502a0:533_6": "dātukāmā te gahetvāva gacchanti. Iti te attano attano ghare bhikkhū parivisituṃ na",
  "atk-s0502a0:533_7": "labhanti. Tato visākhā, “ko nu kho mama ṭhāne ṭhatvā bhikkhusaṅghaṃ parivisissatī”ti",
  "atk-s0502a0:533_8": "upadhārentī puttassa dhītaraṃ disvā taṃ attano ṭhāne ṭhapesi. Sā tassā nivesane bhikkhusaṅghaṃ",
  "atk-s0502a0:533_9": "parivisati. Anāthapiṇḍikopi mahāsubhaddaṃ nāma jeṭṭhadhītaraṃ ṭhapesi. Sā bhikkhūnaṃ",
  "atk-s0502a0:533_10": "veyyāvaccaṃ karontī dhammaṃ suṇantī sotāpannā hutvā patikulaṃ agamāsi. Tato cūḷasubhaddaṃ",
  "atk-s0502a0:533_11": "ṭhapesi. Sāpi tatheva karontī sotāpannā hutvā patikulaṃ gatā. Atha sumanadeviṃ nāma",
  "atk-s0502a0:533_12": "kaniṭṭhadhītaraṃ ṭhapesi. Sā pana dhammaṃ sutvā sakadāgāmiphalaṃ patvā kumārikāva",
  "atk-s0502a0:533_13": "hutvā tathārūpena aphāsukena āturā āhārupacchedaṃ katvā pitaraṃ daṭṭhukāmā hutvā",
  "atk-s0502a0:533_14": "pakkosāpesi. So ekasmiṃ dānagge tassā sāsanaṃ sutvāva āgantvā, “kiṃ, amma sumane”ti",
  "atk-s0502a0:533_15": "āha. Sāpi naṃ āha – “kiṃ, tāta kaniṭṭhabhātikā”ti? “Vilapasi ammā”ti? “Na vilapāmi,",
  "atk-s0502a0:533_16": "kaniṭṭhabhātikā”ti. “Bhāyasi, ammā”ti? “Na bhāyāmi, kaniṭṭhabhātikā”ti. Ettakaṃ vatvāyeva",
  "atk-s0502a0:533_17": "pana sā kālamakāsi. So sotāpannopi samāno seṭṭhidhītari uppannasokaṃ adhivāsetuṃ",
  "atk-s0502a0:533_18": "asakkonto dhītu sarīrakiccaṃ kāretvā rodanto satthu santikaṃ gantvā, “kiṃ, gahapati,",
  "atk-s0502a0:533_19": "dukkhī dummano assumukho rodamāno āgatosī”ti vutte, “dhītā me, bhante, sumanadevī",
  "atk-s0502a0:533_20": "kālakatā”ti āha. “Atha kasmā socasi, nanu sabbesaṃ ekaṃsikaṃ maraṇa”nti? “Jānāmetaṃ,",
  "atk-s0502a0:533_21": "bhante, evarūpā nāma me hiriottappasampannā dhītā, sā maraṇakāle satiṃ paccupaṭṭhāpetuṃ",
  "atk-s0502a0:533_22": "asakkontī vilapamānā matā, tena me anappakaṃ domanassaṃ uppajjatī”ti. “Kiṃ pana tāya",
  "atk-s0502a0:533_23": "kathitaṃ mahāseṭṭhī”ti? “Ahaṃ taṃ, bhante, ‘amma, sumane’ti āmantesiṃ. Atha maṃ āha",
  "atk-s0502a0:533_24": "– ‘kiṃ, tāta, kaniṭṭhabhātikā’ti? ‘Vilapasi, ammā’ti? ‘Na vilapāmi, kaniṭṭhabhātikā’ti.",
  "atk-s0502a0:533_25": "‘Bhāyasi, ammā’ti? ‘Na bhāyāmi kaniṭṭhabhātikā’ti. Ettakaṃ vatvā kālamakāsī”ti. Atha",
  "atk-s0502a0:533_26": "naṃ bhagavā āha – “na te mahāseṭṭhi dhītā vilapatī”ti. “Atha kasmā bhante evamāhā”ti?",
  "atk-s0502a0:533_27": "“Kaniṭṭhattāyeva. Dhītā hi te, gahapati, maggaphalehi tayā mahallikā. Tvañhi sotāpanno,",
  "atk-s0502a0:533_28": "dhītā pana te sakadāgāminī. Sā maggaphalehi tayā mahallikattā taṃ evamāhā”ti. “Evaṃ,",
  "atk-s0502a0:533_29": "bhante”ti? “Evaṃ, gahapatī”ti. “Idāni kuhiṃ nibbattā, bhante”ti? “Tusitabhavane,",
  "atk-s0502a0:533_30": "gahapatī”ti. “Bhante, mama dhītā idha ñātakānaṃ antare nandamānā vicaritvā ito gantvāpi",
  "atk-s0502a0:533_31": "nandanaṭṭhāneyeva nibbattā”ti. Atha naṃ satthā “āma, gahapati, appamattā nāma gahaṭṭhā",
  "atk-s0502a0:533_32": "vā pabbajitā vā idha loke ca paraloke ca nandantiyevā”ti vatvā imaṃ gāthamāha –",
  "atk-s0502a0:534": "18.",
  "atk-s0502a0:535": "“Idha nandati pecca nandati, katapuñño ubhayattha nandati;",
  "atk-s0502a0:536": "Puññaṃ me katanti nandati, bhiyyo nandati suggatiṃ gato”ti.",
  "atk-s0502a0:537_0": "Tattha idhāti idha loke kammanandanena nandati. Peccāti paraloke vipākanandanena",
  "atk-s0502a0:537_1": "nandati. Katapuññoti nānappakārassa puññassa kattā. Ubhayatthāti idha “kataṃ me kusalaṃ,",
  "atk-s0502a0:537_2": "akataṃ me pāpa”nti nandati, parattha vipākaṃ anubhavanto nandati. Puññaṃ meti idha",
  "atk-s0502a0:537_3": "nandanto pana “puññaṃ me kata”nti somanassamatteneva kammanandanaṃ upādāya nandati.",
  "atk-s0502a0:537_4": "Bhiyyoti vipākanandanena pana sugatiṃ gato sattapaññāsavassakoṭiyo saṭṭhivassasatasahassāni",
  "atk-s0502a0:537_5": "dibbasampattiṃ anubhavanto tusitapure ativiya nandatīti.",
  "atk-s0502a0:538": "Gāthāpariyosāne bahū sotāpannādayo ahesuṃ. Mahājanassa sātthikā dhammadesanā jātāti.",
  "atk-s0502a0:539": "Sumanādevīvatthu terasamaṃ.",
  "atk-s0502a0:540": "14. Dvesahāyakabhikkhuvatthu",
  "atk-s0502a0:541": "Bahumpi ceti imaṃ dhammadesanaṃ satthā jetavane viharanto dve sahāyake ārabbha kathesi.",
  "atk-s0502a0:542_0": "Sāvatthivāsino hi dve kulaputtā sahāyakā vihāraṃ gantvā satthu dhammadesanaṃ sutvā",
  "atk-s0502a0:542_1": "kāme pahāya sāsane uraṃ datvā pabbajitvā pañca vassāni ācariyupajjhāyānaṃ santike",
  "atk-s0502a0:542_2": "vasitvā satthāraṃ upasaṅkamitvā sāsane dhuraṃ pucchitvā vipassanādhurañca ganthadhurañca",
  "atk-s0502a0:542_3": "vitthārato sutvā eko tāva “ahaṃ, bhante, mahallakakāle pabbajito na sakkhissāmi ganthadhuraṃ",
  "atk-s0502a0:542_4": "pūretuṃ, vipassanādhuraṃ pana pūressāmī”ti yāva arahattā vipassanādhuraṃ kathāpetvā",
  "atk-s0502a0:542_5": "ghaṭento vāyamanto saha paṭisambhidāhi arahattaṃ pāpuṇi. Itaro pana “ahaṃ ganthadhuraṃ",
  "atk-s0502a0:542_6": "pūressāmī”ti anukkamena tepiṭakaṃ buddhavacanaṃ uggaṇhitvā gatagataṭṭhāne dhammaṃ",
  "atk-s0502a0:542_7": "katheti, sarabhaññaṃ bhaṇati, pañcannaṃ bhikkhusatānaṃ dhammaṃ vācento vicarati.",
  "atk-s0502a0:542_8": "Aṭṭhārasannaṃ mahāgaṇānaṃ ācariyo ahosi. Bhikkhū satthu santike kammaṭṭhānaṃ gahetvā",
  "atk-s0502a0:542_9": "itarassa therassa vasanaṭṭhānaṃ gantvā tassa ovāde ṭhatvā arahattaṃ patvā theraṃ",
  "atk-s0502a0:542_10": "vanditvā, “satthāraṃ daṭṭhukāmamhā”ti vadanti. Thero “gacchatha, āvuso, mama vacanena",
  "atk-s0502a0:542_11": "satthāraṃ vanditvā asīti mahāthere vandatha, sahāyakattherampi me ‘amhākaṃ ācariyo",
  "atk-s0502a0:542_12": "tumhe vandatī’ti vadathā”ti peseti. Te bhikkhū vihāraṃ gantvā satthārañceva asīti",
  "atk-s0502a0:542_13": "mahāthere ca vanditvā ganthikattherassa santikaṃ gantvā, “bhante, amhākaṃ ācariyo",
  "atk-s0502a0:542_14": "tumhe vandatī”ti vadanti. Itarena ca “ko nāma so”ti vutte, “tumhākaṃ sahāyakabhikkhu,",
  "atk-s0502a0:542_15": "bhante”ti vadanti. Evaṃ there punappunaṃ sāsanaṃ pahiṇante so bhikkhu thokaṃ kālaṃ",
  "atk-s0502a0:542_16": "sahitvā aparabhāge sahituṃ asakkonto “amhākaṃ ācariyo tumhe vandatī”ti vutte, “ko",
  "atk-s0502a0:542_17": "eso”ti vatvā “tumhākaṃ sahāyakabhikkhū”ti vutte, “kiṃ pana tumhehi tassa santike",
  "atk-s0502a0:542_18": "uggahitaṃ, kiṃ dīghanikāyādīsu aññataro nikāyo, kiṃ tīsu piṭakesu ekaṃ piṭaka”nti",
  "atk-s0502a0:542_19": "vatvā “catuppadikampi gāthaṃ na jānāti, paṃsukūlaṃ gahetvā pabbajitakāleyeva araññaṃ",
  "atk-s0502a0:542_20": "paviṭṭho, bahū vata antevāsike labhi, tassa āgatakāle mayā pañhaṃ pucchituṃ vaṭṭatī”ti cintesi.",
  "atk-s0502a0:543_0": "Atha aparabhāge thero satthāraṃ daṭṭhuṃ āgato. Sahāyakassa therassa santike pattacīvaraṃ",
  "atk-s0502a0:543_1": "ṭhapetvā gantvā satthārañceva asīti mahāthere ca vanditvā sahāyakassa vasanaṭṭhānaṃ",
  "atk-s0502a0:543_2": "paccāgami. Athassa so vattaṃ kāretvā samappamāṇaṃ āsanaṃ gahetvā, “pañhaṃ pucchissāmī”ti",
  "atk-s0502a0:543_3": "nisīdi. Tasmiṃ khaṇe satthā “esa evarūpaṃ mama puttaṃ viheṭhetvā niraye nibbatteyyā”ti",
  "atk-s0502a0:543_4": "tasmiṃ anukampāya vihāracārikaṃ caranto viya tesaṃ nisinnaṭṭhānaṃ gantvā paññattavarabuddhāsane",
  "atk-s0502a0:543_5": "nisīdi. Tattha tattha nisīdantā hi bhikkhū buddhāsanaṃ paññāpetvāva nisīdanti. Tena",
  "atk-s0502a0:543_6": "satthā pakatipaññatteyeva āsane nisīdi. Nisajja kho pana ganthikabhikkhuṃ paṭhamajjhāne",
  "atk-s0502a0:543_7": "pañhaṃ pucchitvā tasmiṃ akathite dutiyajjhānaṃ ādiṃ katvā aṭṭhasupi samāpattīsu rūpārūpesu",
  "atk-s0502a0:543_8": "ca pañhaṃ pucchi. Ganthikatthero ekampi kathetuṃ nāsakkhi. Itaro taṃ sabbaṃ kathesi.",
  "atk-s0502a0:543_9": "Atha naṃ sotāpattimagge pañhaṃ pucchi. Ganthikatthero kathetuṃ nāsakkhi. Tato khīṇāsavattheraṃ",
  "atk-s0502a0:543_10": "pucchi. Thero kathesi. Satthā “sādhu sādhu, bhikkhū”ti abhinanditvā sesamaggesupi",
  "atk-s0502a0:543_11": "paṭipāṭiyā pañhaṃ pucchi. Ganthiko ekampi kathetuṃ nāsakkhi, khīṇāsavo pucchitaṃ",
  "atk-s0502a0:543_12": "pucchitaṃ kathesi. Satthā catūsupi ṭhānesu tassa sādhukāraṃ adāsi. Taṃ sutvā bhummadeve",
  "atk-s0502a0:543_13": "ādiṃ katvā yāva brahmalokā sabbā devatā ceva nāgasupaṇṇā ca sādhukāraṃ adaṃsu. Taṃ",
  "atk-s0502a0:543_14": "sādhukāraṃ sutvā tassa antevāsikā ceva saddhivihārino ca satthāraṃ ujjhāyiṃsu – “kiṃ",
  "atk-s0502a0:543_15": "nāmetaṃ satthārā kataṃ, kiñci ajānantassa mahallakattherassa catūsu ṭhānesu sādhukāraṃ",
  "atk-s0502a0:543_16": "adāsi, amhākaṃ panācariyassa sabbapariyattidharassa pañcannaṃ bhikkhusatānaṃ pāmokkhassa",
  "atk-s0502a0:543_17": "pasaṃsāmattampi na karī”ti. Atha ne satthā “kiṃ nāmetaṃ, bhikkhave, kathethā”ti pucchitvā",
  "atk-s0502a0:543_18": "tasmiṃ atthe ārocite, “bhikkhave, tumhākaṃ ācariyo mama sāsane bhatiyā gāvo rakkhaṇasadiso,",
  "atk-s0502a0:543_19": "mayhaṃ pana putto yathāruciyā pañca gorase paribhuñjanakasāmisadiso”ti vatvā imā gāthā abhāsi –",
  "atk-s0502a0:544": "19.",
  "atk-s0502a0:545": "“Bahumpi ce saṃhita bhāsamāno,",
  "atk-s0502a0:546": "Na takkaro hoti naro pamatto;",
  "atk-s0502a0:547": "Gopova gāvo gaṇayaṃ paresaṃ,",
  "atk-s0502a0:548": "Na bhāgavā sāmaññassa hoti.",
  "atk-s0502a0:549": "20.",
  "atk-s0502a0:550": "“Appampi ce saṃhita bhāsamāno,",
  "atk-s0502a0:551": "Dhammassa hoti anudhammacārī;",
  "atk-s0502a0:552": "Rāgañca dosañca pahāya mohaṃ,",
  "atk-s0502a0:553": "Sammappajāno suvimuttacitto.",
  "atk-s0502a0:554": "“Anupādiyāno idha vā huraṃ vā,",
  "atk-s0502a0:555": "Sa bhāgavā sāmaññassa hotī”ti.",
  "atk-s0502a0:556_0": "Tattha saṃhitanti tepiṭakassa buddhavacanassetaṃ nāmaṃ. Taṃ ācariye upasaṅkamitvā",
  "atk-s0502a0:556_1": "uggaṇhitvā bahumpi paresaṃ bhāsamāno vācento taṃ dhammaṃ sutvā yaṃ kārakena puggalena",
  "atk-s0502a0:556_2": "kattabbaṃ, takkaro na hoti. Kukkuṭassa pakkhapaharaṇamattampi aniccādivasena yonisomanasikāraṃ",
  "atk-s0502a0:556_3": "nappavatteti. Eso yathā nāma divasaṃ bhatiyā gāvo rakkhanto gopo pātova niravasesaṃ",
  "atk-s0502a0:556_4": "sampaṭicchitvā sāyaṃ gahetvā sāmikānaṃ niyyādetvā divasabhatimattaṃ gaṇhāti, yathāruciyā",
  "atk-s0502a0:556_5": "pana pañca gorase paribhuñjituṃ na labhati, evameva kevalaṃ antevāsikānaṃ santikā",
  "atk-s0502a0:556_6": "vattapaṭivattakaraṇamattassa bhāgī hoti, sāmaññassa pana bhāgī na hoti. Yathā pana",
  "atk-s0502a0:556_7": "gopālakena niyyāditānaṃ gunnaṃ gorasaṃ sāmikāva paribhuñjanti, tathā tena kathitaṃ",
  "atk-s0502a0:556_8": "dhammaṃ sutvā kārakapuggalā yathānusiṭṭhaṃ paṭipajjitvā keci paṭhamajjhānādīni pāpuṇanti,",
  "atk-s0502a0:556_9": "keci vipassanaṃ vaḍḍhetvā maggaphalāni pāpuṇanti, goṇasāmikā gorasasseva sāmaññassa bhāgino honti.",
  "atk-s0502a0:557_0": "Iti satthā sīlasampannassa bahussutassa pamādavihārino aniccādivasena yonisomanasikāre",
  "atk-s0502a0:557_1": "pamattassa bhikkhuno vasena paṭhamaṃ gāthaṃ kathesi, na dussīlassa. Dutiyagāthā pana",
  "atk-s0502a0:557_2": "appassutassapi yonisomanasikāre kammaṃ karontassa kārakapuggalassa vasena kathitā.",
  "atk-s0502a0:558_0": "Tattha appampī ceti thokaṃ ekavaggadvivaggamattampi. Dhammassa hoti anudhammacārīti",
  "atk-s0502a0:558_1": "atthamaññāya dhammamaññāya navalokuttaradhammassa anurūpaṃ dhammaṃ pubbabhāgapaṭipadāsaṅkhātaṃ",
  "atk-s0502a0:558_2": "catupārisuddhisīladhutaṅgaasubhakammaṭṭhānādibhedaṃ caranto anudhammacārī hoti. So",
  "atk-s0502a0:558_3": "“ajja ajjevā”ti paṭivedhaṃ ākaṅkhanto vicarati. So imāya sammāpaṭipattiyā rāgañca",
  "atk-s0502a0:558_4": "dosañca pahāya mohaṃ sammā hetunā nayena parijānitabbe dhamme parijānanto tadaṅgavikkhambhanasamucchedapaṭippassaddhinissaraṇavimuttīnaṃ",
  "atk-s0502a0:558_5": "vasena suvimuttacitto, anupādiyāno idha vā huraṃ vāti idhalokaparalokapariyāpannā",
  "atk-s0502a0:558_6": "vā ajjhattikabāhirā vā khandhāyatanadhātuyo catūhi upādānehi anupādiyanto mahākhīṇāsavo",
  "atk-s0502a0:558_7": "maggasaṅkhātassa sāmaññassa vasena āgatassa phalasāmaññassa ceva pañcaasekkhadhammakkhandhassa",
  "atk-s0502a0:558_8": "ca bhāgavā hotīti ratanakūṭena viya agārassa arahattena desanāya kūṭaṃ gaṇhīti.",
  "atk-s0502a0:559": "Gāthāpariyosāne bahū sotāpannādayo ahesuṃ. Desanā mahājanassa sātthikā jātāti.",
  "atk-s0502a0:560": "Dvesahāyakabhikkhuvatthu cuddasamaṃ.",
  "atk-s0502a0:561": "Yamakavaggavaṇṇanā niṭṭhitā.",
  "atk-s0502a0:562": "Paṭhamo vaggo.",
  "atk-s0502a0:563": "2. Appamādavaggo",
  "atk-s0502a0:564": "1. Sāmāvatīvatthu",
  "atk-s0502a0:565_0": "Appamādo amatapadanti imaṃ dhammadesanaṃ satthā kosambiṃ upanissāya ghositārāme viharanto",
  "atk-s0502a0:565_1": "sāmāvatippamukhānaṃ pañcannaṃ itthisatānaṃ, māgaṇḍiyappamukhānañca etissā pañcannaṃ",
  "atk-s0502a0:565_2": "ñātisatānaṃ maraṇabyasanaṃ ārabbha kathesi.",
  "atk-s0502a0:566_0": "Tatrāyaṃ anupubbikathā – atīte allakapparaṭṭhe allakapparājā nāma, veṭhadīpakaraṭṭhe",
  "atk-s0502a0:566_1": "veṭhadīpakarājā nāmāti ime dve daharakālato paṭṭhāya sahāyakā hutvā ekācariyakule",
  "atk-s0502a0:566_2": "sippaṃ uggaṇhitvā attano attano pitūnaṃ accayena chattaṃ ussāpetvā āyāmena dasadasayojanike",
  "atk-s0502a0:566_3": "raṭṭhe rājāno ahesuṃ. Te kālena kālaṃ samāgantvā ekato tiṭṭhantā nisīdantā nipajjantā",
  "atk-s0502a0:566_4": "mahājanaṃ jāyamānañca jīyamānañca mīyamānañca disvā “paralokaṃ gacchantaṃ anugacchanto",
  "atk-s0502a0:566_5": "nāma natthi, antamaso attano sarīrampi nānugacchati, sabbaṃ pahāya gantabbaṃ, kiṃ",
  "atk-s0502a0:566_6": "no gharāvāsena, pabbajissāmā”ti mantetvā rajjāni puttadārānaṃ niyyādetvā isipabbajjaṃ",
  "atk-s0502a0:566_7": "pabbajitvā himavantappadese vasantā mantayiṃsu – “mayaṃ rajjaṃ pahāya pabbajitā,",
  "atk-s0502a0:566_8": "na jīvituṃ asakkontā. Te mayaṃ ekaṭṭhāne vasantā apabbajitasadisāyeva homa, tasmā",
  "atk-s0502a0:566_9": "visuṃ vasissāma. Tvaṃ etasmiṃ pabbate vasa, ahaṃ imasmiṃ pabbate vasissāmi. Anvaḍḍhamāsaṃ",
  "atk-s0502a0:566_10": "pana uposathadivase ekato bhavissāmā”ti. Atha kho nesaṃ etadahosi – “evampi no gaṇasaṅgaṇikāva",
  "atk-s0502a0:566_11": "bhavissati, tvaṃ pana tava pabbate aggiṃ jāleyyāsi, ahaṃ mama pabbate aggiṃ jālessāmi,",
  "atk-s0502a0:566_12": "tāya saññāya atthibhāvaṃ jānissāmā”ti. Te tathā kariṃsu.",
  "atk-s0502a0:567_0": "Atha aparabhāge veṭhadīpakatāpaso kālaṃ katvā mahesakkho devarājā hutvā nibbatto.",
  "atk-s0502a0:567_1": "Tato aḍḍhamāse sampatte aggiṃ adisvāva itaro “sahāyako me kālakato”ti aññāsi. Itaropi",
  "atk-s0502a0:567_2": "nibbattakkhaṇeyeva attano devasiriṃ oloketvā kammaṃ upadhārento nikkhamanato paṭṭhāya",
  "atk-s0502a0:567_3": "attano tapacariyaṃ disvā “gantvā mama sahāyakaṃ passissāmī”ti taṃ attabhāvaṃ vijahitvā",
  "atk-s0502a0:567_4": "maggikapuriso viya tassa santikaṃ gantvā vanditvā ekamantaṃ aṭṭhāsi. Atha naṃ so",
  "atk-s0502a0:567_5": "āha – “kuto āgatosī”ti? “Maggikapuriso ahaṃ, bhante, dūratova āgatomhi. Kiṃ pana,",
  "atk-s0502a0:567_6": "bhante, ayyo imasmiṃ ṭhāne ekakova vasati, aññopi koci atthī”ti? “Atthi me eko sahāyako”ti.",
  "atk-s0502a0:567_7": "“Kuhiṃ so”ti? “Etasmiṃ pabbate vasati, uposathadivase pana aggiṃ na jāleti, mato",
  "atk-s0502a0:567_8": "nūna bhavissatī”ti. “Evaṃ, bhante”ti? “Evamāvuso”ti. “Ahaṃ so, bhante”ti. “Kuhiṃ",
  "atk-s0502a0:567_9": "nibbattosī”ti? “Devaloke mahesakkho devarājā hutvā nibbattosmi, bhante, ‘ayyaṃ passissāmī’ti",
  "atk-s0502a0:567_10": "puna āgatomhi. Api nu kho ayyānaṃ imasmiṃ ṭhāne vasantānaṃ koci upaddavo atthī”ti?",
  "atk-s0502a0:567_11": "“Āma, āvuso, hatthī nissāya kilamāmī”ti. “Kiṃ vo, bhante, hatthī karontī”ti? “Sammajjanaṭṭhāne",
  "atk-s0502a0:567_12": "laṇḍaṃ pātenti, pādehi bhūmiyaṃ paharitvā paṃsuṃ uddharanti, svāhaṃ laṇḍaṃ chaḍḍento",
  "atk-s0502a0:567_13": "paṃsuṃ samaṃ karonto kilamāmī”ti. “Kiṃ pana tesaṃ anāgamanaṃ icchathā”ti? “Āmāvuso”ti.",
  "atk-s0502a0:567_14": "“Tena hi tesaṃ anāgamanaṃ karissāmī”ti tāpasassa hatthikantavīṇañceva hatthikantamantañca",
  "atk-s0502a0:567_15": "adāsi. Dadanto ca pana vīṇāya tisso tantiyo dassetvā tayo mante uggaṇhāpetvā “imaṃ",
  "atk-s0502a0:567_16": "tantiṃ paharitvā imasmiṃ mante vutte nivattitvā oloketumpi asakkontā hatthī palāyanti,",
  "atk-s0502a0:567_17": "imaṃ tantiṃ paharitvā imasmiṃ mante vutte nivattitvā pacchato olokentā olokentā palāyanti,",
  "atk-s0502a0:567_18": "imaṃ tantiṃ paharitvā imasmiṃ mante vutte hatthiyūthapati piṭṭhiṃ upanāmento āgacchatī”ti",
  "atk-s0502a0:567_19": "ācikkhitvā, “yaṃ vo ruccati, taṃ kareyyāthā”ti vatvā tāpasaṃ vanditvā pakkāmi. Tāpaso",
  "atk-s0502a0:567_20": "palāyanamantaṃ vatvā palāyanatantiṃ paharitvā hatthī palāpetvā vasi.",
  "atk-s0502a0:568_0": "Tasmiṃ samaye kosambiyaṃ pūrantappo nāma rājā hoti. So ekadivasaṃ gabbhiniyā deviyā",
  "atk-s0502a0:568_1": "saddhiṃ bālasūriyatapaṃ tappamāno abbhokāsatale nisīdi. Devī rañño pārupanaṃ satasahassagghanikaṃ",
  "atk-s0502a0:568_2": "rattakambalaṃ pārupitvā nisinnā raññā saddhiṃ samullapamānā rañño aṅgulito satasahassagghanikaṃ",
  "atk-s0502a0:568_3": "rājamuddikaṃ nīharitvā attano aṅguliyaṃ pilandhi. Tasmiṃ samaye hatthiliṅgasakuṇo",
  "atk-s0502a0:568_4": "ākāsena gacchanto dūrato rattakambalapārupanaṃ deviṃ disvā “maṃsapesī”ti saññāya",
  "atk-s0502a0:568_5": "pakkhe vissajjetvā otari. Rājā tassa otaraṇasaddena bhīto uṭṭhāya antonivesanaṃ pāvisi.",
  "atk-s0502a0:568_6": "Devī garugabbhatāya ceva bhīrukajātikatāya ca vegena gantuṃ nāsakkhi. Atha naṃ so",
  "atk-s0502a0:568_7": "sakuṇo ajjhappatto nakhapañjare nisīdāpetvā ākāsaṃ pakkhandi. Te kira sakuṇā pañcannaṃ",
  "atk-s0502a0:568_8": "hatthīnaṃ balaṃ dhārenti. Tasmā ākāsena netvā yathārucitaṭṭhāne nisīditvā maṃsaṃ",
  "atk-s0502a0:568_9": "khādanti. Sāpi tena nīyamānā maraṇabhayabhītā cintesi – “sacāhaṃ viravissāmi, manussasaddo",
  "atk-s0502a0:568_10": "nāma tiracchānagatānaṃ ubbejanīyo, taṃ sutvā maṃ chaḍḍessati. Evaṃ sante saha gabbhena",
  "atk-s0502a0:568_11": "jīvitakkhayaṃ pāpuṇissāmi, yasmiṃ pana ṭhāne nisīditvā maṃ khādituṃ ārabhissati,",
  "atk-s0502a0:568_12": "tatra naṃ saddaṃ katvā palāpessāmī”ti. Sā attano paṇḍitatāya adhivāsesi.",
  "atk-s0502a0:569_0": "Tadā ca himavantapadese thokaṃ vaḍḍhitvā maṇḍapākārena ṭhito eko mahānigrodho hoti.",
  "atk-s0502a0:569_1": "So sakuṇo migarūpādīni tattha netvā khādati, tasmā tampi tattheva netvā viṭapabbhantare",
  "atk-s0502a0:569_2": "ṭhapetvā āgatamaggaṃ olokesi. Āgatamaggolokanaṃ kira tesaṃ dhammatā. Tasmiṃ khaṇe",
  "atk-s0502a0:569_3": "devī, “idāni imaṃ palāpetuṃ vaṭṭatī”ti cintetvā ubho hatthe ukkhipitvā pāṇisaddañceva",
  "atk-s0502a0:569_4": "mukhasaddañca katvā taṃ palāpesi. Athassā sūriyatthaṅgamanakāle gabbhe kammajavātā",
  "atk-s0502a0:569_5": "caliṃsu. Sabbadisāsu gajjanto mahāmegho uṭṭhahi. Sukhedhitāya rājamahesiyā “mā bhāyi,",
  "atk-s0502a0:569_6": "ayye”ti vacanamattampi alabhamānāya dukkhaparetāya sabbarattiṃ niddā nāma nāhosi.",
  "atk-s0502a0:569_7": "Vibhātāya pana rattiyā valāhakavigamo ca aruṇuggamanañca tassā gabbhavuṭṭhānañca",
  "atk-s0502a0:569_8": "ekakkhaṇeyeva ahosi. Sā meghautuñca pabbatautuñca aruṇautuñca gahetvā jātattā puttassa",
  "atk-s0502a0:569_9": "utenoti nāmaṃ akāsi.",
  "atk-s0502a0:570_0": "Allakappatāpasassapi kho tato avidūre vasanaṭṭhānaṃ hoti. So pakatiyāva vassadivase",
  "atk-s0502a0:570_1": "sītabhayena phalāphalatthāya vanaṃ na pavisati, taṃ rukkhamūlaṃ gantvā sakuṇehi khāditamaṃsānaṃ",
  "atk-s0502a0:570_2": "aṭṭhiṃ āharitvā koṭṭetvā rasaṃ katvā pivati. Tasmā taṃ divasaṃ “aṭṭhiṃ āharissāmī”ti",
  "atk-s0502a0:570_3": "tattha gantvā rukkhamūle aṭṭhiṃ pariyesento upari dārakasaddaṃ sutvā ullokento deviṃ",
  "atk-s0502a0:570_4": "disvā “kāsi tva”nti vatvā “mānusitthimhī”ti. “Kathaṃ āgatāsī”ti? “Hatthiliṅgasakuṇenānītāmhī”ti",
  "atk-s0502a0:570_5": "vutte “otarāhī”ti āha. “Jātisambhedato bhāyāmi, ayyā”ti. “Kāsi tva”nti? “Khattiyāmhī”ti.",
  "atk-s0502a0:570_6": "“Ahampi khattiyoyevā”ti. “Tena hi khattiyamāyaṃ kathehī”ti. So khattiyamāyaṃ kathesi.",
  "atk-s0502a0:570_7": "“Tena hi āruyha puttaṃ me otārehī”ti. So ekena passena abhiruhanamaggaṃ katvā abhiruhitvā",
  "atk-s0502a0:570_8": "dārakaṃ gaṇhi. “Mā maṃ hatthena chupī”ti ca vutte taṃ achupitvāva dārakaṃ otāresi.",
  "atk-s0502a0:570_9": "Devīpi otari. Atha naṃ assamapadaṃ netvā sīlabhedaṃ akatvāva anukampāya paṭijaggi,",
  "atk-s0502a0:570_10": "nimmakkhikamadhuṃ āharitvā sayaṃjātasāliṃ āharitvā yāguṃ pacitvā adāsi. Evaṃ tasmiṃ",
  "atk-s0502a0:570_11": "paṭijaggante sā aparabhāge cintesi – “ahaṃ neva āgatamaggaṃ jānāmi, na gamanamaggaṃ",
  "atk-s0502a0:570_12": "jānāmi, imināpi me saddhiṃ vissāsamattampi natthi. Sace panāyaṃ amhe pahāya katthaci",
  "atk-s0502a0:570_13": "gamissati, ubhopi idheva maraṇaṃ pāpuṇissāma, yaṃkiñci katvā imassa sīlaṃ bhinditvā",
  "atk-s0502a0:570_14": "yathā maṃ na muñcati, tathā taṃ kātuṃ vaṭṭatī”ti. Atha naṃ dunnivatthaduppārutadassanena",
  "atk-s0502a0:570_15": "palobhetvā sīlavināsaṃ pāpesi. Tato paṭṭhāya dvepi samaggavāsaṃ vasiṃsu.",
  "atk-s0502a0:571_0": "Athekadivasaṃ tāpaso nakkhattayogaṃ ullokento pūrantappassa nakkhattamilāyanaṃ disvā",
  "atk-s0502a0:571_1": "“bhadde kosambiyaṃ pūrantapparājā mato”ti āha. “Kasmā, ayya, evaṃ vadesi? Kiṃ te",
  "atk-s0502a0:571_2": "tena saddhiṃ āghāto atthī”ti? “Natthi, bhadde, nakkhattamilāyanamassa disvā evaṃ",
  "atk-s0502a0:571_3": "vadāmī”ti, sā parodi. Atha naṃ “kasmā rodasī”ti pucchitvā tāya tassa attano sāmikabhāve",
  "atk-s0502a0:571_4": "akkhāte āha – “mā, bhadde, rodi, jātassa nāma niyato maccū”ti. “Jānāmi, ayyā”ti vutte",
  "atk-s0502a0:571_5": "“atha kasmā rodasī”ti? “Putto me kulasantakassa rajjassa anucchaviko, ‘sace tatra",
  "atk-s0502a0:571_6": "abhavissa, setacchattaṃ ussāpayissa. Idāni mahājāniko vata jāto’ti sokena rodāmi,",
  "atk-s0502a0:571_7": "ayyā”ti. “Hotu, bhadde, mā cintayi, sacassa rajjaṃ patthesi, ahamassa rajjalabhanākāraṃ",
  "atk-s0502a0:571_8": "karissāmī”ti. Athassa hatthikantavīṇañceva hatthikantamante ca adāsi. Tadā anekāni",
  "atk-s0502a0:571_9": "hatthisahassāni āgantvā vaṭarukkhamūle nisīdanti. Atha naṃ āha – “hatthīsu anāgatesuyeva",
  "atk-s0502a0:571_10": "rukkhaṃ abhiruhitvā tesu āgatesu imaṃ mantaṃ vatvā imaṃ tantiṃ pahara, sabbe nivattitvā",
  "atk-s0502a0:571_11": "oloketumpi asakkontā palāyissanti, atha otaritvā āgaccheyyāsī”ti. So tathā katvā",
  "atk-s0502a0:571_12": "āgantvā taṃ pavattiṃ ārocesi. Atha naṃ dutiyadivase āha – “ajja imaṃ mantaṃ vatvā",
  "atk-s0502a0:571_13": "imaṃ tantiṃ pahareyyāsi, sabbe nivattitvā olokentā palāyissantī”ti. Tadāpi tathā",
  "atk-s0502a0:571_14": "katvā āgantvā ārocesi. Atha naṃ tatiyadivase āha – “ajja imaṃ mantaṃ vatvā imaṃ tantiṃ",
  "atk-s0502a0:571_15": "pahareyyāsi, yūthapati piṭṭhiṃ upanāmento āgamissatī”ti. Tadāpi tathā katvā ārocesi.",
  "atk-s0502a0:572_0": "Athassa mātaraṃ āmantetvā, “bhadde, puttassa te sāsanaṃ vadehi, ettova gantvā rājā",
  "atk-s0502a0:572_1": "bhavissatī”ti āha. Sā puttaṃ āmantetvā, “tāta, tvaṃ kosambiyaṃ pūrantapparañño putto,",
  "atk-s0502a0:572_2": "maṃ sagabbhaṃ hatthiliṅgasakuṇo ānesī”ti vatvā senāpatiādīnaṃ nāmāni ācikkhitvā “asaddahantānaṃ",
  "atk-s0502a0:572_3": "imaṃ pitu pārupanakambalañceva pilandhanamuddikañca dasseyyāsī”ti vatvā uyyojesi.",
  "atk-s0502a0:572_4": "Kumāro tāpasaṃ “idāni kiṃ karomī”ti āha. “Rukkhassa heṭṭhimasākhāya nisīditvā imaṃ",
  "atk-s0502a0:572_5": "mantaṃ vatvā imaṃ tantiṃ pahara, jeṭṭhakahatthī te piṭṭhiṃ upanāpetvā upasaṅkamissati,",
  "atk-s0502a0:572_6": "tassa piṭṭhiyaṃ nisinnova raṭṭhaṃ gantvā rajjaṃ gaṇhāhī”ti. So mātāpitaro vanditvā",
  "atk-s0502a0:572_7": "tathā katvā āgatassa hatthino piṭṭhiyaṃ nisīditvā kaṇṇe mantayi – “ahaṃ kosambiyaṃ",
  "atk-s0502a0:572_8": "pūrantapparañño putto, pettikaṃ me rajjaṃ gaṇhitvā dehi sāmī”ti. So taṃ sutvā “anekāni",
  "atk-s0502a0:572_9": "hatthisahassāni sannipatantū”ti hatthiravaṃ ravi, anekāni hatthisahassāni sannipatiṃsu.",
  "atk-s0502a0:572_10": "Puna “jiṇṇā hatthī paṭikkamantū”ti hatthiravaṃ ravi, jiṇṇā hatthī paṭikkamiṃsu. Puna",
  "atk-s0502a0:572_11": "“atitaruṇā hatthī nivattantū”ti hatthiravaṃ ravi, tepi nivattiṃsu. So anekehi yūthahatthisahasseheva",
  "atk-s0502a0:572_12": "parivuto paccantagāmaṃ patvā “ahaṃ rañño putto, sampattiṃ patthayamānā mayā saddhiṃ",
  "atk-s0502a0:572_13": "āgacchantū”ti āha. “Tato paṭṭhāya manussānaṃ saṅgahaṃ karonto gantvā nagaraṃ parivāretvā",
  "atk-s0502a0:572_14": "‘yuddhaṃ vā me detu, rajjaṃ vā”’ti sāsanaṃ pesesi. Nāgarā āhaṃsu – “mayaṃ dvepi na",
  "atk-s0502a0:572_15": "dassāma. Amhākañhi devī garugabbhā hatthiliṅgasakuṇena nītā, tassā atthibhāvaṃ vā",
  "atk-s0502a0:572_16": "natthibhāvaṃ vā mayaṃ na jānāma. Yāva tassā pavattiṃ na suṇāma. Tāva neva yuddhaṃ",
  "atk-s0502a0:572_17": "dassāma, na rajja”nti. Tadā kira taṃ paveṇirajjaṃ ahosi. Tato kumāro “ahaṃ tassā",
  "atk-s0502a0:572_18": "putto”ti vatvā senāpatiādīnaṃ nāmāni kathetvā tathāpi asaddahantānaṃ kambalañca muddikañca",
  "atk-s0502a0:572_19": "dassesi. Te kambalañca muddikañca sañjānitvā nikkaṅkhā hutvā dvāraṃ vivaritvā taṃ",
  "atk-s0502a0:572_20": "rajje abhisiñciṃsu. Ayaṃ tāva utenassa uppatti.",
  "atk-s0502a0:573_0": "Allakapparaṭṭhe pana dubbhikkhe jīvituṃ asakkonto eko kotuhaliko nāma manusso kāpiṃ",
  "atk-s0502a0:573_1": "nāma taruṇaputtañca kāḷiṃ nāma bhariyañca ādāya “kosambiṃ gantvā jīvissāmī”ti pātheyyaṃ",
  "atk-s0502a0:573_2": "gahetvā nikkhami. “Ahivātarogena mahājane marante disvā nikkhamī”tipi vadantiyeva.",
  "atk-s0502a0:573_3": "Te gacchantā pātheyye parikkhīṇe khudābhibhūtā dārakaṃ vahituṃ nāsakkhiṃsu. Atha",
  "atk-s0502a0:573_4": "sāmiko pajāpatiṃ āha – “bhadde, mayaṃ jīvantā puna puttaṃ labhissāma, chaḍḍetvā naṃ",
  "atk-s0502a0:573_5": "gacchāmā”ti. Mātu hadayaṃ nāma mudukaṃ hoti. Tasmā sā āha – “nāhaṃ jīvantameva puttaṃ",
  "atk-s0502a0:573_6": "chaḍḍetuṃ sakkhissāmī”ti. “Atha kiṃ karomā”ti? “Vārena naṃ vahāmā”ti. Mātā attano",
  "atk-s0502a0:573_7": "vāre pupphadāmaṃ viya naṃ ukkhipitvā ure nipajjāpetvā aṅkena vahitvā pituno deti.",
  "atk-s0502a0:573_8": "Tassa taṃ gahetvā gamanakāle chātakatopi balavatarā vedanā uppajji. So punappunaṃ",
  "atk-s0502a0:573_9": "āha – “bhadde, mayaṃ jīvantā puttaṃ labhissāma, chaḍḍema na”nti. Sāpi punappunaṃ",
  "atk-s0502a0:573_10": "paṭikkhipitvā paṭivacanaṃ nādāsi. Dārako vārena parivattiyamāno kilanto pitu hatthe",
  "atk-s0502a0:573_11": "niddāyi. So tassa niddāyanabhāvaṃ ñatvā mātaraṃ purato katvā ekassa gacchassa heṭṭhā",
  "atk-s0502a0:573_12": "paṇṇasanthare taṃ nipajjāpetvā pāyāsi. Mātā nivattitvā olokentī puttaṃ adisvā, “sāmi,",
  "atk-s0502a0:573_13": "kuhiṃ me putto”ti pucchi. “Ekassa me gacchassa heṭṭhā nipajjāpito”ti. “Sāmi, mā maṃ",
  "atk-s0502a0:573_14": "nāsayi, puttaṃ vinā jīvituṃ na sakkhissāmi, ānehi me putta”nti uraṃ paharitvā paridevi.",
  "atk-s0502a0:573_15": "Atha naṃ nivattitvā ānesi. Puttopi antarāmagge mato hoti. Iti so ettake ṭhāne puttaṃ",
  "atk-s0502a0:573_16": "chaḍḍetvā tassa nissandena bhavantare satta vāre chaḍḍito. “Pāpakammaṃ nāmetaṃ appaka”nti na avamaññitabbaṃ.",
  "atk-s0502a0:574_0": "Te gacchantā ekaṃ gopālakulaṃ pāpuṇiṃsu. Taṃ divasañca gopālakassa dhenumaṅgalaṃ",
  "atk-s0502a0:574_1": "hoti. Gopālakassa gehe nibaddhaṃ eko paccekabuddho bhuñjati. So taṃ bhojetvā maṅgalamakāsi.",
  "atk-s0502a0:574_2": "Bahu pāyāso paṭiyatto hoti. Gopālako te āgate disvā, “kuto āgatatthā”ti pucchitvā",
  "atk-s0502a0:574_3": "sabbaṃ pavattiṃ sutvā mudujātiko kulaputto tesu anukampaṃ katvā bahukena sappinā",
  "atk-s0502a0:574_4": "pāyāsaṃ dāpesi. Bhariyā “sāmi, tayi jīvante ahampi jīvāmi nāma, dīgharattaṃ ūnodarosi,",
  "atk-s0502a0:574_5": "yāvadatthaṃ bhuñjāhī”ti sappiñca dadhiñca tadabhimukhaññeva katvā attanā mandasappinā",
  "atk-s0502a0:574_6": "thokameva bhuñji. Itaro bahuṃ bhuñjitvā sattaṭṭhadivase chātatāya āhārataṇhaṃ chindituṃ",
  "atk-s0502a0:574_7": "nāsakkhi. Gopālako tesaṃ pāyāsaṃ dāpetvā sayaṃ bhuñjituṃ ārabhi. Kotuhaliko taṃ olokento",
  "atk-s0502a0:574_8": "nisīditvā heṭṭhāpīṭhe nipannāya sunakhiyā gopālakena vaḍḍhetvā diyyamānaṃ pāyāsapiṇḍaṃ",
  "atk-s0502a0:574_9": "disvā “puññā vatāyaṃ sunakhī, nibaddhaṃ evarūpaṃ bhojanaṃ labhatī”ti cintesi. So",
  "atk-s0502a0:574_10": "rattibhāge taṃ pāyāsaṃ jīrāpetuṃ asakkonto kālaṃ katvā tassā sunakhiyā kucchimhi nibbatti.",
  "atk-s0502a0:575_0": "Athassa bhariyā sarīrakiccaṃ katvā tasmiṃyeva gehe bhatiṃ katvā taṇḍulanāḷiṃ labhitvā",
  "atk-s0502a0:575_1": "pacitvā paccekabuddhassa patte patiṭṭhāpetvā, “dāsassa vo pāpuṇātū”ti vatvā cintesi",
  "atk-s0502a0:575_2": "– “mayā idheva vasituṃ vaṭṭati, nibaddhaṃ, ayyo, idhāgacchati, deyyadhammo hotu vā,",
  "atk-s0502a0:575_3": "mā vā, devasikaṃ vandantī veyyāvaccaṃ karontī cittaṃ pasādentī bahuṃ puññaṃ pasavissāmī”ti.",
  "atk-s0502a0:575_4": "Sā tattheva bhatiṃ karontī vasi. Sāpi sunakhī chaṭṭhe vā sattame vā māse ekameva",
  "atk-s0502a0:575_5": "kukkuraṃ vijāyi. Gopālako tassa ekadhenuyā khīraṃ dāpesi. So na cirasseva vaḍḍhi.",
  "atk-s0502a0:575_6": "Athassa paccekabuddho bhuñjanto nibaddhaṃ ekaṃ bhattapiṇḍaṃ deti. So bhattapiṇḍaṃ",
  "atk-s0502a0:575_7": "nissāya paccekabuddhe sinehamakāsi. Gopālakopi nibaddhaṃ dve vāre paccekabuddhassupaṭṭhānaṃ",
  "atk-s0502a0:575_8": "yāti. Gacchantopi antarāmagge vāḷamigaṭṭhāne daṇḍena gacche ca bhūmiñca paharitvā",
  "atk-s0502a0:575_9": "“susū”ti tikkhattuṃ saddaṃ katvā vāḷamige palāpeti. Sunakhopi tena saddhiṃ gacchati.",
  "atk-s0502a0:576_0": "So ekadivasaṃ paccekabuddhaṃ āha – “bhante, yadā me okāso na bhavissati, tadā imaṃ",
  "atk-s0502a0:576_1": "sunakhaṃ pesessāmi, tena saññāṇena āgaccheyyāthā”ti. Tato paṭṭhāya anokāsadivase,",
  "atk-s0502a0:576_2": "“gaccha, tāta, ayyaṃ ānehī”ti sunakhaṃ pesesi. So ekavacaneneva pakkhanditvā sāmikassa",
  "atk-s0502a0:576_3": "gacchapothanabhūmipothanaṭṭhāne tikkhattuṃ bhussitvā tena saddena vāḷamigānaṃ palātabhāvaṃ",
  "atk-s0502a0:576_4": "ñatvā pātova sarīrapaṭijagganaṃ katvā paṇṇasālaṃ pavisitvā nisinnassa paccekabuddhassa",
  "atk-s0502a0:576_5": "vasanaṭṭhānaṃ gantvā paṇṇasāladvāre tikkhattuṃ bhussitvā attano āgatabhāvaṃ jānāpetvā",
  "atk-s0502a0:576_6": "ekamante nipajjati, paccekabuddhe velaṃ sallakkhetvā nikkhante bhussanto purato gacchati.",
  "atk-s0502a0:576_7": "Antarantarā paccekabuddho taṃ vīmaṃsanto aññaṃ maggaṃ paṭipajjati. Athassa purato",
  "atk-s0502a0:576_8": "tiriyaṃ ṭhatvā bhussitvā itaramaggameva naṃ āropeti. Athekadivasaṃ aññaṃ maggaṃ paṭipajjitvā",
  "atk-s0502a0:576_9": "tena purato tiriyaṃ ṭhatvā vāriyamānopi anivattitvā sunakhaṃ pādena paharitvā pāyāsi.",
  "atk-s0502a0:576_10": "Sunakho tassa anivattanabhāvaṃ ñatvā nivāsanakaṇṇe ḍaṃsitvā ākaḍḍhanto itaramaggameva",
  "atk-s0502a0:576_11": "naṃ āropesi. Evaṃ so tasmiṃ balavasinehaṃ uppādesi.",
  "atk-s0502a0:577_0": "Tato aparabhāge paccekabuddhassa cīvaraṃ jīri. Athassa gopālako cīvaravatthāni adāsi.",
  "atk-s0502a0:577_1": "Tamenaṃ paccekabuddho āha – “āvuso, cīvaraṃ nāma ekakena kātuṃ dukkaraṃ, phāsukaṭṭhānaṃ",
  "atk-s0502a0:577_2": "gantvā kāressāmī”ti. “Idheva, bhante, karothā”ti. “Na sakkā, āvuso”ti. “Tena hi,",
  "atk-s0502a0:577_3": "bhante, mā ciraṃ bahi vasitthā”ti. Sunakho tesaṃ kathaṃ suṇantova aṭṭhāsi, paccekabuddhopi",
  "atk-s0502a0:577_4": "“tiṭṭha, upāsakā”ti gopālakaṃ nivattāpetvā vehāsaṃ abbhuggantvā gandhamādanābhimukho",
  "atk-s0502a0:577_5": "pāyāsi. Sunakhassa taṃ ākāsena gacchantaṃ disvā bhukkaritvā ṭhitassa tasmiṃ cakkhupathaṃ",
  "atk-s0502a0:577_6": "vijahante hadayaṃ phalitvā mato. Tiracchānā kira nāmete ujujātikā honti akuṭilā.",
  "atk-s0502a0:577_7": "Manussā pana aññaṃ hadayena cintenti, aññaṃ mukhena kathenti. Tenevāha – “gahanañhetaṃ,",
  "atk-s0502a0:577_8": "bhante, yadidaṃ manussā, uttānakañhetaṃ, bhante, yadidaṃ pasavo”ti.",
  "atk-s0502a0:578_0": "Iti so tāya ujucittatāya akuṭilatāya kālaṃ katvā tāvatiṃsabhavane nibbatto accharāsahassaparivuto",
  "atk-s0502a0:578_1": "mahāsampattiṃ anubhosi. Tassa kaṇṇamūle mantayantassa saddo soḷasayojanaṭṭhānaṃ pharati,",
  "atk-s0502a0:578_2": "pakatikathāsaddo pana sakalaṃ dasayojanasahassaṃ devanagaraṃ chādeti. Tenevassa “ghosakadevaputto”ti",
  "atk-s0502a0:578_3": "nāmaṃ ahosi. “Kissa panesa nissando”ti. Paccekabuddhe pemena bhukkaraṇassa nissando.",
  "atk-s0502a0:578_4": "So tattha na ciraṃ ṭhatvā cavi. Devalokato hi devaputtā āyukkhayena puññakkhayena",
  "atk-s0502a0:578_5": "āhārakkhayena kopenāti catūhi kāraṇehi cavanti.",
  "atk-s0502a0:579_0": "Tattha yena bahuṃ puññakammaṃ kataṃ hoti, so devaloke uppajjitvā yāvatāyukaṃ ṭhatvā",
  "atk-s0502a0:579_1": "uparūpari nibbattati. Evaṃ āyukkhayena cavati nāma. Yena parittaṃ puññaṃ kataṃ hoti,",
  "atk-s0502a0:579_2": "tassa rājakoṭṭhāgāre pakkhittaṃ ticatunāḷimattaṃ dhaññaṃ viya antarāva taṃ puññaṃkhīyati,",
  "atk-s0502a0:579_3": "antarāva kālaṃ karoti. Evaṃ puññakkhayena cavati nāma. Aparopi kāmaguṇe paribhuñjamāno",
  "atk-s0502a0:579_4": "satisammosena āhāraṃ aparibhuñjitvā kilantakāyo kālaṃ karoti. Evaṃ āhārakkhayena",
  "atk-s0502a0:579_5": "cavati nāma. Aparopi parassa sampattiṃ asahanto kujjhitvā kālaṃ karoti. Evaṃ kopena cavati nāma.",
  "atk-s0502a0:580_0": "Ayaṃ pana kāmaguṇe paribhuñjanto muṭṭhassati hutvā āhārakkhayena cavi, cavitvā ca",
  "atk-s0502a0:580_1": "pana kosambiyaṃ nagarasobhiniyā kucchimhi paṭisandhiṃ gaṇhi. Sāpi jātadivase “kiṃ",
  "atk-s0502a0:580_2": "eta”nti dāsiṃ pucchitvā, “putto, ayye”ti vutte – “handa, je, imaṃ dārakaṃ kattarasuppe",
  "atk-s0502a0:580_3": "āropetvā saṅkārakūṭe chaḍḍehī”ti chaḍḍāpesi. Nagarasobhiniyo hi dhītaraṃ paṭijagganti,",
  "atk-s0502a0:580_4": "na puttaṃ. Dhītarā hi tāsaṃ paveṇī ghaṭīyati. Dārakaṃ kākāpi sunakhāpi parivāretvā",
  "atk-s0502a0:580_5": "nisīdiṃsu. Paccekabuddhe sinehappabhavassa bhukkaraṇassa nissandena ekopi upagantuṃ",
  "atk-s0502a0:580_6": "na visahi. Tasmiṃ khaṇe eko manusso bahi nikkhanto taṃ kākasunakhasannipātaṃ disvā,",
  "atk-s0502a0:580_7": "“kiṃ nu kho eta”nti gantvā dārakaṃ disvā puttasinehaṃ paṭilabhitvā “putto me laddho”ti",
  "atk-s0502a0:580_8": "gehaṃ nesi. Tadā kosambakaseṭṭhi rājakulaṃ gacchanto rājanivesanato āgacchantaṃ purohitaṃ",
  "atk-s0502a0:580_9": "disvā, “kiṃ, ācariya, ajja te tithikaraṇanakkhattayogo olokito”ti pucchi. “Āma, mahāseṭṭhi,",
  "atk-s0502a0:580_10": "amhākaṃ kiṃ aññaṃ kiccanti? Janapadassa kiṃ bhavissatī”ti? “Aññaṃ natthi, imasmiṃ",
  "atk-s0502a0:580_11": "pana nagare ajja jātadārako jeṭṭhakaseṭṭhi bhavissatī”ti. Tadā seṭṭhino bhariyā garugabbhā",
  "atk-s0502a0:580_12": "hoti. Tasmā so sīghaṃ gehaṃ purisaṃ pesesi – “gaccha bhaṇe, jānāhi naṃ vijātā vā,",
  "atk-s0502a0:580_13": "no vā”ti. “Na vijāyatī”ti sutvā rājānaṃ disvāva vegena gehaṃ gantvā kāḷiṃ nāma dāsiṃ",
  "atk-s0502a0:580_14": "pakkositvā sahassaṃ datvā, “gaccha je, imasmiṃ nagare upadhāretvā sahassaṃ datvā",
  "atk-s0502a0:580_15": "ajja jātadārakaṃ gaṇhitvā ehī”ti. Sā upadhārentī taṃ gehaṃ gantvā dārakaṃ disvā,",
  "atk-s0502a0:580_16": "“ayaṃ dārako kadā jāto”ti gahapatāniṃ pucchitvā “ajja jāto”ti vutte, “imaṃ mayhaṃ",
  "atk-s0502a0:580_17": "dehī”ti ekakahāpaṇaṃ ādiṃ katvā mūlaṃ vaḍḍhentī sahassaṃ datvā taṃ ānetvā seṭṭhino",
  "atk-s0502a0:580_18": "dassesi. Seṭṭhi “sace me dhītā vijāyissati, tāya naṃ saddhiṃ nivesetvā seṭṭhiṭṭhānassa",
  "atk-s0502a0:580_19": "sāmikaṃ karissāmi. Sace me putto vijāyissati, māressāmi na”nti cintetvā taṃ gehe kāresi.",
  "atk-s0502a0:581_0": "Athassa bhariyā katipāhaccayena puttaṃ vijāyi. Seṭṭhi “imasmiṃ asati mama puttova",
  "atk-s0502a0:581_1": "seṭṭhiṭṭhānaṃ labhissati, idāneva taṃ māretuṃ vaṭṭatī”ti cintetvā kāḷiṃ āmantetvā,",
  "atk-s0502a0:581_2": "“gaccha, je, vajato gunnaṃ nikkhamanavelāya vajadvāramajjhe imaṃ tiriyaṃ nipajjāpehi,",
  "atk-s0502a0:581_3": "gāviyo naṃ madditvā māressanti, madditāmadditabhāvaṃ panassa ñatvā ehī”ti āha. Sā",
  "atk-s0502a0:581_4": "gantvā gopālakena vajadvāre vivaṭamatteyeva taṃ tathā nipajjāpesi. Gogaṇajeṭṭhako",
  "atk-s0502a0:581_5": "usabho aññasmiṃ kāle sabbapacchā nikkhamantopi taṃ divasaṃ sabbapaṭhamaṃ nikkhamitvā",
  "atk-s0502a0:581_6": "dārakaṃ catunnaṃ pādānaṃ antare katvā aṭṭhāsi. Anekasatagāviyo usabhassa dve passāni",
  "atk-s0502a0:581_7": "ghaṃsantiyo nikkhamiṃsu. Gopālakopi “ayaṃ usabho pubbe sabbapacchā nikkhamati, ajja",
  "atk-s0502a0:581_8": "pana sabbapaṭhamaṃ nikkhamitvā vajadvāramajjhe niccalova ṭhito, kiṃ nu kho eta”nti",
  "atk-s0502a0:581_9": "cintetvā gantvā tassa heṭṭhā nipannaṃ dārakaṃ disvā puttasinehaṃ paṭilabhitvā, “putto",
  "atk-s0502a0:581_10": "me laddho”ti gehaṃ nesi.",
  "atk-s0502a0:582_0": "Kāḷī gantvā seṭṭhinā pucchitā tamatthaṃ ārocetvā, “gaccha, naṃ puna sahassaṃ datvā",
  "atk-s0502a0:582_1": "ānehī”ti vuttā sahassaṃ datvā puna ānetvā adāsi. Atha naṃ āha – “amma, kāḷi imasmiṃ",
  "atk-s0502a0:582_2": "nagare pañca sakaṭasatāni paccūsakāle uṭṭhāya vāṇijjāya gacchanti, tvaṃ imaṃ netvā",
  "atk-s0502a0:582_3": "cakkamagge nipajjāpehi, goṇā vā naṃ maddissanti, cakkā vā chindissanti, pavattiṃ",
  "atk-s0502a0:582_4": "cassa ñatvāva āgaccheyyāsī”ti. Sā taṃ netvā cakkamagge nipajjāpesi. Tadā sākaṭikajeṭṭhako",
  "atk-s0502a0:582_5": "purato ahosi. Athassa goṇā taṃ ṭhānaṃ patvā dhuraṃ chaḍḍesuṃ, punappunaṃ āropetvā",
  "atk-s0502a0:582_6": "pājiyamānāpi purato na gacchiṃsu. Evaṃ tassa tehi saddhiṃ vāyamantasseva aruṇaṃ uṭṭhahi.",
  "atk-s0502a0:582_7": "So “kiṃ nāmetaṃ goṇā kariṃsū”ti maggaṃ olokento dārakaṃ disvā, “bhāriyaṃ vata me",
  "atk-s0502a0:582_8": "kamma”nti cintetvā, “putto me laddho”ti tuṭṭhamānaso taṃ gehaṃ nesi.",
  "atk-s0502a0:583_0": "Kāḷī gantvā seṭṭhinā pucchitā taṃ pavattiṃ ācikkhitvā, “gaccha, naṃ puna sahassaṃ",
  "atk-s0502a0:583_1": "datvā ānehī”ti vuttā tathā akāsi. Atha naṃ so āha – “idāni naṃ āmakasusānaṃ netvā",
  "atk-s0502a0:583_2": "gacchantare nipajjāpehi, tattha sunakhādīhi vā khādito, amanussehi vā pahaṭo marissati,",
  "atk-s0502a0:583_3": "mātāmatabhāvañcassa jānitvāva āgaccheyyāsī”ti. Sā taṃ netvā tattha nipajjāpetvā ekamante",
  "atk-s0502a0:583_4": "aṭṭhāsi. Taṃ sunakho vā kāko vā amanusso vā upasaṅkamituṃ nāsakkhi. “Nanu cassa neva",
  "atk-s0502a0:583_5": "mātā na pitā na bhātikādīsu koci rakkhitā nāma atthi, ko taṃ rakkhatī”ti? Sunakhakāle",
  "atk-s0502a0:583_6": "paccekabuddhe sinehena pavattitabhukkaraṇamattameva taṃ rakkhati. Atheko ajapālako",
  "atk-s0502a0:583_7": "anekasahassā ajā gocaraṃ nento susānapassena gacchati. Ekā ajā paṇṇāni khādamānā",
  "atk-s0502a0:583_8": "gacchantaraṃ paviṭṭhā dārakaṃ disvā jaṇṇukehi ṭhatvā dārakassa thanaṃ adāsi, ajapālakena",
  "atk-s0502a0:583_9": "“he he”ti sadde katepi na nikkhami. So “yaṭṭhiyā naṃ paharitvā nīharissāmī”ti gacchantaraṃ",
  "atk-s0502a0:583_10": "paviṭṭho jaṇṇukehi ṭhatvā dārakaṃ khīraṃ pāyantiṃ ajiṃ disvā dārake puttasinehaṃ",
  "atk-s0502a0:583_11": "paṭilabhitvā, “putto me laddho”ti ādāya pakkāmi.",
  "atk-s0502a0:584_0": "Kāḷī gantvā seṭṭhinā pucchitā taṃ pavattiṃ ācikkhitvā, “gaccha, taṃ puna sahassaṃ",
  "atk-s0502a0:584_1": "datvā ānehī”ti vuttā tathā akāsi. Atha naṃ āha – “amma kāḷi, imaṃ ādāya corapapātapabbataṃ",
  "atk-s0502a0:584_2": "abhiruhitvā papāte khipa, pabbatakucchiyaṃ paṭihaññamāno khaṇḍākhaṇḍiko hutvā bhūmiyaṃ",
  "atk-s0502a0:584_3": "patissati, matāmatabhāvañcassa ñatvāva āgaccheyyāsī”ti. Sā taṃ tattha netvā pabbatamatthake",
  "atk-s0502a0:584_4": "ṭhatvā khipi. Taṃ kho pana pabbatakucchiṃ nissāya mahāveḷugumbo pabbatānusāreneva",
  "atk-s0502a0:584_5": "vaḍḍhi, tassa matthakaṃ ghanajāto jiñjukagumbo avatthari. Dārako patanto kojavake",
  "atk-s0502a0:584_6": "viya tasmiṃ pati. Taṃ divasañca naḷakārajeṭṭhakassa veḷubali patto hoti. So puttena",
  "atk-s0502a0:584_7": "saddhiṃ gantvā taṃ veḷugumbaṃ chindituṃ ārabhi. Tasmiṃ calante dārako saddamakāsi.",
  "atk-s0502a0:584_8": "So “dārakasaddo viyā”ti ekena passena abhiruhitvā taṃ disvā, “putto me laddho”ti",
  "atk-s0502a0:584_9": "tuṭṭhacitto ādāya gato.",
  "atk-s0502a0:585_0": "Kāḷī seṭṭhissa santikaṃ gantvā tena pucchitā taṃ pavattiṃ ācikkhitvā, “gaccha, naṃ",
  "atk-s0502a0:585_1": "puna sahassaṃ datvā ānehī”ti vuttā tathā akāsi. Seṭṭhino idañcidañca karontasseva",
  "atk-s0502a0:585_2": "dārako vaḍḍhito “ghosako”tvevassa nāmaṃ ahosi. So seṭṭhino akkhimhi kaṇṭako viya",
  "atk-s0502a0:585_3": "khāyi, ujukaṃ taṃ oloketumpi na visati. Athassa māraṇūpāyaṃ cintento attano sahāyakassa",
  "atk-s0502a0:585_4": "kumbhakārassa santikaṃ gantvā, “kadā tvaṃ āvāpaṃ ālimpessasī”ti pucchitvā – “sve”ti",
  "atk-s0502a0:585_5": "vutte, “tena hi idaṃ sahassaṃ gahetvā mama ekaṃ kammaṃ karohī”ti āha. “Kiṃ, sāmī”ti?",
  "atk-s0502a0:585_6": "“Eko me avajātaputto atthi, taṃ tava santikaṃ pesessāmi, atha naṃ gahetvā gabbhaṃ",
  "atk-s0502a0:585_7": "pavesetvā tikhiṇāya vāsiyā khaṇḍākhaṇḍikaṃ chinditvā cāṭiyaṃ pakkhipitvā āvāpe paceyyāsi,",
  "atk-s0502a0:585_8": "idaṃ te sahassaṃ saccakārasadisaṃ. Uttariṃ pana te kattabbayuttakaṃ pacchā karissāmī”ti.",
  "atk-s0502a0:585_9": "Kumbhakāro “sādhū”ti sampaṭicchi. Seṭṭhi punadivase ghosakaṃ pakkositvā, “hiyyo mayā",
  "atk-s0502a0:585_10": "kumbhakāro ekaṃ kammaṃ āṇatto, ehi, tvaṃ tassa santikaṃ gantvā evaṃ vadehi – ‘hiyyo",
  "atk-s0502a0:585_11": "kira me pitarā āṇattaṃ kammaṃ nipphādehī”’ti pahiṇi. So “sādhū”ti agamāsi. Taṃ tattha",
  "atk-s0502a0:585_12": "gacchantaṃ itaro seṭṭhino putto dārakehi saddhiṃ guḷaṃ kīḷanto disvā taṃ pakkositvā,",
  "atk-s0502a0:585_13": "“kuhiṃ gacchasi bhātikā”ti pucchitvā “pitu sāsanaṃ gahetvā kumbhakārassa santika”nti",
  "atk-s0502a0:585_14": "vutte “ahaṃ tattha gamissāmi. Ime maṃ dārakā bahuṃ lakkhaṃ jiniṃsu, taṃ me paṭijinitvā",
  "atk-s0502a0:585_15": "dehī”ti āha. “Ahaṃ pitu bhāyāmī”ti. “Mā bhāyi, bhātika, ahaṃ taṃ sāsanaṃ harissāmi.",
  "atk-s0502a0:585_16": "Bahūhi jito, yāvāhaṃ āgacchāmi, tāva me lakkhaṃ paṭijinā”ti.",
  "atk-s0502a0:586_0": "Ghosako kira guḷakīḷāya cheko, tena naṃ evaṃ nibandhi. Sopi taṃ “tena hi gantvā kumbhakāraṃ",
  "atk-s0502a0:586_1": "vadehi – ‘pitarā kira me hiyyo ekaṃ kammaṃ āṇattaṃ, taṃ nipphādehī”’ti vatvā uyyojesi.",
  "atk-s0502a0:586_2": "So tassa santikaṃ gantvā tathā avaca. Atha naṃ kumbhakāro seṭṭhinā vuttaniyāmeneva",
  "atk-s0502a0:586_3": "māretvā āvāpe khipi. Ghosakopi divasabhāgaṃ kīḷitvā sāyanhasamaye gehaṃ gantvā “kiṃ,",
  "atk-s0502a0:586_4": "tāta, na gatosī”ti vutte attano agatakāraṇañca kaniṭṭhassa gatakāraṇañca ārocesi.",
  "atk-s0502a0:586_5": "Taṃ sutvā seṭṭhi “ahaṃ dhī”ti mahāviravaṃ viravitvā sakalasarīre pakkuthitalohito",
  "atk-s0502a0:586_6": "viya hutvā, “ambho, kumbhakāra, mā maṃ nāsayi, mā maṃ nāsayī”ti bāhā paggayha kandanto",
  "atk-s0502a0:586_7": "tassa santikaṃ agamāsi. Kumbhakāro taṃ tathā āgacchantaṃ disvā, “sāmi, mā saddaṃ",
  "atk-s0502a0:586_8": "kari, kammaṃ te nipphanna”nti āha. So pabbatena viya mahantena sokena avatthaṭo hutvā",
  "atk-s0502a0:586_9": "anappakaṃ domanassaṃ paṭisaṃvedesi. Yathā taṃ appaduṭṭhassa padussamāno. Tenāha bhagavā –",
  "atk-s0502a0:587": "“Yo daṇḍena adaṇḍesu, appaduṭṭhesu dussati;",
  "atk-s0502a0:588": "Dasannamaññataraṃ ṭhānaṃ, khippameva nigacchati.",
  "atk-s0502a0:589": "“Vedanaṃ pharusaṃ jāniṃ, sarīrassa ca bhedanaṃ;",
  "atk-s0502a0:590": "Garukaṃ vāpi ābādhaṃ, cittakkhepañca pāpuṇe.",
  "atk-s0502a0:591": "“Rājato vā upasaggaṃ, abbhakkhānañca dāruṇaṃ;",
  "atk-s0502a0:592": "Parikkhayañca ñātīnaṃ, bhogānañca pabhaṅguraṃ.",
  "atk-s0502a0:593": "“Atha vāssa agārāni, aggi ḍahati pāvako;",
  "atk-s0502a0:594": "Kāyassa bhedā duppañño, nirayaṃ sopapajjatī”ti. ;",
  "atk-s0502a0:595_0": "Evaṃ santepi puna naṃ seṭṭhi ujukaṃ oloketuṃ na sakkoti. “Kinti naṃ māreyya”nti cintento,",
  "atk-s0502a0:595_1": "“mama gāmasate āyuttakassa santikaṃ pesetvā māressāmī”ti upāyaṃ disvā, “ayaṃ me avajātaputto,",
  "atk-s0502a0:595_2": "imaṃ māretvā vaccakūpe khipatu, evaṃ kate ahaṃ mātulassa kattabbayuttakaṃ pacchā",
  "atk-s0502a0:595_3": "jānissāmī”ti tassa paṇṇaṃ likhitvā, “tāta ghosaka, amhākaṃ gāmasate āyuttako atthi,",
  "atk-s0502a0:595_4": "imaṃ paṇṇaṃ haritvā tassa dehī”ti vatvā paṇṇaṃ tassa dussante bandhi. So pana akkharasamayaṃ",
  "atk-s0502a0:595_5": "na jānāti. Daharakālato paṭṭhāya hi naṃ mārāpentova seṭṭhi māretuṃ nāsakkhi, kiṃ",
  "atk-s0502a0:595_6": "akkharasamayaṃ sikkhāpessati? Iti so attano mārāpanapaṇṇameva dussante bandhitvā",
  "atk-s0502a0:595_7": "nikkhamanto āha – “pātheyyaṃ me, tāta, natthī”ti. “Pātheyyena te kammaṃ natthi, antarāmagge",
  "atk-s0502a0:595_8": "‘asukagāme nāma mamasahāyako seṭṭhi atthi, tassa ghare pātarāsaṃ katvā purato gacchāhī”’ti.",
  "atk-s0502a0:595_9": "So “sādhū”ti pitaraṃ vanditvā nikkhanto taṃ gāmaṃ patvā seṭṭhissa gharaṃ pucchitvā",
  "atk-s0502a0:595_10": "gantvā seṭṭhijāyaṃ passi. “Tvaṃ kuto āgatosī”ti ca vutte, “antonagarato”ti āha. “Kassa",
  "atk-s0502a0:595_11": "puttosī”ti? “Tumhākaṃ sahāyakaseṭṭhino, ammā”ti. “Tvaṃsi ghosako nāmā”ti? “Āma, ammā”ti.",
  "atk-s0502a0:595_12": "Tassā saha dassaneneva tasmiṃ puttasineho uppajji. Seṭṭhino panekā dhītā atthi pannarasasoḷasavassuddesikā",
  "atk-s0502a0:595_13": "abhirūpā pāsādikā, taṃ rakkhituṃ ekameva pesanakārikaṃ dāsiṃ datvā sattabhūmikassa",
  "atk-s0502a0:595_14": "pāsādassa uparimatale sirigabbhe vasāpenti. Seṭṭhidhītā tasmiṃ khaṇe taṃ dāsiṃ antarāpaṇaṃ",
  "atk-s0502a0:595_15": "pesesi. Atha naṃ seṭṭhijāyā disvā, “kuhiṃ gacchasī”ti pucchitvā, “ayyadhītāya pesanenā”ti",
  "atk-s0502a0:595_16": "vutte “ito tāva ehi, tiṭṭhatu pesanaṃ, puttassa me pīṭhakaṃ attharitvā pāde dhovitvā",
  "atk-s0502a0:595_17": "telaṃ makkhitvā sayanaṃ attharitvā dehi, pacchā pesanaṃ karissasī”ti āha. Sā tathā akāsi.",
  "atk-s0502a0:596_0": "Atha naṃ cirenāgataṃ seṭṭhidhītā santajjesi. Atha naṃ sā āha – “mā me kujjhi, seṭṭhiputto",
  "atk-s0502a0:596_1": "ghosako āgato, tassa idañcidañca katvā tattha gantvā āgatāmhī”ti. Seṭṭhidhītāya “seṭṭhiputto",
  "atk-s0502a0:596_2": "ghosako”ti nāmaṃ sutvāva pemaṃ chaviyādīni chinditvā aṭṭhimiñjaṃ āhacca ṭhitaṃ. Kotuhalakālasmiñhi",
  "atk-s0502a0:596_3": "sā tassa pajāpatī hutvā nāḷikodanaṃ paccekabuddhassa adāsi, tassānubhāvenāgantvā",
  "atk-s0502a0:596_4": "imasmiṃ seṭṭhikule nibbattā. Iti taṃ so pubbasineho avattharitvā gaṇhi. Tenāha bhagavā –",
  "atk-s0502a0:597": "“Pubbeva sannivāsena, paccuppannahitena vā;",
  "atk-s0502a0:598": "Evaṃ taṃ jāyate pemaṃ, uppalaṃva yathodake”ti. ;",
  "atk-s0502a0:599_0": "Atha naṃ pucchi – “kuhiṃ so, ammā”ti? “Sayane nipanno niddāyatī”ti. “Atthi panassa",
  "atk-s0502a0:599_1": "hatthe kiñcī”ti? “Dussante paṇṇaṃ atthī”ti. Sā “kiṃ paṇṇaṃ nu kho eta”nti tasmiṃ",
  "atk-s0502a0:599_2": "niddāyante mātāpitūnaṃ aññavihitatāya apassantānaṃ otaritvā samīpaṃ gantvā taṃ paṇṇaṃ",
  "atk-s0502a0:599_3": "mocetvā ādāya attano gabbhaṃ pavisitvā dvāraṃ pidhāya vātapānaṃ vivaritvā akkharasamaye",
  "atk-s0502a0:599_4": "kusalatāya paṇṇaṃ vācetvā, “aho vata bālo, attano maraṇapaṇṇaṃ dussante bandhitvā",
  "atk-s0502a0:599_5": "vicarati, sace mayā na diṭṭhaṃ assa, natthissa jīvita”nti taṃ paṇṇaṃ phāletvā seṭṭhissa",
  "atk-s0502a0:599_6": "vacanena aparaṃ paṇṇaṃ likhi – “ayaṃ mama putto ghosako nāma, gāmasatato paṇṇākāraṃ",
  "atk-s0502a0:599_7": "āharāpetvā imassa janapadaseṭṭhino dhītarā saddhiṃ maṅgalaṃ katvā attano vasanagāmassa",
  "atk-s0502a0:599_8": "majjhe dvibhūmakaṃ gehaṃ kāretvā pākāraparikkhepena ceva purisaguttiyā ca susaṃvihitārakkhaṃ",
  "atk-s0502a0:599_9": "karotu, mayhañca ‘idañcidañca mayā kata’nti sāsanaṃ pesetu, evaṃ kate ahaṃ mātulassa",
  "atk-s0502a0:599_10": "kattabbayuttakaṃ pacchā jānissāmī”ti, likhitvā ca pana saṅgharitvā otaritvā dussanteyevassa bandhi.",
  "atk-s0502a0:600_0": "So divasabhāgaṃ niddāyitvā uṭṭhāya bhuñjitvā pakkāmi. Punadivase pātova taṃ gāmaṃ",
  "atk-s0502a0:600_1": "gantvā āyuttakaṃ gāmakiccaṃ karontaṃyeva passi. So taṃ disvā, “kiṃ, tātā”ti pucchi.",
  "atk-s0502a0:600_2": "“Pitarā me tumhākaṃ paṇṇaṃ pesita”nti. “Kiṃ paṇṇaṃ, tāta, āharā”ti paṇṇaṃ gahetvā",
  "atk-s0502a0:600_3": "vācetvā tuṭṭhamānaso “passatha, bho, mama sāmino mayi sinehaṃ katvā jeṭṭhaputtassa",
  "atk-s0502a0:600_4": "me maṅgalaṃ karotū”ti mama santikaṃ pahiṇi. “Sīghaṃ dāruādīni āharathā”ti gahapatike",
  "atk-s0502a0:600_5": "vatvā gāmamajjhe vuttapakāraṃ gehaṃ kārāpetvā gāmasatato paṇṇākāraṃ āharāpetvā janapadaseṭṭhino",
  "atk-s0502a0:600_6": "santikā dhītaraṃ ānetvā maṅgalaṃ katvā seṭṭhissa sāsanaṃ pahiṇi “idañcidañca mayā kata”nti.",
  "atk-s0502a0:601_0": "Taṃ sutvā seṭṭhino “yaṃ kāremi, taṃ na hoti; yaṃ na kāremi, tadeva hotī”ti mahantaṃ",
  "atk-s0502a0:601_1": "domanassaṃ uppajji. Puttasokena saddhiṃ so soko ekato hutvā kucchiḍāhaṃ uppādetvā",
  "atk-s0502a0:601_2": "atisāraṃ janesi. Seṭṭhidhītāpi “sace koci seṭṭhino santikā āgacchati, mama akathetvā",
  "atk-s0502a0:601_3": "seṭṭhiputtassa paṭhamataraṃ mā kathayitthā”ti jane āṇāpesi. Seṭṭhipi kho “dāni taṃ",
  "atk-s0502a0:601_4": "duṭṭhaputtaṃ mama sāpateyyassa sāmikaṃ na karissāmī”ti cintetvā ekaṃ āyuttakaṃ āha",
  "atk-s0502a0:601_5": "– “mātula, puttaṃ me daṭṭhukāmomhi, ekaṃ pādamūlikaṃ pesetvā mama puttaṃ pakkosāpehī”ti.",
  "atk-s0502a0:601_6": "So “sādhū”ti vatvā paṇṇaṃ datvā ekaṃ purisaṃ pesesi. Seṭṭhidhītāpi tassa āgantvā",
  "atk-s0502a0:601_7": "dvāre ṭhitabhāvaṃ sutvā taṃ pakkosāpetvā, “kiṃ, tātā”ti pucchi. So āha – “seṭṭhi",
  "atk-s0502a0:601_8": "gilāno, puttaṃ passituṃ pakkosāpesi, ayye”ti. “Kiṃ, tāta, balavā, dubbalo”ti? “Balavā",
  "atk-s0502a0:601_9": "tāva, āhāraṃ bhuñjatiyeva, ayye”ti. Sā seṭṭhiputtaṃ ajānāpetvāva tassa nivesanañca",
  "atk-s0502a0:601_10": "paribbayañca dāpetvā “mayā pesitakāle gamissasi, acchassu tāvā”ti āha. Seṭṭhi puna",
  "atk-s0502a0:601_11": "āyuttakaṃ avaca, “kiṃ, mātula, na te mama puttassa santikaṃ pahita”nti? “Pahitaṃ,",
  "atk-s0502a0:601_12": "sāmi, gatapuriso na tāva etī”ti. “Tena hi puna aparaṃ pesehī”ti. So pesesi. Seṭṭhidhītā",
  "atk-s0502a0:601_13": "tasmimpi tatheva paṭipajji. Atha seṭṭhino rogo balavā jāto, ekaṃ bhājanaṃ pavisati,",
  "atk-s0502a0:601_14": "ekaṃ nikkhamati. Puna seṭṭhi āyuttakaṃ pucchi – “kiṃ, mātula, na te mama puttassa",
  "atk-s0502a0:601_15": "santikaṃ pahita”nti? “Pahitaṃ, sāmi, gatapuriso na tāva etī”ti. “Tena hi puna aparaṃ",
  "atk-s0502a0:601_16": "pesehī”ti. So pesesi. Seṭṭhidhītā tatiyavāre āgatampi taṃ pavattiṃ pucchi. So “bāḷhagilāno,",
  "atk-s0502a0:601_17": "ayye, seṭṭhi āhāraṃ pacchinditvā maccuparāyaṇo jāto, ekaṃ bhājanaṃ nikkhamati, ekaṃ",
  "atk-s0502a0:601_18": "pavisatī”ti āha. Seṭṭhidhītā “idāni gantuṃ kālo”ti seṭṭhiputtassa “pitā te kira gilāno”ti",
  "atk-s0502a0:601_19": "ārocetvā “kiṃ vadesi bhadde”ti vutte “aphāsukamassa, sāmī”ti āha. “Idāni kiṃ kātabba”nti.",
  "atk-s0502a0:601_20": "Sāmi? “Gāmasatato vuṭṭhānakapaṇṇākāraṃ ādāya gantvā passissāma na”nti. So “sādhū”ti",
  "atk-s0502a0:601_21": "paṇṇākāraṃ āharāpetvā sakaṭehi ādāya pakkāmi.",
  "atk-s0502a0:602_0": "Atha naṃ sā “pitā te dubbalo, ettakaṃ paṇṇākāraṃ gahetvā gacchantānaṃ papañco bhavissati,",
  "atk-s0502a0:602_1": "etaṃ nivattāpehī”ti vatvā taṃ sabbaṃ attano kulagehaṃ pesetvā puna taṃ āha – “sāmi,",
  "atk-s0502a0:602_2": "tvaṃ attano pitu pādapasse tiṭṭheyyāsi, ahaṃ ussīsakapasse ṭhassāmī”ti. Gehaṃ pavisamānāyeva",
  "atk-s0502a0:602_3": "ca “gehassa purato ca pacchato ca ārakkhaṃ gaṇhathā”ti attano purise āṇāpesi. Paviṭṭhakāle",
  "atk-s0502a0:602_4": "pana seṭṭhiputto pitu pādapasse aṭṭhāsi, itarā ussīsakapasse.",
  "atk-s0502a0:603_0": "Tasmiṃ khaṇe seṭṭhi uttānako nipanno hoti. Āyuttako pana tassa pāde parimajjanto",
  "atk-s0502a0:603_1": "“putto te, sāmi, āgato”ti āha. “Kuhiṃ so”ti? “Esa pādamūle ṭhito”ti. Atha naṃ disvā",
  "atk-s0502a0:603_2": "āyakammikaṃ pakkosāpetvā, “mama gehe kittakaṃ dhana”nti pucchi. “Sāmi, dhanasseva",
  "atk-s0502a0:603_3": "cattālīsakoṭiyo, upabhogaparibhogabhaṇḍānaṃ pana vanagāmakkhettadvipadacatuppadayānavāhanānañca",
  "atk-s0502a0:603_4": "ayañca ayañca paricchedo”ti vutte, “ahaṃ ettakaṃ dhanaṃ mama puttassa ghosakassa",
  "atk-s0502a0:603_5": "na demī”ti vattukāmo “demī”ti āha. Taṃ sutvā seṭṭhidhītā “ayaṃ puna kathento aññaṃ",
  "atk-s0502a0:603_6": "kiñci katheyyā”ti cintetvā sokāturā viya kese vikiritvā rodamānā “kiṃ nāmetaṃ, tāta,",
  "atk-s0502a0:603_7": "vadetha, idampi nāma vo vacanaṃ suṇoma, alakkhikā vatamhā”ti vatvā matthakena naṃ",
  "atk-s0502a0:603_8": "uramajjhe paharantī patitvā yathā puna vattuṃ na sakkoti, tathāssa uramajjhe matthakena",
  "atk-s0502a0:603_9": "ghaṃsentī ārodanaṃ dassesi. Seṭṭhi taṃkhaṇaññeva kālamakāsi. “Seṭṭhi mato”ti gantvā",
  "atk-s0502a0:603_10": "utenassa rañño ārocayiṃsu. Rājā tassa sarīrakiccaṃ kārāpetvā, “atthi panassa putto",
  "atk-s0502a0:603_11": "vā dhītā vā”ti pucchi. “Atthi, deva, ghosako nāma tassa putto, sabbaṃ sāpateyyaṃ",
  "atk-s0502a0:603_12": "tassa niyyādetvāva mato, devā”ti.",
  "atk-s0502a0:604_0": "Rājā aparabhāge seṭṭhiputtaṃ pakkosāpesi. Tasmiñca divase devo vassi. Rājaṅgaṇe tattha",
  "atk-s0502a0:604_1": "tattha udakaṃ saṇṭhāti. Seṭṭhiputto “rājānaṃ passissāmī”ti pāyāsi. Rājā vātapānaṃ",
  "atk-s0502a0:604_2": "vivaritvā taṃ āgacchantaṃ olokento rājaṅgaṇe udakaṃ laṅghitvā āgacchantaṃ disvā āgantvā",
  "atk-s0502a0:604_3": "vanditvā ṭhitaṃ “tvaṃ ghosako nāma, tātā”ti pucchitvā “āma, devā”ti vutte “pitā me",
  "atk-s0502a0:604_4": "matoti mā soci, tava pettikaṃ seṭṭhiṭṭhānaṃ tuyhameva dassāmī”ti taṃ samassāsetvā",
  "atk-s0502a0:604_5": "“gaccha, tātā”ti uyyojesi. Rājā gacchantañca naṃ olokentova aṭṭhāsi. So āgamanakāle",
  "atk-s0502a0:604_6": "laṅghitaṃ udakaṃ gamanakāle otaritvā saṇikaṃ agamāsi. Atha naṃ rājā tatova pakkosāpetvā,",
  "atk-s0502a0:604_7": "“kiṃ nu kho, tāta, tvaṃ mama santikaṃ āgacchanto udakaṃ laṅghitvā āgamma gacchanto",
  "atk-s0502a0:604_8": "otaritvā saṇikaṃ gacchasī”ti pucchi. “Āma, deva, ahaṃ tasmiṃ khaṇe kumārako, kīḷanakālo",
  "atk-s0502a0:604_9": "nāma, so idāni pana me devena ṭhānantaraṃ paṭissutaṃ. Tasmā yathā pure acaritvā idāni",
  "atk-s0502a0:604_10": "sannisinnena hutvā carituṃ vaṭṭatī”ti. Taṃ sutvā rājā “dhitimāyaṃ puriso, idānevassa",
  "atk-s0502a0:604_11": "ṭhānantaraṃ dassāmī”ti pitarā bhuttaṃ bhogaṃ datvā sabbasatena seṭṭhiṭṭhānaṃ adāsi.",
  "atk-s0502a0:605_0": "So rathe ṭhatvā nagaraṃ padakkhiṇaṃ akāsi. Olokitolokitaṭṭhānaṃ kampati. Seṭṭhidhītā",
  "atk-s0502a0:605_1": "kāḷidāsiyā saddhiṃ mantayamānā nisinnā “amma kāḷi, puttassa te ettikā sampatti maṃ",
  "atk-s0502a0:605_2": "nissāya uppannā”ti āha. “Kiṃ kāraṇā, ammā”ti? “Ayañhi attano maraṇapaṇṇaṃ dussante",
  "atk-s0502a0:605_3": "bandhitvā amhākaṃ gharaṃ āgato, athassa mayā taṃ paṇṇaṃ phāletvā mayā saddhiṃ maṅgalakaraṇatthāya",
  "atk-s0502a0:605_4": "aññaṃ paṇṇaṃ likhitvā ettakaṃ kālaṃ tattha ārakkho kato”ti. “Amma, tvaṃ ettakaṃ passasi,",
  "atk-s0502a0:605_5": "imaṃ pana seṭṭhi daharakālato paṭṭhāya māretukāmo māretuṃ nāsakkhi, kevalaṃ imaṃ",
  "atk-s0502a0:605_6": "nissāya bahuṃ dhanaṃ khīyī”ti. “Amma, atibhāriyaṃ vata seṭṭhinā kata”nti. Nagaraṃ",
  "atk-s0502a0:605_7": "padakkhiṇaṃ katvā gehaṃ pavisantaṃ pana naṃ disvā, “ayaṃ ettikā sampatti maṃ nissāya",
  "atk-s0502a0:605_8": "uppannā”ti hasitaṃ akāsi. Atha naṃ seṭṭhiputto disvā, “kiṃ kāraṇā hasī”ti pucchi.",
  "atk-s0502a0:605_9": "“Ekaṃ kāraṇaṃ nissāyā”ti. “Kathehi na”nti? “Sā na kathesi”. So “sace na kathessasi,",
  "atk-s0502a0:605_10": "dvidhā taṃ chindissāmī”ti tajjetvā asiṃ nikkaḍḍhi. Sā “ayaṃ ettikā sampatti tayā",
  "atk-s0502a0:605_11": "maṃ nissāya laddhāti cintetvā hasita”nti āha. “Yadi mama pitarā attano santakaṃ mayhaṃ",
  "atk-s0502a0:605_12": "niyyāditaṃ, tvaṃ ettha kiṃ hosī”ti? So kira ettakaṃ kālaṃ kiñci na jānāti, tenassā",
  "atk-s0502a0:605_13": "vacanaṃ na saddahi. Athassa sā “tumhākaṃ pitarā maraṇapaṇṇaṃ datvā pesitā, tumhe",
  "atk-s0502a0:605_14": "mayā idañcidañca katvā rakkhitā”ti sabbaṃ kathesi. “Tvaṃ abhūtaṃ kathesī”ti asaddahanto",
  "atk-s0502a0:605_15": "“mātaraṃ kāḷiṃ pucchissāmī”ti cintetvā “evaṃ kira, ammā”ti. “Āma, tāta, daharakālato",
  "atk-s0502a0:605_16": "paṭṭhāya taṃ māretukāmo māretuṃ asakkonto taṃ nissāya bahuṃ dhanaṃ khīyi, sattasu",
  "atk-s0502a0:605_17": "ṭhānesu tvaṃ maraṇato mutto, idāni bhogagāmato āgamma sabbasatena saddhiṃ seṭṭhiṭṭhānaṃ",
  "atk-s0502a0:605_18": "patto”ti. So taṃ sutvā “bhāriyaṃ vata kammaṃ, evarūpā kho pana maraṇā muttassa mama",
  "atk-s0502a0:605_19": "pamādajīvitaṃ jīvituṃ ayuttaṃ, appamatto bhavissāmī”ti cintetvā devasikaṃ sahassaṃ",
  "atk-s0502a0:605_20": "vissajjetvā addhikakapaṇādīnaṃ dānaṃ paṭṭhapesi. Mitto nāmassa kuṭumbiko dānabyāvaṭo",
  "atk-s0502a0:605_21": "ahosi. Ayaṃ ghosakaseṭṭhino uppatti.",
  "atk-s0502a0:606_0": "Tasmiṃ pana kāle bhaddavatīnagare bhaddavatiyaseṭṭhi nāma ghosakaseṭṭhino adiṭṭhapubbasahāyako",
  "atk-s0502a0:606_1": "ahosi. Bhaddavatīnagarato āgatānaṃ vāṇijānaṃ santike ghosakaseṭṭhi bhaddavatiyaseṭṭhino",
  "atk-s0502a0:606_2": "sampattiñca vayappadesañca sutvā tena saddhiṃ sahāyakabhāvaṃ icchanto paṇṇākāraṃ",
  "atk-s0502a0:606_3": "pesesi. Bhaddavatiyaseṭṭhipi kosambito āgatānaṃ vāṇijānaṃ santike ghosakaseṭṭhino",
  "atk-s0502a0:606_4": "sampattiñca vayappadesañca sutvā tena saddhiṃ sahāyakabhāvaṃ icchanto paṇṇākāraṃ",
  "atk-s0502a0:606_5": "pesesi. Evaṃ te aññamaññaṃ adiṭṭhapubbasahāyakā hutvā vasiṃsu. Aparabhāge bhaddavatiyaseṭṭhino",
  "atk-s0502a0:606_6": "gehe ahivātarogo patito. Tasmiṃ patite paṭhamaṃ makkhikā maranti, tato anukkameneva",
  "atk-s0502a0:606_7": "kīṭā mūsikā kukkuṭā sūkarā gāvo dāsī dāsā sabbapacchā gharamānusakāpi maranti. Tesu",
  "atk-s0502a0:606_8": "ye bhittiṃ bhinditvā palāyanti, te jīvitaṃ labhanti, tadā pana seṭṭhi ca bhariyā",
  "atk-s0502a0:606_9": "ca dhītā cassa tathā palāyitvā ghosakaseṭṭhiṃ passituṃ patthentā kosambimaggaṃ paṭipajjiṃsu.",
  "atk-s0502a0:606_10": "Te antarāmaggeyeva khīṇapātheyyā vātātapena ceva khuppipāsāhi ca kilantasarīrā kicchena",
  "atk-s0502a0:606_11": "kosambiṃ patvā udakaphāsukaṭṭhāne ṭhatvā nhatvā nagaradvāre ekaṃ sālaṃ pavisiṃsu.",
  "atk-s0502a0:607_0": "Tato seṭṭhi bhariyaṃ āha – “bhadde, iminā nīhārena gacchantā vijātamātuyāpi amanāpā",
  "atk-s0502a0:607_1": "honti, sahāyako kira me addhikakapaṇādīnaṃ devasikaṃ sahassaṃ vissajjetvā dānaṃ dāpesi.",
  "atk-s0502a0:607_2": "Tattha dhītaraṃ pesetvā āhāraṃ āharāpetvā ekāhaṃ dvīhaṃ idheva sarīraṃ santappetvā",
  "atk-s0502a0:607_3": "sahāyakaṃ passissāmā”ti. Sā “sādhu, sāmī”ti. Te sālāyameva vasiṃsu. Punadivase kāle",
  "atk-s0502a0:607_4": "ārocite kapaṇaddhikādīsu āhāratthāya gacchantesu mātāpitaro, “amma, gantvā amhākaṃ",
  "atk-s0502a0:607_5": "āhāraṃ āharā”ti dhītaraṃ pesayiṃsu. Mahābhogakulassa dhītā vipattiyā acchinnalajjitāya",
  "atk-s0502a0:607_6": "alajjamānā pātiṃ gahetvā kapaṇajanena saddhiṃ āhāratthāya gantvā “kati paṭivīse gaṇhissasi,",
  "atk-s0502a0:607_7": "ammā”ti puṭṭhā ca pana “tayo”ti āha. Athassā tayo paṭivīse adāsi. Tāya bhatte āhaṭe",
  "atk-s0502a0:607_8": "tayopi ekato bhuñjituṃ nisīdiṃsu.",
  "atk-s0502a0:608_0": "Atha mātādhītaro seṭṭhiṃ āhaṃsu – “sāmi, vipatti nāma mahākulānampi uppajjati, mā",
  "atk-s0502a0:608_1": "amhe oloketvā bhuñja, mā cintayī”ti. Iti naṃ nānappakārehi yācitvā bhojesuṃ. So bhuñjitvā",
  "atk-s0502a0:608_2": "āhāraṃ jīrāpetuṃ asakkonto aruṇe uggacchante kālamakāsi. Mātādhītaro nānappakārehi",
  "atk-s0502a0:608_3": "paridevitvā rodiṃsu. Kumārikā punadivase rodamānā āhāratthāya gantvā, “kati paṭivīse",
  "atk-s0502a0:608_4": "gaṇhissasī”ti vuttā, “dve”ti vatvā āhāraṃ āharitvā mātaraṃ yācitvā bhojesi. Sāpi",
  "atk-s0502a0:608_5": "tāya yāciyamānā bhuñjitvā āhāraṃ jīrāpetuṃ asakkontī taṃ divasameva kālamakāsi. Kumārikā",
  "atk-s0502a0:608_6": "ekikāva roditvā paridevitvā tāya dukkhuppattiyā ativiya sañjātachātakadukkhā punadivase",
  "atk-s0502a0:608_7": "yācakehi saddhiṃ rodantī āhāratthāya gantvā, “kati paṭivīse gaṇhissasi, ammā”ti vuttā",
  "atk-s0502a0:608_8": "“eka”nti āha. Mittakuṭumbiko taṃ tayo divase bhattaṃ gaṇhantiṃ sañjānāti, tena taṃ",
  "atk-s0502a0:608_9": "“apehi nassa, vasali, ajja tava kucchippamāṇaṃ aññāsī”ti āha. Hirottappasampannā",
  "atk-s0502a0:608_10": "kuladhītā paccorasmiṃ sattipahāraṃ viya vaṇe khārodakasecanakaṃ viya ca patvā “kiṃ,",
  "atk-s0502a0:608_11": "sāmī”ti āha. “Tayā pure tayo koṭṭhāsā gahitā, hiyyo dve, ajja ekaṃ gaṇhāsi. Ajja",
  "atk-s0502a0:608_12": "te attano kucchippamāṇaṃ ñāta”nti. “Mā maṃ, sāmi, ‘attanova atthāya gaṇhī’ti maññitthā”ti.",
  "atk-s0502a0:608_13": "“Atha kasmā evaṃ gaṇhī”ti? “Pure tayo janā ahumha, sāmi, hiyyo dve, ajja ekikāva",
  "atk-s0502a0:608_14": "jātāmhī”ti. So “kena kāraṇenā”ti pucchitvā ādito paṭṭhāya tāya kathitaṃ sabbaṃ pavattiṃ",
  "atk-s0502a0:608_15": "sutvā assūni sandhāretuṃ asakkonto sañjātabalavadomanasso hutvā, “amma, evaṃ sante",
  "atk-s0502a0:608_16": "mā cintayi, tvaṃ bhaddavatiyaseṭṭhino dhītā ajjakālato paṭṭhāya mama dhītāyeva nāmā”ti",
  "atk-s0502a0:608_17": "vatvā sīse cumbitvā gharaṃ netvā attano jeṭṭhadhītuṭṭhāne ṭhapesi.",
  "atk-s0502a0:609_0": "Sā dānagge uccāsaddaṃ mahāsaddaṃ sutvā, “tāta, kasmā etaṃ janaṃ nissaddaṃ katvā dānaṃ",
  "atk-s0502a0:609_1": "na dethā”ti āha. “Na sakkā kātuṃ, ammā”ti. “Sakkā, tātā”ti. “Kathaṃ sakkā, ammā”ti?",
  "atk-s0502a0:609_2": "“Tāta dānaggaṃ parikkhipitvā ekekasseva pavesanappamāṇena dve dvārāni yojetvā, ‘ekena",
  "atk-s0502a0:609_3": "dvārena pavisitvā ekena nikkhamathā’ti vadetha, evaṃ nissaddā hutvāva gaṇhissantī”ti.",
  "atk-s0502a0:609_4": "So taṃ sutvā, “bhaddakova, amma, upāyo”ti tathā kāresi. Sāpi pubbe sāmā nāma. Vatiyā",
  "atk-s0502a0:609_5": "pana kāritattā sāmāvatī nāma jātā. Tato paṭṭhāya dānagge kolāhalaṃ pacchindī. Ghosakaseṭṭhi",
  "atk-s0502a0:609_6": "pubbe taṃ saddaṃ suṇanto “mayhaṃ dānagge saddo”ti tussati. Dvīhatīhaṃ pana saddaṃ",
  "atk-s0502a0:609_7": "asuṇanto mittakuṭumbikaṃ attano upaṭṭhānaṃ āgataṃ pucchi – “diyyati kapaṇaddhikādīnaṃ",
  "atk-s0502a0:609_8": "dāna”nti? “Āma, sāmī”ti. “Atha kiṃ dvīhatīhaṃ saddo na suyyatī”ti? “Yathā nissaddā",
  "atk-s0502a0:609_9": "hutvā gaṇhanti, tathā me upāyo kato”ti. “Atha pubbeva kasmā nākāsī”ti? “Ajānanatāya,",
  "atk-s0502a0:609_10": "sāmī”ti. “Idāni kathaṃ te ñāto”ti? “Dhītarā me akkhāto, sāmī”ti. Mayhaṃ aviditā “tava",
  "atk-s0502a0:609_11": "dhītā nāma atthī”ti. So ahivātaroguppattito paṭṭhāya sabbaṃ bhaddavatiyaseṭṭhino",
  "atk-s0502a0:609_12": "pavattiṃ ācikkhitvā tassā attano jeṭṭhadhītuṭṭhāne ṭhapitabhāvaṃ ārocesi. Atha naṃ",
  "atk-s0502a0:609_13": "seṭṭhi “evaṃ sante mama kasmā na kathesi, mama sahāyakassa dhītā mama dhītā nāmā”ti",
  "atk-s0502a0:609_14": "taṃ pakkosāpetvā pucchi – “amma, seṭṭhino dhītāsī”ti? “Āma, tātā”ti. “Tena hi mā",
  "atk-s0502a0:609_15": "cintayi, tvaṃ mama dhītāsī”ti taṃ sīse cumbitvā parivāratthāya tassā pañca itthisatāni",
  "atk-s0502a0:609_16": "datvā taṃ attano jeṭṭhadhītuṭṭhāne ṭhapesi.",
  "atk-s0502a0:610_0": "Athekadivasaṃ tasmiṃ nagare nakkhattaṃ saṅghuṭṭhaṃ hoti. Tasmiṃ pana nakkhatte bahi",
  "atk-s0502a0:610_1": "anikkhamanakā kuladhītaropi attano parivārena saddhiṃ padasāva nadiṃ gantvā nhāyanti.",
  "atk-s0502a0:610_2": "Tasmā taṃ divasaṃ sāmāvatīpi pañcahi itthisatehi parivāritā rājaṅgaṇeneva nhāyituṃ",
  "atk-s0502a0:610_3": "agamāsi. Uteno sīhapañjare ṭhito taṃ disvā “kassimā nāṭakitthiyo”ti pucchi. “Na kassaci",
  "atk-s0502a0:610_4": "nāṭakitthiyo, devā”ti. “Atha kassa dhītaro”ti? “Ghosakaseṭṭhino dhītā deva, sāmāvatī",
  "atk-s0502a0:610_5": "nāmesā”ti. So disvāva uppannasineho seṭṭhino sāsanaṃ pāhesi – “dhītaraṃ kira me pesetū”ti.",
  "atk-s0502a0:610_6": "“Na pesemi, devā”ti. “Mā kira evaṃ karotu, pesetuyevā”ti. “Mayaṃ gahapatikā nāma",
  "atk-s0502a0:610_7": "kumārikānaṃ pothetvā viheṭhetvā kaḍḍhanabhayena na dema, devā”ti. Rājā kujjhitvā",
  "atk-s0502a0:610_8": "gehaṃ lañchāpetvā seṭṭhiñca bhariyañca hatthe gahetvā bahi kārāpesi. Sāmāvatī, nhāyitvā",
  "atk-s0502a0:610_9": "āgantvā gehaṃ pavisituṃ okāsaṃ alabhantī, “kiṃ etaṃ, tātā”ti pucchi. “Amma, rājā",
  "atk-s0502a0:610_10": "tava kāraṇā pahiṇi. Atha ‘na mayaṃ dassāmā’ti vutte gharaṃ lañchāpetvā amhe bahi",
  "atk-s0502a0:610_11": "kārāpesī”ti. “Tāta, bhāriyaṃ vo kammaṃ kataṃ, raññā nāma pahite ‘na, demā’ti avatvā",
  "atk-s0502a0:610_12": "‘sace me dhītaraṃ saparivāraṃ gaṇhatha, demā’ti vattabbaṃ bhaveyya, tātā”ti. “Sādhu,",
  "atk-s0502a0:610_13": "amma, tava ruciyā sati evaṃ karissāmī”ti rañño tathā sāsanaṃ pāhesi. Rājā “sādhū”ti",
  "atk-s0502a0:610_14": "sampaṭicchitvā taṃ saparivāraṃ ānetvā abhisiñcitvā aggamahesiṭṭhāne ṭhapesi. Sesā",
  "atk-s0502a0:610_15": "tassāyeva parivāritthiyo ahesuṃ. Ayaṃ sāmāvatiyā uppatti.",
  "atk-s0502a0:611_0": "Utenassa pana aparāpi vāsuladattā nāma devī ahosi caṇḍapajjotassa dhītā. Ujjeniyañhi",
  "atk-s0502a0:611_1": "caṇḍapajjoto nāma rājā ahosi. So ekadivasaṃ uyyānato āgacchanto attano sampattiṃ",
  "atk-s0502a0:611_2": "oloketvā, “atthi nu kho aññassapi kassaci evarūpā sampattī”ti vatvā taṃ sutvā manussehi",
  "atk-s0502a0:611_3": "“kiṃ sampatti nāmesā, kosambiyaṃ utenassa rañño atimahatī sampatī”ti vutte rājā āha",
  "atk-s0502a0:611_4": "– “tena hi gaṇhissāma na”nti? “Na sakkā so gahetu”nti. “Kiñci katvā gaṇhissāmayevā”ti?",
  "atk-s0502a0:611_5": "“Na sakkā devā”ti. “Kiṃ kāraṇā”ti? “So hatthikantaṃ nāma sippaṃ jānāti, mantaṃ parivattetvā",
  "atk-s0502a0:611_6": "hatthikantavīṇaṃ vādento nāge palāpetipi gaṇhātipi. Hatthivāhanasampanno tena sadiso",
  "atk-s0502a0:611_7": "nāma natthī”ti. “Na sakkā mayā so gahetu”nti. “Sace te, deva, ekantena ayaṃ nicchayo,",
  "atk-s0502a0:611_8": "tena hi dāruhatthiṃ kāretvā tassāsannaṭṭhānaṃ pesehi. So hatthivāhanaṃ vā assavāhanaṃ",
  "atk-s0502a0:611_9": "vā sutvā dūrampi gacchati. Tattha naṃ āgataṃ gahetuṃ sakkā bhavissatī”ti.",
  "atk-s0502a0:612_0": "Rājā “attheso upāyo”ti dārumayaṃ yantahatthiṃ kārāpetvā bahi pilotikāhi veṭhetvā",
  "atk-s0502a0:612_1": "katacittakammaṃ katvā tassa vijite āsannaṭṭhāne ekasmiṃ saratīre vissajjāpesi. Hatthino",
  "atk-s0502a0:612_2": "antokucchiyaṃ saṭṭhi purisā aparāparaṃ caṅkamanti, hatthilaṇḍaṃ āharitvā tattha tattha",
  "atk-s0502a0:612_3": "chaḍḍesuṃ. Eko vanacarako hatthiṃ disvā, “amhākaṃ rañño anucchaviko”ti cintetvā,",
  "atk-s0502a0:612_4": "gantvā rañño ārocesi – “deva, mayā sabbaseto kelāsakūṭapaṭibhāgo tumhākaññeva anucchaviko",
  "atk-s0502a0:612_5": "varavāraṇo diṭṭho”ti. Uteno tameva maggadesakaṃ katvā hatthiṃ abhiruyha saparivāro",
  "atk-s0502a0:612_6": "nikkhami. Tassa āgamanaṃ ñatvā carapurisā gantvā caṇḍapajjotassa ārocesuṃ. So āgantvā",
  "atk-s0502a0:612_7": "majjhe tucchaṃ katvā ubhosu passesu balakāyaṃ payojesi. Uteno tassāgamanaṃ ajānanto",
  "atk-s0502a0:612_8": "hatthiṃ anubandhi. Anto ṭhitamanussā vegena palāpesuṃ. Kaṭṭhahatthī rañño mantaṃ",
  "atk-s0502a0:612_9": "parivattetvā vīṇaṃ vādentassa tantisaddaṃ asuṇanto viya palāyatiyeva. Rājā hatthināgaṃ",
  "atk-s0502a0:612_10": "pāpuṇituṃ asakkonto assaṃ āruyha anubandhi. Tasmiṃ vegena anubandhante balakāyo ohīyi.",
  "atk-s0502a0:612_11": "Rājā ekakova ahosi. Atha naṃ ubhosu passesu payuttā caṇḍapajjotassa purisā gaṇhitvā",
  "atk-s0502a0:612_12": "attano rañño adaṃsu. Athassa balakāyo amittavasaṃ gatabhāvaṃ ñatvā bahinagareva khandhāvāraṃ nivesetvā acchi.",
  "atk-s0502a0:613_0": "Caṇḍapajjotopi utenaṃ jīvaggāhameva gāhāpetvā ekasmiṃ coragehe pakkhipitvā dvāraṃ",
  "atk-s0502a0:613_1": "pidahāpetvā tayo divase jayapānaṃ pivi. Uteno tatiyadivase ārakkhake pucchi – “kahaṃ",
  "atk-s0502a0:613_2": "vo, tāta, rājā”ti? “‘Paccāmitto me gahito’ti jayapānaṃ pivatī”ti. “Kā nāmesā mātugāmassa",
  "atk-s0502a0:613_3": "viya tumhākaṃ rañño kiriyā, nanu paṭirājūnaṃ gahetvā vissajjetuṃ vā māretuṃ vā vaṭṭati,",
  "atk-s0502a0:613_4": "amhe dukkhaṃ nisīdāpetvā jayapānaṃ kira pivatī”ti. Te gantvā tamatthaṃ rañño ārocesuṃ.",
  "atk-s0502a0:613_5": "So āgantvā “saccaṃ kira tvaṃ evaṃ vadasī”ti pucchi. “Āma, mahārājā”ti. “Sādhu taṃ",
  "atk-s0502a0:613_6": "vissajjessāmi, evarūpo kira te manto atthi, taṃ mayhaṃ dassasī”ti. “Sādhu dassāmi,",
  "atk-s0502a0:613_7": "gahaṇasamaye maṃ vanditvā taṃ gaṇhāhi. Kiṃ pana tvaṃ vandissasī”ti? “Kyāhaṃ taṃ vandissāmi,",
  "atk-s0502a0:613_8": "na vandissāmī”ti? “Ahampi te na dassāmī”ti. “Evaṃ sante rājāṇaṃ te karissāmī”ti.",
  "atk-s0502a0:613_9": "“Karohi, sarīrassa me issaro, na pana cittassā”ti. Rājā tassa sūragajjitaṃ sutvā,",
  "atk-s0502a0:613_10": "“kathaṃ nu kho imaṃ mantaṃ gaṇhissāmī”ti cintetvā, “imaṃ mantaṃ aññaṃ jānāpetuṃ na",
  "atk-s0502a0:613_11": "sakkā, mama dhītaraṃ etassa santike uggaṇhāpetvā ahaṃ tassā santike gaṇhissāmī”ti.",
  "atk-s0502a0:613_12": "Atha naṃ āha – “aññassa vanditvā gaṇhantassa dassasī”ti. “Āma, mahārājā”ti. “Tena",
  "atk-s0502a0:613_13": "hi amhākaṃ ghare ekā khujjā atthi tassā antosāṇiyaṃ vanditvā nisinnāya tvaṃ bahisāṇiyaṃ",
  "atk-s0502a0:613_14": "ṭhitova mantaṃ vācehī”ti. “Sādhu, mahārāja, khujjā vā hotu pīṭhasappi vā, vandantiyā",
  "atk-s0502a0:613_15": "dassāmī”ti. Tato rājā gantvā dhītaraṃ vāsuladattaṃ āha – “amma, eko saṅkhakuṭṭhī",
  "atk-s0502a0:613_16": "anagghamantaṃ jānāti, taṃ aññaṃ jānāpetuṃ na sakkā. Tvaṃ antosāṇiyaṃ nisīditvā taṃ",
  "atk-s0502a0:613_17": "vanditvā mantaṃ gaṇha, so bahisāṇiyaṃ ṭhatvā tuyhaṃ vācessati. Tava santikā ahaṃ taṃ gaṇhissāmī”ti.",
  "atk-s0502a0:614_0": "Evaṃ so tesaṃ aññamaññaṃ santhavakaraṇabhayena dhītaraṃ khujjaṃ, itaraṃ saṅkhakuṭṭhiṃ",
  "atk-s0502a0:614_1": "katvā kathesi. So tassā antosāṇiyaṃ vanditvā nisinnāya bahi ṭhito mantaṃ vācesi.",
  "atk-s0502a0:614_2": "Atha naṃ ekadivasaṃ punappunaṃ vuccamānampi mantapadaṃ vattuṃ asakkontiṃ “are khujje",
  "atk-s0502a0:614_3": "atibahaloṭṭhakapolaṃ te mukhaṃ, evaṃ nāma vadehī”ti āha. “Sā kujjhitvā are duṭṭhasaṅkhakuṭṭhi",
  "atk-s0502a0:614_4": "kiṃ vadesi, kiṃ mādisā khujjā nāma hotī”ti? Sāṇikaṇṇaṃ ukkhipitvā “kāsi tva”nti vutte,",
  "atk-s0502a0:614_5": "“rañño dhītā vāsuladattā nāmāha”nti āha. “Pitā te taṃ mayhaṃ kathento ‘khujjā’ti",
  "atk-s0502a0:614_6": "kathesī”ti. “Mayhampi kathento taṃ saṅkhakuṭṭhiṃ katvā kathesī”ti. Te ubhopi “tena",
  "atk-s0502a0:614_7": "hi amhākaṃ santhavakaraṇabhayena kathitaṃ bhavissatī”ti antosāṇiyaññeva santhavaṃ kariṃsu.",
  "atk-s0502a0:615_0": "Tato paṭṭhāya mantaggahaṇaṃ vā sippaggahaṇaṃ vā natthi. Rājāpi dhītaraṃ niccaṃ pucchati",
  "atk-s0502a0:615_1": "– “sippaṃ gaṇhasi, ammā”ti? “Gaṇhāmi, tātā”ti. Atha naṃ ekadivasaṃ uteno āha – “bhadde,",
  "atk-s0502a0:615_2": "sāmikena kattabbaṃ nāma neva mātāpitaro na bhātubhaginiyo kātuṃ sakkonti, sace mayhaṃ",
  "atk-s0502a0:615_3": "jīvitaṃ dassasi, pañca te itthisatāni parivāraṃ datvā aggamahesiṭṭhānaṃ dassāmī”ti.",
  "atk-s0502a0:615_4": "“Sace imasmiṃ vacane patiṭṭhātuṃ sakkhissatha, dassāmi vo jīvita”nti. “Sakkhissāmi,",
  "atk-s0502a0:615_5": "bhadde”ti. Sā “sādhu, sāmī”ti pitu santikaṃ gantvā vanditvā ekamantaṃ aṭṭhāsi. Atha",
  "atk-s0502a0:615_6": "naṃ so pucchi – “amma, niṭṭhitaṃ sippa”nti? “Na tāva niṭṭhitaṃ, tāta, sippa”nti.",
  "atk-s0502a0:615_7": "Atha naṃ so pucchi – “kiṃ, ammā”ti? “Amhākaṃ ekaṃ dvārañca ekaṃ vāhanañca laddhuṃ",
  "atk-s0502a0:615_8": "vaṭṭati, tātā”ti. “Idaṃ kiṃ, ammā”ti? “Tāta, rattiṃ kira tārakasaññāya mantassa upacāratthāya",
  "atk-s0502a0:615_9": "ekaṃ osadhaṃ gahetabbaṃ atthi. Tasmā amhākaṃ velāya vā avelāya vā nikkhamanakāle",
  "atk-s0502a0:615_10": "ekaṃ dvārañceva ekaṃ vāhanañca laddhuṃ vaṭṭatī”ti. Rājā “sādhū”ti sampaṭicchi. Te",
  "atk-s0502a0:615_11": "attano abhirucitaṃ ekaṃ dvāraṃ hatthagataṃ kariṃsu. Rañño pana pañca vāhanāni ahesuṃ.",
  "atk-s0502a0:615_12": "Bhaddavatī nāma kareṇukā ekadivasaṃ paññāsa yojanāni gacchati, kāko nāma dāso saṭṭhi",
  "atk-s0502a0:615_13": "yojanāni gacchati, celakaṭṭhi ca muñcakesī cāti dve assā yojanasataṃ gacchanti, nāḷāgiri",
  "atk-s0502a0:615_14": "hatthī vīsati yojanasatanti.",
  "atk-s0502a0:616_0": "So kira rājā anuppanne buddhe ekassa issarassa upaṭṭhāko ahosi. Athekadivasaṃ issare",
  "atk-s0502a0:616_1": "bahinagaraṃ gantvā nhatvā āgacchante eko paccekabuddho nagaraṃ piṇḍāya pavisitvā",
  "atk-s0502a0:616_2": "sakalanagaravāsīnaṃ mārena āvaṭṭitattā ekaṃ bhikkhāmpi alabhitvā yathādhotena pattena",
  "atk-s0502a0:616_3": "nikkhami. Atha naṃ nagaradvāraṃ pattakāle māro aññātakavesena upasaṅkamitvā, “api,",
  "atk-s0502a0:616_4": "bhante, vo kiñci laddha”nti pucchi. “Kiṃ pana me tvaṃ alabhanākāraṃ karī”ti? “Tena",
  "atk-s0502a0:616_5": "hi nivattitvā puna pavisatha, idāni na karissāmī”ti. “Nāhaṃ puna nivattissāmī”ti.",
  "atk-s0502a0:616_6": "Sace hi nivatteyya, puna so sakalanagaravāsīnaṃ sarīre adhimuñcitvā pāṇiṃ paharitvā",
  "atk-s0502a0:616_7": "hasanakeḷiṃ kareyya. Paccekabuddhe anivattitvā gate māro tattheva antaradhāyi. Atha",
  "atk-s0502a0:616_8": "so issaro yathādhoteneva pattena āgacchantaṃ paccekabuddhaṃ disvā vanditvā, “api,",
  "atk-s0502a0:616_9": "bhante, kiñci laddha”nti pucchi. “Caritvā nikkhantamhāvuso”ti. So cintesi – “ayyo,",
  "atk-s0502a0:616_10": "mayā pucchitaṃ akathetvā aññaṃ vadati, na kiñci laddhaṃ bhavissatī”ti. Athassa pattaṃ",
  "atk-s0502a0:616_11": "olokento tucchaṃ disvā gehe bhattassa niṭṭhitāniṭṭhitabhāvaṃ ajānanatāya sūro hutvā",
  "atk-s0502a0:616_12": "pattaṃ gahetuṃ avisahanto “thokaṃ, bhante, adhivāsethā”ti vatvā vegena gharaṃ gantvā",
  "atk-s0502a0:616_13": "“amhākaṃ bhattaṃ niṭṭhita”nti pucchitvā, “niṭṭhita”nti vutte taṃ upaṭṭhākaṃ āha –",
  "atk-s0502a0:616_14": "“tāta, añño tayā sampannavegataro nāma natthi, sīghena javena bhadantaṃ patvā ‘pattaṃ",
  "atk-s0502a0:616_15": "me, bhante, dethā’ti vatvā pattaṃ gahetvā vegena ehī”ti. So ekavacaneneva pakkhanditvā",
  "atk-s0502a0:616_16": "pattaṃ gahetvā āhari. Issaropi attano bhojanassa pattaṃ pūretvā “imaṃ sīghaṃ gantvā",
  "atk-s0502a0:616_17": "ayyassa sampādehi, ahaṃ te ito pattiṃ dammī”ti āha.",
  "atk-s0502a0:617_0": "Sopi taṃ gahetvā javena gantvā paccekabuddhassa pattaṃ datvā pañcapatiṭṭhitena vanditvā,",
  "atk-s0502a0:617_1": "“bhante, ‘velā upakaṭṭhā’ti ahaṃ atisīghena javena āgato ca gato ca, etassa me javassa",
  "atk-s0502a0:617_2": "phalena yojanānaṃ paṇṇāsasaṭṭhisatavīsasatagamanasamatthāni pañca vāhanāni nibbattantu,",
  "atk-s0502a0:617_3": "āgacchantassa ca me gacchantassa ca sarīraṃ sūriyatejena tatthaṃ, tassa me phalena",
  "atk-s0502a0:617_4": "nibbattanibbattaṭṭhāne āṇā sūriyatejasadisā hotu, imasmiṃ me piṇḍapāte sāminā patti",
  "atk-s0502a0:617_5": "dinnā, tassā me nissandena tumhehi diṭṭhadhammassa bhāgī homī”ti āha. Paccekabuddho",
  "atk-s0502a0:617_6": "“evaṃ hotū”ti vatvā –",
  "atk-s0502a0:618": "“Icchitaṃ patthitaṃ tuyhaṃ, sabbameva samijjhatu;",
  "atk-s0502a0:619": "Sabbe pūrentu saṅkappā, cando pannaraso yathā. ;",
  "atk-s0502a0:620": "“Icchitaṃ patthitaṃ tuyhaṃ, khippameva samijjhatu;",
  "atk-s0502a0:621": "Sabbe pūrentu saṅkappā, maṇijotiraso yathā”ti. –",
  "atk-s0502a0:622_0": "Anumodanaṃ akāsi. Paccekabuddhānaṃ kira idhāva dve gāthā anumodanagāthā nāma honti.",
  "atk-s0502a0:622_1": "Tattha jotirasoti sabbakāmadadaṃ maṇiratanaṃ vuccati. Idaṃ tassa pubbacaritaṃ. So",
  "atk-s0502a0:622_2": "etarahi caṇḍapajjoto ahosi. Tassa ca kammassa nissandena imāni pañca vāhanāni nibbattiṃsu.",
  "atk-s0502a0:622_3": "Athekadivasaṃ rājā uyyānakīḷāya nikkhami. Uteno “ajja palāyitabba”nti mahantāmahante",
  "atk-s0502a0:622_4": "cammapasibbake hiraññasuvaṇṇassa pūretvā kareṇukāpiṭṭhe ṭhapetvā vāsuladattaṃ ādāya",
  "atk-s0502a0:622_5": "palāyi. Antepurapālakā palāyantaṃ taṃ disvā gantvā rañño ārocesuṃ. Rājā “sīghaṃ gacchathā”ti",
  "atk-s0502a0:622_6": "balaṃ pahiṇi. Uteno balassa pakkhandabhāvaṃ ñatvā kahāpaṇapasibbakaṃ mocetvā pātesi,",
  "atk-s0502a0:622_7": "manussā kahāpaṇe uccinitvā puna pakkhandiṃsu. Itaro suvaṇṇapasibbakaṃ mocetvā pātetvā",
  "atk-s0502a0:622_8": "nesaṃ suvaṇṇalobhena papañcentānaññeva bahi nivuṭṭhaṃ attano khandhāvāraṃ pāpuṇi.",
  "atk-s0502a0:622_9": "Atha naṃ āgacchantaṃ disvāva attano balakāyo parivāretvā nagaraṃ pavesesi. So patvāva",
  "atk-s0502a0:622_10": "vāsuladattaṃ abhisiñcitvā aggamahesiṭṭhāne ṭhapesīti. Ayaṃ vāsuladattāya uppatti.",
  "atk-s0502a0:623_0": "Aparā pana māgaṇḍiyā nāma rañño santikā aggamahesiṭṭhānaṃ labhi. Sā kira kururaṭṭhe",
  "atk-s0502a0:623_1": "māgaṇḍiyabrāhmaṇassa dhītā. Mātāpissā māgaṇḍiyāyeva nāmaṃ. Cūḷapitāpissā māgaṇḍiyova,",
  "atk-s0502a0:623_2": "sā abhirūpā ahosi devaccharapaṭibhāgā. Pitā panassā anucchavikaṃ sāmikaṃ alabhanto",
  "atk-s0502a0:623_3": "mahantehi mahantehi kulehi yācitopi “na mayhaṃ dhītu tumhe anucchavikā”ti tajjetvā",
  "atk-s0502a0:623_4": "uyyojesi. Athekadivasaṃ satthā paccūsasamaye lokaṃ volokento māgaṇḍiyabrāhmaṇassa",
  "atk-s0502a0:623_5": "sapajāpatikassa anāgāmiphalūpanissayaṃ disvā attano pattacīvaramādāya tassa bahinigame",
  "atk-s0502a0:623_6": "aggiparicaraṇaṭṭhānaṃ agamāsi. So tathāgatassa rūpasobhaggappattaṃ attabhāvaṃ oloketvā,",
  "atk-s0502a0:623_7": "“imasmiṃ loke iminā purisena sadiso añño puriso nāma natthi, ayaṃ mayhaṃ dhītu anucchaviko,",
  "atk-s0502a0:623_8": "imassa posāpanatthāya dhītaraṃ dassāmī”ti cintetvā, “samaṇa, ekā me dhītā atthi,",
  "atk-s0502a0:623_9": "ahaṃ ettakaṃ kālaṃ tassā anucchavikaṃ purisaṃ na passāmi, tumhe tassā anucchavikā,",
  "atk-s0502a0:623_10": "sā ca tumhākaññeva anucchavikā. Tumhākañhi pādaparicārikā, tassā ca bhattā laddhuṃ",
  "atk-s0502a0:623_11": "vaṭṭati, taṃ vo ahaṃ dassāmi, yāva mamāgamanā idheva tiṭṭhathā”ti āha. Satthā kiñci",
  "atk-s0502a0:623_12": "avatvā tuṇhī ahosi. Brāhmaṇo vegena gharaṃ gantvā, “bhoti, bhoti dhītu me anucchaviko",
  "atk-s0502a0:623_13": "puriso diṭṭho, sīghaṃ sīghaṃ naṃ alaṅkarohī”ti taṃ alaṅkārāpetvā saddhiṃ brāhmaṇiyā",
  "atk-s0502a0:623_14": "ādāya satthu santikaṃ pāyāsi. Sakalanagaraṃ saṅkhubhi. Ayaṃ “ettakaṃ kālaṃ mayhaṃ",
  "atk-s0502a0:623_15": "dhītu anucchaviko natthī”ti kassaci adatvā “ajja me dhītu anucchaviko diṭṭho”ti kira",
  "atk-s0502a0:623_16": "vadeti, “kīdiso nu kho so puriso, passissāma na”nti mahājano teneva saddhiṃ nikkhami.",
  "atk-s0502a0:624_0": "Tasmiṃ dhītaraṃ gahetvā āgacchante satthā tena vuttaṭṭhāne aṭṭhatvā tattha padacetiyaṃ",
  "atk-s0502a0:624_1": "dassetvā gantvā aññasmiṃ ṭhāne aṭṭhāsi. Buddhānañhi padacetiyaṃ adhiṭṭhahitvā akkantaṭṭhāneyeva",
  "atk-s0502a0:624_2": "paññāyati, na aññattha. Yesañcatthāya adhiṭṭhitaṃ hoti, teyeva naṃ passanti. Tesaṃ",
  "atk-s0502a0:624_3": "pana adassanakaraṇatthaṃ hatthiādayo vā akkamantu, mahāmegho vā pavassatu, verambhavātā",
  "atk-s0502a0:624_4": "vā paharantu, na taṃ koci makkhetuṃ sakkoti. Atha brāhmaṇī brāhmaṇaṃ āha – “kuhiṃ",
  "atk-s0502a0:624_5": "so puriso”ti. “‘Imasmiṃ ṭhāne tiṭṭhāhī’ti naṃ avacaṃ, kuhiṃ nu kho so gato”ti ito",
  "atk-s0502a0:624_6": "cito olokento padacetiyaṃ disvā “ayamassa padavalañjo”ti āha. Brāhmaṇī salakkhaṇamantānaṃ",
  "atk-s0502a0:624_7": "tiṇṇaṃ vedānaṃ paguṇatāya lakkhaṇamante parivattetvā padalakkhaṇaṃ upadhāretvā, “nayidaṃ,",
  "atk-s0502a0:624_8": "brāhmaṇa, pañcakāmaguṇasevino pada”nti vatvā imaṃ gāthamāha –",
  "atk-s0502a0:625": "“Rattassa hi ukkuṭikaṃ padaṃ bhave,",
  "atk-s0502a0:626": "Duṭṭhassa hoti sahasānupīḷitaṃ;",
  "atk-s0502a0:627": "Mūḷhassa hoti avakaḍḍhitaṃ padaṃ,",
  "atk-s0502a0:628": "Vivaṭṭacchadassa idamīdisaṃ pada”nti. ;",
  "atk-s0502a0:629_0": "Atha naṃ brāhmaṇo evamāha – “bhoti tvaṃ udakapātiyaṃ kumbhīlaṃ, gehamajjhe ca pana",
  "atk-s0502a0:629_1": "coraṃ viya mante passanasīlā, tuṇhī hohī”ti. Brāhmaṇa, yaṃ icchasi, taṃ vadehi, nayidaṃ",
  "atk-s0502a0:629_2": "pañcakāmaguṇasevino padanti. Tato ito cito ca olokento satthāraṃ disvā, “ayaṃ so",
  "atk-s0502a0:629_3": "puriso”ti vatvā brāhmaṇo gantvā, “samaṇa, dhītaraṃ me tava posāpanatthāya demī”ti",
  "atk-s0502a0:629_4": "āha. Satthā “dhītarā te mayhaṃ attho atthi vā natthi vā”ti avatvāva, “brāhmaṇa, ekaṃ",
  "atk-s0502a0:629_5": "te kāraṇaṃ kathemī”ti vatvā, “kathehi samaṇā”ti vutte mahābhinikkhamanato paṭṭhāya",
  "atk-s0502a0:629_6": "yāva ajapālanigrodhamūlā mārena anubaddhabhāvaṃ ajapālanigrodhamūle ca pana “atīto",
  "atk-s0502a0:629_7": "dāni me esa visaya”nti tassa sokāturassa sokavūpasamanatthaṃ āgatāhi māradhītāhi",
  "atk-s0502a0:629_8": "kumārikavaṇṇādivasena payojitaṃ palobhanaṃ ācikkhitvā, “tadāpi mayhaṃ chando nāhosī”ti vatvā –",
  "atk-s0502a0:630": "“Disvāna taṇhaṃ aratiṃ ragañca,",
  "atk-s0502a0:631": "Nāhosi chando api methunasmiṃ;",
  "atk-s0502a0:632": "Kimevidaṃ muttakarīsapuṇṇaṃ,",
  "atk-s0502a0:633": "Pādāpi naṃ samphusituṃ na icche”ti. –",
  "atk-s0502a0:634_0": "Imaṃ gāthamāha. Gāthāpariyosāne brāhmaṇo ca brāhmaṇī ca anāgāmiphale patiṭṭhahiṃsu.",
  "atk-s0502a0:634_1": "Māgaṇḍiyāpi kho “sacassa mayā attho natthi, anatthikabhāvova vattabbo, ayaṃ pana",
  "atk-s0502a0:634_2": "maṃ muttakarīsapuṇṇaṃ karoti, pādāpi naṃ samphusituṃ na iccheti, hotu, attano jātikulapadesabhogayasavayasampattiṃ",
  "atk-s0502a0:634_3": "āgamma tathārūpaṃ bhattāraṃ labhitvā samaṇassa gotamassa kattabbayuttakaṃ jānissāmī”ti",
  "atk-s0502a0:634_4": "satthari āghātaṃ bandhi. “Kiṃ pana satthā tāya attani āghātuppattiṃ jānāti, no”ti?",
  "atk-s0502a0:634_5": "“Jānātiyeva. Jānanto kasmā gāthamāhā”ti? Itaresaṃ dvinnaṃ vasena. Buddhā hi āghātaṃ",
  "atk-s0502a0:634_6": "agaṇetvā maggaphalādhigamārahānaṃ vasena dhammaṃ desentiyeva. Mātāpitaro taṃ netvā",
  "atk-s0502a0:634_7": "cūḷamāgaṇḍiyaṃ kaniṭṭhaṃ paṭicchāpetvā pabbajitvā arahattaṃ pāpuṇiṃsu. Cūḷamāgaṇḍiyopi",
  "atk-s0502a0:634_8": "cintesi – “mama dhītā omakasattassa na anucchavikā, ekassa raññova anucchavikā”ti.",
  "atk-s0502a0:634_9": "Taṃ ādāya kosambiṃ gantvā sabbālaṅkārehi alaṅkaritvā, “imaṃ itthiratanaṃ devassa",
  "atk-s0502a0:634_10": "anucchavika”nti utenassa rañño adāsi. So taṃ disvāva uppannabalavasineho abhisekaṃ",
  "atk-s0502a0:634_11": "katvā pañcasatamātugāmaparivāraṃ datvā aggamahesiṭṭhāne ṭhapesi. Ayaṃ māgaṇḍiyāya uppatti.",
  "atk-s0502a0:635_0": "Evamassa diyaḍḍhasahassanāṭakitthiparivārā tisso aggamahesiyo ahesuṃ. Tasmiṃ kho",
  "atk-s0502a0:635_1": "pana samaye ghosakaseṭṭhi kukkuṭaseṭṭhi pāvārikaseṭṭhīti kosambiyaṃ tayo seṭṭhino",
  "atk-s0502a0:635_2": "honti. Te upakaṭṭhāya vassūpanāyikāya pañcasatatāpase himavantato āgantvā nagare",
  "atk-s0502a0:635_3": "bhikkhāya carante disvā pasīditvā nisīdāpetvā bhojetvā paṭiññaṃ gahetvā cattāro māse",
  "atk-s0502a0:635_4": "attano santike vasāpetvā puna vassāratte āgamanatthāya paṭijānāpetvā uyyojesuṃ. Tāpasāpi",
  "atk-s0502a0:635_5": "tato paṭṭhāya aṭṭha māse himavante vasitvā cattāro māse tesaṃ santike vasiṃsu. Te",
  "atk-s0502a0:635_6": "aparabhāge himavantato āgacchantā araññāyatane ekaṃ mahānigrodhaṃ disvā tassa mūle",
  "atk-s0502a0:635_7": "nisīdiṃsu. Tesu jeṭṭhakatāpaso cintesi – “imasmiṃ rukkhe adhivatthā devatā oramattikā",
  "atk-s0502a0:635_8": "na bhavissati, mahesakkhenevettha devarājena bhavitabbaṃ, sādhu vata sacāyaṃ isigaṇassa",
  "atk-s0502a0:635_9": "pānīyaṃ dadeyyā”ti. Sopi pānīyaṃ adāsi. Tāpaso nhānodakaṃ cintesi, tampi adāsi. Tato",
  "atk-s0502a0:635_10": "bhojanaṃ cintesi, tampi adāsi. Athassa etadahosi – “ayaṃ devarājā amhehi cintitaṃ",
  "atk-s0502a0:635_11": "cintitaṃ sabbaṃ deti, aho vata naṃ passeyyāmā”ti. So rukkhakkhandhaṃ padāletvā attānaṃ",
  "atk-s0502a0:635_12": "dassesi. Atha naṃ tāpasā, “devarāja, mahatī te sampatti, kiṃ nu kho katvā ayaṃ te",
  "atk-s0502a0:635_13": "laddhā”ti pucchiṃsu. “Mā pucchatha, ayyā”ti. “Ācikkha, devarājā”ti. So attanā katakammassa",
  "atk-s0502a0:635_14": "parittakattā lajjamāno kathetuṃ na visahi. Tehi punappunaṃ nippīḷiyamāno pana “tena",
  "atk-s0502a0:635_15": "hi suṇāthā”ti vatvā kathesi.",
  "atk-s0502a0:636_0": "So kireko duggatamanusso hutvā bhatiṃ pariyesanto anāthapiṇḍikassa santike bhatikammaṃ",
  "atk-s0502a0:636_1": "labhitvā taṃ nissāya jīvikaṃ kappesi. Athekasmiṃ uposathadivase sampatte anāthapiṇḍiko",
  "atk-s0502a0:636_2": "vihārato āgantvā pucchi – “tassa bhatikassa ajjuposathadivasabhāvo kenaci kathito”ti?",
  "atk-s0502a0:636_3": "“Na kathito, sāmī”ti. “Tena hissa sāyamāsaṃ pacathā”ti. Athassa patthodanaṃ paciṃsu.",
  "atk-s0502a0:636_4": "So divasaṃ araññe kammaṃ katvā sāyaṃ āgantvā bhatte vaḍḍhetvā dinne “chātomhī”ti",
  "atk-s0502a0:636_5": "sahasā abhuñjitvāva “aññesu divasesu imasmiṃ gehe ‘bhattaṃ detha, sūpaṃ detha, byañjanaṃ",
  "atk-s0502a0:636_6": "dethā’ti mahākolāhalaṃ ahosi, ajja te sabbe nissaddā nipajjiṃsu, mayhameva ekassāhāraṃ",
  "atk-s0502a0:636_7": "vaḍḍhayiṃsu, kiṃ nu kho eta”nti cintetvā pucchi – “avasesā bhuñjiṃsu, na bhuñjiṃsū”ti?",
  "atk-s0502a0:636_8": "“Na bhuñjiṃsu, tātā”ti. “Kiṃ kāraṇā”ti? Imasmiṃ gehe uposathadivasesu sāyamāsaṃ na",
  "atk-s0502a0:636_9": "bhuñjanti, sabbeva uposathikā honti. Antamaso thanapāyinopi dārake mukhaṃ vikkhālāpetvā",
  "atk-s0502a0:636_10": "catumadhuraṃ mukhe pakkhipāpetvā mahāseṭṭhi uposathike kāreti. Gandhatelappadīpe",
  "atk-s0502a0:636_11": "jālante khuddakamahallakadārakā sayanagatā dvattiṃsākāraṃ sajjhāyanti. Tuyhaṃ pana",
  "atk-s0502a0:636_12": "uposathadivasabhāvaṃ kathetuṃ satiṃ na karimhā. Tasmā taveva bhattaṃ pakkaṃ, naṃ",
  "atk-s0502a0:636_13": "bhuñjassūti. Sace idāni uposathikena bhavituṃ vaṭṭati, ahampi bhaveyyanti. “Idaṃ",
  "atk-s0502a0:636_14": "seṭṭhi jānātī”ti. “Tena hi naṃ pucchathā”ti. Te gantvā seṭṭhiṃ pucchiṃsu. So evamāha",
  "atk-s0502a0:636_15": "– “idāni pana abhuñjitvā mukhaṃ vikkhāletvā uposathaṅgāni adhiṭṭhahanto upaḍḍhaṃ",
  "atk-s0502a0:636_16": "uposathakammaṃ labhissatī”ti. Itaro taṃ sutvā tathā akāsi.",
  "atk-s0502a0:637_0": "Tassa sakaladivasaṃ kammaṃ katvā chātassa sarīre vātā kuppiṃsu. So yottena uraṃ bandhitvā",
  "atk-s0502a0:637_1": "yottakoṭiyaṃ gahetvā parivattati. Seṭṭhi taṃ pavattiṃ sutvā ukkāhi dhāriyamānāhi",
  "atk-s0502a0:637_2": "catumadhuraṃ gāhāpetvā tassa santikaṃ āgantvā, “kiṃ, tātā”ti pucchi. “Sāmi, vātā",
  "atk-s0502a0:637_3": "me kuppitā”ti. “Tena hi uṭṭhāya idaṃ bhesajjaṃ khādāhī”ti. “Tumhepi khādatha, sāmī”ti.",
  "atk-s0502a0:637_4": "“Amhākaṃ aphāsukaṃ natthi, tvaṃ khādāhī”ti. “Sāmi, ahaṃ uposathakammaṃ karonto sakalaṃ",
  "atk-s0502a0:637_5": "kātuṃ nāsakkhiṃ, upaḍḍhakammampi me vikalaṃ mā ahosī”ti na icchi. “Mā evaṃ kari,",
  "atk-s0502a0:637_6": "tātā”ti vuccamānopi anicchitvā aruṇe uṭṭhahante milātamālā viya kālaṃ katvā tasmiṃ",
  "atk-s0502a0:637_7": "nigrodharukkhe devatā hutvā nibbatti. Tasmā imamatthaṃ kathetvā “so seṭṭhi buddhamāmako,",
  "atk-s0502a0:637_8": "dhammamāmako, saṅghamāmako, taṃ nissāya katassa upaḍḍhuposathakammassa nissandenesā",
  "atk-s0502a0:637_9": "sampatti mayā laddhā”ti āha.",
  "atk-s0502a0:638_0": "“Buddho”ti vacanaṃ sutvāva pañcasatā tāpasā uṭṭhāya devatāya añjaliṃ paggayha “buddhoti",
  "atk-s0502a0:638_1": "vadesi, buddhoti vadesī”ti pucchitvā, “buddhoti vadāmi, buddhoti vadāmī”ti tikkhattuṃ",
  "atk-s0502a0:638_2": "paṭijānāpetvā “ghosopi kho eso dullabho lokasmi”nti udānaṃ udānetvā “devate anekesu",
  "atk-s0502a0:638_3": "kappasatasahassesu asutapubbaṃ saddaṃ tayā suṇāpitamhā”ti āhaṃsu. Atha antevāsino",
  "atk-s0502a0:638_4": "ācariyaṃ etadavocuṃ – “tena hi satthu santikaṃ gacchāmā”ti. “Tātā, tayo seṭṭhino",
  "atk-s0502a0:638_5": "amhākaṃ bahūpakārā, sve tesaṃ nivesane bhikkhaṃ gaṇhitvā tesampi ācikkhitvā gamissāma,",
  "atk-s0502a0:638_6": "adhivāsetha, tātā”ti. Te adhivāsayiṃsu. Punadivase seṭṭhino yāgubhattaṃ sampādetvā",
  "atk-s0502a0:638_7": "āsanāni paññāpetvā “ajja no ayyānaṃ āgamanadivaso”ti ñatvā paccuggamanaṃ katvā te",
  "atk-s0502a0:638_8": "ādāya nivesanaṃ gantvā nisīdāpetvā bhikkhaṃ adaṃsu. Te katabhattakiccā mahāseṭṭhino",
  "atk-s0502a0:638_9": "“mayaṃ gamissāmā”ti vadiṃsu. “Nanu, bhante, tumhehi cattāro vassike māse amhākaṃ",
  "atk-s0502a0:638_10": "gahitāva paṭiññā, idāni kuhiṃ gacchathā”ti? “Loke kira buddho uppanno, dhammo uppanno,",
  "atk-s0502a0:638_11": "saṅgho uppanno, tasmā satthu santikaṃ gamissāmā”ti. “Kiṃ pana tassa satthuno santikaṃ",
  "atk-s0502a0:638_12": "tumhākaññeva gantuṃ vaṭṭatī”ti? “Aññesampi avāritaṃ, āvuso”ti. “Tena hi, bhante,",
  "atk-s0502a0:638_13": "āgametha, mayampi gamanaparivacchaṃ katvā gacchāmā”ti. “Tumhesu parivacchaṃ karontesu",
  "atk-s0502a0:638_14": "amhākaṃ papañco hoti, mayaṃ purato gacchāma, tumhe pacchā āgaccheyyāthā”ti vatvā",
  "atk-s0502a0:638_15": "te puretaraṃ gantvā sammāsambuddhaṃ disvā abhitthavitvā vanditvā ekamantaṃ nisīdiṃsu.",
  "atk-s0502a0:638_16": "Atha nesaṃ satthā anupubbiṃ kathaṃ kathetvā dhammaṃ desesi. Desanāpariyosāne sabbepi",
  "atk-s0502a0:638_17": "saha paṭisambhidāhi arahattaṃ patvā pabbajjaṃ yācitvā “etha, bhikkhavo”ti vacanasamanantaraṃyeva",
  "atk-s0502a0:638_18": "iddhimayapattacīvaradharā ehibhikkhū ahesuṃ.",
  "atk-s0502a0:639_0": "Tepi kho tayo seṭṭhino pañcahi pañcahi sakaṭasatehi bhattacchādanasappimadhuphāṇitādīni",
  "atk-s0502a0:639_1": "dānūpakaraṇāni ādāya sāvatthiṃ patvā satthāraṃ vanditvā dhammakathaṃ sutvā kathāpariyosāne",
  "atk-s0502a0:639_2": "sotāpattiphale patiṭṭhāya addhamāsamattampi dānaṃ dadamānā satthu santike vasitvā",
  "atk-s0502a0:639_3": "kosambiṃ āgamanatthāya satthāraṃ yācitvā satthārā paṭiññaṃ dadantena “suññāgāre kho",
  "atk-s0502a0:639_4": "gahapatayo tathāgatā abhiramantī”ti vutte, “aññātaṃ, bhante, amhehi pahitasāsanena",
  "atk-s0502a0:639_5": "āgantuṃ vaṭṭatī”ti vatvā kosambiṃ gantvā ghosakaseṭṭhi ghositārāmaṃ, kukkuṭaseṭṭhi",
  "atk-s0502a0:639_6": "kukkuṭārāmaṃ, pāvārikaseṭṭhi pāvārikārāmanti tayo mahāvihāre kāretvā satthu āgamanatthāya",
  "atk-s0502a0:639_7": "sāsanaṃ pahiṇiṃsu. Satthā tesaṃ sāsanaṃ sutvā tattha agamāsi. Te paccuggantvā satthāraṃ",
  "atk-s0502a0:639_8": "vihāraṃ pavesetvā vārena vārena paṭijagganti. Satthā devasikaṃ ekekasmiṃ vihāre vasati.",
  "atk-s0502a0:639_9": "Yassa vihāre vuṭṭho hoti, tasseva gharadvāre piṇḍāya carati. Tesaṃ pana tiṇṇaṃ seṭṭhīnaṃ",
  "atk-s0502a0:639_10": "upaṭṭhāko sumano nāma mālākāro ahosi. So te seṭṭhino evamāha – “ahaṃ tumhākaṃ dīgharattaṃ",
  "atk-s0502a0:639_11": "upakārako, satthāraṃ bhojetukāmomhi, mayhampi ekadivasaṃ satthāraṃ dethā”ti. “Tena",
  "atk-s0502a0:639_12": "hi bhaṇe sve bhojehī”ti. “Sādhu, sāmī”ti so satthāraṃ nimantetvā sakkāraṃ paṭiyādesi.",
  "atk-s0502a0:640_0": "Tadā rājā sāmāvatiyā devasikaṃ pupphamūle aṭṭha kahāpaṇe deti. Tassā khujjuttarā",
  "atk-s0502a0:640_1": "nāma dāsī sumanamālākārassa santikaṃ gantvā nibaddhaṃ pupphāni gaṇhāti. Atha naṃ",
  "atk-s0502a0:640_2": "tasmiṃ divase āgataṃ mālākāro āha – “mayā satthā nimantito, ajja pupphehi satthāraṃ",
  "atk-s0502a0:640_3": "pūjessāmi, tiṭṭha tāva, tvaṃ parivesanāya sahāyikā hutvā dhammaṃ sutvā avasesāni",
  "atk-s0502a0:640_4": "pupphāni gahetvā gamissasī”ti. Sā “sādhū”ti adhivāsesi. Sumano buddhappamukhaṃ bhikkhusaṅghaṃ",
  "atk-s0502a0:640_5": "parivisitvā anumodanakaraṇatthāya pattaṃ aggahesi. Satthā anumodanadhammadesanaṃ",
  "atk-s0502a0:640_6": "ārabhi. Khujjuttarāpi satthu dhammakathaṃ suṇantīyeva sotāpattiphale patiṭṭhahi.",
  "atk-s0502a0:640_7": "Sā aññesu divasesu cattāro kahāpaṇe attano gahetvā catūhi pupphāni gahetvā gacchati,",
  "atk-s0502a0:640_8": "taṃ divasaṃ aṭṭhahipi pupphāni gahetvā gatā. Atha naṃ sāmāvatī āha – “kiṃ nu kho,",
  "atk-s0502a0:640_9": "amma, ajja amhākaṃ raññā dviguṇaṃ pupphamūlaṃ dinna”nti? “No, ayye”ti. “Atha kasmā",
  "atk-s0502a0:640_10": "bahūni pupphānī”ti? “Aññesu divasesu ahaṃ cattāro kahāpaṇe attano gahetvā catūhi",
  "atk-s0502a0:640_11": "pupphāni āharāmī”ti. “Ajja kasmā na gaṇhī”ti? “Sammāsambuddhassa dhammakathaṃ sutvā",
  "atk-s0502a0:640_12": "dhammassa adhigatattā”ti. Atha naṃ “are, duṭṭhadāsi ettakaṃ kālaṃ tayā gahitakahāpaṇe",
  "atk-s0502a0:640_13": "me dehī”ti atajjetvā, “amma, tayā pivitaṃ amataṃ amhepi pāyehī”ti vatvā “tena hi",
  "atk-s0502a0:640_14": "maṃ nhāpehī”ti vutte soḷasahi gandhodakaghaṭehi nhāpetvā dve maṭṭhasāṭake dāpesi.",
  "atk-s0502a0:640_15": "Sā ekaṃ nivāsetvā ekaṃ ekaṃsaṃ pārupitvā āsanaṃ paññāpetvā ekaṃ bījaniṃ āharāpetvā",
  "atk-s0502a0:640_16": "āsane nisīditvā citrabījaniṃ ādāya pañca mātugāmasatāni āmantetvā tāsaṃ satthārā",
  "atk-s0502a0:640_17": "desitaniyāmeneva dhammaṃ desesi. Tassā dhammakathaṃ sutvā tā sabbāpi sotāpattiphale patiṭṭhahiṃsu.",
  "atk-s0502a0:641_0": "Tā sabbāpi khujjuttaraṃ vanditvā, “amma, ajjato paṭṭhāya tvaṃ kiliṭṭhakammaṃ mā kari,",
  "atk-s0502a0:641_1": "amhākaṃ mātuṭṭhāne ca ācariyaṭṭhāne ca ṭhatvā satthu santikaṃ gantvā satthārā desitaṃ",
  "atk-s0502a0:641_2": "dhammaṃ sutvā amhākaṃ kathehī”ti vadiṃsu. Sā tathā karontī aparabhāge tipiṭakadharā",
  "atk-s0502a0:641_3": "jātā. Atha naṃ satthā “etadaggaṃ, bhikkhave, mama sāvikānaṃ upāsikānaṃ bahussutānaṃ",
  "atk-s0502a0:641_4": "dhammakathikānaṃ yadidaṃ khujjuttarā”ti etadagge ṭhapesi. Tāpi kho pañcasatā itthiyo",
  "atk-s0502a0:641_5": "taṃ evamāhaṃsu – “amma, satthāraṃ daṭṭhukāmāmhā, taṃ no dassehi, gandhamālādīhi taṃ",
  "atk-s0502a0:641_6": "pūjessāmā”ti. “Ayye, rājakulaṃ nāma bhāriyaṃ, tumhe gahetvā bahi gantuṃ na sakkā”ti.",
  "atk-s0502a0:641_7": "“Amma, no mā nāsehi, dasseheva amhākaṃ satthāra”nti. “Tena hi tumhākaṃ vasanagabbhānaṃ",
  "atk-s0502a0:641_8": "bhittīsu yattakena oloketuṃ sakkā hoti, tattakaṃ chiddaṃ katvā gandhamālādīni āharāpetvā",
  "atk-s0502a0:641_9": "satthāraṃ tiṇṇaṃ seṭṭhīnaṃ gharadvāraṃ gacchantaṃ tumhe tesu tesu ṭhānesu ṭhatvā",
  "atk-s0502a0:641_10": "oloketha ceva, hatthe ca pasāretvā vandatha, pūjetha cā”ti. Tā tathā katvā satthāraṃ",
  "atk-s0502a0:641_11": "gacchantañca āgacchantañca oloketvā vandiṃsu ceva pūjesuñca.",
  "atk-s0502a0:642_0": "Athekadivasaṃ māgaṇḍiyā attano pāsādatalato nikkhamitvā caṅkamamānā tāsaṃ vasanaṭṭhānaṃ",
  "atk-s0502a0:642_1": "gantvā gabbhesu chiddaṃ disvā, “idaṃ ki”nti pucchitvā, tāhi tassā satthari āghātabaddhabhāvaṃ",
  "atk-s0502a0:642_2": "ajānantīhi “satthā imaṃ nagaraṃ āgato, mayaṃ ettha ṭhatvā satthāraṃ vandāma ceva",
  "atk-s0502a0:642_3": "pūjema cā”ti vutte, “āgato nāma imaṃ nagaraṃ samaṇo gotamo, idānissa kattabbaṃ jānissāmi,",
  "atk-s0502a0:642_4": "imāpi tassa upaṭṭhāyikā, imāsampi kattabbaṃ jānissāmī”ti cintetvā gantvā rañño ārocesi",
  "atk-s0502a0:642_5": "– “mahārāja, sāmāvatimissikānaṃ bahiddhā patthanā atthi, katipāheneva te jīvitaṃ",
  "atk-s0502a0:642_6": "māressantī”ti. Rājā “na tā evarūpaṃ karissantī”ti na saddahi. Punappunaṃ vuttepi",
  "atk-s0502a0:642_7": "na saddahi eva. Atha naṃ evaṃ tikkhattuṃ vuttepi asaddahantaṃ “sace me na saddahasi,",
  "atk-s0502a0:642_8": "tāsaṃ vasanaṭṭhānaṃ gantvā upacārehi, mahārājā”ti āha. Rājā gantvā gabbhesu chiddaṃ",
  "atk-s0502a0:642_9": "disvā, “idaṃ ki”nti pucchitvā, tasmiṃ atthe ārocite tāsaṃ akujjhitvā, kiñci avatvāva",
  "atk-s0502a0:642_10": "chiddāni pidahāpetvā sabbagabbhesu uddhacchiddakavātapānāni kāresi. Uddhacchiddakavātapānāni",
  "atk-s0502a0:642_11": "kira tasmiṃ kāle uppannāni. Māgaṇḍiyā tāsaṃ kiñci kātuṃ asakkuṇitvā, “samaṇassa gotamasseva",
  "atk-s0502a0:642_12": "kattabbaṃ karissāmī”ti nāgarānaṃ lañjaṃ datvā, “samaṇaṃ gotamaṃ antonagaraṃ pavisitvā",
  "atk-s0502a0:642_13": "vicarantaṃ dāsakammakaraporisehi akkosetvā paribhāsetvā palāpethā”ti āṇāpesi. Micchādiṭṭhikā",
  "atk-s0502a0:642_14": "tīsu ratanesu appasannā antonagaraṃ paviṭṭhaṃ satthāraṃ anubandhitvā, “corosi, bālosi,",
  "atk-s0502a0:642_15": "mūḷhosi, oṭṭhosi, goṇosi, gadrabhosi, nerayikosi, tiracchānagatosi, natthi tuyhaṃ",
  "atk-s0502a0:642_16": "sugati, duggatiyeva tuyhaṃ pāṭikaṅkhā”ti dasahi akkosavatthūhi akkosanti paribhāsanti.",
  "atk-s0502a0:643_0": "Taṃ sutvā āyasmā ānando satthāraṃ etadavoca – “bhante, ime nāgarā amhe akkosanti",
  "atk-s0502a0:643_1": "paribhāsanti, ito aññattha gacchāmā”ti. “Kuhiṃ, ānandoti”? “Aññaṃ nagaraṃ, bhante”ti.",
  "atk-s0502a0:643_2": "“Tattha manussesu akkosantesu puna kattha gamissāma, ānando”ti? “Tatopi aññaṃ nagaraṃ,",
  "atk-s0502a0:643_3": "bhante”ti. “Tatthāpi manussesu akkosantesu kuhiṃ gamissāmā”ti? “Tatopi aññaṃ nagaraṃ,",
  "atk-s0502a0:643_4": "bhante”ti. “Ānanda, evaṃ kātuṃ na vaṭṭati. Yattha adhikaraṇaṃ uppannaṃ, tattheva",
  "atk-s0502a0:643_5": "tasmiṃ vūpasante aññattha gantuṃ vaṭṭati. Ke pana te, ānanda, akkosantī”ti? “Bhante,",
  "atk-s0502a0:643_6": "dāsakammakare upādāya sabbe akkosantī”ti. “Ahaṃ, ānanda, saṅgāmaṃ otiṇṇahatthisadiso,",
  "atk-s0502a0:643_7": "saṅgāmaṃ otiṇṇahatthino hi catūhi disāhi āgate sare sahituṃ bhāro, tatheva bahūhi",
  "atk-s0502a0:643_8": "dussīlehi kathitakathānaṃ sahanaṃ nāma mayhaṃ bhāro”ti vatvā attānaṃ ārabbha dhammaṃ",
  "atk-s0502a0:643_9": "desento imā nāgavagge tisso gāthā abhāsi –",
  "atk-s0502a0:644": "“Ahaṃ nāgova saṅgāme, cāpato patitaṃ saraṃ;",
  "atk-s0502a0:645": "Ativākyaṃ titikkhissaṃ, dussīlo hi bahujjano.",
  "atk-s0502a0:646": "“Dantaṃ nayanti samitiṃ, dantaṃ rājābhirūhati;",
  "atk-s0502a0:647": "Danto seṭṭho manussesu, yotivākyaṃ titikkhati.",
  "atk-s0502a0:648": "“Varamassatarā dantā, ājānīyā ca sindhavā;",
  "atk-s0502a0:649": "Kuñjarā ca mahānāgā, attadanto tato vara”nti. ;",
  "atk-s0502a0:650_0": "Dhammakathā sampattamahājanassa sātthikā ahosi. Evaṃ dhammaṃ desetvā mā cintayi,",
  "atk-s0502a0:650_1": "ānanda, ete sattāhamattameva akkosissanti, aṭṭhame divase tuṇhī bhavissanti, buddhānañhi",
  "atk-s0502a0:650_2": "uppannaṃ adhikaraṇaṃ sattāhato uttari na gacchati. Māgaṇḍiyā satthāraṃ akkosāpetvā",
  "atk-s0502a0:650_3": "palāpetuṃ asakkontī, “kiṃ nu kho karissāmī”ti cintetvā, “imā etassa upatthambhabhūtā,",
  "atk-s0502a0:650_4": "etāsampi byasanaṃ karissāmī”ti ekadivasaṃ rañño surāpānaṭṭhāne upaṭṭhānaṃ karontī",
  "atk-s0502a0:650_5": "cūḷapitu sāsanaṃ pahiṇi “attho me kira kukkuṭehi, aṭṭha matakukkuṭe, aṭṭha sajīvakukkuṭe",
  "atk-s0502a0:650_6": "ca gahetvā āgacchatu, āgantvā ca sopānamatthake ṭhatvā āgatabhāvaṃ nivedetvā ‘pavisatū’ti",
  "atk-s0502a0:650_7": "vuttepi apavisitvā paṭhamaṃ aṭṭha sajīvakukkuṭe pahiṇatu, ‘pacchā itare”’ti. Cūḷāpaṭṭhākassa",
  "atk-s0502a0:650_8": "ca “mama vacanaṃ kareyyāsī”ti lañjaṃ adāsi. Māgaṇḍiyo āgantvā, rañño nivedāpetvā,",
  "atk-s0502a0:650_9": "“pavisatū”ti vutte, “rañño āpānabhūmiṃ na pavisissāmī”ti āha. Itarā cūḷupaṭṭhākaṃ",
  "atk-s0502a0:650_10": "pahiṇi – “gaccha, tāta, mama cūḷapitu santika”nti. So gantvā tena dinne aṭṭha sajīvakukkuṭe",
  "atk-s0502a0:650_11": "ānetvā, “deva, purohitena paṇṇākāro pahito”ti āha. Rājā “bhaddako vata no uttaribhaṅgo",
  "atk-s0502a0:650_12": "uppanno, ko nu kho paceyyā”ti āha. Māgaṇḍiyā, “mahārāja, sāmāvatippamukhā pañcasatā",
  "atk-s0502a0:650_13": "itthiyo nikkammikā vicaranti, tāsaṃ pesehi, tā pacitvā āharissantī”ti āha. Rājā “gaccha,",
  "atk-s0502a0:650_14": "tāsaṃ datvā aññassa kira hatthe adatvā sayameva māretvā pacantū”ti pesesi. Cūḷupaṭṭhāko",
  "atk-s0502a0:650_15": "“sādhu devā”ti gantvā tathā vatvā tāhi “mayaṃ pāṇātipātaṃ na karomā”ti paṭikkhitto",
  "atk-s0502a0:650_16": "āgantvā tamatthaṃ rañño ārocesi. Māgaṇḍiyā “diṭṭhaṃ te, mahārāja, idāni tāsaṃ pāṇātipātassa",
  "atk-s0502a0:650_17": "karaṇaṃ vā akaraṇaṃ vā jānissasi, ‘samaṇassa gotamassa pacitvā pesentū’ti vadehi",
  "atk-s0502a0:650_18": "devā”ti āha. Rājā tathā vatvā pesesi. Itaro te gahetvā gacchanto viya hutvā gantvā",
  "atk-s0502a0:650_19": "te kukkuṭe purohitassa datvā matakukkuṭe tāsaṃ santikaṃ netvā, “ime kira kukkuṭe",
  "atk-s0502a0:650_20": "pacitvā satthu santikaṃ pahiṇathā”ti āha. Tā, “sāmi, āhara, idaṃ nāma amhākaṃ kicca”nti",
  "atk-s0502a0:650_21": "paccuggantvā gaṇhiṃsu. So rañño santikaṃ gantvā, “kiṃ, tātā”ti puṭṭho, “samaṇassa",
  "atk-s0502a0:650_22": "gotamassa pacitvā pesethāti vuttamatteyeva paṭimaggaṃ āgantvā gaṇhiṃsū”ti ācikkhi.",
  "atk-s0502a0:650_23": "Māgaṇḍiyā “passa, mahārāja, na tā tumhādisānaṃ karonti, bahiddhā patthanā tāsaṃ atthīti",
  "atk-s0502a0:650_24": "vutte na saddahasī”ti āha. Rājā taṃ sutvāpi adhivāsetvā tuṇhīyeva ahosi. Māgaṇḍiyā",
  "atk-s0502a0:650_25": "“kiṃ nu kho karissāmī”ti cintesi.",
  "atk-s0502a0:651_0": "Tadā pana rājā “sāmāvatiyā vāsuladattāya māgaṇḍiyāya cā”ti tissannampi etāsaṃ pāsādatale",
  "atk-s0502a0:651_1": "vārena vārena sattāhaṃ sattāhaṃ vītināmeti. Atha naṃ “sve vā parasuve vā sāmāvatiyā",
  "atk-s0502a0:651_2": "pāsādatalaṃ gamissatī”ti ñatvā māgaṇḍiyā cūḷapitu sāsanaṃ pahiṇi – “agadena kira",
  "atk-s0502a0:651_3": "dāṭhā dhovitvā ekaṃ sappaṃ pesetū”ti. So tathā katvā pesesi. Rājā attano gamanaṭṭhānaṃ",
  "atk-s0502a0:651_4": "hatthikantavīṇaṃ ādāyayeva gacchati, tassā pokkhare ekaṃ chiddaṃ atthi. Māgaṇḍiyā",
  "atk-s0502a0:651_5": "tena chiddena sappaṃ pavesetvā chiddaṃ mālāguḷena thakesi. Sappo dvīhatīhaṃ antovīṇāyameva",
  "atk-s0502a0:651_6": "ahosi. Māgaṇḍiyā rañño gamanadivase “ajja katarissitthiyā pāsādaṃ gamissasi devā”ti",
  "atk-s0502a0:651_7": "pucchitvā “sāmāvatiyā”ti vutte, “ajja mayā, mahārāja, amanāpo supino diṭṭho. Na sakkā",
  "atk-s0502a0:651_8": "tattha gantuṃ, devā”ti? “Gacchāmevā”ti. Sā yāva tatiyaṃ vāretvā, “evaṃ sante ahampi",
  "atk-s0502a0:651_9": "tumhehi saddhiṃ gamissāmi, devā”ti vatvā nivattiyamānāpi anivattitvā, “na jānāmi,",
  "atk-s0502a0:651_10": "kiṃ bhavissati devā”ti raññā saddhiṃyeva agamāsi.",
  "atk-s0502a0:652_0": "Rājā sāmāvatimissikāhi dinnāni vatthapupphagandhābharaṇāni dhāretvā subhojanaṃ bhuñjitvā",
  "atk-s0502a0:652_1": "vīṇaṃ ussīsake ṭhapetvā sayane nipajji. Māgaṇḍiyā aparāparaṃ vicarantī viya hutvā",
  "atk-s0502a0:652_2": "vīṇāchiddato pupphaguḷaṃ apanesi. Sappo dvīhatīhaṃ nirāhāro tena chiddena nikkhamitvā",
  "atk-s0502a0:652_3": "passasanto phaṇaṃ katvā sayanapiṭṭhe nipajji. Māgaṇḍiyā taṃ disvā, “dhī dhī, deva,",
  "atk-s0502a0:652_4": "sappo”ti mahāsaddaṃ katvā rājānañca tā ca akkosantī, “ayaṃ andhabālarājā alakkhiko",
  "atk-s0502a0:652_5": "mayhaṃ vacanaṃ na suṇāti, imāpi nissirīkā dubbinītā, kiṃ nāma rañño santikā na labhanti,",
  "atk-s0502a0:652_6": "kiṃ nu tumhe imasmiṃ mateyeva sukhaṃ jīvissatha, jīvante dukkhaṃ jīvatha, ‘ajja mayā",
  "atk-s0502a0:652_7": "pāpasupino diṭṭho, sāmāvatiyā pāsādaṃ gantuṃ na vaṭṭatī’ti vārentiyāpi me vacanaṃ",
  "atk-s0502a0:652_8": "na suṇasi, devā”ti āha. Rājā sappaṃ disvā maraṇabhayatajjito “evarūpampi nāma imā",
  "atk-s0502a0:652_9": "karissanti, aho pāpā, ahaṃ imāsaṃ pāpabhāvaṃ ācikkhantiyāpi imissā vacanaṃ na saddahiṃ,",
  "atk-s0502a0:652_10": "paṭhamaṃ attano gabbhesu chiddāni katvā nisinnā, puna mayā pesite kukkuṭe paṭipahiṇiṃsu,",
  "atk-s0502a0:652_11": "ajja sayane sappaṃ vissajjiṃsū”ti kodhena sampajjalito viya ahosi.",
  "atk-s0502a0:653_0": "Sāmāvatīpi pañcannaṃ itthisatānaṃ ovādaṃ adāsi – “ammā, amhākaṃ aññaṃ paṭisaraṇaṃ",
  "atk-s0502a0:653_1": "natthi, narinde ca deviyā ca attani ca samameva mettacittaṃ pavattetha, mā kassaci",
  "atk-s0502a0:653_2": "kopaṃ karitthā”ti. Rājā sahassathāmaṃ siṅgadhanuṃ ādāya jiyaṃ pothetvā visapītaṃ",
  "atk-s0502a0:653_3": "saraṃ sannayhitvā sāmāvatiṃ dhure katvā sabbā tā paṭipāṭiyā ṭhapāpetvā sāmāvatiyā",
  "atk-s0502a0:653_4": "ure saraṃ vissajjesi. So tassā mettānubhāvena paṭinivattitvā āgatamaggābhimukhova",
  "atk-s0502a0:653_5": "hutvā rañño hadayaṃ pavisanto viya aṭṭhāsi. Rājā cintesi – “mayā khitto saro silampi",
  "atk-s0502a0:653_6": "vinivijjhitvā gacchati, ākāse paṭihananakaṭṭhānaṃ natthi, atha ca panesa nivattitvā",
  "atk-s0502a0:653_7": "mama hadayābhimukho jāto, ayañhi nāma nissatto nijjīvo saropi etissā guṇaṃ jānāti,",
  "atk-s0502a0:653_8": "ahaṃ manussabhūtopi na jānāmī”ti, so dhanuṃ chaḍḍetvā añjaliṃ paggayha sāmāvatiyā",
  "atk-s0502a0:653_9": "pādamūle ukkuṭikaṃ nisīditvā imaṃ gāthamāha –",
  "atk-s0502a0:654": "“Sammuyhāmi pamuyhāmi, sabbā muyhanti me disā;",
  "atk-s0502a0:655": "Sāmāvati maṃ tāyassu, tvañca me saraṇaṃ bhavā”ti.",
  "atk-s0502a0:656": "Sā tassa vacanaṃ sutvā, “sādhu, deva, maṃ saraṇaṃ gacchā”ti avatvā, “yamahaṃ, mahārāja, saraṇaṃ gatā, tameva tvampi saraṇaṃ gacchāhī”ti idaṃ vatvā sāmāvatī sammāsambuddhasāvikā –",
  "atk-s0502a0:657": "“Mā maṃ tvaṃ saraṇaṃ gaccha, yamahaṃ saraṇaṃ gatā;",
  "atk-s0502a0:658": "Esa buddho mahārāja, esa buddho anuttaro;",
  "atk-s0502a0:659": "Saraṇaṃ gaccha taṃ buddhaṃ, tvañca me saraṇaṃ bhavā”ti. –",
  "atk-s0502a0:660": "Āha. Rājā tassa vacanaṃ sutvā, “idānāhaṃ atirekataraṃ bhāyāmī”ti vatvā imaṃ gāthamāha –",
  "atk-s0502a0:661": "“Esa bhiyyo pamuyhāmi, sabbā muyhanti me disā;",
  "atk-s0502a0:662": "Sāmāvati maṃ tāyassu, tvañca me saraṇaṃ bhavā”ti.",
  "atk-s0502a0:663_0": "Atha naṃ sā purimanayeneva puna paṭikkhipitvā, “tena hi tvañca saraṇaṃ gacchāmi,",
  "atk-s0502a0:663_1": "satthārañca saraṇaṃ gacchāmi, varañca te dammī”ti vutte, “varo gahito hotu, mahārājā”ti",
  "atk-s0502a0:663_2": "āha. So satthāraṃ upasaṅkamitvā saraṇaṃ gantvā nimantetvā buddhappamukhassa bhikkhusaṅghassa",
  "atk-s0502a0:663_3": "sattāhaṃ mahādānaṃ datvā sāmāvatiṃ āmantetvā, “uṭṭhehi, varaṃ gaṇhā”ti āha. “Mahārāja,",
  "atk-s0502a0:663_4": "mayhaṃ hiraññādīhi attho natthi, imaṃ pana me varaṃ dehi, tathā karohi, yathā satthā",
  "atk-s0502a0:663_5": "nibaddhaṃ pañcahi bhikkhusatehi saddhiṃ idhāgacchati, dhammaṃ suṇissāmī”ti. Rājā",
  "atk-s0502a0:663_6": "satthāraṃ vanditvā, “bhante, pañcahi bhikkhusatehi saddhiṃ nibaddhaṃ idhāgacchatha,",
  "atk-s0502a0:663_7": "sāmāvatimissikā ‘dhammaṃ suṇissāmā’ti vadantī”ti āha. “Mahārāja, buddhānaṃ nāma ekasmiṃ",
  "atk-s0502a0:663_8": "ṭhāne nibaddhaṃ gantuṃ na vaṭṭati, mahājano satthāraṃ āgamanatthāya paccāsīsatī”ti.",
  "atk-s0502a0:663_9": "“Tena hi, bhante, ekaṃ bhikkhuṃ āṇāpethā”ti. Satthā ānandattheraṃ āṇāpesi. So tato",
  "atk-s0502a0:663_10": "paṭṭhāya pañca bhikkhusatāni ādāya nibaddhaṃ rājakulaṃ gacchati. Tāpi deviyo nibaddhaṃ",
  "atk-s0502a0:663_11": "theraṃ saparivāraṃ bhojenti, dhammaṃ suṇanti. Tā ekadivasaṃ therassa dhammakathaṃ",
  "atk-s0502a0:663_12": "sutvā pasīditvā, pañcahi uttarāsaṅgasatehi dhammapūjaṃ akaṃsu. Ekeko uttarāsaṅgo",
  "atk-s0502a0:663_13": "pañca satāni pañca satāni agghati.",
  "atk-s0502a0:664_0": "Tā ekavatthā disvā rājā pucchi – “kuhiṃ vo uttarāsaṅgo”ti. “Ayyassa no dinnā”ti.",
  "atk-s0502a0:664_1": "“Tena sabbe gahitā”ti? “Āma, gahitā”ti. Rājā theraṃ upasaṅkamitvā vanditvā tāhi uttarāsaṅgānaṃ",
  "atk-s0502a0:664_2": "dinnabhāvaṃ pucchitvā tāhi dinnabhāvañca therena gahitabhāvañca sutvā, “nanu, bhante,",
  "atk-s0502a0:664_3": "atibahūni vatthāni, ettakehi kiṃ karissathā”ti pucchi. “Amhākaṃ pahonakāni vatthāni",
  "atk-s0502a0:664_4": "gaṇhitvā sesāni jiṇṇacīvarikānaṃ bhikkhūnaṃ dassāmi, mahārājā”ti. “Te attano jiṇṇacīvarāni",
  "atk-s0502a0:664_5": "kiṃ karissantī”ti? “Jiṇṇataracīvarikānaṃ dassantī”ti. “Te attano jiṇṇataracīvarāni",
  "atk-s0502a0:664_6": "kiṃ karissantī”ti? “Paccattharaṇāni karissantī”ti. “Purāṇapaccattharaṇāni kiṃ karissantī”ti?",
  "atk-s0502a0:664_7": "“Bhūmattharaṇāni karissantī”ti. “Purāṇabhūmattharaṇāni kiṃ karissantī”ti? “Pādapuñchanāni",
  "atk-s0502a0:664_8": "karissanti, mahārājā”ti. “Purāṇapādapuñchanāni kiṃ karissantī”ti? “Khaṇḍākhaṇḍikaṃ",
  "atk-s0502a0:664_9": "koṭṭetvā mattikāya madditvā bhittiṃ limpissantī”ti. “Bhante, ettakāni katvāpi ayyānaṃ",
  "atk-s0502a0:664_10": "dinnāni na nassantī”ti? “Āma, mahārājā”ti. Rājā pasanno aparānipi pañca vatthasatāni",
  "atk-s0502a0:664_11": "āharāpetvā therassa pādamūle ṭhapāpesi. Thero kira pañcasatagghanakāneva vatthāni",
  "atk-s0502a0:664_12": "pañcasatabhāgena pādamūle ṭhapetvā dinnāni pañcasatakkhattuṃ labhi, sahassagghanakāni",
  "atk-s0502a0:664_13": "sahassabhāgena pādamūle ṭhapetvā dinnāni sahassakkhattuṃ labhi, satasahassagghanakāni",
  "atk-s0502a0:664_14": "satasahassabhāgena pādamūle ṭhapetvā dinnāni satasahassakkhattuṃ labhi. Ekaṃ dve",
  "atk-s0502a0:664_15": "tīṇi cattāri pañca dasātiādinā nayena laddhānaṃ pana gaṇanā nāma natthi. Tathāgate",
  "atk-s0502a0:664_16": "kira parinibbute thero sakalajambudīpaṃ vicaritvā sabbavihāresu bhikkhūnaṃ attano",
  "atk-s0502a0:664_17": "santakāneva pattacīvarāni adāsi.",
  "atk-s0502a0:665_0": "Tadā māgaṇḍiyāpi “yamahaṃ karomi. Taṃ tathā ahutvā aññathāva hoti, idāni kiṃ nu kho",
  "atk-s0502a0:665_1": "karissāmī”ti cintetvā, “attheso upāyo”ti raññe uyyānakīḷaṃ gacchante cūḷapitu sāsanaṃ",
  "atk-s0502a0:665_2": "pahiṇi – “sāmāvatiyā pāsādaṃ gantvā, dussakoṭṭhāgārāni ca telakoṭṭhāgārāni ca vivarāpetvā,",
  "atk-s0502a0:665_3": "dussāni telacāṭīsu temetvā temetvā thambhe veṭhetvā tā sabbāpi ekato katvā dvāraṃ",
  "atk-s0502a0:665_4": "pidahitvā bahi yantakaṃ datvā daṇḍadīpikāhi gehe aggiṃ dadamāno otaritvā gacchatū”ti.",
  "atk-s0502a0:665_5": "So pāsādaṃ abhiruyha koṭṭhāgārāni vivaritvā vatthāni telacāṭīsu temetvā temetvā thambhe",
  "atk-s0502a0:665_6": "veṭhetuṃ ārabhi. Atha naṃ sāmāvatippamukhā itthiyo “kiṃ etaṃ cūḷapitā”ti vadantiyo",
  "atk-s0502a0:665_7": "upasaṅkamiṃsu. “Ammā, rājā daḷhikammatthāya ime thambhe telapilotikāhi veṭhāpeti,",
  "atk-s0502a0:665_8": "rājagehe nāma suyuttaṃ duyuttaṃ dujjānaṃ, mā me santike hotha, ammā”ti evaṃ vatvā",
  "atk-s0502a0:665_9": "tā āgatā gabbhe pavesetvā dvārāni pidahitvā bahi yantakaṃ datvā ādito paṭṭhāya aggiṃ",
  "atk-s0502a0:665_10": "dento otari. Sāmāvatī tāsaṃ ovādaṃ adāsi – “amhākaṃ anamatagge saṃsāre vicarantīnaṃ",
  "atk-s0502a0:665_11": "evameva agginā jhāyamānānaṃ attabhāvānaṃ paricchedo buddhañāṇenapi na sukaro, appamattā",
  "atk-s0502a0:665_12": "hothā”ti. Tā gehe jhāyante vedanāpariggahakammaṭṭhānaṃ manasikarontiyo kāci dutiyaphalaṃ,",
  "atk-s0502a0:665_13": "kāci tatiyaphalaṃ pāpuṇiṃsu. Tena vuttaṃ – “atha kho sambahulā bhikkhū pacchābhattaṃ",
  "atk-s0502a0:665_14": "piṇḍapātapaṭikkantā yena bhagavā tenupasaṅkamiṃsu, upasaṅkamitvā bhagavantaṃ abhivādetvā",
  "atk-s0502a0:665_15": "ekamantaṃ nisīdiṃsu, ekamantaṃ nisinnā kho te bhikkhū bhagavantaṃ etadavocuṃ – ‘idha,",
  "atk-s0502a0:665_16": "bhante, rañño utenassa uyyānagatassa antepuraṃ daḍḍhaṃ, pañca ca itthisatāni kālakatāni",
  "atk-s0502a0:665_17": "sāmāvatippamukhāni. Tāsaṃ, bhante, upāsikānaṃ kā gati, ko abhisamparāyo’ti? Santettha,",
  "atk-s0502a0:665_18": "bhikkhave, upāsikāyo sotāpannā, santi sakadāgāmiyo, santi anāgāmiyo, sabbā tā, bhikkhave,",
  "atk-s0502a0:665_19": "upāsikāyo anipphalā kālakatā”ti. Atha kho bhagavā etamatthaṃ viditvā tāyaṃ velāyaṃ",
  "atk-s0502a0:665_20": "imaṃ udānaṃ udānesi –",
  "atk-s0502a0:666": "“Mohasambandhano loko, bhabbarūpova dissati;",
  "atk-s0502a0:667": "Upadhībandhano bālo, tamasā parivārito;",
  "atk-s0502a0:668": "Sassatoriva khāyati, passato natthi kiñcana”nti. ;",
  "atk-s0502a0:669_0": "Evañca pana vatvā, “bhikkhave, sattā nāma vaṭṭe vicarantā niccakālaṃ appamattā hutvā",
  "atk-s0502a0:669_1": "puññakammameva na karonti, pamādino hutvā pāpakammampi karonti. Tasmā vaṭṭe vicarantā",
  "atk-s0502a0:669_2": "sukhampi dukkhampi anubhavantī”ti dhammaṃ desesi.",
  "atk-s0502a0:670_0": "Rājā “sāmāvatiyā gehaṃ kira jhāyatī”ti sutvā vegenāgacchantopi adaḍḍhe sampāpuṇituṃ",
  "atk-s0502a0:670_1": "nāsakkhi. Āgantvā pana gehaṃ nibbāpento uppannabalavadomanasso amaccagaṇaparivuto",
  "atk-s0502a0:670_2": "nisīditvā sāmāvatiyā guṇe anussaranto, “kassa nu kho idaṃ kamma”nti cintetvā – “māgaṇḍiyāya",
  "atk-s0502a0:670_3": "kāritaṃ bhavissatī”ti ñatvā, “tāsetvā pucchiyamānā na kathessati, saṇikaṃ upāyena",
  "atk-s0502a0:670_4": "pucchissāmī”ti cintetvā amacce āha – “ambho, ahaṃ ito pubbe uṭṭhāya samuṭṭhāya āsaṅkitaparisaṅkitova",
  "atk-s0502a0:670_5": "homi, sāmāvatī me niccaṃ otārameva gavesati, idāni pana me cittaṃ nibbutaṃ bhavissati,",
  "atk-s0502a0:670_6": "sukhena ca vasituṃ labhissāmī”ti, te “kena nu kho, deva, idaṃ kata”nti āhaṃsu. “Mayi",
  "atk-s0502a0:670_7": "sinehena kenaci kataṃ bhavissatī”ti. Māgaṇḍiyāpi samīpe ṭhitā taṃ sutvā, “nāñño koci",
  "atk-s0502a0:670_8": "kātuṃ sakkhissati, mayā kataṃ, deva, ahaṃ cūḷapitaraṃ āṇāpetvā kāresi”nti āha. “Taṃ",
  "atk-s0502a0:670_9": "ṭhapetvā añño mayi sineho satto nāma natthi, pasannosmi, varaṃ te dammi, attano ñātigaṇaṃ",
  "atk-s0502a0:670_10": "pakkosāpehī”ti. Sā ñātakānaṃ sāsanaṃ pahiṇi – “rājā me pasanno varaṃ deti, sīghaṃ",
  "atk-s0502a0:670_11": "āgacchantū”ti. Rājā āgatāgatānaṃ mahantaṃ sakkāraṃ kāresi. Taṃ disvā tassā aññātakāpi",
  "atk-s0502a0:670_12": "lañjaṃ datvā “mayaṃ māgaṇḍiyāya ñātakā”ti āgacchiṃsu. Rājā te sabbe gāhāpetvā rājaṅgaṇe",
  "atk-s0502a0:670_13": "nābhippamāṇe āvāṭe khaṇāpetvā te tattha nisīdāpetvā paṃsūhi pūretvā upari palāle",
  "atk-s0502a0:670_14": "vikirāpetvā aggiṃ dāpesi. Cammassa daḍḍhakāle ayanaṅgalena kasāpetvā khaṇḍākhaṇḍaṃ",
  "atk-s0502a0:670_15": "hīrāhīraṃ kāresi. Māgaṇḍiyāya sarīratopi tikhiṇena satthena ghanaghanaṭṭhānesu maṃsaṃ",
  "atk-s0502a0:670_16": "uppāṭetvā telakapālaṃ uddhanaṃ āropetvā pūve viya pacāpetvā tameva khādāpesi.",
  "atk-s0502a0:671_0": "Dhammasabhāyampi bhikkhū kathaṃ samuṭṭhāpesuṃ, “ananucchavikaṃ vata, āvuso, evarūpāya",
  "atk-s0502a0:671_1": "saddhāya pasannāya upāsikāya evarūpaṃ maraṇa”nti. Satthā āgantvā, “kāya nuttha, bhikkhave,",
  "atk-s0502a0:671_2": "etarahi kathāya sannisinnā”ti pucchitvā, “imāya nāmā”ti vutte “bhikkhave, imasmiṃ",
  "atk-s0502a0:671_3": "attabhāve sāmāvatippamukhānaṃ itthīnaṃ etaṃ ayuttaṃ sampattaṃ. Pubbe katakammassa",
  "atk-s0502a0:671_4": "pana yuttameva etāhi laddha”nti vatvā, “kiṃ, bhante, etāhi pubbe kataṃ, taṃ ācikkhathā”ti",
  "atk-s0502a0:671_5": "tehi yācito atītaṃ āhari –",
  "atk-s0502a0:672_0": "Atīte bārāṇasiyaṃ brahmadatte rajjaṃ kārente rājagehe nibaddhaṃ aṭṭha paccekabuddhā",
  "atk-s0502a0:672_1": "bhuñjanti. Pañcasatā itthiyo te upaṭṭhahanti. Tesu satta paccekabuddhā himavantaṃ",
  "atk-s0502a0:672_2": "gacchanti, eko nadītīre ekaṃ tiṇagahanaṃ atthi, tattha jhānaṃ samāpajjitvā nisīdi.",
  "atk-s0502a0:672_3": "Athekadivasaṃ rājā paccekabuddhesu gatesu tā itthiyo ādāya nadiyaṃ udakakīḷaṃ kīḷituṃ",
  "atk-s0502a0:672_4": "gato. Tattha tā itthiyo divasabhāgaṃ udake kīḷitvā uttaritvā sītapīḷitā aggiṃ visibbetukāmā",
  "atk-s0502a0:672_5": "“amhākaṃ aggikaraṇaṭṭhānaṃ olokethā”ti aparāparaṃ vicarantiyo taṃ tiṇagahanaṃ disvā,",
  "atk-s0502a0:672_6": "“tiṇarāsī”ti saññāya taṃ parivāretvā ṭhitā aggiṃ adaṃsu. Tiṇesu jhāyitvā patantesu",
  "atk-s0502a0:672_7": "paccekabuddhaṃ disvā, “naṭṭhāmhā, amhākaṃ rañño paccekabuddho jhāyati, rājā ñatvā",
  "atk-s0502a0:672_8": "amhe nāsessati, sudaḍḍhaṃ naṃ karissāmā”ti sabbā tā itthiyo ito cito ca dārūni āharitvā",
  "atk-s0502a0:672_9": "tassa upari dārurāsiṃ kariṃsu. Mahādārurāsi ahosi. Atha naṃ ālimpetvā, “idāni jhāyissatī”ti",
  "atk-s0502a0:672_10": "pakkamiṃsu. Tā paṭhamaṃ asañcetanikā hutvā kammunā na bajjhiṃsu, idāni pacchā sañcetanāya",
  "atk-s0502a0:672_11": "kammunā bajjhiṃsu. Paccekabuddhaṃ pana antosamāpattiyaṃ sakaṭasahassehi dārūni āharitvā",
  "atk-s0502a0:672_12": "ālimpentāpi usmākāramattampi gahetuṃ na sakkonti. Tasmā so sattame divase uṭṭhāya",
  "atk-s0502a0:672_13": "yathāsukhaṃ agamāsi. Tā tassa kammassa katattā bahūni vassasatasahassāni niraye paccitvā",
  "atk-s0502a0:672_14": "tasseva kammassa vipākāvasesena attabhāvasate imināva niyāmena gehe jhāyamāne jhāyiṃsu.",
  "atk-s0502a0:672_15": "Idaṃ etāsaṃ pubbakammanti.",
  "atk-s0502a0:673_0": "Evaṃ vutte bhikkhū satthāraṃ paṭipucchiṃsu – “khujjuttarā pana, bhante, kena kammena",
  "atk-s0502a0:673_1": "khujjā jātā, kena kammena mahāpaññā, kena kammena sotāpattiphalaṃ adhigatā, kena",
  "atk-s0502a0:673_2": "kammena paresaṃ pesanakāritā jātā”ti? Bhikkhave, tasseva rañño bārāṇasiyaṃ rajjaṃ",
  "atk-s0502a0:673_3": "karaṇakāle sveva paccekabuddho thokaṃ khujjadhātuko ahosi. Athekā upaṭṭhāyikā itthī",
  "atk-s0502a0:673_4": "kambalaṃ pārupitvā suvaṇṇasaraṇaṃ gahetvā, “amhākaṃ paccekabuddho evañca evañca vicaratī”ti",
  "atk-s0502a0:673_5": "khujjā hutvā tassa vicaraṇākāraṃ dassesi. Tassa nissandena khujjā jātā. Te pana paccekabuddhe",
  "atk-s0502a0:673_6": "paṭhamadivase rājagehe nisīdāpetvā patte gāhāpetvā pāyāsassa pūretvā dāpesi. Uṇhapāyāsassa",
  "atk-s0502a0:673_7": "pūre patte paccekabuddhā parivattetvā parivattetvā gaṇhanti. Sā itthī te tathā karonte",
  "atk-s0502a0:673_8": "disvā attano santakāni aṭṭha dantavalayāni datvā, “idha ṭhapetvā gaṇhathā”ti āha.",
  "atk-s0502a0:673_9": "Tesu tathā katvā taṃ oloketvā ṭhitesu tesaṃ adhippāyaṃ ñatvā, “natthi, bhante, amhākaṃ",
  "atk-s0502a0:673_10": "etehi attho. Tumhākaññeva etāni pariccattāni, gahetvā gacchathā”ti āha. Te gahetvā",
  "atk-s0502a0:673_11": "nandamūlakapabbhāraṃ agamaṃsu. Ajjatanāpi tāni valayāni arogāneva. Sā tassa kammassa",
  "atk-s0502a0:673_12": "nissandena idāni tipiṭakadharā mahāpaññā jātā. Paccekabuddhānaṃ kataupaṭṭhānassa",
  "atk-s0502a0:673_13": "nissandena pana sotāpattiphalaṃ pattā. Idamassā buddhantare pubbakammaṃ.",
  "atk-s0502a0:674_0": "Kassapasammāsambuddhakāle pana ekā bārāṇasiseṭṭhino dhītā vaḍḍhamānakacchāyāya ādāsaṃ",
  "atk-s0502a0:674_1": "gahetvā attānaṃ alaṅkarontī nisīdi. Athassā vissāsikā ekā khīṇāsavā bhikkhunī taṃ",
  "atk-s0502a0:674_2": "daṭṭhuṃ agamāsi. Bhikkhuniyo hi khīṇāsavāpi sāyanhasamaye upaṭṭhākakulāni daṭṭhukāmā",
  "atk-s0502a0:674_3": "honti. Tasmiṃ pana khaṇe seṭṭhidhītāya santike kāci pesanakārikā natthi, sā “vandāmi,",
  "atk-s0502a0:674_4": "ayye, etaṃ tāva me pasādhanapeḷakaṃ gahetvā dethā”ti āha. Therī cintesi – “sacassā",
  "atk-s0502a0:674_5": "imaṃ gaṇhitvā na dassāmi, mayi āghātaṃ katvā niraye nibbattissati. Sace pana dassāmi,",
  "atk-s0502a0:674_6": "parassa pesanakārikā hutvā nibbattissati. Nirayasantāpato kho pana parassa pesanabhāvova",
  "atk-s0502a0:674_7": "seyyo”ti. “Sā anudayaṃ paṭicca taṃ gahetvā tassā adāsi. Tassa kammassa nissandena",
  "atk-s0502a0:674_8": "paresaṃ pesanakārikā jātā”ti.",
  "atk-s0502a0:675_0": "Atha punekadivasaṃ bhikkhū dhammasabhāyaṃ kathaṃ samuṭṭhāpesuṃ “sāmāvatippamukhā",
  "atk-s0502a0:675_1": "pañcasatā itthiyo gehe agginā jhāyiṃsu, māgaṇḍiyāya ñātakā upari palālaggiṃ datvā",
  "atk-s0502a0:675_2": "ayanaṅgalehi bhinnā, māgaṇḍiyā pakkuthitatele pakkā, ke nu kho ettha jīvanti nāma,",
  "atk-s0502a0:675_3": "ke matā nāmā”ti. Satthā āgantvā, “kāya nuttha, bhikkhave, etarahi kathāya sannisinnā”ti",
  "atk-s0502a0:675_4": "pucchitvā, “imāya nāmā”ti vutte, “bhikkhave, ye keci pamattā, te vassasataṃ jīvantāpi",
  "atk-s0502a0:675_5": "matāyeva nāma. Ye appamattā, te matāpi jīvantiyeva. Tasmā māgaṇḍiyā jīvantīpi matāyeva",
  "atk-s0502a0:675_6": "nāma, sāmāvatippamukhā pañcasatā itthiyo matāpi jīvantiyeva nāma. Na hi, bhikkhave,",
  "atk-s0502a0:675_7": "appamattā maranti nāmā”ti vatvā imā gāthā abhāsi –",
  "atk-s0502a0:676": "21.",
  "atk-s0502a0:677": "“Appamādo amatapadaṃ, pamādo maccuno padaṃ;",
  "atk-s0502a0:678": "Appamattā na mīyanti, ye pamattā yathā matā.",
  "atk-s0502a0:679": "22.",
  "atk-s0502a0:680": "“Evaṃ visesato ñatvā, appamādamhi paṇḍitā;",
  "atk-s0502a0:681": "Appamāde pamodanti, ariyānaṃ gocare ratā.",
  "atk-s0502a0:682": "23.",
  "atk-s0502a0:683": "“Te jhāyino sātatikā, niccaṃ daḷhaparakkamā;",
  "atk-s0502a0:684": "Phusanti dhīrā nibbānaṃ, yogakkhemaṃ anuttara”nti.",
  "atk-s0502a0:685": "Tattha appamādoti padaṃ mahantaṃ atthaṃ dīpeti, mahantaṃ atthaṃ gahetvā tiṭṭhati. Sakalampi hi tepiṭakaṃ buddhavacanaṃ āharitvā kathiyamānaṃ appamādapadameva otarati. Tena vuttaṃ –",
  "atk-s0502a0:686_0": "“Seyyathāpi, bhikkhave, yāni kānici jaṅgalānaṃ pāṇānaṃ padajātāni, sabbāni tāni hatthipade",
  "atk-s0502a0:686_1": "samodhānaṃ gacchanti, hatthipadaṃ tesaṃ aggamakkhāyati yadidaṃ mahantattena. Evameva",
  "atk-s0502a0:686_2": "kho, bhikkhave, ye keci kusalā dhammā, sabbete appamādamūlakā appamādasamosaraṇā,",
  "atk-s0502a0:686_3": "appamādo tesaṃ dhammānaṃ aggamakkhāyatī”ti.",
  "atk-s0502a0:687_0": "So panesa atthato satiyā avippavāso nāma. Niccaṃ upaṭṭhitāya satiyā cetaṃ nāmaṃ.",
  "atk-s0502a0:687_1": "Amatapadanti amataṃ vuccati nibbānaṃ. Tañhi ajātattā nu jīyati na mīyati, tasmā amatanti",
  "atk-s0502a0:687_2": "vuccati. Pajjanti imināti padaṃ, amataṃ pāpuṇantīti attho. Amatassa padaṃ amatapadaṃ,",
  "atk-s0502a0:687_3": "amatassa adhigamūpāyoti vuttaṃ hoti, pamādoti pamajjanabhāvo, muṭṭhassatisaṅkhātassa",
  "atk-s0502a0:687_4": "satiyā vosaggassetaṃ nāmaṃ. Maccunoti maraṇassa. Padanti upāyo maggo. Pamatto hi",
  "atk-s0502a0:687_5": "jātiṃ nātivattati, jāto jīyati ceva mīyati cāti pamādo maccuno padaṃ nāma hoti, maraṇaṃ",
  "atk-s0502a0:687_6": "upeti. Appamattā na mīyantīti satiyā samannāgatā hi appamattā na maranti. Ajarā amarā",
  "atk-s0502a0:687_7": "hontīti na sallakkhetabbaṃ. Na hi koci satto ajaro amaro nāma atthi, pamattassa pana",
  "atk-s0502a0:687_8": "vaṭṭaṃ nāma aparicchinnaṃ, appamattassa paricchinnaṃ. Tasmā pamattā jātiādīhi aparimuttattā",
  "atk-s0502a0:687_9": "jīvantāpi matāyeva nāma. Appamattā pana appamādalakkhaṇaṃ vaḍḍhetvā khippaṃ maggaphalāni",
  "atk-s0502a0:687_10": "sacchikatvā dutiyatatiyaattabhāvesu na nibbattanti. Tasmā te jīvantāpi matāpi na",
  "atk-s0502a0:687_11": "mīyantiyeva nāma. Ye pamattā yathā matāti ye pana sattā pamattā, te pamādamaraṇena",
  "atk-s0502a0:687_12": "matattā, yathā hi jīvitindriyupacchedena matā dārukkhandhasadisā apagataviññāṇā,",
  "atk-s0502a0:687_13": "tatheva honti. Tesampi hi matānaṃ viya gahaṭṭhānaṃ tāva “dānaṃ dassāma, sīlaṃ rakkhissāma,",
  "atk-s0502a0:687_14": "uposathakammaṃ karissāmā”ti ekacittampi na uppajjati, pabbajitānampi “ācariyupajjhāyavattādīni",
  "atk-s0502a0:687_15": "pūressāma, dhutaṅgāni samādiyissāma, bhāvanaṃ vaḍḍhessāmā”ti na uppajjatīti matena",
  "atk-s0502a0:687_16": "te kiṃ nānākaraṇāva honti. Tena vuttaṃ – “ye pamattā yathā matā”ti.",
  "atk-s0502a0:688_0": "Evaṃ visesato ñatvāti pamattassa vaṭṭato nissaraṇaṃ natthi, appamattassa atthīti",
  "atk-s0502a0:688_1": "evaṃ visesatova jānitvā. Ke panetaṃ visesaṃ jānantīti? Appamādamhi paṇḍitāti ye paṇḍitā",
  "atk-s0502a0:688_2": "medhāvino sappaññā attano appamāde ṭhatvā appamādaṃ vaḍḍhenti, te evaṃ visesakāraṇaṃ",
  "atk-s0502a0:688_3": "jānanti. Appamāde pamodantīti te evaṃ ñatvā tasmiṃ attano appamāde pamodanti, pahaṃsitamukhā",
  "atk-s0502a0:688_4": "tuṭṭhapahaṭṭhā honti. Ariyānaṃ gocare ratāti te evaṃ appamāde pamodantā taṃ appamādaṃ",
  "atk-s0502a0:688_5": "vaḍḍhetvā ariyānaṃ buddhapaccekabuddhabuddhasāvakānaṃ gocarasaṅkhāte catusatipaṭṭhānādibhede",
  "atk-s0502a0:688_6": "sattatiṃsa bodhipakkhiyadhamme navavidhalokuttaradhamme ca ratā niratā, abhiratā hontīti attho.",
  "atk-s0502a0:689_0": "Te jhāyinoti te appamattā paṇḍitā aṭṭhasamāpattisaṅkhātena ārammaṇūpanijjhānena vipassanāmaggaphalasaṅkhātena",
  "atk-s0502a0:689_1": "lakkhaṇūpanijjhānena cāti duvidhenapi jhānena jhāyino. Sātatikāti abhinikkhamanakālato",
  "atk-s0502a0:689_2": "paṭṭhāya yāva arahattamaggā satataṃ pavattakāyikacetasikavīriyā. Niccaṃ daḷhaparakkamāti",
  "atk-s0502a0:689_3": "yaṃ taṃ purisathāmena purisavīriyena purisaparakkamena pattabbaṃ, na taṃ apāpuṇitvā",
  "atk-s0502a0:689_4": "vīriyassa saṇṭhānaṃ bhavissatīti evarūpena vīriyena antarā anosakkitvā niccappavattena",
  "atk-s0502a0:689_5": "daḷhaparakkamena samannāgatā. Phusantīti ettha dve phusanā ñāṇaphusanā ca, vipākaphusanā",
  "atk-s0502a0:689_6": "ca. Tattha cattāro maggā ñāṇaphusanā nāma, cattāri phalāni vipākaphusanā nāma. Tesu",
  "atk-s0502a0:689_7": "idha vipākaphusanā adhippetā. Ariyaphalena nibbānaṃ sacchikaronto dhīrā paṇḍitā tāya",
  "atk-s0502a0:689_8": "vipākaphusanāya phusanti, nibbānaṃ sacchikaronti. Yogakkhemaṃ anuttaranti ye cattāro",
  "atk-s0502a0:689_9": "yogā mahājanaṃ vaṭṭe osīdāpenti, tehi khemaṃ nibbhayaṃ sabbehi lokiyalokuttaradhammehi",
  "atk-s0502a0:689_10": "seṭṭhattā anuttaranti.",
  "atk-s0502a0:690": "Desanāpariyosāne bahū sotāpannādayo ahesuṃ. Desanā mahājanassa sātthikā jātāti.",
  "atk-s0502a0:691": "Sāmāvatīvatthu paṭhamaṃ.",
  "atk-s0502a0:692": "2. Kumbhaghosakaseṭṭhivatthu",
  "atk-s0502a0:693_0": "Uṭṭhānavatoti imaṃ dhammadesanaṃ satthā veḷuvane viharanto kumbhaghosakaṃ ārabbha",
  "atk-s0502a0:693_1": "kathesi. Rājagahanagarasmiñhi rājagahaseṭṭhino gehe ahivātarogo uppajji, tasmiṃ uppanne",
  "atk-s0502a0:693_2": "makkhikā ādiṃ katvā yāva gāvā paṭhamaṃ tiracchānagatā maranti, tato dāsakammakaro,",
  "atk-s0502a0:693_3": "sabbapacchā gehasāmikā, tasmā so rogo sabbapacchā seṭṭhiñca jāyañca gaṇhi. Te rogena",
  "atk-s0502a0:693_4": "phuṭṭhā puttaṃ santike ṭhitaṃ oloketvā assupuṇṇehi nettehi taṃ āhaṃsu – “tāta, imasmiṃ",
  "atk-s0502a0:693_5": "kira roge uppanne bhittiṃ bhinditvā palāyantāva jīvitaṃ labhanti, tvaṃ amhe anoloketvā",
  "atk-s0502a0:693_6": "palāyitvā jīvanto punāgantvā amhākaṃ asukaṭṭhāne nāma cattālīsa dhanakoṭiyo nidahitvā",
  "atk-s0502a0:693_7": "ṭhapitā, tā uddharitvā jīvikaṃ kappeyyāsī”ti. So tesaṃ vacanaṃ sutvā rudamāno mātāpitaro",
  "atk-s0502a0:693_8": "vanditvā maraṇabhayabhīto bhittiṃ bhinditvā palāyitvā pabbatagahanaṃ gantvā dvādasa",
  "atk-s0502a0:693_9": "vassāni tattha vasitvā mātāpituvasanaṭṭhānaṃ paccāgañchi.",
  "atk-s0502a0:694_0": "Atha naṃ daharakāle gantvā parūḷhakesamassukāle āgatattā na koci sañjāni. So mātāpitūhi",
  "atk-s0502a0:694_1": "dinnasaññāvasena dhanaṭṭhānaṃ gantvā dhanassa arogabhāvaṃ ñatvā cintesi – “maṃ na",
  "atk-s0502a0:694_2": "koci sañjānāti, sacāhaṃ dhanaṃ uddharitvā valañjissāmi, ‘ekena duggatena nidhi uddhaṭo’ti",
  "atk-s0502a0:694_3": "maṃ gahetvā viheṭheyyuṃ, yaṃnūnāhaṃ bhatiṃ katvā jīveyya”nti. Athekaṃ pilotikaṃ nivāsetvā,",
  "atk-s0502a0:694_4": "“atthi koci bhatakena atthiko”ti pucchanto bhatakavīthiṃ pāpuṇi. Atha naṃ bhatakā",
  "atk-s0502a0:694_5": "disvā, “sace amhākaṃ ekaṃ kammaṃ karissasi, bhattavetanaṃ te dassāmā”ti āhaṃsu. “Kiṃ",
  "atk-s0502a0:694_6": "kammaṃ nāmā”ti? “Pabodhanacodanakammaṃ. Sace ussahasi, pātova uṭṭhāya ‘tātā, uṭṭhahatha,",
  "atk-s0502a0:694_7": "sakaṭāni sannayhatha, goṇe yojetha, hatthiassānaṃ tiṇatthāya gamanavelā; ammā, tumhepi",
  "atk-s0502a0:694_8": "uṭṭhahatha, yāguṃ pacatha, bhattaṃ pacathā’ti vicaritvā ārocehī”ti. So “sādhū”ti",
  "atk-s0502a0:694_9": "sampaṭicchi. Athassa vasanatthāya ekaṃ gharaṃ adaṃsu. So devasikaṃ taṃ kammaṃ akāsi.",
  "atk-s0502a0:695_0": "Athassa ekadivasaṃ rājā bimbisāro saddamassosi. So pana sabbaravaññū ahosi. Tasmā",
  "atk-s0502a0:695_1": "“mahādhanassa purisassesa saddo”ti āha. Athassa santike ṭhitā ekā paricārikā “rājā",
  "atk-s0502a0:695_2": "yaṃ vā taṃ vā na kathessati, idaṃ mayā ñātuṃ vaṭṭatī”ti cintetvā – “gaccha, tāta,",
  "atk-s0502a0:695_3": "etaṃ jānāhī”ti ekaṃ purisaṃ pahiṇi. So vegena gantvā taṃ disvā āgantvā, “eko bhatakānaṃ",
  "atk-s0502a0:695_4": "bhatikārako kapaṇamanusso eso”ti ārocesi. Rājā tassa vacanaṃ sutvā tuṇhī hutvā dutiyadivasepi",
  "atk-s0502a0:695_5": "tatiyadivasepi taṃ tassa saddaṃ sutvā tatheva āha. Sāpi paricārikā tatheva cintetvā",
  "atk-s0502a0:695_6": "punappunaṃ pesetvā, “kapaṇamanusso eso”ti vutte cintesi – “rājā ‘kapaṇamanusso eso’ti",
  "atk-s0502a0:695_7": "vacanaṃ sutvāpi na saddahati, punappunaṃ ‘mahādhanassa purisassesa saddo’ti vadati,",
  "atk-s0502a0:695_8": "bhavitabbamettha kāraṇena, yathāsabhāvato etaṃ ñātuṃ vaṭṭatī”ti. Sā rājānaṃ āha,",
  "atk-s0502a0:695_9": "“deva, ahaṃ sahassaṃ labhamānā dhītaraṃ ādāya gantvā etaṃ dhanaṃ rājakulaṃ pavesessāmī”ti.",
  "atk-s0502a0:695_10": "Rājā tassā sahassaṃ dāpesi.",
  "atk-s0502a0:696_0": "Sā taṃ gahetvā dhītaraṃ ekaṃ malinadhātukaṃ vatthaṃ nivāsāpetvā tāya saddhiṃ rājagehato",
  "atk-s0502a0:696_1": "nikkhamitvā maggapaṭipannā viya bhatakavīthiṃ gantvā ekaṃ gharaṃ pavisitvā, “amma,",
  "atk-s0502a0:696_2": "mayaṃ maggapaṭipannā, ekāhadvīhaṃ idha vissamitvā gamissāmā”ti āha. “Amma, bahūni",
  "atk-s0502a0:696_3": "gharamānusakāni, na sakkā idha vasituṃ, etaṃ kumbhaghosakassa gehaṃ tucchaṃ, tattha",
  "atk-s0502a0:696_4": "gacchathā”ti. Sā tattha gantvā, “sāmi, mayaṃ maggapaṭipannakā, ekāhadvīhaṃ idha vasissāmā”ti",
  "atk-s0502a0:696_5": "vatvā tena punappunaṃ paṭikkhittāpi, “sāmi, ajjekadivasamattaṃ vasitvā pātova gamissāmā”ti",
  "atk-s0502a0:696_6": "nikkhamituṃ na icchi. Sā tattheva vasitvā punadivase tassa araññagamanavelāya, “sāmi,",
  "atk-s0502a0:696_7": "tava nivāpaṃ datvā yāhi, āhāraṃ te pacissāmī”ti vatvā, “alaṃ, amma, ahameva pacitvā",
  "atk-s0502a0:696_8": "bhuñjissāmī”ti vutte punappunaṃ nibandhitvā tena dinne gahitamattakeyeva katvā antarāpaṇato",
  "atk-s0502a0:696_9": "bhājanāni ceva parisuddhataṇḍulādīni ca āharāpetvā rājakule pacananiyāmena suparisuddhaṃ",
  "atk-s0502a0:696_10": "odanaṃ, sādhurasāni ca dve tīṇi sūpabyañjanāni pacitvā tassa araññato āgatassa adāsi.",
  "atk-s0502a0:696_11": "Atha naṃ bhuñjitvā muducittataṃ āpannaṃ ñatvā, “sāmi, kilantamha, ekāhadvīhaṃ idheva",
  "atk-s0502a0:696_12": "homā”ti āha. So “sādhū”ti sampaṭicchi.",
  "atk-s0502a0:697_0": "Athassa sāyampi punadivasepi madhurabhattaṃ pacitvā adāsi. Atha muducittataṃ tassa",
  "atk-s0502a0:697_1": "ñatvā “sāmi, katipāhaṃ idheva vasissāmā”ti. Tattha vasamānā tikhiṇena satthena tassa",
  "atk-s0502a0:697_2": "mañcavāṇaṃ heṭṭhāaṭaniyaṃ tahaṃ tahaṃ chindi. Mañco tasmiṃ āgantvā nisinnamatteyeva",
  "atk-s0502a0:697_3": "heṭṭhā olambi. So “kasmā ayaṃ mañco evaṃ chijjitvā gato”ti āha. “Sāmi, daharadārake",
  "atk-s0502a0:697_4": "vāretuṃ na sakkomi, ettheva sannipatantī”ti. “Amma, idaṃ me dukkhaṃ tumhe nissāya",
  "atk-s0502a0:697_5": "jātaṃ. Ahañhi pubbe katthaci gacchanto dvāraṃ pidahitvā gacchāmī”ti. “Kiṃ karomi,",
  "atk-s0502a0:697_6": "tāta, vāretuṃ na sakkomī”ti. Sā imināva niyāmena dve tayo divase chinditvā tena ujjhāyitvā",
  "atk-s0502a0:697_7": "khīyitvā vuccamānāpi tatheva vatvā puna ekaṃ dve rajjuke ṭhapetvā sese chindi. Taṃ",
  "atk-s0502a0:697_8": "divasaṃ tasmiṃ nisinnamatteyeva sabbaṃ vāṇaṃ bhūmiyaṃ pati, sīsaṃ jaṇṇukehi saddhiṃ",
  "atk-s0502a0:697_9": "ekato ahosi, so uṭṭhāya, “kiṃ karomi, idāni kuhiṃ gamissāmi, nipajjanamañcassapi",
  "atk-s0502a0:697_10": "tumhehi asāmiko viya katomhī”ti āha. “Tāta, kiṃ karomi, paṭivissakadārake vāretuṃ",
  "atk-s0502a0:697_11": "na sakkomi, hotu, mā cintayi, imāya nāma velāya kuhiṃ gamissasī”ti dhītaraṃ āmantetvā,",
  "atk-s0502a0:697_12": "“amma, tava bhātikassa nipajjanokāsaṃ karohī”ti āha. Sā ekapasse sayitvā “idhāgaccha,",
  "atk-s0502a0:697_13": "sāmī”ti āha. Itaropi naṃ “gaccha, tāta, bhaginiyā saddhiṃ nipajjā”ti vadesi. So tāya",
  "atk-s0502a0:697_14": "saddhiṃ ekamañce nipajjitvā taṃ divasaññeva santhavaṃ akāsi, kumārikā parodi. Atha",
  "atk-s0502a0:697_15": "naṃ mātā pucchi – “kiṃ, amma, rodasī”ti? “Amma, idaṃ nāma jāta”nti. “Hotu, amma,",
  "atk-s0502a0:697_16": "kiṃ sakkā kātuṃ, tayāpi ekaṃ bhattāraṃ imināpekaṃ pādaparicārikaṃ laddhuṃ vaṭṭatī”ti",
  "atk-s0502a0:697_17": "taṃ jāmātaraṃ akāsi. Te samaggavāsaṃ vasiṃsu.",
  "atk-s0502a0:698_0": "Sā katipāhaccayena rañño sāsanaṃ pesesi – “bhatakavīthiyaṃ chaṇaṃ karontu. Yassa",
  "atk-s0502a0:698_1": "pana ghare chaṇo na karīyati, tassa ettako nāma daṇḍoti ghosanaṃ kāretū”ti. Rājā",
  "atk-s0502a0:698_2": "tathā kāresi. Atha naṃ sassu āha – “tāta, bhatakavīthiyaṃ rājāṇāya chaṇo kattabbo",
  "atk-s0502a0:698_3": "jāto, kiṃ karomā”ti? “Amma, ahaṃ bhatiṃ karontopi jīvituṃ na sakkomi, kiṃ karissāmī”ti?",
  "atk-s0502a0:698_4": "“Tāta, gharāvāsaṃ vasantā nāma iṇampi gaṇhanti, rañño āṇā akātuṃ na labbhā. Iṇato",
  "atk-s0502a0:698_5": "nāma yena kenaci upāyena muccituṃ sakkā, gaccha, kutoci ekaṃ vā dve vā kahāpaṇe āharā”ti",
  "atk-s0502a0:698_6": "āha. So ujjhāyanto khīyanto gantvā cattālīsakoṭidhanaṭṭhānato ekameva kahāpaṇaṃ āhari.",
  "atk-s0502a0:698_7": "Sā taṃ kahāpaṇaṃ rañño pesetvā attano kahāpaṇena chaṇaṃ katvā puna katipāhaccayena",
  "atk-s0502a0:698_8": "tatheva sāsanaṃ pahiṇi. Puna rājā tatheva “chaṇaṃ karontu, akarontānaṃ ettako daṇḍo”ti",
  "atk-s0502a0:698_9": "āṇāpesi. Punapi so tāya tatheva vatvā nippīḷiyamāno gantvā tayo kahāpaṇe āhari. Sā",
  "atk-s0502a0:698_10": "tepi kahāpaṇe rañño pesetvā puna katipāhaccayena tatheva sāsanaṃ pahiṇi – “idāni",
  "atk-s0502a0:698_11": "purise pesetvā imaṃ pakkosāpetū”ti. Rājā pesesi. Purisā gantvā, “kumbhaghosako nāma",
  "atk-s0502a0:698_12": "kataro”ti pucchitvā pariyesantā taṃ disvā “ehi, bho rājā, taṃ pakkosatī”ti āhaṃsu.",
  "atk-s0502a0:698_13": "So bhīto “na maṃ rājā jānātī”tiādīni vatvā gantuṃ na icchi. Atha naṃ balakkārena",
  "atk-s0502a0:698_14": "hatthādīsu gahetvā ākaḍḍhiṃsu. Sā itthī te disvā, “are, dubbinītā, tumhe mama jāmātaraṃ",
  "atk-s0502a0:698_15": "hatthādīsu gahetuṃ ananucchavikā”ti tajjetvā, “ehi, tāta, mā bhāyi, rājānaṃ disvā",
  "atk-s0502a0:698_16": "tava hatthādigāhakānaṃ hattheyeva chindāpessāmī”ti dhītaraṃ ādāya purato hutvā rājagehaṃ",
  "atk-s0502a0:698_17": "patvā vesaṃ parivattetvā sabbālaṅkārapaṭimaṇḍitā ekamantaṃ aṭṭhāsi. Itarampi parikaḍḍhitvā ānayiṃsuyeva.",
  "atk-s0502a0:699_0": "Atha naṃ vanditvā ṭhitaṃ rājā āha – “tvaṃ kumbhaghosako nāmā”ti? “Āma, devā”ti. “Kiṃ",
  "atk-s0502a0:699_1": "kāraṇā mahādhanaṃ vañcetvā khādasī”ti? “Kuto me, deva, dhanaṃ bhatiṃ katvā jīvantassā”ti?",
  "atk-s0502a0:699_2": "“Mā evaṃ kari, kiṃ amhe vañcesī”ti? “Na vañcemi, deva, natthi me dhana”nti. Athassa",
  "atk-s0502a0:699_3": "rājā te kahāpaṇe dassetvā, “ime kassa kahāpaṇā”ti āha. So sañjānitvā, “aho bālomhi,",
  "atk-s0502a0:699_4": "kathaṃ nu kho ime rañño hatthaṃ pattā”ti ito cito ca olokento tā dvepi paṭimaṇḍitapasādhanā",
  "atk-s0502a0:699_5": "gabbhadvāramūle ṭhitā disvā, “bhāriyaṃ vatidaṃ kammaṃ, imāhi raññā payojitāhi bhavitabba”nti",
  "atk-s0502a0:699_6": "cintesi. Atha naṃ rājā “vadehi, bho, kasmā evaṃ karosī”ti āha. “Nissayo me natthi,",
  "atk-s0502a0:699_7": "devā”ti. “Mādiso nissayo bhavituṃ na vaṭṭatī”ti. “Kalyāṇaṃ, deva, sace me devo avassayo",
  "atk-s0502a0:699_8": "hotī”ti. “Homi, bho, kittakaṃ te dhana”nti? “Cattālīsakoṭiyo, devā”ti. “Kiṃ laddhuṃ",
  "atk-s0502a0:699_9": "vaṭṭatī”ti? “Sakaṭāni devā”ti? Rājā anekasatāni sakaṭāni yojāpetvā pahiṇitvā taṃ",
  "atk-s0502a0:699_10": "dhanaṃ āharāpetvā rājaṅgaṇe rāsiṃ kārāpetvā rājagahavāsino sannipātāpetvā, “atthi",
  "atk-s0502a0:699_11": "kassaci imasmiṃ nagare “ettakaṃ dhana”nti pucchitvā “natthi, devā”ti. “Kiṃ panassa",
  "atk-s0502a0:699_12": "kātuṃ vaṭṭatī”ti? “Sakkāraṃ, devā”ti vutte mahantena sakkārena taṃ seṭṭhiṭṭhāne ṭhapetvā",
  "atk-s0502a0:699_13": "dhītaraṃ tasseva datvā tena saddhiṃ satthu santikaṃ gantvā vanditvā “bhante, passathimaṃ",
  "atk-s0502a0:699_14": "purisaṃ, evarūpo dhitimā nāma natthi, cattālīsakoṭivibhavo hontopi uppilāvitākāraṃ",
  "atk-s0502a0:699_15": "vā asmimānamattaṃ vā na karoti, kapaṇo viya pilotikaṃ nivāsetvā bhatakavīthiyaṃ bhatiṃ",
  "atk-s0502a0:699_16": "katvā jīvanto mayā iminā nāma upāyena ñāto. Jānitvā ca pana pakkosāpetvā sadhanabhāvaṃ",
  "atk-s0502a0:699_17": "sampaṭicchāpetvā taṃ dhanaṃ āharāpetvā seṭṭhiṭṭhāne ṭhapito, dhītā cassa mayā dinnā.",
  "atk-s0502a0:699_18": "Bhante, mayā ca evarūpo dhitimā na diṭṭhapubbo”ti āha.",
  "atk-s0502a0:700_0": "Taṃ sutvā satthā “evaṃ jīvantassa jīvikaṃ dhammikajīvikaṃ nāma, mahārāja, corikādikammaṃ",
  "atk-s0502a0:700_1": "pana idhaloke ceva pīḷeti hiṃseti, paraloke ca, tatonidānaṃ sukhaṃ nāma natthi. Purisassa",
  "atk-s0502a0:700_2": "hi dhanapārijuññakāle kasiṃ vā bhatiṃ vā katvā jīvikameva dhammikajīvikaṃ nāma. Evarūpassa",
  "atk-s0502a0:700_3": "hi vīriyasampannassa satisampannassa kāyavācāhi parisuddhakammassa paññāya nisammakārino",
  "atk-s0502a0:700_4": "kāyādīhi saññatassa dhammajīvikaṃ jīvantassa satiavippavāse ṭhitassa issariyaṃ vaḍḍhatiyevā”ti",
  "atk-s0502a0:700_5": "vatvā imaṃ gāthamāha –",
  "atk-s0502a0:701": "24.",
  "atk-s0502a0:702": "“Uṭṭhānavato satīmato,",
  "atk-s0502a0:703": "Sucikammassa nisammakārino;",
  "atk-s0502a0:704": "Saññatassa dhammajīvino,",
  "atk-s0502a0:705": "Appamattassa yasobhivaḍḍhatī”ti.",
  "atk-s0502a0:706_0": "Tattha uṭṭhānavatoti uṭṭhānavīriyavantassa. Satimatoti satisampannassa. Sucikammassāti",
  "atk-s0502a0:706_1": "niddosehi niraparādhehi kāyakammādīhi samannāgatassa. Nisammakārinoti evañce bhavissati,",
  "atk-s0502a0:706_2": "evaṃ karissāmīti vā, imasmiṃ kamme evaṃ kate idaṃ nāma bhavissatīti vā evaṃ nidānaṃ",
  "atk-s0502a0:706_3": "sallakkhetvā rogatikicchanaṃ viya sabbakammāni nisāmetvā upadhāretvā karontassa.",
  "atk-s0502a0:706_4": "Saññatassāti kāyādīhi saññatassa nicchiddassa. Dhammajīvinoti agārikassa tulākūṭādīni",
  "atk-s0502a0:706_5": "vajjetvā kasigorakkhādīhi, anagārikassa vejjakammadūtakammādīni vajjetvā dhammena",
  "atk-s0502a0:706_6": "samena bhikkhācariyāya jīvikaṃ kappentassa. Appamattassāti avippavutthasatino. Yasobhivaḍḍhatīti",
  "atk-s0502a0:706_7": "issariyabhogasampannasaṅkhāto ceva kittivaṇṇabhaṇanasaṅkhāto ca yaso abhivaḍḍhatīti.",
  "atk-s0502a0:707": "Gāthāpariyosāne kumbhaghosako sotāpattiphale patiṭṭhahi. Aññepi bahū sotāpattiphalādīni pāpuṇiṃsu. Evaṃ mahājanassa sātthikā dhammadesanā jātāti.",
  "atk-s0502a0:708": "Kumbhaghosakaseṭṭhivatthu dutiyaṃ.",
  "atk-s0502a0:709": "3. Cūḷapanthakattheravatthu",
  "atk-s0502a0:710": "Uṭṭhānenappamādenāti imaṃ dhammadesanaṃ satthā veḷuvane viharanto cūḷapanthakattheraṃ ārabbha kathesi.",
  "atk-s0502a0:711_0": "Rājagahe kira dhanaseṭṭhikulassa dhītā vayappattakāle mātāpitūhi sattabhūmikassa",
  "atk-s0502a0:711_1": "pāsādassa uparimatale ativiya rakkhiyamānā yobbanamadamattatāya purisalolā hutvā",
  "atk-s0502a0:711_2": "attano dāseneva saddhiṃ santhavaṃ katvā, “aññepi me idaṃ kammaṃ jāneyyu”nti bhītā",
  "atk-s0502a0:711_3": "evamāha – “amhehi imasmiṃ ṭhāne na sakkā vasituṃ. Sace me mātāpitaro imaṃ dosaṃ jānissanti,",
  "atk-s0502a0:711_4": "khaṇḍākhaṇḍikaṃ maṃ karissanti. Videsaṃ gantvā vasissāmā”ti. Te hatthasāraṃ gahetvā",
  "atk-s0502a0:711_5": "aggadvārena nikkhamitvā, “yattha vā tattha vā aññehi ajānanaṭṭhānaṃ gantvā vasissāmā”ti",
  "atk-s0502a0:711_6": "ubhopi agamaṃsu. Tesaṃ ekasmiṃ ṭhāne vasantānaṃ saṃvāsamanvāya tassā kucchismiṃ gabbho",
  "atk-s0502a0:711_7": "patiṭṭhāsi. Sā gabbhaparipākaṃ āgamma tena saddhiṃ mantesi, “gabbho me paripākaṃ",
  "atk-s0502a0:711_8": "gato, ñātibandhuvirahite ṭhāne gabbhavuṭṭhānaṃ nāma ubhinnampi amhākaṃ dukkhāvahaṃ,",
  "atk-s0502a0:711_9": "kulagehameva gacchāmā”ti. So “sacāhaṃ tattha gamissāmi, jīvitaṃ me natthī”ti bhayena",
  "atk-s0502a0:711_10": "“ajja gacchāma, sve gacchāmā”ti divase atikkāmesi. Sā cintesi – “ayaṃ bālo attano",
  "atk-s0502a0:711_11": "dosamahantatāya gantuṃ na ussahati, mātāpitaro nāma ekantahitāva, ayaṃ gacchatu vā,",
  "atk-s0502a0:711_12": "mā vā, ahaṃ gamissāmī”ti. Sā tasmiṃ gehā nikkhante gehaparikkhāraṃ paṭisāmetvā attano",
  "atk-s0502a0:711_13": "kulagharaṃ gatabhāvaṃ anantaragehavāsīnaṃ ārocetvā maggaṃ paṭipajji.",
  "atk-s0502a0:712_0": "Sopi gharaṃ āgantvā taṃ adisvā paṭivissake pucchitvā, “sā kulagharaṃ gatā”ti sutvā",
  "atk-s0502a0:712_1": "vegena anubandhitvā antarāmagge sampāpuṇi. Tassāpi tattheva gabbhavuṭṭhānaṃ ahosi.",
  "atk-s0502a0:712_2": "So “kiṃ idaṃ, bhadde”ti pucchi. “Sāmi, me eko putto jāto”ti. “Idāni kiṃ karissāmā”ti?",
  "atk-s0502a0:712_3": "“Yassatthāya mayaṃ kulagharaṃ gaccheyyāma, taṃ kammaṃ antarāmaggeva nipphannaṃ, tattha",
  "atk-s0502a0:712_4": "gantvā kiṃ karissāma, nivattissāmā”ti dvepi ekacittā hutvā nivattiṃsu. Tassa ca dārakassa",
  "atk-s0502a0:712_5": "panthe jātattā panthakoti nāmaṃ kariṃsu. Tassā nacirasseva aparopi gabbho patiṭṭhahi.",
  "atk-s0502a0:712_6": "Sabbaṃ purimanayeneva vitthāretabbaṃ. Tassapi dārakassa panthe jātattā paṭhamajātassa",
  "atk-s0502a0:712_7": "mahāpanthakoti nāmaṃ katvā itarassa cūḷapanthakoti nāmaṃ kariṃsu. Te dvepi dārake",
  "atk-s0502a0:712_8": "gahetvā attano vasanaṭṭhānameva gatā. Tesaṃ tattha vasantānaṃ mahāpanthakadārako",
  "atk-s0502a0:712_9": "aññe dārake “cūḷapitā mahāpitāti, ayyako ayyikā”ti ca vadante sutvā mātaraṃ pucchi",
  "atk-s0502a0:712_10": "– “amma, aññe dārakā ‘ayyako ayyikā’tipi, ‘mahāpitā cūḷapitā’tipi vadanti, kacci",
  "atk-s0502a0:712_11": "amhākaññeva ñātakā natthī”ti? “Āma, tāta, amhākaṃ ettha ñātakā natthi. Rājagahanagare",
  "atk-s0502a0:712_12": "pana vo dhanaseṭṭhi nāma ayyako, tattha amhākaṃ bahū ñātakā”ti. “Kasmā tattha na",
  "atk-s0502a0:712_13": "gacchatha, ammā”ti? Sā attano agamanakāraṇaṃ puttassa akathetvā puttesu punappunaṃ",
  "atk-s0502a0:712_14": "kathentesu sāmikaṃ āha – “ime dārakā maṃ ativiya kilamenti, kiṃ no mātāpitaro disvā",
  "atk-s0502a0:712_15": "maṃsaṃ khādissanti, ehi, dārakānaṃ ayyakakulaṃ dassessāmā”ti? “Ahaṃ sammukhā bhavituṃ",
  "atk-s0502a0:712_16": "na sakkhissāmi, te pana nayissāmī”ti. “Sādhu yena kenaci upāyena dārakānaṃ ayyakakulameva",
  "atk-s0502a0:712_17": "daṭṭhuṃ vaṭṭatī”ti. Dvepi janā dārake ādāya anupubbena rājagahaṃ patvā nagaradvāre",
  "atk-s0502a0:712_18": "ekissā sālāya pavisitvā dārakamātā dve dārake gahetvā attano āgatabhāvaṃ mātāpitūnaṃ",
  "atk-s0502a0:712_19": "ārocāpesi. Te taṃ sāsanaṃ sutvā, “saṃsāre vicarantānaṃ na putto na dhītā bhūtapubbā",
  "atk-s0502a0:712_20": "nāma natthi, te amhākaṃ mahāparādhikā, na sakkā tehi amhākaṃ cakkhupathe ṭhātuṃ,",
  "atk-s0502a0:712_21": "ettakaṃ nāma dhanaṃ gahetvā dvepi janā phāsukaṭṭhānaṃ gantvā jīvantu, dārake pana",
  "atk-s0502a0:712_22": "idha pesentū”ti dhanaṃ datvā dūtaṃ pāhesuṃ.",
  "atk-s0502a0:713_0": "Tehi pesitaṃ dhanaṃ gahetvā dārake āgatadūtānaññeva hatthe datvā pahiṇiṃsu. Dārakā",
  "atk-s0502a0:713_1": "ayyakakule vaḍḍhanti. Tesu cūḷapanthako atidaharo, mahāpanthako pana ayyakena saddhiṃ",
  "atk-s0502a0:713_2": "dasabalassa dhammakathaṃ sotuṃ gacchati. Tassa niccaṃ satthu santikaṃ gacchantassa",
  "atk-s0502a0:713_3": "pabbajjāya cittaṃ nami. So ayyakaṃ āha – “sace maṃ anujāneyyātha, ahaṃ pabbajeyya”nti.",
  "atk-s0502a0:713_4": "“Kiṃ vadesi, tāta, sakalassa lokassapi me pabbajjāto tava pabbajjā bhaddikā. Sace",
  "atk-s0502a0:713_5": "sakkosi pabbajāhī”ti. Taṃ satthu santikaṃ netvā, “kiṃ, gahapati, dārako te laddho”ti",
  "atk-s0502a0:713_6": "vutte, “āma, bhante, ayaṃ me nattā tumhākaṃ santike pabbajitukāmo”ti āha. Satthā",
  "atk-s0502a0:713_7": "aññataraṃ piṇḍapātacārikaṃ bhikkhuṃ “imaṃ dārakaṃ pabbājehī”ti āṇāpesi. Thero tassa",
  "atk-s0502a0:713_8": "tacapañcakakammaṭṭhānaṃ ācikkhitvā pabbājesi. So bahuṃ buddhavacanaṃ uggaṇhitvā paripuṇṇavasso",
  "atk-s0502a0:713_9": "upasampadaṃ labhitvā yonisomanasikārena kammaṭṭhānaṃ karonto arahattaṃ pāpuṇi. So",
  "atk-s0502a0:713_10": "jhānasukhena phalasukhena vītināmento cintesi – “sakkā nu kho idaṃ sukhaṃ cūḷapanthakassa",
  "atk-s0502a0:713_11": "dātu”nti! Tato ayyakaseṭṭhissa santikaṃ gantvā evamāha – “mahāseṭṭhi, sace anujāneyyātha,",
  "atk-s0502a0:713_12": "ahaṃ cūḷapanthakaṃ pabbājeyya”nti. “Pabbājetha, bhante”ti. Seṭṭhi kira sāsane ca",
  "atk-s0502a0:713_13": "suppasanno, “kataradhītāya vo ete puttā”ti pucchiyamāno ca “palātadhītāyā”ti vattuṃ",
  "atk-s0502a0:713_14": "lajjati, tasmā sukheneva tesaṃ pabbajjaṃ anujāni. Thero cūḷapanthakaṃ pabbājetvā",
  "atk-s0502a0:713_15": "sīlesu patiṭṭhāpesi. So pabbajitvāva dandho ahosi.",
  "atk-s0502a0:714": "“Padmaṃ yathā kokanadaṃ sugandhaṃ,",
  "atk-s0502a0:715": "Pāto siyā phullamavītagandhaṃ;",
  "atk-s0502a0:716": "Aṅgīrasaṃ passa virocamānaṃ,",
  "atk-s0502a0:717": "Tapantamādiccamivantalikkhe”ti. –",
  "atk-s0502a0:718_0": "Imaṃ ekaṃ gāthaṃ catūhi māsehi uggaṇhituṃ nāsakkhi. So kira kassapasammāsambuddhakāle",
  "atk-s0502a0:718_1": "pabbajitvā paññavā hutvā aññatarassa dandhabhikkhuno uddesaggahaṇakāle parihāsakeḷiṃ",
  "atk-s0502a0:718_2": "akāsi. So bhikkhu tena parihāsena lajjito neva uddesaṃ gaṇhi, na sajjhāyamakāsi.",
  "atk-s0502a0:718_3": "Tena kammena ayaṃ pabbajitvāva dandho jāto, gahitagahitaṃ padaṃ uparūparipadaṃ gaṇhantassa",
  "atk-s0502a0:718_4": "nassati. Tassa imameva gāthaṃ uggahetuṃ vāyamantassa cattāro māsā atikkantā. Atha",
  "atk-s0502a0:718_5": "naṃ mahāpanthako, “cūḷapanthaka, tvaṃ imasmiṃ sāsane abhabbo, catūhi māsehi ekaṃ",
  "atk-s0502a0:718_6": "gāthampi gaṇhituṃ na sakkosi, pabbajitakiccaṃ pana kathaṃ matthakaṃ pāpessasi, nikkhama",
  "atk-s0502a0:718_7": "ito”ti vihārā nikkaḍḍhi. Cūḷapanthako buddhasāsane sinehena gihibhāvaṃ na pattheti.",
  "atk-s0502a0:719_0": "Tasmiñca kāle mahāpanthako bhattuddesako ahosi. Jīvako komārabhacco bahuṃ mālāgandhavilepanaṃ",
  "atk-s0502a0:719_1": "ādāya attano ambavanaṃ gantvā satthāraṃ pūjetvā dhammaṃ sutvā uṭṭhāyāsanā dasabalaṃ",
  "atk-s0502a0:719_2": "vanditvā mahāpanthakaṃ upasaṅkamitvā, “kittakā, bhante, satthu santike bhikkhū”ti",
  "atk-s0502a0:719_3": "pucchi. “Pañcamattāni bhikkhusatānī”ti. “Sve, bhante, buddhappamukhāni pañca bhikkhusatāni",
  "atk-s0502a0:719_4": "ādāya amhākaṃ nivesane bhikkhaṃ gaṇhathā”ti. “Upāsaka, cūḷapanthako nāma bhikkhu",
  "atk-s0502a0:719_5": "dandho aviruḷhidhammo, taṃ ṭhapetvā sesānaṃ nimantanaṃ sampaṭicchāmī”ti thero āha.",
  "atk-s0502a0:719_6": "Taṃ sutvā cūḷapanthako cintesi – “thero ettakānaṃ bhikkhūnaṃ nimantanaṃ sampaṭicchanto",
  "atk-s0502a0:719_7": "maṃ bāhiraṃ katvā sampaṭicchati, nissaṃsayaṃ mayhaṃ bhātikassa mayi cittaṃ bhinnaṃ",
  "atk-s0502a0:719_8": "bhavissati, kiṃ dāni mayhaṃ iminā sāsanena, gihī hutvā dānādīni puññāni karonto jīvissāmī”ti?",
  "atk-s0502a0:719_9": "So punadivase pātova vibbhamituṃ pāyāsi.",
  "atk-s0502a0:720_0": "Satthā paccūsakāleyeva lokaṃ volokento imaṃ kāraṇaṃ disvā paṭhamataraṃ gantvā cūḷapanthakassa",
  "atk-s0502a0:720_1": "gamanamagge dvārakoṭṭhake caṅkamanto aṭṭhāsi. Cūḷapanthako gacchanto satthāraṃ disvā",
  "atk-s0502a0:720_2": "upasaṅkamitvā vanditvā aṭṭhāsi. Atha naṃ satthā “kuhiṃ pana tvaṃ, cūḷapanthaka, imāya",
  "atk-s0502a0:720_3": "velāya gacchasī”ti āha. “Bhātā maṃ, bhante, nikkaḍḍhati, tenāhaṃ vibbhamituṃ gacchāmī”ti.",
  "atk-s0502a0:720_4": "“Cūḷapanthaka, tava pabbajjā nāma mama santakā, bhātarā nikkaḍḍhito kasmā mama santikaṃ",
  "atk-s0502a0:720_5": "nāgañchi, ehi, kiṃ te gihibhāvena, mama santike bhavissasī”ti cakkaṅkitatalena pāṇinā",
  "atk-s0502a0:720_6": "taṃ sirasi parāmasitvā ādāya gantvā gandhakuṭippamukhe nisīdāpetvā, “cūḷapanthaka,",
  "atk-s0502a0:720_7": "puratthābhimukho hutvā imaṃ pilotikaṃ ‘rajoharaṇaṃ rajoharaṇa’nti parimajjanto idheva",
  "atk-s0502a0:720_8": "hohī”ti iddhiyā abhisaṅkhataṃ parisuddhaṃ pilotikaṃ datvā kāle ārocite bhikkhusaṅghaparivuto",
  "atk-s0502a0:720_9": "jīvakassa gehaṃ gantvā paññattāsane nisīdi. Cūḷapanthakopi sūriyaṃ olokento taṃ pilotikaṃ",
  "atk-s0502a0:720_10": "“rajoharaṇaṃ rajoharaṇa”nti parimajjanto nisīdi. Tassa taṃ pilotikakhaṇḍaṃ parimajjantassa",
  "atk-s0502a0:720_11": "kiliṭṭhaṃ ahosi. Tato cintesi – “idaṃ pilotikakhaṇḍaṃ ativiya parisuddhaṃ, imaṃ pana",
  "atk-s0502a0:720_12": "attabhāvaṃ nissāya purimapakatiṃ vijahitvā evaṃ kiliṭṭhaṃ jātaṃ, aniccā vata saṅkhārā”ti",
  "atk-s0502a0:720_13": "khayavayaṃ paṭṭhapento vipassanaṃ vaḍḍhesi. Satthā “cūḷapanthakassa cittaṃ vipassanaṃ",
  "atk-s0502a0:720_14": "āruḷha”nti ñatvā, “cūḷapanthaka, tvaṃ pilotikakhaṇḍameva saṃkiliṭṭhaṃ ‘rajaṃ raja’nti",
  "atk-s0502a0:720_15": "mā saññaṃ kari, abbhantare pana te rāgarajādayo atthi, te harāhī”ti vatvā obhāsaṃ",
  "atk-s0502a0:720_16": "vissajjetvā purato nisinno viya paññāyamānarūpo hutvā imā gāthā abhāsi –",
  "atk-s0502a0:721": "“Rāgo rajo na ca pana reṇu vuccati,",
  "atk-s0502a0:722": "Rāgassetaṃ adhivacanaṃ rajoti;",
  "atk-s0502a0:723": "Etaṃ rajjaṃ vippajahitva bhikkhavo,",
  "atk-s0502a0:724": "Viharanti te vigatarajassa sāsane.",
  "atk-s0502a0:725": "“Doso rajo na ca pana reṇu vuccati,",
  "atk-s0502a0:726": "Dosassetaṃ adhivacanaṃ rajoti;",
  "atk-s0502a0:727": "Etaṃ rajaṃ vippajahitva bhikkhavo,",
  "atk-s0502a0:728": "Viharanti te vigatarajassa sāsane.",
  "atk-s0502a0:729": "“Moho rajo na ca pana reṇu vuccati,",
  "atk-s0502a0:730": "Mohassetaṃ adhivacanaṃ rajoti;",
  "atk-s0502a0:731": "Etaṃ rajaṃ vippajahitva bhikkhavo,",
  "atk-s0502a0:732": "Viharanti te vigatarajassa sāsane”ti. ;",
  "atk-s0502a0:733": "Gāthāpariyosāne cūḷapanthako saha paṭisambhidāhi arahattaṃ pāpuṇi. Saha paṭisambhidāhiyevassa tīṇi piṭakāni āgamiṃsu.",
  "atk-s0502a0:734_0": "So kira pubbe rājā hutvā nagaraṃ padakkhiṇaṃ karonto nalāṭato sede muccante parisuddhena",
  "atk-s0502a0:734_1": "sāṭakena nalāṭantaṃ puñchi, sāṭako kiliṭṭho ahosi. So “imaṃ sarīraṃ nissāya evarūpo",
  "atk-s0502a0:734_2": "parisuddho sāṭako pakatiṃ jahitvā kiliṭṭho jāto, aniccā vata saṅkhārā”ti aniccasaññaṃ",
  "atk-s0502a0:734_3": "paṭilabhi. Te kāraṇenassa rajoharaṇameva paccayo jāto.",
  "atk-s0502a0:735_0": "Jīvakopi kho komārabhacco dasabalassa dakkhiṇodakaṃ upanāmesi. Satthā “nanu, jīvaka,",
  "atk-s0502a0:735_1": "vihāre bhikkhū atthī”ti hatthena pattaṃ pidahi. Mahāpanthako “nanu, bhante, vihāre",
  "atk-s0502a0:735_2": "bhikkhū natthī”ti āha. Satthā “atthi, jīvakā”ti āha. Jīvako “tena hi bhaṇe gaccha,",
  "atk-s0502a0:735_3": "vihāre bhikkhūnaṃ atthibhāvaṃ vā natthibhāvaṃ vā tvaññeva jānāhī”ti purisaṃ pesesi.",
  "atk-s0502a0:735_4": "Tasmiṃ khaṇe cūḷapanthako “mayhaṃ bhātiko ‘vihāre bhikkhū natthī’ti bhaṇati, vihāre",
  "atk-s0502a0:735_5": "bhikkhūnaṃ atthibhāvamassa pakāsessāmī”ti sakalaṃ ambavanaṃ bhikkhūnaññeva pūresi.",
  "atk-s0502a0:735_6": "Ekacce bhikkhū cīvarakammaṃ karonti, ekacce rajanakammaṃ karonti, ekacce sajjhāyaṃ",
  "atk-s0502a0:735_7": "karonti. Evaṃ aññamaññaasadisaṃ bhikkhusahassaṃ māpesi. So puriso vihāre bahū bhikkhū",
  "atk-s0502a0:735_8": "disvā nivattitvā, “ayya, sakalaṃ ambavanaṃ bhikkhūhi paripuṇṇa”nti jīvakassa ārocesi.",
  "atk-s0502a0:735_9": "Theropi kho tattheva –",
  "atk-s0502a0:736": "“Sahassakkhattumattānaṃ, nimminitvāna panthako;",
  "atk-s0502a0:737": "Nisīdambavane ramme, yāva kālappavedanā”ti.",
  "atk-s0502a0:738_0": "Atha satthā taṃ purisaṃ āha – “vihāraṃ gantvā ‘satthā cūḷapanthakaṃ nāma pakkosatī’ti",
  "atk-s0502a0:738_1": "vadehī”ti. Tena gantvā tathā vutte, “ahaṃ cūḷapanthako, ahaṃ cūḷapanthako”ti mukhasahassaṃ",
  "atk-s0502a0:738_2": "uṭṭhahi. So puriso puna gantvā, “sabbepi kira, bhante, cūḷapanthakāyeva nāmā”ti āha.",
  "atk-s0502a0:738_3": "“Tena hi gantvā yo ‘ahaṃ cūḷapanthako’ti paṭhamaṃ vadati, taṃ hatthe gaṇha, avasesā",
  "atk-s0502a0:738_4": "antaradhāyissantī”ti. So tathā akāsi. Tāvadeva sahassamattā bhikkhū antaradhāyiṃsu.",
  "atk-s0502a0:738_5": "Theropi tena purisena saddhiṃ agamāsi. Satthā bhattakiccapariyosāne jīvakaṃ āmantesi",
  "atk-s0502a0:738_6": "– “jīvaka, cūḷapanthakassa pattaṃ gaṇhāhi, ayaṃ te anumodanaṃ karissatī”ti. Jīvako",
  "atk-s0502a0:738_7": "tathā akāsi. Thero sīhanādaṃ nadanto taruṇasīho viya tīhi piṭakehi saṅkhobhetvā anumodanamakāsi.",
  "atk-s0502a0:738_8": "Satthā uṭṭhāyāsanā bhikkhusaṅghaparivuto vihāraṃ gantvā bhikkhūhi vatte dassite gandhakuṭippamukhe",
  "atk-s0502a0:738_9": "ṭhatvā bhikkhusaṅghassa sugatovādaṃ datvā kammaṭṭhānaṃ kathetvā bhikkhusaṅghaṃ uyyojetvā",
  "atk-s0502a0:738_10": "surabhigandhavāsitaṃ gandhakuṭiṃ pavisitvā dakkhiṇena passena sīhaseyyaṃ upagato.",
  "atk-s0502a0:738_11": "Atha sāyanhasamaye bhikkhū ito cito ca samosaritvā rattakambalasāṇiyā parikkhittā",
  "atk-s0502a0:738_12": "viya nisīditvā satthu guṇakathaṃ ārabhiṃsu, “āvuso, mahāpanthako cūḷapanthakassa",
  "atk-s0502a0:738_13": "ajjhāsayaṃ ajānanto catūhi māsehi ekaṃ gāthaṃ uggaṇhāpetuṃ na sakkoti, ‘dandho aya’nti",
  "atk-s0502a0:738_14": "vihārā nikkaḍḍhi, sammāsambuddho pana attano anuttaradhammarājatāya ekasmiṃyevassa",
  "atk-s0502a0:738_15": "antarabhatte saha paṭisambhidāhi arahattaṃ adāsi, tīṇi piṭakāni saha paṭisambhidāhiyeva",
  "atk-s0502a0:738_16": "āgatāni, aho buddhānaṃ balaṃ nāma mahanta”nti.",
  "atk-s0502a0:739_0": "Atha bhagavā dhammasabhāyaṃ imaṃ kathāpavattiṃ ñatvā, “ajja mayā gantuṃ vaṭṭatī”ti",
  "atk-s0502a0:739_1": "buddhaseyyāya uṭṭhāya surattadupaṭṭaṃ nivāsetvā vijjulataṃ viya kāyabandhanaṃ bandhitvā",
  "atk-s0502a0:739_2": "rattakambalasadisaṃ sugatamahācīvaraṃ pārupitvā surabhigandhakuṭito nikkhamma mattavaravāraṇasīhavijambhitavilāsena",
  "atk-s0502a0:739_3": "anantāya buddhalīḷāya dhammasabhaṃ gantvā alaṅkatamaṇḍalamāḷamajjhe supaññattavarabuddhāsanaṃ",
  "atk-s0502a0:739_4": "abhiruyha chabbaṇṇabuddharaṃsiyo vissajjento aṇṇavakucchiṃ khobhayamāno yugandharamatthake",
  "atk-s0502a0:739_5": "bālasūriyo viya āsanamajjhe nisīdi. Sammāsambuddhe pana āgatamatte bhikkhusaṅgho",
  "atk-s0502a0:739_6": "kathaṃ pacchinditvā tuṇhī ahosi. Satthā mudukena mettacittena parisaṃ oloketvā, “ayaṃ",
  "atk-s0502a0:739_7": "parisā ativiya sobhati, ekassapi hatthakukkuccaṃ vā pādakukkuccaṃ vā ukkāsitasaddo",
  "atk-s0502a0:739_8": "vā khipitasaddo vā natthi, sabbepi ime buddhagāravena sagāravā, buddhatejena tajjitā.",
  "atk-s0502a0:739_9": "Mayi āyukappampi akathetvā nisinne paṭhamaṃ kathaṃ samuṭṭhāpetvā na kathessanti.",
  "atk-s0502a0:739_10": "Kathāsamuṭṭhāpanavattaṃ nāma mayāva jānitabbaṃ, ahameva paṭhamaṃ kathessāmī”ti madhurena",
  "atk-s0502a0:739_11": "brahmassarena bhikkhū āmantetvā, “kāya nuttha, bhikkhave, etarahi kathāya sannisinnā,",
  "atk-s0502a0:739_12": "kā ca pana vo antarākathā vippakatā”ti pucchitvā, “imāya nāmā”ti vutte, “na, bhikkhave,",
  "atk-s0502a0:739_13": "cūḷapanthako idāneva dandho, pubbepi dandhoyeva. Na kevalañcassāhaṃ idāneva avassayo",
  "atk-s0502a0:739_14": "jāto, pubbepi avassayo ahosimeva. Pubbe panāhaṃ imaṃ lokiyakuṭumbassa sāmikaṃ akāsiṃ,",
  "atk-s0502a0:739_15": "idāni lokuttarakuṭumbassā”ti vatvā tamatthaṃ vitthārato sotukāmehi bhikkhūhi āyācito atītaṃ āhari –",
  "atk-s0502a0:740_0": "“Atīte, bhikkhave, bārāṇasinagaravāsī eko māṇavo takkasilaṃ gantvā sippuggahaṇatthāya",
  "atk-s0502a0:740_1": "disāpāmokkhassa ācariyassa dhammantevāsiko hutvā pañcannaṃ māṇavakasatānaṃ antare",
  "atk-s0502a0:740_2": "ativiya ācariyassa upakārako ahosi, pādaparikammādīni sabbakiccāni karoti. Dandhatāya",
  "atk-s0502a0:740_3": "pana kiñci uggaṇhituṃ na sakko”ti. Ācariyo “ayaṃ mama bahūpakāro, sikkhāpessāmi na”nti",
  "atk-s0502a0:740_4": "vāyamantopi kiñci sikkhāpetuṃ na sakkoti. So ciraṃ vasitvā ekagāthampi uggaṇhituṃ",
  "atk-s0502a0:740_5": "asakkonto ukkaṇṭhitvā “gamissāmī”ti ācariyaṃ āpucchi. Ācariyo cintesi – “ayaṃ mayhaṃ",
  "atk-s0502a0:740_6": "upakārako, paṇḍitabhāvamassa paccāsīsāmi, na naṃ kātuṃ sakkomi, avassaṃ mayā imassa",
  "atk-s0502a0:740_7": "paccupakāro kātabbo, ekamassa mantaṃ bandhitvā dassāmī”ti so taṃ araññaṃ netvā “ghaṭṭesi",
  "atk-s0502a0:740_8": "ghaṭṭesi, kiṃ kāraṇā ghaṭṭesi? Ahampi taṃ jānāmi jānāmī”ti imaṃ mantaṃ bandhitvā",
  "atk-s0502a0:740_9": "uggaṇhāpento anekasatakkhattuṃ parivattāpetvā, “paññāyati te”ti pucchitvā, “āma,",
  "atk-s0502a0:740_10": "paññāyatī”ti vutte “dandhena nāma vāyāmaṃ katvā paguṇaṃ kataṃ sippaṃ na palāyatī”ti",
  "atk-s0502a0:740_11": "cintetvā maggaparibbayaṃ datvā, “gaccha, imaṃ mantaṃ nissāya jīvissasi, apalāyanatthāya",
  "atk-s0502a0:740_12": "panassa niccaṃ sajjhāyaṃ kareyyāsī”ti vatvā taṃ uyyojesi. Athassa mātā bārāṇasiyaṃ",
  "atk-s0502a0:740_13": "sampattakāle “putto me sippaṃ sikkhitvā āgato”ti mahāsakkārasammānaṃ akāsi.",
  "atk-s0502a0:741_0": "Tadā bārāṇasirājā “atthi nu kho me kāyakammādīsu koci doso”ti paccavekkhanto attano",
  "atk-s0502a0:741_1": "aruccanakaṃ kiñci kammaṃ adisvā “attano vajjaṃ nāma attano na paññāyati, paresaṃ",
  "atk-s0502a0:741_2": "paññāyati, nāgarānaṃ pariggaṇhissāmī”ti cintetvā sāyaṃ aññātakavesena nikkhamitvā,",
  "atk-s0502a0:741_3": "“sāyamāsaṃ bhuñjitvā nisinnamanussānaṃ kathāsallāpo nāma nānappakārako hoti, ‘sacāhaṃ",
  "atk-s0502a0:741_4": "adhammena rajjaṃ kāremi, pāpena adhammikena raññā daṇḍabaliādīhi hatamhā’ti vakkhanti.",
  "atk-s0502a0:741_5": "‘Sace dhammena rajjaṃ kāremi, dīghāyuko hotu no rājā’tiādīni vatvā mama guṇaṃ kathessantī”ti",
  "atk-s0502a0:741_6": "tesaṃ tesaṃ gehānaṃ bhittianusāreneva vicarati.",
  "atk-s0502a0:742_0": "Tasmiṃ khaṇe umaṅgacorā dvinnaṃ gehānaṃ antare umaṅgaṃ bhindanti ekaumaṅgeneva dve",
  "atk-s0502a0:742_1": "gehāni pavisanatthāya. Rājā te disvā gehacchāyāya aṭṭhāsi. Tesaṃ umaṅgaṃ bhinditvā",
  "atk-s0502a0:742_2": "gehaṃ pavisitvā bhaṇḍakaṃ olokitakāle māṇavo pabujjhitvā taṃ mantaṃ sajjhāyanto “ghaṭṭesi",
  "atk-s0502a0:742_3": "ghaṭṭesi, kiṃ kāraṇā ghaṭṭesi? Ahampi taṃ jānāmi jānāmī”ti āha. Te taṃ sutvā, “iminā",
  "atk-s0502a0:742_4": "kiramhā ñātā, idāni no nāsessatī”ti nivatthavatthānipi chaḍḍetvā bhītā sammukhasammukhaṭṭhāneneva",
  "atk-s0502a0:742_5": "palāyiṃsu. Rājā te palāyante disvā itarassa ca mantasajjhāyanasaddaṃ sutvā gehaññeva",
  "atk-s0502a0:742_6": "vavatthapetvā nāgarānaṃ pariggaṇhitvā nivesanaṃ pāvisi. So vibhātāya pana rattiyā",
  "atk-s0502a0:742_7": "pātovekaṃ purisaṃ pakkositvā āha – “gaccha bhaṇe, asukavīthiyaṃ nāma yasmiṃ gehe",
  "atk-s0502a0:742_8": "umaṅgo bhinno, tattha takkasilato sippaṃ uggaṇhitvā āgatamāṇavo atthi, taṃ ānehī”ti.",
  "atk-s0502a0:742_9": "So gantvā “rājā taṃ pakkosatī”ti vatvā māṇavaṃ ānesi. Atha naṃ rājā āha – “tvaṃ,",
  "atk-s0502a0:742_10": "tāta, takkasilato sippaṃ uggaṇhitvā āgatamāṇavo”ti? “Āma, devā”ti. “Amhākampi taṃ",
  "atk-s0502a0:742_11": "sippaṃ dehī”ti. “Sādhu, deva, samānāsane nisīditvā gaṇhāhī”ti. Rājāpi tathā katvā",
  "atk-s0502a0:742_12": "mantaṃ gahetvā “ayaṃ te ācariyabhāgo”ti sahassaṃ adāsi.",
  "atk-s0502a0:743_0": "Tadā senāpati rañño kappakaṃ āha – “kadā rañño massuṃ karissasī”ti? “Sve vā parasuve",
  "atk-s0502a0:743_1": "vā”ti. So tassa sahassaṃ datvā “kiccaṃ me atthī”ti vatvā, “kiṃ, sāmī”ti vutte “rañño",
  "atk-s0502a0:743_2": "massukammaṃ karonto viya hutvā khuraṃ ativiya pahaṃsitvā galanāḷiṃ chinda, tvaṃ senāpati",
  "atk-s0502a0:743_3": "bhavissasi, ahaṃ rājā”ti. So “sādhū”ti sampaṭicchitvā rañño massukammakaraṇadivase",
  "atk-s0502a0:743_4": "gandhodakena massuṃ temetvā khuraṃ pahaṃsitvā nalāṭante gahetvā, “khuro thokaṃ kuṇṭhadhāro,",
  "atk-s0502a0:743_5": "ekappahāreneva galanāḷiṃ chindituṃ vaṭṭatī”ti puna ekamantaṃ ṭhatvā khuraṃ pahaṃsi.",
  "atk-s0502a0:743_6": "Tasmiṃ khaṇe rājā attano mantaṃ saritvā sajjhāyaṃ karonto “ghaṭṭesi ghaṭṭesi, kiṃ",
  "atk-s0502a0:743_7": "kāraṇā ghaṭṭesi? Ahampi taṃ jānāmi jānāmī”ti āha. Nhāpitassa nalāṭato sedā mucciṃsu.",
  "atk-s0502a0:743_8": "So “jānāti mama kāraṇaṃ rājā”ti bhīto khuraṃ bhūmiyaṃ khipitvā pādamūle urena nipajji.",
  "atk-s0502a0:743_9": "Rājāno nāma chekā honti, tena taṃ evamāha – “are, duṭṭha, nhāpita, ‘na maṃ rājā jānātī’ti",
  "atk-s0502a0:743_10": "saññaṃ karosī”ti. “Abhayaṃ me dehi, devā”ti. “Hotu, mā bhāyi, kathehī”ti. Senāpati",
  "atk-s0502a0:743_11": "me, deva, sahassaṃ datvā, “rañño massuṃ karonto viya galanāḷiṃ chinda, ahaṃ rājā",
  "atk-s0502a0:743_12": "hutvā taṃ senāpatiṃ karissāmī”ti āhāti. Rājā taṃ sutvā “ācariyaṃ me nissāya jīvitaṃ",
  "atk-s0502a0:743_13": "laddha”nti cintetvā senāpatiṃ pakkosāpetvā, “ambho, senāpati, kiṃ nāma tayā mama",
  "atk-s0502a0:743_14": "santikā na laddhaṃ, idāni taṃ daṭṭhuṃ na sakkomi, mama raṭṭhā nikkhamāhī”ti taṃ raṭṭhā",
  "atk-s0502a0:743_15": "pabbājetvā ācariyaṃ pakkosāpetvā, “ācariya, taṃ nissāya mayā jīvitaṃ laddha”nti vatvā",
  "atk-s0502a0:743_16": "mahantaṃ sakkāraṃ karitvā tassa senāpatiṭṭhānaṃ adāsi. “So tadā cūḷapanthako ahosi,",
  "atk-s0502a0:743_17": "satthā disāpāmokkho ācariyo”ti.",
  "atk-s0502a0:744_0": "Satthā imaṃ atītaṃ āharitvā, “evaṃ, bhikkhave, pubbepi cūḷapanthako dandhoyeva ahosi,",
  "atk-s0502a0:744_1": "tadāpissāhaṃ avassayo hutvā taṃ lokiyakuṭumbe patiṭṭhāpesi”nti vatvā puna ekadivasaṃ",
  "atk-s0502a0:744_2": "“aho satthā cūḷapanthakassa avassayo jāto”ti kathāya samuṭṭhitāya cūḷaseṭṭhijātake",
  "atk-s0502a0:744_3": "atītavatthuṃ kathetvā –",
  "atk-s0502a0:745": "“Appakenāpi medhāvī, pābhatena vicakkhaṇo;",
  "atk-s0502a0:746": "Samuṭṭhāpeti attānaṃ, aṇuṃ aggiṃva sandhama”nti. –",
  "atk-s0502a0:747_0": "Gāthaṃ vatvā, “na, bhikkhave, idānevāhaṃ imassa avassayo jāto, pubbepi avassayo ahosimeva.",
  "atk-s0502a0:747_1": "Pubbe panāhaṃ imaṃ lokiyakuṭumbassa sāmikaṃ akāsiṃ, idāni lokuttarakuṭumbassa. Tadā",
  "atk-s0502a0:747_2": "hi cūḷantevāsiko cūḷapanthako ahosi, cūḷaseṭṭhi pana paṇḍito byatto nakkhattakovido",
  "atk-s0502a0:747_3": "ahamevā”ti jātakaṃ samodhānesi.",
  "atk-s0502a0:748_0": "Punekadivasaṃ dhammasabhāyaṃ kathaṃ samuṭṭhāpesuṃ, “āvuso, cūḷapanthako catūhi māsehi",
  "atk-s0502a0:748_1": "catuppadaṃ gāthaṃ gahetuṃ asakkontopi vīriyaṃ anossajjitvāva arahatte patiṭṭhito,",
  "atk-s0502a0:748_2": "idāni lokuttaradhammakuṭumbassa sāmiko jāto”ti. Satthā āgantvā, “kāya nuttha, bhikkhave,",
  "atk-s0502a0:748_3": "etarahi kathāya sannisinnā”ti pucchitvā, “imāya nāmā”ti vutte, “bhikkhave, mama sāsane",
  "atk-s0502a0:748_4": "āraddhavīriyo bhikkhu lokuttaradhammassa sāmiko hotiyevā”ti vatvā imaṃ gāthamāha –",
  "atk-s0502a0:749": "25.",
  "atk-s0502a0:750": "“Uṭṭhānenappamādena, saṃyamena damena ca;",
  "atk-s0502a0:751": "Dīpaṃ kayirātha medhāvī, yaṃ ogho nābhikīratī”ti.",
  "atk-s0502a0:752_0": "Tattha dīpaṃ kayirāthāti vīriyasaṅkhātena uṭṭhānena, satiyā avippavāsākārasaṅkhātena",
  "atk-s0502a0:752_1": "appamādena, catupārisuddhisīlasaṅkhātena saṃyamena, indriyadamena cāti imehi kāraṇabhūtehi",
  "atk-s0502a0:752_2": "catūhi dhammehi dhammojapaññāya samannāgato medhāvī imasmiṃ ativiya dullabhapatiṭṭhatāya",
  "atk-s0502a0:752_3": "atigambhīre saṃsārasāgare attano patiṭṭhānabhūtaṃ arahattaphalaṃ dīpaṃ kayirātha",
  "atk-s0502a0:752_4": "kareyya, kātuṃ sakkuṇeyyāti attho. Kīdisaṃ? Yaṃ ogho nābhikīratīti yaṃ catubbidhopi",
  "atk-s0502a0:752_5": "kilesogho abhikirituṃ viddhaṃsetuṃ na sakkoti. Na hi sakkā arahattaṃ oghena abhikiritunti.",
  "atk-s0502a0:753": "Gāthāpariyosāne bahū sotāpannādayo ahesuṃ. Evaṃ desanā sampattaparisāya sātthikā jātāti.",
  "atk-s0502a0:754": "Cūḷapanthakattheravatthu tatiyaṃ.",
  "atk-s0502a0:755": "4. Bālanakkhattasaṅghuṭṭhavatthu",
  "atk-s0502a0:756": "Pamādamanuyuñjantīti imaṃ dhammadesanaṃ satthā jetavane viharanto bālanakkhattaṃ ārabbha kathesi.",
  "atk-s0502a0:757_0": "Ekasmiñhi samaye sāvatthiyaṃ bālanakkhattaṃ nāma saṅghuṭṭhaṃ. Tasmiṃ nakkhatte bālā",
  "atk-s0502a0:757_1": "dummedhino janā chārikāya ceva gomayena ca sarīraṃ makkhetvā sattāhaṃ asabbhaṃ bhaṇantā",
  "atk-s0502a0:757_2": "vicaranti. Kiñci ñāti suhajjaṃ vā pabbajitaṃ vā disvā lajjantā nāma natthi. Dvāre",
  "atk-s0502a0:757_3": "dvāre ṭhatvā asabbhaṃ bhaṇanti. Manussā tesaṃ asabbhaṃ sotuṃ asakkontā yathābalaṃ",
  "atk-s0502a0:757_4": "aḍḍhaṃ vā pādaṃ vā kahāpaṇaṃ vā pesenti. Te tesaṃ dvāre laddhaṃ laddhaṃ gahetvā pakkamanti.",
  "atk-s0502a0:757_5": "Tadā pana sāvatthiyaṃ pañca koṭimattā ariyasāvakā vasanti, te satthu santikaṃ sāsanaṃ",
  "atk-s0502a0:757_6": "pesayiṃsu – “bhagavā, bhante, sattāhaṃ bhikkhusaṅghena saddhiṃ nagaraṃ appavisitvā",
  "atk-s0502a0:757_7": "vihāreyeva hotū”ti. Tañca pana sattāhaṃ bhikkhusaṅghassa vihāreyeva yāgubhattādīni",
  "atk-s0502a0:757_8": "sampādetvā pahiṇiṃsu, sayampi gehā na nikkhamiṃsu. Te nakkhatte pana pariyosite aṭṭhame",
  "atk-s0502a0:757_9": "divase buddhappamukhaṃ bhikkhusaṅghaṃ nimantetvā nagaraṃ pavesetvā mahādānaṃ datvā",
  "atk-s0502a0:757_10": "ekamantaṃ nisinnā, “bhante, atidukkhena no satta divasāni atikkantāni, bālānaṃ asabbhāni",
  "atk-s0502a0:757_11": "suṇantānaṃ kaṇṇā bhijjanākārappattā honti, koci kassaci na lajjati, tena mayaṃ tumhākaṃ",
  "atk-s0502a0:757_12": "antonagaraṃ pavisituṃ nādamha, mayampi gehato na nikkhamimhā”ti āhaṃsu. Satthā tesaṃ",
  "atk-s0502a0:757_13": "kathaṃ sutvā, “bālānaṃ dummedhānaṃ kiriyā nāma evarūpā hoti, medhāvino pana dhanasāraṃ",
  "atk-s0502a0:757_14": "viya appamādaṃ rakkhitvā amatamahānibbānasampattiṃ pāpuṇantī”ti vatvā imā gāthā abhāsi –",
  "atk-s0502a0:758": "26.",
  "atk-s0502a0:759": "“Pamādamanuyuñjanti, bālā dummedhino janā;",
  "atk-s0502a0:760": "Appamādañca medhāvī, dhanaṃ seṭṭhaṃva rakkhati.",
  "atk-s0502a0:761": "27.",
  "atk-s0502a0:762": "“Mā pamādamanuyuñjetha, mā kāmaratisanthavaṃ;",
  "atk-s0502a0:763": "Appamatto hi jhāyanto, pappoti vipulaṃ sukha”nti.",
  "atk-s0502a0:764_0": "Tattha bālāti bālyena samannāgatā idhalokaparalokatthaṃ ajānantā. Dummedhinoti nippaññā.",
  "atk-s0502a0:764_1": "Te pamāde ādīnavaṃ apassantā pamādaṃ anuyuñjanti pavattenti, pamādena kālaṃ vītināmenti.",
  "atk-s0502a0:764_2": "Medhāvīti dhammojapaññāya samannāgato pana paṇḍito kulavaṃsāgataṃ seṭṭhaṃ uttamaṃ",
  "atk-s0502a0:764_3": "sattaratanadhanaṃ viya appamādaṃ rakkhati. Yathā hi uttamaṃ dhanaṃ nissāya “kāmaguṇasampattiṃ",
  "atk-s0502a0:764_4": "pāpuṇissāma, puttadāraṃ posessāma, paralokagamanamaggaṃ sodhessāmā”ti dhane ānisaṃsaṃ",
  "atk-s0502a0:764_5": "passantā taṃ rakkhanti, evaṃ paṇḍitopi appamatto “paṭhamajjhānādīni paṭilabhissāmi,",
  "atk-s0502a0:764_6": "maggaphalādīni pāpuṇissāmi, tisso vijjā, cha abhiññā sampādessāmī”ti appamāde ānisaṃsaṃ",
  "atk-s0502a0:764_7": "passanto dhanaṃ seṭṭhaṃva appamādaṃ rakkhatīti attho. Mā pamādanti tasmā tumhe mā",
  "atk-s0502a0:764_8": "pamādamanuyuñjetha mā pamādena kālaṃ vītināmayittha. Mā kāmaratisanthavanti vatthukāmakilesakāmesu",
  "atk-s0502a0:764_9": "ratisaṅkhātaṃ taṇhāsanthavampi mā anuyuñjetha mā cintayittha mā paṭilabhittha. Appamatto",
  "atk-s0502a0:764_10": "hīti upaṭṭhitassatitāya hi appamatto jhāyanto puggalo vipulaṃ uḷāraṃ nibbānasukhaṃ pāpuṇātīti.",
  "atk-s0502a0:765": "Gāthāpariyosāne bahū sotāpannādayo ahesuṃ. Mahājanassa sātthikā dhammadesanā jātāti.",
  "atk-s0502a0:766": "Bālanakkhattasaṅghuṭṭhavatthu catutthaṃ.",
  "atk-s0502a0:767": "5. Mahākassapattheravatthu",
  "atk-s0502a0:768": "Pamādaṃ appamādenāti imaṃ dhammadesanaṃ satthā jetavane viharanto mahākassapattheraṃ ārabbha kathesi.",
  "atk-s0502a0:769_0": "Ekasmiñhi divase thero pipphaliguhāyaṃ viharanto rājagahe piṇḍāya caritvā pacchābhattaṃ",
  "atk-s0502a0:769_1": "piṇḍapātapaṭikkanto ālokaṃ vaḍḍhetvā pamatte ca appamatte ca udakapathavīpabbatādīsu",
  "atk-s0502a0:769_2": "cavanake upapajjanake ca satte dibbena cakkhunā olokento nisīdi. Satthā jetavane",
  "atk-s0502a0:769_3": "nisinnakova “kena nu kho vihārena ajja mama putto kassapo viharatī”ti dibbena cakkhunā",
  "atk-s0502a0:769_4": "upadhārento “sattānaṃ cutūpapātaṃ olokento viharatī”ti ñatvā “sattānaṃ cutūpapāto",
  "atk-s0502a0:769_5": "nāma buddhañāṇenapi aparicchinno, mātukucchiyaṃ paṭisandhiṃ gahetvā mātāpitaro ajānāpetvā",
  "atk-s0502a0:769_6": "cavanasattānaṃ paricchedo kātuṃ na sakkā, te jānituṃ tava avisayo, kassapa, appamattako",
  "atk-s0502a0:769_7": "tava visayo, sabbaso pana cavante ca upapajjante ca jānituṃ passituṃ buddhānameva",
  "atk-s0502a0:769_8": "visayo”ti vatvā obhāsaṃ pharitvā sammukhe nisinno viya hutvā imaṃ gāthamāha –",
  "atk-s0502a0:770": "28.",
  "atk-s0502a0:771": "“Pamādaṃ appamādena, yadā nudati paṇḍito;",
  "atk-s0502a0:772": "Paññāpāsādamāruyha, asoko sokiniṃ pajaṃ;",
  "atk-s0502a0:773": "Pabbataṭṭhova bhūmaṭṭhe, dhīro bāle avekkhatī”ti.",
  "atk-s0502a0:774_0": "Tattha nudatīti yathā nāma pokkharaṇiṃ pavisantaṃ navodakaṃ purāṇodakaṃ khobhetvā",
  "atk-s0502a0:774_1": "tassokāsaṃ adatvā taṃ attano matthakamatthakena palāyantaṃ nudati nīharati, evameva",
  "atk-s0502a0:774_2": "paṇḍito appamādalakkhaṇaṃ brūhento pamādassokāsaṃ adatvā yadā appamādavegena taṃ",
  "atk-s0502a0:774_3": "nudati nīharati, atha so panunnapamādo accuggatatthena parisuddhaṃ dibbacakkhusaṅkhātaṃ",
  "atk-s0502a0:774_4": "paññāpāsādaṃ tassa anucchavikaṃ paṭipadaṃ pūrento tāya paṭipadāya nisseṇiyā pāsādaṃ",
  "atk-s0502a0:774_5": "viya āruyha pahīnasokasallatāya asoko, appahīnasokasallatāya sokiniṃ pajaṃ sattanikāyaṃ",
  "atk-s0502a0:774_6": "cavamānañceva upapajjamānañca dibbacakkhunā avekkhati passati. Yathā kiṃ? Pabbataṭṭhova",
  "atk-s0502a0:774_7": "bhūmaṭṭheti pabbatamuddhani ṭhito bhūmiyaṃ ṭhite, uparipāsāde vā pana ṭhito pāsādapariveṇe",
  "atk-s0502a0:774_8": "ṭhite akicchena avekkhati, tathā sopi dhīro paṇḍito mahākhīṇāsavo asamucchinnavaṭṭabīje",
  "atk-s0502a0:774_9": "bāle cavante ca upapajjante ca akicchena avekkhatīti.",
  "atk-s0502a0:775": "Gāthāpariyosāne bahū sotāpattiphalādīni sacchikariṃsūti.",
  "atk-s0502a0:776": "Mahākassapattheravatthu pañcamaṃ.",
  "atk-s0502a0:777": "6. Pamattāpamattadvesahāyakavatthu",
  "atk-s0502a0:778": "Appamatto pamattesūti imaṃ dhammadesanaṃ satthā jetavane viharanto dve sahāyake bhikkhū ārabbha kathesi.",
  "atk-s0502a0:779_0": "Te kira satthu santike kammaṭṭhānaṃ gahetvā āraññakavihāraṃ pavisiṃsu. Tesu eko kira",
  "atk-s0502a0:779_1": "kālasseva dārūni āharitvā aṅgārakapallaṃ sajjetvā daharasāmaṇerehi saddhiṃ sallapanto",
  "atk-s0502a0:779_2": "paṭhamayāmaṃ visibbamāno nisīdati. Eko appamatto samaṇadhammaṃ karonto itaraṃ ovadati,",
  "atk-s0502a0:779_3": "“āvuso, mā evaṃ kari, pamattassa hi cattāro apāyā sakagharasadisā. Buddhā nāma sāṭheyyena",
  "atk-s0502a0:779_4": "ārādhetuṃ na sakkā”ti so tassovādaṃ na suṇāti. Itaro “nāyaṃ vacanakkhamo”ti taṃ avatvā",
  "atk-s0502a0:779_5": "appamattova samaṇadhammamakāsi. Alasattheropi paṭhamayāme visibbetvā itarassa caṅkamitvā",
  "atk-s0502a0:779_6": "gabbhaṃ paviṭṭhakāle pavisitvā, “mahākusīta, tvaṃ nipajjitvā sayanatthāya araññaṃ",
  "atk-s0502a0:779_7": "paviṭṭhosi, kiṃ buddhānaṃ santike kammaṭṭhānaṃ gahetvā uṭṭhāya samaṇadhammaṃ kātuṃ",
  "atk-s0502a0:779_8": "vaṭṭatī”ti vatvā attano vasanaṭṭhānaṃ pavisitvā nipajjitvā supati. Itaropi majjhimayāme",
  "atk-s0502a0:779_9": "vissamitvā pacchimayāme paccuṭṭhāya samaṇadhammaṃ karoti. So evaṃ appamatto viharanto",
  "atk-s0502a0:779_10": "na cirasseva saha paṭisambhidāhi arahattaṃ pāpuṇi. Itaro pamādeneva kālaṃ vītināmesi.",
  "atk-s0502a0:779_11": "Te vuṭṭhavassā satthu santikaṃ gantvā satthāraṃ vanditvā ekamantaṃ nisīdiṃsu. Satthā",
  "atk-s0502a0:779_12": "tehi saddhiṃ paṭisanthāraṃ katvā, “kacci, bhikkhave, appamattā samaṇadhammaṃ karittha,",
  "atk-s0502a0:779_13": "kacci vo pabbajitakiccaṃ matthakaṃ patta”nti pucchi. Paṭhamaṃ pamatto bhikkhu āha",
  "atk-s0502a0:779_14": "– “kuto, bhante, etassa appamādo, gatakālato paṭṭhāya nipajjitvā niddāyanto kālaṃ",
  "atk-s0502a0:779_15": "vītināmesī”ti. “Tvaṃ pana bhikkhū”ti. “Ahaṃ, bhante, kālasseva dārūni āharitvā aṅgārakapallaṃ",
  "atk-s0502a0:779_16": "sajjetvā paṭhamayāme visibbento nisīditvā aniddāyantova kālaṃ vītināmesi”nti. Atha",
  "atk-s0502a0:779_17": "naṃ satthā “tvaṃ pamatto kālaṃ vītināmetvā ‘appamattomhī’ti vadasi, appamattaṃ pana",
  "atk-s0502a0:779_18": "pamattaṃ karosī”ti āha. Puna pamāde dose, appamāde ānisaṃse pakāsetuṃ, “tvaṃ mama",
  "atk-s0502a0:779_19": "puttassa santike javacchinno dubbalasso viya, esa pana tava santike sīghajavasso",
  "atk-s0502a0:779_20": "viyā”ti vatvā imaṃ gāthamāha –",
  "atk-s0502a0:780": "29.",
  "atk-s0502a0:781": "“Appamatto pamattesu, suttesu bahujāgaro;",
  "atk-s0502a0:782": "Abalassaṃva sīghasso, hitvā yāti sumedhaso”ti.",
  "atk-s0502a0:783_0": "Tattha appamattoti sativepullappattatāya appamādasampanne khīṇāsavo. Pamattesūti",
  "atk-s0502a0:783_1": "sativosagge ṭhitesu sattesu. Suttesūti satijāgariyābhāvena sabbiriyāpathesu niddāyantesu.",
  "atk-s0502a0:783_2": "Bahujāgaroti mahante sativepulle jāgariye ṭhito. Abalassaṃvāti kuṇṭhapādaṃ chinnajavaṃ",
  "atk-s0502a0:783_3": "dubbalassaṃ sīghajavo sindhavājānīyo viya. Sumedhasoti uttamapañño. Tathārūpaṃ puggalaṃ",
  "atk-s0502a0:783_4": "āgamenapi adhigamenapi hitvā yāti. Mandapaññasmiñhi ekaṃ suttaṃ gahetuṃ vāyamanteyeva",
  "atk-s0502a0:783_5": "sumedhaso ekaṃ vaggaṃ gaṇhāti, evaṃ tāva āgamena hitvā yāti. Mandapaññe pana rattiṭṭhānadivāṭṭhānāni",
  "atk-s0502a0:783_6": "kātuṃ vāyamanteyeva kammaṭṭhānaṃ uggahetvā sajjhāyanteyeva ca sumedhaso pubbabhāgepi",
  "atk-s0502a0:783_7": "parena kataṃ rattiṭṭhānaṃ vā divāṭṭhānaṃ vā pavisitvā kammaṭṭhānaṃ sammasanto sabbakilese",
  "atk-s0502a0:783_8": "khepetvā neva lokuttaradhamme hatthagate karoti, evaṃ adhigamenapi hitvā yāti. Vaṭṭe",
  "atk-s0502a0:783_9": "pana naṃ hitvā chaḍḍetvā vaṭṭato nissaranto yātiyevāti.",
  "atk-s0502a0:784": "Gāthāpariyosāne bahū sotāpattiphalādīni pāpuṇiṃsūti.",
  "atk-s0502a0:785": "Pamattāpamattadvesahāyakavatthu chaṭṭhaṃ.",
  "atk-s0502a0:786": "7. Maghavatthu",
  "atk-s0502a0:787": "Appamādena maghavāti imaṃ dhammadesanaṃ satthā vesāliyaṃ upanissāya kūṭāgārasālāyaṃ viharanto sakkaṃ devarājānaṃ ārabbha kathesi.",
  "atk-s0502a0:788_0": "Vesāliyañhi mahāli nāma licchavī vasati, so tathāgatassa sakkapañhasuttantadesanaṃ",
  "atk-s0502a0:788_1": "sutvā “sammāsambuddho sakkasampattiṃ mahatiṃ katvā kathesi, ‘disvā nu kho kathesi,",
  "atk-s0502a0:788_2": "udāhu adisvā. Jānāti nu kho sakkaṃ, udāhu no’ti pucchissāmi na”nti cintesi. Atha",
  "atk-s0502a0:788_3": "kho, mahāli, licchavī yena bhagavā tenupasaṅkami, upasaṅkamitvā bhagavantaṃ abhivādetvā",
  "atk-s0502a0:788_4": "ekamantaṃ nisīdi, ekamantaṃ nisinno kho, mahāli, licchavī bhagavantaṃ etadavoca –",
  "atk-s0502a0:788_5": "“diṭṭho kho, bhante, bhagavatā sakko devānamindo”ti? “Diṭṭho kho me, mahāli, sakko",
  "atk-s0502a0:788_6": "devānamindo”ti. “So hi nuna, bhante, sakkapatirūpako bhavissati. Duddaso hi, bhante,",
  "atk-s0502a0:788_7": "sakko devānamindo”ti. “Sakkañca khvāhaṃ, mahāli, pajānāmi sakkakaraṇe ca dhamme,",
  "atk-s0502a0:788_8": "yesaṃ dhammānaṃ samādinnattā sakko sakkattaṃ ajjhagā, tañca pajānāmi”.",
  "atk-s0502a0:789": "Sakko, mahāli, devānamindo pubbe manussabhūto samāno magho nāma māṇavo ahosi, tasmā “maghavā”ti vuccati.",
  "atk-s0502a0:790": "Sakko, mahāli, devānamindo pubbe manussabhūto samāno pure dānaṃ adāsi, tasmā “purindado”ti vuccati.",
  "atk-s0502a0:791": "Sakko, mahāli, devānamindo pubbe manussabhūto samāno sakkaccaṃ dānaṃ adāsi, tasmā “sakko”ti vuccati.",
  "atk-s0502a0:792": "Sakko, mahāli, devānamindo pubbe manussabhūto samāno āvasathaṃ adāsi, tasmā “vāsavo”ti vuccati.",
  "atk-s0502a0:793": "Sakko, mahāli, devānamindo sahassampi atthaṃ muhuttena cinteti, tasmā “sahassakkho”ti vuccati.",
  "atk-s0502a0:794": "Sakkassa, mahāli, devānamindassa sujā nāma asurakaññā, pajāpati, tasmā “sujampatī”ti vuccati.",
  "atk-s0502a0:795": "Sakko, mahāli, devānamindo devānaṃ tāvatiṃsānaṃ issariyādhipaccaṃ rajjaṃ kāreti, tasmā “devānamindo”ti vuccati.",
  "atk-s0502a0:796_0": "Sakkassa, mahāli, devānamindassa pubbe manussabhūtassa satta vatapadāni samattāni",
  "atk-s0502a0:796_1": "samādinnāni ahesuṃ, yesaṃ samādinnattā sakko sakkattaṃ ajjhagā. Katamāni satta vatapadāni?",
  "atk-s0502a0:796_2": "Yāvajīvaṃ mātāpettibharo assaṃ, yāvajīvaṃ kule jeṭṭhāpacāyī assaṃ, yāvajīvaṃ saṇhavāco",
  "atk-s0502a0:796_3": "assaṃ, yāvajīvaṃ apisuṇavāco assaṃ, yāvajīvaṃ vigatamalamaccherena cetasā agāraṃ",
  "atk-s0502a0:796_4": "ajjhāvaseyyaṃ, muttacāgo payatapāṇi vosaggarato yācayogo dānasaṃvibhāgarato assaṃ.",
  "atk-s0502a0:796_5": "Yāvajīvaṃ saccavāco assaṃ, yāvajīvaṃ akkodhano assaṃ, “sacepi me kodho uppajjeyya,",
  "atk-s0502a0:796_6": "khippameva na paṭivineyya”nti. Sakkassa, mahāli, devānamindassa pubbe manussabhūtassa",
  "atk-s0502a0:796_7": "imāni satta vatapadāni samattāni samādinnāni ahesuṃ, yesaṃ samādinnattā sakko sakkattaṃ ajjhagāti.",
  "atk-s0502a0:797": "“Mātāpettibharaṃ jantuṃ, kule jeṭṭhāpacāyinaṃ;",
  "atk-s0502a0:798": "Saṇhaṃ sakhilasambhāsaṃ, pesuṇeyyappahāyinaṃ.",
  "atk-s0502a0:799": "“Maccheravinaye yuttaṃ, saccaṃ kodhābhibhuṃ naraṃ;",
  "atk-s0502a0:800": "Taṃ ve devā tāvatiṃsā, āhu sappuriso itī”ti. –",
  "atk-s0502a0:801_0": "Idaṃ, mahāli, sakkena maghamāṇavakāle katakammanti vatvā puna tena “kathaṃ, bhante,",
  "atk-s0502a0:801_1": "maghamāṇavo paṭipajjī”ti? Tassa paṭipattiṃ vitthārato sotukāmena puṭṭho “tena hi,",
  "atk-s0502a0:801_2": "mahāli, suṇāhī”ti vatvā atītaṃ āhari –",
  "atk-s0502a0:802_0": "Atīte magadharaṭṭhe macalagāme magho nāma māṇavo gāmakammakaraṇaṭṭhānaṃ gantvā attano",
  "atk-s0502a0:802_1": "ṭhitaṭṭhānaṃ pādantena paṃsuṃ viyūhitvā ramaṇīyaṃ katvā aṭṭhāsi. Aparo taṃ bāhunā",
  "atk-s0502a0:802_2": "paharitvā tato apanetvā sayaṃ tattha aṭṭhāsi. So tassa akujjhitvāva aññaṃ ṭhānaṃ",
  "atk-s0502a0:802_3": "ramaṇīyaṃ katvā ṭhito. Tatopi naṃ añño āgantvā bāhunā paharitvā apanetvā sayaṃ aṭṭhāsi.",
  "atk-s0502a0:802_4": "So tassapi akujjhitvāva aññaṃ ṭhānaṃ ramaṇīyaṃ katvā ṭhito, iti taṃ gehato nikkhantā",
  "atk-s0502a0:802_5": "nikkhantā purisā bāhunā paharitvā ṭhitaṭhitaṭṭhānato apanesuṃ. So “sabbepete maṃ",
  "atk-s0502a0:802_6": "nissāya sukhitā jātā, iminā kammena mayhaṃ sukhadāyakena puññakammena bhavitabba”nti",
  "atk-s0502a0:802_7": "cintetvā, punadivase kudālaṃ ādāya khalamaṇḍalamattaṃ ṭhānaṃ ramaṇīyaṃ akāsi. Sabbe",
  "atk-s0502a0:802_8": "gantvā tattheva aṭṭhaṃsu. Atha nesaṃ sītasamaye aggiṃ katvā adāsi, gimhakāle udakaṃ.",
  "atk-s0502a0:802_9": "Tato “ramaṇīyaṃ ṭhānaṃ nāma sabbesaṃ piyaṃ, kassaci appiyaṃ nāma natthi, ito paṭṭhāya",
  "atk-s0502a0:802_10": "mayā maggaṃ samaṃ karontena vicarituṃ vaṭṭatī”ti cintetvā, pātova nikkhamitvā, maggaṃ",
  "atk-s0502a0:802_11": "samaṃ karonto chinditvā, haritabbayuttakā rukkhasākhā haranto vicarati. Atha naṃ",
  "atk-s0502a0:802_12": "aparo disvā āha – “samma, kiṃ karosī”ti? “Mayhaṃ saggagāminaṃ maggaṃ karomi, sammā”ti.",
  "atk-s0502a0:802_13": "“Tena hi ahampi te sahāyo homī”ti. “Hohi, samma, saggo nāma bahūnampi manāpo sukhabahulo”ti.",
  "atk-s0502a0:802_14": "Tato paṭṭhāya dve janā ahesuṃ. Te disvā tatheva pucchitvā ca sutvā ca aparopi tesaṃ",
  "atk-s0502a0:802_15": "sahāyo jāto, evaṃ aparopi aparopīti sabbepi tettiṃsa janā jātā. Te sabbepi kudālādihatthā",
  "atk-s0502a0:802_16": "maggaṃ samaṃ karontā ekayojanadviyojanamattaṭṭhānaṃ gacchanti.",
  "atk-s0502a0:803_0": "Te disvā gāmabhojako cintesi – “ime manussā ayoge yuttā, sace ime araññato macchamaṃsādīni",
  "atk-s0502a0:803_1": "vā āhareyyuṃ. Suraṃ vā katvā piveyyuṃ, aññaṃ vā tādisaṃ kammaṃ kareyyuṃ, ahampi kiñci",
  "atk-s0502a0:803_2": "kiñci labheyya”nti. Atha ne pakkosāpetvā pucchi – “kiṃ karontā vicarathā”ti? “Saggamaggaṃ,",
  "atk-s0502a0:803_3": "sāmī”ti. “Gharāvāsaṃ vasantehi nāma evaṃ kātuṃ na vaṭṭati, araññato macchamaṃsādīni",
  "atk-s0502a0:803_4": "āharituṃ, suraṃ katvā pātuṃ, nānappakāre ca kammante kātuṃ vaṭṭatī”ti. Te tassa vacanaṃ",
  "atk-s0502a0:803_5": "paṭikkhipiṃsu, evaṃ punappunaṃ vuccamānāpi paṭikkhipiṃsuyeva. So kujjhitvā “nāsessāmi",
  "atk-s0502a0:803_6": "ne”ti rañño santikaṃ gantvā, “core te, deva, vaggabandhanena vicarante passāmī”ti",
  "atk-s0502a0:803_7": "vatvā, “gaccha, te gahetvā ānehī”ti vutte tathā katvā sabbe te bandhitvā ānetvā rañño",
  "atk-s0502a0:803_8": "dassesi. Rājā avīmaṃsitvāva “hatthinā maddāpethā”ti āṇāpesi. Magho sesānaṃ ovādamadāsi",
  "atk-s0502a0:803_9": "– “sammā, ṭhapetvā mettaṃ añño amhākaṃ avassayo natthi, tumhe katthaci kopaṃ akatvā",
  "atk-s0502a0:803_10": "raññe ca gāmabhojake ca maddanahatthimhi ca attani ca mettacittena samacittāva hothā”ti.",
  "atk-s0502a0:803_11": "Te tathā kariṃsu. Atha nesaṃ mettānubhāvena hatthī uppasaṅkamitumpi na visahi. Rājā",
  "atk-s0502a0:803_12": "tamatthaṃ sutvā bahū manusse disvā maddituṃ na visahissati? “Gacchatha, ne kilañjena",
  "atk-s0502a0:803_13": "paṭicchādetvā maddāpethā”ti āha. Te kilañjena paṭicchādetvā maddituṃ pesiyamānopi",
  "atk-s0502a0:803_14": "hatthī dūratova paṭikkami.",
  "atk-s0502a0:804_0": "Rājā taṃ pavattiṃ sutvā “kāraṇenettha bhavitabba”nti te pakkosāpetvā pucchi – “tātā,",
  "atk-s0502a0:804_1": "maṃ nissāya tumhe kiṃ na labhathā”ti? “Kiṃ nāmetaṃ, devā”ti? “Tumhe kira vaggabandhanena",
  "atk-s0502a0:804_2": "corā hutvā araññe vicarathā”ti? “Ko evamāha, devā”ti? “Gāmabhojako, tātā”ti. “Na",
  "atk-s0502a0:804_3": "mayaṃ, deva, corā, mayaṃ pana attano saggamaggaṃ sodhentā idañcidañca karoma, gāmabhojako",
  "atk-s0502a0:804_4": "amhe akusalakiriyāya niyojetvā attano vacanaṃ akaronte nāsetukāmo kujjhitvā evamāhā”ti.",
  "atk-s0502a0:804_5": "Atha rājā tesaṃ kathaṃ sutvā somanassappatto hutvā, “tātā, ayaṃ tiracchāno tumhākaṃ",
  "atk-s0502a0:804_6": "guṇe jānāti, ahaṃ manussabhūto jānituṃ nāsakkhiṃ, khamatha me”ti. Evañca pana vatvā",
  "atk-s0502a0:804_7": "saputtadāraṃ gāmabhojakaṃ tesaṃ dāsaṃ, hatthiṃ ārohaniyaṃ, tañca gāmaṃ yathāsukhaṃ",
  "atk-s0502a0:804_8": "paribhogaṃ katvā adāsi. Te “idheva no katapuññassānisaṃso diṭṭho”ti bhiyyosomattāya",
  "atk-s0502a0:804_9": "pasannamānasā hutvā taṃ hatthiṃ vārena vārena abhiruyha gacchantā mantayiṃsu “idāni",
  "atk-s0502a0:804_10": "amhehi atirekataraṃ puññaṃ kātabbaṃ, kiṃ karoma? Catumahāpathe thāvaraṃ katvā mahājanassa",
  "atk-s0502a0:804_11": "vissamanasālaṃ karissāmā”ti. Te vaḍḍhakiṃ pakkosāpetvā sālaṃ paṭṭhapesuṃ. Mātugāmesu",
  "atk-s0502a0:804_12": "pana vigatacchandatāya tassā sālāya mātugāmānaṃ pattiṃ nādaṃsu.",
  "atk-s0502a0:805_0": "Maghassa pana gehe nandā, cittā, sudhammā, sujāti catasso itthiyo honti. Tāsu sudhammā",
  "atk-s0502a0:805_1": "vaḍḍhakinā saddhiṃ ekato hutvā, “bhātika, imissā sālāya maṃ jeṭṭhikaṃ karohī”ti vatvā",
  "atk-s0502a0:805_2": "lañjaṃ adāsi. So “sādhū”ti sampaṭicchitvā paṭhamameva kaṇṇikatthāya rukkhaṃ sukkhāpetvā",
  "atk-s0502a0:805_3": "tacchetvā vijjhitvā kaṇṇikaṃ niṭṭhāpetvā, “sudhammā nāma ayaṃ sālā”ti akkharāni chinditvā",
  "atk-s0502a0:805_4": "vatthena paliveṭhetvā ṭhapesi. Atha ne vaḍḍhakī sālaṃ niṭṭhāpetvā kaṇṇikāropanadivase",
  "atk-s0502a0:805_5": "“aho, ayyā, ekaṃ karaṇīyaṃ na sarimhā”ti āha. “Kiṃ nāma, bho”ti? “Kaṇṇika”nti. “Hotu",
  "atk-s0502a0:805_6": "taṃ āharissāmā”ti. “Idāni chinnarukkhena kātuṃ na sakkā, pubbeyeva taṃ chinditvā",
  "atk-s0502a0:805_7": "tacchetvā vijjhitvā ṭhapitakaṇṇikā laddhuṃ vaṭṭatī”ti. “Idāni kiṃ kātabba”nti? “Sace",
  "atk-s0502a0:805_8": "kassaci gehe niṭṭhāpetvā ṭhapitā vikkāyikakaṇṇikā atthi, sā pariyesitabbā”ti. Te",
  "atk-s0502a0:805_9": "pariyesantā sudhammāya gehe disvā sahassaṃ datvāpi mūlena na labhiṃsu. “Sace maṃ",
  "atk-s0502a0:805_10": "sālāya pattiṃ karotha, dassāmī”ti vutte pana “mayaṃ mātugāmānaṃ pattiṃ na dammā”ti āhaṃsu.",
  "atk-s0502a0:806_0": "Atha ne vaḍḍhakī āha – “ayyā, tumhe kiṃ kathetha, ṭhapetvā brahmalokaṃ aññaṃ mātugāmarahitaṭṭhānaṃ",
  "atk-s0502a0:806_1": "nāma natthi, gaṇhatha kaṇṇikaṃ. Evaṃ sante amhākaṃ kammaṃ niṭṭhaṃ gamissatī”ti. Te",
  "atk-s0502a0:806_2": "“sādhū”ti kaṇṇikaṃ gahetvā sālaṃ niṭṭhāpetvā tidhā vibhajiṃsu. Ekasmiṃ koṭṭhāse issarānaṃ",
  "atk-s0502a0:806_3": "vasanaṭṭhānaṃ kariṃsu, ekasmiṃ duggatānaṃ, ekasmiṃ gilānānaṃ. Tettiṃsa janā tettiṃsa",
  "atk-s0502a0:806_4": "phalakāni paññapetvā hatthissa saññaṃ adaṃsu – “āgantuko āgantvā yassa atthataphalake",
  "atk-s0502a0:806_5": "nisīdati, taṃ gahetvā phalakasāmikasseva gehe patiṭṭhapehi, tassa pādaparikammapiṭṭhiparikammapānīyakhādanīyabhojanīyasayanāni",
  "atk-s0502a0:806_6": "sabbāni phalakasāmikasseva bhāro bhavissatī”ti. Hatthī āgatāgataṃ gahetvā phalakasāmikasseva",
  "atk-s0502a0:806_7": "gharaṃ neti. So tassa taṃ divasaṃ kattabbaṃ karoti. Magho sālāya avidūre koviḷārarukkhaṃ",
  "atk-s0502a0:806_8": "ropetvā tassa mūle pāsāṇaphalakaṃ atthari. Sālaṃ paviṭṭhapaviṭṭhā janā kaṇṇikaṃ oloketvā",
  "atk-s0502a0:806_9": "akkharāni vācetvā, “sudhammā nāmesā sālā”ti vadanti. Tettiṃsajanānaṃ nāmaṃ na paññāyati.",
  "atk-s0502a0:806_10": "Nandā cintesi – “ime sālaṃ karontā amhe apattikā kariṃsu, sudhammā pana attano byattatāya",
  "atk-s0502a0:806_11": "kaṇṇikaṃ katvā pattikā jātā, mayāpi kiñci kātuṃ vaṭṭati, kiṃ nu kho karissāmī”ti?",
  "atk-s0502a0:806_12": "Athassā etadahosi – “sālaṃ āgatāgatānaṃ pānīyañceva nhānodakañca laddhuṃ vaṭṭati,",
  "atk-s0502a0:806_13": "pokkharaṇiṃ khaṇāpessāmī”ti. Sā pokkharaṇiṃ kāresi. Cittā cintesi – “sudhammāya kaṇṇikā",
  "atk-s0502a0:806_14": "dinnā, nandāya pokkharaṇī kāritā, mayāpi kiñci kātuṃ vaṭṭati, kiṃ nu kho karissāmī”ti?",
  "atk-s0502a0:806_15": "Athassā etadahosi – “sālaṃ āgatāgatehi pānīyaṃ pivitvā nhatvā gamanakālepi mālaṃ",
  "atk-s0502a0:806_16": "pilandhitvā gantuṃ vaṭṭati, pupphārāmaṃ kārāpessāmī”ti. Sā ramaṇīyaṃ pupphārāmaṃ",
  "atk-s0502a0:806_17": "kāresi. Yebhuyyena tasmiṃ ārāme “asuko nāma pupphūpagaphalūpagarukkho natthī”ti nāhosi.",
  "atk-s0502a0:807_0": "Sujā pana “ahaṃ maghassa mātuladhītā ceva pādaparicārikā ca, etena kataṃ kammaṃ mayhameva,",
  "atk-s0502a0:807_1": "mayā kataṃ etassevā”ti cintetvā, kiñci akatvā attabhāvameva maṇḍayamānā kālaṃ vītināmesi.",
  "atk-s0502a0:807_2": "Maghopi mātāpituupaṭṭhānaṃ kule jeṭṭhāpacāyanakammaṃ saccavācaṃ apharusavācaṃ api,",
  "atk-s0502a0:807_3": "suṇavācaṃ maccheravinayaṃ akkodhananti imāni satta vatapadāni pūretvā –",
  "atk-s0502a0:808": "“Mātāpettibharaṃ jantuṃ, kule jeṭṭhāpacāyinaṃ;",
  "atk-s0502a0:809": "Saṇhaṃ sakhilasambhāsaṃ, pesuṇeyyappahāyinaṃ.",
  "atk-s0502a0:810": "“Maccheravinaye yuttaṃ, saccaṃ kodhābhibhuṃ naraṃ;",
  "atk-s0502a0:811": "Taṃ ve devā tāvatiṃsā, āhu ‘sappuriso’itī”ti. –",
  "atk-s0502a0:812_0": "Evaṃ pasaṃsiyabhāvaṃ āpajjitvā jīvitapariyosāne tāvatiṃsabhavane sakko devarājā hutvā",
  "atk-s0502a0:812_1": "nibbatti, tepissa sahāyakā tattheva nibbattiṃsu, vaḍḍhakī vissakammadevaputto hutvā",
  "atk-s0502a0:812_2": "nibbatti. Tadā tāvatiṃsabhavane asurā vasanti. Te “abhinavā devaputtā nibbattā”ti",
  "atk-s0502a0:812_3": "dibbapānaṃ sajjayiṃsu. Sakko attano parisāya kassaci apivanatthāya saññamadāsi. Asurā",
  "atk-s0502a0:812_4": "dibbapānaṃ pivitvā majjiṃsu. Sakko “kiṃ me imehi sādhāraṇena rajjenā”ti attano parisāya",
  "atk-s0502a0:812_5": "saññaṃ datvā te pādesu gāhāpetvā mahāsamudde khipāpesi. Te avaṃsirā samudde patiṃsu.",
  "atk-s0502a0:812_6": "Atha nesaṃ puññānubhāvena sineruno heṭṭhimatale asuravimānaṃ nāma nibbatti, cittapāṭali nāma nibbatti.",
  "atk-s0502a0:813_0": "Devāsurasaṅgāme pana asuresu parājitesu dasayojanasahassaṃ tāvatiṃsadevanagaraṃ nāma",
  "atk-s0502a0:813_1": "nibbatti. Tassa pana nagarassa pācīnapacchimadvārānaṃ antarā dasayojanasahassaṃ hoti,",
  "atk-s0502a0:813_2": "tathā dakkhiṇuttaradvārānaṃ. Taṃ kho pana nagaraṃ dvārasahassayuttaṃ ahosi ārāmapokkharaṇipaṭimaṇḍitaṃ.",
  "atk-s0502a0:813_3": "Tassa majjhe sālāya nissandena tiyojanasatubbedhehi dhajehi paṭimaṇḍito sattaratanamayo",
  "atk-s0502a0:813_4": "sattayojanasatubbedho vejayanto nāma pāsādo uggañchi. Suvaṇṇayaṭṭhīsu maṇidhajā ahesuṃ,",
  "atk-s0502a0:813_5": "maṇiyaṭṭhīsu suvaṇṇadhajā; pavāḷayaṭṭhīsu muttadhajā, muttayaṭṭhīsu pavāḷadhajā;",
  "atk-s0502a0:813_6": "sattaratanamayāsu yaṭṭhīsu sattaratanadhajā, majjhe ṭhito dhajo tiyojanasatubbedho",
  "atk-s0502a0:813_7": "ahosi. Iti sālāya nissandena yojanasahassubbedho pāsādo sattaratanamayova hutvā nibbatti,",
  "atk-s0502a0:813_8": "koviḷārarukkhassa nissandena samantā tiyojanasataparimaṇḍalo pāricchattako nibbatti,",
  "atk-s0502a0:813_9": "pāsāṇaphalakassa nissandena pāricchattakamūle dīghato saṭṭhiyojanā puthulato paṇṇāsayojanā",
  "atk-s0502a0:813_10": "bahalato pañcadasayojanā jayasumanarattakambalavaṇṇā paṇḍukambalasilā nibbatti. Tattha",
  "atk-s0502a0:813_11": "nisinnakāle upaḍḍhakāyo pavisati, uṭṭhitakāle ūnaṃ paripūrati.",
  "atk-s0502a0:814_0": "Hatthī pana erāvaṇo nāma devaputto hutvā nibbatti. Devalokasmiñhi tiracchānagatā",
  "atk-s0502a0:814_1": "na honti. Tasmā so uyyānakīḷāya nikkhamanakāle attabhāvaṃ vijahitvā diyaḍḍhayojanasatiko",
  "atk-s0502a0:814_2": "erāvaṇo nāma hatthī ahosi. So tettiṃsajanānaṃ atthāya tettiṃsa kumbhe māpesi āvaṭṭena",
  "atk-s0502a0:814_3": "tigāvutaaḍḍhayojanappamāṇe, sabbesaṃ majjhe sakkassa atthāya sudassanaṃ nāma tiṃsayojanikaṃ",
  "atk-s0502a0:814_4": "kumbhaṃ māpesi. Tassa upari dvādasayojaniko ratanamaṇḍapo hoti. Tattha antarantarā",
  "atk-s0502a0:814_5": "sattaratanamayā yojanubbedhā dhajā uṭṭhahanti. Pariyante kiṅkiṇikajālaṃ olambati.",
  "atk-s0502a0:814_6": "Yassa mandavāteritassa pañcaṅgikatūriyasaddasaṃmisso dibbagītasaddo viya ravo niccharati.",
  "atk-s0502a0:814_7": "Maṇḍapamajjhe sakkassatthāya yojaniko maṇipallaṅko paññatto hoti, tattha sakko nisīdi.",
  "atk-s0502a0:814_8": "Tettiṃsa devaputtā attano kumbhe ratanapallaṅke nisīdiṃsu. Tettiṃsāya kumbhānaṃ ekekasmiṃ",
  "atk-s0502a0:814_9": "kumbhe satta satta dante māpesi. Tesu ekeko paṇṇāsayojanāyāmo, ekekasmiñcettha dante",
  "atk-s0502a0:814_10": "satta satta pokkharaṇiyo honti, ekekāya pokkharaṇiyā satta satta paduminīgacchāni,",
  "atk-s0502a0:814_11": "ekekasmiṃ gacche satta satta pupphāni honti, ekekasmiṃ pupphe satta satta pattāni,",
  "atk-s0502a0:814_12": "ekekasmiṃ patte satta satta devadhītaro naccanti. Evaṃ samantā paṇṇāsayojanaṭhānesu",
  "atk-s0502a0:814_13": "hatthidantesuyeva naṭasamajjā honti. Evaṃ mahantaṃ yasaṃ anubhavanto sakko devarājā vicarati.",
  "atk-s0502a0:815_0": "Sudhammāpi kālaṃ katvā gantvā tattheva nibbatti. Tassā sudhammā nāma nava yojanasatikā",
  "atk-s0502a0:815_1": "devasabhā nibbatti. Tato ramaṇīyataraṃ kira aññaṃ ṭhānaṃ nāma natthi, māsassa aṭṭha",
  "atk-s0502a0:815_2": "divase dhammassavanaṃ tattheva hoti. Yāvajjatanā aññataraṃ ramaṇīyaṃ ṭhānaṃ disvā,",
  "atk-s0502a0:815_3": "“sudhammā devasabhā viyā”ti vadanti. Nandāpi kālaṃ katvā gantvā tattheva nibbatti,",
  "atk-s0502a0:815_4": "tassā pañcayojanasatikā nandā nāma pokkharaṇī nibbatti. Cittāpi kālaṃ katvā gantvā",
  "atk-s0502a0:815_5": "tattheva nibbatti, tassāpi pañcayojanasatikaṃ cittalatāvanaṃ nāma nibbatti, tattha",
  "atk-s0502a0:815_6": "uppannapubbanimitte devaputte netvā mohayamānā vicaranti. Sujā pana kālaṃ katvā ekissā",
  "atk-s0502a0:815_7": "girikandarāya ekā bakasakuṇikā hutvā nibbatti. Sakko attano paricārikā olokento “sudhammā",
  "atk-s0502a0:815_8": "idheva nibbattā, tathā nandā ca cittā ca, sujā nu kho kuhiṃ nibbattā”ti cintento",
  "atk-s0502a0:815_9": "taṃ tattha nibbattaṃ disvā, “bālā kiñci puññaṃ akatvā idāni tiracchānayoniyaṃ nibbattā,",
  "atk-s0502a0:815_10": "idāni pana taṃ puññaṃ kāretvā idhānetuṃ vaṭṭatī”ti attabhāvaṃ vijahitvā aññātakavesena",
  "atk-s0502a0:815_11": "tassā santikaṃ gantvā, “kiṃ karontī idha vicarasī”ti pucchi. “Ko pana tvaṃ, sāmī”ti?",
  "atk-s0502a0:815_12": "“Ahaṃ te sāmiko magho”ti. “Kuhiṃ nibbattosi, sāmī”ti? “Ahaṃ tāvatiṃsadevaloke nibbatto”.",
  "atk-s0502a0:815_13": "“Tava sahāyikānaṃ pana nibbattaṭṭhānaṃ jānāsī”ti? “Na jānāmi, sāmī”ti. “Tāpi mameva",
  "atk-s0502a0:815_14": "santike nibbattā, passissasi tā sahāyikā”ti. “Kathāhaṃ tattha gamissāmī”ti? Sakko",
  "atk-s0502a0:815_15": "“ahaṃ taṃ tattha nessāmī”ti vatvā hatthatale ṭhapetvā devalokaṃ netvā nandāya pokkharaṇiyā",
  "atk-s0502a0:815_16": "tīre vissajjetvā itarāsaṃ tissannaṃ ārocesi – “tumhākaṃ sahāyikaṃ sujaṃ passissathā”ti.",
  "atk-s0502a0:815_17": "“Kuhiṃ sā, devā”ti? “Nandāya pokkharaṇiyā tīre ṭhitā”ti āha. Tā tissopi gantvā, “aho",
  "atk-s0502a0:815_18": "ayyāya evarūpaṃ attabhāvamaṇḍanassa phalaṃ, idānissā tuṇḍaṃ passatha, pāde passatha,",
  "atk-s0502a0:815_19": "jaṅghā passatha, sobhati vatassā attabhāvo”ti keḷiṃ katvā pakkamiṃsu.",
  "atk-s0502a0:816_0": "Puna sakko tassā santikaṃ gantvā, “diṭṭhā te sahāyikā”ti vatvā “diṭṭhā maṃ uppaṇḍetvā",
  "atk-s0502a0:816_1": "gatā, tattheva maṃ nehī”ti vutte taṃ tattheva netvā udake vissajjetvā, “diṭṭhā te",
  "atk-s0502a0:816_2": "tāsaṃ sampattī”ti pucchi. “Diṭṭhā, devā”ti? “Tayāpi tattha nibbattanūpāyaṃ kātuṃ",
  "atk-s0502a0:816_3": "vaṭṭatī”ti. “Kiṃ karomi, devā”ti? “Mayā dinnaṃ ovādaṃ rakkhissasī”ti. “Rakkhissāmi,",
  "atk-s0502a0:816_4": "devā”ti. Athassā pañca sīlāni datvā, “appamattā rakkhāhī”ti vatvā pakkāmi. Sā tato",
  "atk-s0502a0:816_5": "paṭṭhāya sayaṃmatamacchakeyeva pariyesitvā khādati. Sakko katipāhaccayena tassā vīmaṃsanatthāya",
  "atk-s0502a0:816_6": "gantvā, vālukāpiṭṭhe matamacchako viya hutvā uttāno nipajji. Sā taṃ disvā “matamacchako”ti",
  "atk-s0502a0:816_7": "saññāya aggahesi. Maccho gilanakāle naṅguṭṭhaṃ cālesi. Sā “sajīvamacchako”ti udake",
  "atk-s0502a0:816_8": "vissajjesi. So thokaṃ vītināmetvā puna tassā purato uttāno hutvā nipajji. Puna sā",
  "atk-s0502a0:816_9": "“matamacchako”ti saññāya gahetvā gilanakāle agganaṅguṭṭhaṃ cālesi. Taṃ disvā “sajīvamaccho”ti",
  "atk-s0502a0:816_10": "vissajjesi. Evaṃ tikkhattuṃ vīmaṃsitvā “sādhukaṃ sīlaṃ rakkhatī”ti attānaṃ jānāpetvā",
  "atk-s0502a0:816_11": "“ahaṃ tava vīmaṃsanatthāya āgato, sādhukaṃ sīlaṃ rakkhasi, evaṃ rakkhamānā na cirasseva",
  "atk-s0502a0:816_12": "mama santike nibbattissasi, appamattā hohī”ti vatvā pakkāmi.",
  "atk-s0502a0:817_0": "Sā tato paṭṭhāya pana sayaṃmatamacchaṃ labhati vā, na vā. Alabhamānā katipāhaccayeneva",
  "atk-s0502a0:817_1": "sussitvā kālaṃ katvā tassa sīlassa phalena bārāṇasiyaṃ kumbhakārassa dhītā hutvā",
  "atk-s0502a0:817_2": "nibbatti. Athassā pannarasasoḷasavassuddesikakāle sakko “kuhiṃ nu kho sā nibbattā”ti",
  "atk-s0502a0:817_3": "āvajjento disvā, “idāni mayā tattha gantuṃ vaṭṭatī”ti eḷālukavaṇṇena paññāyamānehi",
  "atk-s0502a0:817_4": "sattahi ratanehi yānakaṃ pūretvā taṃ pājento bārāṇasiṃ pavisitvā, “ammatātā, eḷālukāni",
  "atk-s0502a0:817_5": "gaṇhatha gaṇhathā”ti ugghosento vīthiṃ paṭipajji. Muggamāsādīni gahetvā āgate pana",
  "atk-s0502a0:817_6": "“mūlena na demī”ti vatvā, “kathaṃ desī”ti vutte, “sīlarakkhikāya itthiyā dammī”ti",
  "atk-s0502a0:817_7": "āha. “Sīlaṃ nāma, sāmi, kīdisaṃ, kiṃ kāḷaṃ, udāhu nīlādivaṇṇa”nti? “Tumhe ‘sīlaṃ",
  "atk-s0502a0:817_8": "kīdisa’ntipi na jānātha, kimeva naṃ rakkhissatha, sīlarakkhikāya pana dassāmī”ti.",
  "atk-s0502a0:817_9": "“Sāmi, esā kumbhakārassa dhītā ‘sīlaṃ rakkhāmī’ti vicarati, etissā dehī”ti. Sāpi",
  "atk-s0502a0:817_10": "naṃ “tena hi mayhaṃ dehi, sāmī”ti āha. “Kāsi tva”nti? “Ahaṃ avijahitapañcasīlā”ti.",
  "atk-s0502a0:817_11": "“Tuyhamevetāni mayā ānītānī”ti yānakaṃ pājento tassā gharaṃ gantvā aññehi anāhariyaṃ",
  "atk-s0502a0:817_12": "katvā eḷālukavaṇṇena devadattiyaṃ dhanaṃ datvā attānaṃ jānāpetvā, “idaṃ te jīvitavuttiyā",
  "atk-s0502a0:817_13": "dhanaṃ, pañcasīlāni akhaṇḍādīni katvā rakkhāhī”ti vatvā pakkāmi.",
  "atk-s0502a0:818_0": "Sāpi tato cavitvā asurabhavane asurajeṭṭhakassa dhītā hutvā sakkassa verighare nibbatti.",
  "atk-s0502a0:818_1": "Dvīsu pana attabhāvesu sīlassa surakkhitattā abhirūpā ahosi suvaṇṇavaṇṇā asādhāraṇāya",
  "atk-s0502a0:818_2": "rūpasiriyā samannāgatā. Vepacittiasurindo āgatāgatānaṃ asurānaṃ “tumhe mama dhītu",
  "atk-s0502a0:818_3": "anucchavikā na hothā”ti taṃ kassaci adatvā, “mama dhītā attanāva attano anucchavikaṃ",
  "atk-s0502a0:818_4": "sāmikaṃ gahessatī”ti asurabalaṃ sannipātāpetvā, “tuyhaṃ anucchavikaṃ sāmikaṃ gaṇhā”ti",
  "atk-s0502a0:818_5": "tassā, hatthe pupphadāmaṃ adāsi. Tasmiṃ khaṇe sakko tassā nibbattaṭṭhānaṃ olokento",
  "atk-s0502a0:818_6": "taṃ pavattiṃ ñatvā, “idāni mayā gantvā taṃ ānetuṃ vaṭṭatī”ti mahallakaasuravaṇṇaṃ",
  "atk-s0502a0:818_7": "nimminitvā gantvā parisapariyante aṭṭhāsi. Sāpi ito cito ca olokentī taṃ diṭṭhamattāva",
  "atk-s0502a0:818_8": "pubbasannivāsavasena uppannena pemena mahogheneva ajjhotthaṭahadayā hutvā, “eso me",
  "atk-s0502a0:818_9": "sāmiko”ti tassa upari pupphadāmaṃ khipi. Asurā “amhākaṃ rājā ettakaṃ kālaṃ dhītu",
  "atk-s0502a0:818_10": "anucchavikaṃ alabhitvā idāni labhi, ayamevassa dhītu pitāmahato mahallako anucchaviko”ti",
  "atk-s0502a0:818_11": "lajjamānā apakkamiṃsu. Sakkopi taṃ hatthe gahetvā “sakkohamasmī”ti naditvā ākāse",
  "atk-s0502a0:818_12": "pakkhandi. Asurā “vañcitamhā jarasakkenā”ti taṃ anubandhiṃsu. Mātali, saṅgāhako vejayantarathaṃ",
  "atk-s0502a0:818_13": "āharitvā antarāmagge aṭṭhāsi. Sakko taṃ tattha āropetvā devanagarābhimukho pāyāsi.",
  "atk-s0502a0:818_14": "Athassa sippalivanaṃ sampattakāle rathasaddaṃ sutvā bhītā garuḷapotakā viraviṃsu.",
  "atk-s0502a0:818_15": "Tesaṃ saddaṃ sutvā sakko mātaliṃ pucchi – “ke ete viravantī”ti? “Garuḷapotakā, devā”ti.",
  "atk-s0502a0:818_16": "“Kiṃ kāraṇā”ti? “Rathasaddaṃ sutvā maraṇabhayenā”ti. “Maṃ ekaṃ nissāya ettako dijo",
  "atk-s0502a0:818_17": "rathavegena vicuṇṇito mā nassi, nivattehi ratha”nti. Sopi sindhavasahassassa daṇḍakasaññaṃ",
  "atk-s0502a0:818_18": "datvā rathaṃ nivattesi. Taṃ disvā asurā “jarasakko asurapurato paṭṭhāya palāyanto",
  "atk-s0502a0:818_19": "idāni rathaṃ nivattesi, addhā tena upatthambho laddho bhavissatī”ti nivattetvā āgamanamaggeneva",
  "atk-s0502a0:818_20": "asurapuraṃ pavisitvā puna sīsaṃ na ukkhipiṃsu.",
  "atk-s0502a0:819_0": "Sakkopi sujaṃ asurakaññaṃ devanagaraṃ netvā aḍḍhateyyānaṃ accharākoṭīnaṃ jeṭṭhikaṭṭhāne",
  "atk-s0502a0:819_1": "ṭhapesi. Sā sakkaṃ varaṃ yāci – “mahārāja, mama imasmiṃ devaloke mātāpitaro vā bhātikabhaginiyo",
  "atk-s0502a0:819_2": "vā natthi, yattha yattha gacchasi, tattha tattha maṃ gahetvāva gaccheyyāsī”ti. So",
  "atk-s0502a0:819_3": "“sādhū”ti tassā paṭiññaṃ adāsi. Tato paṭṭhāya cittapāṭaliyā pupphitāya asurā “amhākaṃ",
  "atk-s0502a0:819_4": "nibbattaṭṭhāne dibbapāricchattakassa pupphanakālo”ti yuddhatthāya saggaṃ abhiruhanti.",
  "atk-s0502a0:819_5": "Sakko heṭṭhāsamudde nāgānaṃ ārakkhaṃ adāsi, tato supaṇṇānaṃ, tato kumbhaṇḍānaṃ, tato",
  "atk-s0502a0:819_6": "yakkhānaṃ. Tato catunnaṃ mahārājānaṃ. Sabbūpari pana upaddavanivattanatthāya devanagaradvāresu",
  "atk-s0502a0:819_7": "vajirahatthā indapaṭimā ṭhapesi. Asurā nāgādayo jinitvā āgatāpi indapaṭimā dūrato",
  "atk-s0502a0:819_8": "disvā “sakko nikkhanto”ti palāyanti. Evaṃ, mahāli, magho māṇavo appamādapaṭipadaṃ",
  "atk-s0502a0:819_9": "paṭipajji. Evaṃ appamatto panesa evarūpaṃ issariyaṃ patvā dvīsu devalokesu rajjaṃ",
  "atk-s0502a0:819_10": "kāresi. Appamādo nāmesa buddhādīhi pasattho. Appamādañhi nissāya sabbesampi lokiyalokuttarānaṃ",
  "atk-s0502a0:819_11": "visesānaṃ adhigamo hotīti vatvā imaṃ gāthamāha –",
  "atk-s0502a0:820": "30.",
  "atk-s0502a0:821": "“Appamādena maghavā, devānaṃ seṭṭhataṃ gato;",
  "atk-s0502a0:822": "Appamādaṃ pasaṃsanti, pamādo garahito sadā”ti.",
  "atk-s0502a0:823_0": "Tattha appamādenāti macalagāme bhūmippadesasodhanaṃ ādiṃ katvā katena appamādena.",
  "atk-s0502a0:823_1": "Maghavāti idāni “maghavā”tipaññāto magho māṇavo dvinnaṃ devalokānaṃ rājabhāvena devānaṃ",
  "atk-s0502a0:823_2": "seṭṭhataṃ gato. Pasaṃsantīti buddhādayo paṇḍitā appamādameva thomenti vaṇṇayanti.",
  "atk-s0502a0:823_3": "Kiṃ kāraṇā? Sabbesaṃ lokiyalokuttarānaṃ visesānaṃ paṭilābhakāraṇattā. Pamādo garahito",
  "atk-s0502a0:823_4": "sadāti pamādo pana tehi ariyehi niccaṃ garahito nindito. Kiṃ kāraṇā? Sabbavipattīnaṃ",
  "atk-s0502a0:823_5": "mūlabhāvato. Manussadobhaggaṃ vā hi apāyuppatti vā sabbā pamādamūlikāyevāti.",
  "atk-s0502a0:824": "Gāthāpariyosāne mahāli licchavī sotāpattiphale patiṭṭhahi, sampattaparisāyapi bahū sotāpannādayo jātāti.",
  "atk-s0502a0:825": "Maghavatthu sattamaṃ.",
  "atk-s0502a0:826": "8. Aññatarabhikkhuvatthu",
  "atk-s0502a0:827": "Appamādarato bhikkhūti imaṃ dhammadesanaṃ satthā jetavane viharanto aññataraṃ bhikkhuṃ ārabbha kathesi.",
  "atk-s0502a0:828_0": "So kira satthu santike yāva arahattā kammaṭṭhānaṃ kathāpetvā araññaṃ pavisitvā ghaṭento",
  "atk-s0502a0:828_1": "vāyamanto arahattaṃ pattuṃ nāsakkhi. So “visesetvā kammaṭṭhānaṃ kathāpessāmī”ti tato",
  "atk-s0502a0:828_2": "nikkhamitvā satthu santikaṃ āgacchanto antarāmagge mahantaṃ dāvaggiṃ uṭṭhitaṃ disvā",
  "atk-s0502a0:828_3": "vegena ekaṃ muṇḍapabbatamatthakaṃ abhiruyha nisinno araññaṃ ḍayhamānaṃ aggiṃ disvā",
  "atk-s0502a0:828_4": "ārammaṇaṃ gaṇhi – “yathā ayaṃ aggi mahantāni ca khuddakāni ca upādānāni ḍahanto gacchati,",
  "atk-s0502a0:828_5": "evaṃ ariyamaggañāṇaggināpi mahantāni ca khuddakāni ca saṃyojanāni ḍahantena gantabbaṃ",
  "atk-s0502a0:828_6": "bhavissatī”ti. Satthā gandhakuṭiyaṃ nisinnova tassa cittācāraṃ ñatvā, “evameva, bhikkhu,",
  "atk-s0502a0:828_7": "mahantānipi khuddakānipi upādānāni viya imesaṃ sattānaṃ abbhantare uppajjamānāni",
  "atk-s0502a0:828_8": "aṇuṃthūlāni saṃyojanāni, tāni ñāṇagginā jhāpetvā abhabbuppattikāni kātuṃ vaṭṭatī”ti",
  "atk-s0502a0:828_9": "vatvā obhāsaṃ vissajjetvā tassa bhikkhuno abhimukhe nisinno viya paññāyamāno imaṃ obhāsagāthamāha –",
  "atk-s0502a0:829": "31.",
  "atk-s0502a0:830": "“Appamādarato bhikkhu, pamāde bhayadassi vā;",
  "atk-s0502a0:831": "Saṃyojanaṃ aṇuṃ thūlaṃ, ḍahaṃ aggīva gacchatī”ti.",
  "atk-s0502a0:832_0": "Tattha appamādaratoti appamāde rato abhirato, appamādena vītināmentoti attho. Pamāde",
  "atk-s0502a0:832_1": "bhayadassi vāti nirayuppattiādikaṃ pamāde bhayaṃ bhayato passanto, tāsaṃ vā uppattīnaṃ",
  "atk-s0502a0:832_2": "mūlattā pamādaṃ bhayato passanto. Saṃyojananti vaṭṭadukkhena saddhiṃ yojanaṃ bandhanaṃ",
  "atk-s0502a0:832_3": "pajānaṃ vaṭṭe osīdāpanasamatthaṃ dasavidhaṃ saṃyojanaṃ. Aṇuṃ thūlanti mahantañca",
  "atk-s0502a0:832_4": "khuddakañca. Ḍahaṃ aggīva gacchatīti yathā ayaṃ aggī etaṃ mahantañca khuddakañca",
  "atk-s0502a0:832_5": "upādānaṃ ḍahantova gacchati. Evameso appamādarato bhikkhu appamādādhigatena ñāṇagginā",
  "atk-s0502a0:832_6": "etaṃ saṃyojanaṃ ḍahanto abhabbuppattikaṃ karonto gacchatīti attho.",
  "atk-s0502a0:833_0": "Gāthāpariyosāne so bhikkhu yathānisinnova sabbasaṃyojanāni jhāpetvā saha paṭisambhidāhi",
  "atk-s0502a0:833_1": "arahattaṃ patvā ākāsenāgantvā tathāgatassa suvaṇṇavaṇṇaṃ sarīraṃ thometvā vaṇṇetvā",
  "atk-s0502a0:833_2": "vandamānova pakkāmīti.",
  "atk-s0502a0:834": "Aññatarabhikkhuvatthu aṭṭhamaṃ.",
  "atk-s0502a0:835": "9. Nigamavāsitissattheravatthu",
  "atk-s0502a0:836": "Appamādaratoti imaṃ dhammadesanaṃ satthā jetavane viharanto nigamavāsitissattheraṃ nāma ārabbha kathesi.",
  "atk-s0502a0:837_0": "Ekasmiñhi sāvatthito avidūre nigamagāme jātasaṃvaḍḍho eko kulaputto satthu sāsane",
  "atk-s0502a0:837_1": "pabbajitvā laddhūpasampado “nigamavāsitissatthero nāma appiccho santuṭṭho pavivitto",
  "atk-s0502a0:837_2": "āraddhavīriyo”ti paññāyi. So nibaddhaṃ ñātigāmeyeva piṇḍāya vicarati. Anāthapiṇḍikādīsu",
  "atk-s0502a0:837_3": "mahādānāni karontesu, pasenadikosale asadisadānaṃ karontepi sāvatthiṃ nāgacchati.",
  "atk-s0502a0:837_4": "Bhikkhū “ayaṃ nigamavāsitissatthero uṭṭhāya samuṭṭhāya ñātisaṃsaṭṭho viharati, anāthapiṇḍikādīsu",
  "atk-s0502a0:837_5": "mahādānādīni karontesu, pasenadikosale asadisadānaṃ karontepi neva āgacchatī”ti kathaṃ",
  "atk-s0502a0:837_6": "samuṭṭhāpetvā satthu ārocayiṃsu. Satthā taṃ pakkosāpetvā, “saccaṃ kira tvaṃ, bhikkhu,",
  "atk-s0502a0:837_7": "evaṃ karosī”ti pucchitvā, “natthi, bhante, mayhaṃ ñātisaṃsaggo, ahaṃ ete manusse",
  "atk-s0502a0:837_8": "nissāya ajjhoharaṇīyamattaṃ āhāraṃ labhāmi lūkhe vā paṇīte vā. Yāpanamatte laddhe",
  "atk-s0502a0:837_9": "puna kiṃ āhārapariyesanenāti na gacchāmi, ñātīhi pana me saṃsaggo nāma natthi, bhante”ti",
  "atk-s0502a0:837_10": "vutte satthā pakatiyāpi tassa ajjhāsayaṃ vijānanto – “sādhu sādhu, bhikkhū”ti tassa",
  "atk-s0502a0:837_11": "sādhukāraṃ datvā, “anacchariyaṃ kho panetaṃ bhikkhu, yaṃ tvaṃ mādisaṃ ācariyaṃ labhitvā",
  "atk-s0502a0:837_12": "appiccho ahosi. Ayañhi appicchatā nāma mama tanti, mama paveṇī”ti vatvā bhikkhūhi",
  "atk-s0502a0:837_13": "yācito atītaṃ āhari –",
  "atk-s0502a0:838_0": "Atīte himavante gaṅgātīre ekasmiṃ udumbaravane anekasahassā suvā vasiṃsu. Tatreko",
  "atk-s0502a0:838_1": "suvarājā attano nivāsarukkhassa phalesu khīṇesu yaṃ yadeva avasiṭṭhaṃ hoti aṅkuro",
  "atk-s0502a0:838_2": "vā pattaṃ vā taco vā, taṃ taṃ khāditvā gaṅgāyaṃ pānīyaṃ pivitvā paramappiccho santuṭṭho",
  "atk-s0502a0:838_3": "hutvā aññattha na gacchati. Tassa appicchasantuṭṭhabhāvaguṇena sakkassa bhavanaṃ",
  "atk-s0502a0:838_4": "kampi. Sakko āvajjamāno taṃ disvā tassa vīmaṃsanatthaṃ attano ānubhāvena taṃ rukkhaṃ",
  "atk-s0502a0:838_5": "sukkhāpesi. Rukkho obhaggo khāṇumatto chiddāvachiddova hutvā vāte paharante ākoṭito",
  "atk-s0502a0:838_6": "viya saddaṃ nicchārento aṭṭhāsi. Tassa chiddehi cuṇṇāni nikkhamanti. Suvarājā tāni",
  "atk-s0502a0:838_7": "khāditvā gaṅgāyaṃ pānīyaṃ pivitvā aññattha agantvā vātātapaṃ agaṇetvā udumbarakhāṇumatthake",
  "atk-s0502a0:838_8": "nisīdati. Sakko tassa paramappicchabhāvaṃ ñatvā, “mittadhammaguṇaṃ kathāpetvā varamassa",
  "atk-s0502a0:838_9": "datvā udumbaraṃ amataphalaṃ katvā āgamissāmī”ti eko haṃsarājā hutvā sujaṃ asurakaññaṃ",
  "atk-s0502a0:838_10": "purato katvā udumbaravanaṃ gantvā avidūre ekassa rukkhassa sākhāya nisīditvā tena",
  "atk-s0502a0:838_11": "saddhiṃ kathento imaṃ gāthamāha –",
  "atk-s0502a0:839": "“Santi rukkhā haripattā, dumānekaphalā bahū;",
  "atk-s0502a0:840": "Kasmā nu sukkhe koḷāpe, suvassa nirato mano”ti. ;",
  "atk-s0502a0:841_0": "Sabbaṃ suvajātakaṃ navakanipāte āgatanayeneva vitthāretabbaṃ. Aṭṭhuppattiyeva hi",
  "atk-s0502a0:841_1": "tattha ca idha ca nānā, sesaṃ tādisameva. Satthā imaṃ dhammadesanaṃ āharitvā, “tadā",
  "atk-s0502a0:841_2": "sakko ānando ahosi, suvarājā ahamevā”ti vatvā, “evaṃ, bhikkhave, appicchatā nāmesā",
  "atk-s0502a0:841_3": "mama tanti, mama paveṇī, anacchariyā mama puttassa nigamavāsitissassa mādisaṃ ācariyaṃ",
  "atk-s0502a0:841_4": "labhitvā appicchatā, bhikkhunā nāma nigamavāsitissena viya appiccheneva bhavitabbaṃ.",
  "atk-s0502a0:841_5": "Evarūpo hi bhikkhu abhabbo samathavipassanādhammehi vā maggaphalehi vā parihānāya,",
  "atk-s0502a0:841_6": "aññadatthu nibbānasseva santike hotī”ti vatvā imaṃ gāthamāha –",
  "atk-s0502a0:842": "32.",
  "atk-s0502a0:843": "“Appamādarato bhikkhu, pamāde bhayadassi vā;",
  "atk-s0502a0:844": "Abhabbo parihānāya, nibbānasseva santike”ti.",
  "atk-s0502a0:845_0": "Tattha abhabbo parihānāyāti so evarūpo bhikkhu samathavipassanādhammehi vā maggaphalehi",
  "atk-s0502a0:845_1": "vā parihānāya abhabbo, nāpi pattehi parihāyati, na appattāni na pāpuṇāti. Nibbānasseva",
  "atk-s0502a0:845_2": "santiketi kilesaparinibbānassapi anupādāparinibbānassāpi santikeyevāti.",
  "atk-s0502a0:846": "Gāthāpariyosāne nigamavāsitissatthero saha paṭisambhidāhi arahattaṃ pāpuṇi. Aññepi bahū sotāpannādayo ahesuṃ. Mahājanassa sātthikā dhammadesanā jātāti.",
  "atk-s0502a0:847": "Nigamavāsitissattheravatthu navamaṃ.",
  "atk-s0502a0:848": "Appamādavaggavaṇṇanā niṭṭhitā. Dutiyo vaggo.",
  "atk-s0502a0:849": "3. Cittavaggo",
  "atk-s0502a0:850": "1. Meghiyattheravatthu",
  "atk-s0502a0:851": "Phandanaṃ capalaṃ cittanti imaṃ dhammadesanaṃ satthā cālikāya pabbate viharanto āyasmantaṃ meghiyaṃ ārabbha kathesi.",
  "atk-s0502a0:852_0": "Tassa vatthuṃ vibhāvanatthaṃ sabbaṃ meghiyasuttantaṃ vitthāretabbaṃ. Satthā pana",
  "atk-s0502a0:852_1": "tīhi vitakkehi anvāsattatāya tasmiṃ ambavane padhānaṃ anuyuñjituṃ asakkuṇitvā āgataṃ",
  "atk-s0502a0:852_2": "meghiyattheraṃ āmantetvā, “atibhāriyaṃ te, meghiya, kataṃ ‘āgamehi tāva, meghiya,",
  "atk-s0502a0:852_3": "ekakomhi yāva aññopi koci bhikkhu āgacchatī’ti maṃ yācantaṃ ekakaṃ pahāya gacchantena",
  "atk-s0502a0:852_4": "bhikkhunā nāma evaṃ cittavasikena bhavituṃ na vaṭṭati, cittaṃ nāmetaṃ lahukaṃ, taṃ",
  "atk-s0502a0:852_5": "attano vase vattetuṃ vaṭṭatī”ti vatvā imā dve gāthā abhāsi –",
  "atk-s0502a0:853": "33.",
  "atk-s0502a0:854": "“Phandanaṃ capalaṃ cittaṃ, dūrakkhaṃ dunnivārayaṃ;",
  "atk-s0502a0:855": "Ujuṃ karoti medhāvī, usukārova tejanaṃ.",
  "atk-s0502a0:856": "34.",
  "atk-s0502a0:857": "“Vārijova thale khitto, okamokataubbhato;",
  "atk-s0502a0:858": "Paripphandatidaṃ cittaṃ, māradheyyaṃ pahātave”ti.",
  "atk-s0502a0:859_0": "Tattha phandananti rūpādīsu ārammaṇesu vipphandamānaṃ. Capalanti ekairiyāpathena",
  "atk-s0502a0:859_1": "asaṇṭhahanto gāmadārako viya ekasmiṃ ārammaṇe asaṇṭhahanato capalaṃ. Cittanti viññāṇaṃ,",
  "atk-s0502a0:859_2": "bhūmivatthuārammaṇakiriyādivicittatāya panetaṃ “citta”nti vuttaṃ. Dūrakkhanti kiṭṭhasambādhe",
  "atk-s0502a0:859_3": "ṭhāne kiṭṭhakhādakagoṇaṃ viya ekekasmiṃ sappāyārammaṇeyeva duṭṭhapanato dūrakkhaṃ.",
  "atk-s0502a0:859_4": "Dunnivārayanti visabhāgārammaṇaṃ gacchantaṃ paṭisedhetuṃ dukkhattā dunnivārayaṃ.",
  "atk-s0502a0:859_5": "Usukārova tejananti yathā nāma usukāro araññato ekaṃ vaṅkadaṇḍakaṃ āharitvā nittacaṃ",
  "atk-s0502a0:859_6": "katvā kañjiyatelena makkhetvā aṅgārakapalle tāpetvā rukkhālake uppīḷetvā nivaṅkaṃ",
  "atk-s0502a0:859_7": "ujuṃ vālavijjhanayoggaṃ karoti, katvā ca pana rājarājamahāmattānaṃ sippaṃ dassetvā",
  "atk-s0502a0:859_8": "mahantaṃ sakkārasammānaṃ labhati, evameva medhāvī paṇḍito viññū puriso phandanādisabhāvametaṃ",
  "atk-s0502a0:859_9": "cittaṃ dhutaṅgāraññāvāsavasena, nittacaṃ apagataoḷārikakilesaṃ katvā saddhāsinehena",
  "atk-s0502a0:859_10": "temetvā kāyikacetasikavīriyena tāpetvā samathavipassanālake uppīḷetvā ujuṃ akuṭilaṃ",
  "atk-s0502a0:859_11": "nibbisevanaṃ karoti, katvā ca pana saṅkhāre sammasitvā mahantaṃ avijjakkhandhaṃ padāletvā,",
  "atk-s0502a0:859_12": "“tisso vijjā, cha abhiññā, nava lokuttaradhamme”ti imaṃ visesaṃ hatthagatameva katvā",
  "atk-s0502a0:859_13": "aggadakkhiṇeyyabhāvaṃ labhati.",
  "atk-s0502a0:860_0": "Vārijovāti maccho viya, thale khittoti hatthena vā pādena vā jālādīnaṃ vā aññatarena",
  "atk-s0502a0:860_1": "thale chaḍḍito. Okamokataubbhatoti “okapuṇṇehi cīvarehī”ti ettha udakaṃ okaṃ, “okaṃ",
  "atk-s0502a0:860_2": "pahāya aniketasārī”ti ettha ālayo, ettha ubhayampi labbhati. “Okamokataubbhato”ti",
  "atk-s0502a0:860_3": "hi ettha okamokatoti udakasaṅkhātā ālayāti ayamattho. Ubbhatoti uddhaṭo. Paripphandatidaṃ",
  "atk-s0502a0:860_4": "cittanti yathā so udakālayato ubbhato thale khitto maccho udakaṃ alabhanto paripphandati,",
  "atk-s0502a0:860_5": "evamidaṃ pañcakāmaguṇālayābhirataṃ cittaṃ tato uddharitvā māradheyyasaṅkhātaṃ vaṭṭaṃ",
  "atk-s0502a0:860_6": "pahātuṃ vipassanākammaṭṭhāne khittaṃ kāyikacetasikavīriyena santāpiyamānaṃ paripphandati,",
  "atk-s0502a0:860_7": "saṇṭhātuṃ na sakkoti. Evaṃ santepi dhuraṃ anikkhipitvā medhāvī puggalo taṃ vuttanayeneva",
  "atk-s0502a0:860_8": "ujuṃ kammaniyaṃ karotīti attho. Aparo nayo – idaṃ māradheyyaṃ kilesavaṭṭaṃ avijahitvā",
  "atk-s0502a0:860_9": "ṭhitaṃ cittaṃ so vārijo viya paripphandati, tasmā māradheyyaṃ pahātave, yena kilesavaṭṭasaṅkhātena",
  "atk-s0502a0:860_10": "māradheyyeneva paripphandati, taṃ pahātabbanti.",
  "atk-s0502a0:861": "Gāthāpariyosāne meghiyatthero sotāpattiphale patiṭṭhito, aññepi bahū sotāpannādayo jātāti.",
  "atk-s0502a0:862": "Meghiyattheravatthu paṭhamaṃ.",
  "atk-s0502a0:863": "2. Aññatarabhikkhuvatthu",
  "atk-s0502a0:864": "Dunniggahassa lahunoti imaṃ dhammadesanaṃ satthā sāvatthiyaṃ jetavane viharanto aññataraṃ bhikkhuṃ ārabbha kathesi.",
  "atk-s0502a0:865_0": "Kosalarañño kira vijite pabbatapāde mātikagāmo nāma eko ghanavāso gāmo ahosi. Athekadivasaṃ",
  "atk-s0502a0:865_1": "saṭṭhimattā bhikkhū satthu santike yāva arahattā kammaṭṭhānaṃ kathāpetvā taṃ gāmaṃ",
  "atk-s0502a0:865_2": "gantvā piṇḍāya pavisiṃsu. Atha ne yo tassa gāmassa sāmiko mātiko nāma, tassa mātā",
  "atk-s0502a0:865_3": "disvā gehe nisīdāpetvā nānaggarasena yāgubhattena parivisitvā, “bhante, kattha gantukāmā”ti",
  "atk-s0502a0:865_4": "pucchi. “Yathā phāsukaṭṭhānaṃ mahāupāsike”ti. Sā “vassāvāsaṭṭhānaṃ, ayyā, pariyesanti",
  "atk-s0502a0:865_5": "maññe”ti ñatvā pādamūle nipajjitvā, “sace, ayyā, imaṃ temāsaṃ idha vasissanti, ahaṃ",
  "atk-s0502a0:865_6": "tīṇi saraṇāni, pañca sīlāni gahetvā uposathakammaṃ karissāmī”ti āha. Bhikkhū “mayaṃ",
  "atk-s0502a0:865_7": "imaṃ nissāya bhikkhāya akilamantā bhavanissaraṇaṃ kātuṃ sakkhissāmā”ti adhivāsayiṃsu.",
  "atk-s0502a0:865_8": "Sā tesaṃ vasanaṭṭhānaṃ vihāraṃ paṭijaggitvā adāsi.",
  "atk-s0502a0:866_0": "Te tattheva vasantā ekadivasaṃ sannipatitvā aññamaññaṃ ovadiṃsu, “āvuso, amhehi pamādacāraṃ",
  "atk-s0502a0:866_1": "carituṃ na vaṭṭati. Amhākañhi sakagehaṃ viya aṭṭha mahānirayā vivaṭadvārāyeva, dharamānakabuddhassa",
  "atk-s0502a0:866_2": "kho pana santike kammaṭṭhānaṃ gahetvā mayaṃ āgatā, buddhā ca nāma padānupadikaṃ vicarantenāpi",
  "atk-s0502a0:866_3": "saṭhena ārādhetuṃ na sakkā, yathājjhāsayeneva ārādhetuṃ sakkā, appamattā hotha, dvīhi",
  "atk-s0502a0:866_4": "ekaṭṭhāne na ṭhātabbaṃ, na nisīditabbaṃ, sāyaṃ kho pana therūpaṭṭhānakāle pātova",
  "atk-s0502a0:866_5": "bhikkhācārakāle ekato bhavissāma, sesakāle dve ekato na bhavissāma, apica kho pana",
  "atk-s0502a0:866_6": "aphāsukena bhikkhunā āgantvā vihāramajjhe ghaṇḍiyā pahatāya ghaṇḍisaññāya āgantvā",
  "atk-s0502a0:866_7": "tassa bhesajjaṃ karissāmā”ti.",
  "atk-s0502a0:867_0": "Tesu evaṃ katikaṃ katvā viharantesu ekadivasaṃ sā upāsikā sappitelaphāṇitādīni gāhāpetvā",
  "atk-s0502a0:867_1": "dāsadāsikammakarādīhi parivutā sāyanhasamaye taṃ vihāraṃ gantvā vihāramajjhe bhikkhū",
  "atk-s0502a0:867_2": "adisvā, “kahaṃ nu kho, ayyā, gatā”ti purise pucchitvā, “attano attano rattiṭṭhānadivāṭṭhānesu",
  "atk-s0502a0:867_3": "nisinnā bhavissanti, ayye”ti vutte, “kiṃ nu kho katvā daṭṭhuṃ sakkhissāmī”ti āha.",
  "atk-s0502a0:867_4": "Atha naṃ bhikkhusaṅghassa katikavattaṃ jānanamanussā āhaṃsu – “ghaṇḍiyā pahatāya",
  "atk-s0502a0:867_5": "sannipatissanti, ayye”ti. Sā ca ghaṇḍiṃ paharāpesi. Bhikkhū ghaṇḍisaddaṃ sutvā, “kassaci",
  "atk-s0502a0:867_6": "aphāsukaṃ bhavissatī”ti sakasakaṭṭhānehi nikkhamitvā vihāramajjhe sannipatiṃsu. Dvepi",
  "atk-s0502a0:867_7": "janā ekamaggenāgatā nāma natthi. Upāsikā ekekaṭṭhānato ekekameva āgacchantaṃ disvā,",
  "atk-s0502a0:867_8": "“mama puttehi aññamaññaṃ kalaho kato bhavissatī”ti cintetvā bhikkhusaṅghaṃ vanditvā",
  "atk-s0502a0:867_9": "pucchi – “kalahaṃ nu kho, bhante, karitthā”ti? “Na karoma, mahāupāsike”ti. “Sace",
  "atk-s0502a0:867_10": "vo, bhante, kalaho natthi, atha kasmā yathā amhākaṃ gehaṃ āgacchantā sabbe ekatova",
  "atk-s0502a0:867_11": "āgacchatha, evaṃ anāgantvā ekekaṭṭhānato ekekāva āgatā”ti? “Mahāupāsike, ekekasmiṃ",
  "atk-s0502a0:867_12": "ṭhāne nisīditvā samaṇadhammaṃ karimhā”ti. “Ko esa, bhante, samaṇadhammo nāmā”ti?",
  "atk-s0502a0:867_13": "“Dvattiṃsākāre sajjhāyaṃ karoma, attabhāve ca khayavayaṃ paṭṭhapema, mahāupāsike”ti.",
  "atk-s0502a0:867_14": "“Kiṃ pana, bhante, dvattiṃsākāre sajjhāyaṃ kātuṃ, attabhāve ca khayavayaṃ paṭṭhapetuṃ",
  "atk-s0502a0:867_15": "tumhākameva vaṭṭati, udāhu amhākampīti, kassacipi avārito esa dhammo, mahāupāsike”ti.",
  "atk-s0502a0:867_16": "“Tena hi, bhante, mayhampi dvattiṃsākāraṃ detha, attabhāve ca khayavayapaṭṭhapanaṃ",
  "atk-s0502a0:867_17": "ācikkhathā”ti. “Tena hi uggaṇha, mahāupāsike”ti sabbaṃ uggaṇhāpesuṃ.",
  "atk-s0502a0:868_0": "Sā tato paṭṭhāya dvattiṃsākāre sajjhāyaṃ katvā attani khayavayaṃ paṭṭhapetvā tehi",
  "atk-s0502a0:868_1": "bhikkhūhi puretarameva tayo magge, tīṇi ca phalāni pāpuṇi. Maggeneva cassā catasso",
  "atk-s0502a0:868_2": "paṭisambhidā lokiyaabhiññā ca āgamiṃsu. Sā maggaphalasukhato vuṭṭhāya dibbacakkhunā",
  "atk-s0502a0:868_3": "oloketvā, “kadā nu kho mama puttehi ayaṃ dhammo adhigato”ti upadhārentī sabbepime",
  "atk-s0502a0:868_4": "sarāgā sadosā samohā jhānavipassanāmattampi tesaṃ natthi, “kiṃ nu kho mayhaṃ puttānaṃ",
  "atk-s0502a0:868_5": "arahattassa upanissayo atthi, natthī”ti āvajjetvā, “atthī”ti disvā, “senāsanasappāyaṃ",
  "atk-s0502a0:868_6": "nu kho atthi, natthī”ti āvajjetvā tampi disvā, “puggalasappāyaṃ nu kho labhanti,",
  "atk-s0502a0:868_7": "na labhantī”ti āvajjesi, puggalasappāyampi disvā, “āhārasappāyaṃ nu kho labhanti,",
  "atk-s0502a0:868_8": "na labhantī”ti upadhārentī “āhārasappāyaṃ nesaṃ natthī”ti disvā tato paṭṭhāya nānāvidhaṃ",
  "atk-s0502a0:868_9": "yāguṃ, anekappakāraṃ khajjakaṃ, nānaggarasañca bhojanaṃ sampādetvā gehe bhikkhū nisīdāpetvā",
  "atk-s0502a0:868_10": "dakkhiṇodakaṃ datvā, “bhante, tumhākaṃ yaṃ yaṃ ruccati, taṃ taṃ gahetvā paribhuñjathā”ti",
  "atk-s0502a0:868_11": "niyyādesi. Te yathāruci yāguādīni gahetvā paribhuñjanti. Tesaṃ sappāyāhāraṃ labhantānaṃ",
  "atk-s0502a0:868_12": "cittaṃ ekaggaṃ ahosi.",
  "atk-s0502a0:869_0": "Te ekaggena cittena vipassanaṃ vaḍḍhetvā na cirasseva saha paṭisambhidāhi arahattaṃ",
  "atk-s0502a0:869_1": "patvā cintayiṃsu – “aho mahāupāsikā amhākaṃ patiṭṭhā jātā, sace mayaṃ sappāyāhāraṃ",
  "atk-s0502a0:869_2": "na labhimha, na no maggaphalapaṭivedho abhavissa, idāni vuṭṭhavassā pavāretvā satthu",
  "atk-s0502a0:869_3": "santikaṃ gamissāmā”ti. Te “satthāraṃ daṭṭhukāmamhā”ti mahāupāsikaṃ āpucchiṃsu. “Mahāupāsikā",
  "atk-s0502a0:869_4": "sādhu, ayyā”ti. Te anugantvā punapi, “bhante, amhe olokeyyāthā”ti bahūni piyavacanāni",
  "atk-s0502a0:869_5": "vatvā paṭinivatti. Tepi kho bhikkhū sāvatthiṃ gantvā satthāraṃ vanditvā ekamantaṃ",
  "atk-s0502a0:869_6": "nisinnā “kacci, bhikkhave, khamanīyaṃ, kacci yāpanīyaṃ, na ca piṇḍakena kilamitthā”ti",
  "atk-s0502a0:869_7": "vutte “khamanīyaṃ, bhante, yāpanīyaṃ, bhante, piṇḍakena pana neva kilamimha. Amhākañhi",
  "atk-s0502a0:869_8": "mātikamātā nāmekā upāsikā cittācāraṃ ñatvā, ‘aho vata no evarūpaṃ nāma āhāraṃ paṭiyādeyyā’ti",
  "atk-s0502a0:869_9": "cintite yathācintitaṃ āhāraṃ paṭiyādetvā adāsī”ti tassā guṇakathaṃ kathayiṃsu.",
  "atk-s0502a0:870_0": "Aññataro bhikkhu tassā guṇakathaṃ sutvā tattha gantukāmo hutvā satthu santike kammaṭṭhānaṃ",
  "atk-s0502a0:870_1": "gahetvā, “bhante, taṃ gāmaṃ gamissāmī”ti satthāraṃ āpucchitvā jetavanato nikkhamitvā",
  "atk-s0502a0:870_2": "anupubbena taṃ gāmaṃ patvā vihāraṃ pavisanadivaseyeva cintesi – “ayaṃ kira upāsikā",
  "atk-s0502a0:870_3": "cintitacintitaṃ jānāti, ahañca maggakilanto vihāraṃ paṭijaggituṃ na sakkhissāmi,",
  "atk-s0502a0:870_4": "aho vata me vihārapaṭijaggakaṃ manussaṃ peseyyā”ti. Upāsikā gehe nisinnāva āvajjentī",
  "atk-s0502a0:870_5": "tamatthaṃ ñatvā, “gaccha, vihāraṃ paṭijaggitvā ehī”ti manussaṃ pesesi. Itaropi pānīyaṃ",
  "atk-s0502a0:870_6": "pivitukāmo “aho vata me sakkharapānakaṃ katvā peseyyā”ti cintesi. Upāsikā tampi pesesi.",
  "atk-s0502a0:870_7": "So punadivase “pātova siniddhayāguṃ me sauttaribhaṅgaṃ pesetū”ti cintesi. Upāsikā",
  "atk-s0502a0:870_8": "tathā akāsi. So yāguṃ pivitvā, “aho vata me evarūpaṃ khajjakaṃ peseyyā”ti cintesi.",
  "atk-s0502a0:870_9": "Upāsikā tampi pesesi. So cintesi – “ayaṃ upāsikā mayā sabbaṃ cintitacintitaṃ pesesi,",
  "atk-s0502a0:870_10": "ahaṃ etaṃ daṭṭhukāmo, aho vata me nānaggarasabhojanaṃ gāhāpetvā sayameva āgaccheyyā”ti.",
  "atk-s0502a0:870_11": "Upāsikā “mama putto maṃ daṭṭhukāmo, āgamanaṃ me paccāsīsatī”ti bhojanaṃ gāhāpetvā",
  "atk-s0502a0:870_12": "vihāraṃ gantvā tassa adāsi. So katabhattakicco “mātikamātā nāma tvaṃ, mahāupāsike”ti",
  "atk-s0502a0:870_13": "pucchi. “Āma, tātā”ti. “Tvaṃ paracittaṃ jānāsī”ti? “Kiṃ maṃ pucchasi, tātā”ti? “Mayā",
  "atk-s0502a0:870_14": "cintitacintitaṃ sabbamakāsi, tena taṃ pucchāmī”ti. “Paracittajānanakabhikkhū bahū,",
  "atk-s0502a0:870_15": "tātā”ti? “Nāhaṃ aññe pucchāmi, tuvaṃ pucchāmi, upāsike”ti. Evaṃ santepi upāsikā “paracittaṃ",
  "atk-s0502a0:870_16": "jānāmī”ti avatvā “paracittaṃ jānantā nāma evaṃ karonti puttā”ti āha. So “bhāriyaṃ",
  "atk-s0502a0:870_17": "vatidaṃ kammaṃ, puthujjanā nāma sobhanampi asobhanampi cintenti, sacāhaṃ kiñci ayuttaṃ",
  "atk-s0502a0:870_18": "cintayissāmi, saha bhaṇḍakena coraṃ cūḷāya gaṇhantī viya maṃ vippakāraṃ pāpeyya,",
  "atk-s0502a0:870_19": "mayā ito palāyituṃ vaṭṭatī”ti cintetvā, “upāsike, ahaṃ gamissāmī”ti āha. “Kahaṃ,",
  "atk-s0502a0:870_20": "ayyā”ti? “Satthu santikaṃ, upāsike”ti. “Vasatha tāva, bhante, idhā”ti. “Na vasissāmi,",
  "atk-s0502a0:870_21": "upāsike, gamissāmevā”ti nikkhamitvā satthu santikaṃ agamāsi. Atha naṃ satthā “kiṃ",
  "atk-s0502a0:870_22": "bhikkhu na tvaṃ tattha vasasī”ti pucchi. “Āma, bhante, na sakkā tattha vasitu”nti.",
  "atk-s0502a0:870_23": "“Kiṃ kāraṇā bhikkhū”ti? “Bhante, sā upāsikā cintitacintitaṃ sabbaṃ jānāti, puthujjanā",
  "atk-s0502a0:870_24": "ca nāma sobhanampi asobhanampi cintenti, sacāhaṃ kiñci ayuttaṃ cintessāmi, saha bhaṇḍakena",
  "atk-s0502a0:870_25": "coraṃ cūḷāya gaṇhantī viya maṃ vippakāraṃ pāpessatī”ti cintetvā āgatomhīti. “Bhikkhu,",
  "atk-s0502a0:870_26": "tattheva tayā vasituṃ vaṭṭatī”ti, “na sakkomi, bhante, nāhaṃ tattha vasissāmī”ti.",
  "atk-s0502a0:870_27": "“Tena hi tvaṃ, bhikkhu, ekameva rakkhituṃ sakkhissasī”ti. “Kiṃ, bhante”ti? “Tava",
  "atk-s0502a0:870_28": "cittameva rakkha, cittaṃ nāmetaṃ durakkhaṃ, tvaṃ attano cittameva niggaṇha, mā aññaṃ",
  "atk-s0502a0:870_29": "kiñci cintayi, cittaṃ nāmetaṃ dunniggaha”nti vatvā imaṃ gāthamāha –",
  "atk-s0502a0:871": "35.",
  "atk-s0502a0:872": "“Dunniggahassa lahuno, yatthakāmanipātino;",
  "atk-s0502a0:873": "Cittassa damatho sādhu, cittaṃ dantaṃ sukhāvaha”nti.",
  "atk-s0502a0:874_0": "Tattha cittaṃ nāmetaṃ dukkhena niggayhatīti dunniggahaṃ. Lahuṃ uppajjati ca nirujjhati",
  "atk-s0502a0:874_1": "cāti lahu. Tassa dunniggahassa lahuno. Yatthakāmanipātinoti yattha katthacideva nipatanasīlassa.",
  "atk-s0502a0:874_2": "Etañhi labhitabbaṭṭhānaṃ vā alabhitabbaṭṭhānaṃ vā yuttaṭṭhānaṃ vā ayuttaṭṭhānaṃ vā",
  "atk-s0502a0:874_3": "na jānāti, neva jātiṃ oloketi, na gottaṃ, na vayaṃ. Yattha yattha icchati, tattha",
  "atk-s0502a0:874_4": "tattheva nipatatīti “yatthakāmanipātī”ti vuccati. Tassa evarūpassa cittassa damatho",
  "atk-s0502a0:874_5": "sādhu catūhi ariyamaggehi dantabhāvo yathā nibbisevanaṃ hoti, tathā katabhāvo sādhu.",
  "atk-s0502a0:874_6": "Kiṃ kāraṇā? Idañhi cittaṃ dantaṃ sukhāvahaṃ nibbisevanaṃ kataṃ maggaphalasukhaṃ paramatthanibbānasukhañca āvahatīti.",
  "atk-s0502a0:875": "Desanāpariyosāne sampattaparisāya bahū sotāpannādayo ahesuṃ, mahājanassa sātthikā dhammadesanā jātāti.",
  "atk-s0502a0:876_0": "Satthā tassa bhikkhuno imaṃ ovādaṃ datvā, “gaccha, bhikkhu, aññaṃ kiñci acintayitvā",
  "atk-s0502a0:876_1": "tattheva vasāhī”ti pahiṇi. So bhikkhu satthu santikā ovādaṃ labhitvā tattha agamāsi.",
  "atk-s0502a0:876_2": "Kiñci bahiddhā cintanaṃ nāma na cintesi. Mahāupāsikāpi dibbena cakkhunā olokentī",
  "atk-s0502a0:876_3": "theraṃ disvā, “idāni ovādadāyakaṃ ācariyaṃ labhitvā punāgato mama putto”ti attano",
  "atk-s0502a0:876_4": "ñāṇeneva paricchinditvā tassa sappāyāhāraṃ paṭiyādetvā adāsi. So sappāyabhojanaṃ",
  "atk-s0502a0:876_5": "sevitvā katipāheneva arahattaṃ patvā maggaphalasukhena vītināmento “aho mahāupāsikā",
  "atk-s0502a0:876_6": "mayhaṃ patiṭṭhā jātā, ahaṃ imaṃ nissāya bhavanissaraṇaṃ pattomhī”ti cintetvā, “imasmiṃ",
  "atk-s0502a0:876_7": "tāva me attabhāve patiṭṭhā jātā, saṃsāre pana me saṃsarantassa aññesupi attabhāvesu",
  "atk-s0502a0:876_8": "ayaṃ patiṭṭhā bhūtapubbā, no”ti upadhārento ekūnaattabhāvasataṃ anussari. Sāpi ekūnaattabhāvasate",
  "atk-s0502a0:876_9": "tassa pādaparicārikā aññesu paṭibaddhacittā hutvā taṃ jīvitā voropesi. Thero tassā",
  "atk-s0502a0:876_10": "ettakaṃ aguṇaṃ disvā, “aho mayaṃ mahāupāsikā bhāriyaṃ kammaṃ akāsī”ti cintesi.",
  "atk-s0502a0:877_0": "Mahāupāsikāpi gehe nisinnāva “kiṃ nu kho mayhaṃ puttassa pabbajitakiccaṃ mattakaṃ",
  "atk-s0502a0:877_1": "pattaṃ, no”ti upadhārayamānā tassa arahattapattiṃ ñatvā uttari upadhāriyamānā, “mama",
  "atk-s0502a0:877_2": "putto arahattaṃ patvā aho vata me ayaṃ upāsikā mahatī patiṭṭhā jātā”ti cintetvā,",
  "atk-s0502a0:877_3": "“atītepi nu kho me ayaṃ patiṭṭhā bhūtapubbā, no”ti upadhārento ekūnaattabhāvasataṃ",
  "atk-s0502a0:877_4": "anussari, “ahaṃ kho pana ekūnaattabhāvasate aññehi saddhiṃ ekato hutvā etaṃ jīvitā",
  "atk-s0502a0:877_5": "voropesiṃ, ayaṃ me ettakaṃ aguṇaṃ disvā ‘aho bhāriyaṃ kammaṃ kataṃ upāsikāyā”ti cintesi.",
  "atk-s0502a0:877_6": "“Atthi nu kho evaṃ saṃsāre saṃsarantiyā mama puttassa upakāro katapubbo”ti upadhārayamānā",
  "atk-s0502a0:877_7": "tato uttariṃ satamaṃ attabhāvaṃ anussaritvā satame attabhāve mayā etassa pādaparicārikāya",
  "atk-s0502a0:877_8": "hutvā etasmiṃ jīvitā voropanaṭṭhāne jīvitadānaṃ dinnaṃ, aho mayā mama puttassa mahāupakāro",
  "atk-s0502a0:877_9": "katapubbo”ti gehe nisinnāva uttariṃ visesetvā “upadhārethā”ti āha. So dibbāya sotadhātuyā",
  "atk-s0502a0:877_10": "saddaṃ sutvā visesetvā satamaṃ attabhāvaṃ anussaritvā tattha tāya attano jīvitassa",
  "atk-s0502a0:877_11": "dinnabhāvaṃ disvā, “aho mama imāya mahāupāsikāya upakāro katapubbo”ti attamano hutvā",
  "atk-s0502a0:877_12": "tassā tattheva catūsu maggaphalesu pañhaṃ kathetvā anupādisesāya nibbānadhātuyā parinibbāyīti.",
  "atk-s0502a0:878": "Aññatarabhikkhuvatthu dutiyaṃ.",
  "atk-s0502a0:879": "3. Aññataraukkaṇṭhitabhikkhuvatthu",
  "atk-s0502a0:880": "Sududdasanti imaṃ dhammadesanaṃ satthā sāvatthiyaṃ viharanto aññataraṃ ukkaṇṭhitabhikkhuṃ ārabbha kathesi.",
  "atk-s0502a0:881_0": "Satthari kira sāvatthiyaṃ viharante eko seṭṭhiputto attano kulūpagattheraṃ upasaṅkamitvā,",
  "atk-s0502a0:881_1": "“bhante, ahaṃ dukkhā muccitukāmo, ekaṃ me dukkhato muccanakāraṇaṃ kathethā”ti āha.",
  "atk-s0502a0:881_2": "“Sādhāvuso, sacesi dukkhā muccitukāmo, salākabhattaṃ dehi, pakkhikabhattaṃ dehi,",
  "atk-s0502a0:881_3": "vassāvāsikaṃ dehi, cīvarādayo paccaye dehi, attano sāpateyyaṃ tayo koṭṭhāse katvā",
  "atk-s0502a0:881_4": "ekena kammantaṃ payojehi, ekena puttadāraṃ posehi, ekaṃ buddhasāsane dehī”ti āha.",
  "atk-s0502a0:881_5": "So “sādhu, bhante”ti vuttapaṭipāṭiyā sabbaṃ katvā puna theraṃ pucchi – “tato uttariṃ",
  "atk-s0502a0:881_6": "aññaṃ kiṃ karomi, bhante”ti? “Āvuso, tīṇi saraṇāni gaṇha, pañca sīlāni gaṇhāhī”ti.",
  "atk-s0502a0:881_7": "Tānipi paṭiggahetvā tato uttariṃ pucchi. “Tena hi dasa sīlāni gaṇhāhī”ti. “Sādhu,",
  "atk-s0502a0:881_8": "bhante”ti gaṇhi. So evaṃ anupubbena puññakammassa katattā anupubbaseṭṭhiputto nāma",
  "atk-s0502a0:881_9": "jāto. Tato “uttarimpi kattabbaṃ atthi, bhante”ti puna pucchitvā, “tena hi pabbajāhī”ti",
  "atk-s0502a0:881_10": "vutto nikkhamitvā pabbaji. Tasseko ābhidhammikabhikkhu ācariyo ahosi. Eko vinayadharo",
  "atk-s0502a0:881_11": "upajjhāyo. Tassa laddhūpasampadassa ācariyo attano santikaṃ āgatakāle abhidhamme",
  "atk-s0502a0:881_12": "pañhaṃ kathesi – “buddhasāsane nāma idaṃ kātuṃ vaṭṭati, idaṃ na vaṭṭatī”ti. Upajjhāyopissa",
  "atk-s0502a0:881_13": "attano santikaṃ āgatakāle vinaye pañhaṃ kathesi – “buddhasāsane nāma idaṃ kātuṃ vaṭṭati,",
  "atk-s0502a0:881_14": "idaṃ na vaṭṭati, idaṃ kappati, idaṃ na kappatī”ti. So cintesi – “aho bhāriyaṃ idaṃ",
  "atk-s0502a0:881_15": "kammaṃ, ahaṃ dukkhā muccitukāmo pabbajito, idha ca mama hatthapasāraṇaṭṭhānampi na",
  "atk-s0502a0:881_16": "paññāyati, gehe ṭhatvāva dukkhā muccituṃ sakkā, mayā gihinā bhavituṃ vaṭṭatī”ti.",
  "atk-s0502a0:881_17": "So tato paṭṭhāya ukkaṇṭhito anabhirato dvattiṃsākāre sajjhāyaṃ na karoti, uddesaṃ",
  "atk-s0502a0:881_18": "na gaṇhāti, kiso lūkho dhamanisanthatagatto ālassiyābhibhūto kacchuparikiṇṇo ahosi.",
  "atk-s0502a0:882_0": "Atha naṃ daharasāmaṇerā, “āvuso, kiṃ tvaṃ ṭhitaṭṭhāne ṭhitova nisinnaṭṭhāne nisinnova",
  "atk-s0502a0:882_1": "ahosi, paṇḍurogābhibhūto kiso lūkho dhamanisanthatagatto ālassiyābhibhūto kacchuparikiṇṇo,",
  "atk-s0502a0:882_2": "kiṃ te kata”nti pucchiṃsu. “Ukkaṇṭhitomhi, āvuso”ti. “Kiṃ kāraṇā”ti? So taṃ pavattiṃ",
  "atk-s0502a0:882_3": "ārocesi. Te tassa ācariyupajjhāyānaṃ ācikkhiṃsu. Ācariyupajjhāyā taṃ ādāya satthu",
  "atk-s0502a0:882_4": "santikaṃ agamaṃsu. Satthā “kiṃ, bhikkhave, āgatatthā”ti āha. “Bhante, ayaṃ bhikkhu",
  "atk-s0502a0:882_5": "tumhākaṃ sāsane ukkaṇṭhito”ti. “Evaṃ kira bhikkhū”ti. “Āma, bhante”ti. “Kiṃ kāraṇā”ti?",
  "atk-s0502a0:882_6": "“Ahaṃ, bhante, dukkhā muccitukāmova pabbajito, tassa me ācariyo abhidhammakathaṃ",
  "atk-s0502a0:882_7": "kathesi, upajjhāyo vinayakathaṃ kathesi, svāhaṃ ‘idha me hatthapasāraṇaṭṭhānampi",
  "atk-s0502a0:882_8": "natthi, gihinā hutvā sakkā dukkhā muccituṃ, gihi bhavissāmī’ti sanniṭṭhānamakāsiṃ,",
  "atk-s0502a0:882_9": "bhante”ti. “Sace tvaṃ, bhikkhu, ekameva rakkhituṃ sakkhissasi, avasesānaṃ rakkhanakiccaṃ",
  "atk-s0502a0:882_10": "natthī”ti. “Kiṃ, bhante”ti? “Tava cittameva rakkhituṃ sakkhissasī”ti. “Sakkhissāmi,",
  "atk-s0502a0:882_11": "bhante”ti. “Tena hi attano cittameva rakkhāhi, sakkā dukkhā muccitu”nti imaṃ ovādaṃ",
  "atk-s0502a0:882_12": "datvā imaṃ gāthamāha –",
  "atk-s0502a0:883": "36.",
  "atk-s0502a0:884": "“Sududdasaṃ sunipuṇaṃ, yatthakāmanipātinaṃ;",
  "atk-s0502a0:885": "Cittaṃ rakkhetha medhāvī, cittaṃ guttaṃ sukhāvaha”nti.",
  "atk-s0502a0:886_0": "Tattha sududdasanti suṭṭhu duddasaṃ. Sunipuṇanti suṭṭhu nipuṇaṃ paramasaṇhaṃ. Yatthakāmanipātinanti",
  "atk-s0502a0:886_1": "jātiādīni anoloketvā labhitabbālabhitabbayuttāyuttaṭṭhānesu yattha katthaci nipatanasīlaṃ.",
  "atk-s0502a0:886_2": "Cittaṃ rakkhetha medhāvīti andhabālo dummedho attano cittaṃ rakkhituṃ samattho nāma",
  "atk-s0502a0:886_3": "natthi, cittavasiko hutvā anayabyasanaṃ pāpuṇāti. Medhāvī pana paṇḍitova cittaṃ rakkhituṃ",
  "atk-s0502a0:886_4": "sakkoti, tasmā tvampi cittameva gopehi. Idañhi cittaṃ guttaṃ sukhāvahaṃ maggaphalanibbānasukhāni āvahatīti.",
  "atk-s0502a0:887": "Desanāpariyosāne so bhikkhu sotāpattiphalaṃ pāpuṇi, aññepi bahū sotāpannādayo ahesuṃ, desanā mahājanassa sātthikā ahosīti.",
  "atk-s0502a0:888": "Aññataraukkaṇṭhitabhikkhuvatthu tatiyaṃ.",
  "atk-s0502a0:889": "4. Saṅgharakkhitabhāgineyyattheravatthu",
  "atk-s0502a0:890": "Dūraṅgamanti imaṃ dhammadesanaṃ satthā sāvatthiyaṃ viharanto saṅgharakkhitaṃ nāma bhikkhuṃ ārabbha kathesi.",
  "atk-s0502a0:891_0": "Sāvatthiyaṃ kireko kulaputto satthu dhammadesanaṃ sutvā nikkhamitvā pabbajito laddhūpasampado",
  "atk-s0502a0:891_1": "saṅgharakkhitatthero nāma hutvā katipāheneva arahattaṃ pāpuṇi. Tassa kaniṭṭhabhaginī",
  "atk-s0502a0:891_2": "puttaṃ labhitvā therassa nāmaṃ akāsi. So bhāgineyyasaṅgharakkhito nāma hutvā vayappatto",
  "atk-s0502a0:891_3": "therasseva santike pabbajitvā laddhūpasampado aññatarasmiṃ gāmakārāme vassaṃ upagantvā,",
  "atk-s0502a0:891_4": "“ekaṃ sattahatthaṃ, ekaṃ aṭṭhahattha”nti dve vassāvāsikasāṭake labhitvā aṭṭhahatthaṃ",
  "atk-s0502a0:891_5": "“upajjhāyassa me bhavissatī”ti sallakkhetvā “sattahatthaṃ mayhaṃ bhavissatī”ti cintetvā",
  "atk-s0502a0:891_6": "vuṭṭhavasso “upajjhāyaṃ passissāmī”ti āgacchanto antarāmagge piṇḍāya caranto āgantvā",
  "atk-s0502a0:891_7": "there vihāraṃ anāgateyeva vihāraṃ pavisitvā therassa divāṭṭhānaṃ sammajjitvā pādodakaṃ",
  "atk-s0502a0:891_8": "upaṭṭhapetvā āsanaṃ paññapetvā āgamanamaggaṃ olokento nisīdi. Athassāgamanabhāvaṃ",
  "atk-s0502a0:891_9": "disvā paccuggamanaṃ katvā pattacīvaraṃ paṭiggahetvā, “nisīdatha, bhante”ti theraṃ",
  "atk-s0502a0:891_10": "nisīdāpetvā tālavaṇṭaṃ ādāya bījitvā pānīyaṃ datvā pāde dhovitvā taṃ sāṭakaṃ ānetvā",
  "atk-s0502a0:891_11": "pādamūle ṭhapetvā, “bhante, imaṃ paribhuñjathā”ti vatvā bījayamāno aṭṭhāsi.",
  "atk-s0502a0:892_0": "Atha naṃ thero āha – “saṅgharakkhita, mayhaṃ cīvaraṃ paripuṇṇaṃ, tvameva paribhuñjā”ti.",
  "atk-s0502a0:892_1": "“Bhante, mayā laddhakālato paṭṭhāya ayaṃ tumhākameva sallakkhito, paribhogaṃ karothā”ti.",
  "atk-s0502a0:892_2": "“Hotu, saṅgharakkhita, paripuṇṇaṃ me cīvaraṃ, tvameva paribhuñjā”ti. “Bhante, mā",
  "atk-s0502a0:892_3": "evaṃ karotha, tumhehi paribhutte mayhaṃ mahapphalaṃ bhavissatī”ti. Atha naṃ tassa",
  "atk-s0502a0:892_4": "punappunaṃ kathentassapi thero na icchiyeva.",
  "atk-s0502a0:893_0": "Evaṃ so bījayamāno ṭhitova cintesi – “ahaṃ therassa gihikāle bhāgineyyo, pabbajitakāle",
  "atk-s0502a0:893_1": "saddhivihāriko, evampi mayā saddhiṃ upajjhāyo paribhogaṃ na kattukāmo. Imasmiṃ mayā",
  "atk-s0502a0:893_2": "saddhiṃ paribhogaṃ akaronte kiṃ me samaṇabhāvena, gihi bhavissāmī”ti. Athassa etadahosi",
  "atk-s0502a0:893_3": "– “dussaṇṭhāpito gharāvāso, kiṃ nu kho katvā gihibhūto jīvissāmī”ti. Tato cintesi",
  "atk-s0502a0:893_4": "– “aṭṭhahatthasāṭakaṃ vikkiṇitvā ekaṃ eḷikaṃ gaṇhissāmi, eḷikā nāma khippaṃ vijāyati,",
  "atk-s0502a0:893_5": "svāhaṃ vijātaṃ vijātaṃ vikkiṇitvā mūlaṃ karissāmi, mūle bahū katvā ekaṃ pajāpatiṃ",
  "atk-s0502a0:893_6": "ānessāmi, sā ekaṃ puttaṃ vijāyissati. Athassa mama mātulassa nāmaṃ katvā cūḷayānake",
  "atk-s0502a0:893_7": "nisīdāpetvā mama puttañca bhariyañca ādāya mātulaṃ vandituṃ āgamissāmi, āgacchante",
  "atk-s0502a0:893_8": "antarāmagge mama bhariyaṃ evaṃ vakkhāmi – ‘ānehi tāva me puttaṃ vahissāmina’nti.",
  "atk-s0502a0:893_9": "Sā ‘kiṃ te puttena, ehi, imaṃ yānakaṃ pājehī’ti vatvā puttaṃ gahetvā, ‘ahaṃ nessāmi",
  "atk-s0502a0:893_10": "na’nti netvā sandhāretuṃ asakkontī cakkapathe chaḍḍessati. Athassa sarīraṃ abhiruhitvā",
  "atk-s0502a0:893_11": "cakkaṃ gamissati, atha naṃ ‘tvaṃ mama puttaṃ neva mayhaṃ adāsi, naṃ sandhāretuṃ nāsakkhi",
  "atk-s0502a0:893_12": "nāsitosmi tayā’ti vatvā patodayaṭṭhiyā piṭṭhiyaṃ paharissāmī”ti.",
  "atk-s0502a0:894_0": "So evaṃ cintentova ṭhatvā bījayamāno therassa sīse tālavaṇṭena pahari. Thero “kiṃ",
  "atk-s0502a0:894_1": "nu kho ahaṃ saṅgharakkhitena sīse pahato”ti upadhārento tena cintitacintitaṃ sabbaṃ",
  "atk-s0502a0:894_2": "ñatvā, “saṅgharakkhita, mātugāmassa pahāraṃ dātuṃ nāsakkhi, ko ettha mahallakattherassa",
  "atk-s0502a0:894_3": "doso”ti āha. So “aho naṭṭhomhi, ñātaṃ kira me upajjhāyena cintitacintitaṃ, kiṃ me",
  "atk-s0502a0:894_4": "samaṇabhāvenā”ti tālavaṇṭaṃ chaḍḍetvā palāyituṃ āraddho.",
  "atk-s0502a0:895_0": "Atha naṃ daharā ca sāmaṇerā ca anubandhitvā ādāya satthu santikaṃ agamaṃsu. Satthā",
  "atk-s0502a0:895_1": "te bhikkhū disvāva “kiṃ, bhikkhave, āgatattha, eko vo bhikkhu laddho”ti pucchi. “Āma,",
  "atk-s0502a0:895_2": "bhante, imaṃ daharaṃ ukkaṇṭhitvā palāyantaṃ gahetvā tumhākaṃ santikaṃ āgatamhā”ti.",
  "atk-s0502a0:895_3": "“Evaṃ kira bhikkhū”ti? “Āma, bhante”ti. “Kimatthaṃ te bhikkhu evaṃ bhāriyaṃ kammaṃ",
  "atk-s0502a0:895_4": "kataṃ, nanu tvaṃ āraddhavīriyassa ekassa buddhassa putto, mādisassa nāma buddhassa",
  "atk-s0502a0:895_5": "sāsane pabbajitvā attānaṃ dametvā sotāpannoti vā sakadāgāmīti vā anāgāmīti vā arahāti",
  "atk-s0502a0:895_6": "vā vadāpetuṃ nāsakkhi, kimatthaṃ evaṃ bhāriyaṃ kammamakāsī”ti? “Ukkaṇṭhitosmi, bhante”ti.",
  "atk-s0502a0:895_7": "“Kiṃ kāraṇā ukkaṇṭhitosī”ti? So evaṃ vassāvāsikasāṭakānaṃ laddhadivasato paṭṭhāya",
  "atk-s0502a0:895_8": "yāva therassa tālavaṇṭena pahārā sabbaṃ taṃ pavattiṃ ārocetvā, “iminā kāraṇena palātosmi,",
  "atk-s0502a0:895_9": "bhante”ti āha. Atha naṃ satthā “ehi bhikkhu, mā cintayi cittaṃ nāmetaṃ dūre hontampi",
  "atk-s0502a0:895_10": "ārammaṇaṃ sampaṭicchanakajātikaṃ, rāgadosamohabandhanā muccanatthāya vāyamituṃ vaṭṭatī”ti",
  "atk-s0502a0:895_11": "vatvā imaṃ gāthamāha –",
  "atk-s0502a0:896": "37.",
  "atk-s0502a0:897": "“Dūraṅgamaṃ ekacaraṃ, asarīraṃ guhāsayaṃ;",
  "atk-s0502a0:898": "Ye cittaṃ saṃyamessanti, mokkhanti mārabandhanā”ti.",
  "atk-s0502a0:899_0": "Tattha dūraṅgamanti cittassa hi makkaṭasuttamattakampi puratthimādidisābhāgena gamanāgamanaṃ",
  "atk-s0502a0:899_1": "nāma natthi, dūre santampi pana ārammaṇaṃ sampaṭicchatīti dūraṅgamaṃ nāma jātaṃ.",
  "atk-s0502a0:899_2": "Sattaṭṭhacittāni pana ekato kaṇṇikabaddhāni ekakkhaṇe uppajjituṃ samatthāni nāma",
  "atk-s0502a0:899_3": "natthi. Uppattikāle ekekameva cittaṃ uppajjati, tasmiṃ niruddhe puna ekekameva uppajjatīti",
  "atk-s0502a0:899_4": "ekacaraṃ nāma jātaṃ. Cittassa sarīrasaṇṭhānaṃ vā nīlādippakāro vaṇṇabhedo vā natthīti",
  "atk-s0502a0:899_5": "asarīraṃ nāma jātaṃ. Guhā nāma catumahābhūtaguhā, idañca hadayarūpaṃ nissāya pavattatīti",
  "atk-s0502a0:899_6": "guhāsayaṃ nāma jātaṃ. Ye cittanti ye keci purisā vā itthiyo vā gahaṭṭhā vā pabbajitā",
  "atk-s0502a0:899_7": "vā anuppajjanakakilesassa uppajjituṃ adentā satisammosena uppannakilesaṃ pajahantā",
  "atk-s0502a0:899_8": "cittaṃ saṃyamessanti saṃyataṃ avikkhittaṃ karissanti. Mokkhanti mārabandhanāti sabbete",
  "atk-s0502a0:899_9": "kilesabandhanābhāvena mārabandhanasaṅkhātā tebhūmakavaṭṭā muccissantīti.",
  "atk-s0502a0:900": "Desanāpariyosāne bhāgineyyasaṅgharakkhitatthero sotāpattiphalaṃ pāpuṇi, aññepi bahū sotāpannādayo jātā, mahājanassa sātthikā dhammadesanā ahosīti.",
  "atk-s0502a0:901": "Saṅgharakkhitabhāgineyyattheravatthu catutthaṃ.",
  "atk-s0502a0:902": "5. Cittahatthattheravatthu",
  "atk-s0502a0:903": "Anavaṭṭhitacittassāti imaṃ dhammadesanaṃ satthā sāvatthiyaṃ viharanto cittahatthattheraṃ ārabbha kathesi.",
  "atk-s0502a0:904_0": "Eko kira sāvatthivāsī kulaputto naṭṭhagoṇaṃ pariyesanto araññaṃ pavisitvā majjhanhike",
  "atk-s0502a0:904_1": "kāle goṇaṃ disvā goyūthe vissajjetvā, “avassaṃ ayyānaṃ santike āhāramattaṃ labhissāmī”ti",
  "atk-s0502a0:904_2": "khuppipāsāpīḷito vihāraṃ pavisitvā bhikkhūnaṃ santikaṃ gantvā vanditvā ekamantaṃ",
  "atk-s0502a0:904_3": "nisīdi. Tasmiṃ kho pana samaye bhikkhūnaṃ avakkārapātiyaṃ bhuttāvasesakaṃ bhattaṃ",
  "atk-s0502a0:904_4": "hoti, te taṃ chātakapīḷitaṃ disvā, “ito bhattaṃ gahetvā bhuñjāhī”ti vadiṃsu. Buddhakāle",
  "atk-s0502a0:904_5": "ca pana anekasūpabyañjanaṃ bhattaṃ uppajjati, so tato yāpanamattaṃ gahetvā bhuñjitvā",
  "atk-s0502a0:904_6": "pānīyaṃ pivitvā hatthe dhovitvā bhikkhū vanditvā, “kiṃ, bhante, ajja, ayyā, nimantanaṭṭhānaṃ",
  "atk-s0502a0:904_7": "agamaṃsū”ti pucchi. “Natthi, upāsaka, bhikkhū imināva nīhārena nibaddhaṃ labhantī”ti.",
  "atk-s0502a0:904_8": "So “mayaṃ uṭṭhāya samuṭṭhāya rattindivaṃ nibaddhaṃ kammaṃ karontāpi evaṃ madhurabyañjanaṃ",
  "atk-s0502a0:904_9": "bhattaṃ na labhāma, ime kira nibaddhaṃ bhuñjanti, kiṃ me gihibhāvena, bhikkhu bhavissāmī”ti",
  "atk-s0502a0:904_10": "cintetvā bhikkhū upasaṅkamitvā pabbajjaṃ yāci. Atha naṃ bhikkhū “sādhu upāsakā”ti pabbājesuṃ.",
  "atk-s0502a0:905_0": "So laddhūpasampado sabbappakāraṃ vattapaṭivattaṃ akāsi. So buddhānaṃ uppannena lābhasakkārena",
  "atk-s0502a0:905_1": "katipāhaccayena thūlasarīro ahosi. Tato cintesi – “kiṃ me bhikkhāya caritvā jīvitena,",
  "atk-s0502a0:905_2": "gihī bhavissāmī”ti. So vibbhamitvā gehaṃ pāvisi. Tassa gehe kammaṃ karontassa katipāheneva",
  "atk-s0502a0:905_3": "sarīraṃ milāyi. Tato “kiṃ me iminā dukkhena, samaṇo bhavissāmī”ti cintetvā puna gantvā",
  "atk-s0502a0:905_4": "pabbaji. So katipāhaṃ vītināmetvā puna ukkaṇṭhitvā vibbhami, pabbajitakāle pana bhikkhūnaṃ",
  "atk-s0502a0:905_5": "upakārako hoti. So katipāheneva punapi ukkaṇṭhitvā, “kiṃ me gihibhāvena, pabbajissāmī”ti",
  "atk-s0502a0:905_6": "gantvā bhikkhū vanditvā pabbajjaṃ yāci. Atha naṃ bhikkhū upakāravasena puna pabbājayiṃsu.",
  "atk-s0502a0:905_7": "Evaṃ so iminā niyāmeneva chakkhattuṃ pabbajitvā uppabbajito. Tassa bhikkhū “esa cittavasiko",
  "atk-s0502a0:905_8": "hutvā vicaratī”ti cittahatthattheroti nāmaṃ kariṃsu.",
  "atk-s0502a0:906_0": "Tassevaṃ aparāparaṃ vicarantasseva bhariyā gabbhinī ahosi. So sattame vāre araññato",
  "atk-s0502a0:906_1": "kasibhaṇḍamādāya gehaṃ gantvā bhaṇḍakaṃ ṭhapetvā “attano kāsāvaṃ gaṇhissāmī”ti gabbhaṃ",
  "atk-s0502a0:906_2": "pāvisi. Tasmiṃ khaṇe tassa bhariyā nipajjitvā niddāyati. Tassā nivatthasāṭako apagato",
  "atk-s0502a0:906_3": "hoti, mukhato ca lālā paggharati, nāsā ghuraghurāyati, mukhaṃ vivaṭṭaṃ, dantaṃ ghaṃsati,",
  "atk-s0502a0:906_4": "sā tassa uddhumātakasarīraṃ viya upaṭṭhāsi. So “aniccaṃ dukkhaṃ ida”nti saññaṃ labhitvā,",
  "atk-s0502a0:906_5": "“ahaṃ ettakaṃ kālaṃ pabbajitvā imaṃ nissāya bhikkhubhāve saṇṭhātuṃ nāsakkhi”nti kāsāyakoṭiyaṃ",
  "atk-s0502a0:906_6": "gahetvā udare bandhitvā gehā nikkhami.",
  "atk-s0502a0:907_0": "Athassa anantaragehe ṭhitā sassu taṃ tathā gacchantaṃ disvā, “ayaṃ paṭiukkaṇṭhito",
  "atk-s0502a0:907_1": "bhavissati, idāneva araññato āgantvā kāsāvaṃ udare bandhitvāva gehā nikkhanto vihārābhimukho",
  "atk-s0502a0:907_2": "gacchati, kiṃ nu kho”ti gehaṃ pavisitvā niddāyamānaṃ dhītaraṃ passitvā “imaṃ disvā",
  "atk-s0502a0:907_3": "so vippaṭisārī hutvā gato”ti ñatvā dhītaraṃ paharitvā “uṭṭhehi kāḷakaṇṇi, sāmiko",
  "atk-s0502a0:907_4": "te taṃ niddāyamānaṃ disvā vippaṭisārī hutvā gato, natthi so ito paṭṭhāya tuyha”nti",
  "atk-s0502a0:907_5": "āha. “Apehi apehi, amma, kuto tassa gamanaṃ atthi, katipāheneva punāgamissatī”ti",
  "atk-s0502a0:907_6": "āha. Sopi “aniccaṃ dukkha”nti vatvā gacchanto gacchantova sotāpattiphalaṃ pāpuṇi.",
  "atk-s0502a0:907_7": "So gantvā bhikkhū vanditvā pabbajjaṃ yāci. “Na sakkhissāma maṃyaṃ taṃ pabbājetuṃ,",
  "atk-s0502a0:907_8": "kuto tuyhaṃ samaṇabhāvo, satthakanisānapāsāṇasadisaṃ tava sīsa”nti. “Bhante, idāni",
  "atk-s0502a0:907_9": "maṃ anukampāya ekavāraṃ pabbājethā”ti. Te taṃ upakāravasena pabbājayiṃsu. So katipāheneva",
  "atk-s0502a0:907_10": "saha paṭisambhidāhi arahattaṃ pāpuṇi.",
  "atk-s0502a0:908_0": "Tepi naṃ āhaṃsu – “āvuso cittahattha, tava gamanasamayaṃ tvameva jāneyyāsi, imasmiṃ",
  "atk-s0502a0:908_1": "vāre te cirāyita”nti. “Bhante, saṃsaggassa atthibhāvakāle gatamhā, so no saṃsaggo",
  "atk-s0502a0:908_2": "chinno, idāni agamanadhammā jātamhā”ti. Bhikkhū satthu santikaṃ gantvā, “bhante,",
  "atk-s0502a0:908_3": "ayaṃ bhikkhu amhehi evaṃ vutto evaṃ nāma kathesi, aññaṃ byākaroti, abhūtaṃ vadatī”ti",
  "atk-s0502a0:908_4": "āhaṃsu. Satthā “āma, bhikkhave, mama putto attano anavaṭṭhitacittakāle saddhammaṃ",
  "atk-s0502a0:908_5": "ajānanakāle gamanāgamanaṃ akāsi, idānissa puññañca pāpañca pahīna”nti vatvā imā dve gāthā āha –",
  "atk-s0502a0:909": "38.",
  "atk-s0502a0:910": "“Anavaṭṭhitacittassa, saddhammaṃ avijānato;",
  "atk-s0502a0:911": "Pariplavapasādassa, paññā na paripūrati.",
  "atk-s0502a0:912": "39.",
  "atk-s0502a0:913": "“Anavassutacittassa, ananvāhatacetaso;",
  "atk-s0502a0:914": "Puññapāpapahīnassa, natthi jāgarato bhaya”nti.",
  "atk-s0502a0:915_0": "Tattha anavaṭṭhitacittassāti cittaṃ nāmetaṃ kassaci nibaddhaṃ vā thāvaraṃ vā natthi.",
  "atk-s0502a0:915_1": "Yo pana puggalo assapiṭṭhe ṭhapitakumbhaṇḍaṃ viya ca thusarāsimhi koṭṭitakhāṇuko",
  "atk-s0502a0:915_2": "viya ca khallāṭasīse ṭhapitakadambapupphaṃ viya ca na katthaci saṇṭhāti, kadāci buddhasāvako",
  "atk-s0502a0:915_3": "hoti, kadāci ājīvako, kadāci nigaṇṭho, kadāci tāpaso. Evarūpo puggalo anavaṭṭhitacitto",
  "atk-s0502a0:915_4": "nāma. Tassa anavaṭṭhitacittassa. Saddhammaṃ avijānatoti sattatiṃsabodhipakkhiyadhammabhedaṃ",
  "atk-s0502a0:915_5": "imaṃ saddhammaṃ avijānantassa parittasaddhatāya vā uplavasaddhatāya vā pariplavapasādassa",
  "atk-s0502a0:915_6": "kāmāvacararūpāvacarādibhedā paññā na paripūrati. Kāmāvacarāyapi aparipūrayamānāya",
  "atk-s0502a0:915_7": "kutova rūpāvacarārūpāvacaralokuttarapaññā paripūrissatīti dīpeti. Anavassutacittassāti",
  "atk-s0502a0:915_8": "rāgena atintacittassa. Ananvāhatacetasoti “āhatacitto khilajāto”ti āgataṭṭhāne dosena",
  "atk-s0502a0:915_9": "cittassa pahatabhāvo vutto, idha pana dosena appaṭihatacittassāti attho. Puññapāpapahīnassāti",
  "atk-s0502a0:915_10": "catutthamaggena pahīnapuññassa ceva pahīnapāpassa ca khīṇāsavassa. Natthi jāgarato",
  "atk-s0502a0:915_11": "bhayanti khīṇāsavassa jāgarantasseva abhayabhāvo kathito viya. So pana saddhādīhi",
  "atk-s0502a0:915_12": "pañcahi jāgaradhammehi samannāgatattā jāgaro nāma. Tasmā tassa jāgarantassāpi ajāgarantassāpi",
  "atk-s0502a0:915_13": "kilesabhayaṃ natthi kilesānaṃ apacchāvattanato. Na hi taṃ kilesā anubandhanti tena",
  "atk-s0502a0:915_14": "tena maggena pahīnānaṃ kilesānaṃ puna anupagamanato. Tenevāha – “sotāpattimaggena",
  "atk-s0502a0:915_15": "ye kilesā pahīnā, te kilese na puneti na pacceti na paccāgacchati, sakadāgāmianāgāmiarahattamaggena",
  "atk-s0502a0:915_16": "ye kilesā pahīnā, te kilese na puneti na pacceti na paccāgacchatī”ti.",
  "atk-s0502a0:916": "Desanā mahājanassa sātthikā saphalā ahosi.",
  "atk-s0502a0:917_0": "Athekadivasaṃ bhikkhū dhammasabhāyaṃ kathaṃ samuṭṭhāpesuṃ “bhāriyā vatime, āvuso,",
  "atk-s0502a0:917_1": "kilesā nāma, evarūpassa arahattassa upanissāyasampanno kulaputto kilesehi āloḷito",
  "atk-s0502a0:917_2": "sattavāre gihī hutvā sattavāre pabbajito”ti. Satthā tesaṃ taṃ kathāpavattiṃ sutvā",
  "atk-s0502a0:917_3": "taṅkhaṇānurūpena gamanena dhammasabhaṃ gantvā buddhāsane nisinno “kāya nuttha, bhikkhave,",
  "atk-s0502a0:917_4": "etarahi kathāya sannisinnā”ti pucchitvā, “imāya nāmā”ti vutte evameva, bhikkhave,",
  "atk-s0502a0:917_5": "kilesā nāma bhāriyā, sace ete rūpino hutvā katthaci pakkhipituṃ sakkā bhaveyyuṃ,",
  "atk-s0502a0:917_6": "cakkavāḷaṃ atisambādhaṃ, brahmaloko atinīcakoti okāso nesaṃ na bhaveyya, mādisampi",
  "atk-s0502a0:917_7": "nāmete paññāsampannaṃ purisājāneyyaṃ āloḷenti, avasesesu kā kathā? “Ahañhi aḍḍhanāḷimattaṃ",
  "atk-s0502a0:917_8": "varakacorakaṃ kuṇṭhakudālañca nissāya cha vāre pabbajitvā uppabbajitapubbo”ti. “Kadā,",
  "atk-s0502a0:917_9": "bhante, kadā sugatā”ti? “Suṇissatha, bhikkhave”ti. “Āma, bhante”ti. “Tena hi suṇāthā”ti atītaṃ āhari –",
  "atk-s0502a0:918_0": "Atīte bārāṇasiyaṃ brahmadatte rajjaṃ kārente kudālapaṇḍito nāma bāhirakapabbajjaṃ",
  "atk-s0502a0:918_1": "pabbajitvā aṭṭha māse himavante vasitvā vassārattasamaye bhūmiyā tintāya “gehe me",
  "atk-s0502a0:918_2": "aḍḍhanāḷimatto varakacorako ca kuṇṭhakudālako ca atthi, varakacorakabījaṃ mā nassī”ti",
  "atk-s0502a0:918_3": "uppabbajitvā ekaṃ ṭhānaṃ kudālena kasitvā taṃ bījaṃ vapitvā vatiṃ katvā pakkakāle",
  "atk-s0502a0:918_4": "uddharitvā nāḷimattabījaṃ ṭhapetvā sesaṃ khādi. So “kiṃ me dāni gehena, puna aṭṭha",
  "atk-s0502a0:918_5": "māse pabbajissāmī”ti cintetvā nikkhamitvā pabbaji. Imināva nīhārena nāḷimattaṃ varakacorakañca",
  "atk-s0502a0:918_6": "kuṇṭhakudālañca nissāya sattavāre gihī hutvā sattavāre pabbajitvā sattame pana vāre",
  "atk-s0502a0:918_7": "cintesi – “ahaṃ cha vāre imaṃ kuṇṭhakudālaṃ nissāya gihī hutvā pabbajito, katthacideva",
  "atk-s0502a0:918_8": "naṃ chaḍḍessāmī”ti. So gaṅgāya tīraṃ gantvā, “patitaṭṭhānaṃ passanto otaritvā gaṇheyyaṃ,",
  "atk-s0502a0:918_9": "yathāssa patitaṭṭhānaṃ na passāmi, tathā naṃ chaḍḍessāmī”ti cintetvā nāḷimattaṃ bījaṃ",
  "atk-s0502a0:918_10": "pilotikāya bandhitvā pilotikaṃ kudālaphalake bandhitvā kudālaṃ aggadaṇḍake gahetvā",
  "atk-s0502a0:918_11": "gaṅgāya tīre ṭhito akkhīni nimīletvā uparisīse tikkhattuṃ āvijjhitvā gaṅgāyaṃ khipitvā",
  "atk-s0502a0:918_12": "nivattitvā olokento patitaṭṭhānaṃ adisvā “jitaṃ me, jitaṃ me”ti tikkhattuṃ saddamakāsi.",
  "atk-s0502a0:919_0": "Tasmiṃ khaṇe bārāṇasirājā paccantaṃ vūpasametvā āgantvā nadītīre khandhāvāraṃ nivāsetvā",
  "atk-s0502a0:919_1": "nhānatthāya nadiṃ otiṇṇo taṃ saddaṃ assosi. Rājūnañca nāma “jitaṃ me”ti saddo amanāpo",
  "atk-s0502a0:919_2": "hoti, so tassa santikaṃ gantvā, “ahaṃ idāni amittamaddanaṃ katvā ‘jitaṃ me’ti āgato,",
  "atk-s0502a0:919_3": "tvaṃ pana ‘jitaṃ me, jitaṃ me’ti viravasi, kiṃ nāmeta”nti pucchi. Kudālapaṇḍito “tvaṃ",
  "atk-s0502a0:919_4": "bāhirakacore jini, tayā jitaṃ puna avajitameva hoti, mayā pana ajjhattiko lobhacoro",
  "atk-s0502a0:919_5": "jito, so puna maṃ na jinissati, tasseva jayo sādhū”ti vatvā imaṃ gāthamāha –",
  "atk-s0502a0:920": "“Na taṃ jitaṃ sādhu jitaṃ, yaṃ jitaṃ avajīyati;",
  "atk-s0502a0:921": "Taṃ kho jitaṃ sādhu jitaṃ, yaṃ jitaṃ nāvajīyatī”ti. ;",
  "atk-s0502a0:922_0": "Taṃ khaṇaṃyeva ca gaṅgaṃ olokento āpokasiṇaṃ nibbattetvā adhigataviseso ākāse pallaṅkena",
  "atk-s0502a0:922_1": "nisīdi. Rājā mahāpurisassa dhammakathaṃ sutvā vanditvā pabbajjaṃ yācitvā saddhiṃ",
  "atk-s0502a0:922_2": "balakāyena pabbaji. Yojanamattā parisā ahosi. Aparopi sāmantarājā tassa pabbajitabhāvaṃ",
  "atk-s0502a0:922_3": "sutvā, “tassa rajjaṃ gaṇhissāmī”ti āgantvā tathā samiddhaṃ nagaraṃ suññaṃ disvā,",
  "atk-s0502a0:922_4": "“evarūpaṃ nagaraṃ chaḍḍetvā pabbajito rājā orake ṭhāne na pabbajissati, mayāpi pabbajituṃ",
  "atk-s0502a0:922_5": "vaṭṭatī”ti cintetvā tattha gantvā mahāpurisaṃ upasaṅkamitvā pabbajjaṃ yācitvā saparivāro",
  "atk-s0502a0:922_6": "pabbaji. Eteneva nīhārena satta rājāno pabbajiṃsu. Sattayojaniko assamo ahosi. Satta",
  "atk-s0502a0:922_7": "rājāno bhoge chaḍḍetvā ettakaṃ janaṃ gahetvā pabbajiṃsu. Mahāpuriso brahmacariyavāsaṃ",
  "atk-s0502a0:922_8": "vasitvā brahmalokūpago ahosi.",
  "atk-s0502a0:923": "Satthā imaṃ dhammadesanaṃ āharitvā, “ahaṃ, bhikkhave, tadā kudālapaṇḍito ahosiṃ, kilesā nāmete evaṃ bhāriyā”ti āha.",
  "atk-s0502a0:924": "Cittahatthattheravatthu pañcamaṃ.",
  "atk-s0502a0:925": "6. Pañcasatabhikkhuvatthu",
  "atk-s0502a0:926": "Kumbhūpamanti imaṃ dhammadesanaṃ satthā sāvatthiyaṃ viharanto āraddhavipassake bhikkhū ārabbha kathesi.",
  "atk-s0502a0:927_0": "Sāvatthiyaṃ kira pañcasatā bhikkhū satthu santike yāva arahattā kammaṭṭhānaṃ gahetvā,",
  "atk-s0502a0:927_1": "“samaṇadhammaṃ karissāmā”ti yojanasatamaggaṃ gantvā ekaṃ mahāvāsagāmaṃ agamaṃsu.",
  "atk-s0502a0:927_2": "Atha te manussā disvā paññattāsane nisīdāpetvā paṇītehi yāgubhattādīhi parivisitvā,",
  "atk-s0502a0:927_3": "“kahaṃ, bhante, gacchathā”ti pucchitvā, “yathāphāsukaṭṭhāna”nti vutte, “bhante, imaṃ",
  "atk-s0502a0:927_4": "temāsaṃ idheva vasatha, mayampi tumhākaṃ santike saraṇesu patiṭṭhāya pañca sīlāni",
  "atk-s0502a0:927_5": "rakkhissāmā”ti yācitvā tesaṃ adhivāsanaṃ viditvā, “avidūre ṭhāne mahanto vanasaṇḍo",
  "atk-s0502a0:927_6": "atthi, ettha vasatha, bhante”ti vatvā uyyojesuṃ. Bhikkhū taṃ vanasaṇḍaṃ pavisiṃsu.",
  "atk-s0502a0:927_7": "Tasmiṃ vanasaṇḍe adhivatthā devatā “sīlavanto, ayyā, imaṃ vanasaṇḍaṃ anuppattā, ayuttaṃ",
  "atk-s0502a0:927_8": "kho pana asmākaṃ ayyesu idha vasantesu puttadāre gahetvā rukkhe abhiruyha vasitu”nti",
  "atk-s0502a0:927_9": "rukkhato otaritvā bhūmiyaṃ nisīditvā cintayiṃsu, “ayyā, imasmiṃ ṭhāne ajjekarattiṃ",
  "atk-s0502a0:927_10": "vasitvā addhā sve gamissantī”ti. Bhikkhūpi punadivase antogāme piṇḍāya caritvā puna",
  "atk-s0502a0:927_11": "tameva vanasaṇḍaṃ āgamiṃsu. Devatā “bhikkhusaṅgho svātanāya kenaci nimantito bhavissati,",
  "atk-s0502a0:927_12": "tasmā punāgacchati, ajja gamanaṃ na bhavissati, sve gamissati maññe”ti iminā upāyena",
  "atk-s0502a0:927_13": "aḍḍhamāsamattaṃ bhūmiyameva acchiṃsu.",
  "atk-s0502a0:928_0": "Tato cintayiṃsu – “bhadantā imaṃ temāsaṃ idheva maññe vasissanti, idheva kho pana",
  "atk-s0502a0:928_1": "imesu vasantesu amhākaṃ rukkhe abhiruhitvā nisīditumpi na yuttaṃ, temāsaṃ puttadāre",
  "atk-s0502a0:928_2": "gahetvā bhūmiyaṃ nisīdanaṭṭhānānipi dukkhāni, kiñci katvā ime bhikkhū palāpetuṃ vaṭṭatī”ti.",
  "atk-s0502a0:928_3": "Tā tesu tesu rattiṭṭhānadivāṭṭhānesu ceva caṅkamanakoṭīsu ca chinnasīsāni kabandhāni",
  "atk-s0502a0:928_4": "dassetuṃ amanussasaddañca bhāvetuṃ ārabhiṃsu. Bhikkhūnaṃ khipitakāsādayo rogā pavattiṃsu.",
  "atk-s0502a0:928_5": "Te aññamaññaṃ “tuyhaṃ, āvuso, kiṃ rujjatī”ti pucchantā, “mayhaṃ khipitarogo, mayhaṃ",
  "atk-s0502a0:928_6": "kāso”ti vatvā, “āvuso, ahaṃ ajja caṅkamanakoṭiyaṃ chinnasīsaṃ addasaṃ, ahaṃ rattiṭṭhāne",
  "atk-s0502a0:928_7": "kabandhaṃ addasaṃ, ahaṃ divāṭṭhāne amanussasaddaṃ assosiṃ, parivajjetabbayuttakamidaṃ",
  "atk-s0502a0:928_8": "ṭhānaṃ, amhākaṃ idha aphāsukaṃ ahosi, satthu santikaṃ gamissāmā”ti nikkhamitvā anupubbena",
  "atk-s0502a0:928_9": "satthu santikaṃ gantvā vanditvā ekamantaṃ nisīdiṃsu.",
  "atk-s0502a0:929_0": "Atha ne satthā āha – “kiṃ, bhikkhave, tasmiṃ ṭhāne vasituṃ na sakkhissathā”ti? “Āma,",
  "atk-s0502a0:929_1": "bhante, amhākaṃ tasmiṃ ṭhāne vasantānaṃ evarūpāni bheravārammaṇāni upaṭṭhahanti,",
  "atk-s0502a0:929_2": "evarūpaṃ aphāsukaṃ hoti, tena mayaṃ ‘vajjetabbayuttakamidaṃ ṭhāna’nti taṃ chaḍḍetvā",
  "atk-s0502a0:929_3": "tumhākaṃ santikaṃ āgatā”ti. “Bhikkhave, tattheva tumhākaṃ gantuṃ vaṭṭatī”ti. “Na",
  "atk-s0502a0:929_4": "sakkā, bhante”ti. “Bhikkhave, tumhe āvudhaṃ aggahetvā gatā, idāni āvudhaṃ gahetvā",
  "atk-s0502a0:929_5": "gacchathā”ti. “Katarāvudhaṃ, bhante”ti? Satthā “ahaṃ āvudhaṃ vo dassāmi, mayā dinnaṃ",
  "atk-s0502a0:929_6": "āvudhaṃ gahetvā gacchathā”ti vatvā –",
  "atk-s0502a0:930": "“Karaṇīyamatthakusalena, yanta santaṃ padaṃ abhisamecca;",
  "atk-s0502a0:931": "Sakko ujū ca suhujū ca, suvaco cassa mudu anatimānī”ti. –",
  "atk-s0502a0:932_0": "Sakalaṃ mettasuttaṃ kathetvā, “bhikkhave, imaṃ tumhe bahi vihārassa vanasaṇḍato paṭṭhāya",
  "atk-s0502a0:932_1": "sajjhāyantā antovihāraṃ paviseyyāthā”ti uyyojesi. Te satthāraṃ vanditvā nikkhamitvā",
  "atk-s0502a0:932_2": "anupubbena taṃ ṭhānaṃ patvā bahivihāre gaṇasajjhāyaṃ katvā sajjhāyamānā vanasaṇḍaṃ",
  "atk-s0502a0:932_3": "pavisiṃsu. Sakalavanasaṇḍe devatā mettacittaṃ paṭilabhitvā tesaṃ paccuggamanaṃ katvā",
  "atk-s0502a0:932_4": "pattacīvarapaṭiggahaṇaṃ āpucchiṃsu, hatthapādasambāhanaṃ āpucchiṃsu, tesaṃ tattha",
  "atk-s0502a0:932_5": "tattha ārakkhaṃ saṃvidahiṃsu, pakkadhūpanatelaṃ viya sannisinnā ahesuṃ. Katthaci",
  "atk-s0502a0:932_6": "amanussasaddo nāma nāhosi. Tesaṃ bhikkhūnaṃ cittaṃ ekaggaṃ ahosi. Te rattiṭṭhānadivāṭṭhānesu",
  "atk-s0502a0:932_7": "nisinnā vipassanāya cittaṃ otāretvā attani khayavayaṃ paṭṭhapetvā, “ayaṃ attabhāvo",
  "atk-s0502a0:932_8": "nāma bhijjanakaṭṭhena athāvaraṭṭhena kulālabhājanasadiso”ti vipassanaṃ vaḍḍhayiṃsu.",
  "atk-s0502a0:932_9": "Sammāsambuddho gandhakuṭiyā nisinnova tesaṃ vipassanāya āraddhabhāvaṃ ñatvā te bhikkhū",
  "atk-s0502a0:932_10": "āmantetvā, “evameva, bhikkhave, ayaṃ attabhāvo nāma bhijjanakaṭṭhena athāvaraṭṭhena",
  "atk-s0502a0:932_11": "kulālabhājanasadiso evā”ti vatvā obhāsaṃ pharitvā yojanasate ṭhitopi abhimukhe nisinno",
  "atk-s0502a0:932_12": "viya chabbaṇṇaraṃsiyo vissajjetvā dissamānena rūpena imaṃ gāthamāha –",
  "atk-s0502a0:933": "40.",
  "atk-s0502a0:934": "“Kumbhūpamaṃ kāyamiṃma viditvā, nagarūpamaṃ cittamidaṃ ṭhapetvā;",
  "atk-s0502a0:935": "Yodhetha māraṃ paññāvudhena, jitañca rakkhe anivesano siyā”ti.",
  "atk-s0502a0:936_0": "Tattha kumbhūpamanti abaladubbalaṭṭhena anaddhaniyatāvakālikaṭṭhena imaṃ kesādisamūhasaṅkhātaṃ",
  "atk-s0502a0:936_1": "kāyaṃ kumbhūpamaṃ kulālabhājanasadisaṃ viditvā. Nagarūpamaṃ cittamidaṃ ṭhapetvāti",
  "atk-s0502a0:936_2": "nagaraṃ nāma bahiddhā thiraṃ hoti, gambhīraparikhaṃ pākāraparikkhittaṃ dvāraṭṭālakayuttaṃ,",
  "atk-s0502a0:936_3": "antosuvibhattavīthicatukkasiṅghāṭakasampannaṃ antarāpaṇaṃ, taṃ “vilumpissāmā”ti bahiddhā",
  "atk-s0502a0:936_4": "corā āgantvā pavisituṃ asakkontā pabbataṃ āsajja paṭihatā viya gacchanti, evameva",
  "atk-s0502a0:936_5": "paṇḍito kulaputto attano vipassanācittaṃ thiraṃ nagarasadisaṃ katvā ṭhapetvā nagare",
  "atk-s0502a0:936_6": "ṭhito ekatodhārādinānappakārāvudhena coragaṇaṃ viya vipassanāmayena ca ariyamaggamayena",
  "atk-s0502a0:936_7": "ca paññāvudhena taṃtaṃmaggavajjhaṃ kilesamāraṃ paṭibāhanto taṃ taṃ kilesamāraṃ yodhetha,",
  "atk-s0502a0:936_8": "pahareyyāthāti attho. Jitañca rakkheti jitañca uppāditaṃ taruṇavipassanaṃ āvāsasappāyautusappāyabhojanasappāyapuggalasappāyadhammassavanasappāyādīni",
  "atk-s0502a0:936_9": "āsevanto antarantarā samāpattiṃ samāpajjitvā tato vuṭṭhāya suddhacittena saṅkhāre",
  "atk-s0502a0:936_10": "sammasanto rakkheyya.",
  "atk-s0502a0:937_0": "Anivesano siyāti anālayo bhaveyya. Yathā nāma yodho saṅgāmasīse balakoṭṭhakaṃ katvā",
  "atk-s0502a0:937_1": "amittehi saddhiṃ yujjhanto chāto vā pipāsito vā hutvā sannāhe vā sithile āvudhe vā",
  "atk-s0502a0:937_2": "patite balakoṭṭhakaṃ pavisitvā vissamitvā bhuñjitvā pivitvā sannahitvā āvudhaṃ gahetvā",
  "atk-s0502a0:937_3": "puna nikkhamitvā yujjhanto parasenaṃ maddati, ajitaṃ jināti, jitaṃ rakkhati. So hi",
  "atk-s0502a0:937_4": "sace balakoṭṭhake ṭhito evaṃ vissamanto taṃ assādento accheyya, rajjaṃ parahatthagataṃ",
  "atk-s0502a0:937_5": "kareyya, evameva, bhikkhu, paṭiladdhaṃ taruṇavipassanaṃ punappunaṃ samāpattiṃ samāpajjitvā",
  "atk-s0502a0:937_6": "tato vuṭṭhāya suddhacittena saṅkhāre sammasanto rakkhituṃ sakkoti, uttarimaggaphalapaṭilābhena",
  "atk-s0502a0:937_7": "kilesamāraṃ jināti. Sace pana so samāpattimeva assādeti, suddhacittena punappunaṃ",
  "atk-s0502a0:937_8": "saṅkhāre na sammasati, maggaphalapaṭivedhaṃ kātuṃ na sakkoti. Tasmā rakkhitabbayuttakaṃ",
  "atk-s0502a0:937_9": "rakkhanto anivesano siyā, samāpattiṃ nivesanaṃ katvā tattha na niveseyya, ālayaṃ",
  "atk-s0502a0:937_10": "na kareyyāti attho. “Addhā tumhepi evaṃ karothā”ti evaṃ satthā tesaṃ bhikkhūnaṃ dhammaṃ desesi.",
  "atk-s0502a0:938": "Desanāvasāne pañcasatā bhikkhū nisinnaṭṭhāne nisinnāyeva saha paṭisambhidāhi arahattaṃ patvā tathāgatassa suvaṇṇavaṇṇaṃ sarīraṃ vaṇṇayantā thomentā vandantāva āgacchiṃsūti.",
  "atk-s0502a0:939": "Pañcasatabhikkhuvatthu chaṭṭhaṃ.",
  "atk-s0502a0:940": "7. Pūtigattatissattheravatthu",
  "atk-s0502a0:941": "Aciraṃ vatayaṃ kāyoti imaṃ dhammadesanaṃ satthā sāvatthiyaṃ viharanto pūtigattatissattheraṃ ārabbha kathesi.",
  "atk-s0502a0:942_0": "Eko kira sāvatthivāsī kulaputto satthu santike dhammaṃ sutvā sāsane uraṃ datvā pabbajito,",
  "atk-s0502a0:942_1": "so laddhūpasampado tissatthero nāma ahosi. Gacchante gacchante kāle tassa sarīre",
  "atk-s0502a0:942_2": "rogo udapādi. Sāsapamattiyo piḷakā uṭṭhahiṃsu. Tā anupubbena muggamattā kalāyamattā",
  "atk-s0502a0:942_3": "kolaṭṭhimattā āmalakamattā beḷuvasalāṭumattā beḷuvamattā hutvā pabhijjiṃsu, sakalasarīraṃ",
  "atk-s0502a0:942_4": "chiddāvachiddaṃ ahosi. Pūtigattatissattherotvevassa nāmaṃ udapādi. Athassa aparabhāge",
  "atk-s0502a0:942_5": "aṭṭhīni bhijjiṃsu. So appaṭijaggiyo ahosi. Nivāsanapārupanaṃ pubbalohitamakkhitaṃ",
  "atk-s0502a0:942_6": "jālapūvasadisaṃ ahosi. Saddhivihārikādayo paṭijaggituṃ asakkontā chaḍḍayiṃsu. So",
  "atk-s0502a0:942_7": "anātho hutvā nipajji.",
  "atk-s0502a0:943_0": "Buddhānañca nāma dve vāre lokavolokanaṃ avijahitaṃ hoti. Paccūsakāle lokaṃ volokentā",
  "atk-s0502a0:943_1": "cakkavāḷamukhavaṭṭito paṭṭhāya gandhakuṭiabhimukhaṃ ñāṇaṃ katvā olokenti, sāyaṃ olokentā",
  "atk-s0502a0:943_2": "gandhakuṭito paṭṭhāya bāhirābhimukhaṃ ñāṇaṃ katvā olokenti. Tasmiṃ pana samaye bhagavato",
  "atk-s0502a0:943_3": "ñāṇajālassa anto pūtigattatissatthero paññāyi. Satthā tassa bhikkhuno arahattassa",
  "atk-s0502a0:943_4": "upanissayaṃ disvā, “ayaṃ saddhivihārikādīhi chaḍḍito, idānissa maṃ ṭhapetvā aññaṃ",
  "atk-s0502a0:943_5": "paṭisaraṇaṃ natthī”ti gandhakuṭito nikkhamitvā vihāracārikaṃ caramāno viya aggisālaṃ",
  "atk-s0502a0:943_6": "gantvā ukkhaliṃ dhovitvā udakaṃ datvā uddhanaṃ āropetvā udakassa tattabhāvaṃ āgamayamāno",
  "atk-s0502a0:943_7": "aggisālāyameva aṭṭhāsi. Tattabhāvaṃ jānitvā gantvā tassa bhikkhuno nipannamañcakoṭiyaṃ",
  "atk-s0502a0:943_8": "gaṇhi, tadā bhikkhū “apetha, bhante, mayaṃ gaṇhissāmā”ti mañcakaṃ gahetvā aggisālaṃ",
  "atk-s0502a0:943_9": "ānayiṃsu. Satthā ambaṇaṃ āharāpetvā uṇhodakaṃ āsiñcitvā tehi bhikkhūhi tassa pārupanaṃ",
  "atk-s0502a0:943_10": "gāhāpetvā uṇhodake maddāpetvā mandātape vissajjāpesi. Athassa santike ṭhatvā sarīraṃ",
  "atk-s0502a0:943_11": "uṇhodakena temetvā ghaṃsitvā nhāpesi, tassa nahānapariyosāne pārupanaṃ sukkhi. Atha",
  "atk-s0502a0:943_12": "naṃ taṃ nivāsāpetvā nivatthakāsāvaṃ udake maddāpetvā ātape vissajjāpesi. Athassa",
  "atk-s0502a0:943_13": "gatte udake chinnamatte tampi sukkhi. So ekaṃ kāsāvaṃ nivāsetvā ekaṃ pārupitvā sallahukasarīro",
  "atk-s0502a0:943_14": "ekaggacitto mañcake nipajji. Satthā tassa ussīsake ṭhatvā, “bhikkhu ayaṃ tava kāyo",
  "atk-s0502a0:943_15": "apetaviññāṇo nirupakāro hutvā kaliṅgaraṃ viya pathaviyaṃ sessatī”ti vatvā imaṃ gāthamāha –",
  "atk-s0502a0:944": "41.",
  "atk-s0502a0:945": "“Aciraṃ vatayaṃ kāyo, pathaviṃ adhisessati;",
  "atk-s0502a0:946": "Chuddho apetaviññāṇo, niratthaṃva kaliṅgara”nti.",
  "atk-s0502a0:947_0": "Tattha aciraṃ vatāti bhikkhu na cirasseva ayaṃ kāyo pathaviṃ adhisessati, imissā",
  "atk-s0502a0:947_1": "pakatisayanena sayitāya pathaviyā upari sayissati. Chuddhoti apaviddho, apagataviññāṇatāya",
  "atk-s0502a0:947_2": "tuccho hutvā sessatīti dasseti. Yathā kiṃ? Niratthaṃva kaliṅgaraṃ nirupakāraṃ niratthakaṃ",
  "atk-s0502a0:947_3": "kaṭṭhakhaṇḍaṃ viya. Dabbasambhāratthikā hi manussā araññaṃ pavisitvā ujukaṃ ujukasaṇṭhānena",
  "atk-s0502a0:947_4": "vaṅkaṃ vaṅkasaṇṭhānena chinditvā dabbasambhāraṃ gaṇhanti, avasesaṃ pana susirañca",
  "atk-s0502a0:947_5": "pūtikañca asārakañca gaṇṭhijātañca chinditvā tattheva chaḍḍenti. Aññe dabbasambhāratthikā",
  "atk-s0502a0:947_6": "āgantvā taṃ gahetāro nāma natthi, oloketvā attano upakārakameva gaṇhanti, itaraṃ",
  "atk-s0502a0:947_7": "pathavīgatameva hoti. Taṃ pana tena tena upāyena mañcapaṭipādakaṃ vā pādakathalikaṃ",
  "atk-s0502a0:947_8": "vā phalakapīṭhaṃ vā kātuṃ sakkāpi bhaveyya. Imasmiṃ pana attabhāve dvattiṃsāya koṭṭhāsesu",
  "atk-s0502a0:947_9": "ekakoṭṭhāsopi mañcapaṭipādakādivasena aññena vā upakāramukhena gayhūpago nāma natthi,",
  "atk-s0502a0:947_10": "kevalaṃ niratthaṃva kaliṅgaraṃ ayaṃ kāyo apagataviññāṇo katipāheneva pathaviyaṃ sessatīti.",
  "atk-s0502a0:948_0": "Desanāvasāne pūtigattatissatthero saha paṭisambhidāhi arahattaṃ pāpuṇi, aññepi bahū",
  "atk-s0502a0:948_1": "sotāpannādayo ahesuṃ. Theropi arahattaṃ patvāva parinibbāyi. Satthā tassa sarīrakiccaṃ",
  "atk-s0502a0:948_2": "kārāpetvā dhātuyo gahetvā cetiyaṃ kārāpesi. Bhikkhū satthāraṃ pucchiṃsu – “bhante,",
  "atk-s0502a0:948_3": "pūtigattatissatthero kuhiṃ nibbatto”ti. “Parinibbuto, bhikkhave”ti. “Bhante, evarūpassa",
  "atk-s0502a0:948_4": "pana arahattūpanissayasampannassa bhikkhuno kiṃ kāraṇā gattaṃ putikaṃ jātaṃ, kiṃ",
  "atk-s0502a0:948_5": "kāraṇā aṭṭhīni bhinnāni, kimassa kāraṇaṃ arahattassa upanissayabhāvaṃ patta”nti?",
  "atk-s0502a0:948_6": "“Bhikkhave, sabbametaṃ etassa attanā katakammeneva nibbatta”nti. “Kiṃ pana tena,",
  "atk-s0502a0:948_7": "bhante, kata”nti? “Tena hi, bhikkhave, suṇāthā”ti atītaṃ āhari –",
  "atk-s0502a0:949_0": "Ayaṃ kassapasammāsambuddhakāle sākuṇiko hutvā bahū sakuṇe vadhitvā issarajanaṃ upaṭṭhahi.",
  "atk-s0502a0:949_1": "Tesaṃ dinnāvasese vikkiṇāti, “vikkitāvasesā māretvā ṭhapitā pūtikā bhavissantī”ti",
  "atk-s0502a0:949_2": "yathā uppatituṃ na sakkonti, tathā tesaṃ jaṅghaṭṭhīni ca pakkhaṭṭhīni ca bhinditvā",
  "atk-s0502a0:949_3": "rāsiṃ katvā ṭhapeti, te punadivase vikkiṇāti. Atibahūnaṃ pana laddhakāle attanopi",
  "atk-s0502a0:949_4": "atthāya pacāpeti. Tassekadivasaṃ rasabhojane pakke eko khīṇāsavo piṇḍāya caranto",
  "atk-s0502a0:949_5": "gehadvāre aṭṭhāsi. So theraṃ disvā cittaṃ pasādetvā, “mayā bahū pāṇā māretvā khāditā,",
  "atk-s0502a0:949_6": "ayyo ca me gehadvāre ṭhito, antogehe ca rasabhojanaṃ saṃvijjati, piṇḍapātamassa dassāmī”ti",
  "atk-s0502a0:949_7": "tassa pattaṃ ādāya pūretvā rasapiṇḍapātaṃ datvā theraṃ pañcapatiṭṭhitena vanditvā,",
  "atk-s0502a0:949_8": "“bhante, tumhehi diṭṭhadhammassa matthakaṃ pāpuṇeyya”nti āha. Thero “evaṃ hotū”ti",
  "atk-s0502a0:949_9": "anumodanaṃ akāsi. “Bhikkhave, tadā katakammavasenetaṃ tissassa nipphannaṃ, sakuṇānaṃ",
  "atk-s0502a0:949_10": "aṭṭhibhedananissandena tissassa gattañca pūtikaṃ jātaṃ, aṭṭhīni ca bhinnāni, khīṇāsavassa",
  "atk-s0502a0:949_11": "rasapiṇḍapātadānanissandena arahattaṃ patto”ti.",
  "atk-s0502a0:950": "Pūtigattatissattheravatthu sattamaṃ.",
  "atk-s0502a0:951": "8. Nandagopālakavatthu",
  "atk-s0502a0:952": "Diso disanti imaṃ dhammadesanaṃ satthā kosalajanapade nandagopālakaṃ ārabbha kathesi.",
  "atk-s0502a0:953_0": "Sāvatthiyaṃ kira anāthapiṇḍikassa gahapatino nando nāma gopālako goyūthaṃ rakkhati",
  "atk-s0502a0:953_1": "aḍḍho mahaddhano mahābhogo. So kira yathā keṇiyo jaṭilo pabbajjāvesena, evaṃ gopālakattena",
  "atk-s0502a0:953_2": "rājabaliṃ pariharanto attano kuṭumbaṃ rakkhati. So kālena kālaṃ pañca gorase ādāya",
  "atk-s0502a0:953_3": "anāthapiṇḍikassa santikaṃ āgantvā satthāraṃ passati, dhammaṃ suṇāti, attano vasanaṭṭhānaṃ",
  "atk-s0502a0:953_4": "āgamanatthāya satthāraṃ yācati. Satthā tassa ñāṇaparipākaṃ āgamayamāno āgantvā paripakkabhāvaṃ",
  "atk-s0502a0:953_5": "ñatvā ekadivasaṃ mahābhikkhusaṅghaparivuto cārikaṃ caranto maggā okkamma tassa vasanaṭṭhānāsanne",
  "atk-s0502a0:953_6": "aññatarasmiṃ rukkhamūle nisīdi. Nando satthu santikaṃ agantvā vanditvā paṭisanthāraṃ",
  "atk-s0502a0:953_7": "katvā satthāraṃ nimantetvā satthāhaṃ buddhappamukhassa bhikkhusaṅghassa paṇītaṃ pañcagorasadānaṃ",
  "atk-s0502a0:953_8": "adāsi. Sattame divase satthā anumodanaṃ katvā dānakathādibhedaṃ anupubbiṃ kathaṃ",
  "atk-s0502a0:953_9": "kathesi. Kathāpariyosāne nandagopālako sotāpattiphale patiṭṭhāya satthu pattaṃ gahetvā",
  "atk-s0502a0:953_10": "satthāraṃ anugacchanto dūraṃ gantvā, “tiṭṭha, upāsakā”ti nivattiyamāno vanditvā nivatti.",
  "atk-s0502a0:953_11": "Atha naṃ eko luddako vijjhitvā māresi. Pacchato āgacchantā bhikkhū naṃ disvā gantvā",
  "atk-s0502a0:953_12": "satthāraṃ āhaṃsu – “nando, bhante, gopālako tumhākaṃ idhāgatattā mahādānaṃ datvā",
  "atk-s0502a0:953_13": "anugantvā nivattento mārito, sace tumhe nāgacchissatha, nāssa maraṇaṃ abhavissā”ti.",
  "atk-s0502a0:953_14": "Satthā, “bhikkhave, mayi āgatepi anāgatepi tassa catasso disā catasso anudisā ca",
  "atk-s0502a0:953_15": "gacchantassāpi maraṇato muccanūpāyo nāma natthi. Yañhi neva corā, na verino karonti,",
  "atk-s0502a0:953_16": "taṃ imesaṃ sattānaṃ antopaduṭṭhaṃ micchāpaṇihitaṃ cittameva karotī”ti vatvā imaṃ gāthamāha –",
  "atk-s0502a0:954": "42.",
  "atk-s0502a0:955": "“Diso disaṃ yaṃ taṃ kayirā, verī vā pana verinaṃ;",
  "atk-s0502a0:956": "Micchāpaṇihitaṃ cittaṃ, pāpiyo naṃ tato kare”ti.",
  "atk-s0502a0:957_0": "Tattha diso disanti coro coraṃ. “Disvā”ti pāṭhaseso. Yaṃ taṃ kayirāti yaṃ taṃ tassa",
  "atk-s0502a0:957_1": "anayabyasanaṃ kareyya. Dutiyapadepi eseva nayo. Idaṃ vuttaṃ hoti – eko ekassa mittadubbhī",
  "atk-s0502a0:957_2": "coro puttadārakhettavatthu gomahiṃsādīsu aparajjhanto yassa aparajjhati, tampi tatheva",
  "atk-s0502a0:957_3": "attani aparajjhantaṃ coraṃ disvā, veri vā pana kenacideva kāraṇena baddhaveraṃ veriṃ",
  "atk-s0502a0:957_4": "disvā attano kakkhaḷatāya dāruṇatāya yaṃ taṃ tassa anayabyasanaṃ kareyya, puttadāraṃ",
  "atk-s0502a0:957_5": "vā pīḷeyya, khettādīni vā nāseyya, jīvitā vā pana naṃ voropeyya, dasasu akusalakammapathesu",
  "atk-s0502a0:957_6": "micchāṭhapitattā micchāpahiṇitaṃ cittaṃ pāpiyo naṃ tato kare taṃ purisaṃ tato pāpataraṃ",
  "atk-s0502a0:957_7": "kareyya. Vuttappakārehi, diso disassa vā verī verino vā imasmiṃyeva attabhāve dukkhaṃ",
  "atk-s0502a0:957_8": "vā uppādeyya, jīvitakkhayaṃ vā kareyya. Idaṃ pana akusalakammapathesu micchāṭhapitaṃ",
  "atk-s0502a0:957_9": "cittaṃ diṭṭheva dhamme anayabyasanaṃ pāpeti, attabhāvasatasahassesupi catūsu apāyesu",
  "atk-s0502a0:957_10": "khipitvā sīsaṃ ukkhipituṃ na detīti.",
  "atk-s0502a0:958": "Desanāpariyosāne bahū sotāpattiphalādīni pattā. Mahājanassa sātthikā desanā jātā. Upāsakena pana bhavantare katakammaṃ bhikkhūhi na pucchitaṃ, tasmā satthārā na kathitanti.",
  "atk-s0502a0:959": "Nandagopālakavatthu aṭṭhamaṃ.",
  "atk-s0502a0:960": "9. Soreyyattheravatthu",
  "atk-s0502a0:961": "Na taṃ mātā pitā kayirāti imaṃ dhammadesanaṃ satthā sāvatthiyaṃ jetavane viharanto soreyyattheraṃ ārabbha kathesi.",
  "atk-s0502a0:962_0": "Vatthu soreyyanagare samuṭṭhitaṃ, sāvatthiyaṃ niṭṭhāpesi. Sammāsambuddhe sāvatthiyaṃ",
  "atk-s0502a0:962_1": "viharante soreyyanagare soreyyaseṭṭhiputto ekena sahāyakena saddhiṃ sukhayānake nisīditvā",
  "atk-s0502a0:962_2": "mahantena parivārena nhānatthāya nagarā nikkhami. Tasmiṃ khaṇe mahākaccāyanatthero",
  "atk-s0502a0:962_3": "soreyyanagaraṃ piṇḍāya pavisitukāmo hutvā bahinagare saṅghāṭiṃ pārupati. Therassa",
  "atk-s0502a0:962_4": "ca suvaṇṇavaṇṇaṃ sarīraṃ. Soreyyaseṭṭhiputto taṃ disvā cintesi – “aho vata ayaṃ vā",
  "atk-s0502a0:962_5": "thero mama bhariyā bhaveyya, mama vā bhariyāya sarīravaṇṇo etassa sarīravaṇṇo viya",
  "atk-s0502a0:962_6": "bhaveyyā”ti. Tassa cintitamatteyeva purisaliṅgaṃ antaradhāyi, itthiliṅgaṃ pāturahosi.",
  "atk-s0502a0:962_7": "So lajjamāno yānakā oruyha palāyi. Parijano taṃ asañjānanto “kimeta”nti āha. Sāpi",
  "atk-s0502a0:962_8": "takkasilamaggaṃ paṭipajji. Sahāyakopissā ito cito ca vicaritvāpi nāddasa. Sabbe nhāyitvā",
  "atk-s0502a0:962_9": "gehaṃ agamiṃsu. “Kahaṃ seṭṭhiputto”ti ca vutte, “nhatvā āgato bhavissatīti maññimhā”ti",
  "atk-s0502a0:962_10": "vadiṃsu. Athassa mātāpitaro tattha tattha pariyesitvā apassantā roditvā paridevitvā,",
  "atk-s0502a0:962_11": "“mato bhavissatī”ti matakabhattaṃ adaṃsu. Sā ekaṃ takkasilagāmiṃ satthavāhaṃ disvā",
  "atk-s0502a0:962_12": "yānakassa pacchato pacchato anubandhi.",
  "atk-s0502a0:963_0": "Atha naṃ manussā disvā, “amhākaṃ yānakassa pacchato pacchato anugacchati, mayaṃ ‘kassesā",
  "atk-s0502a0:963_1": "dārikā’ti taṃ na jānāmā”ti vadiṃsu. Sāpi “tumhe attano yānakaṃ pājetha, ahaṃ padasā",
  "atk-s0502a0:963_2": "gamissāmī”ti gacchantī aṅgulimuddikaṃ datvā ekasmiṃ yānake okāsaṃ kāresi. Manussā",
  "atk-s0502a0:963_3": "cintayiṃsu – “takkasilanagare amhākaṃ seṭṭhiputtassa bhariyā natthi, tassa ācikkhissāma,",
  "atk-s0502a0:963_4": "mahāpaṇṇākāro no bhavissatī”ti. Te gehaṃ gantvā, “sāmi, amhehi tumhākaṃ ekaṃ itthiratanaṃ",
  "atk-s0502a0:963_5": "ānīta”nti āhaṃsu. So taṃ sutvā taṃ pakkosāpetvā attano vayānurūpaṃ abhirūpaṃ pāsādikaṃ",
  "atk-s0502a0:963_6": "disvā uppannasineho gehe akāsi. Purisā hi itthiyo, itthiyo vā purisā abhūtapubbā",
  "atk-s0502a0:963_7": "nāma natthi. Purisā hi parassa dāresu aticaritvā kālaṃ katvā bahūni vassasatasahassāni",
  "atk-s0502a0:963_8": "niraye paccitvā manussajātiṃ āgacchantā attabhāvasate itthibhāvaṃ āpajjanti.",
  "atk-s0502a0:964_0": "Ānandattheropi kappasatasahassaṃ pūritapāramī ariyasāvako saṃsāre saṃsaranto ekasmiṃ",
  "atk-s0502a0:964_1": "attabhāve kammārakule nibbatto. Paradārakammaṃ katvā niraye paccitvā pakkāvasesena",
  "atk-s0502a0:964_2": "cuddasasu attabhāvesu purisassa pādaparicārikā itthī ahosi, sattasu attabhāvesu bījuddharaṇaṃ",
  "atk-s0502a0:964_3": "pāpuṇi. Itthiyo pana dānādīni puññāni katvā itthibhāve chandaṃ virājetvā, “idaṃ no",
  "atk-s0502a0:964_4": "puññaṃ purisattabhāvapaṭilābhāya saṃvattatū”ti cittaṃ adhiṭṭhahitvā kālaṃ katvā purisattabhāvaṃ",
  "atk-s0502a0:964_5": "paṭilabhanti, patidevatā hutvā sāmike sammāpaṭipattivasenāpi purisattabhāvaṃ paṭilabhanteva.",
  "atk-s0502a0:965_0": "Ayaṃ pana seṭṭhiputto there ayoniso cittaṃ uppādetvā imasmiṃyeva attabhāve itthibhāvaṃ",
  "atk-s0502a0:965_1": "paṭilabhi. Takkasilāyaṃ seṭṭhiputtena saddhiṃ saṃvāsamanvāya pana tassā kucchiyaṃ",
  "atk-s0502a0:965_2": "gabbho patiṭṭhāsi. Sā dasamāsaccayena puttaṃ labhitvā tassa padasā gamanakāle aparampi",
  "atk-s0502a0:965_3": "puttaṃ paṭilabhi. Evamassā kucchiyaṃ vutthā dve, soreyyanagare taṃ paṭicca nibbattā",
  "atk-s0502a0:965_4": "dveti cattāro puttā ahesuṃ. Tasmiṃ kāle soreyyanagarato tassā sahāyako seṭṭhiputto",
  "atk-s0502a0:965_5": "pañcahi sakaṭasatehi takkasilaṃ gantvā sukhayānake nisinno nagaraṃ pāvisi. Atha naṃ",
  "atk-s0502a0:965_6": "sā uparipāsādatale vātapānaṃ vivaritvā antaravīthiṃ olokayamānā ṭhitā disvā sañjānitvā",
  "atk-s0502a0:965_7": "dāsiṃ pesetvā pakkosāpetvā mahātale nisīdāpetvā mahantaṃ sakkārasammānaṃ akāsi. Atha",
  "atk-s0502a0:965_8": "naṃ so āha – “bhadde, tvaṃ ito pubbe amhehi na diṭṭhapubbā, atha ca pana no mahantaṃ",
  "atk-s0502a0:965_9": "sakkāraṃ karosi, jānāsi tvaṃ amhe”ti. “Āma, sāmi, jānāmi, nanu tumhe soreyyanagaravāsino”ti?",
  "atk-s0502a0:965_10": "“Āma, bhadde”ti. Sā mātāpitūnañca bhariyāya ca puttānañca arogabhāvaṃ pucchi. Itaro",
  "atk-s0502a0:965_11": "“āma, bhadde, arogā”ti vatvā “jānāsi tvaṃ ete”ti āha. “Āma sāmi, jānāmi. Tesaṃ eko",
  "atk-s0502a0:965_12": "putto atthi, so kahaṃ, sāmī”ti? “Bhadde, mā etaṃ kathehi, mayaṃ tena saddhiṃ ekadivasaṃ",
  "atk-s0502a0:965_13": "sukhayānake nisīditvā nhāyituṃ nikkhantā nevassa gatiṃ jānāma, ito cito ca vicaritvā",
  "atk-s0502a0:965_14": "taṃ adisvā mātāpitūnaṃ ārocayimhā, tepissa roditvā kanditvā petakiccaṃ kiriṃsū”ti.",
  "atk-s0502a0:965_15": "“Ahaṃ so, sāmī”ti. “Apehi, bhadde, kiṃ kathesi mayhaṃ sahāyo devakumāro viya eko",
  "atk-s0502a0:965_16": "puriso”ti? “Hotu, sāmi, ahaṃ so”ti. “Atha idaṃ kiṃ nāmā”ti? “Taṃ divasaṃ te ayyo",
  "atk-s0502a0:965_17": "mahākaccāyanatthero diṭṭho”ti? “Āma, diṭṭho”ti. Ahaṃ ayyaṃ mahākaccāyanattheraṃ oloketvā,",
  "atk-s0502a0:965_18": "“aho vata ayaṃ vā thero mama bhariyā bhaveyya, etassa vā sarīravaṇṇo viya mama bhariyāya",
  "atk-s0502a0:965_19": "sarīravaṇṇo bhaveyyā”ti cintesiṃ. Cintitakkhaṇeyeva me purisaliṅgaṃ antaradhāyi,",
  "atk-s0502a0:965_20": "itthiliṅgaṃ pātubhavi. Athāhaṃ lajjamānā kassaci kiñci vattuṃ asakkuṇitvā tato palāyitvā idhāgatā, sāmīti.",
  "atk-s0502a0:966_0": "“Aho vata te bhāriyaṃ kammaṃ kataṃ, kasmā mayhaṃ nācikkhi, apica pana te thero khamāpito”ti?",
  "atk-s0502a0:966_1": "“Na khamāpito, sāmi. Jānāsi pana tvaṃ kahaṃ thero”ti? “Imameva nagaraṃ upanissāya",
  "atk-s0502a0:966_2": "viharatī”ti. “Sace piṇḍāya caranto idhāgaccheyya, ahaṃ mama ayyassa bhikkhāhāraṃ",
  "atk-s0502a0:966_3": "dadeyyaṃ, sāmī”ti. “Tena hi sīghaṃ sakkāraṃ karohi, amhākaṃ ayyaṃ khamāpessāmā”ti",
  "atk-s0502a0:966_4": "so therassa vasanaṭṭhānaṃ gantvā vanditvā ekamantaṃ nisinno, “bhante, sve mayhaṃ",
  "atk-s0502a0:966_5": "bhikkhaṃ gaṇhathā”ti āha. “Nanu tvaṃ, seṭṭhiputta, āgantukosī”ti. “Bhante, mā amhākaṃ",
  "atk-s0502a0:966_6": "āgantukabhāvaṃ pucchatha, sve me bhikkhaṃ gaṇhathā”ti. Thero adhivāsesi, gehepi therassa",
  "atk-s0502a0:966_7": "mahāsakkāro paṭiyatto. Thero punadivase taṃ gehadvāraṃ agamāsi. Atha naṃ nisīdāpetvā",
  "atk-s0502a0:966_8": "paṇītenāhārena parivisitvā seṭṭhiputto taṃ itthiṃ gahetvā therassa pādamūle nipajjāpetvā,",
  "atk-s0502a0:966_9": "“bhante, mayhaṃ sahāyikāya khamathā”ti āha. “Kimeta”nti? “Ayaṃ, bhante, pubbe mayhaṃ",
  "atk-s0502a0:966_10": "piyasahāyako hutvā tumhe oloketvā evaṃ nāma cintesi, athassa purisaliṅgaṃ antaradhāyi,",
  "atk-s0502a0:966_11": "itthiliṅgaṃ pātubhavi, khamatha, bhante”ti. “Tena hi uṭṭhahatha, khamāmi vo aha”nti.",
  "atk-s0502a0:966_12": "Therena “khamāmī”ti vuttamatteyeva itthiliṅgaṃ antaradhāyi, purisaliṅgaṃ pātubhavi.",
  "atk-s0502a0:967_0": "Purisaliṅge pātubhūtamatteyeva taṃ takkasilāya seṭṭhiputto āha – “samma sahāyaka,",
  "atk-s0502a0:967_1": "ime dve dārakā tava kucchiyaṃ vutthattā maṃ paṭicca nibbattattā ubhinnampino puttā",
  "atk-s0502a0:967_2": "eva, idheva vasissāma, mā ukkaṇṭhī”ti. “Samma, ahaṃ ekenattabhāvena paṭhamaṃ puriso",
  "atk-s0502a0:967_3": "hutvā itthibhāvaṃ patvā puna puriso jātoti vippakārappatto, paṭhamaṃ maṃ paṭicca",
  "atk-s0502a0:967_4": "dve puttā nibbattā, idāni me kucchito dve puttā nikkhantā, svāhaṃ ekenattabhāvena",
  "atk-s0502a0:967_5": "vippakārappatto, puna ‘gehe vasissatī’ti saññaṃ mā kari, ahaṃ mama ayyassa santike",
  "atk-s0502a0:967_6": "pabbajissāmi. Ime dve dārakā tava bhārāti, imesu mā pamajjī”ti vatvā putte sīse paricumbitvā",
  "atk-s0502a0:967_7": "parimajjitvā ure nipajjāpetvā pitu niyyādetvā nikkhamitvā therassa santike pabbajjaṃ",
  "atk-s0502a0:967_8": "yāci. Theropi naṃ pabbājetvā upasampādetvā gaṇhitvāva cārikaṃ caramāno anupubbena",
  "atk-s0502a0:967_9": "sāvatthiṃ agamāsi. Tassa soreyyattheroti nāmaṃ ahosi. Janapadavāsino taṃ pavattiṃ",
  "atk-s0502a0:967_10": "ñatvā saṅkhubhitvā kotūhalajātā taṃ upasaṅkamitvā pucchiṃsu – “evaṃ kira, bhante”ti?",
  "atk-s0502a0:967_11": "“Āma, āvuso”ti. “Bhante, evarūpampi kāraṇaṃ nāma hoti”? “Tumhākaṃ kucchiyaṃ kira",
  "atk-s0502a0:967_12": "dve puttā nibbattā, tumhe paṭicca dve jātā, tesaṃ vo kataresu balavasineho hotī”ti?",
  "atk-s0502a0:967_13": "“Kucchiyaṃ vutthakesu, āvuso”ti. Āgatāgatā nibaddhaṃ tatheva pucchiṃsu.",
  "atk-s0502a0:968_0": "Thero “kucchiyaṃ vuttakesu eva sineho balavā”ti punappunaṃ kathento harāyamāno ekova",
  "atk-s0502a0:968_1": "nisīdati, ekova tiṭṭhati. So evaṃ ekattūpagato attabhāve khayavayaṃ samuṭṭhāpetvā",
  "atk-s0502a0:968_2": "saha paṭisambhidāhi arahattaṃ pāpuṇi. Atha naṃ āgatāgatā pucchanti – “bhante, evaṃ",
  "atk-s0502a0:968_3": "kira nāma ahosī”ti? “Āmāvuso”ti. “Kataresu sineho balavā”ti? “Mayhaṃ katthaci sineho",
  "atk-s0502a0:968_4": "nāma natthī”ti. Bhikkhū “ayaṃ abhūtaṃ kathesi, purimadivasesu ‘kucchiyaṃ vutthaputtesu",
  "atk-s0502a0:968_5": "sineho balavā’ti vatvā idāni ‘mayhaṃ katthaci sineho natthī’ti vadati, aññaṃ byākaroti,",
  "atk-s0502a0:968_6": "bhante”ti āhaṃsu. Satthā “na, bhikkhave, mama putto aññaṃ byākaroti, mama puttassa",
  "atk-s0502a0:968_7": "sammāpaṇihitena cittena maggassa diṭṭhakālato paṭṭhāya na katthaci sineho jāto, yaṃ",
  "atk-s0502a0:968_8": "sampattiṃ neva mātā, na pitā kātuṃ sakkoti, taṃ imesaṃ sattānaṃ abbhantare pavattaṃ",
  "atk-s0502a0:968_9": "sammāpaṇihitaṃ cittameva detī”ti vatvā imaṃ gāthamāha –",
  "atk-s0502a0:969": "43.",
  "atk-s0502a0:970": "“Na taṃ mātā pitā kayirā, aññe vāpi ca ñātakā;",
  "atk-s0502a0:971": "Sammāpaṇihitaṃ cittaṃ, seyyaso naṃ tato kare”ti.",
  "atk-s0502a0:972_0": "Tatthana tanti taṃ kāraṇaṃ neva mātā kareyya, na pitā, na aññe ñātakā. Sammāpaṇihitanti",
  "atk-s0502a0:972_1": "dasasu kusalakammapathesu sammā ṭhapitaṃ. Seyyaso naṃ tato kareti tato kāraṇato seyyaso",
  "atk-s0502a0:972_2": "naṃ varataraṃ uttaritaraṃ kareyya, karotīti attho. Mātāpitaro hi puttānaṃ dhanaṃ",
  "atk-s0502a0:972_3": "dadamānā ekasmiṃyeva attabhāve kammaṃ akatvā sukhena jīvikakappanaṃ dhanaṃ dātuṃ",
  "atk-s0502a0:972_4": "sakkonti. Visākhāya mātāpitaropi tāva mahaddhanā mahābhogā, tassā ekasmiṃyeva attabhāve",
  "atk-s0502a0:972_5": "sukhena jīvikakappanaṃ dhanaṃ adaṃsu. Catūsu pana dīpesu cakkavattisiriṃ dātuṃ samatthā",
  "atk-s0502a0:972_6": "mātāpitaropi nāma puttānaṃ natthi, pageva dibbasampattiṃ vā paṭhamajjhānādisampattiṃ",
  "atk-s0502a0:972_7": "vā, lokuttarasampattidāne kathāva natthi, sammāpaṇihitaṃ pana cittaṃ sabbampetaṃ",
  "atk-s0502a0:972_8": "sampattiṃ dātuṃ sakkoti. Tena vuttaṃ “seyyaso naṃ tato kare”ti.",
  "atk-s0502a0:973": "Desanāvasāne bahū sotāpattiphalādīni pattā. Desanā mahājanassa sātthikā jātāti.",
  "atk-s0502a0:974": "Soreyyattheravatthu navamaṃ.",
  "atk-s0502a0:975": "Cittavaggavaṇṇanā niṭṭhitā.",
  "atk-s0502a0:976": "Tatiyo vaggo.",
  "atk-s0502a0:977": "4. Pupphavaggo",
  "atk-s0502a0:978": "1. Pathavikathāpasutapañcasatabhikkhuvatthu",
  "atk-s0502a0:979": "Ko imaṃ pathaviṃ vicessatīti imaṃ dhammadesanaṃ satthā sāvatthiyaṃ viharanto pathavikathāpasute pañcasate bhikkhū ārabbha kathesi.",
  "atk-s0502a0:980_0": "Te kira bhagavatā saddhiṃ janapadacārikaṃ caritvā jetavanaṃ āgantvā sāyanhasamaye",
  "atk-s0502a0:980_1": "upaṭṭhānasālāyaṃ sannisinnā attanā gatagataṭṭhānesu “asukagāmato asukagāmagamanaṭṭhāne",
  "atk-s0502a0:980_2": "samaṃ visamaṃ kaddamabahulaṃ sakkharabahulaṃ kāḷamattikaṃ tambamattika”nti pathavikathaṃ",
  "atk-s0502a0:980_3": "kathesuṃ. Satthā āgantvā, “kāya nuttha, bhikkhave, etarahi kathāya sannisinnā”ti",
  "atk-s0502a0:980_4": "pucchitvā, “bhante, amhehi vicaritaṭṭhāne pathavikathāyā”ti vutte, “bhikkhave, esā",
  "atk-s0502a0:980_5": "bāhirapathavī nāma, tumhehi ajjhuttikapathaviyaṃ parikammaṃ kātuṃ vaṭṭatī”ti vatvā",
  "atk-s0502a0:980_6": "imā dve gāthā abhāsi –",
  "atk-s0502a0:981": "44.",
  "atk-s0502a0:982": "“Ko imaṃ pathaviṃ vicessati,",
  "atk-s0502a0:983": "Yamalokañca imaṃ sadevakaṃ;",
  "atk-s0502a0:984": "Ko dhammapadaṃ sudesitaṃ,",
  "atk-s0502a0:985": "Kusalo pupphamiva pacessati.",
  "atk-s0502a0:986": "45.",
  "atk-s0502a0:987": "“Sekho pathaviṃ vicessati,",
  "atk-s0502a0:988": "Yamalokañca imaṃ sadevakaṃ;",
  "atk-s0502a0:989": "Sekho dhammapadaṃ sudesitaṃ,",
  "atk-s0502a0:990": "Kusalo pupphamiva pacessatī”ti.",
  "atk-s0502a0:991_0": "Tattha ko imanti ko imaṃ attabhāvasaṅkhātaṃ pathaviṃ. Vicessatīti attano ñāṇena vicinissati",
  "atk-s0502a0:991_1": "vijānissati, paṭivijjhissati, sacchikarissatīti attho. Yamalokañcāti catubbidhaṃ",
  "atk-s0502a0:991_2": "apāyalokañca. Imaṃ sadevakanti imaṃ manussalokañca devalokena saddhiṃ ko vicessati",
  "atk-s0502a0:991_3": "vicinissati vijānissati paṭivijjhissati sacchikarissatīti pucchi. Ko dhammapadaṃ",
  "atk-s0502a0:991_4": "sudesitanti yathāsabhāvato kathitattā sudesitaṃ sattatiṃsabodhipakkhiyadhammasaṅkhātaṃ",
  "atk-s0502a0:991_5": "dhammapadaṃ kusalo mālākāro pupphaṃ vicinanto viya ko pacessati vicinissati vijānissati",
  "atk-s0502a0:991_6": "upaparikkhissati paṭivijjhissati, sacchikarissatīti attho. Sekhoti adhisīlasikkhā,",
  "atk-s0502a0:991_7": "adhicittasikkhā, adhipaññāsikkhāti imā tisso sikkhā sikkhanato sotāpattimaggaṭṭhaṃ",
  "atk-s0502a0:991_8": "ādiṃ katvā yāva arahattamaggaṭṭhā sattavidho sekho imaṃ attabhāvasaṅkhātaṃ pathaviṃ",
  "atk-s0502a0:991_9": "arahattamaggena tato chandarāgaṃ apakaḍḍhanto vicessati vicinissati vijānissati paṭivijjhissati",
  "atk-s0502a0:991_10": "sacchikarissati. Yamalokañcāti taṃ yathāvuttapakāraṃ yamalokañca imaṃ manussalokañca",
  "atk-s0502a0:991_11": "saha devehi sadevakaṃ sveva vicessati vicinissati vijānissati paṭivijjhissati sacchikarissati.",
  "atk-s0502a0:991_12": "Sekhoti sveva sattavidho sekho, yathā nāma kusalo mālākāro pupphārāmaṃ pavisitvā",
  "atk-s0502a0:991_13": "taruṇamakuḷāni ca pāṇakaviddhāni ca milātāni ca gaṇṭhikajātāni ca pupphāni vajjetvā",
  "atk-s0502a0:991_14": "sobhanāni sujātasujātāneva pupphāni vicināti, evameva imaṃ sukathitaṃ suniddiṭṭhaṃ",
  "atk-s0502a0:991_15": "bodhipakkhiyadhammapadampi paññāya pacessati vicinissati upaparikkhissati paṭivijjhissati",
  "atk-s0502a0:991_16": "sacchikarissatīti satthā sayameva pañhaṃ vissajjesi.",
  "atk-s0502a0:992": "Desanāvasāne pañcasatāpi bhikkhū saha paṭisambhidāhi arahattaṃ pāpuṇiṃsu. Sampattaparisāyapi sātthikā dhammadesanā ahosīti.",
  "atk-s0502a0:993": "Pathavikathāpasutapañcasatabhikkhuvatthu paṭhamaṃ.",
  "atk-s0502a0:994": "2. Marīcikammaṭṭhānikattheravatthu",
  "atk-s0502a0:995": "Pheṇūpamanti imaṃ dhammadesanaṃ satthā sāvatthiyaṃ viharanto aññataraṃ marīcikammaṭṭhānikaṃ bhikkhuṃ ārabbha kathesi.",
  "atk-s0502a0:996_0": "So kira bhikkhu satthu santike kammaṭṭhānaṃ gahetvā, “samaṇadhammaṃ karissāmī”ti",
  "atk-s0502a0:996_1": "araññaṃ pavisitvā ghaṭetvā vāyamitvā arahattaṃ pattuṃ asakkonto “visesetvā kammaṭṭhānaṃ",
  "atk-s0502a0:996_2": "kathāpessāmī”ti satthu santikaṃ āgacchanto antarāmagge marīciṃ disvā, “yathā ayaṃ",
  "atk-s0502a0:996_3": "gimhasamaye uṭṭhitā marīci dūre ṭhitānaṃ rūpagatā viya paññāyati, santikaṃ āgacchantānaṃ",
  "atk-s0502a0:996_4": "neva paññāyati, ayaṃ attabhāvopi uppādavayaṭṭhena evarūpo”ti marīcikammaṭṭhānaṃ bhāvento",
  "atk-s0502a0:996_5": "āgantvā maggakilanto aciravatiyaṃ nhāyitvā ekasmiṃ caṇḍasotatīre rukkhachāyāya nisinno",
  "atk-s0502a0:996_6": "udakavegābhighātena uṭṭhahitvā mahante mahante pheṇapiṇḍe bhijjamāne disvā, “ayaṃ",
  "atk-s0502a0:996_7": "attabhāvopi uppajjitvā bhijjanaṭṭhena evarūpoyevā”ti ārammaṇaṃ aggahesi. Satthā gandhakuṭiyaṃ",
  "atk-s0502a0:996_8": "ṭhitova taṃ theraṃ disvā, “evameva, bhikkhu, evarūpovāyaṃ attabhāvo pheṇapiṇḍo viya",
  "atk-s0502a0:996_9": "marīci viya uppajjanabhijjanasabhāvoyevā”ti vatvā imaṃ gāthamāha –",
  "atk-s0502a0:997": "46.",
  "atk-s0502a0:998": "“Pheṇūpamaṃ kāyamimaṃ viditvā,",
  "atk-s0502a0:999": "Marīcidhammaṃ abhisambudhāno;",
  "atk-s0502a0:1000": "Chetvāna mārassa papupphakāni,",
  "atk-s0502a0:1001": "Adassanaṃ maccurājassa gacche”ti.",
  "atk-s0502a0:1002_0": "Tattha pheṇūpamanti imaṃ kesādisamūhasaṅkhātaṃ kāyaṃ abaladubbalaṭṭhena anaddhaniyatāvakālikaṭṭhena",
  "atk-s0502a0:1002_1": "pheṇapiṇḍasarikkhakoti viditvā. Marīcidhammanti yathā marīci dūre ṭhitānaṃ rūpagatā",
  "atk-s0502a0:1002_2": "viya gayhūpagā viya hoti, santike upagacchantānaṃ rittā tucchā agayhūpagā sampajjati,",
  "atk-s0502a0:1002_3": "evameva khaṇikaittarapaccupaṭṭhānaṭṭhena ayaṃ kāyopi marīcidhammoti abhisambudhāno",
  "atk-s0502a0:1002_4": "bujjhanto, jānantoti attho. Mārassa papupphakānīti mārassa papupphakasaṅkhātāni tebhūmakāni",
  "atk-s0502a0:1002_5": "vaṭṭāni ariyamaggena chinditvā khīṇāsavo bhikkhu maccurājassa adassanaṃ avisayaṃ",
  "atk-s0502a0:1002_6": "amatamahānibbānaṃ gaccheyyāti.",
  "atk-s0502a0:1003": "Gāthāpariyosāne thero saha paṭisambhidāhi arahattaṃ patvā satthu suvaṇṇavaṇṇaṃ sarīraṃ thomento vaṇṇento vandantova āgatoti.",
  "atk-s0502a0:1004": "Marīcikammaṭṭhānikattheravatthu dutiyaṃ.",
  "atk-s0502a0:1005": "3. Viṭaṭūbhavatthu",
  "atk-s0502a0:1006": "Pupphāniheva pacinantanti imaṃ dhammadesanaṃ satthā sāvatthiyaṃ viharanto saparisaṃ mahoghena ajjhottharitvā māritaṃ viṭaṭūbhaṃ ārabbha kathesi.",
  "atk-s0502a0:1007_0": "Tatrāyaṃ anupubbikathā – sāvatthiyañhi mahākosalarañño putto pasenadikumāro nāma.",
  "atk-s0502a0:1007_1": "Vesāliyaṃ licchavirañño putto licchavikumāro mahāli nāma, kusinārāyaṃ mallarājaputto",
  "atk-s0502a0:1007_2": "bandhulo nāmāti ime tayo disāpāmokkhassācariyassa santike sippuggahaṇatthaṃ takkasilaṃ",
  "atk-s0502a0:1007_3": "gantvā bahinagare sālāya samāgatā aññamaññassa āgatakāraṇañca kulañca nāmañca pucchitvā",
  "atk-s0502a0:1007_4": "sahāyakā hutvā ekatova ācariyaṃ upasaṅkamitvā sippaṃ sikkhantā na cirasseva uggahitasippā",
  "atk-s0502a0:1007_5": "ācariyaṃ āpucchitvā ekatova nikkhamitvā sakasakaṭṭhānāni agamaṃsu. Tesu pasenadikumāro",
  "atk-s0502a0:1007_6": "pitu sippaṃ dassetvā pasannena pitarā rajje abhisitto. Mahālikumāro licchavīnaṃ sippaṃ",
  "atk-s0502a0:1007_7": "dassento mahantena ussāhena dassesi, tassa akkhīni bhijjitvā agamaṃsu. Licchavirājāno",
  "atk-s0502a0:1007_8": "“aho vata amhākaṃ ācariyo akkhivināsaṃ patto, na naṃ pariccajissāma, upaṭṭhahissāma",
  "atk-s0502a0:1007_9": "na”nti tassa satasahassuṭṭhānakaṃ ekaṃ dvāraṃ adaṃsu. So taṃ nissāya pañcasate licchavirājaputte",
  "atk-s0502a0:1007_10": "sippaṃ sikkhāpento vasi. Bandhulakumāro saṭṭhiṃ saṭṭhiṃ veḷū gahetvā majjhe ayasalākaṃ",
  "atk-s0502a0:1007_11": "pakkhipitvā saṭṭhikalāpe ussāpetvā ṭhapite mallarājakulehi “ime kappetū”ti vutto",
  "atk-s0502a0:1007_12": "asītihatthaṃ ākāsaṃ ullaṅghitvā asinā kappento agamāsi. So osānakalāpe ayasalākāya",
  "atk-s0502a0:1007_13": "“kirī”ti saddaṃ sutvā, “kiṃ eta”nti pucchitvā sabbakalāpesu ayasalākānaṃ ṭhapitabhāvaṃ",
  "atk-s0502a0:1007_14": "ñatvā asiṃ chaḍḍetvā rodamāno “mayhaṃ ettakesu ñātisuhajjesu ekopi sasineho hutvā",
  "atk-s0502a0:1007_15": "imaṃ kāraṇaṃ nācikkhi. Sace hi ahaṃ jāneyyaṃ, ayasalākāya saddaṃ anuṭṭhāpentova chindeyya”nti",
  "atk-s0502a0:1007_16": "vatvā, “sabbepime māretvā rajjaṃ kareyya”nti mātāpitūnaṃ kathesi. Tehi “paveṇirajjaṃ",
  "atk-s0502a0:1007_17": "nāma, tāta, idaṃ na labbhā evaṃ kātu”nti nānappakārena vārito “tena hi mama sahāyakassa",
  "atk-s0502a0:1007_18": "santikaṃ gamissāmī”ti sāvatthiṃ agamāsi.",
  "atk-s0502a0:1008_0": "Pasenadi kosalo rājā tassāgamanaṃ sutvā paccuggantvā mahantena sakkārena taṃ nagaraṃ",
  "atk-s0502a0:1008_1": "pavesetvā senāpatiṭṭhāne ṭhapesi. So mātāpitaro pakkosāpetvā tattheva vāsaṃ kappesi.",
  "atk-s0502a0:1008_2": "Athekadivasaṃ rājā uparipāsāde ṭhito antaravīthiṃ olokayamāno “anāthapiṇḍikassa cūḷaanāthapiṇḍikassa",
  "atk-s0502a0:1008_3": "visākhāya suppavāsāyā”ti etesaṃ gehe niccaṃ bhattakiccatthāya gacchante anekasahasse",
  "atk-s0502a0:1008_4": "bhikkhū disvā, “kahaṃ, ayyā, gacchantī”ti pucchitvā, “deva, anāthapiṇḍikassa gehe",
  "atk-s0502a0:1008_5": "niccabhattasalākabhattagilānabhattādīnaṃ atthāya devasikaṃ dve bhikkhusahassāni gacchanti,",
  "atk-s0502a0:1008_6": "cūḷaanāthapiṇḍikassa gehe pañcasatāni, tathā visākhāya tathā suppavāsāyā”ti vutte",
  "atk-s0502a0:1008_7": "sayampi bhikkhusaṅghaṃ upaṭṭhahitukāmo vihāraṃ gantvā bhikkhusahassena saddhiṃ satthāraṃ",
  "atk-s0502a0:1008_8": "nimantetvā sattāhaṃ sahatthā dānaṃ datvā sattame divase satthāraṃ vanditvā, “bhante,",
  "atk-s0502a0:1008_9": "pañcahi me bhikkhusatehi saddhiṃ nibaddhaṃ bhikkhaṃ gaṇhathā”ti āha. “Mahārāja buddhā",
  "atk-s0502a0:1008_10": "nāma ekaṭṭhāne nibaddhaṃ bhikkhaṃ na gaṇhanti, bahū janā buddhānaṃ āgamanaṃ paccāsīsantī”ti.",
  "atk-s0502a0:1008_11": "“Tena hi ekaṃ bhikkhuṃ nibaddhaṃ pesethā”ti āha. Satthā ānandattherassa bhāraṃ akāsi.",
  "atk-s0502a0:1008_12": "Rājā bhikkhusaṅghe āgate pattaṃ gahetvā, “ime nāma parivisantū”ti avicāretvāva sattāhaṃ",
  "atk-s0502a0:1008_13": "sayameva parivisitvā aṭṭhame divase vikkhittacitto pamajjamakāsi. Rājakule nāma anāṇattā",
  "atk-s0502a0:1008_14": "āsanāni paññāpetvā bhikkhū nisīdāpetvā parivisituṃ na labhanti “na mayaṃ idha ṭhātuṃ",
  "atk-s0502a0:1008_15": "sakkhissāmā”ti bahū bhikkhū pakkamiṃsu. Rājā dutiyadivasepi pamajji, dutiyadivasepi",
  "atk-s0502a0:1008_16": "bahū bhikkhū pakkamiṃsu. Tatiyadivasepi pamajji, tadā ānandattheraṃ ekakameva ṭhapetvā",
  "atk-s0502a0:1008_17": "avasesā pakkamiṃsu. Puññavantā nāma kāraṇavasikā honti, kulānaṃ pasādaṃ rakkhanti.",
  "atk-s0502a0:1008_18": "Tathāgatassa ca sāriputtatthero mahāmoggallānattheroti dve aggasāvakā, khemā uppalavaṇṇāti",
  "atk-s0502a0:1008_19": "dve aggasāvikā, upāsakesu citto, gahapati, hatthako āḷavakoti dve aggaupāsakā, upāsikāsu",
  "atk-s0502a0:1008_20": "veḷukaṇṭhakī nandamātā, khujjuttarāti dve aggaupāsikā, iti ime aṭṭha jane ādiṃ katvā",
  "atk-s0502a0:1008_21": "ṭhānantarapattā sabbepi sāvakā ekadesena dasannaṃ pāramīnaṃ pūritattā mahāpuññā abhinīhārasampannā.",
  "atk-s0502a0:1008_22": "Ānandattheropi kappasatasahassaṃ pūritapāramī abhinīhārasampanno mahāpuñño attano",
  "atk-s0502a0:1008_23": "kāraṇavasikatāya kulassa pasādaṃ rakkhanto aṭṭhāsi. Taṃ ekakameva nisīdāpetvā parivisiṃsu.",
  "atk-s0502a0:1009_0": "Rājā bhikkhūnaṃ gatakāle āgantvā khādanīyabhojanīyāni tatheva ṭhitāni disvā, “kiṃ,",
  "atk-s0502a0:1009_1": "ayyā, nāgamiṃsū”ti pucchitvā, “ānandatthero ekakova āgato devā”ti sutvā, “addhā ettakaṃ",
  "atk-s0502a0:1009_2": "me bhattacchedanamakaṃsū”ti bhikkhūnaṃ kuddho satthu santikaṃ gantvā, “bhante, mayā",
  "atk-s0502a0:1009_3": "pañcannaṃ bhikkhusatānaṃ bhikkhā paṭiyattā, ānandatthero kira ekakovāgato, paṭiyattā",
  "atk-s0502a0:1009_4": "bhikkhā tatheva ṭhitā, pañcasatā bhikkhū mama gehe saññaṃ na kariṃsu, kiṃ nu kho",
  "atk-s0502a0:1009_5": "kāraṇa”nti āha. Satthā bhikkhūnaṃ dosaṃ avatvā, “mahārāja, mama sāvakānaṃ tumhehi",
  "atk-s0502a0:1009_6": "saddhiṃ vissāso natthi, tena na gatā bhavissantī”ti vatvā kulānaṃ anupagamanakāraṇañca",
  "atk-s0502a0:1009_7": "upagamanakāraṇañca pakāsento bhikkhū āmantetvā imaṃ suttamāha –",
  "atk-s0502a0:1010_0": "“Navahi, bhikkhave, aṅgehi samannāgataṃ kulaṃ anupagantvā vā nālaṃ upagantuṃ, upagantvā",
  "atk-s0502a0:1010_1": "vā nālaṃ upanisīdituṃ. Katamehi navahi? Na manāpena paccuṭṭhenti, na manāpena abhivādenti,",
  "atk-s0502a0:1010_2": "na manāpena āsanaṃ denti, santamassa pariguhanti, bahukampi thokaṃ denti, paṇītampi",
  "atk-s0502a0:1010_3": "lūkhaṃ denti, asakkaccaṃ denti no sakkaccaṃ, na upanisīdanti dhammassavanāya, bhāsitamassa",
  "atk-s0502a0:1010_4": "na sussūsanti. Imehi kho, bhikkhave, navahaṅgehi samannāgataṃ kulaṃ anupagantvā vā",
  "atk-s0502a0:1010_5": "nālaṃ upagantuṃ, upagantvā vā nālaṃ upanisīdituṃ.",
  "atk-s0502a0:1011_0": "“Navahi, bhikkhave, aṅgehi samannāgataṃ kulaṃ anupagantvā vā alaṃ upagantuṃ, upagantvā",
  "atk-s0502a0:1011_1": "vā alaṃ upanisīdituṃ. Katamehi navahi? Manāpena paccuṭṭhenti, manāpena abhivādenti,",
  "atk-s0502a0:1011_2": "manāpena āsanaṃ denti, santamassa na pariguhanti, bahukampi bahukaṃ denti, paṇītampi",
  "atk-s0502a0:1011_3": "paṇītaṃ denti, sakkaccaṃ denti no asakkaccaṃ, upanisīdanti dhammassavanāya, bhāsitamassa",
  "atk-s0502a0:1011_4": "sussūsanti. Imehi kho, bhikkhave, navahaṅgehi samannāgataṃ kulaṃ anupagantvā vā alaṃ",
  "atk-s0502a0:1011_5": "upagantuṃ, upagantvā vā alaṃ upanisīditu”nti.",
  "atk-s0502a0:1012_0": "Iti kho, mahārāja, mama sāvakā tumhākaṃ santikā vissāsaṃ alabhantā na gatā bhavissantīti.",
  "atk-s0502a0:1012_1": "Porāṇakapaṇḍitāpi hi avissāsikaṭṭhāne sakkaccaṃ upaṭṭhiyamānāpi māraṇantikaṃ vedanaṃ",
  "atk-s0502a0:1012_2": "patvā vissāsikaṭṭhānameva agamiṃsūti. “Kadā, bhante”ti raññā puṭṭho atītaṃ āhari –",
  "atk-s0502a0:1013_0": "Atīte bārāṇasiyaṃ brahmadatte rajjaṃ kārente kesavo nāma rājā rajjaṃ pahāya isipabbajjaṃ",
  "atk-s0502a0:1013_1": "pabbaji. Taṃ pañca purisasatāni anupabbajiṃsu. So kesavatāpaso nāma ahosi. Pasādhanakappako",
  "atk-s0502a0:1013_2": "panassa anupabbajitvā kappako nāma antevāsiko ahosi. Kesavatāpaso parisāya saddhiṃ",
  "atk-s0502a0:1013_3": "aṭṭha māse himavante vasitvā vassārattasamaye loṇambilasevanatthāya bārāṇasiṃ patvā",
  "atk-s0502a0:1013_4": "bhikkhāya pāvisi. Atha naṃ rājā disvā pasīditvā catumāsaṃ attano santike vasanatthāya",
  "atk-s0502a0:1013_5": "paṭiññaṃ gahetvā uyyāneva vasāpento sayaṃ sāyaṃpātaṃ assa upaṭṭhānaṃ gacchati. Avasesā",
  "atk-s0502a0:1013_6": "tāpasā katipāhaṃ vasitvā hatthisaddādīhi ubbāḷhā hutvā ukkaṇṭhitvā, “ācariya, ukkaṇṭhitamhā,",
  "atk-s0502a0:1013_7": "gacchāmā”ti āhaṃsu. “Kahaṃ, tātā”ti? “Himavantaṃ, ācariyā”ti. Rājā amhākaṃ āgatadivaseyeva",
  "atk-s0502a0:1013_8": "catumāsaṃ idha vasanatthāya paṭiññaṃ gaṇhi. “Kathaṃ gamissatha, tātā”ti? “Tumhehi",
  "atk-s0502a0:1013_9": "amhākaṃ anācikkhitvāva paṭiññā dinnā, mayaṃ idha na sakkoma vasituṃ, ito avidūre",
  "atk-s0502a0:1013_10": "tumhākaṃ pavattissavanaṭṭhāne vasissāmā”ti vanditvā pakkamiṃsu. Kappantevāsikena",
  "atk-s0502a0:1013_11": "saddhiṃ ācariyo ohīyi.",
  "atk-s0502a0:1014_0": "Rājā upaṭṭhānaṃ āgato, “kahaṃ, ayyā”ti pucchi. “Sabbe ukkaṇṭhitamhāti vatvā himavantaṃ",
  "atk-s0502a0:1014_1": "gatā, mahārājā”ti āha. Kappakopi na cirasseva ukkaṇṭhitvā ācariyena punappunaṃ vāriyamānopi",
  "atk-s0502a0:1014_2": "“na sakkomī”ti vatvā pakkāmi. Itaresaṃ pana santikaṃ agantvā ācariyassa pavattiṃ",
  "atk-s0502a0:1014_3": "suṇanto avidūre ṭhāne vasi. Aparabhāge ācariyassa antevāsike anussarantassa kucchirogo",
  "atk-s0502a0:1014_4": "uppajji. Rājā vejjehi tikicchāpesi, rogo na vūpasammati. Tāpaso āha – “kiṃ, mahārāja,",
  "atk-s0502a0:1014_5": "icchasi me rogavūpasama”nti? “Bhante, sacāhaṃ sakkuṇeyyaṃ, idāneva vo phāsukaṃ kareyya”nti.",
  "atk-s0502a0:1014_6": "“Mahārāja, sace me phāsukaṃ icchasi, maṃ antevāsikānaṃ santikaṃ pesehī”ti. Rājā “sādhu,",
  "atk-s0502a0:1014_7": "bhante”ti taṃ mañcake nipajjāpetvā nāradaamaccappamukhe cattāro amacce “mama ayyassa",
  "atk-s0502a0:1014_8": "pavattiṃ ñatvā, mayhaṃ sāsanaṃ pahiṇeyyāthā”ti uyyojesi. Kappantevāsiko ācariyassa",
  "atk-s0502a0:1014_9": "āgamanaṃ sutvā paccuggamanaṃ katvā itare “kaha”nti vutte, “asukaṭṭhāne kira vasantī”ti",
  "atk-s0502a0:1014_10": "āha. Tepi ācariyassāgamanabhāvaṃ sutvā tattheva samosaritvā ācariyassa uṇhodakaṃ",
  "atk-s0502a0:1014_11": "datvā phalāphalaṃ adaṃsu. Taṃ khaṇaññeva rogo vūpasammati. So katipāheneva suvaṇṇavaṇṇo",
  "atk-s0502a0:1014_12": "ahosi. Atha naṃ nārado pucchi –",
  "atk-s0502a0:1015": "“Manussindaṃ jahitvāna, sabbakāmasamiddhinaṃ;",
  "atk-s0502a0:1016": "Kathaṃ nu bhagavā kesī, kappassa ramati assame.",
  "atk-s0502a0:1017": "“Sādūni ramaṇīyāni, santi vakkhā manoramā;",
  "atk-s0502a0:1018": "Subhāsitāni kappassa, nārada ramayanti maṃ.",
  "atk-s0502a0:1019": "“Sālīnaṃ odanaṃ bhuñje, suciṃ maṃsūpasecanaṃ;",
  "atk-s0502a0:1020": "Kathaṃ sāmākanīvāraṃ, aloṇaṃ chādayanti taṃ.",
  "atk-s0502a0:1021": "“Sāduṃ vā yadi vāsāduṃ, appaṃ vā yadi vā bahuṃ;",
  "atk-s0502a0:1022": "Vissattho yattha bhuñjeyya, vissāsaparamā rasā”ti. ;",
  "atk-s0502a0:1023_0": "Satthā imaṃ dhammadesanaṃ āharitvā jātakaṃ samodhānento “tadā rājā moggallāno ahosi,",
  "atk-s0502a0:1023_1": "nārado sāriputto, kappantevāsiko ānando, kesavatāpaso ahamevā”ti vatvā, “evaṃ, mahārāja,",
  "atk-s0502a0:1023_2": "pubbepi paṇḍitā māraṇantikaṃ vedanaṃ patvā vissāsikaṭṭhānaṃ gamiṃsu, mama sāvakā",
  "atk-s0502a0:1023_3": "tumhākaṃ santike vissāsaṃ na labhanti maññe”ti āha. Rājā “bhikkhusaṅghena saddhiṃ",
  "atk-s0502a0:1023_4": "mayā vissāsaṃ kātuṃ vaṭṭati, kathaṃ nu kho karissāmīti sammāsambuddhassa ñātidhītaraṃ",
  "atk-s0502a0:1023_5": "mama gehe kātuṃ vaṭṭati, evaṃ sante ‘daharā ca sāmaṇerā ca sammāsambuddhassa ñātirājā’ti",
  "atk-s0502a0:1023_6": "mama santikaṃ vissatthā nibaddhaṃ āgamissantī”ti cintetvā – “ekaṃ me dhītaraṃ dentū”ti",
  "atk-s0502a0:1023_7": "sākiyānaṃ santikaṃ sāsanaṃ pesesi. “Katarassa sakyassa dhītā”ti ca pucchitvā, “ñatvā",
  "atk-s0502a0:1023_8": "āgaccheyyāthā”ti vatvā dūte āṇāpesi. Dūtā gantvā sākiye dārikaṃ yāciṃsu. Te sannipatitvā,",
  "atk-s0502a0:1023_9": "“pakkhantariko rājā, sace na dassāma, vināsessati no, na kho pana amhehi kulena sadiso,",
  "atk-s0502a0:1023_10": "kiṃ nu kho kātabba”nti mantayiṃsu. Mahānāmo “mama dāsiyā kucchimhi jātā vāsabhakhattiyā",
  "atk-s0502a0:1023_11": "nāma dhītā rūpasobhaggappattā atthi, taṃ dassāmā”ti vatvā dūte āha – “sādhu, rañño",
  "atk-s0502a0:1023_12": "dārikaṃ dassāmā”ti. “Sā kassa, dhītā”ti? “Sammāsambuddhassa cūḷapituputtassa mahānāmassa",
  "atk-s0502a0:1023_13": "sakkassa dhītā vāsabhakhattiyā nāmā”ti.",
  "atk-s0502a0:1024_0": "Te gantvā rañño ārocayiṃsu. Rājā “yadi evaṃ, sādhu, sīghaṃ ānetha, khattiyā ca nāma",
  "atk-s0502a0:1024_1": "bahumāyā, dāsidhītarampi pahiṇeyyuṃ, pitarā saddhiṃ ekabhājane bhuñjantiṃ āneyyāthā”ti",
  "atk-s0502a0:1024_2": "pesesi. Te gantvā, “deva, tumhehi saddhiṃ ekato bhuñjantiṃ rājā icchatī”ti āhaṃsu.",
  "atk-s0502a0:1024_3": "Mahānāmo “sādhu, tātā”ti taṃ alaṅkārāpetvā attano bhojanakāle pakkosāpetvā tāya saddhiṃ",
  "atk-s0502a0:1024_4": "ekato bhuñjanākāraṃ dassetvā dūtānaṃ niyyādesi. Te taṃ ādāya sāvatthiṃ gantvā taṃ",
  "atk-s0502a0:1024_5": "pavattiṃ rañño ārocesuṃ. Rājā tuṭṭhamānaso taṃ pañcannaṃ itthisatānaṃ jeṭṭhikaṃ katvā",
  "atk-s0502a0:1024_6": "aggamahesiṭṭhāne abhisiñci. Sā na cirasseva suvaṇṇavaṇṇaṃ puttaṃ vijāyi.",
  "atk-s0502a0:1025_0": "Athassa nāmaggahaṇadivase rājā dārakassa ayyakassa santikaṃ pesesi “sakyarājadhītā",
  "atk-s0502a0:1025_1": "vāsabhakhattiyā puttaṃ vijātā, kimassa nāmaṃ karomā”ti? Taṃ pana sāsanaṃ gahetvā",
  "atk-s0502a0:1025_2": "gato amacco thokaṃ badhiradhātuko, so gantvā rañño ayyakassa ārocesi, so taṃ sutvā",
  "atk-s0502a0:1025_3": "“vāsabhakhattiyā puttaṃ avijāyitvāpi sabbajanaṃ abhibhavi, idāni pana rañño ativiya",
  "atk-s0502a0:1025_4": "vallabhā bhavissatī”ti āha. Badhiro amacco “vallabhā”ti vacanaṃ dussutaṃ sutvā “viṭaṭūbho”ti",
  "atk-s0502a0:1025_5": "sallakkhetvā rājānaṃ upagantvā, “deva, kumārassa kira ‘viṭaṭūbho’ti nāmaṃ karothā”ti",
  "atk-s0502a0:1025_6": "āha. Rājā “porāṇakaṃ no kulasantakaṃ nāmaṃ bhavissatī”ti cintetvā taṃ nāmaṃ akāsi.",
  "atk-s0502a0:1025_7": "Athassa daharakāleyeva rājā “satthu piyaṃ karomī”ti senāpatiṭṭhānaṃ adāsi.",
  "atk-s0502a0:1026_0": "So kumāraparihārena vaḍḍhanto sattavassikakāle aññesaṃ kumārānaṃ mātāmahakulato hatthirūpakaassarūpakādīni",
  "atk-s0502a0:1026_1": "āhariyamānāni disvā mātaraṃ pucchi – “amma, aññesaṃ mātāmahakulato paṇṇākāro āharīyati,",
  "atk-s0502a0:1026_2": "mayhaṃ koci kiñci na pesesi, kiṃ tvaṃ nimātā nipitā”ti? Atha naṃ sā, “tāta, tava",
  "atk-s0502a0:1026_3": "sakyarājāno mātāmahā dūre pana vasanti, tena te kiñci na pesentī”ti vañcesi. Soḷasavassikakāle,",
  "atk-s0502a0:1026_4": "“amma, tava mātāmahakulaṃ passitukāmomhī”ti vatvā, “alaṃ, tāta, kiṃ tattha gantvā",
  "atk-s0502a0:1026_5": "karissatī”ti vāriyamānopi punappunaṃ yāci. Athassa mātā “tena hi gacchā”ti sampaṭicchi.",
  "atk-s0502a0:1026_6": "So pitu ārocetvā mahantena parivārena nikkhami. Vāsabhakhattiyā puretaraṃ paṇṇaṃ",
  "atk-s0502a0:1026_7": "pesesi – “ahaṃ idha sukhaṃ vasāmi, māssa kiñci sāmino antaraṃ dassayiṃsū”ti. Sākiyā",
  "atk-s0502a0:1026_8": "viṭaṭūbhassa āgamanaṃ ñatvā, “vandituṃ na sakkomā”ti tassa daharadahare kumāre janapadaṃ",
  "atk-s0502a0:1026_9": "pahiṇitvā tasmiṃ kapilapuraṃ sampatte santhāgāre sannipatiṃsu. Kumāro tattha gantvā aṭṭhāsi.",
  "atk-s0502a0:1027_0": "Atha naṃ “ayaṃ te, tāta, mātāmaho, ayaṃ mātulo”ti vatvā vandāpesuṃ. So sabbe vandamāno",
  "atk-s0502a0:1027_1": "vicaritvā ekampi attānaṃ vandantaṃ adisvā “kiṃ nu kho maṃ vandantā natthī”ti pucchi.",
  "atk-s0502a0:1027_2": "Sākiyā, “tāta, te kaniṭṭhakumārā janapadaṃ gatā”ti vatvā tassa mahantaṃ sakkāraṃ",
  "atk-s0502a0:1027_3": "kariṃsu. So katipāhaṃ vasitvā mahantena parivārena nikkhami. Athekā dāsī santhāgāre",
  "atk-s0502a0:1027_4": "tena nisinnaphalakaṃ “idaṃ vāsabhakhattiyāya dāsiyā puttassa nisinnaphalaka”nti akkositvā",
  "atk-s0502a0:1027_5": "paribhāsitvā khīrodakena dhovi. Eko puriso attano āvudhaṃ pamussitvā nivatto taṃ",
  "atk-s0502a0:1027_6": "gaṇhanto viṭaṭūbhakumārassa akkosanasaddaṃ sutvā taṃ kāraṇaṃ pucchitvā, “vāsabhakhattiyā",
  "atk-s0502a0:1027_7": "dāsiyā kucchimhi mahānāmasakkaṃ paṭicca jātā”ti ñatvā balakāyassa kathesi. “Vāsabhakhattiyā",
  "atk-s0502a0:1027_8": "kira dāsidhītā”ti mahākolāhalaṃ ahosi. Taṃ sutvā viṭaṭūbho “ete tāva mama nisinnaphalakaṃ",
  "atk-s0502a0:1027_9": "khīrodakena dhovantu, ahaṃ pana rajje patiṭṭhitakāle etesaṃ galalohitaṃ gahetvā mama",
  "atk-s0502a0:1027_10": "nisinnaphalakaṃ dhovissāmī”ti cittaṃ paṭṭhapesi. Tasmiṃ sāvatthiṃ gate amaccā taṃ",
  "atk-s0502a0:1027_11": "pavattiṃ rañño ārocayiṃsu. Rājā “mayhaṃ dāsidhītaraṃ adaṃsū”ti sākiyānaṃ kujjhitvā",
  "atk-s0502a0:1027_12": "vāsabhakhattiyāya ca puttassa ca dinnaparihāraṃ acchinditvā dāsadāsīhi laddhabbamattameva dāpesi.",
  "atk-s0502a0:1028_0": "Tato katipāhaccayena satthā rājanivesanaṃ gantvā paññattāsane nisīdi. Rājā āgantvā",
  "atk-s0502a0:1028_1": "vanditvā, “bhante, tumhākaṃ kira ñātakehi dāsidhītā mayhaṃ dinnā, tenassā ahaṃ saputtāya",
  "atk-s0502a0:1028_2": "parihāraṃ acchinditvā dāsadāsīhi laddhabbamattameva dāpesi”nti āha. Satthā “ayuttaṃ,",
  "atk-s0502a0:1028_3": "mahārāja, sākiyehi kataṃ, dadantehi nāma samānajātikā dātabbā assa, taṃ pana, mahārāja,",
  "atk-s0502a0:1028_4": "vadāmi, vāsabhakhattiyā khattiyarājadhītā khattiyarañño gehe abhisekaṃ labhi. Viṭaṭūbhopi",
  "atk-s0502a0:1028_5": "khattiyarājānameva paṭicca jāto, mātugottaṃ nāma kiṃ karissati, pitugottameva pamāṇanti.",
  "atk-s0502a0:1028_6": "Porāṇakapaṇḍitā dalidditthiyā kaṭṭhahārikāya aggamahesiṭṭhānaṃ adaṃsu, tassā ca kucchimhi",
  "atk-s0502a0:1028_7": "jātakumāro dvādasayojanikāya bārāṇasiyā rajjaṃ patvā kaṭṭhavāhanarājā nāma jāto”ti",
  "atk-s0502a0:1028_8": "kaṭṭhahārijātakaṃ kathesi. Rājā dhammakathaṃ sutvā “pitugottameva kira pamāṇa”nti",
  "atk-s0502a0:1028_9": "tussitvā vāsabhakhattiyāya ca puttassa ca pakatiparihārameva dāpesi.",
  "atk-s0502a0:1029_0": "Bandhulasenāpatissapi kho kusinārāyaṃ mallarājadhītā mallikā nāma bhariyā dīgharattaṃ",
  "atk-s0502a0:1029_1": "puttaṃ na vijāyi. Atha naṃ bandhulo “attano kulagharameva gacchā”ti uyyojesi. Sā",
  "atk-s0502a0:1029_2": "“satthāraṃ disvāva gamissāmī”ti jetavanaṃ pavisitvā tathāgataṃ vanditvā ṭhitā, “kahaṃ",
  "atk-s0502a0:1029_3": "gacchasī”ti vuttā “sāmiko maṃ bhante, kulagharaṃ pesetī” āha. “Kiṃ kāraṇā”ti? “Vañjhā",
  "atk-s0502a0:1029_4": "kirasmi aputtikā”ti. “Yadi evaṃ, gamanakiccaṃ natthi, nivattassū”ti. Sā tuṭṭhamānasā",
  "atk-s0502a0:1029_5": "satthāraṃ vanditvā nivesanaṃ gantvā “kasmā nivattāsī”ti vuttā “dasabalena nivattitāmhī”ti",
  "atk-s0502a0:1029_6": "āha bandhulo “diṭṭhaṃ bhavissati dīghadassinā kāraṇa”nti sampaṭicchi. Sā na cirasseva",
  "atk-s0502a0:1029_7": "gabbhaṃ paṭilabhitvā uppannadāhaḷā “dohaḷo me uppanno”ti ārocesi. “Kiṃ dohaḷo”ti?",
  "atk-s0502a0:1029_8": "“Vesālinagare gaṇarājakulānaṃ abhisekamaṅgalapokkharaṇiyaṃ otaritvā nhatvā pānīyaṃ",
  "atk-s0502a0:1029_9": "pātukāmāmhi, sāmī”ti. Bandhulo “sādhū”ti vatvā sahassathāmadhanuṃ gahetvā taṃ rathaṃ",
  "atk-s0502a0:1029_10": "āropetvā sāvatthito nikkhamitvā rathaṃ pājento mahālilicchavino dinnadvārena vesāliṃ",
  "atk-s0502a0:1029_11": "pāvisi. Mahālilicchavino ca dvārasamīpe eva nivesanaṃ hoti. So rathassa ummāre panighātasaddaṃ",
  "atk-s0502a0:1029_12": "sutvāva “bandhulassa rathasaddo eso, ajja licchavīnaṃ bhayaṃ uppajjissatī”ti āha.",
  "atk-s0502a0:1030_0": "Pokkharaṇiyā anto ca bahi ca ārakkhā balavatī, upari lohajālaṃ patthaṭaṃ, sakuṇānampi",
  "atk-s0502a0:1030_1": "okāso natthi. Bandhulasenāpati pana rathā otaritvā ārakkhake manusse vettena paharanto",
  "atk-s0502a0:1030_2": "palāpetvā lohajālaṃ chinditvā antopokkharaṇīyaṃ bhariyaṃ nhāpetvā sayampi nhatvā",
  "atk-s0502a0:1030_3": "puna taṃ rathaṃ āropetvā nagarā nikkhamitvā āgatamaggeneva pāyāsi. Te ārakkhamanussā",
  "atk-s0502a0:1030_4": "licchavirājūnaṃ ārocesuṃ. Licchavirājāno kujjhitvā pañca rathasatāni āruyha “bandhulamallaṃ",
  "atk-s0502a0:1030_5": "gaṇhissāmā”ti nikkhamiṃsu. Taṃ pavattiṃ mahālissa ārocesuṃ. Mahāli, “mā gamittha,",
  "atk-s0502a0:1030_6": "so hi vo sabbe ghotessatī”ti āha. Tepi “mayaṃ gamissāma evā”ti vadiṃsu. “Tena hi",
  "atk-s0502a0:1030_7": "tassa rathacakkassa yāva nābhito pathaviṃ paviṭṭhaṭṭhānaṃ disvā nivatteyyātha, tato",
  "atk-s0502a0:1030_8": "anivattantā purato asanisaddaṃ viya suṇissatha, tamhā ṭhānā nivatteyyātha. Tato anivattantā",
  "atk-s0502a0:1030_9": "tumhākaṃ rathadhuresu chiddaṃ passissatha, tamhā ṭhānā nivatteyyātha, purato mā gamitthā”ti.",
  "atk-s0502a0:1030_10": "Te tassa vacanena anivattitvā taṃ anubandhiṃsu eva. Mallikā disvā, “rathā, sāmi,",
  "atk-s0502a0:1030_11": "paññāyantī”ti āha. “Tena hi ekasseva rathassa paññāyanakāle maṃ āroceyyāsī”ti. Sā",
  "atk-s0502a0:1030_12": "yadā sabbe rathā eko viya hutvā paññāyiṃsu, tadā “ekameva, sāmi, rathasīsaṃ paññāyatī”ti",
  "atk-s0502a0:1030_13": "āha. Bandhulo “tena hi imā rasmiyo gaṇhāhī”ti tassā rasmiyo datvā rathe ṭhitova dhanuṃ",
  "atk-s0502a0:1030_14": "āropesi, rathacakkaṃ yāva nābhito pathaviṃ pāvisi.",
  "atk-s0502a0:1031_0": "Licchavino taṃ ṭhānaṃ disvāpi na nivattiṃsu. Itaro thokaṃ gantvā jiyaṃ pothesi, asanisaddo",
  "atk-s0502a0:1031_1": "viya ahosi. Te tatopi na nivattiṃsu, anubandhantā gacchanteva. Bandhulo rathe ṭhitakova",
  "atk-s0502a0:1031_2": "ekasaraṃ khipi, so pañcannaṃ rathasatānaṃ rathasīse chiddaṃ katvā pañca rājasatāni",
  "atk-s0502a0:1031_3": "parikarabandhanaṭṭhāne vinivijjhitvā pathaviṃ pāvisi. Te attano paviddhabhāvaṃ ajānitvā,",
  "atk-s0502a0:1031_4": "“tiṭṭha, re, tiṭṭha, re”ti vadantā anubandhiṃsu eva. Bandhulo rathaṃ ṭhapetvā “tumhe",
  "atk-s0502a0:1031_5": "matakā, matakehi saddhiṃ mayhaṃ yuddhaṃ nāma natthī”ti āha. “Matakā nāma amhādisā",
  "atk-s0502a0:1031_6": "na hontī”ti. “Tena hi sabbapacchimassa parikaraṃ mocethā”ti. Te mocayiṃsu. So muttamatte",
  "atk-s0502a0:1031_7": "eva maritvā patito. Atha te sabbepi “tumhe evarūpā, attano gharāni gantvā saṃvidhātabbaṃ",
  "atk-s0502a0:1031_8": "saṃvidahitvā puttadāraṃ anusāsitvā sannāhaṃ mocethā”ti āha. Te tathā katvā sabbepi",
  "atk-s0502a0:1031_9": "jīvitakkhayaṃ pattā. Bandhulopi mallikaṃ sāvatthiṃ ānesi. Sā soḷasakkhattuṃ yamake",
  "atk-s0502a0:1031_10": "yamake putte vijāyi. Sabbepi sūrā thāmasampannā ahesuṃ, sabbasippānaṃ nipphattiṃ",
  "atk-s0502a0:1031_11": "pāpuṇiṃsu. Ekekassa purisasahassaṃ parivāro ahosi. Pitarā saddhiṃ rājanivesanaṃ gacchantehi",
  "atk-s0502a0:1031_12": "teheva rājaṅgaṇaṃ paripūri.",
  "atk-s0502a0:1032_0": "Athekadivasaṃ vinicchaye kūṭaṭṭaparājitā manussā bandhulaṃ āgacchantaṃ disvā mahāviravaṃ",
  "atk-s0502a0:1032_1": "viravantā vinicchayaamaccānaṃ kūṭaṭṭakaraṇaṃ tassa ārocesuṃ. So vinicchayaṃ gantvā",
  "atk-s0502a0:1032_2": "taṃ aṭṭaṃ vicāretvā sāmikameva sāmikaṃ akāsi. Mahājano mahāsaddena sādhukāraṃ pavatteti.",
  "atk-s0502a0:1032_3": "Rājā “kiṃ ida”nti pucchitvā tamatthaṃ sutvā tussitvā sabbepi te amacce hāretvā bandhulasseva",
  "atk-s0502a0:1032_4": "vinicchayaṃ niyyādesi. So tato paṭṭhāya sammā vinicchayi. Tato te porāṇakavinicchayikā",
  "atk-s0502a0:1032_5": "amaccā kiñci lañjaṃ alabhantā appalābhā hutvā “bandhulo rajjaṃ patthetī”ti rājakule",
  "atk-s0502a0:1032_6": "paribhindiṃsu. Rājā tesaṃ kathaṃ saddahitvā cittaṃ niggahetuṃ nāsakkhi. “Imasmiṃ",
  "atk-s0502a0:1032_7": "idheva ghātiyamāne garahā me uppajjissatī”ti puna cintetvā payuttapurisehi paccantaṃ",
  "atk-s0502a0:1032_8": "pahārāpetvā bandhulaṃ pakkosāpetvā, “paccanto kira kupito, tava puttehi saddhiṃ gantvā,",
  "atk-s0502a0:1032_9": "core gaṇhāhī”ti pahiṇitvā, “etthevassa dvattiṃsāya puttehi saddhiṃ sīsaṃ chinditvā",
  "atk-s0502a0:1032_10": "āharathā”ti tehi saddhiṃ aññepi samatthe mahāyodhe pesesi. Tasmiṃ paccantaṃ gacchanteyeva",
  "atk-s0502a0:1032_11": "“senāpati kira āgacchatī”ti payuttacorā palāyiṃsu. So taṃ padesaṃ āvāsāpetvā saṇṭhāpetvā nivatti.",
  "atk-s0502a0:1033_0": "Athassa nagarato avidūre ṭhāne te yodhā puttehi saddhiṃ sīsaṃ chindiṃsu. Taṃ divasaṃ",
  "atk-s0502a0:1033_1": "mallikāya pañcahi bhikkhusatehi saddhiṃ dve aggasāvakā nimantitā honti. Athassā pubbaṇhe",
  "atk-s0502a0:1033_2": "eva “sāmikassa te saddhiṃ puttehi sīsaṃ chinna”nti paṇṇaṃ āharitvā adaṃsu. Sā taṃ",
  "atk-s0502a0:1033_3": "pavattiṃ ñatvā kassaci kiñci avatvā paṇṇaṃ ucchaṅge ṭhapetvā bhikkhusaṅghameva parivisi.",
  "atk-s0502a0:1033_4": "Athassā paricārikāyo bhikkhūnaṃ bhattaṃ datvā sappicāṭiṃ āharantiyo therānaṃ purato",
  "atk-s0502a0:1033_5": "sappicāṭiṃ bhindiṃsu. Dhammasenāpati “bhedanadhammaṃ bhinnaṃ, na cintitabba”nti āha.",
  "atk-s0502a0:1033_6": "Sā ucchaṅgato paṇṇaṃ nīharitvā “dvattiṃsāya puttehi saddhiṃ pitusīsaṃ chinnanti me",
  "atk-s0502a0:1033_7": "imaṃ paṇṇaṃ āhariṃsu, ahaṃ idaṃ sutvāpi na cintemi, sappicāṭiyā bhinnāya kiṃ cintayissāmi,",
  "atk-s0502a0:1033_8": "bhante”ti āha. Dhammasenāpati “animittamanaññātaṃ, maccānaṃ idha jīvita”ntiādīni",
  "atk-s0502a0:1033_9": "vatvā dhammaṃ desetvā uṭṭhāyāsanā vihāraṃ agamāsi. Sāpi dvattiṃsa suṇisāyo pakkosāpetvā,",
  "atk-s0502a0:1033_10": "“tumhākaṃ sāmikā niraparādhā attano purimakammaphalaṃ labhiṃsu, tumhe mā socayittha,",
  "atk-s0502a0:1033_11": "mā paridevittha, rañño upari manopadosaṃ mā karitthā”ti ovadi.",
  "atk-s0502a0:1034_0": "Rañño carapurisā taṃ kathaṃ sutvā gantvā tesaṃ niddosabhāvaṃ rañño kathayiṃsu. Rājā",
  "atk-s0502a0:1034_1": "saṃvegappatto tassā nivesanaṃ gantvā mallikañca suṇisāyo cassā khamāpetvā mallikāya",
  "atk-s0502a0:1034_2": "varaṃ adāsi. Sā “varo gahito me hotū”ti vatvā tasmiṃ gate matakabhattaṃ datvā nhatvā",
  "atk-s0502a0:1034_3": "rājānaṃ upasaṅkamitvā vanditvā, “deva, tumhehi mayhaṃ varo dinno, mayhañca aññena",
  "atk-s0502a0:1034_4": "attho natthi, dvattiṃsāya me suṇisānaṃ mamañca kulagharagamanaṃ anujānāthā”ti āha.",
  "atk-s0502a0:1034_5": "Rājā sampaṭicchi. Sā dvattiṃsa suṇisāyo yathāsakāni kulāni pesesi, sayampi kusinārānagare",
  "atk-s0502a0:1034_6": "attano kulagharaṃ agamāsi.",
  "atk-s0502a0:1035_0": "Rājāpi bandhulasenāpatino bhāgineyyassa dīghakārāyanassa nāma senāpatiṭṭhānaṃ adāsi.",
  "atk-s0502a0:1035_1": "So pana “mātulo me iminā mārito”ti rañño otāraṃ gavesanto vicarati. Rājāpi niraparādhassa",
  "atk-s0502a0:1035_2": "bandhulassa māritakālato paṭṭhāya vippaṭisārī hutvā cittassādaṃ na labhati, rajjasukhaṃ",
  "atk-s0502a0:1035_3": "nānubhoti. Tadā satthā sakyānaṃ medāḷupaṃ nāma nigamaṃ upanissāya viharati. Rājā",
  "atk-s0502a0:1035_4": "tattha gantvā ārāmato avidūre khandhāvāraṃ nivāsetvā, “mandena parivārena satthāraṃ",
  "atk-s0502a0:1035_5": "vandissāmī”ti vihāraṃ gantvā pañcarājākakudhabhaṇḍāni dīghakārāyanassa datvā ekakova",
  "atk-s0502a0:1035_6": "gandhakuṭiṃ pāvisi. Sabbaṃ dhammacetiyasuttaniyāmena dīpetabbaṃ. Tasmiṃ gandhakuṭiṃ",
  "atk-s0502a0:1035_7": "paviṭṭhe dīghakārāyano tāni pañca rājakakudhabhaṇḍāni gahetvā viṭaṭūbhaṃ rājānaṃ",
  "atk-s0502a0:1035_8": "katvā rañño ekaṃ assaṃ ekañca upaṭṭhānakārikaṃ mātugāmaṃ ṭhapetvā nivattetvā sāvatthiṃ agamāsi.",
  "atk-s0502a0:1036_0": "Rājā satthārā saddhiṃ piyakathaṃ kathetvā satthāraṃ vanditvā nikkhanto senaṃ adisvā",
  "atk-s0502a0:1036_1": "taṃ mātugāmaṃ pucchitvā taṃ pavattiṃ sutvā, “ahaṃ bhāgineyyaṃ ādāya gantvā, viṭaṭūbhaṃ",
  "atk-s0502a0:1036_2": "gahessāmī”ti rājagahanagaraṃ gacchanto vikāle dvāresu pidahitesu nagaraṃ patvā ekissā",
  "atk-s0502a0:1036_3": "sālāya nipajjitvā vātātapehi kilanto rattibhāge tattheva kālamakāsi. Vibhātāya rattiyā,",
  "atk-s0502a0:1036_4": "“deva, kosalanarinda anātho jātosī”ti vippalapantiyā tassā itthiyā saddaṃ sutvā rañño",
  "atk-s0502a0:1036_5": "ārocesuṃ. So mātulassa mahantena sakkārena sarīrakiccaṃ kāresi.",
  "atk-s0502a0:1037_0": "Viṭaṭūbhopi rajjaṃ labhitvā taṃ veraṃ saritvā “sabbepi sākiye māressāmī”ti mahatiyā",
  "atk-s0502a0:1037_1": "senāya nikkhami. Taṃ divasaṃ satthā paccūsakāle lokaṃ volokento ñātisaṅghassa vināsaṃ",
  "atk-s0502a0:1037_2": "disvā, “ñātisaṅgahaṃ kātuṃ vaṭṭatī”ti cintetvā pubbaṇhasamaye piṇḍāya caritvā, piṇḍapātapaṭikkanto",
  "atk-s0502a0:1037_3": "gandhakuṭiyaṃ sīhaseyyaṃ kappetvā, sāyanhasamaye ākāsena gantvā, kapilavatthusāmante",
  "atk-s0502a0:1037_4": "ekasmiṃ kabaracchāye rukkhamūle nisīdi. Tato viṭaṭūbhassa rajjasīmāya mahanto sandacchāyo",
  "atk-s0502a0:1037_5": "nigrodho atthi. Viṭaṭūbho satthāraṃ disvā upasaṅkamitvā vanditvā, “bhante, kiṃ kāraṇā",
  "atk-s0502a0:1037_6": "evarūpāya uṇhavelāya imasmiṃ kabaracchāye rukkhamūle nisīdatha, etasmiṃ sandacchāye",
  "atk-s0502a0:1037_7": "nigrodhamūle nisīdatha, bhante”ti vatvā, “hotu, mahārāja, ñātakānaṃ chāyā nāma sītalā”ti",
  "atk-s0502a0:1037_8": "vutte, “ñātakānurakkhanatthāya satthā āgato bhavissatī”ti cintetvā satthāraṃ vanditvā",
  "atk-s0502a0:1037_9": "nivattitvā sāvatthiṃyeva paccāgami. Satthāpi uppatitvā jetavanameva gato.",
  "atk-s0502a0:1038_0": "Rājā sākiyānaṃ dosaṃ saritvā dutiyampi nikkhamitvā tatheva satthāraṃ passitvā puna",
  "atk-s0502a0:1038_1": "nivatti. Tatiyavārepi nikkhamitvā tatheva satthāraṃ passitvā puna nivatti. Catutthavāre",
  "atk-s0502a0:1038_2": "pana tasmiṃ nikkhante satthā sākiyānaṃ pubbakammaṃ oloketvā tesaṃ ekadivasaṃ nadiyaṃ",
  "atk-s0502a0:1038_3": "visapakkhipanapāpakammassa appaṭibāhiyabhāvaṃ ñatvā catutthavāre nāgamāsi. Viṭaṭūbho",
  "atk-s0502a0:1038_4": "“sākiye ghātessāmī”ti mahantena balakāyena nikkhami. Sammāsambuddhassa pana ñātakā",
  "atk-s0502a0:1038_5": "asattaghātakā nāma, attanā marantāpi paresaṃ jīvitaṃ na voropenti. Te cintayiṃsu",
  "atk-s0502a0:1038_6": "– “mayaṃ susikkhitā katahatthā katūpāsanā mahissāsā, na kho pana sakkā amhehi paraṃ",
  "atk-s0502a0:1038_7": "jīvitā voropetuṃ, attano kammaṃ dassetvā palāpessāmā”ti te katasannāhā nikkhamitvā",
  "atk-s0502a0:1038_8": "yuddhaṃ ārabhiṃsu. Tehi khittā sarā viṭaṭūbhassa purisānaṃ antarantarena gacchanti,",
  "atk-s0502a0:1038_9": "phalakantarakaṇṇachiddantarādīhi nikkhamanti. Viṭaṭūbho disvā nanu bhaṇe “sākiyā",
  "atk-s0502a0:1038_10": "asattaghātakāmhā”ti vadanti, atha ca pana me purise nāsentīti.",
  "atk-s0502a0:1039_0": "Atha naṃ eko puriso āha – “kiṃ sāmi, nivattitvā olokesī”ti? “Sākiyā me purise nāsentī”ti.",
  "atk-s0502a0:1039_1": "“Tumhākaṃ koci puriso mato nāma natthi. Iṅgha te gaṇāpethā”ti. Gaṇāpento ekassapi",
  "atk-s0502a0:1039_2": "khayaṃ na passi. So tato nivattitvā “ye ye pana bhaṇe ‘sākiyamhā’ti bhaṇanti, sabbe",
  "atk-s0502a0:1039_3": "māretha, mātāmahassa pana mahānāmasakkassa santike ṭhitānaṃ jīvitaṃ dethā”ti āha.",
  "atk-s0502a0:1039_4": "Sākiyā gahetabbagahaṇaṃ apassantā ekacce tiṇaṃ ḍaṃsitvā, ekacce naḷaṃ gahetvā aṭṭhaṃsu.",
  "atk-s0502a0:1039_5": "“Tumhe sākiyā, no”ti pucchitā yasmā te marantāpi musāvādaṃ na bhaṇanti, tasmā tiṇaṃ",
  "atk-s0502a0:1039_6": "ḍaṃsitvā ṭhitā “no sāko, tiṇa”nti vadanti. Naḷaṃ gahetvā ṭhitā “no sāko, naḷo”ti",
  "atk-s0502a0:1039_7": "vadanti. Ye ca mahānāmassa santike ṭhitā, te ca jīvitaṃ labhiṃsu. Tesu tiṇaṃ ḍaṃsitvā",
  "atk-s0502a0:1039_8": "ṭhitā tiṇasākiyā nāma, naḷaṃ gahetvā ṭhitā naḷasākiyā nāma jātāti, viṭaṭūbho avasese",
  "atk-s0502a0:1039_9": "khīrapakepi dārake avissajjetvā ghātāpento lohitanadiṃ pavattetvā tesaṃ galalohitena",
  "atk-s0502a0:1039_10": "phalakaṃ dhovāpesi. Evaṃ sākiyavaṃso viṭaṭūbhena upacchinno.",
  "atk-s0502a0:1040_0": "So mahānāmasakkaṃ gāhāpetvā nivatto “pātarāsavelāya pātarāsaṃ karissāmī”ti ekasmiṃ",
  "atk-s0502a0:1040_1": "ṭhāne otaritvā bhojane upanīte “ekatova bhuñjissāmā”ti ayyakaṃ pakkosāpesi. Khattiyā",
  "atk-s0502a0:1040_2": "pana jīvitaṃ cajantāpi dāsiputtehi saddhiṃ na bhuñjanti. Tasmā mahānāmo ekaṃ saraṃ",
  "atk-s0502a0:1040_3": "oloketvā “kiliṭṭhagattomhi, nhāyissāmi, tātā”ti āha. “Sādhu, ayyaka, nhāyathā”ti.",
  "atk-s0502a0:1040_4": "So “ayaṃ maṃ ekato abhuñjantaṃ ghātessati, sayameva me mataṃ seyyo”ti kese muñcitvā",
  "atk-s0502a0:1040_5": "agge gaṇṭhiṃ katvā kesesu pādaṅguṭṭhake pavesetvā udake nimujji. Tassa guṇatejena",
  "atk-s0502a0:1040_6": "nāgabhavanaṃ uṇhākāraṃ dassesi. Nāgarājā “kiṃ nu kho”ti upadhārento taṃ ñatvā tassa",
  "atk-s0502a0:1040_7": "santikaṃ āgantvā taṃ attano phaṇe nisīdāpetvā nāgabhavanaṃ pavesesi. So dvādassa",
  "atk-s0502a0:1040_8": "vassāni tattheva vasi. Viṭaṭūbhopi “mayhaṃ ayyako idāni āgamissati, idāni āgamissatī”ti",
  "atk-s0502a0:1040_9": "āgamayamānova nisīdi. Tasmiṃ aticirāyante saraṃ vicināpetvā dīpālokena purisabbhantarānipi",
  "atk-s0502a0:1040_10": "oloketvā adisvā “gato bhavissatī”ti pakkāmi. So rattibhāge aciravatiṃ patvā khandhāvāraṃ",
  "atk-s0502a0:1040_11": "nivāsesi. Ekacce antonadiyaṃ vālukāpuline nipajjiṃsu, ekacce bahithale, antonipannesupi",
  "atk-s0502a0:1040_12": "pubbe akatapāpakammā atthi, bahinipannesupi pubbe katapāpakammā atthi, tesaṃ nipannaṭṭhānesu",
  "atk-s0502a0:1040_13": "kipillikā uṭṭhahiṃsu. Te “mayhaṃ nipannaṭṭhāne kipillikā, mayhaṃ nipannaṭṭhāne kipillikā”ti",
  "atk-s0502a0:1040_14": "uṭṭhahitvā akatapāpakammā uttaritvā thale nipajjiṃsu, katapāpakammā otaritvā vālukāpuline",
  "atk-s0502a0:1040_15": "nipajjiṃsu. Tasmiṃ khaṇe mahāmegho uṭṭhahitvā ghanavassaṃ vassi. Nadiyā ogho āgantvā",
  "atk-s0502a0:1040_16": "viṭaṭūbhaṃ saddhiṃ parisāya samuddameva pāpesi. Sabbe tattha macchakacchapabhakkhā ahesuṃ.",
  "atk-s0502a0:1041_0": "Mahājano kathaṃ samuṭṭhāpesi “sākiyānaṃ maraṇaṃ ayuttaṃ, ‘evaṃ nāma koṭṭetvā koṭṭetvā",
  "atk-s0502a0:1041_1": "sākiyā māretabbā’ti ananucchavikameta”nti. Satthā taṃ kathaṃ sutvā, “bhikkhave, imasmiṃ",
  "atk-s0502a0:1041_2": "attabhāve kiñcāpi sākiyānaṃ evaṃ maraṇaṃ ayuttaṃ, pubbe katapāpakammavasena pana",
  "atk-s0502a0:1041_3": "yuttamevetehi laddha”nti āha. “Kiṃ pana, bhante, ete pubbe akaṃsū”ti? Sabbe ekato",
  "atk-s0502a0:1041_4": "hutvā nadiyaṃ visaṃ pakkhipiṃsūti. Punekadivasaṃ dhammasabhāyaṃ bhikkhū kathaṃ samuṭṭhāpesuṃ",
  "atk-s0502a0:1041_5": "– “viṭaṭūbho ettake sākiye māretvā āgacchanto attano manorathe matthakaṃ appatteyeva",
  "atk-s0502a0:1041_6": "ettakaṃ janaṃ ādāya mahāsamudde macchakacchapabhakkho jāto”ti. Satthā āgantvā “kāya",
  "atk-s0502a0:1041_7": "nuttha, bhikkhave, etarahi kathāya sannisinnā”ti pucchitvā “imāya nāmā”ti vutte,",
  "atk-s0502a0:1041_8": "“imesaṃ sattānaṃ manorathe matthakaṃ appatteyeva maccurājā suttaṃ gāmaṃ ajjhottharanto",
  "atk-s0502a0:1041_9": "mahogho viya jīvitindriyaṃ chinditvā catūsu apāyasamuddesu nimujjāpetī”ti vatvā imaṃ gāthamāha –",
  "atk-s0502a0:1042": "47.",
  "atk-s0502a0:1043": "“Pupphāni heva pacinantaṃ, byāsattamanasaṃ naraṃ;",
  "atk-s0502a0:1044": "Suttaṃ gāmaṃ mahoghova, maccu ādāya gacchatī”ti.",
  "atk-s0502a0:1045_0": "Tattha byāsattamanasaṃ naranti sampatte vā asampatte vā laggamānasaṃ. Idaṃ vuttaṃ",
  "atk-s0502a0:1045_1": "hoti – yathā mālākāro pupphārāmaṃ pavisitvā “pupphāni pacinissāmī”ti tato pupphāni",
  "atk-s0502a0:1045_2": "gahetvā aññamaññaṃ vā gacchaṃ patthento sakale pupphārāme manaṃ peseti, “ito cito",
  "atk-s0502a0:1045_3": "ca pupphāni pacinissāmī”ti tato pupphāni aggahetvā aññattha manaṃ pesesi, tameva",
  "atk-s0502a0:1045_4": "gacchaṃ pacinanto pamādamāpajjati, evameva ekacco pupphārāmasadisaṃ pañcakāmaguṇamajjhaṃ",
  "atk-s0502a0:1045_5": "otaritvā manoramaṃ rūpaṃ labhitvā manoramānaṃ saddagandharasaphoṭṭhabbānaṃ aññataraṃ",
  "atk-s0502a0:1045_6": "pattheti. Añño tesu vā aññataraṃ labhitvā aññataraṃ pattheti, rūpameva vā labhitvā",
  "atk-s0502a0:1045_7": "aññaṃ apatthento tameva assādeti, saddādīsu vā aññataraṃ. Eseva nayo gomahiṃsadāsidāsakhettavatthugāmanigamajanapadādīsu,",
  "atk-s0502a0:1045_8": "pabbajitānampi pariveṇavihārapattacīvarādīsūti evaṃ pañcakāmaguṇasaṅkhātāni pupphāni",
  "atk-s0502a0:1045_9": "eva pacinantaṃ sampatte vā asampatte vā kāmaguṇe byāsattamanasaṃ naraṃ. Suttaṃ gāmanti",
  "atk-s0502a0:1045_10": "gāmassa gehabhittiādīnaṃ pana supanavasena supanaṃ nāma natthi, sattānaṃ pana suttapamattataṃ",
  "atk-s0502a0:1045_11": "upādāya sutto nāma hoti. Evaṃ suttaṃ gāmaṃ dve tīṇi yojanāni āyatagambhīro mahoghova",
  "atk-s0502a0:1045_12": "maccu ādāya gacchati. Yathā so mahogho itthipurisagomahiṃsakukkuṭādīsu kiñci anavasesetvā",
  "atk-s0502a0:1045_13": "sabbaṃ taṃ gāmaṃ samuddaṃ pāpetvā macchakacchapabhakkhaṃ karoti, evameva byāsattamanasaṃ",
  "atk-s0502a0:1045_14": "naraṃ maccu ādāya jīvitindriyamassa chinditvā catūsu apāyasamuddesu nimujjāpetīti.",
  "atk-s0502a0:1046": "Desanāvasāne bahū sotāpattiphalādīni pattā. Mahājanassa sātthikā desanā jātāti.",
  "atk-s0502a0:1047": "Viṭaṭūbhavatthu tatiyaṃ.",
  "atk-s0502a0:1048": "4. Patipūjikakumārivatthu",
  "atk-s0502a0:1049": "Pupphāni hevāti imaṃ dhammadesanaṃ satthā sāvatthiyaṃ viharanto patipūjikaṃ nāma kumārikaṃ ārabbha kathesi. Vatthu tāvatiṃsadevaloke samuṭṭhitaṃ.",
  "atk-s0502a0:1050_0": "Tattha kira mālabhārī nāma devaputto accharāsahassaparivuto uyyānaṃ pāvisi. Pañcasatā",
  "atk-s0502a0:1050_1": "devadhītaro rukkhaṃ āruyha pupphāni pātenti, pañcasatā patitāni pupphāni gahetvā",
  "atk-s0502a0:1050_2": "devaputtaṃ alaṅkaronti. Tāsu ekā devadhītā rukkhasākhāyameva cutā, sarīraṃ dīpasikhā",
  "atk-s0502a0:1050_3": "viya nibbāyi. Sā sāvatthiyaṃ ekasmiṃ kulagehe paṭisandhiṃ gahetvā jātakāle jātissarā",
  "atk-s0502a0:1050_4": "hutvā “mālabhārīdevaputtassa bhariyāmhī”ti anussarantī vuḍḍhimanvāya gandhamālādīhi",
  "atk-s0502a0:1050_5": "pūjaṃ katvā sāmikassa santike abhinibbattiṃ patthesi. Sā soḷasavassakāle parakulaṃ",
  "atk-s0502a0:1050_6": "gatāpi salākabhattapakkhikabhattavassāvāsikādīni datvā, “ayaṃ me sāmikassa santike",
  "atk-s0502a0:1050_7": "nibbattanatthāya paccayo hotū”ti vadati. Athassā bhikkhū “ayaṃ kumārikā uṭṭhāya samuṭṭhāya",
  "atk-s0502a0:1050_8": "patimeva patthetīti patipūjikā”ti nāmaṃ kariṃsu. Sāpi nibaddhaṃ āsanasālaṃ paṭijaggati,",
  "atk-s0502a0:1050_9": "pānīyaṃ upaṭṭhapeti, āsanāni paññapeti. Aññepi manussā salākabhattādīni dātukāmā,",
  "atk-s0502a0:1050_10": "“amma, imānipi bhikkhusaṅghassa paṭipādeyyāsī”ti vatvā āharitvā denti. Sāpi etena",
  "atk-s0502a0:1050_11": "niyāmena āgacchantī gacchantī ekapadavāre chapaññāsa kusaladhamme paṭilabhati. Tassā",
  "atk-s0502a0:1050_12": "kucchiyaṃ gabbho patiṭṭhahi. Sā dasamāsaccayena puttaṃ vijāyi. Tassa padasā gamanakāle",
  "atk-s0502a0:1050_13": "aññampi aññampīti cattāro putte paṭilabhi.",
  "atk-s0502a0:1051_0": "Sā ekadivasaṃ dānaṃ datvā pūjaṃ katvā dhammaṃ sutvā sikkhāpadāni rakkhitvā divasapariyosāne",
  "atk-s0502a0:1051_1": "taṃ khaṇaṃ nibbattena kenaci rogena kālaṃ katvā attano sāmikasseva santike nibbatti.",
  "atk-s0502a0:1051_2": "Itarāpi ettakaṃ kālaṃ devaputtaṃ alaṅkaronti eva. Devaputto taṃ disvā “tvaṃ pātova",
  "atk-s0502a0:1051_3": "paṭṭhāya na dissasi, kuhiṃ gatāsī”ti āha. “Cutāmhi sāmī”ti. “Kiṃ vadesī”ti? “Evametaṃ,",
  "atk-s0502a0:1051_4": "sāmī”ti. “Kuhiṃ nibbattāsī”ti? “Sāvatthiyaṃ kulagehe”ti. “Kittakaṃ kālaṃ tattha ṭhitāsī”ti?",
  "atk-s0502a0:1051_5": "“Dasamāsaccayena mātu kucchito nikkhamitvā soḷasavassakāle parakulaṃ gantvā cattāro",
  "atk-s0502a0:1051_6": "putte vijāyitvā dānādīni puññāni katvā tumhe patthetvā āgantvā tumhākameva santike",
  "atk-s0502a0:1051_7": "nibbattāmhi, sāmī”ti. “Manussānaṃ kittakaṃ āyū”ti? “Vassasatamatta”nti. “Ettakamevā”ti?",
  "atk-s0502a0:1051_8": "“Āma, sāmī”ti. “Ettakaṃ āyuṃ gahetvā nibbattamanussā kiṃ nu kho suttapamattā kālaṃ",
  "atk-s0502a0:1051_9": "atikkāmenti, udāhu dānādīni puññāni karontī”ti. “Kiṃ vadetha, sāmi”? “Asaṅkhyeyyaṃ",
  "atk-s0502a0:1051_10": "āyuṃ gahetvā nibbattā viya ajarāmarā viya ca niccaṃ pamattā, manussā”ti. Mālabhārīdevaputtassa",
  "atk-s0502a0:1051_11": "mahāsaṃvego udapādi “vassasatamattamāyuṃ gahetvā nibbattamanussā kira pamattā nipajjitvā",
  "atk-s0502a0:1051_12": "niddāyanti, kadā nu kho dukkhā muccissantī”ti? Manussānaṃ pana vassasataṃ tāvatiṃsānaṃ",
  "atk-s0502a0:1051_13": "devānaṃ eko rattindivo, tāya rattiyā tiṃsarattiyo māso, tena māsena dvādasamāsiko",
  "atk-s0502a0:1051_14": "saṃvaccharo, tena saṃvaccharena dibbavassasahassaṃ āyuppamāṇaṃ, taṃ manussagaṇanāya",
  "atk-s0502a0:1051_15": "tisso vassakoṭiyo, saṭṭhi ca vassasatasahassāni honti. Tasmā tassa devaputtassa ekadivasopi",
  "atk-s0502a0:1051_16": "nātikkanto muhuttasadisova kālo ahosi. Evaṃ appāyukamanussānaṃ pamādo nāma ativiya ayuttoti.",
  "atk-s0502a0:1052_0": "Punadivase bhikkhū gāmaṃ paviṭṭhā āsanasālaṃ apaṭijaggitaṃ, āsanāni apaññattāni,",
  "atk-s0502a0:1052_1": "pānīyaṃ anuṭṭhapitaṃ disvā, “kahaṃ patipūjikā”ti āhaṃsu. “Bhante, kahaṃ tumhe taṃ",
  "atk-s0502a0:1052_2": "dakkhissatha, hiyyo ayyesu bhuñjitvā gatesu sāyanhasamaye matā”ti. Taṃ sutvā puthujjanā",
  "atk-s0502a0:1052_3": "bhikkhū tassā upakāraṃ sarantā assūni sandhāretuṃ nāsakkhiṃsu. Khīṇāsavānaṃ dhammasaṃvego",
  "atk-s0502a0:1052_4": "udapādi. Te bhattakiccaṃ katvā vihāraṃ gantvā satthāraṃ vanditvā pucchiṃsu – “bhante,",
  "atk-s0502a0:1052_5": "patipūjikā nāma upāsikā uṭṭhāya samuṭṭhāya nānappakārāni puññāni katvā sāmikameva",
  "atk-s0502a0:1052_6": "patthesi, sā idāni matā, kahaṃ nu kho nibbattā”ti? “Attano sāmikasseva santike, bhikkhave”ti.",
  "atk-s0502a0:1052_7": "“Natthi, bhante, sāmikassa santike”ti. “Na sā, bhikkhave, etaṃ sāmikaṃ pattheti,",
  "atk-s0502a0:1052_8": "tāvatiṃsabhavane tassā mālabhārīdevaputto nāma sāmiko, sā tassa pupphapilandhanaṭṭhānato",
  "atk-s0502a0:1052_9": "cavitvā puna gantvā tasseva santike nibbattā”ti. “Evaṃ kira, bhante”ti. “Āma, bhikkhave”ti.",
  "atk-s0502a0:1052_10": "“Aho parittaṃ, bhante, sattānaṃ jīvitaṃ, pātova amhe parivisitvā sāyaṃ uppannabyādhinā",
  "atk-s0502a0:1052_11": "matā”ti. Satthā “āma, bhikkhave, parittaṃ sattānaṃ jīvitaṃ nāma, teneva ime satte",
  "atk-s0502a0:1052_12": "vatthukāmehi ceva kilesakāmehi ca atitte eva antako attano vase vattetvā kandante",
  "atk-s0502a0:1052_13": "paridevante gahetvā gacchatī”ti vatvā imaṃ gāthamāha –",
  "atk-s0502a0:1053": "48.",
  "atk-s0502a0:1054": "“Pupphāni heva pacinantaṃ, byāsattamanasaṃ naraṃ;",
  "atk-s0502a0:1055": "Atittaṃyeva kāmesu, antako kurute vasa”nti.",
  "atk-s0502a0:1056_0": "Tattha pupphāni heva pacinantanti pupphārāme mālākāro nānāpupphāni viya attabhāvapaṭibaddhāni",
  "atk-s0502a0:1056_1": "ceva upakaraṇapaṭibaddhāni ca kāmaguṇapupphāni ocinantameva. Byāsattamanasaṃ naranti",
  "atk-s0502a0:1056_2": "asampattesu patthanāvasena, sampattesu gedhavasena vividhenākārena āsattacittaṃ.",
  "atk-s0502a0:1056_3": "Atittaṃyeva kāmesūti vatthukāmakilesakāmesu pariyesanenapi paṭilābhenapi paribhogenapi",
  "atk-s0502a0:1056_4": "nidhānenapi atittaṃ eva samānaṃ. Antako kurute vasanti maraṇasaṅkhāto antako kandantaṃ",
  "atk-s0502a0:1056_5": "paridevantaṃ gahetvā gacchanto attano vasaṃ pāpetīti attho.",
  "atk-s0502a0:1057": "Desanāvasāne bahū sotāpattiphalādīni pattā, desanā mahājanassa sātthikā jātāti.",
  "atk-s0502a0:1058": "Patipūjikakumārivatthu catutthaṃ.",
  "atk-s0502a0:1059": "5. Macchariyakosiyaseṭṭhivatthu",
  "atk-s0502a0:1060": "Yathāpi bhamaro pupphanti imaṃ dhammadesanaṃ satthā sāvatthiyaṃ viharanto macchariyakosiyaseṭṭhiṃ ārabbha kathesi. Tassa vatthu rājagahe samuṭṭhitaṃ.",
  "atk-s0502a0:1061_0": "Rājagahanagarassa kira avidūre sakkāraṃ nāma nigamo ahosi. Tattheko macchariyakosiyo",
  "atk-s0502a0:1061_1": "nāma seṭṭhi asītikoṭivibhavo paṭivasati. So tiṇaggena telabindumpi paresaṃ na deti,",
  "atk-s0502a0:1061_2": "na attanā paribhuñjati. Itissa taṃ vibhavajātaṃ neva puttadārādīnaṃ, na samaṇabrāhmaṇānaṃ",
  "atk-s0502a0:1061_3": "atthaṃ anubhoti, rakkhasapariggahitā pokkharaṇī viya aparibhogaṃ tiṭṭhati. Satthā",
  "atk-s0502a0:1061_4": "ekadivasaṃ paccūsasamaye mahākaruṇāsamāpattito vuṭṭhāya sakalalokadhātuyaṃ bodhaneyyabandhave",
  "atk-s0502a0:1061_5": "olokento pañcacattālīsayojanamatthake vasantassa seṭṭhino sapajāpatikassa sotāpattiphalassa",
  "atk-s0502a0:1061_6": "upanissayaṃ addasa. Tato purimadivase pana so rājānaṃ upaṭṭhātuṃ rājagehaṃ gantvā",
  "atk-s0502a0:1061_7": "rājūpaṭṭhānaṃ katvā āgacchanto ekaṃ chātajjhattaṃ janapadamanussaṃ kummāsapūraṃ kapallakapūvaṃ",
  "atk-s0502a0:1061_8": "khādantaṃ disvā tattha pipāsaṃ uppādetvā attano gharaṃ gantvā cintesi – “sacāhaṃ",
  "atk-s0502a0:1061_9": "kapallakapūvaṃ khāditukāmomhīti vakkhāmi, bahū manussā mayā saddhiṃ khāditukāmā bhavissanti,",
  "atk-s0502a0:1061_10": "evaṃ me bahūni tilataṇḍulasappiphāṇitādīni parikkhayaṃ gamissanti, na kassaci kathessāmī”ti",
  "atk-s0502a0:1061_11": "taṇhaṃ adhivāsento carati. So gacchante gacchante kāle uppaṇḍuppaṇḍukajāto dhamanisanthatagatto",
  "atk-s0502a0:1061_12": "jāto. Tato taṇhaṃ adhivāsetuṃ asakkonto gabbhaṃ pavisitvā mañcake upagūhitvā nipajji.",
  "atk-s0502a0:1061_13": "Evaṃ gatopi dhanahānibhayena na kassaci kiñci kathesi.",
  "atk-s0502a0:1062_0": "Atha naṃ bhariyā upasaṅkamitvā piṭṭhiṃ parimajjitvā, “kiṃ te, sāmi, aphāsukaṃ jāta”nti",
  "atk-s0502a0:1062_1": "pucchi. “Na me kiñci aphāsukaṃ atthī”ti. “Kiṃ nu kho te rājā kupito”ti? “Rājāpi me",
  "atk-s0502a0:1062_2": "na kuppatī”ti. “Atha kiṃ te puttadhītāhi vā dāsakammakarādīhi vā kiñci amanāpaṃ kataṃ",
  "atk-s0502a0:1062_3": "atthī”ti? “Evarūpampi natthī”ti. “Kismiñci pana te taṇhā atthī”ti? Evaṃ vuttepi dhanahānibhayena",
  "atk-s0502a0:1062_4": "kiñci avatvā nissaddova nipajji, atha naṃ bhariyā “kathehi, sāmi kismiñci te taṇhā",
  "atk-s0502a0:1062_5": "atthī”ti āha. So vacanaṃ parigilanto viya “atthi me taṇhā”ti āha. “Kiṃ taṇhā, sāmī”ti?",
  "atk-s0502a0:1062_6": "“Kapallakapūvaṃ khāditukāmomhī”ti. “Atha kimatthaṃ me na kathesi, kiṃ tvaṃ daliddosi,",
  "atk-s0502a0:1062_7": "idāni sakalanigamavāsīnaṃ pahonake kapallakapūve pacissāmī”ti. “Kiṃ te etehi, attano",
  "atk-s0502a0:1062_8": "kammaṃ katvā khādissantī”ti? “Tena hi ekaracchavāsīnaṃ pahonake pacissāmī”ti. “Jānāmahaṃ",
  "atk-s0502a0:1062_9": "tava mahaddhanabhāva”nti. “Imasmiṃ gehasāmante sabbesaṃ pahonakaṃ katvā pacāmī”ti.",
  "atk-s0502a0:1062_10": "“Jānāmahaṃ tava mahajjhāsayabhāva”nti. “Tena hi te puttadāramattasseva pahonakaṃ",
  "atk-s0502a0:1062_11": "katvā pacāmī”ti. “Kiṃ te etehī”ti? “Kiṃ pana tuyhañca mayhañca pahonakaṃ katvā pacāmī”ti?",
  "atk-s0502a0:1062_12": "“Tvaṃ kiṃ karissasī”ti? “Tena hi ekakasseva te pahonakaṃ katvā pacāmī”ti. “Imasmiṃ",
  "atk-s0502a0:1062_13": "ṭhāne pacamāne bahū paccāsīsanti. Sakalataṇḍule ṭhapetvā bhinnataṇḍule ca uddhanakapallāni",
  "atk-s0502a0:1062_14": "ca ādāya thokaṃ khīrasappimadhuphāṇitañca gahetvā sattabhūmikassa pāsādassa uparimatalaṃ",
  "atk-s0502a0:1062_15": "āruyha paca, tatthāhaṃ ekakova nisīditvā khādissāmī”ti. Sā “sādhū”ti paṭissuṇitvā",
  "atk-s0502a0:1062_16": "gahetabbaṃ gāhāpetvā pāsādaṃ abhiruyha dāsiyo vissajjetvā seṭṭhiṃ pakkosāpesi, so",
  "atk-s0502a0:1062_17": "ādito paṭṭhāya dvārāni pidahanto sabbadvāresu sūcighaṭikaṃ datvā sattamatalaṃ abhiruhitvā",
  "atk-s0502a0:1062_18": "tatthapi dvāraṃ pidahitvā nisīdi. Bhariyāpissa uddhane aggiṃ jāletvā kapallaṃ āropetvā",
  "atk-s0502a0:1062_19": "pūve pacituṃ ārabhi.",
  "atk-s0502a0:1063_0": "Atha satthā pātova mahāmoggallānattheraṃ āmantesi – “eso, moggallāna, rājagahassa",
  "atk-s0502a0:1063_1": "avidūre sakkāranigame macchariyaseṭṭhi ‘kapallakapūve khādissāmī’ti aññesaṃ dassanabhayena",
  "atk-s0502a0:1063_2": "sattabhūmike pāsāde kapallakapūve pacāpeti, tvaṃ tattha gantvā seṭṭhiṃ dametvā nibbisevanaṃ",
  "atk-s0502a0:1063_3": "katvā ubhopi jāyampatike pūve ca khīrasappimadhuphāṇitāni ca gāhāpetvā attano balena",
  "atk-s0502a0:1063_4": "jetavanaṃ ānehi, ajjāhaṃ pañcahi bhikkhusatehi saddhiṃ vihāre eva nisīdissāmi, pūveheva",
  "atk-s0502a0:1063_5": "bhattakiccaṃ karissāmī”ti.",
  "atk-s0502a0:1064_0": "Thero “sādhu, bhante”ti satthu vacanaṃ sampaṭicchitvā tāvadeva iddhibalena taṃ nigamaṃ",
  "atk-s0502a0:1064_1": "gantvā tassa pāsādassa sīhapañjaradvāre sunivattho supāruto ākāse eva maṇirūpakaṃ",
  "atk-s0502a0:1064_2": "viya aṭṭhāsi. Mahāseṭṭhino theraṃ disvāva hadayamaṃsaṃ kampi. So ahaṃ evarūpānaṃyeva",
  "atk-s0502a0:1064_3": "dassanabhayena imaṃ ṭhānamāgato, ayañca bhikkhu ākāsenāgantvā vātapānadvāre ṭhitoti.",
  "atk-s0502a0:1064_4": "So gahetabbagahaṇaṃ apassanto aggimhi pakkhittaloṇasakkharā viya dosena taṭataṭāyanto",
  "atk-s0502a0:1064_5": "evamāha – “samaṇa, ākāse ṭhatvāpi kiṃ labhissasi, ākāse apade padaṃ dassetvā caṅkamantopi",
  "atk-s0502a0:1064_6": "neva labhissasī”ti. Thero tasmiṃ eva ṭhāne aparāparaṃ caṅkami. Seṭṭhi “caṅkamanto",
  "atk-s0502a0:1064_7": "kiṃ labhissasi, ākāse pallaṅkena nisīdantopi na labhissasiyevā”ti āha. Thero pallaṅkaṃ",
  "atk-s0502a0:1064_8": "ābhujitvā nisīdi. Atha naṃ “ākāse nisinno kiṃ labhissasi, āgantvā vātapānassa ummāre",
  "atk-s0502a0:1064_9": "ṭhitopi na labhissasī”ti āha. Thero ummāre ṭhito. “Ummāre ṭhitopi kiṃ labhissasi,",
  "atk-s0502a0:1064_10": "dhūmāyantopi na labhissasi evā”ti āha. Theropi dhūmāyi. Sakalapāsādo ekadhūmo ahosi.",
  "atk-s0502a0:1064_11": "Seṭṭhino akkhīnaṃ sūciyā vijjhanakālo viya ahosi, gehajjhāyanabhayena pana “tvaṃ",
  "atk-s0502a0:1064_12": "pajjalantopi na labhissasī”ti avatvā “ayaṃ samaṇo suṭṭhu laggo, aladdhā na gamissati,",
  "atk-s0502a0:1064_13": "ekamassa pūvaṃ dāpessāmī”ti bhariyaṃ āha – “bhadde ekaṃ khuddakapūvaṃ pacitvā samaṇassa",
  "atk-s0502a0:1064_14": "datvā uyyojehi na”nti. Sā thokaṃ eva piṭṭhaṃ kapallapātiyaṃ pakkhipi, mahāpūvo hutvā",
  "atk-s0502a0:1064_15": "sakalapātiṃ pūretvā uddhumāto hutvā aṭṭhāsi.",
  "atk-s0502a0:1065_0": "Seṭṭhi taṃ disvā “bahuṃ tayā piṭṭhaṃ gahitaṃ bhavissatī”ti sayameva dabbikaṇṇena",
  "atk-s0502a0:1065_1": "thokaṃ piṭṭhaṃ gahetvā pakkhipi, pūvo purimapūvato mahantataro jāto. Evaṃ yaṃ yaṃ",
  "atk-s0502a0:1065_2": "pacati, so so mahantamahantova hoti. So nibbinno bhariyaṃ āha – “bhadde, imassa ekaṃ",
  "atk-s0502a0:1065_3": "pūvaṃ dehī”ti. Tassā pacchito ekaṃ pūvaṃ gaṇhantiyā sabbe ekābaddhā allīyiṃsu. Sā",
  "atk-s0502a0:1065_4": "seṭṭhiṃ āha – “sāmi, sabbe pūvā ekato laggā, visuṃ kātuṃ na sakkomī”ti. “Ahaṃ karissāmī”ti",
  "atk-s0502a0:1065_5": "sopi kātuṃ nāsakkhi. Ubhopi janā koṭiyaṃ gahetvā kaḍḍhantāpi viyojetuṃ nāsakkhiṃsu",
  "atk-s0502a0:1065_6": "eva. Athassa pūvehi saddhiṃ vāyamantasseva sarīrato sedā mucciṃsu, pipāsā upacchijji.",
  "atk-s0502a0:1065_7": "Tato bhariyaṃ āha – “bhadde, na me pūvehi attho, pacchiyā saddhiṃyeva imassa dehī”ti.",
  "atk-s0502a0:1065_8": "Sā pacchiṃ ādāya theraṃ upasaṅkamitvā adāsi. Thero ubhinnampi dhammaṃ desesi, tiṇṇaṃ",
  "atk-s0502a0:1065_9": "ratanānaṃ guṇaṃ kathesi, “atthi dinnaṃ, atthi yiṭṭha”nti dinnadānādīnaṃ phalaṃ gaganatale",
  "atk-s0502a0:1065_10": "puṇṇacandaṃ viya dassesi.",
  "atk-s0502a0:1066_0": "Taṃ sutvā pasannacitto hutvā seṭṭhi “bhante, āgantvā imasmiṃ pallaṅke nisīditvā paribhuñjathā”ti",
  "atk-s0502a0:1066_1": "āha. Thero, “mahāseṭṭhi, sammāsambuddho ‘pūve khādissāmī’ti pañcahi bhikkhusatehi",
  "atk-s0502a0:1066_2": "saddhiṃ vihāre nisinno, tumhākaṃ ruciyā sati ahaṃ vo nessāmi, seṭṭhibhariyaṃ pūve",
  "atk-s0502a0:1066_3": "ca khīrādīni ca gaṇhāpetha, satthu santikaṃ gamissāmā”ti āha. “Kahaṃ pana, bhante,",
  "atk-s0502a0:1066_4": "etarahi satthā”ti? “Ito pañcacattālīsayojanamatthake jetavanavihāre, mahāseṭṭhī”ti.",
  "atk-s0502a0:1066_5": "“Bhante, kālaṃ anatikkamitvā ettakaṃ addhānaṃ kathaṃ gamissāmā”ti. “Mahāseṭṭhi, tumhākaṃ",
  "atk-s0502a0:1066_6": "ruciyā sati ahaṃ vo attano iddhibalena nessāmi, tumhākaṃ pāsāde sopānasīsaṃ attano",
  "atk-s0502a0:1066_7": "ṭhāne eva bhavissati, sopānapariyosānaṃ pana vo jetavanadvārakoṭṭhake bhavissati,",
  "atk-s0502a0:1066_8": "uparipāsādā heṭṭhāpāsādaṃ otaraṇakālamatteneva jetavanaṃ nessāmī”ti. So “sādhu, bhante”ti sampaṭicchi.",
  "atk-s0502a0:1067_0": "Thero sopānasīsaṃ tattheva katvā “sopānapādamūlaṃ jetavanadvārakoṭṭhake hotū”ti adhiṭṭhāsi.",
  "atk-s0502a0:1067_1": "Tatheva ahosi. Iti thero seṭṭhiñca seṭṭhibhariyañca uparipāsādā heṭṭhāpāsādaṃ otaraṇakālato",
  "atk-s0502a0:1067_2": "khippataraṃ jetavanaṃ sampāpesi. Te ubhopi satthāraṃ upasaṅkamitvā kālaṃ ārocesuṃ.",
  "atk-s0502a0:1067_3": "Satthā bhattaggaṃ pavisitvā paññattavarabuddhāsane nisīdi saddhiṃ bhikkhusaṅghena.",
  "atk-s0502a0:1067_4": "Mahāseṭṭhi buddhappamukhassa bhikkhusaṅghassa dakkhiṇodakaṃ adāsi. Bhariyāpissa tathāgatassa",
  "atk-s0502a0:1067_5": "patte pūvaṃ patiṭṭhāpesi. Satthā attano yāpanamattaṃ gaṇhi, pañcasatā bhikkhūpi yāpanamattaṃ",
  "atk-s0502a0:1067_6": "gaṇhiṃsu. Seṭṭhi khīrasappimadhusakkharādīni dadamāno na khayaṃ agamāsi. Satthā pañcahi",
  "atk-s0502a0:1067_7": "bhikkhusatehi saddhiṃ bhattakiccaṃ niṭṭhāpesi. Mahāseṭṭhipi saddhiṃ bhariyāya yāvadatthaṃ",
  "atk-s0502a0:1067_8": "khādi. Pūvānaṃ pariyosānameva na paññāyati. Sakalavihāre bhikkhūnañca vighāsādānañca",
  "atk-s0502a0:1067_9": "dinnesupi pariyanto na paññāyateva. “Bhante, pūvā parikkhayaṃ na gacchantī”ti bhagavato",
  "atk-s0502a0:1067_10": "ārocesuṃ. “Tena hi jetavanadvārakoṭṭhake chaḍḍethā”ti. Atha ne dvārakoṭṭhakassa avidūre",
  "atk-s0502a0:1067_11": "pabbhāraṭṭhāne chaḍḍayiṃsu. Yāvajjatanāpi taṃ ṭhānaṃ kapallakapūvapabbhāranteva paññāyati.",
  "atk-s0502a0:1067_12": "Mahāseṭṭhi saha bhariyāya bhagavantaṃ upasaṅkamitvā vanditvā ekamantaṃ aṭṭhāsi. Bhagavā",
  "atk-s0502a0:1067_13": "anumodanamakāsi. Anumodanāvasāne ubhopi sotāpattiphale patiṭṭhāya satthāraṃ vanditvā",
  "atk-s0502a0:1067_14": "dvārakoṭṭhake sopānaṃ āruyha attano pāsādeyeva patiṭṭhahiṃsu.",
  "atk-s0502a0:1068_0": "Tato paṭṭhāya seṭṭhi asītikoṭidhanaṃ buddhasāsaneyeva vikkiri. Punadivase sāyanhasamaye",
  "atk-s0502a0:1068_1": "dhammasabhāyaṃ sannisinnā bhikkhū “passathāvuso, mahāmoggallānattherassa ānubhāvaṃ,",
  "atk-s0502a0:1068_2": "anupahacca nāma saddhaṃ, anupahacca bhoge macchariyaseṭṭhiṃ muhutteneva dametvā nibbisevanaṃ",
  "atk-s0502a0:1068_3": "katvā pūve gāhāpetvā jetavanaṃ ānetvā satthu sammukhaṃ katvā sotāpattiphale patiṭṭhāpesi,",
  "atk-s0502a0:1068_4": "aho mahānubhāvo thero”ti therassa guṇaṃ kathentā nisīdiṃsu. Satthā dibbāya sotadhātuyā",
  "atk-s0502a0:1068_5": "kathaṃ sutvā āgantvā, “kāya nuttha, bhikkhave, etarahi kathāya sannisinnā”ti pucchitvā,",
  "atk-s0502a0:1068_6": "“imāya nāmā”ti vutte, “bhikkhave, kuladamakena nāma bhikkhunā anupahacca saddhaṃ,",
  "atk-s0502a0:1068_7": "anupahacca bhoge, kulaṃ akilametvā aviheṭhetvā pupphato reṇuṃ gaṇhantena bhamarena",
  "atk-s0502a0:1068_8": "viya upasaṅkamitvā buddhaguṇaṃ jānāpetabbaṃ, tādiso mama putto moggallāno”ti theraṃ",
  "atk-s0502a0:1068_9": "pasaṃsitvā imaṃ gāthamāha –",
  "atk-s0502a0:1069": "49.",
  "atk-s0502a0:1070": "“Yathāpi bhamaro pupphaṃ, vaṇṇagandhamaheṭhayaṃ;",
  "atk-s0502a0:1071": "Paleti rasamādāya, evaṃ gāme munī care”ti.",
  "atk-s0502a0:1072_0": "Tattha bhamaroti yā kāci madhukarajāti. Pupphanti pupphārāme caranto pupphañca vaṇṇañca",
  "atk-s0502a0:1072_1": "gandhañca aheṭhayanto avināsento vicaratīti attho. Paletīti evaṃ caritvā yāvadatthaṃ",
  "atk-s0502a0:1072_2": "rasaṃ pivitvā aparampi madhukaraṇatthāya ādāya paleti, so evaṃ vanagahanaṃ ajjhogāhetvā",
  "atk-s0502a0:1072_3": "ekasmiṃ rukkhasusire taṃ rajamissakaṃ rasaṃ ṭhapetvā anupubbena madhurarasaṃ madhuṃ",
  "atk-s0502a0:1072_4": "karoti, na tassa pupphārāme vicaritapaccayā pupphaṃ vā vaṇṇagandhaṃ vāssa vigacchati,",
  "atk-s0502a0:1072_5": "atha kho sabbaṃ pākatikameva hoti. Evaṃ gāme munī careti evaṃ sekhāsekhabhedo anāgāriyamuni",
  "atk-s0502a0:1072_6": "kulapaṭipāṭiyā gāme bhikkhaṃ gaṇhanto vicaratīti attho. Na hi tassa gāme caraṇapaccayā",
  "atk-s0502a0:1072_7": "kulānaṃ saddhāhāni vā bhogahāni vā honti. Saddhāpi bhogāpi pākatikāva honti. Evaṃ",
  "atk-s0502a0:1072_8": "caritvā ca pana nikkhamitvā sekhamuni tāva bahigāme udakaphāsukaṭṭhāne saṅghāṭiṃ",
  "atk-s0502a0:1072_9": "paññāpetvā nisinno akkhabhañjanavaṇapaṭicchādanaputtamaṃsūpamādivasena paccavekkhanto",
  "atk-s0502a0:1072_10": "piṇḍapātaṃ paribhuñjitvā tathārūpaṃ vanasaṇḍaṃ anupavisitvā ajjhattikakammaṭṭhānaṃ",
  "atk-s0502a0:1072_11": "sammasanto cattāro magge, cattāri ca sāmaññaphalāni hatthagatāneva karoti. Asekhamuni",
  "atk-s0502a0:1072_12": "pana diṭṭhadhammasukhavihāramanuyuñjati. Ayamassa bhamarena saddhiṃ madhukaraṇasarikkhatā",
  "atk-s0502a0:1072_13": "veditabbā. Idha pana khīṇāsavova adhippeto.",
  "atk-s0502a0:1073": "Desanāvasāne bahū sotāpattiphalādīni pāpuṇiṃsūti.",
  "atk-s0502a0:1074_0": "Satthā imaṃ dhammadesanaṃ vatvā uttaripi therassa guṇaṃ pakāsetuṃ “na, bhikkhave,",
  "atk-s0502a0:1074_1": "idāneva moggallānena macchariyaseṭṭhi damito, pubbepi naṃ dametvā kammaphalasambandhaṃ",
  "atk-s0502a0:1074_2": "jānāpesi evā”ti vatvā imamatthaṃ pakāsento atītaṃ āharitvā –",
  "atk-s0502a0:1075": "“Ubho khañjā ubho kuṇī, ubho visamacakkhukā;",
  "atk-s0502a0:1076": "Ubhinnaṃ piḷakā jātā, nāhaṃ passāmi illisa”nti. –",
  "atk-s0502a0:1077": "Imaṃ illisajātakaṃ kathesīti.",
  "atk-s0502a0:1078": "Macchariyakosiyaseṭṭhivatthu pañcamaṃ.",
  "atk-s0502a0:1079": "6. Pāveyyakājīvakavatthu",
  "atk-s0502a0:1080": "Na paresaṃ vilomānīti imaṃ dhammadesanaṃ satthā sāvatthiyaṃ viharanto pāveyyaṃ nāma ājīvakaṃ ārabbha kathesi.",
  "atk-s0502a0:1081_0": "Sāvatthiyaṃ kirekā gahapatānī puttaṭṭhāne ṭhapetvā pāveyyaṃ nāma ājīvakaṃ paṭijaggi.",
  "atk-s0502a0:1081_1": "Tassānantaragharesu manussā satthu dhammadesanaṃ sutvā āgantvā, “aho acchariyā buddhānaṃ",
  "atk-s0502a0:1081_2": "dhammadesanā”ti nānappakārehi buddhaguṇe vaṇṇenti. Sā buddhānaṃ guṇakathaṃ sutvā",
  "atk-s0502a0:1081_3": "vihāraṃ gantvā dhammaṃ sotukāmā ājīvakassa etamatthaṃ kathetvā, “gacchissāmi ahaṃ",
  "atk-s0502a0:1081_4": "buddhasantikaṃ, ayyā”ti āha. So “mā gacchāhī”ti nivāretvā taṃ punappunaṃ yācamānampi",
  "atk-s0502a0:1081_5": "nivāresi eva. Sā “ayaṃ mama vihāraṃ gantvā dhammaṃ sotuṃ na deti, satthāraṃ nimantetvā",
  "atk-s0502a0:1081_6": "idheva dhammaṃ suṇissāmī”ti sāyanhasamaye puttaṃ pakkositvā, “gaccha, tāta, svātanāya",
  "atk-s0502a0:1081_7": "satthāraṃ nimantehī”ti pesesi. So gacchanto paṭhamataraṃ ājīvakassa vasanaṭṭhānaṃ",
  "atk-s0502a0:1081_8": "gantvā taṃ vanditvā nisīdi. Atha naṃ so “kahaṃ gacchasī”ti āha. “Mātu vacanena satthāraṃ",
  "atk-s0502a0:1081_9": "nimantetuṃ gacchāmī”ti āha. “Mā tassa santikaṃ gacchāhī”ti. “Alaṃ, ayya, mama mātu",
  "atk-s0502a0:1081_10": "bhāyāmi, gacchissāmaha”nti. “Etassa katasakkāraṃ ubhopi khādissāma, mā gacchāhī”ti.",
  "atk-s0502a0:1081_11": "“Alaṃ, ayya, mātā me tajjessatī”ti. Tena hi gaccha, gantvā pana nimantetvā, “amhākaṃ",
  "atk-s0502a0:1081_12": "gehaṃ asukaṭṭhāne vā asukavīthiyaṃ vā asukamaggena vā gantabba”nti mā ācikkhi. “Santike",
  "atk-s0502a0:1081_13": "ṭhito viya aññena maggena gacchanto viya palāyitvā ehī”ti. So ājīvakassa vacanaṃ",
  "atk-s0502a0:1081_14": "sutvā satthu santikaṃ gantvā nimantetvā ājīvakena vuttaniyāmeneva sabbaṃ katvā tassa",
  "atk-s0502a0:1081_15": "santikaṃ gantvā, “kiṃ te kata”nti puṭṭho, “sabbaṃ kataṃ, ayyā”ti āha. “Bhaddakaṃ",
  "atk-s0502a0:1081_16": "te kataṃ, tassa sakkāraṃ ubhopi khādissāmā”ti vatvā punadivase ājīvako pātova taṃ",
  "atk-s0502a0:1081_17": "gehaṃ agamāsi. Taṃ gahetvā pacchāgabbhe nisīdāpesuṃ.",
  "atk-s0502a0:1082_0": "Paṭivissakamanussā taṃ gehaṃ allagomayena upalimpitvā lājapañcamāni pupphāni vikiritvā",
  "atk-s0502a0:1082_1": "satthu nisīdanatthāya mahārahaṃ āsanaṃ paññāpesuṃ. Buddhehi saddhiṃ aparicitamanussā",
  "atk-s0502a0:1082_2": "hi āsanapaññattiṃ na jānanti, buddhānañca maggadesakena kiccaṃ nāma natthi, bodhimūle",
  "atk-s0502a0:1082_3": "dasasahassisokadhātuṃ kampetvā sambodhiṃ pattadivaseyeva hi nesaṃ “ayaṃ maggo nirayaṃ",
  "atk-s0502a0:1082_4": "gacchati, ayaṃ tiracchānayoniṃ, ayaṃ pettivisayaṃ, ayaṃ manussalokaṃ, ayaṃ devalokaṃ,",
  "atk-s0502a0:1082_5": "ayaṃ amatamahānibbāna”nti sabbe maggā āvibhūtā. Gāmanigamādīnaṃ pana magge vattabbameva",
  "atk-s0502a0:1082_6": "natthi. Tasmā satthā pātova pattacīvaramādāya mahāupāsikāya gehadvāraṃ gato. Sā gehā",
  "atk-s0502a0:1082_7": "nikkhamitvā satthāraṃ pañcapatiṭṭhitena vanditvā antonivesanaṃ pavesetvā āsane nisīdāpetvā",
  "atk-s0502a0:1082_8": "dakkhiṇodakaṃ datvā paṇītena khādanīyena bhojanīyena parivisi. Upāsikā katabhattakiccassa",
  "atk-s0502a0:1082_9": "satthuno anumodanaṃ kāretukāmā pattaṃ gaṇhi. Satthā madhurassarena anumodanadhammakathaṃ",
  "atk-s0502a0:1082_10": "ārabhi. Upāsikā “sādhu, sādhū”ti sādhukāraṃ dadamānā dhammaṃ suṇi. Ājīvakopi pacchāgabbhe",
  "atk-s0502a0:1082_11": "nisinnova tassā sādhukāraṃ datvā dhammaṃ suṇantiyā saddaṃ sutvā sandhāretuṃ nāsakkhi.",
  "atk-s0502a0:1082_12": "“Na idānesā mayha”nti nikkhamitvā “naṭṭhāsi kāḷakaṇṇi, etassa evaṃ sakkāraṃ karotī”ti",
  "atk-s0502a0:1082_13": "nānappakārena upāsikañca satthārañca akkosanto palāyi. Upāsikā tassa kathāya lajjitā",
  "atk-s0502a0:1082_14": "aññathattaṃ gataṃ cittaṃ desanānusārena ñāṇaṃ pesetuṃ nāsakkhi. Atha naṃ satthā “kiṃ",
  "atk-s0502a0:1082_15": "upāsike cittaṃ desanānugataṃ kātuṃ na sakkosī”ti? “Bhante, etassa me kathāya cittaṃ",
  "atk-s0502a0:1082_16": "aññathattaṃ upagata”nti. Satthā “evarūpassa visabhāgajanassa kathitaṃ kathaṃ nāma",
  "atk-s0502a0:1082_17": "āvajjituṃ na vaṭṭati, evarūpaṃ asamannāharitvā attano katākatameva oloketuṃ vaṭṭatī”ti",
  "atk-s0502a0:1082_18": "vatvā imaṃ gāthamāha –",
  "atk-s0502a0:1083": "50.",
  "atk-s0502a0:1084": "“Na paresaṃ vilomāni, na paresaṃ katākataṃ;",
  "atk-s0502a0:1085": "Attanova avekkheyya, katāni akatāni cā”ti.",
  "atk-s0502a0:1086_0": "Tattha na paresaṃ vilomānīti paresaṃ vilomāni pharusāni mammacchedakavacanāni na",
  "atk-s0502a0:1086_1": "manasikātabbāni. Na paresaṃ katākatanti “asuko upāsako assaddho appasanno, nāpissa",
  "atk-s0502a0:1086_2": "gehe kaṭacchubhikkhādīni diyyanti, na salākabhattādīni, na cīvarādipaccayadānaṃ etassa",
  "atk-s0502a0:1086_3": "atthi, tathā asukā upāsikā assaddhā appasannā, nāpissā gehe kaṭacchubhikkhādīni diyyanti,",
  "atk-s0502a0:1086_4": "na salākabhattādīni, na cīvarādipaccayadānaṃ etissā atthi, tathā asuko bhikkhu assaddho",
  "atk-s0502a0:1086_5": "appasanno, nāpi upajjhāyavattaṃ karoti, na ācariyavattaṃ, na āgantukavattaṃ, na gamikavattaṃ,",
  "atk-s0502a0:1086_6": "na cetiyaṅgaṇavattaṃ, na uposathāgāravattaṃ, na bhojanasālāvattaṃ, na jantāgharavattādīni,",
  "atk-s0502a0:1086_7": "nāpissa kiñci dhutaṅgaṃ atthi, na bhāvanārāmatāya ussāhamattampī”ti evaṃ paresaṃ",
  "atk-s0502a0:1086_8": "katākataṃ nāma na oloketabbaṃ. Attanova avekkheyyāti “kathaṃ bhūtassa me rattindivā",
  "atk-s0502a0:1086_9": "vītivattantīti pabbajitena abhiṇhaṃ paccavekkhitabba”nti imaṃ ovādaṃ anussaranto",
  "atk-s0502a0:1086_10": "saddhāpabbajito kulaputto “kiṃ nu kho ahaṃ ‘aniccaṃ dukkhaṃ anattā’ti tilakkhaṇaṃ",
  "atk-s0502a0:1086_11": "āropetvā yoge kammaṃ kātuṃ sakkhiṃ, nāsakkhi”nti evaṃ attano katākatāni olokeyyāti.",
  "atk-s0502a0:1087": "Desanāvasāne sā upāsikā sotāpattiphale patiṭṭhitā, desanā mahājanassa sātthikā jātāti.",
  "atk-s0502a0:1088": "Pāveyyakājīvakavatthu chaṭṭhaṃ.",
  "atk-s0502a0:1089": "7. Chattapāṇiupāsakavatthu",
  "atk-s0502a0:1090": "Yathāpi ruciraṃ pupphanti imaṃ dhammadesanaṃ satthā sāvatthiyaṃ viharanto chattapāṇiupāsakaṃ ārabbha kathesi.",
  "atk-s0502a0:1091_0": "Sāvatthiyañhi chattapāṇi nāma upāsako tipiṭakadharo anāgāmī. So pātova uposathiko",
  "atk-s0502a0:1091_1": "hutvā satthu upaṭṭhānaṃ agamāsi. Anāgāmiariyasāvakānañhi samādānavasena uposathakammaṃ",
  "atk-s0502a0:1091_2": "nāma natthi, maggeneva tesaṃ brahmacariyañca ekabhattikañca āgataṃ. Tenevāha – “ghaṭikāro",
  "atk-s0502a0:1091_3": "kho, mahārāja, kumbhakāro ekabhattiko brahmacārī sīlavā kalyāṇadhammo”ti. Evaṃ anāgāmino",
  "atk-s0502a0:1091_4": "pakatiyāva ekabhattikā ca brahmacārino ca honti. Sopi tatheva uposathiko hutvā satthāraṃ",
  "atk-s0502a0:1091_5": "upasaṅkamitvā vanditvā dhammakathaṃ suṇanto nisīdi. Tasmiṃ samaye rājā pasenadi kosalo",
  "atk-s0502a0:1091_6": "satthu upaṭṭhānaṃ agamāsi. Chattapāṇi upāsako taṃ āgacchantaṃ disvā “uṭṭhātabbaṃ",
  "atk-s0502a0:1091_7": "nu kho, no”ti cintetvā – “ahaṃ aggarājassa santike nisinno, tassa me padesarājānaṃ",
  "atk-s0502a0:1091_8": "disvā uṭṭhātuṃ na yuttaṃ, rājā kho pana me anuṭṭhahantassa kujjhissati, etasmiṃ kujjhantepi",
  "atk-s0502a0:1091_9": "neva uṭṭhahissāmi. Rājānaṃ disvā uṭṭhahantena hi rājā garukato hoti, no satthā, tasmā",
  "atk-s0502a0:1091_10": "neva uṭṭhahissāmī”ti na uṭṭhahi. Paṇḍitapurisā nāma garutarānaṃ santike nisīditvā",
  "atk-s0502a0:1091_11": "anuṭṭhahantaṃ disvā na kujjhanti. Rājā pana taṃ anuṭṭhahantaṃ disvā kupitamānaso",
  "atk-s0502a0:1091_12": "satthāraṃ vanditvā ekamantaṃ nisīdi. Satthā kupitabhāvaṃ ñatvā, “mahārāja, ayaṃ chattapāṇi",
  "atk-s0502a0:1091_13": "upāsako paṇḍito diṭṭhadhammo tipiṭakadharo atthānatthakusalo”ti upāsakassa guṇaṃ",
  "atk-s0502a0:1091_14": "kathesi. Rañño tassa guṇakathaṃ suṇantasseva cittaṃ mudukaṃ jātaṃ.",
  "atk-s0502a0:1092_0": "Athekadivasaṃ rājā uparipāsāde ṭhito chattapāṇiṃ upāsakaṃ katabhattakiccaṃ chattamādāya",
  "atk-s0502a0:1092_1": "upāhanamāruyha rājaṅgaṇena gacchantaṃ disvā pakkosāpesi. So chattupāhanaṃ apanetvā",
  "atk-s0502a0:1092_2": "rājānamupasaṅkamitvā vanditvā ekamantaṃ aṭṭhāsi. Atha naṃ rājā āha – “bho upāsaka,",
  "atk-s0502a0:1092_3": "kinte chattupāhanaṃ apanīta”nti. “‘Rājā pakkosatī’ti sutvā apanetvā āgatomhī”ti.",
  "atk-s0502a0:1092_4": "“Ajja amhākaṃ rājabhāvo tumhehi ñāto bhavissatī”ti. “Sadāpi mayaṃ, deva, tumhākaṃ",
  "atk-s0502a0:1092_5": "rājabhāvaṃ jānāmā”ti. “Yadi evaṃ kasmā purimadivase satthu santike nisinno maṃ disvā",
  "atk-s0502a0:1092_6": "na uṭṭhahī”ti? “Mahārāja, ahaṃ aggarājassa santike nisinno, padesarājānaṃ disvā uṭṭhahanto",
  "atk-s0502a0:1092_7": "satthari agāravaṃ pavedeyyaṃ, tasmā na uṭṭhahi”nti. “Hotu, bho, tiṭṭhatetaṃ”. “Tumhe",
  "atk-s0502a0:1092_8": "kira diṭṭhadhammikasamparāyikānaṃ atthānatthānaṃ kusalā tipiṭakadharā amhākaṃ antepure",
  "atk-s0502a0:1092_9": "dhammaṃ vācethā”ti. “Na sakkomi, devā”ti. “Kiṃ kāraṇā”ti? “Rājagehaṃ nāma mahāsāvajjaṃ,",
  "atk-s0502a0:1092_10": "duyuttasuyuttakāni garukānettha, devā”ti. “Mā evaṃ vadetha, ‘purimadivase maṃ disvā",
  "atk-s0502a0:1092_11": "na uṭṭhitomhī’ti mā kukkuccaṃ karothā”ti. “Deva, gihīnaṃ vicaraṇaṭṭhānaṃ nāma mahāsāvajjaṃ,",
  "atk-s0502a0:1092_12": "ekaṃ pabbajitaṃ pakkosāpetvā dhammaṃ vācāpethā”ti. Rājā “sādhu, bho, gacchatha tumhe”ti",
  "atk-s0502a0:1092_13": "taṃ uyyojetvā satthu santikaṃ gantvā satthāraṃ yāci, “bhante, mallikā ca devī vāsabhakhattiyā",
  "atk-s0502a0:1092_14": "ca dhammaṃ pariyāpuṇissāmāti vadanti, pañcahi bhikkhusatehi saddhiṃ nibaddhaṃ mama",
  "atk-s0502a0:1092_15": "gehaṃ gantvā tāsaṃ dhammaṃ uddisathā”ti. “Buddhānaṃ nibaddhaṃ ekaṭṭhānagamanaṃ nāma",
  "atk-s0502a0:1092_16": "natthi, mahārājā”ti. “Tena hi, bhante, aññaṃ ekaṃ bhikkhuṃ dethā”ti. Satthā ānandattherassa",
  "atk-s0502a0:1092_17": "bhāramakāsi. Thero nibaddhaṃ gantvā tāsaṃ uddesaṃ uddisati. Tāsu mallikā sakkaccaṃ",
  "atk-s0502a0:1092_18": "gahetvā sajjhāyitvā uddesaṃ paṭicchāpesi. Vāsabhakhattiyā pana neva sakkaccaṃ gaṇhāti,",
  "atk-s0502a0:1092_19": "na sajjhāyati, na uddesaṃ paṭicchāpetuṃ sakkoti.",
  "atk-s0502a0:1093_0": "Athekadivasaṃ satthā theraṃ pucchi – “kimānanda, upāsikā dhammaṃ pariyāpuṇantī”ti?",
  "atk-s0502a0:1093_1": "“Āma, bhante”ti. “Kā sakkaccaṃ gaṇhātī”ti? “Mallikā, bhante, sakkaccaṃ gaṇhāti, sakkaccaṃ",
  "atk-s0502a0:1093_2": "sajjhāyati, sakkaccaṃ uddesaṃ paṭicchāpetuṃ sakkoti. Tumhākaṃ pana ñātidhītā neva",
  "atk-s0502a0:1093_3": "sakkaccaṃ gaṇhāti, na sajjhāyati, na uddesaṃ paṭicchāpetuṃ sakkotī”ti. Satthā therassa",
  "atk-s0502a0:1093_4": "vacanaṃ sutvā, “ānanda, mayā kathitadhammo nāma sakkaccamasuṇantassa aggaṇhantassa",
  "atk-s0502a0:1093_5": "asajjhāyantassa adesentassa vaṇṇasampannaṃ agandhakapupphaṃ viya aphalo hoti, sakkaccaṃ",
  "atk-s0502a0:1093_6": "pana savanādīni karontassa mahapphalo hoti mahānisaṃso”ti vatvā imā dve gāthā abhāsi –",
  "atk-s0502a0:1094": "51.",
  "atk-s0502a0:1095": "“Yathāpi ruciraṃ pupphaṃ, vaṇṇavantaṃ agandhakaṃ;",
  "atk-s0502a0:1096": "Evaṃ subhāsitā vācā, aphalā hoti akubbato.",
  "atk-s0502a0:1097": "52.",
  "atk-s0502a0:1098": "“Yathāpi ruciraṃ pupphaṃ, vaṇṇavantaṃ sagandhakaṃ;",
  "atk-s0502a0:1099": "Evaṃ subhāsitā vācā, saphalā hoti kubbato”ti.",
  "atk-s0502a0:1100_0": "Tattha ruciranti sobhanaṃ. Vaṇṇavantanti vaṇṇasaṇṭhānasampannaṃ, agandhakanti gandhavirahitaṃ",
  "atk-s0502a0:1100_1": "pālibhaddakagirikaṇṇikajayasumanādibhedaṃ. Evaṃ subhāsitā vācāti subhāsitā vācā nāma",
  "atk-s0502a0:1100_2": "tepiṭakaṃ buddhavacanaṃ. Taṃ vaṇṇasaṇṭhānasampannaṃ agandhakapupphasadisaṃ. Yathā",
  "atk-s0502a0:1100_3": "pana agandhakapupphaṃ yo naṃ dhāreti, tassa sarīre gandhaṃ na pharati, evaṃ etampi",
  "atk-s0502a0:1100_4": "yo naṃ sakkaccaṃ savanādīhi na samācarati, tassa sakkaccaṃ asamācarantassa yaṃ tattha",
  "atk-s0502a0:1100_5": "kattabbaṃ, taṃ akubbato sutagandhañca vācāgandhañca paṭipattigandhañca na āvahati",
  "atk-s0502a0:1100_6": "aphalā hoti. Tena vuttaṃ – “evaṃ subhāsitā vācā, aphalā hoti akubbato”ti. Sagandhakanti",
  "atk-s0502a0:1100_7": "campakanīluppalādibhedaṃ. Evanti yathā taṃ pupphaṃ dhārentassa sarīre gandho pharati,",
  "atk-s0502a0:1100_8": "evaṃ tepiṭakabuddhavacanasaṅkhātā subhāsitā vācāpi. Kubbatoti yo sakkaccaṃ savanādīhi",
  "atk-s0502a0:1100_9": "tattha kattabbaṃ karoti, sā assa puggalassa saphalā hoti, sutagandhavācāgandhapaṭipattigandhānaṃ",
  "atk-s0502a0:1100_10": "āvahanato mahapphalā hoti, mahānisaṃsāti attho.",
  "atk-s0502a0:1101": "Desanāvasāne bahū sotāpattiphalādīni pattā. Desanā mahājanassa sātthikā jātāti.",
  "atk-s0502a0:1102": "Chattapāṇiupāsakavatthu sattamaṃ.",
  "atk-s0502a0:1103": "8. Visākhāvatthu",
  "atk-s0502a0:1104": "Yathāpi puppharāsimhāti imaṃ dhammadesanaṃ satthā sāvatthiyaṃ upanissāya pubbārāme viharanto visākhaṃ upāsikaṃ ārabbha kathesi.",
  "atk-s0502a0:1105_0": "Sā kira aṅgaraṭṭhe bhaddiyanagare meṇḍakaseṭṭhiputtassa dhanañcayaseṭṭhino aggamahesiyā",
  "atk-s0502a0:1105_1": "sumanadeviyā kucchismiṃ nibbatti. Tassā sattavassikakāle satthā selabrāhmaṇādīnaṃ",
  "atk-s0502a0:1105_2": "bodhaneyyabandhavānaṃ upanissayasampadaṃ disvā mahābhikkhusaṅghaparivāro cārikaṃ",
  "atk-s0502a0:1105_3": "caramāno taṃ nagaraṃ pāpuṇi.",
  "atk-s0502a0:1106_0": "Tasmiñca samaye meṇḍako, gahapati, tasmiṃ nagare pañcannaṃ mahāpuññānaṃ jeṭṭhako",
  "atk-s0502a0:1106_1": "hutvā seṭṭhiṭṭhānaṃ karoti. Pañca mahāpuññā nāma meṇḍako seṭṭhi, candapadumā nāma",
  "atk-s0502a0:1106_2": "tasseva jeṭṭhakabhariyā, tasseva jeṭṭhakaputto dhanañcayo nāma, tassa bhariyā sumanadevī",
  "atk-s0502a0:1106_3": "nāma, meṇḍakaseṭṭhino dāso puṇṇo nāmāti. Na kevalañca meṇḍakaseṭṭhiyeva, bimbisārarañño",
  "atk-s0502a0:1106_4": "pana vijite pañca amitabhogā nāma ahesuṃ – jotiko, jaṭilo, meṇḍako, puṇṇako, kākavaliyoti.",
  "atk-s0502a0:1106_5": "Tesu ayaṃ meṇḍakaseṭṭhi dasabalassa attano nagaraṃ sampattabhāvaṃ ñatvā puttassa",
  "atk-s0502a0:1106_6": "dhanañcayaseṭṭhino dhītaraṃ visākhaṃ dārikaṃ pakkosāpetvā āha – “amma, tuyhampi maṅgalaṃ,",
  "atk-s0502a0:1106_7": "amhākampi maṅgalaṃ, tava parivārehi pañcahi dārikāsatehi saddhiṃ pañca rathasatāni",
  "atk-s0502a0:1106_8": "āruyha pañcahi dāsisatehi parivutā dasabalassa paccuggamanaṃ karohī”ti. Sā “sādhū”ti",
  "atk-s0502a0:1106_9": "paṭissuṇitvā tathā akāsi. Kāraṇākāraṇesu pana kusalattā yāvatikā yānassa bhūmi, yānena",
  "atk-s0502a0:1106_10": "gantvā yānā paccorohitvā pattikāva satthāraṃ upasaṅkamitvā vanditvā ekamantaṃ aṭṭhāsi.",
  "atk-s0502a0:1106_11": "Athassā cariyāvasena satthā dhammaṃ desesi. Sā desanāvasāne pañcahi dārikāsatehi",
  "atk-s0502a0:1106_12": "saddhiṃ sotāpattiphale patiṭṭhahi. Meṇḍakaseṭṭhipi kho satthāramupasaṅkamitvā dhammakathaṃ",
  "atk-s0502a0:1106_13": "sutvā sotāpattiphale patiṭṭhāya svātanāya nimantetvā punadivase attano nivesane paṇītena",
  "atk-s0502a0:1106_14": "khādanīyena bhojanīyena buddhappamukhaṃ bhikkhusaṅghaṃ parivisitvā eteneva upāyena",
  "atk-s0502a0:1106_15": "aḍḍhamāsaṃ mahādānamadāsi. Satthā bhaddiyanagare yathābhirantaṃ viharitvā pakkāmi.",
  "atk-s0502a0:1107_0": "Tena kho pana samayena bimbisāro ca pasenadi kosalo ca aññamaññaṃ bhaginipatikā honti.",
  "atk-s0502a0:1107_1": "Athekadivasaṃ kosalarājā cintesi – “bimbisārassa vijite pañca amitabhogā mahāpuññā",
  "atk-s0502a0:1107_2": "vasanti, mayhaṃ vijite ekopi tādiso natthi, yaṃnūnāhaṃ bimbisārassa santikaṃ gantvā",
  "atk-s0502a0:1107_3": "ekaṃ mahāpuññaṃ yāceyya”nti. So tattha gantvā raññā katapaṭisanthāro “kiṃ kāraṇā",
  "atk-s0502a0:1107_4": "āgatosī”ti puṭṭho “‘tumhākaṃ vijite pañca amitabhogā mahāpuññā vasanti, tato ekaṃ",
  "atk-s0502a0:1107_5": "gahetvā gamissāmī’ti āgatomhi, tesu me ekaṃ dethā”ti āha. “Mahākulāni amhehi cāletuṃ",
  "atk-s0502a0:1107_6": "na sakkā”ti āha. “Ahaṃ aladdhā na gamissāmī”ti āha. Rājā amaccehi saddhiṃ mantetvā",
  "atk-s0502a0:1107_7": "“jotikādīnaṃ mahākulānaṃ cālanaṃ nāma mahāpathaviyā cālanasadisaṃ, meṇḍakamahāseṭṭhissa",
  "atk-s0502a0:1107_8": "putto dhanañcayaseṭṭhi nāma atthi, tena saddhiṃ mantetvā paṭivacanaṃ te dassāmī”ti",
  "atk-s0502a0:1107_9": "vatvā taṃ pakkosāpetvā, tāta, kosalarājā “‘ekaṃ dhanaseṭṭhiṃ gahetvā gamissāmī’ti",
  "atk-s0502a0:1107_10": "vadati, tvaṃ tena saddhiṃ gacchāhī”ti. “Tumhesu pahiṇantesu gamissāmi, devā”ti. “Tena",
  "atk-s0502a0:1107_11": "hi parivacchaṃ katvā gaccha, tātā”ti. So attano kattabbayuttakamakāsi. Rājāpissa",
  "atk-s0502a0:1107_12": "mahantaṃ sakkāraṃ katvā, “imaṃ ādāya gacchathā”ti pasenadirājānaṃ uyyojesi. So taṃ",
  "atk-s0502a0:1107_13": "ādāya sabbattha ekarattivāsena gacchanto ekaṃ phāsukaṭṭhānaṃ patvā nivāsaṃ gaṇhi,",
  "atk-s0502a0:1107_14": "atha naṃ dhanañcayaseṭṭhi pucchi – “idaṃ kassa vijita”nti? “Mayhaṃ, seṭṭhī”ti. “Kīva",
  "atk-s0502a0:1107_15": "dūro ito sāvatthī”ti? “Sattayojanamatthake”ti. “Antonagaraṃ sambādhaṃ, amhākaṃ parijano",
  "atk-s0502a0:1107_16": "mahanto, sace rocetha, idheva vaseyyāma, devā”ti. Rājā “sādhū”ti sampaṭicchitvā tasmiṃ",
  "atk-s0502a0:1107_17": "ṭhāne nagaraṃ māpetvā tassa datvā agamāsi. Tasmiṃ padese sayaṃ vasanaṭṭhānassa gahitattā",
  "atk-s0502a0:1107_18": "nagarassa sāketantveva nāmaṃ ahosi.",
  "atk-s0502a0:1108_0": "Sāvatthiyampi kho migāraseṭṭhino putto puṇṇavaḍḍhanakumāro nāma vayappatto ahosi.",
  "atk-s0502a0:1108_1": "Atha naṃ mātāpitaro vadiṃsu – “tāta, tava ruccanaṭṭhāne ekaṃ dārikaṃ upadhārehī”ti.",
  "atk-s0502a0:1108_2": "“‘Mayhaṃ evarūpāya bhariyāya kiccaṃ natthī’ti, putta, mā evaṃ kari, kulaṃ nāma aputtakaṃ",
  "atk-s0502a0:1108_3": "na tiṭṭhatī”ti. So punappunaṃ vuccamāno “tena hi pañcakalyāṇasamannāgataṃ dārikaṃ",
  "atk-s0502a0:1108_4": "labhamāno tumhākaṃ vacanaṃ karissāmī”ti āha. “Kāni panetāni pañca kalyāṇāni nāma,",
  "atk-s0502a0:1108_5": "tātā”ti. Kesakalyāṇaṃ, maṃsakalyāṇaṃ, aṭṭhikalyāṇaṃ, chavikalyāṇaṃ, vayakalyāṇanti.",
  "atk-s0502a0:1108_6": "Mahāpuññāya hi itthiyā kesā morakalāpasadisā hutvā muñcitvā vissaṭṭhā nivāsanantaṃ",
  "atk-s0502a0:1108_7": "paharitvā nivattitvā uddhaggā tiṭṭhanti, idaṃ kesakalyāṇaṃ nāma, dantāvaraṇaṃ bimbaphalasadisaṃ",
  "atk-s0502a0:1108_8": "vaṇṇasampannaṃ samaṃ suphusitaṃ hoti, idaṃ maṃsakalyāṇaṃ nāma, dantā sukkā samā aviraḷā",
  "atk-s0502a0:1108_9": "ussāpetvā ṭhapitavajirapanti viya samacchinnasaṅkhapanti viya ca sobhanti, idaṃ aṭṭhikalyāṇaṃ",
  "atk-s0502a0:1108_10": "nāma, kāḷiyā cuṇṇakādīhi avilitto eva chavivaṇṇo siniddho nīluppaladāmasadiso hoti,",
  "atk-s0502a0:1108_11": "odātāya ca kaṇikārapupphadāmasadiso hoti, idaṃ chavikalyāṇaṃ nāma, dasakkhattuṃ vijātāpi",
  "atk-s0502a0:1108_12": "kho pana sakiṃ vijātā viya avigatayobbanāyeva hoti, idaṃ vayakalyāṇaṃ nāma hoti.",
  "atk-s0502a0:1108_13": "Athassa mātāpitaro aṭṭhuttarasatabrāhmaṇe nimantetvā bhojetvā “pañcakalyāṇasamannāgatā",
  "atk-s0502a0:1108_14": "itthiyo nāma hontī”ti pucchiṃsu. “Āma, hontī”ti. “Tena hi evarūpaṃ dārikaṃ pariyesituṃ",
  "atk-s0502a0:1108_15": "aṭṭha janā gacchantū”ti bahuṃ dhanaṃ datvā “āgatakāle vo kattabbaṃ jānissāma, gacchatha,",
  "atk-s0502a0:1108_16": "evarūpaṃ dārikaṃ pariyesatha, diṭṭhakāle ca imaṃ pilandhanaṃ dadeyyāthā”ti satasahassagghanikaṃ",
  "atk-s0502a0:1108_17": "suvaṇṇamālaṃ datvā uyyojesuṃ.",
  "atk-s0502a0:1109_0": "Te mahantamahantāni nagarāni gantvā pariyesamānā pañcakalyāṇasamannāgataṃ dārikaṃ",
  "atk-s0502a0:1109_1": "adisvā nivattitvā āgacchantā vivaṭanakkhattadivase sāketaṃ anuppattā – “ajja amhākaṃ",
  "atk-s0502a0:1109_2": "kammaṃ nipphajjissatī”ti cintayiṃsu. Tasmiṃ pana nagare anusaṃvaccharaṃ vivaṭanakkhattaṃ",
  "atk-s0502a0:1109_3": "nāma hoti. Tadā bahi anikkhamanakulānipi parivārena saddhiṃ gehā nikkhamitvā appaṭicchannena",
  "atk-s0502a0:1109_4": "sarīrena padasāva nadītīraṃ gacchanti. Tasmiṃ divase khattiyamahāsālādīnaṃ puttāpi",
  "atk-s0502a0:1109_5": "“attano samānajātikaṃ manāpaṃ kuladārikaṃ disvā mālāguḷena parikkhipissāmā”ti taṃ",
  "atk-s0502a0:1109_6": "taṃ maggaṃ nissāya tiṭṭhanti. Tepi kho brāhmaṇā nadītīre ekaṃ sālaṃ pavisitvā aṭṭhaṃsu.",
  "atk-s0502a0:1109_7": "“Tasmiṃ khaṇe visākhā pannarasasoḷasavassuddesikā hutvā sabbābharaṇapaṭimaṇḍitā pañcahi",
  "atk-s0502a0:1109_8": "kumārikāsatehi parivutā nadiṃ gantvā nhāyissāmī”ti taṃ padesaṃ pattā, atha kho megho",
  "atk-s0502a0:1109_9": "uṭṭhahitvā pāvassi. Pañcasatā kumārikāyo vegena gantvā sālaṃ pavisiṃsu. Brāhmaṇā",
  "atk-s0502a0:1109_10": "olokentā tāsu ekampi pañcakalyāṇasamannāgataṃ na passiṃsu. Atha visākhā pakatigamaneneva",
  "atk-s0502a0:1109_11": "sālaṃ pāvisi, vatthābharaṇāni temiṃsu. Brāhmaṇā tassā cattāri kalyāṇāni disvā dante",
  "atk-s0502a0:1109_12": "passitukāmā “alasajātikā amhākaṃ dhītā, etissā sāmiko kañjikamattampi na labhissati",
  "atk-s0502a0:1109_13": "maññe”ti aññamaññaṃ kathayiṃsu. Atha ne visākhā āha – “kaṃ vadetha tumhe”ti? “Taṃ",
  "atk-s0502a0:1109_14": "kathema, ammā”ti. Madhuro hi tassā saddo kaṃsatāḷasaro viya niccharati. Atha ne puna",
  "atk-s0502a0:1109_15": "madhurasaddena “kiṃ kāraṇā bhaṇathā”ti pucchi. “Tava parivāritthiyo vatthālaṅkāre",
  "atk-s0502a0:1109_16": "atemetvā vegena sālaṃ paviṭṭhā, tuyhaṃ ettakaṃ ṭhānaṃ vegena āgamanamattampi natthi,",
  "atk-s0502a0:1109_17": "vatthābharaṇāni temetvā āgatāsi. Tasmā kathema, ammā”ti.",
  "atk-s0502a0:1110_0": "“Tātā, evaṃ mā vadetha, ahaṃ etāhi balavatarā, kāraṇaṃ pana sallakkhetvā javena nāgatāmhī”ti.",
  "atk-s0502a0:1110_1": "“Kiṃ, ammā”ti? “Tātā, cattāro janā javamānā na sobhanti, aparampi kāraṇaṃ atthī”ti.",
  "atk-s0502a0:1110_2": "“Katame cattāro janā javamānā na sobhanti, ammā”ti? Tātā, abhisittarājā tāva sabbābharaṇapaṭimaṇḍito",
  "atk-s0502a0:1110_3": "kacchaṃ bandhitvā rājaṅgaṇe javamāno na sobhati, “kiṃ ayaṃ rājā gahapatiko viya dhāvatī”ti",
  "atk-s0502a0:1110_4": "aññadatthu garahaṃ labhati, saṇikaṃ gacchantova sobhati. Rañño maṅgalahatthīpi alaṅkato",
  "atk-s0502a0:1110_5": "javamāno na sobhati, vāraṇalīḷāya gacchantova sobhati. Pabbajito javamāno na sobhati,",
  "atk-s0502a0:1110_6": "“kiṃ ayaṃ samaṇo gihī viya dhāvatī”ti kevalaṃ garahameva labhati, samitagamanena",
  "atk-s0502a0:1110_7": "pana sobhati. Itthī javamānā na sobhati, “kiṃ esā itthī puriso viya dhāvatī”ti garahitabbāva",
  "atk-s0502a0:1110_8": "hoti, “ime cattāro janā javamānā na sobhanti, tātā”ti. “Katamaṃ pana aparaṃ kāraṇaṃ,",
  "atk-s0502a0:1110_9": "ammā”ti? “Tātā, mātāpitaro nāma dhītaraṃ aṅgapaccaṅgāni saṇṭhāpetvā posenti. Mayañhi",
  "atk-s0502a0:1110_10": "vikkiṇeyyabhaṇḍaṃ nāma, amhe parakulapesanatthāya posenti. Sace javamānānaṃ nivatthadussakaṇṇe",
  "atk-s0502a0:1110_11": "vā akkamitvā bhūmiyaṃ vā pakkhalitvā patitakāle hattho vā pādo vā bhijjeyya, kulasseva",
  "atk-s0502a0:1110_12": "bhāro bhaveyya, pasādhanabhaṇḍaṃ pana me temetvā sussissati. Imaṃ kāraṇaṃ sallakkhetvā",
  "atk-s0502a0:1110_13": "na dhāvitāmhi, tātā”ti.",
  "atk-s0502a0:1111_0": "Brāhmaṇā tassā kathanakāle dantasampattiṃ disvā “evarūpā no dantasampatti diṭṭhapubbā”ti",
  "atk-s0502a0:1111_1": "tassā sādhukāraṃ datvā, “amma, tuyhamevesā anucchavikā”ti vatvā taṃ suvaṇṇamālaṃ",
  "atk-s0502a0:1111_2": "pilandhayiṃsu. Atha ne pucchi – “kataranagarato āgatāttha, tātā”ti? “Sāvatthito,",
  "atk-s0502a0:1111_3": "ammā”ti. “Seṭṭhikulaṃ kataraṃ nāmā”ti? “Migāraseṭṭhi nāma, ammā”ti. “Ayyaputto ko",
  "atk-s0502a0:1111_4": "nāmā”ti? “Puṇṇavaḍḍhanakumāro nāma, ammā”ti. Sā “samānajātikaṃ no kula”nti adhivāsetvā",
  "atk-s0502a0:1111_5": "pitu sāsanaṃ pahiṇi “amhākaṃ rathaṃ pesetū”ti. Kiñcāpi hi sā āgamanakāle padasā āgatā,",
  "atk-s0502a0:1111_6": "suvaṇṇamālāya pana pilandhanakālato paṭṭhāya tathā gantuṃ na labhati, issaradārikā",
  "atk-s0502a0:1111_7": "rathādīhi gacchanti, itarā pakatiyānakaṃ vā abhiruhanti, chattaṃ vā tālapaṇṇaṃ vā",
  "atk-s0502a0:1111_8": "upari karonti, tasmimpi asati nivatthasāṭakassa dasantaṃ ukkhipitvā aṃse khipantā",
  "atk-s0502a0:1111_9": "gacchanti eva. Tassā pana pitā pañca rathasatāni pesesi. Sā saparivārā rathaṃ āruyha",
  "atk-s0502a0:1111_10": "gatā. Brāhmaṇāpi ekatova agamaṃsu. Atha ne seṭṭhi pucchi – “kuto āgatātthā”ti? “Sāvatthito",
  "atk-s0502a0:1111_11": "mahāseṭṭhī”ti. “Seṭṭhi kataro nāmā”ti? “Migāraseṭṭhi nāmā”ti. “Putto ko nāmā”ti?",
  "atk-s0502a0:1111_12": "“Puṇṇavaḍḍhanakumāro nāma mahāseṭṭhī”ti. “Dhanaṃ kittaka”nti? “Cattālīsakoṭiyo mahāseṭṭhī”ti.",
  "atk-s0502a0:1111_13": "“Dhanaṃ tāva amhākaṃ dhanaṃ upādāya kākaṇikamattaṃ, dārikāya pana ārakkhamattāya",
  "atk-s0502a0:1111_14": "laddhakālato paṭṭhāya kiṃ aññena kāraṇenā”ti adhivāsesi. So tesaṃ sakkāraṃ katvā",
  "atk-s0502a0:1111_15": "ekāhadvīhaṃ vasāpetvā uyyojesi.",
  "atk-s0502a0:1112_0": "Te sāvatthiṃ gantvā migāraseṭṭhissa “laddhā no dārikā”ti ārocayiṃsu. “Kassa dhītā”ti?",
  "atk-s0502a0:1112_1": "“Dhanañcayaseṭṭhino”ti. So “mahākulassa me dārikā laddhā, khippameva naṃ ānetuṃ vaṭṭatī”ti",
  "atk-s0502a0:1112_2": "tattha gamanatthaṃ rañño ārocesi. Rājā “‘mahākulaṃ etaṃ mayā bimbisārassa santikā",
  "atk-s0502a0:1112_3": "ānetvā sākete nivesitaṃ, tassa sammānaṃ kātuṃ vaṭṭatī’ti ahampi āgamissāmī”ti āha,",
  "atk-s0502a0:1112_4": "so “sādhu, devā”ti vatvā dhanañcayaseṭṭhino sāsanaṃ pesesi – “mayi āgacchante rājāpi",
  "atk-s0502a0:1112_5": "āgamissati, mahantaṃ rājabalaṃ ettakassa janassa kattabbayuttakaṃ kātuṃ sakkhissasi,",
  "atk-s0502a0:1112_6": "na sakkhissasī”ti? Itaropi “sacepi dasa rājāno āgacchanti, āgacchantū”ti paṭisāsanaṃ",
  "atk-s0502a0:1112_7": "pesesi. Migāraseṭṭhi tāva mahante nagare gehagopakamattaṃ ṭhapetvā sesajanaṃ ādāya",
  "atk-s0502a0:1112_8": "gantvā aḍḍhayojanamatte ṭhāne ṭhatvā “āgatāmhā”ti sāsanaṃ pahiṇi. Dhanañcayaseṭṭhi",
  "atk-s0502a0:1112_9": "bahupaṇṇākāraṃ pesetvā dhītarā saddhiṃ mantesi, “amma, sasuro kira te kosalaraññā",
  "atk-s0502a0:1112_10": "saddhiṃ āgato, tassa kataraṃ gehaṃ paṭijaggitabbaṃ, rañño kataraṃ, uparājādīnaṃ katarānī”ti?",
  "atk-s0502a0:1112_11": "Paṇḍitā seṭṭhidhītā vajiraggatikhiṇañāṇā kappasatasahassaṃ patthitapatthanā abhinīhārasampannā",
  "atk-s0502a0:1112_12": "“sasurassa me asukagehaṃ paṭijaggatha, rañño asukagehaṃ, uparājādīnaṃ asukānī”ti",
  "atk-s0502a0:1112_13": "saṃvidahitvā dāsakammakare pakkosāpetvā “ettakā rañño kattabbakiccaṃ karotha, ettakā",
  "atk-s0502a0:1112_14": "uparājādīnaṃ, hatthiassādayopi tumheyeva paṭijaggatha, assabandhādayopi āgantvā maṅgalachaṇaṃ",
  "atk-s0502a0:1112_15": "anubhavissantī”ti saṃvidahi. “Kiṃ kāraṇā”? “‘Mayaṃ visākhāya maṅgalaṭṭhānaṃ gantvā",
  "atk-s0502a0:1112_16": "na kiñci labhimha, assarakkhaṇādīni karontā sukhaṃ na vicarimhā’ti keci vattuṃ mā labhiṃsū”ti.",
  "atk-s0502a0:1113_0": "Taṃ divasameva visākhāya pitā pañcasate suvaṇṇakāre pakkosāpetvā “dhītu me mahālatāpasādhanaṃ",
  "atk-s0502a0:1113_1": "nāma karothā”ti rattasuvaṇṇassa nikkhasahassaṃ, tadanurūpāni ca rajatamaṇimuttāpavāḷavajirādīni",
  "atk-s0502a0:1113_2": "dāpesi. Rājā katipāhaṃ vasitvāva dhanañcayaseṭṭhissa sāsanaṃ pahiṇi “na sakkā seṭṭhinā",
  "atk-s0502a0:1113_3": "amhākaṃ ciraṃ posanaṃ nāma kātuṃ, dāni dārikāya gamanakālaṃ jānātū”ti. Sopi rañño",
  "atk-s0502a0:1113_4": "sāsanaṃ pesesi – “idāni vassakālo āgato, na sakkā catumāsaṃ vicarituṃ, tumhākaṃ balakāyassa",
  "atk-s0502a0:1113_5": "yaṃ yaṃ laddhuṃ vaṭṭati, sabbaṃ taṃ mama bhāro, mayā pesitakāle devo gamissatī”ti.",
  "atk-s0502a0:1113_6": "Tato paṭṭhāya sāketanagaraṃ niccanakkhattaṃ viya ahosi. Rājānaṃ ādiṃ katvā sabbesaṃ",
  "atk-s0502a0:1113_7": "mālāgandhavatthādīni paṭiyattāneva honti. Tato te janā cintayiṃsu – “seṭṭhi amhākameva",
  "atk-s0502a0:1113_8": "sakkāraṃ karotī”ti, evaṃ tayo māsā atikkantā, pasādhanaṃ pana tāva na niṭṭhāti. Kammantādhiṭṭhāyakā",
  "atk-s0502a0:1113_9": "āgantvā seṭṭhino ārocesuṃ – “aññaṃ asantaṃ nāma natthi, balakāyassa pana bhattapacanadārūni",
  "atk-s0502a0:1113_10": "nappahontī”ti. “Gacchatha, tātā, imasmiṃ nagare parijiṇṇā hatthisālādayo ceva parijiṇṇakāni",
  "atk-s0502a0:1113_11": "ca gehāni gahetvā pacathā”ti. Evaṃ pacantānampi aḍḍhamāso atikkanto. Tato punapi",
  "atk-s0502a0:1113_12": "“dārūni natthī”ti ārocayiṃsu. “Imasmiṃ kāle na sakkā dārūni laddhuṃ, dussakoṭṭhāgārāni",
  "atk-s0502a0:1113_13": "vivaritvā thūlasāṭakehi vaṭṭiyo katvā telacāṭīsu temetvā bhattaṃ pacathā”ti. Te aḍḍhamāsaṃ",
  "atk-s0502a0:1113_14": "tathā akaṃsu. Evaṃ cattāro māsā atikkantā, pasādhanampi niṭṭhitaṃ.",
  "atk-s0502a0:1114_0": "Tasmiṃ pasādhane catasso vajiranāḷiyo upayogaṃ agamaṃsu, muttānaṃ ekādasa nāḷiyo,",
  "atk-s0502a0:1114_1": "pavāḷassa bāvīsati nāḷiyo, maṇīnaṃ tettiṃsa nāḷiyo. Iti etehi ca aññehi ca ratanehi",
  "atk-s0502a0:1114_2": "niṭṭhānaṃ agamāsi. Asuttamayaṃ pasādhanaṃ rajatena suttakiccaṃ kariṃsu. Taṃ sīse",
  "atk-s0502a0:1114_3": "paṭimukkaṃ pādapiṭṭhiṃ gacchati. Tasmiṃ tasmiṃ ṭhāne muddikā yojetvā katā suvaṇṇamayā",
  "atk-s0502a0:1114_4": "gaṇṭhikā honti, rajatamayā pāsakā, matthakamajjhe ekā muddikā, dvīsu kaṇṇapiṭṭhīsu",
  "atk-s0502a0:1114_5": "dve, galavāṭake ekā, dvīsu jattūsu dve, dvīsu kapparesu dve, dvīsu kaṭipassesu dveti.",
  "atk-s0502a0:1114_6": "Tasmiṃ kho pana pasādhane ekaṃ moraṃ kariṃsu, tassa dakkhiṇapakkhe rattasuvaṇṇamayāni",
  "atk-s0502a0:1114_7": "pañca pattasatāni ahesuṃ, vāmapakkhe pañca pattasatāni, tuṇḍaṃ pavāḷamayaṃ, akkhīni",
  "atk-s0502a0:1114_8": "maṇimayāni, tathā gīvā ca piñchāni ca, pattanāḷiyo rajatamayā, tathā jaṅghāyo. So",
  "atk-s0502a0:1114_9": "visākhāya matthakamajjhe pabbatakūṭe ṭhatvā naccanamayūro viya khāyati. Pattanāḷisahassassa",
  "atk-s0502a0:1114_10": "saddo dibbasaṅgītaṃ viya pañcaṅgikatūriyaghoso viya ca pavattati. Santikaṃ upagatāyeva",
  "atk-s0502a0:1114_11": "tassā amorabhāvaṃ jānanti. Pasādhanaṃ navakoṭiagghanakaṃ ahosi, satasahassaṃ hatthakammamūlaṃ dīyittha.",
  "atk-s0502a0:1115_0": "“Kissa pana nissandena tāyetaṃ pasādhanaṃ laddha”nti? Sā kira kassapasammāsambuddhakāle",
  "atk-s0502a0:1115_1": "vīsatiyā bhikkhusahassānaṃ cīvarasāṭakaṃ datvā suttampi sūciyopi rajanampi attano",
  "atk-s0502a0:1115_2": "santakameva adāsi. Tassa cīvaradānassa nissandena imaṃ mahālatāpasādhanaṃ labhi.",
  "atk-s0502a0:1115_3": "Itthīnañhi cīvaradānaṃ mahālatāpasādhanabhaṇḍena matthakaṃ pappoti, purisānaṃ iddhimayapattacīvarenāti.",
  "atk-s0502a0:1115_4": "Evaṃ mahāseṭṭhi catūhi māsehi dhītu parivacchaṃ katvā tassā deyyadhammaṃ dadamāno",
  "atk-s0502a0:1115_5": "kahāpaṇapūrāni pañca sakaṭasatāni adāsi, suvaṇṇabhājanapūrāni pañca, rajatabhājanapūrāni",
  "atk-s0502a0:1115_6": "pañca, tambabhājanapūrāni pañca, pattuṇṇavatthakoseyyavatthapūrāni pañca, sappipūrāni",
  "atk-s0502a0:1115_7": "pañca, telapūrāni pañca, sālitaṇḍulapūrāni pañca, naṅgalaphālādiupakaraṇapūrāni pañcasakaṭasatāni",
  "atk-s0502a0:1115_8": "adāsi. Evaṃ kirassa ahosi – “mama dhītu gataṭṭhāne ‘asukena nāma me attho’ti mā parassa",
  "atk-s0502a0:1115_9": "gehadvāraṃ pahiṇī”ti. Tasmā sabbūpakaraṇāni dāpesi. Ekekasmiṃ rathe sabbālaṅkārapaṭimaṇḍitā",
  "atk-s0502a0:1115_10": "tisso tisso vaṇṇadāsiyo ṭhapetvā pañca rathasatāni adāsi. “Etaṃ nhāpentiyo bhojentiyo",
  "atk-s0502a0:1115_11": "alaṅkarontiyo vicarathā”ti diyaḍḍhasahassaparicārikāyo adāsi. Athassa etadahosi –",
  "atk-s0502a0:1115_12": "“mama dhītu gāvo dassāmī”ti. So purise āṇāpesi – “gacchatha bhaṇe cūḷavajassa dvāraṃ",
  "atk-s0502a0:1115_13": "vivaritvā tīsu gāvutesu tisso bheriyo gahetvā tiṭṭhatha, puthulato usabhamatte ṭhāne",
  "atk-s0502a0:1115_14": "ubhosu passesu tiṭṭhatha. Gāvīnaṃ tato paraṃ gantuṃ mā adattha. Evaṃ ṭhitakāle bherisaññaṃ",
  "atk-s0502a0:1115_15": "kareyyāthā”ti. Te tathā akaṃsu. Te gāvīnaṃ vajato nikkhamitvā gāvutaṃ gatakāle bherisaññaṃ",
  "atk-s0502a0:1115_16": "akaṃsu, puna aḍḍhayojanaṃ gatakāle akaṃsu. Punapi tigāvutaṃ gatakāle bherisaññaṃ",
  "atk-s0502a0:1115_17": "akaṃsu, puthulato gamanañca nivāresuṃ. Evaṃ dīghato tigāvute, puthulato usabhamatte",
  "atk-s0502a0:1115_18": "ṭhāne gāviyo aññamaññaṃ nighaṃsantiyo aṭṭhaṃsu.",
  "atk-s0502a0:1116_0": "Mahāseṭṭhi “mama dhītu ettakā gāvo alaṃ, dvāraṃ pidahathā”ti vajadvāraṃ pidahāpesi.",
  "atk-s0502a0:1116_1": "Dvārasmiṃ pidahite visākhāya puññabalena balavagāvo ca dhenuyo ca uppatitvā uppatitvā",
  "atk-s0502a0:1116_2": "nikkhamiṃsu. Manussānaṃ vārentānaṃ vārentānameva saṭṭhisahassā balavagāvo ca saṭṭhisahassā",
  "atk-s0502a0:1116_3": "dhenuyo ca nikkhantā, tattakā balavavacchā tāsaṃ dhenūnaṃ usabhā uppatitvā anubandhā",
  "atk-s0502a0:1116_4": "ahesuṃ. “Kissa pana nissandena evaṃ gāvo gatā”ti? Nivārentānaṃ nivārentānaṃ dinnadānassa.",
  "atk-s0502a0:1116_5": "Sā kira kassapasammāsambuddhakāle kikissa rañño sattannaṃ dhītānaṃ kaniṭṭhā saṅghadāsī",
  "atk-s0502a0:1116_6": "nāma hutvā vīsatiyā bhikkhusahassānaṃ pañcagorasadānaṃ dadamānā therānañca daharānañca",
  "atk-s0502a0:1116_7": "sāmaṇerānañca pattaṃ pidahitvā, “alaṃ, ala”nti nivārentānampi “idaṃ madhuraṃ, idaṃ",
  "atk-s0502a0:1116_8": "manāpa”nti adāsi. Evaṃ tassa nissandena vāriyamānāpi gāvo nikkhamiṃsu. Seṭṭhinā ettakassa",
  "atk-s0502a0:1116_9": "dhanassa dinnakāle seṭṭhibhariyā āha – “tumhehi mayhaṃ dhītu sabbaṃ saṃvidahitaṃ,",
  "atk-s0502a0:1116_10": "veyyāvaccakarā pana dāsadāsiyo na saṃvidahitā, kiṃ kāraṇā”ti? “Mama dhītari sasinehanissinehānaṃ",
  "atk-s0502a0:1116_11": "jānanatthaṃ. Ahañhi tāya saddhiṃ āgacchamānake gīvāya gahetvā na pahiṇāmi, yānaṃ",
  "atk-s0502a0:1116_12": "āruyha gamanakāleyeva etāya saddhiṃ gantukāmā gacchantu, mā agantukāmāti vakkhāmī”ti āha.",
  "atk-s0502a0:1117_0": "Atha “sve mama dhītā gamissatī”ti gabbhe nisinno dhītaraṃ samīpe nisīdāpetvā, “amma,",
  "atk-s0502a0:1117_1": "patikule vasantiyā nāma imañca imañca ācāraṃ rakkhituṃ vaṭṭatī”ti ovādamadāsi. Ayampi",
  "atk-s0502a0:1117_2": "migāraseṭṭhi anantaragabbhe nisinno dhanañcayaseṭṭhino ovādaṃ assosi. Sopi seṭṭhi",
  "atk-s0502a0:1117_3": "dhītaraṃ evaṃ ovadi –",
  "atk-s0502a0:1118_0": "“Amma, sasurakule vasantiyā nāma antoaggi bahi na nīharitabbo, bahiaggi anto na pavesetabbo,",
  "atk-s0502a0:1118_1": "dadantasseva dātabbaṃ, adadantassa na dātabbaṃ, dadantassāpi adadantassāpi dātabbaṃ,",
  "atk-s0502a0:1118_2": "sukhaṃ nisīditabbaṃ, sukhaṃ bhuñjitabbaṃ, sukhaṃ nipajjitabbaṃ, aggi paricaritabbo,",
  "atk-s0502a0:1118_3": "antodevatā namassitabbā”ti.",
  "atk-s0502a0:1119_0": "Imaṃ dasavidhaṃ ovādaṃ datvā punadivase sabbā seniyo sannipātetvā rājasenāya majjhe",
  "atk-s0502a0:1119_1": "aṭṭha kuṭumbike pāṭibhoge gahetvā, “sace me gataṭṭhāne dhītu doso uppajjati, tumhehi",
  "atk-s0502a0:1119_2": "sodhetabbo”ti vatvā navakoṭiagghanakena mahālatāpasādhanena dhītaraṃ pasādhetvā nhānacuṇṇamūlakaṃ",
  "atk-s0502a0:1119_3": "catupaṇṇāsakoṭidhanaṃ datvā yānaṃ āropetvā sāketassa sāmantā attano santakesu anurādhapuramattesu",
  "atk-s0502a0:1119_4": "cuddasasu bhattagāmesu bheriṃ carāpesi – “mama dhītarā saddhiṃ gantukāmā gacchantū”ti.",
  "atk-s0502a0:1119_5": "Te saddaṃ sutvāva – “amhākaṃ ayyāya gamanakāle kiṃ amhākaṃ idhā”ti cuddasa gāmakā",
  "atk-s0502a0:1119_6": "kiñci asesetvā nikkhamiṃsu? Dhanañcayaseṭṭhipi rañño ca migāraseṭṭhino ca sakkāraṃ",
  "atk-s0502a0:1119_7": "katvā thokaṃ anugantvā tehi saddhiṃ dhītaraṃ uyyojesi.",
  "atk-s0502a0:1120_0": "Migāraseṭṭhipi sabbapacchato yānake nisīditvā gacchanto balakāyaṃ disvā, “ke nāmete”ti",
  "atk-s0502a0:1120_1": "pucchi. “Suṇisāya vo veyyāvaccakarā dāsidāsā”ti. “Ettake ko posessa”ti? “Pothetvā",
  "atk-s0502a0:1120_2": "te palāpetha, apalāyante ito daṇḍaṃ karothā”ti. Visākhā pana “apetha, mā vāretha,",
  "atk-s0502a0:1120_3": "balameva balassa bhattaṃ dassatī”ti āha. Seṭṭhi evaṃ vuttepi, “amma, natthi amhākaṃ",
  "atk-s0502a0:1120_4": "etehi attho, ko ete posessatī”ti leḍḍudaṇḍādīhi pothetvā palāpetvā sesake “alaṃ amhākaṃ",
  "atk-s0502a0:1120_5": "ettakehī”ti gahetvā pāyāsi. Atha visākhā sāvatthinagaradvāraṃ sampattakāle cintesi",
  "atk-s0502a0:1120_6": "– “paṭicchannayānasmiṃ nu kho nisīditvā pavisissāmi, udāhu rathe ṭhatvā”ti. Athassā",
  "atk-s0502a0:1120_7": "etadahosi – “paṭicchannayānena me pavisantiyā mahālatāpasādhanassa viseso na paññāyissatī”ti.",
  "atk-s0502a0:1120_8": "Sā sakalanagarassa attānaṃ dassentī rathe ṭhatvā nagaraṃ pāvisi. Sāvatthivāsino visākhāya",
  "atk-s0502a0:1120_9": "sampattiṃ disvā, “esā kira visākhā nāma, evarūpā ayaṃ sampatti etissāva anucchavikā”ti",
  "atk-s0502a0:1120_10": "āhaṃsu. Iti sā mahāsampattiyā seṭṭhino gehaṃ pāvisi. Gatadivase cassā sakalanagaravāsino",
  "atk-s0502a0:1120_11": "“amhākaṃ dhanañcayaseṭṭhi attano nagaraṃ sampattānaṃ mahāsakkāraṃ akāsī”ti yathāsatti",
  "atk-s0502a0:1120_12": "yathābalaṃ paṇṇākāraṃ pahiṇiṃsu. Visākhā pahitapahitaṃ paṇṇākāraṃ tasmiṃyeva nagare",
  "atk-s0502a0:1120_13": "aññamaññesu kulesu sabbatthakameva dāpesi. Iti sā “idaṃ mayhaṃ mātu detha, idaṃ mayhaṃ",
  "atk-s0502a0:1120_14": "pitu detha, idaṃ mayhaṃ bhātu detha, idaṃ mayhaṃ bhaginiyā dethā”ti tesaṃ tesaṃ vayānurūpaṃ",
  "atk-s0502a0:1120_15": "piyavacanaṃ vatvā paṇṇākāraṃ pesentī sakalanagaravāsino ñātake viya akāsi. Athassā",
  "atk-s0502a0:1120_16": "rattibhāgasamanantare ājaññavaḷavāya gabbhavuṭṭhānaṃ ahosi. Sā dāsīhi daṇḍadīpikā",
  "atk-s0502a0:1120_17": "gāhāpetvā tattha gantvā vaḷavaṃ uṇhodakena nhāpetvā telena makkhāpetvā attano vasanaṭṭhānameva agamāsi.",
  "atk-s0502a0:1121_0": "Migāraseṭṭhipi puttassa āvāhamaṅgalaṃ karonto dhuravihāre vasantampi tathāgataṃ amanasikaritvā",
  "atk-s0502a0:1121_1": "dīgharattaṃ naggasamaṇakesu patiṭṭhitena pemena codiyamāno “mayhaṃ ayyānampi sakkāraṃ",
  "atk-s0502a0:1121_2": "karissāmī”ti ekadivasaṃ anekasatesu navabhājanesu nirudakapāyāsaṃ pacāpetvā pañcasate",
  "atk-s0502a0:1121_3": "acelake nimantāpetvā antogehaṃ pavesetvā, “āgacchatu me suṇisā, arahante vandatū”ti",
  "atk-s0502a0:1121_4": "visākhāya sāsanaṃ pahiṇi. Sā “arahanto”ti vacanaṃ sutvā sotāpannā ariyasāvikā haṭṭhatuṭṭhā",
  "atk-s0502a0:1121_5": "hutvā tesaṃ bhojanaṭṭhānaṃ āgantvā te oloketvā, “evarūpā hirottappavirahitā arahantā",
  "atk-s0502a0:1121_6": "nāma na honti, kasmā maṃ sasuro pakkosāpesī”ti, “dhī, dhī”ti seṭṭhiṃ garahitvā attano",
  "atk-s0502a0:1121_7": "vasanaṭṭhānameva gatā. Acelakā taṃ disvā sabbe ekappahāreneva seṭṭhiṃ garahiṃsu –",
  "atk-s0502a0:1121_8": "“kiṃ tvaṃ, gahapati, aññaṃ nālattha, samaṇassa gotamassa sāvikaṃ mahākāḷakaṇṇiṃ idha",
  "atk-s0502a0:1121_9": "pavesesi, vegena naṃ imasmā gehā nikkaḍḍhāpehī”ti. So “na sakkā mayā imesaṃ vacanamatteneva",
  "atk-s0502a0:1121_10": "nikkaḍḍhāpetuṃ, mahākulassa sā dhītā”ti cintetvā, “ayyā, daharā nāma jānitvā vā ajānitvā",
  "atk-s0502a0:1121_11": "vā kareyyuṃ, tumhe tuṇhī hothā”ti te uyyojetvā sayaṃ mahārahe āsane nisīditvā suvaṇṇapātiyaṃ",
  "atk-s0502a0:1121_12": "nirudakaṃ madhupāyāsaṃ paribhuñji.",
  "atk-s0502a0:1122_0": "Tasmiṃ samaye eko piṇḍapātikatthero piṇḍāya caranto taṃ nivesanaṃ pāvisi. Visākhā",
  "atk-s0502a0:1122_1": "sasuraṃ bījayamānā ṭhitā taṃ disvā “sasurassa ācikkhituṃ ayutta”nti yathā so theraṃ",
  "atk-s0502a0:1122_2": "passati, evaṃ apagantvā aṭṭhāsi. So pana bālo theraṃ disvāpi apassanto viya hutvā",
  "atk-s0502a0:1122_3": "adhomukho bhuñjateva. Visākhā “theraṃ disvāpi me sasuro saññaṃ na karotī”ti ñatvā,",
  "atk-s0502a0:1122_4": "“aticchatha, bhante, mayhaṃ sasuro purāṇaṃ khādatī”ti āha. So nigaṇṭhehi kathitakāle",
  "atk-s0502a0:1122_5": "adhivāsetvāpi “purāṇaṃ khādatī”ti vuttakkhaṇeyeva hatthaṃ apanetvā, “imaṃ pāyāsaṃ",
  "atk-s0502a0:1122_6": "ito nīharatha, etaṃ imasmā gehā nikkaḍḍhatha, ayaṃ maṃ evarūpe maṅgalakāle asucikhādakaṃ",
  "atk-s0502a0:1122_7": "nāma karotī”ti āha. Tasmiṃ kho pana nivesane sabbepi dāsakammakarā visākhāya santakāva,",
  "atk-s0502a0:1122_8": "ko naṃ hatthe vā pāde vā gaṇhissati, mukhena kathetuṃ samatthopi natthi. Visākhā",
  "atk-s0502a0:1122_9": "sasurassa kathaṃ sutvā āha – “tāta, na ettakeneva mayaṃ nikkhamāma, nāhaṃ tumhehi",
  "atk-s0502a0:1122_10": "udakatitthato kumbhadāsī viya ānītā, dharamānakamātāpitūnaṃ dhītaro nāma na ettakeneva",
  "atk-s0502a0:1122_11": "nikkhamanti, eteneva me kāraṇena pitā idhāgamanakāle aṭṭha kuṭumbike pakkosāpetvā",
  "atk-s0502a0:1122_12": "‘sace me dhītu doso uppajjati, sodheyyāthā’ti vatvā maṃ tesaṃ hatthe ṭhapesi, te",
  "atk-s0502a0:1122_13": "pakkosāpetvā mayhaṃ dosādosaṃ sodhāpethā”ti.",
  "atk-s0502a0:1123_0": "Seṭṭhi “kalyāṇaṃ esā kathetī”ti aṭṭha kuṭumbike pakkosāpetvā, “ayaṃ dārikā maṅgalakāle",
  "atk-s0502a0:1123_1": "nisīditvā suvaṇṇapātiyaṃ nirudakapāyāsaṃ paribhuñjantaṃ maṃ ‘asucikhādako’ti vadatī”ti",
  "atk-s0502a0:1123_2": "āha, “imissā dosaṃ āropetvā imaṃ gehato nikkaḍḍhathā”ti. “Evaṃ kira, ammā”ti. Nāhaṃ",
  "atk-s0502a0:1123_3": "evaṃ vadāmi, ekasmiṃ pana piṇḍapātikatthere gharadvāre ṭhite sasuro me appodakaṃ",
  "atk-s0502a0:1123_4": "madhupāyāsaṃ paribhuñjanto taṃ na manasikaroti, ahaṃ “mayhaṃ sasuro imasmiṃ attabhāve",
  "atk-s0502a0:1123_5": "puññaṃ na karoti, purāṇapuññameva khādatī”ti cintetvā, “aticchatha, bhante, mayhaṃ",
  "atk-s0502a0:1123_6": "sasuro purāṇaṃ khādatī”ti avacaṃ, “ettha me ko doso”ti? “Ayya, idha doso natthi,",
  "atk-s0502a0:1123_7": "amhākaṃ dhītā yuttaṃ katheti, tvaṃ kasmā kujjhasī”ti? “Ayyā, esa tāva doso mā hotu,",
  "atk-s0502a0:1123_8": "ayaṃ pana ekadivasaṃ majjhimayāme dāsīparivutā pacchāgehaṃ agamāsī”ti. “Evaṃ kira,",
  "atk-s0502a0:1123_9": "ammā”ti. “Tātā, nāhaṃ aññena kāraṇena gatā, imasmiṃ pana gehe ājāneyyavaḷavāya vijātāya",
  "atk-s0502a0:1123_10": "saññampi akatvā nisīdituṃ nāma ayutta”nti daṇḍadīpikā gāhāpetvā uṇhodakādīnipi gāhāpetvā",
  "atk-s0502a0:1123_11": "dāsīhi saddhiṃ gantvā vaḷavāya vijātaparihāraṃ kārāpesiṃ, “ettha me ko doso”ti? “Ayya,",
  "atk-s0502a0:1123_12": "idha doso natthi, amhākaṃ dhītā tava gehe dāsīhipi akattabbayuttakaṃ kammaṃ karoti,",
  "atk-s0502a0:1123_13": "tvaṃ kiṃ ettha dosaṃ passasī”ti?",
  "atk-s0502a0:1124_0": "Ayyā, idhāpi tāva doso mā hotu, imissā pana pitā idhāgamanakāle imaṃ ovadanto guyhe",
  "atk-s0502a0:1124_1": "paṭicchanne dasa ovāde adāsi, tesaṃ atthaṃ na jānāmi, tesaṃ me atthaṃ kathetu. Imissā",
  "atk-s0502a0:1124_2": "pana pitā “antoaggi bahi na nīharitabbo”ti āha, “sakkā nu kho amhehi ubhato paṭivissakagehānaṃ",
  "atk-s0502a0:1124_3": "aggiṃ adatvā vasitu”nti? “Evaṃ kira, ammā”ti. “Tātā, mayhaṃ pitā na etaṃ sandhāya",
  "atk-s0502a0:1124_4": "kathesi. Idaṃ pana sandhāya kathesi – ‘amma, tava sassusasurasāmikānaṃ aguṇaṃ disvā",
  "atk-s0502a0:1124_5": "bahi tasmiṃ tasmiṃ gehe ṭhatvā mā kathesi. Evarūpo hi aggisadiso aggi nāma natthī”’ti.",
  "atk-s0502a0:1125_0": "Ayyā, etaṃ tāva evaṃ hotu, imissā pana pitā “bāhirato aggi na anto pavesetabbo”ti",
  "atk-s0502a0:1125_1": "āha, “kiṃ sakkā amhehi anto aggimhi nibbute bāhirato aggiṃ anāharitu”nti? “Evaṃ kira,",
  "atk-s0502a0:1125_2": "ammā”ti. Tātā, mayhaṃ pitā na etaṃ sandhāya kathesi, idaṃ pana sandhāya kathesi –",
  "atk-s0502a0:1125_3": "sace paṭivissakagehesu itthiyo vā purisā vā sassusasurasāmikānaṃ aguṇaṃ kathenti,",
  "atk-s0502a0:1125_4": "tehi kathitaṃ āharitvā “asuko nāma tumhākaṃ evañca evañca aguṇaṃ kathetī”ti puna",
  "atk-s0502a0:1125_5": "mā katheyyāsi. “Etena hi agginā sadiso aggi nāma natthī”ti. Evaṃ imasmimpi kāraṇe",
  "atk-s0502a0:1125_6": "sā niddosāva ahosi. Yathā ca ettha, evaṃ sesesupi.",
  "atk-s0502a0:1126": "Tesu pana ayamadhippāyo – yampi hi tassā pitarā “ye dadanti, tesaṃyeva dātabba”nti vuttaṃ. Taṃ “yācitakaṃ upakaraṇaṃ gahetvā ye paṭidenti, tesaññeva dātabba”nti sandhāya vuttaṃ.",
  "atk-s0502a0:1127": "“Ye na denti, tesaṃ na dātabba”nti idampi ye yācitakaṃ gahetvā na paṭidenti, tesaṃ na dātabbanti sandhāya vuttaṃ.",
  "atk-s0502a0:1128": "“Dadantassāpi adadantassāpi dātabba”nti idaṃ pana daliddesu ñātimittesu sampattesu te paṭidātuṃ sakkontu vā mā vā, tesaṃ dātumeva vaṭṭatīti sandhāya vuttaṃ.",
  "atk-s0502a0:1129": "“Sukhaṃ nisīditabba”nti idampi sassusasurasāmike disvā vuṭṭhātabbaṭṭhāne nisīdituṃ na vaṭṭatīti sandhāya vuttaṃ.",
  "atk-s0502a0:1130": "“Sukhaṃ bhuñjitabba”nti idaṃ pana sassusasurasāmikehi puretaraṃ abhuñjitvā te parivisitvā sabbehi laddhāladdhaṃ ñatvā pacchā sayaṃ bhuñjituṃ vaṭṭatīti sandhāya vuttaṃ.",
  "atk-s0502a0:1131_0": "“Sukhaṃ nipajjitabba”nti idampi sassusasurasāmikehi puretaraṃ sayanaṃ āruyha na nipajjitabbaṃ,",
  "atk-s0502a0:1131_1": "tesaṃ kattabbayuttakaṃ vattapaṭivattaṃ katvā pacchā sayaṃ nipajjituṃ yuttanti sandhāya vuttaṃ.",
  "atk-s0502a0:1132": "“Aggi paricaritabbo”ti idaṃ pana sassumpi sasurampi sāmikampi aggikkhandhaṃ viya uragarājānaṃ viya ca katvā passituṃ vaṭṭatīti sandhāya vuttaṃ.",
  "atk-s0502a0:1133_0": "“Antodevatā namassitabbā”ti idampi sassuñca sasurañca sāmikañca devatā viya katvā",
  "atk-s0502a0:1133_1": "daṭṭhuṃ vaṭṭatīti sandhāya vuttaṃ. Evaṃ seṭṭhi imesaṃ dasaovādānaṃ atthaṃ sutvā paṭivacanaṃ",
  "atk-s0502a0:1133_2": "apassanto adhomukho nisīdi.",
  "atk-s0502a0:1134_0": "Atha naṃ kuṭumbikā “kiṃ seṭṭhi aññopi amhākaṃ dhītu doso atthī”ti pucchiṃsu. “Natthi,",
  "atk-s0502a0:1134_1": "ayyā”ti. “Atha kasmā naṃ niddosaṃ akāraṇena gehā nikkaḍḍhāpesī”ti evaṃ vutte visākhā",
  "atk-s0502a0:1134_2": "āha – “tātā, kiñcāpi mayhaṃ sasurassa vacanena paṭhamameva gamanaṃ na yuttaṃ, pitā",
  "atk-s0502a0:1134_3": "pana me āgamanakāle mama dosasodhanatthāya maṃ tumhākaṃ hatthe ṭhapesi, tumhehi ca",
  "atk-s0502a0:1134_4": "me niddosabhāvo ñāto, idāni ca mayhaṃ gantuṃ yutta”nti dāsidāse “yānādīhi sajjāpethā”ti",
  "atk-s0502a0:1134_5": "āṇāpesi. Atha naṃ seṭṭhi kuṭumbike gahetvā “amma, mayā ajānitvāva kathitaṃ, khamāhi",
  "atk-s0502a0:1134_6": "me”ti āha. “Tāta, tumhākaṃ khamitabbaṃ tāva khamāmi, ahaṃ pana buddhasāsane aveccappasannassa",
  "atk-s0502a0:1134_7": "kulassa dhītā, na mayaṃ vinā bhikkhusaṅghena vattāma, sace mama ruciyā bhikkhusaṅghaṃ",
  "atk-s0502a0:1134_8": "paṭijaggituṃ labhāmi, vasissāmī”ti. “Amma, tvaṃ yathāruciyā tava samaṇe paṭijaggā”ti āha.",
  "atk-s0502a0:1135_0": "Visākhā dasabalaṃ nimantāpetvā punadivase nivesanaṃ pavesesi. Naggasamaṇāpi satthu",
  "atk-s0502a0:1135_1": "migāraseṭṭhino gehaṃ gamanabhāvaṃ sutvā gantvā gehaṃ parivāretvā nisīdiṃsu. Visākhā",
  "atk-s0502a0:1135_2": "dakkhiṇodakaṃ datvā “sabbo sakkāro paṭiyādito, sasuro me āgantvā dasabalaṃ parivisatū”ti",
  "atk-s0502a0:1135_3": "sāsanaṃ pesesi. Atha naṃ gantukāmaṃ ājīvakā “mā kho tvaṃ, gahapati, samaṇassa gotamassa",
  "atk-s0502a0:1135_4": "santikaṃ gacchā”ti nivāresuṃ. So “suṇhā me sayameva parivisatū”ti sāsanaṃ pahiṇi.",
  "atk-s0502a0:1135_5": "Sā buddhappamukhaṃ bhikkhusaṅghaṃ parivisitvā niṭṭhite bhattakicce puna sāsanaṃ pesesi",
  "atk-s0502a0:1135_6": "– “sasuro me āgantvā dhammakathaṃ suṇātū”ti. Atha naṃ “idāni agamanaṃ nāma ativiya",
  "atk-s0502a0:1135_7": "ayutta”nti dhammaṃ sotukāmatāya gacchantaṃ puna te āhaṃsu – “tena hi samaṇassa gotamassa",
  "atk-s0502a0:1135_8": "dhammaṃ suṇanto bahisāṇiyā nisīditvā suṇāhī”ti. Puretaramevassa gantvā sāṇiṃ parikkhipiṃsu.",
  "atk-s0502a0:1135_9": "So gantvā bahisāṇiyaṃ nisīdi. Satthā “tvaṃ bahisāṇiyaṃ vā nisīda, parakuṭṭe vā parasele",
  "atk-s0502a0:1135_10": "vā paracakkavāḷe vā pana nisīda, ahaṃ buddho nāma sakkomi taṃ mama saddaṃ sāvetu”nti",
  "atk-s0502a0:1135_11": "mahājambuṃ khandhe gahetvā cālento viya amatavassaṃ vassento viya ca dhammaṃ desetuṃ",
  "atk-s0502a0:1135_12": "anupubbiṃ kathaṃ ārabhi.",
  "atk-s0502a0:1136_0": "Sammāsambuddhe ca pana dhammaṃ desente purato ṭhitāpi pacchato ṭhitāpi cakkavāḷasataṃ",
  "atk-s0502a0:1136_1": "cakkavāḷasahassaṃ atikkamitvā ṭhitāpi akaniṭṭhabhavane ṭhitāpi “satthā mamaññeva",
  "atk-s0502a0:1136_2": "oloketi, mayhameva dhammaṃ desetī”ti vadanti. Satthā hi taṃ taṃ olokento viya tena",
  "atk-s0502a0:1136_3": "tena saddhiṃ sallapanto viya ca ahosi. Candasamā kira buddhā. Yathā cando gaganamajjhe",
  "atk-s0502a0:1136_4": "ṭhito “mayhaṃ upari cando, mayhaṃ upari cando”ti sabbasattānaṃ khāyati, evameva yattha",
  "atk-s0502a0:1136_5": "katthaci ṭhitānaṃ abhimukhe ṭhitā viya khāyanti. Idaṃ kira tesaṃ alaṅkatasīsaṃ chinditvā",
  "atk-s0502a0:1136_6": "añjitaakkhīni uppāṭetvā hadayamaṃsaṃ uppāṭetvā parassa dāsatthāya jālisadise putte",
  "atk-s0502a0:1136_7": "kaṇhājināsadisā dhītaro maddisadisā pajāpatiyo pariccajitvā dinnadānassa phalaṃ.",
  "atk-s0502a0:1136_8": "Migāraseṭṭhipi kho tathāgate dhammadesanaṃ vinivattente bahisāṇiyaṃ nisinnova sahassa",
  "atk-s0502a0:1136_9": "nayapaṭimaṇḍite sotāpattiphale patiṭṭhāya acalāya saddhāya samannāgato tīsu ratanesu",
  "atk-s0502a0:1136_10": "nikkaṅkho hutvā sāṇikaṇṇaṃ ukkhipitvā āgantvā suṇhāya thanaṃ mukhena gahetvā, “tvaṃ",
  "atk-s0502a0:1136_11": "me ajjato paṭṭhāya mātā”ti taṃ mātuṭṭhāne ṭhapesi. Tato paṭṭhāya migāramātā nāma",
  "atk-s0502a0:1136_12": "jātā. Pacchābhāge puttaṃ labhitvāpi migārotissa nāmamakāsi.",
  "atk-s0502a0:1137_0": "Mahāseṭṭhi suṇhāya thanaṃ vissajjetvā gantvā bhagavato dvīsu pādesu sirasā nipatitvā",
  "atk-s0502a0:1137_1": "pāde pāṇīhi ca parisambāhanto mukhena ca paricumbanto “migāro ahaṃ, bhante, migāro",
  "atk-s0502a0:1137_2": "ahaṃ, bhante”ti tikkhattuṃ nāmaṃ sāvetvā, “ahaṃ, bhante, ettakaṃ kālaṃ yattha nāma",
  "atk-s0502a0:1137_3": "dvinnaṃ mahapphalanti na jānāmi, idāni ca me suṇisaṃ nissāya ñātaṃ, sabbā apāyadukkhā",
  "atk-s0502a0:1137_4": "muttomhi, suṇisā me imaṃ gehaṃ āgacchantī mama atthāya hitāya sukhāya āgatā”ti vatvā imaṃ gāthamāha –",
  "atk-s0502a0:1138": "“Sohaṃ ajja pajānāmi, yattha dinnaṃ mahapphalaṃ;",
  "atk-s0502a0:1139": "Atthāya vata me bhaddā, suṇisā gharamāgatā”ti.",
  "atk-s0502a0:1140_0": "Visākhā punadivasatthāyapi satthāraṃ nimantesi. Athassā punadivasepi sassu sotāpattiphalaṃ",
  "atk-s0502a0:1140_1": "pattā. Tato paṭṭhāya taṃ gehaṃ sāsanassa vivaṭadvāraṃ ahosi. Tato seṭṭhi cintesi",
  "atk-s0502a0:1140_2": "– “bahūpakārā me suṇisā pasannākāramassā karissāmi, etissā bhāriyaṃ pasādhanaṃ niccakālaṃ",
  "atk-s0502a0:1140_3": "pasādhetuṃ na sakkā, sallahukamassā divā ca ratto ca sabbairiyāpathesu pasādhanayoggaṃ",
  "atk-s0502a0:1140_4": "pasādhanaṃ kāressāmī”ti satasahassagghanakaṃ ghanamaṭṭhakaṃ nāma pasādhanaṃ kāretvā",
  "atk-s0502a0:1140_5": "tasmiṃ niṭṭhite buddhappamukhaṃ bhikkhusaṅghaṃ nimantetvā sakkaccaṃ bhojetvā visākhaṃ",
  "atk-s0502a0:1140_6": "soḷasahi gandhodakaghaṭehi nhāpetvā satthu sammukhe ṭhapetvā pasādhetvā satthāraṃ",
  "atk-s0502a0:1140_7": "vandāpesi. Satthā anumodanaṃ katvā vihārameva gato. Visākhāpi tato paṭṭhāya dānādīni",
  "atk-s0502a0:1140_8": "puññāni karontī satthu santikā aṭṭha vare labhitvā gaganatale candalekhā viya paññāyamānā",
  "atk-s0502a0:1140_9": "puttadhītāhi vuḍḍhiṃ pāpuṇi. Tassā kira dasa puttā dasa dhītaro ca ahesuṃ. Tesu ekekassa",
  "atk-s0502a0:1140_10": "dasa dasa puttā dasa dasa dhītaro ahesuṃ. Tesu tesupi ekekassa dasa dasa puttā dasa",
  "atk-s0502a0:1140_11": "dasa dhītaro cāti evamassā puttanattapanattasantānavasena pavattāni vīsādhikāni cattāri",
  "atk-s0502a0:1140_12": "satāni aṭṭha ca pāṇasahassāni ahesuṃ. Tenāhu porāṇā –",
  "atk-s0502a0:1141": "“Visākhā vīsati puttā, nattā ca caturo satā;",
  "atk-s0502a0:1142": "Panattā aṭṭhasahassā, jambudīpe supākaṭā”ti.",
  "atk-s0502a0:1143_0": "Āyu vīsavassasataṃ ahosi, sīse ekampi palitaṃ nāma nāhosi, niccaṃ soḷasavassuddesikā",
  "atk-s0502a0:1143_1": "viya ahosi. Taṃ puttanattapanattaparivāraṃ vihāraṃ gacchantiṃ disvā, “katamā ettha",
  "atk-s0502a0:1143_2": "visākhā”ti paripucchitāro honti? Ye naṃ gacchantiṃ passanti, “idāni thokaṃ gacchatu,",
  "atk-s0502a0:1143_3": "gacchamānāva no, ayyā sobhatī”ti, cintenti. Ye naṃ ṭhitaṃ nisinnaṃ nipannaṃ passanti,",
  "atk-s0502a0:1143_4": "“idāni thokaṃ nipajjatu, nipannāva no, ayyā, sobhatī”ti cintenti. Iti sā “catūsu",
  "atk-s0502a0:1143_5": "iriyāpathesu asukairiyāpathena nāma na sobhatī”ti vattabbā na hoti. Pañcannaṃ kho",
  "atk-s0502a0:1143_6": "pana hatthīnaṃ balaṃ dhāreti. Rājā “visākhā kira pañcannaṃ hatthīnaṃ balaṃ dhāretī”ti",
  "atk-s0502a0:1143_7": "sutvā tassā vihāraṃ gantvā dhammaṃ sutvā āgamanavelāya thāmaṃ vīmaṃsitukāmo hatthiṃ",
  "atk-s0502a0:1143_8": "vissajjāpesi, so soṇḍaṃ ukkhipitvā visākhābhimukho agamāsi. Tassā parivāritthiyo",
  "atk-s0502a0:1143_9": "pañcasatā ekaccā palāyiṃsu, ekaccā na parissajjitvā “kiṃ ida”nti vutte – “rājā kira",
  "atk-s0502a0:1143_10": "te, ayye, balaṃ vīmaṃsitukāmo hatthiṃ vissajjāpesī”ti vadiṃsu. Visākhā imaṃ disvā,",
  "atk-s0502a0:1143_11": "“kiṃ palāyitena, kathaṃ nu kho taṃ gaṇhissāmī”ti cintetvā, “sace taṃ daḷhaṃ gaṇhissāmi,",
  "atk-s0502a0:1143_12": "vinasseyyā”ti dvīhi aṅgulīhi soṇḍāya gahetvā paṭipaṇāmesi. Hatthī attānaṃ sandhāretvā",
  "atk-s0502a0:1143_13": "ṭhātuṃ nāsakkhi, rājaṅgaṇe ukkuṭiko hutvā patito. Mahājano sādhukāraṃ adāsi. Sāpi",
  "atk-s0502a0:1143_14": "saparivārā sotthinā gehaṃ agamāsi.",
  "atk-s0502a0:1144_0": "Tena kho pana samayena sāvatthiyaṃ visākhā migāramātā bahuputtā hoti bahunattā arogaputtā",
  "atk-s0502a0:1144_1": "aroganattā abhimaṅgalasammatā, tāvatakesu puttanattesu ekopi antarā maraṇaṃ patto",
  "atk-s0502a0:1144_2": "nāma nāhosi. Sāvatthivāsino maṅgalesu chaṇesu visākhaṃ paṭhamaṃ nimantetvā bhojenti.",
  "atk-s0502a0:1144_3": "Athekasmiṃ ussavadivase mahājane maṇḍitapasādhite dhammassavanāya vihāraṃ gacchante",
  "atk-s0502a0:1144_4": "visākhāpi nimantitaṭṭhāne bhuñjitvā mahālatāpasādhanaṃ pasādhetvā mahājanena saddhiṃ",
  "atk-s0502a0:1144_5": "vihāraṃ gantvā ābharaṇāni omuñcitvā uttarāsaṅgena bhaṇḍikaṃ bandhitvā dāsiyā adāsi.",
  "atk-s0502a0:1144_6": "Yaṃ sandhāya vuttaṃ –",
  "atk-s0502a0:1145_0": "“Tena kho pana samayena sāvatthiyaṃ ussavo hoti, manussā alaṅkatapaṭiyattā ārāmaṃ",
  "atk-s0502a0:1145_1": "gacchanti, visākhāpi migāramātā alaṅkatapaṭiyattā vihāraṃ gacchati. Atha kho visākhā",
  "atk-s0502a0:1145_2": "migāramātā ābharaṇāni omuñcitvā uttarāsaṅgena bhaṇḍikaṃ bandhitvā dāsiyā adāsi ‘handa",
  "atk-s0502a0:1145_3": "je imaṃ bhaṇḍikaṃ gaṇhāhī”’ti.",
  "atk-s0502a0:1146_0": "Sā kira vihāraṃ gacchantī cintesi – “evarūpaṃ mahagghaṃ pasādhanaṃ sīse paṭimukkaṃ",
  "atk-s0502a0:1146_1": "yāva pādapiṭṭhiṃ alaṅkāraṃ alaṅkaritvā vihāraṃ pavisituṃ ayutta”nti naṃ omuñcitvā",
  "atk-s0502a0:1146_2": "bhaṇḍikaṃ katvā attano puññeneva nibbattāya pañcahatthithāmadharāya dāsiyā hatthe",
  "atk-s0502a0:1146_3": "adāsi. Sā eva kira taṃ gaṇhituṃ sakkoti. Tena naṃ āha – “amma, imaṃ pasādhanaṃ gaṇha,",
  "atk-s0502a0:1146_4": "satthusantikā nivattanakāle pasādhessāmi na”nti. Taṃ pana datvā ghanamaṭṭhakaṃ pasādhanaṃ",
  "atk-s0502a0:1146_5": "pasādhetvā satthāraṃ upasaṅkamitvā dhammaṃ assosi, dhammassavanāvasāne bhagavantaṃ",
  "atk-s0502a0:1146_6": "vanditvā uṭṭhāya pakkāmi. Sāpissā dāsī taṃ pasādhanaṃ pamuṭṭhā. Dhammaṃ sutvā pana",
  "atk-s0502a0:1146_7": "pakkantāya parisāya sace kiñci pamuṭṭhaṃ hoti, taṃ ānandatthero paṭisāmeti. Iti so",
  "atk-s0502a0:1146_8": "taṃ divasaṃ mahālatāpasādhanaṃ disvā satthu ārocesi – “bhante, visākhā pasādhanaṃ",
  "atk-s0502a0:1146_9": "pamussitvā gatā”ti. “Ekamantaṃ ṭhapehi, ānandā”ti. Thero taṃ ukkhipitvā sopānapasse laggetvā ṭhapesi.",
  "atk-s0502a0:1147_0": "Visākhāpi suppiyāya saddhiṃ “āgantukagamikagilānādīnaṃ kattabbayuttakaṃ jānissāmī”ti",
  "atk-s0502a0:1147_1": "antovihāre vicari. Tā pana upāsikāyo antovihāre disvā sappimadhutelādīhi atthikā",
  "atk-s0502a0:1147_2": "pakatiyāva daharā ca sāmaṇerā ca thālakādīni gahetvā upasaṅkamanti. Tasmimpi divase",
  "atk-s0502a0:1147_3": "tatheva kariṃsu. Athekaṃ gilānaṃ bhikkhuṃ disvā suppiyā “kenattho ayyassā”ti pucchitvā",
  "atk-s0502a0:1147_4": "“paṭicchādanīyenā”ti vutte hotu, ayya, pesessāmīti dutiyadivase kappiyamaṃsaṃ alabhantī",
  "atk-s0502a0:1147_5": "attano ūrumaṃsena kattabbakiccaṃ katvā puna satthari pasādena pākatikasarīrāva ahosi.",
  "atk-s0502a0:1147_6": "Visākhāpi gilāne ca dahare ca sāmaṇere ca oloketvā aññena dvārena nikkhamitvā vihārūpacāre",
  "atk-s0502a0:1147_7": "ṭhitā, “amma, pasādhanaṃ āhara pasādhessāmī”ti āha. Tasmiṃ khaṇe sā dāsī pamussitvā",
  "atk-s0502a0:1147_8": "nikkhantabhāvaṃ ñatvā, “ayye, pamuṭṭhāmhī”ti āha. “Tena hi gantvā gaṇhitvā ehi, sace",
  "atk-s0502a0:1147_9": "pana mayhaṃ ayyena ānandattherena ukkhipitvā aññasmiṃ ṭhāne ṭhapitaṃ hoti, mā āhareyyāsi,",
  "atk-s0502a0:1147_10": "ayyasseva taṃ mayā pariccatta”nti. Jānāti kira sā “kulamanussānaṃ pamuṭṭhabhaṇḍakaṃ",
  "atk-s0502a0:1147_11": "thero paṭisāmetī”ti; tasmā evamāha. Theropi taṃ dāsiṃ disvāva “kimatthaṃ āgatāsī”ti",
  "atk-s0502a0:1147_12": "pucchitvā, “ayyāya me pasādhanaṃ pamussitvā āgatāmhī”ti vutte, “etasmiṃ me sopānapasse",
  "atk-s0502a0:1147_13": "ṭhapitaṃ, gaccha naṃ gaṇhāhī”ti āha. Sā, “ayya, tumhākaṃ hatthena āmaṭṭhabhaṇḍakaṃ",
  "atk-s0502a0:1147_14": "mayhaṃ ayyāya anāhāriyaṃ kata”nti vatvā tucchahatthāva gantvā, “kiṃ, ammā”ti visākhāya",
  "atk-s0502a0:1147_15": "puṭṭhā tamatthaṃ ārocesi. “Amma, nāhaṃ mama ayyena āmaṭṭhabhaṇḍaṃ pilandhissāmi,",
  "atk-s0502a0:1147_16": "pariccattaṃ mayā. Ayyānaṃ pana paṭijaggituṃ dukkhaṃ, taṃ vissajjetvā kappiyabhaṇḍaṃ",
  "atk-s0502a0:1147_17": "upanessāmi, gaccha, taṃ āharāhī”ti. Sā gantvā āhari. Visākhā taṃ apilandhitvāva kammāre",
  "atk-s0502a0:1147_18": "pakkosāpetvā agghāpesi. Tehi “nava koṭiyo agghati, hatthakārāpaṇiyaṃ panassa satasahassa”nti",
  "atk-s0502a0:1147_19": "vutte pasādhanaṃ yāne ṭhapāpetvā “tena hi taṃ vikkiṇathā”ti āha. Bhattakaṃ dhanaṃ",
  "atk-s0502a0:1147_20": "datvā gaṇhiṃtu na koci sakkhissati. Tañhi pasādhanaṃ pasādhetuṃ anucchavikā itthiyo",
  "atk-s0502a0:1147_21": "nāma dullabhā. Pathavimaṇḍalasmiñhi tissova itthiyo mahālatāpasādhanaṃ labhiṃsu visākhā",
  "atk-s0502a0:1147_22": "mahāupāsikā, bandhulamallasenāpatissa bhariyā, mallikā, bārāṇasīseṭṭhino dhītāti.",
  "atk-s0502a0:1148_0": "Tasmā visākhā sayameva tassa mūlaṃ datvā satasahassādhikā nava koṭiyo sakaṭe āropetvā",
  "atk-s0502a0:1148_1": "vihāraṃ netvā satthāraṃ vanditvā, “bhante, mayhaṃ ayyena ānandattherena mama pasādhanaṃ",
  "atk-s0502a0:1148_2": "hatthena āmaṭṭhaṃ, tena āmaṭṭhakālato paṭṭhāya na sakkā taṃ mayā pilandhituṃ. Taṃ",
  "atk-s0502a0:1148_3": "pana vissajjetvā kappiyaṃ upanessāmīti vikkiṇāpentī aññaṃ taṃ gaṇhituṃ samatthaṃ",
  "atk-s0502a0:1148_4": "adisvā ahameva tassa mūlaṃ gāhāpetvā āgatā, catūsu paccayesu katarapaccayena upanessāmi,",
  "atk-s0502a0:1148_5": "bhante”ti. Pācīnadvāre saṅghassa vasanaṭṭhānaṃ kātuṃ te yuttaṃ visākheti “yuttaṃ,",
  "atk-s0502a0:1148_6": "bhante”ti visākhā tuṭṭhamānasā navakoṭīhi bhūmimeva gaṇhi. Aparāhi navakoṭīhi vihāraṃ kātuṃ ārabhi.",
  "atk-s0502a0:1149_0": "Athekadivasaṃ satthā paccūsasamaye lokaṃ volokento devalokā cavitvā bhaddiyanagare",
  "atk-s0502a0:1149_1": "seṭṭhikule nibbattassa bhaddiyassa nāma seṭṭhiputtassa upanissayasampattiṃ disvā",
  "atk-s0502a0:1149_2": "anāthapiṇḍikassa gehe bhattakiccaṃ katvā uttaradvārābhimukho ahosi. Pakatiyā hi satthā",
  "atk-s0502a0:1149_3": "visākhāya gehe bhikkhaṃ gaṇhitvā dakkhiṇadvārena nikkhamitvā jetavane vasati. Anāthapiṇḍikassa",
  "atk-s0502a0:1149_4": "gehe bhikkhaṃ gahetvā pācīnadvārena nikkhamitvā pubbārāme vasati. Uttaradvāraṃ sandhāya",
  "atk-s0502a0:1149_5": "gacchantaṃyeva bhagavantaṃ disvā, “cārikaṃ pakkamissatī”ti jānanti. Visākhāpi taṃ",
  "atk-s0502a0:1149_6": "divasaṃ “satthā uttaradvārābhimukho gato”ti sutvā vegena gantvā vanditvā āha – “cārikaṃ",
  "atk-s0502a0:1149_7": "gantukāmattha, bhante”ti? “Āma, visākhe”ti. “Bhante, ettakaṃ dhanaṃ pariccajitvā",
  "atk-s0502a0:1149_8": "tumhākaṃ vihāraṃ kāremi, nivattatha, bhante”ti. “Anivattagamanaṃ idaṃ visākhe”ti.",
  "atk-s0502a0:1149_9": "Sā “addhā hetusampannaṃ kañci passissati bhagavā”ti cintetvā, “tena hi, bhante, mayhaṃ",
  "atk-s0502a0:1149_10": "katākatavijānanakaṃ ekaṃ bhikkhuṃ nivattetvā gacchathā”ti āha. “Yaṃ ruccasi, tassa",
  "atk-s0502a0:1149_11": "pattaṃ gaṇha visākhe”ti āha. Sā kiñcāpi ānandattheraṃ piyāyati, “mahāmoggallānatthero",
  "atk-s0502a0:1149_12": "iddhimā, etaṃ me nissāya kammaṃ lahuṃ nipphajjissatī”ti pana cintetvā therassa pattaṃ",
  "atk-s0502a0:1149_13": "gaṇhi. Thero satthāraṃ olokesi. Satthā “tava parivāre pañcasate bhikkhū gahetvā nivatta",
  "atk-s0502a0:1149_14": "moggallānā”ti āha. So tathā akāsi. Tassānubhāvena paññāsasaṭṭhiyojanānipi rukkhatthāya",
  "atk-s0502a0:1149_15": "ca pāsāṇatthāya ca gatā manussā mahante mahante rukkhe ca pāsāṇe ca gahetvā taṃ divasameva",
  "atk-s0502a0:1149_16": "āgacchanti, neva sakaṭe rukkhapāsāṇe āropentā kilamanti, na akkho bhijjati. Na cirasseva",
  "atk-s0502a0:1149_17": "dvebhūmikaṃ pāsādaṃ kariṃsu. Heṭṭhābhūmiyaṃ pañca gabbhasatāni, uparibhūmiyaṃ pañca",
  "atk-s0502a0:1149_18": "gabbhasatānīti gabbhasahassapaṭimaṇḍito pāsādo ahosi. Aṭṭhakarīse parisuddhe bhūmibhāge",
  "atk-s0502a0:1149_19": "pāsādaṃ kārāpesi, “suddhapāsādo pana na sobhatī”ti taṃ parivāretvā pañca padhānavettagehasatāni,",
  "atk-s0502a0:1149_20": "pañca cūḷapāsādasatāni, pañca dīghamāḷakasatāni kārāpesi.",
  "atk-s0502a0:1150_0": "Atha satthā navahi māsehi cārikaṃ caritvā puna sāvatthiṃ agamāsi. Visākhāyapi pāsāde",
  "atk-s0502a0:1150_1": "kammaṃ navahi māsehi niṭṭhitaṃ. Pāsādakūṭaṃ ghanakoṭṭitarattasuvaṇṇeneva saṭṭhiudakaghaṭagaṇhanakaṃ",
  "atk-s0502a0:1150_2": "kārāpesi. “Satthā jetavanavihāraṃ gacchatī”ti ca sutvā paccuggamanaṃ katvā satthāraṃ",
  "atk-s0502a0:1150_3": "attano vihāraṃ netvā paṭiññaṃ gaṇhi, “bhante, imaṃ catumāsaṃ bhikkhusaṅghaṃ gahetvā",
  "atk-s0502a0:1150_4": "idheva vasatha, pāsādamahaṃ karissāmī”ti. Satthā adhivāsesi. Sā tato paṭṭhāya buddhappamukhassa",
  "atk-s0502a0:1150_5": "bhikkhusaṅghassa vihāre eva dānaṃ deti. Athassā ekā sahāyikā satasahassagghanakaṃ",
  "atk-s0502a0:1150_6": "ekaṃ vatthaṃ ādāya āgantvā, “sahāyike ahaṃ imaṃ vatthaṃ tava pāsāde bhūmattharaṇasaṅkhepena",
  "atk-s0502a0:1150_7": "attharitukāmā, attharaṇaṭṭhānaṃ me ācikkhathā”ti āha. “Sādhu sahāyike, sace tyāhaṃ",
  "atk-s0502a0:1150_8": "‘okāso natthī’ti vakkhāmi, tvaṃ ‘me okāsaṃ adātukāmā’ti maññissasi, sayameva pāsādassa",
  "atk-s0502a0:1150_9": "dve bhūmiyo gabbhasahassañca oloketvā attharaṇaṭṭhānaṃ jānāhī”ti āha. Sā satasahassagghanakaṃ",
  "atk-s0502a0:1150_10": "vatthaṃ gahetvā tattha tattha vicarantī tato appataramūlaṃ vatthaṃ adisvā “nāhaṃ",
  "atk-s0502a0:1150_11": "imasmiṃ pāsāde puññabhāgaṃ labhāmī”ti domanassappattā ekasmiṃ ṭhāne rodantī aṭṭhāsi.",
  "atk-s0502a0:1150_12": "Atha naṃ ānandatthero disvā, “kasmā rodasī”ti pucchi. Sā tamatthaṃ ārocesi. Thero",
  "atk-s0502a0:1150_13": "“mā cintayi, ahaṃ te attharaṇaṭṭhānaṃ ācikkhissāmī”ti vatvā, “sopānapādamūle pādadhovanaṭṭhāne",
  "atk-s0502a0:1150_14": "imaṃ pādapuñchanakaṃ katvā attharāhi, bhikkhū pāde dhovitvā paṭhamaṃ ettha pādaṃ",
  "atk-s0502a0:1150_15": "puñchitvā anto pavisissanti, evaṃ te mahapphalaṃ bhavissatī”ti āha. Visākhāya kiretaṃ",
  "atk-s0502a0:1150_16": "asallakkhitaṭṭhānaṃ.",
  "atk-s0502a0:1151_0": "Visākhā cattāro māse antovihāre buddhappamukhassa bhikkhusaṅghassa dānaṃ adāsi, avasānadivase",
  "atk-s0502a0:1151_1": "bhikkhusaṅghassa cīvarasāṭake adāsi. Saṅghanavakena laddhacīvarasāṭakā sahassagghanakā",
  "atk-s0502a0:1151_2": "honti. Sabbesaṃ pattāni pūretvā bhesajjaṃ adāsi. Dānapariccāge nava koṭiyo agamaṃsu.",
  "atk-s0502a0:1151_3": "Iti vihārassa bhūmiggahaṇe nava koṭiyo, vihārassa kārāpane nava, vihāramahe navāti",
  "atk-s0502a0:1151_4": "sabbāpi sattavīsati koṭiyo sā buddhasāsane pariccaji. Itthibhāve ṭhatvā micchādiṭṭhikassa",
  "atk-s0502a0:1151_5": "gehe vasamānāya evarūpo mahāpariccāgo nāma aññissā natthi. Sā vihāramahassa niṭṭhitadivase",
  "atk-s0502a0:1151_6": "vaḍḍhamānakacchāyāya puttanattapanattaparivutā “yaṃ yaṃ mayā pubbe patthitaṃ, sabbameva",
  "atk-s0502a0:1151_7": "matthakaṃ patta”nti pāsādaṃ anupariyāyantī pañcahi gāthāhi madhurasaddena imaṃ udānaṃ udānesi –",
  "atk-s0502a0:1152": "“Kadāhaṃ pāsādaṃ rammaṃ, sudhāmattikalepanaṃ;",
  "atk-s0502a0:1153": "Vihāradānaṃ dassāmi, saṅkappo mayha pūrito.",
  "atk-s0502a0:1154": "“Kadāhaṃ mañcapīṭhañca, bhisibimbohanāni ca;",
  "atk-s0502a0:1155": "Senāsanabhaṇḍaṃ dassāmi, saṅkappo mayha pūrito.",
  "atk-s0502a0:1156": "“Kadāhaṃ salākabhattaṃ, suciṃ maṃsūpasecanaṃ;",
  "atk-s0502a0:1157": "Bhojanadānaṃ dassāmi, saṅkappo mayha pūrito.",
  "atk-s0502a0:1158": "“Kadāhaṃ kāsikaṃ vatthaṃ, khomakappāsikāni ca;",
  "atk-s0502a0:1159": "Cīvaradānaṃ dassāmi, saṅkappo mayha pūrito.",
  "atk-s0502a0:1160": "“Kadāhaṃ sappinavanītaṃ, madhutelañca phāṇitaṃ;",
  "atk-s0502a0:1161": "Bhesajjadānaṃ dassāmi, saṅkappo mayha pūrito”ti.",
  "atk-s0502a0:1162_0": "Bhikkhū tassā saddaṃ sutvā satthu ārocayiṃsu – “bhante, amhehi ettake addhāne visākhāya",
  "atk-s0502a0:1162_1": "gāyanaṃ nāma na diṭṭhapubbaṃ, sā ajja puttanattapanattaparivutā gāyamānā pāsādaṃ",
  "atk-s0502a0:1162_2": "anupariyāyati, kiṃ nu khvassā pittaṃ vā kupitaṃ, udāhu ummattikā jātā”ti? Satthā",
  "atk-s0502a0:1162_3": "“na, bhikkhave, mayhaṃ dhītā gāyati, attano panassā ajjhāsayo paripuṇṇo, sā ‘patthitapatthanā",
  "atk-s0502a0:1162_4": "me matthakaṃ pattā’ti tuṭṭhamānasā udānaṃ udānentī vicaratī”ti vatvā “kadā pana,",
  "atk-s0502a0:1162_5": "bhante, tāya patthanā patthitā”ti? “Suṇissatha, bhikkhave”ti. “Suṇissāma, bhante”ti",
  "atk-s0502a0:1162_6": "vutte atītaṃ āhari –",
  "atk-s0502a0:1163_0": "“Atīte, bhikkhave, ito kappasatasahassamatthake padumuttaro nāma buddho loke nibbatti.",
  "atk-s0502a0:1163_1": "Tassa vassasatasahassaṃ āyu ahosi, khīṇāsavānaṃ satasahassaparivāro, nagaraṃ haṃsavatī",
  "atk-s0502a0:1163_2": "nāma, pitā sunando nāma rājā, mātā sujātā nāma devī, tassa aggaupaṭṭhāyikā ekā upāsikā",
  "atk-s0502a0:1163_3": "aṭṭha vare yācitvā mātuṭṭhāne ṭhatvā satthāraṃ catūhi paccayehi paṭijaggantī sāyaṃpātaṃ",
  "atk-s0502a0:1163_4": "upaṭṭhānaṃ gacchati. Tassā ekā sahāyikā tāya saddhiṃ vihāraṃ nibaddhaṃ gacchati.",
  "atk-s0502a0:1163_5": "Sā tassā satthārā saddhiṃ vissāsena kathanañca vallabhabhāvañca disvā, ‘kiṃ nu kho",
  "atk-s0502a0:1163_6": "katvā evaṃ buddhānaṃ vallatā hotī’ti cintetvā satthāraṃ pucchi – ‘bhante, esā itthī",
  "atk-s0502a0:1163_7": "tumhākaṃ kiṃ hotī”’ti? “Upaṭṭhāyikānaṃ aggā”ti. “Bhante, kiṃ katvā upaṭṭhāyikānaṃ",
  "atk-s0502a0:1163_8": "aggā hotī”ti? “Kappasatasahassaṃ patthanaṃ patthetvā”ti. “Idāni patthetvā laddhuṃ",
  "atk-s0502a0:1163_9": "sakkā, bhante”ti. “Āma, sakkā”ti. “Tena hi, bhante, bhikkhusatasahassena saddhiṃ",
  "atk-s0502a0:1163_10": "sattāhaṃ mayhaṃ bhikkhaṃ gaṇhathā”ti āha. Satthā adhivāsesi. Sā sattāhaṃ dānaṃ datvā",
  "atk-s0502a0:1163_11": "osānadivase cīvarasāṭake datvā satthāraṃ vanditvā pādamūle nipajjitvā, “bhante, nāhaṃ",
  "atk-s0502a0:1163_12": "imassa dānassa phalena devissariyādīnaṃ aññataraṃ patthemi, tumhādisassa panekassa",
  "atk-s0502a0:1163_13": "buddhassa santike aṭṭha vare labhitvā mātuṭṭhāne ṭhatvā catūhi paccayehi paṭijaggituṃ",
  "atk-s0502a0:1163_14": "samatthānaṃ aggā bhaveyya”nti patthanaṃ paṭṭhapesi. Satthā “samijjhissati nu kho",
  "atk-s0502a0:1163_15": "imissā patthanā”ti anāgataṃ āvajjento kappasatasahassaṃ oloketvā “kappasatasahassapariyosāne",
  "atk-s0502a0:1163_16": "gotamo nāma buddho uppajjissati, tadā tvaṃ visākhā nāma upāsikā hutvā tassa santike",
  "atk-s0502a0:1163_17": "aṭṭha vare labhitvā mātuṭṭhāne ṭhatvā catūhi paccayehi paṭijaggantīnaṃ upaṭṭhāyikānaṃ",
  "atk-s0502a0:1163_18": "aggā bhavissasī”ti āha. Tassā sā sampatti sveva laddhabbā viya ahosi.",
  "atk-s0502a0:1164_0": "Sā yāvatāyukaṃ puññaṃ katvā tato cutā devaloke nibbattitvā devamanussesu saṃsarantī",
  "atk-s0502a0:1164_1": "kassapasammāsambuddhakāle kikissa kāsirañño sattannaṃ dhītānaṃ kaniṭṭhā saṅghadāsī",
  "atk-s0502a0:1164_2": "nāma hutvā parakulaṃ agantvā tāhi jeṭṭhabhaginīhi saddhiṃ dīgharattaṃ dānādīni puññāni",
  "atk-s0502a0:1164_3": "katvā kassapasammāsambuddhassa pādamūlepi “anāgate tumhādisassa buddhassa mātuṭṭhāne",
  "atk-s0502a0:1164_4": "ṭhatvā catupaccayadāyikānaṃ aggā bhaveyya”nti patthanaṃ akāsi. Sā tato paṭṭhāya pana",
  "atk-s0502a0:1164_5": "devamanussesu saṃsarantī imasmiṃ attabhāve meṇḍakaseṭṭhiputtassa dhanañcayaseṭṭhino",
  "atk-s0502a0:1164_6": "dhītā hutvā nibbattā. Mayhaṃ sāsane bahūni puññāni akāsi. Iti kho, bhikkhave, “na",
  "atk-s0502a0:1164_7": "mayhaṃ dhītā gāyati, patthitapatthanāya pana nipphattiṃ disvā udānaṃ udānetī”ti vatvā",
  "atk-s0502a0:1164_8": "satthā dhammaṃ desento, “bhikkhave, yathā nāma cheko mālākāro nānāpupphānaṃ mahantaṃ",
  "atk-s0502a0:1164_9": "rāsiṃ katvā nānappakāre mālāguṇe karoti, evameva visākhāya nānappakārāni puññāni",
  "atk-s0502a0:1164_10": "kātuṃ cittaṃ namatī”ti vatvā imaṃ gāthamāha –",
  "atk-s0502a0:1165": "53.",
  "atk-s0502a0:1166": "“Yathāpi puppharāsimhā, kayirā mālāguṇe bahū;",
  "atk-s0502a0:1167": "Evaṃ jātena maccena, kattabbaṃ kusalaṃ bahu”nti.",
  "atk-s0502a0:1168_0": "Tattha puppharāsimhāti nānappakārānaṃ pupphānaṃ rāsimhā. Kayirāti kareyya. Mālāguṇe",
  "atk-s0502a0:1168_1": "bahūti ekato vaṇṭikamālādibhedā nānappakārā mālāvikatiyo. Maccenāti maritabbasabhāvatāya",
  "atk-s0502a0:1168_2": "“macco”ti laddhanāmena sattena cīvaradānādibhedaṃ bahuṃ kusalaṃ kattabbaṃ. Tattha",
  "atk-s0502a0:1168_3": "puppharāsiggahaṇaṃ bahupupphadassanatthaṃ. Sace hi appāni pupphāni honti, mālākāro",
  "atk-s0502a0:1168_4": "ca cheko neva bahū mālāguṇe kātuṃ sakkoti, acheko pana appesu bahūsupi pupphesu na",
  "atk-s0502a0:1168_5": "sakkotiyeva. Bahūsu pana pupphesu sati cheko mālākāro dakkho kusalo bahū mālāguṇe",
  "atk-s0502a0:1168_6": "karoti, evameva sace ekaccassa saddhā mandā hoti, bhogā ca bahū saṃvijjanti, neva",
  "atk-s0502a0:1168_7": "sakkoti bahūni kusalāni kātuṃ, mandāya ca pana saddhāya mandesu ca pana bhogesu na",
  "atk-s0502a0:1168_8": "sakkoti. Uḷārāya ca pana saddhāya mandesu ca bhogesu na sakkotiyeva. Uḷārāya ca pana",
  "atk-s0502a0:1168_9": "saddhāya uḷāresu ca bhogesu sati sakkoti. Tathārūpā ca visākhā upāsikā. Taṃ sandhāyetaṃ",
  "atk-s0502a0:1168_10": "vuttaṃ – “yathāpi…pe… kattabbaṃ kusalaṃ bahu”nti.",
  "atk-s0502a0:1169": "Desanāvasāne bahū sotāpannādayo ahesuṃ. Mahājanassa sātthikā dhammadesanā jātāti.",
  "atk-s0502a0:1170": "Visākhāvatthu aṭṭhamaṃ",
  "atk-s0502a0:1171": "9. Ānandattherapañhāvatthu",
  "atk-s0502a0:1172": "Na pupphagandho paṭivātametīti imaṃ dhammadesanaṃ satthā sāvatthiyaṃ viharanto ānandattherassa pañhaṃ vissajjento kathesi.",
  "atk-s0502a0:1173_0": "Thero kira sāyanhasamaye paṭisallīno cintesi – “bhagavatā mūlagandho, sāragandho,",
  "atk-s0502a0:1173_1": "pupphagandhoti tayo uttamagandhā vuttā, tesaṃ anuvātameva gandho gacchati, no paṭivātaṃ.",
  "atk-s0502a0:1173_2": "Atthi nu kho taṃ gandhajātaṃ, yassa paṭivātampi gandho gacchatī”ti. Athassa etadahosi",
  "atk-s0502a0:1173_3": "– “kiṃ mayhaṃ attanā vinicchitena, satthāraṃyeva pucchissāmī”ti. So satthāraṃ upasaṅkamitvā",
  "atk-s0502a0:1173_4": "pucchi. Tena vuttaṃ –",
  "atk-s0502a0:1174_0": "“Atha kho āyasmā ānando sāyanhasamaye paṭisallānā vuṭṭhito yena bhagavā tenupasaṅkami,",
  "atk-s0502a0:1174_1": "upasaṅkamitvā bhagavantaṃ abhivādetvā ekamantaṃ nisīdi, ekamantaṃ nisinno kho āyasmā",
  "atk-s0502a0:1174_2": "ānando bhagavantaṃ etadavoca –",
  "atk-s0502a0:1175_0": "“Tīṇimāni, bhante, gandhajātāni, yesaṃ anuvātameva gandho gacchati, no paṭivātaṃ.",
  "atk-s0502a0:1175_1": "Katamāni tīṇi? Mūlagandho, sāragandho, pupphagandho, imāni kho, bhante, tīṇi gandhajātāni.",
  "atk-s0502a0:1175_2": "Yesaṃ anuvātameva gandho gacchati, no paṭivātaṃ. Atthi nu kho, bhante, kiñci gandhajātaṃ",
  "atk-s0502a0:1175_3": "yassa anuvātampi gandho gacchati, paṭivātampi gandho gacchati, anuvātapaṭivātampi gandho gacchatī”ti?",
  "atk-s0502a0:1176": "Athassa bhagavā pañhaṃ vissajjento –",
  "atk-s0502a0:1177_0": "“Atthānanda, kiñci gandhajātaṃ, yassa anuvātampi gandho gacchati, paṭivātampi gandho",
  "atk-s0502a0:1177_1": "gacchati, anuvātapaṭivātampi gandho gacchatī”ti. “Katamaṃ pana taṃ, bhante, gandhajātaṃ”?",
  "atk-s0502a0:1177_2": "“Yassa anuvātampi gandho gacchati, paṭivātampi gandho gacchati, anuvātapaṭivātampi gandho gacchatī”ti?",
  "atk-s0502a0:1178_0": "“Idhānanda, yasmiṃ gāme vā nigame vā itthī vā puriso vā buddhaṃ saraṇaṃ gato hoti,",
  "atk-s0502a0:1178_1": "dhammaṃ saraṇaṃ gato hoti, saṅghaṃ saraṇaṃ gato hoti, pāṇātipātā paṭivirato hoti,",
  "atk-s0502a0:1178_2": "adinnādānā paṭivirato hoti, kāmesumicchācārā paṭivirato hoti, musāvādā paṭivirato",
  "atk-s0502a0:1178_3": "hoti, surāmerayamajjapamādaṭṭhānā paṭivirato hoti, sīlavā hoti kalyāṇadhammo, vigatamalamaccherena",
  "atk-s0502a0:1178_4": "cetasā agāraṃ ajjhāvasati muttacāgo payatapāṇi vossaggarato yācayogo dānasaṃvibhāgarato.",
  "atk-s0502a0:1179_0": "“Tassa disāsu samaṇabrāhmaṇā vaṇṇaṃ bhāsanti, ‘amukasmiṃ nāma gāme vā nigame vā itthī",
  "atk-s0502a0:1179_1": "vā puriso vā buddhaṃ saraṇaṃ gato hoti, dhammaṃ saraṇaṃ gato hoti, saṅghaṃ saraṇaṃ",
  "atk-s0502a0:1179_2": "gato hoti…pe… dānasaṃvibhāgarato”’ti.",
  "atk-s0502a0:1180_0": "“Devatāpissa vaṇṇaṃ bhāsanti, ‘amukasmiṃ nāma gāme vā nigame vā itthī vā puriso vā",
  "atk-s0502a0:1180_1": "buddhaṃ saraṇaṃ gato hoti, dhammaṃ saraṇaṃ gato hoti, saṅghaṃ saraṇaṃ gato hoti…pe…",
  "atk-s0502a0:1180_2": "dānasaṃvibhāgarato”’ti. “Idaṃ kho taṃ, ānanda, gandhajātaṃ, yassa anuvātampi gandho",
  "atk-s0502a0:1180_3": "gacchati, paṭivātampi gandho gacchati, anuvātapaṭivātampi gandho gacchatī”ti vatvā imā gāthā abhāsi –",
  "atk-s0502a0:1181": "54.",
  "atk-s0502a0:1182": "“Na pupphagandho paṭivātameti,",
  "atk-s0502a0:1183": "Na candanaṃ tagaramallikā vā;",
  "atk-s0502a0:1184": "Satañca gandho paṭivātameti,",
  "atk-s0502a0:1185": "Sabbā disā sappuriso pavāyati. ;",
  "atk-s0502a0:1186": "55.",
  "atk-s0502a0:1187": "“Candanaṃ tagaraṃ vāpi, uppalaṃ atha vassikī;",
  "atk-s0502a0:1188": "Etesaṃ gandhajātānaṃ, sīlagandho anuttaro”ti.",
  "atk-s0502a0:1189_0": "Tattha na pupphagandhoti tāvatiṃsabhavane paricchattakarukkho āyāmato ca vitthārato",
  "atk-s0502a0:1189_1": "ca yojanasatiko, tassa pupphānaṃ ābhā paññāsa yojanāni gacchati, gandho yojanasataṃ,",
  "atk-s0502a0:1189_2": "sopi anuvātameva gacchati, paṭivātaṃ pana aṭṭhaṅgulamattampi gantuṃ na sakkoti, evarūpopi",
  "atk-s0502a0:1189_3": "na pupphagandho paṭivātameti. Candananti candanagandho. Tagaramallikā vāti imesampi",
  "atk-s0502a0:1189_4": "gandho eva adhippeto. Sāragandhānaṃ aggassa hi lohitacandanassāpi tagarassapi mallikāyapi",
  "atk-s0502a0:1189_5": "anuvātameva vāyati, no paṭivātaṃ. Satañca gandhoti sappurisānaṃ pana buddhapaccekabuddhasāvakānaṃ",
  "atk-s0502a0:1189_6": "sīlagandho paṭivātameti. Kiṃ kāraṇā? Sabbā disā sappuriso pavāyati yasmā pana sappuriso",
  "atk-s0502a0:1189_7": "sīlagandhena sabbāpi disā ajjhottharitvāva gacchati, tasmā “tassa gandho na paṭivātametī”ti",
  "atk-s0502a0:1189_8": "na vattabbo. Tena vuttaṃ “paṭivātametī”ti. Vassikīti jātisumanā. Etesanti imesaṃ",
  "atk-s0502a0:1189_9": "candanādīnaṃ gandhajātānaṃ gandhato sīlavantānaṃ sappurisānaṃ sīlagandhova anuttaro",
  "atk-s0502a0:1189_10": "asadiso apaṭibhāgoti.",
  "atk-s0502a0:1190": "Desanāvasāne bahū sotāpattiphalādīni pattā. Desanā mahājanassa sātthikā jātāti.",
  "atk-s0502a0:1191": "Ānandattherapañhāvatthu navamaṃ.",
  "atk-s0502a0:1192": "10. Mahākassapattherapiṇḍapātadinnavatthu",
  "atk-s0502a0:1193": "Appamatto ayaṃ gandhoti imaṃ dhammadesanaṃ satthā veḷuvane viharanto mahākassapattherassa piṇḍapātadānaṃ ārabbha kathesi.",
  "atk-s0502a0:1194_0": "Ekasmiñhi divase thero sattāhaccayena nirodhā vuṭṭhāya “rājagahe sapadānaṃ piṇḍāya",
  "atk-s0502a0:1194_1": "carissāmī”ti nikkhami. Tasmiṃ pana samaye sakkassa devarañño paricārikā kakuṭapādiniyo",
  "atk-s0502a0:1194_2": "pañcasatā accharāyo “therassa piṇḍapātaṃ dassāmā”ti ussāhajātā pañca piṇḍapātasatāni",
  "atk-s0502a0:1194_3": "sajjetvā ādāya antarāmagge ṭhatvā, “bhante, imaṃ piṇḍapātaṃ gaṇhatha, saṅgahaṃ no",
  "atk-s0502a0:1194_4": "karothā”ti vadiṃsu. “Gacchatha tumhe, ahaṃ duggatānaṃ saṅgahaṃ karissāmī”ti. “Bhante,",
  "atk-s0502a0:1194_5": "mā no nāsetha, saṅgahaṃ no karothā”ti. Thero ñatvā puna paṭikkhipitvā punapi apagantuṃ",
  "atk-s0502a0:1194_6": "anicchamānā yācantiyo “attano pamāṇaṃ na jānātha, apagacchathā”ti accharaṃ pahari.",
  "atk-s0502a0:1194_7": "Tā therassa accharasaddaṃ sutvā santhambhitvā sammukhā ṭhātuṃ asakkontiyo palāyitvā",
  "atk-s0502a0:1194_8": "devalokameva gantvā, sakkena “kahaṃ gatātthā”ti puṭṭhā, “‘samāpattito vuṭṭhitassa",
  "atk-s0502a0:1194_9": "therassa piṇḍapātaṃ dassāmā’ti gatāmhā, devā”ti. “Dinno pana vā”ti? “Gaṇhituṃ na",
  "atk-s0502a0:1194_10": "icchatī”ti. “Kiṃ kathesī”ti? “‘Duggatānaṃ saṅgahaṃ karissāmī’ti āha, devā”ti. “Tumhe",
  "atk-s0502a0:1194_11": "kenākārena gatā”ti. “Imināva, devā”ti. Sakko “tumhādisiyo therassa piṇḍapātaṃ kiṃ",
  "atk-s0502a0:1194_12": "dassantī”ti sayaṃ dātukāmo hutvā, jarājiṇṇo mahallako khaṇḍadanto palitakeso otaggasarīro",
  "atk-s0502a0:1194_13": "mahallakatanta vāyo hutvā sujampi devadhītaraṃ tathārūpameva mahallikaṃ katvā ekaṃ",
  "atk-s0502a0:1194_14": "pesakāravīthiṃ māpetvā tantaṃ pasārento acchi.",
  "atk-s0502a0:1195_0": "Theropi “duggatānaṃ saṅgahaṃ karissāmī”ti nagarābhimukho gacchanto bahinagare eva",
  "atk-s0502a0:1195_1": "taṃ vīthiṃ disvā olokento dve jane addasa. Tasmiṃ khaṇe sakko tantaṃ pasāreti, sujā",
  "atk-s0502a0:1195_2": "tasaraṃ vaṭṭeti. Thero cintesi – “ime mahallakakālepi kammaṃ karontiyeva imasmiṃ",
  "atk-s0502a0:1195_3": "nagare imehi duggatatarā natthi maññe, imehi dinnaṃ uḷuṅkamattampi sākamattampi gahetvā",
  "atk-s0502a0:1195_4": "imesaṃ saṅgahaṃ karissāmī”ti. So tesaṃ gehābhimukho ahosi. Sakko taṃ āgacchantaṃ",
  "atk-s0502a0:1195_5": "disvā sujaṃ āha – “bhadde, mayhaṃ ayyo ito āgacchati, tvaṃ apassantī viya tuṇhī hutvā",
  "atk-s0502a0:1195_6": "nisīda, khaṇena theraṃ vañcetvā piṇḍapātaṃ dassāmā”ti. Thero āgantvā gehadvāre aṭṭhāsi.",
  "atk-s0502a0:1195_7": "Tepi apassantā viya attano kammameva karontā thokaṃ āgamiṃsu.",
  "atk-s0502a0:1196_0": "Atha sakko “gehadvāre eko thero viya ṭhito, upadhārehi tāvā”ti āha. “Gantvā upadhāretha,",
  "atk-s0502a0:1196_1": "sāmī”ti. So gehā nikkhamitvā theraṃ pañcapatiṭṭhitena vanditvā ubhohi hatthehi jaṇṇukāni",
  "atk-s0502a0:1196_2": "olambitvā nitthunanto uṭṭhāya “kataro thero nu kho ayyo”ti thokaṃ osakkitvā “akkhīni",
  "atk-s0502a0:1196_3": "me dhūmāyantī”ti vatvā nalāṭe hatthaṃ ṭhapetvā uddhaṃ oloketvā “aho dukkhaṃ, ayyo",
  "atk-s0502a0:1196_4": "no mahākassapatthero cirassaṃ me kuṭidvāraṃ āgato, atthi nu kho kiñci gehe”ti āha.",
  "atk-s0502a0:1196_5": "Sujā thokaṃ ākulaṃ viya hutvā “atthi, sāmī”ti paṭivacanaṃ adāsi. Sakko, “bhante,",
  "atk-s0502a0:1196_6": "lūkhaṃ vā paṇītaṃ vāti acintetvā saṅgahaṃ no karothā”ti pattaṃ gaṇhi. Thero “etehi",
  "atk-s0502a0:1196_7": "dinnaṃ sākaṃ vā hotu kuṇḍakamuṭṭhi vā, saṅgahaṃ nesaṃ karissāmī”ti pattaṃ adāsi.",
  "atk-s0502a0:1196_8": "So antogharaṃ pavisitvā ghaṭiodanaṃ nāma ghaṭiyā uddharitvā pattaṃ pūretvā therassa",
  "atk-s0502a0:1196_9": "hatthe ṭhapesi. So ahosi piṇḍapāto anekasūpabyañjano, sakalaṃ rājagahanagaraṃ gandhena ajjhotthari.",
  "atk-s0502a0:1197_0": "Tadā thero cintesi – “ayaṃ puriso appesakkho, piṇḍapāto mahesakkho, sakkassa bhojanasadiso,",
  "atk-s0502a0:1197_1": "ko nu kho eso”ti. Atha naṃ “sakko”ti ñatvā āha – “bhāriyaṃ te kammaṃ kataṃ duggatānaṃ",
  "atk-s0502a0:1197_2": "sampattiṃ vilumpantena, ajja mayhaṃ dānaṃ datvā kocideva duggato senāpatiṭṭhānaṃ",
  "atk-s0502a0:1197_3": "vā seṭṭhiṭṭhānaṃ vā labheyyā”ti. “Mayā duggatataro natthi, bhante”ti. “Kiṃ kāraṇā",
  "atk-s0502a0:1197_4": "tvaṃ duggato devaloke rajjasiriṃ anubhavanto”ti? “Bhante, evaṃ nāmetaṃ, mayā pana",
  "atk-s0502a0:1197_5": "anuppanne buddhe kalyāṇakammaṃ kataṃ, buddhuppāde vattamāne kalyāṇakammaṃ katvā cūḷarathadevaputto",
  "atk-s0502a0:1197_6": "mahārathadevaputto anekavaṇṇadevaputtoti ime tayo samānadevaputtā mama āsannaṭṭhāne",
  "atk-s0502a0:1197_7": "nibbattā, mayā tejavantatarā. Ahañhi tesu devaputtesu ‘nakkhattaṃ kīḷissāmā’ti paricārikāyo",
  "atk-s0502a0:1197_8": "gahetvā antaravīthiṃ otiṇṇesu palāyitvā gehaṃ pavisāmi. Tesañhi sarīrato tejo mama",
  "atk-s0502a0:1197_9": "sarīraṃ ottharati, mama sarīrato tejo tesaṃ sarīraṃ na ottharati, ‘ko mayā duggatataro,",
  "atk-s0502a0:1197_10": "bhante’ti. ‘Evaṃ santepi ito paṭṭhāya mayhaṃ mā evaṃ vañcetvā dānamadāsī”’ti. “Vañcetvā",
  "atk-s0502a0:1197_11": "tumhākaṃ dāne dinne mayhaṃ kusalaṃ atthi, na atthī”ti? “Atthāvuso”ti. “Evaṃ sante",
  "atk-s0502a0:1197_12": "kusalakammakaraṇaṃ nāma mayhaṃ bhāro, bhante”ti. So evaṃ vatvā theraṃ vanditvā sujaṃ",
  "atk-s0502a0:1197_13": "gahetvā theraṃ padakkhiṇaṃ katvā vehāsaṃ abbhuggantvā “aho dānaṃ paramadānaṃ kassape",
  "atk-s0502a0:1197_14": "suppatiṭṭhita”nti udānaṃ udānesi. Tena vuttaṃ –",
  "atk-s0502a0:1198_0": "“Ekaṃ samayaṃ bhagavā rājagahe viharati veḷuvane kalandakanivāpe. Tena kho pana samayena",
  "atk-s0502a0:1198_1": "āyasmā mahākassapo pippaliguhāyaṃ viharati, sattāhaṃ ekapallaṅkena nisinno hoti aññataraṃ",
  "atk-s0502a0:1198_2": "samādhiṃ samāpajjitvā. Atha kho āyasmā mahākassapo tassa sattāhassa accayena tamhā",
  "atk-s0502a0:1198_3": "samādhimhā vuṭṭhāsi. Atha kho āyasmato mahākassapassa tamhā samādhimhā vuṭṭhitassa",
  "atk-s0502a0:1198_4": "etadahosi – “yaṃnūnāhaṃ rājagahaṃ piṇḍāya paviseyya”nti.",
  "atk-s0502a0:1199_0": "“Tena kho pana samayena pañcamattāni devatāsatāni ussukkaṃ āpannāni honti āyasmato",
  "atk-s0502a0:1199_1": "mahākassapassa piṇḍapātapaṭilābhāya. Atha kho āyasmā mahākassapo tāni pañcamattāni",
  "atk-s0502a0:1199_2": "devatāsatāni paṭikkhipitvā pubbaṇhasamayaṃ nivāsetvā pattacīvaramādāya rājagahaṃ piṇḍāya pāvisi.",
  "atk-s0502a0:1200_0": "“Tena kho pana samayena sakko devānamindo āyasmato mahākassapassa piṇḍapātaṃ dātukāmo",
  "atk-s0502a0:1200_1": "hoti. Pesakāravaṇṇaṃ abhinimminitvā tantaṃ vināti, sujā asurakaññā tasaraṃ pūreti.",
  "atk-s0502a0:1200_2": "Atha kho āyasmā mahākassapo rājagahe sapadānaṃ piṇḍāya caramāno yena sakkassa devānamindassa",
  "atk-s0502a0:1200_3": "nivesanaṃ tenupasaṅkami, addasā kho sakko devānamindo āyasmantaṃ mahākassapaṃ dūratova",
  "atk-s0502a0:1200_4": "āgacchantaṃ, disvā gharā nikkhamitvā paccuggantvā hatthato pattaṃ gahetvā gharaṃ",
  "atk-s0502a0:1200_5": "pavisitvā ghaṭiyā odanaṃ uddharitvā pattaṃ pūretvā āyasmato mahākassapassa adāsi.",
  "atk-s0502a0:1200_6": "So ahosi piṇḍapāto anekasūpo anekabyañjano anekarasabyañjano. Atha kho āyasmato mahākassapassa",
  "atk-s0502a0:1200_7": "etadahosi – ‘ko nu kho ayaṃ satto, yassāyaṃ evarūpo iddhānubhāvo’ti. Atha kho āyasmato",
  "atk-s0502a0:1200_8": "mahākassapassa etadahosi – ‘sakko kho ayaṃ devānamindo’ti viditvā sakkaṃ devānamindaṃ",
  "atk-s0502a0:1200_9": "etadavoca – ‘kataṃ kho te idaṃ, kosiya, mā punapi evarūpamakāsī”’ti. “Amhākampi,",
  "atk-s0502a0:1200_10": "bhante kassapa, puññena attho, amhākampi puññena karaṇīya”nti.",
  "atk-s0502a0:1201_0": "“Atha kho sakko devānamindo āyasmantaṃ mahākassapaṃ abhivādetvā padakkhiṇaṃ katvā",
  "atk-s0502a0:1201_1": "vehāsaṃ abbhuggantvā ākāse antalikkhe tikkhattuṃ udānaṃ udānesi – ‘aho dānaṃ paramadānaṃ",
  "atk-s0502a0:1201_2": "kassape suppatiṭṭhitaṃ, aho dānaṃ paramadānaṃ kassape suppatiṭṭhitaṃ, aho dānaṃ paramadānaṃ",
  "atk-s0502a0:1201_3": "kassape suppatiṭṭhita”’nti.",
  "atk-s0502a0:1202_0": "Atha kho bhagavā vihāre ṭhito eva tassa taṃ saddaṃ sutvā bhikkhū āmantetvā – “passatha,",
  "atk-s0502a0:1202_1": "bhikkhave, sakkaṃ devānamindaṃ udānaṃ udānetvā ākāsena gacchanta”nti āha. “Kiṃ pana",
  "atk-s0502a0:1202_2": "tena kataṃ, bhante”ti? “Vañcetvā tena mayhaṃ puttassa kassapassa piṇḍapāto dinno,",
  "atk-s0502a0:1202_3": "taṃ datvā tuṭṭhamānaso udānaṃ udānento gacchatī”ti. “Therassa piṇḍapātaṃ dātuṃ vaṭṭatī”ti",
  "atk-s0502a0:1202_4": "kathaṃ, bhante, tena ñātanti. “Bhikkhave, mama puttena sadisaṃ nāma piṇḍapātikaṃ",
  "atk-s0502a0:1202_5": "devāpi manussāpi pihayantīti vatvā sayampi udānaṃ udāne”si. Sutte pana etthakameva āgataṃ –",
  "atk-s0502a0:1203_0": "“Assosi kho bhagavā dibbāya sotadhātuyā visuddhāya atikkantamānusikāya sakkassa devānamindassa",
  "atk-s0502a0:1203_1": "vehāsaṃ abbhuggantvā ākāse antalikkhe tikkhattuṃ udānaṃ udānentassa “aho dānaṃ paramadānaṃ",
  "atk-s0502a0:1203_2": "kassape suppatiṭṭhitaṃ, aho dānaṃ paramadānaṃ kassape suppatiṭṭhitaṃ, aho dānaṃ paramadānaṃ",
  "atk-s0502a0:1203_3": "kassape suppatiṭṭhita”nti.",
  "atk-s0502a0:1204": "Atha kho bhagavā etamatthaṃ viditvā tāyaṃ velāyaṃ imaṃ udānaṃ udānesi –",
  "atk-s0502a0:1205": "“Piṇḍapātikassa bhikkhuno,",
  "atk-s0502a0:1206": "Attabharassa anaññaposino;",
  "atk-s0502a0:1207": "Devā pihayanti tādino,",
  "atk-s0502a0:1208": "Upasantassa sadā satīmato”ti. ;",
  "atk-s0502a0:1209": "Imañca pana udānaṃ udānetvā, “bhikkhave, sakko devānamindo mama puttassa sīlagandhena āgantvā piṇḍapātaṃ adāsī”ti vatvā imaṃ gāthamāha –",
  "atk-s0502a0:1210": "56.",
  "atk-s0502a0:1211": "“Appamatto ayaṃ gandho, yvāyaṃ tagaracandanaṃ;",
  "atk-s0502a0:1212": "Yo ca sīlavataṃ gandho, vāti devesu uttamo”ti.",
  "atk-s0502a0:1213_0": "Tattha appamattoti parittappamāṇo. Yo ca sīlavatanti yo pana sīlavantānaṃ sīlagandho,",
  "atk-s0502a0:1213_1": "so tagaraṃ viya lohitacandanaṃ viya ca parittako na hoti, ativiya uḷāro vipphārito.",
  "atk-s0502a0:1213_2": "Teneva kāraṇena vāti devesu uttamoti pavaro seṭṭho hutvā devesu ca manussesu ca sabbatthameva",
  "atk-s0502a0:1213_3": "vāyati, ottharanto gacchatīti.",
  "atk-s0502a0:1214": "Desanāvasāne bahū sotāpattiphalādīni pattā. Desanā mahājanassa sātthikā jātāti.",
  "atk-s0502a0:1215": "Mahākassapattherapiṇḍapātadinnavatthu dasamaṃ.",
  "atk-s0502a0:1216": "11. Godhikattheraparinibbānavatthu",
  "atk-s0502a0:1217": "Tesaṃ sampannasīlānanti imaṃ dhammadesanaṃ satthā rājagahaṃ upanissāya veḷuvane viharanto godhikattherassa parinibbānaṃ ārabbha kathesi.",
  "atk-s0502a0:1218_0": "So hi āyasmā isigilipasse kāḷasilāyaṃ viharanto appamatto ātāpī pahitatto sāmāyikaṃ",
  "atk-s0502a0:1218_1": "cetovimuttiṃ phusitvā ekassa anussāyikassa rogassa vasena tato parihāyi. So dutiyampi",
  "atk-s0502a0:1218_2": "tatiyampi chakkhattuṃ jhānaṃ nibbattetvā parihīno, sattame vāre uppādetvā cintesi",
  "atk-s0502a0:1218_3": "– “ahaṃ chakkhattuṃ jhānā parihīno, parihīnajjhānassa kho pana aniyatā gati, idāneva",
  "atk-s0502a0:1218_4": "satthaṃ āharissāmī”ti kesoropanasatthakaṃ gahetvā galanāḷiṃ chindituṃ pañcake nipajji.",
  "atk-s0502a0:1218_5": "Māro tassa cittaṃ ñatvā “ayaṃ bhikkhu satthaṃ āharitukāmo, satthaṃ āharantā kho pana",
  "atk-s0502a0:1218_6": "jīvite nirapekkhā honti, te vipassanaṃ paṭṭhapetvā arahattampi pāpuṇanti, sacāhaṃ",
  "atk-s0502a0:1218_7": "etaṃ vāressāmi, na me vacanaṃ karissati, satthāraṃ vārāpessāmī”ti aññātakavesena",
  "atk-s0502a0:1218_8": "satthāraṃ upasaṅkamitvā evamāha –",
  "atk-s0502a0:1219": "“Mahāvīra mahāpañña, iddhiyā yasasā jalaṃ;",
  "atk-s0502a0:1220": "Sabbaverabhayātīta, pāde vandāmi cakkhuma.",
  "atk-s0502a0:1221": "“Sāvako te mahāvīra, maraṇaṃ maraṇābhibhū;",
  "atk-s0502a0:1222": "Ākaṅkhati cetayati, taṃ nisedha jutindhara.",
  "atk-s0502a0:1223": "“Kathañhi bhagavā tuyhaṃ, sāvako sāsane rato;",
  "atk-s0502a0:1224": "Appattamānaso sekkho, kālaṃ kayirā jane sutā”ti. ;",
  "atk-s0502a0:1225": "Tasmiṃ khaṇe therena satthaṃ āharitaṃ hoti. Satthā “māro aya”nti viditvā imaṃ gāthamāha –",
  "atk-s0502a0:1226": "“Evañhi dhīrā kubbanti, nāvakaṅkhanti jīvitaṃ;",
  "atk-s0502a0:1227": "Samūlaṃ taṇhamabbuyha, godhiko parinibbuto”ti. ;",
  "atk-s0502a0:1228_0": "Atha kho bhagavā sambahulehi bhikkhūhi saddhiṃ therassa satthaṃ āharitvā nipannaṭṭhānaṃ",
  "atk-s0502a0:1228_1": "agamāsi. Tasmiṃ khaṇe māro pāpimā “kattha nu kho imassa paṭisandhiviññāṇaṃ patiṭṭhita”nti",
  "atk-s0502a0:1228_2": "dhūmarāsi viya timirapuñjo viya ca hutvā sabbadisāsu therassa viññāṇaṃ samanvesati.",
  "atk-s0502a0:1228_3": "Bhagavā taṃ dhūmatimirabhāvaṃ bhikkhūnaṃ dassetvā “eso kho, bhikkhave, māro pāpimā",
  "atk-s0502a0:1228_4": "godhikassa kulaputtassa viññāṇaṃ samanvesati ‘kattha godhikassa kulaputtassa viññāṇaṃ",
  "atk-s0502a0:1228_5": "patiṭṭhita’nti. Apatiṭṭhitena ca, bhikkhave, viññāṇena godhiko kulaputto parinibbuto”ti",
  "atk-s0502a0:1228_6": "āha. Māropi tassa viññāṇaṭṭhānaṃ daṭṭhuṃ asakkonto kumārakavaṇṇo hutvā beluvapaṇḍuvīṇaṃ",
  "atk-s0502a0:1228_7": "ādāya satthāraṃ upasaṅkamitvā pucchi –",
  "atk-s0502a0:1229": "“Uddhaṃ adho ca tiriyaṃ, disā anudisā svahaṃ;",
  "atk-s0502a0:1230": "Anvesaṃ nādhigacchāmi, godhiko so kuhiṃ gato”ti. ;",
  "atk-s0502a0:1231": "Atha naṃ satthā āha –",
  "atk-s0502a0:1232": "“Yo dhīro dhitisampanno, jhāyī jhānarato sadā;",
  "atk-s0502a0:1233": "Ahorattaṃ anuyuñjaṃ, jīvitaṃ anikāmayaṃ.",
  "atk-s0502a0:1234": "“Jetvāna maccuno senaṃ, anāgantvā punabbhavaṃ;",
  "atk-s0502a0:1235": "Samūlaṃ taṇhamabbuyha, godhiko parinibbuto”ti. ;",
  "atk-s0502a0:1236": "Evaṃ vutte māro pāpimā bhagavantaṃ gāthāya ajjhabhāsi –",
  "atk-s0502a0:1237": "“Tassa sokaparetassa, vīṇā kacchā abhassatha;",
  "atk-s0502a0:1238": "Tato so dummano yakkho, tatthevantaradhāyathā”ti. ;",
  "atk-s0502a0:1239": "Satthāpi “kiṃ te, pāpima, godhikassa kulaputtassa nibbattaṭṭhānena? Tassa hi nibbattaṭṭhānaṃ tumhādisānaṃ satampi sahassampi daṭṭhuṃ na sakkotī”ti vatvā imaṃ gāthamāha –",
  "atk-s0502a0:1240": "57.",
  "atk-s0502a0:1241": "“Tesaṃ sampannasīlānaṃ, appamādavihārinaṃ;",
  "atk-s0502a0:1242": "Sammadaññā vimuttānaṃ, māro maggaṃ na vindatī”ti.",
  "atk-s0502a0:1243_0": "Tattha tesanti yathā appatiṭṭhitena viññāṇena godhiko kulaputto parinibbuto, ye ca",
  "atk-s0502a0:1243_1": "evaṃ parinibbāyanti, tesaṃ sampannasīlānanti paripuṇṇasīlānaṃ. Appamādavihārinanti",
  "atk-s0502a0:1243_2": "satiavippavāsasaṅkhātena appamādena viharantānaṃ. Sammadaññā vimuttānanti hetunā",
  "atk-s0502a0:1243_3": "ñāyena kāraṇena jānitvā “tadaṅgavimuttiyā, vikkhambhanavimuttiyā, samucchedavimuttiyā,",
  "atk-s0502a0:1243_4": "paṭippassaddhivimuttiyā, nissaraṇavimuttiyā”ti imāhi pañcahi vimuttīhi vimuttānaṃ.",
  "atk-s0502a0:1243_5": "Māro maggaṃ na vindatīti evarūpānaṃ mahākhīṇāsavānaṃ sabbathāmena maggantopi māro",
  "atk-s0502a0:1243_6": "gatamaggaṃ na vindati na labhati na passatīti.",
  "atk-s0502a0:1244": "Desanāvasāne bahū sotāpattiphalādīni pattā. Desanā mahājanassa sātthikā jātāti.",
  "atk-s0502a0:1245": "Godhikattheraparinibbānavatthu ekādasamaṃ.",
  "atk-s0502a0:1246": "12. Garahadinnavatthu",
  "atk-s0502a0:1247": "Yathā saṅkāraṭṭhānasminti imaṃ dhammadesanaṃ satthā jetavane viharanto garahadinnaṃ nāma nigaṇṭhasāvakaṃ ārabbha kathesi.",
  "atk-s0502a0:1248_0": "Sāvatthiyañhi sirigutto ca garahadinno cāti dve sahāyakā ahesuṃ. Tesu sirigutto upāsako",
  "atk-s0502a0:1248_1": "buddhasāvako, garahadinno nigaṇṭhasāvako. Taṃ nigaṇṭhā abhikkhaṇaṃ evaṃ vadanti –",
  "atk-s0502a0:1248_2": "“tava sahāyakaṃ siriguttaṃ ‘kiṃ tvaṃ samaṇaṃ gotamaṃ upasaṅkamasi, tassa santike",
  "atk-s0502a0:1248_3": "kiṃ labhissasī’ti vatvā yathā amhe upasaṅkamitvā amhākañca deyyadhammaṃ dassati,",
  "atk-s0502a0:1248_4": "kiṃ evaṃ ovadituṃ na vaṭṭatī”ti. Garahadinno tesaṃ vacanaṃ sutvā abhikkhaṇaṃ gantvā",
  "atk-s0502a0:1248_5": "ṭhitanisinnaṭṭhānādīsu siriguttaṃ evaṃ ovadati – “samma, kiṃ te samaṇena gotamena,",
  "atk-s0502a0:1248_6": "taṃ upasaṅkamitvā kiṃ labhissasi, kiṃ te mama, ayye, upasaṅkamitvā tesaṃ dānaṃ dātuṃ",
  "atk-s0502a0:1248_7": "na vaṭṭatī”ti? Sirigutto tassa kathaṃ sutvāpi bahū divase tuṇhī hutvā nibbijjitvā",
  "atk-s0502a0:1248_8": "ekadivasaṃ, “samma, tvaṃ abhikkhaṇaṃ āgantvā maṃ ṭhitaṭṭhānādīsu evaṃ vadesi, ‘samaṇaṃ",
  "atk-s0502a0:1248_9": "gotamaṃ upasaṅkamitvā kiṃ labhissasi, mama, ayye, upasaṅkamitvā tesaṃ dānaṃ dehī’ti,",
  "atk-s0502a0:1248_10": "kathehi tāva me, tava, ayyā, kiṃ jānantī”ti? “‘Aho, sāmi, mā evaṃ vada, mama ayyānaṃ",
  "atk-s0502a0:1248_11": "aññātaṃ nāma natthi, sabbaṃ atītānāgatapaccuppannaṃ sabbaṃ kāyavacīmanokammaṃ idaṃ",
  "atk-s0502a0:1248_12": "bhavissati, idaṃ na bhavissatī’ti sabbaṃ bhabbābhabbaṃ jānantī”ti? “Evaṃ vadesī”ti.",
  "atk-s0502a0:1248_13": "“Āma, vademī”ti. “Yadi evaṃ, atibhāriyaṃ te kataṃ, ettakaṃ kālaṃ mayhaṃ etamatthaṃ",
  "atk-s0502a0:1248_14": "anācikkhantena, ajja mayā ayyānaṃ ñāṇānubhāvo ñāto, gaccha, samma, ayye, mama vacanena",
  "atk-s0502a0:1248_15": "nimantehī”ti. So nigaṇṭhānaṃ santikaṃ gantvā te vanditvā “mayhaṃ sahāyako sirigutto",
  "atk-s0502a0:1248_16": "svātanāya tumhe nimantetī”ti āha. “Siriguttena sāmaṃ tvaṃ vutto”ti? “Āma, ayyā”ti.",
  "atk-s0502a0:1248_17": "Te haṭṭhatuṭṭhā hutvā “nipphannaṃ no kiccaṃ, siriguttassa amhesu pasannakālato paṭṭhāya",
  "atk-s0502a0:1248_18": "kā nāma sampatti amhākaṃ na bhavissatī”ti vadiṃsu.",
  "atk-s0502a0:1249_0": "Siriguttassāpi mahantaṃ nivesanaṃ. So tasmiṃ dvinnaṃ gehānaṃ antare ubhato dīghaṃ",
  "atk-s0502a0:1249_1": "āvāṭaṃ khaṇāpetvā gūthakalalassa pūrāpesi. Bahiāvāṭe dvīsu pariyantesu khāṇuke koṭṭāpetvā",
  "atk-s0502a0:1249_2": "tesu rajjuyo bandhāpetvā āsanānaṃ purimapāde āvāṭassa purimapasse ṭhapāpetvā pacchimapāde",
  "atk-s0502a0:1249_3": "rajjukesu ṭhapāpesi. “Evaṃ nisinnakāle evaṃ avaṃsirā patissantī”ti maññamāno yathā",
  "atk-s0502a0:1249_4": "āvāṭo na paññāyati, evaṃ āsanānaṃ upari paccattharaṇāni dāpesi. Mahantā mahantā cāṭiyo",
  "atk-s0502a0:1249_5": "ṭhapāpetvā kadalipaṇṇehi ca setapilotikāhi ca mukhāni bandhāpetvā tā tucchā eva gehassa",
  "atk-s0502a0:1249_6": "pacchimabhāge bahi yāgubhattasitthasappitelamadhuphāṇitapūvacuṇṇamakkhitā katvā ṭhapāpesi.",
  "atk-s0502a0:1249_7": "Garahadinno pātova tassa gharaṃ vegena gantvā, “ayyānaṃ sakkāro sajjito”ti pucchi.",
  "atk-s0502a0:1249_8": "“Āma, samma, sajjito”ti. “Kahaṃ pana eso”ti. “Etāsu ettikāsu cāṭīsu yāgu, ettikāsu",
  "atk-s0502a0:1249_9": "bhattaṃ, ettikāsu sappiphāṇitapūvādīni pūritāni, āsanāni paññattānī”ti. So “sādhū”ti",
  "atk-s0502a0:1249_10": "vatvā gato tassa gatakāle pañcasatā nigaṇṭhā āgamiṃsu. Sirigutto gehā nikkhamitvā",
  "atk-s0502a0:1249_11": "pañcapatiṭṭhitena nigaṇṭhe vanditvā tesaṃ purato añjaliṃ paggayha ṭhito evaṃ cintesi",
  "atk-s0502a0:1249_12": "– “tumhe kira atītādibhedaṃ sabbaṃ jānātha, evaṃ tumhākaṃ upaṭṭhākena mayhaṃ kathitaṃ.",
  "atk-s0502a0:1249_13": "Sace sabbaṃ tumhe jānātha, mayhaṃ gehaṃ mā pavisittha. Mama gehaṃ paviṭṭhānañhi vo",
  "atk-s0502a0:1249_14": "neva yāgu atthi, na bhattādīni. Sace ajānitvā pavisissatha, gūthaāvāṭe vo pātetvā",
  "atk-s0502a0:1249_15": "pothessāmī”ti evaṃ cintetvā purisānaṃ saññaṃ adāsi. Evaṃ tesaṃ nisīdanabhāvaṃ ñatvā",
  "atk-s0502a0:1249_16": "pacchimapasse ṭhatvā āsanānaṃ upari paccattharaṇāni apaneyyātha, mā tāni asucinā makkhayiṃsūti.",
  "atk-s0502a0:1250_0": "Atha nigaṇṭhe “ito etha, bhante”ti āha. Nigaṇṭhā pavisitvā paññattāsanesu nisīdituṃ",
  "atk-s0502a0:1250_1": "ārabhiṃsu. Atha ne manussā vadiṃsu – “āgametha, bhante, mā tāva nisīdathā”ti. “Kiṃ",
  "atk-s0502a0:1250_2": "kāraṇā”ti? “Amhākaṃ gehaṃ paviṭṭhānaṃ ayyānaṃ vattaṃ ñatvā nisīdituṃ vaṭṭatī”ti.",
  "atk-s0502a0:1250_3": "“Kiṃ kātuṃ vaṭṭati, āvuso”ti? “Attano attano pattāsanamūlesu ṭhatvā sabbepi ekappahāreneva",
  "atk-s0502a0:1250_4": "nisīdituṃ vaṭṭatī”ti. Idaṃ kirassa adhippāyo – “ekasmiṃ āvāṭe patite ‘mā, āvuso,",
  "atk-s0502a0:1250_5": "avasesā āsane nisīdantū’ti vattuṃ mā labhatū”ti. Te “sādhū”ti vatvā “imehi kathitakathaṃ",
  "atk-s0502a0:1250_6": "amhehi kātuṃ vaṭṭatī”ti cintayiṃsu. Atha sabbe attano attano pattāsanamūle paṭipāṭiyā",
  "atk-s0502a0:1250_7": "aṭṭhaṃsu. Atha ne, “bhante, khippaṃ ekappahāreneva nisīdathā”ti vatvā tesaṃ nisinnabhāvaṃ",
  "atk-s0502a0:1250_8": "ñatvā āsanānaṃ upari paccattharaṇāni nīhariṃsu. Nigaṇṭhā ekappahāreneva nisinnā,",
  "atk-s0502a0:1250_9": "rajjūnaṃ upari ṭhapitā āsanapādā bhaṭṭhā, nigaṇṭhā avaṃsirā āvāṭe patiṃsu. Sirigutto",
  "atk-s0502a0:1250_10": "tesu patitesu dvāraṃ pidahitvā te uttiṇṇuttiṇṇe “atītānāgatapaccuppannaṃ kasmā na",
  "atk-s0502a0:1250_11": "jānāthā”ti daṇḍehi pāthetvā “ettakaṃ etesaṃ vaṭṭissatī”ti dvāraṃ vivarāpesi. Te nikkhamitvā",
  "atk-s0502a0:1250_12": "palāyituṃ ārabhiṃsu. Gamanamagge pana tesaṃ sudhāparikammakataṃ bhūmiṃ picchilaṃ",
  "atk-s0502a0:1250_13": "kārāpesi. Te tattha asaṇṭhahitvā patite patite puna pothāpetvā “alaṃ ettakaṃ tumhāka”nti",
  "atk-s0502a0:1250_14": "uyyojesi. Te “nāsitamhā tayā, nāsitamhā tayā”ti kandantā upaṭṭhākassa gehadvāraṃ agamaṃsu.",
  "atk-s0502a0:1251_0": "Garahadinno taṃ vippakāraṃ disvā kuddho “nāsitamhi siriguttena, hatthaṃ pasāretvā",
  "atk-s0502a0:1251_1": "vandantānaṃ sadevake loke yathāruciyā dātuṃ samatthe nāma puññakkhettabhūte mama,",
  "atk-s0502a0:1251_2": "ayye, pothāpetvā byasanaṃ pāpesī”ti rājakulaṃ gantvā tassa kahāpaṇasahassaṃ daṇḍaṃ",
  "atk-s0502a0:1251_3": "kāresi. Athassa rājā sāsanaṃ pesesi. So gantvā rājānaṃ vanditvā, “deva, upaparikkhitvā",
  "atk-s0502a0:1251_4": "daṇḍaṃ gaṇhatha, mā anupaparikkhitvā”ti āha. “Upaparikkhitvā gaṇhissāmī”ti. “Sādhu,",
  "atk-s0502a0:1251_5": "devā”ti. “Tena hi gaṇhāhī”ti. Deva, mayhaṃ sahāyako nigaṇṭhasāvako maṃ upasaṅkamitvā",
  "atk-s0502a0:1251_6": "ṭhitanisinnaṭṭhānādīsu abhiṇhaṃ evaṃ vadesi – “samma, kiṃ te samaṇena gotamena, taṃ",
  "atk-s0502a0:1251_7": "upasaṅkamitvā kiṃ labhissasī”ti idaṃ ādiṃ katvā sirigutto sabbaṃ taṃ pavattiṃ ārocetvā",
  "atk-s0502a0:1251_8": "“deva, sace imasmiṃ kāraṇe daṇḍaṃ gahetuṃ yuttaṃ, gaṇhathā”ti. Rājā garahadinnaṃ",
  "atk-s0502a0:1251_9": "oloketvā “saccaṃ kira te evaṃ vutta”nti āha. “Saccaṃ, devā”ti. Tvaṃ ettakampi ajānante",
  "atk-s0502a0:1251_10": "satthāroti gahetvā vicaranto “sabbaṃ jānantī”ti kiṃ kāraṇā tathāgatasāvakassa kathesi.",
  "atk-s0502a0:1251_11": "“Tayā āropitadaṇḍo tuyhameva hotū”ti evaṃ sveva daṇḍaṃ pāpito, tasseva kulūpakā pothetvā nīhaṭā.",
  "atk-s0502a0:1252_0": "So taṃ kujjhitvā tato paṭṭhāya aḍḍhamāsamattampi siriguttena saddhiṃ akathetvā cintesi",
  "atk-s0502a0:1252_1": "– “evaṃ vicarituṃ mayhaṃ ayuttaṃ, etassa kulūpakānampi mayā byasanaṃ kātuṃ vaṭṭatī”ti",
  "atk-s0502a0:1252_2": "siriguttaṃ upasaṅkamitvā āha – “sahāya siriguttā”ti. “Kiṃ, sammā”ti? “Ñātisuhajjānaṃ",
  "atk-s0502a0:1252_3": "nāma kalahopi hoti vivādopi, kiṃ tvaṃ kiñci na kathesi, kasmā evaṃ karosī”ti? “Samma,",
  "atk-s0502a0:1252_4": "tava mayā saddhiṃ akathanato na kathemī”ti. “Yaṃ, samma, kataṃ, katameva taṃ na mayaṃ",
  "atk-s0502a0:1252_5": "mettiṃ bhindissāmā”ti. Tato paṭṭhāya ubhopi ekaṭṭhāne tiṭṭhanti nisīdanti. Athekadivasaṃ",
  "atk-s0502a0:1252_6": "sirigutto garahadinnaṃ āha – “kiṃ te nigaṇṭhehi, te upasaṅkamitvā kiṃ labhissasi,",
  "atk-s0502a0:1252_7": "mama satthāraṃ upasaṅkamituṃ vā ayyānaṃ dānaṃ dātuṃ vā kiṃ te na vaṭṭatī”ti? Sopi",
  "atk-s0502a0:1252_8": "etameva paccāsīsati, tenassa kaṇḍuvanaṭṭhāne nakhena vilekhitaṃ viya ahosi. So, “sirigutta,",
  "atk-s0502a0:1252_9": "tava satthā kiṃ jānātī”ti pucchi. “Ambho, mā evaṃ vada, satthu me ajānitabbaṃ nāma",
  "atk-s0502a0:1252_10": "natthi, atītādibhedaṃ sabbaṃ jānāti, soḷasahākārehi sattānaṃ cittaṃ paricchindatī”ti.",
  "atk-s0502a0:1252_11": "“Ahaṃ evaṃ na jānāmi, kasmā mayhaṃ ettakaṃ kālaṃ na kathesi, tena hi tvaṃ gaccha,",
  "atk-s0502a0:1252_12": "tava satthāraṃ svātanāya nimantehi, bhojessāmi, pañcahi bhikkhusatehi saddhiṃ mama",
  "atk-s0502a0:1252_13": "bhikkhaṃ gaṇhituṃ vadehī”ti.",
  "atk-s0502a0:1253_0": "Sirigutto satthāraṃ upasaṅkamitvā vanditvā evamāha – “bhante, mama sahāyako garahadinno",
  "atk-s0502a0:1253_1": "tumhe nimantāpeti, pañcahi kira bhikkhusatehi saddhiṃ sve tassa bhikkhaṃ gaṇhatha,",
  "atk-s0502a0:1253_2": "purimadivase kho pana tassa kulūpakānaṃ mayā idaṃ nāma kataṃ, mayā katassa paṭikaraṇampi",
  "atk-s0502a0:1253_3": "na jānāmi, tumhākaṃ suddhacittena bhikkhaṃ dātukāmatampi na jānāmi, āvajjetvā yuttaṃ",
  "atk-s0502a0:1253_4": "ce, adhivāsetha. No ce, mā adhivāsayitthā”ti. Satthā “kiṃ nu kho so amhākaṃ kātu",
  "atk-s0502a0:1253_5": "kāmo”ti āvajjetvā addasa “dvinnaṃ gehānaṃ antare mahantaṃ āvāṭaṃ khaṇāpetvā asītisakaṭamattāni",
  "atk-s0502a0:1253_6": "khadiradārūni āharāpetvā pūrāpetvā aggiṃ datvā amhe aṅgāraāvāṭe pātetvā niggaṇhitukāmo”ti.",
  "atk-s0502a0:1253_7": "Puna āvajjesi – “kiṃ nu kho tattha gatapaccayā attho atthi, natthī”ti. Tato idaṃ",
  "atk-s0502a0:1253_8": "addasa – “ahaṃ aṅgāraāvāṭe pādaṃ pasāressāmi, taṃ paṭicchādetvā ṭhapitakilañjaṃ antaradhāyissati,",
  "atk-s0502a0:1253_9": "aṅgārakāsuṃ bhinditvā cakkamattaṃ mahāpadumaṃ uṭṭhahissati, athāhaṃ padumakaṇṇikā",
  "atk-s0502a0:1253_10": "akkamanto āsane nisīdissāmi, pañcasatā bhikkhūpi tatheva gantvā nisīdissanti, mahājano",
  "atk-s0502a0:1253_11": "sannipatissati, ahaṃ tasmiṃ samāgame dvīhi gāthāhi anumodanaṃ karissāmi, anumodanapariyosāne",
  "atk-s0502a0:1253_12": "caturāsītiyā pāṇasahassānaṃ dhammābhisamayo bhavissati, sirigutto ca garahadinno",
  "atk-s0502a0:1253_13": "ca sotāpannā bhavissanti, attano ca dhanarāsiṃ sāsane vikirissanti, imaṃ kulaputtaṃ",
  "atk-s0502a0:1253_14": "nissāya mayā gantuṃ vaṭṭatī”ti bhikkhaṃ adhivāsesi.",
  "atk-s0502a0:1254_0": "Sirigutto gantvā satthu adhivāsanaṃ garahadinnassa ārocetvā “lokajeṭṭhassa sakkāraṃ",
  "atk-s0502a0:1254_1": "karohī”ti āha. Garahadinno “idānissa kattabbayuttakaṃ jānissāmī”ti dvinnaṃ gehānaṃ",
  "atk-s0502a0:1254_2": "antare mahantaṃ āvāṭaṃ khaṇāpetvā asītisakaṭamattāni khadiradārūni āharāpetvā pūrāpetvā",
  "atk-s0502a0:1254_3": "aggiṃ datvā khadiraṅgārarāsīnaṃ yojāpetvā sabbarattiṃ dhamāpetvā khadiraṅgārarāsiṃ",
  "atk-s0502a0:1254_4": "kārāpetvā āvāṭamatthake rukkhapadarāni ṭhapāpetvā kilañjena paṭicchādetvā gomayena",
  "atk-s0502a0:1254_5": "limpāpetvā ekena passena dubbaladaṇḍake attharitvā gamanamaggaṃ kāresi, “evaṃ akkantaakkantakāle",
  "atk-s0502a0:1254_6": "daṇḍakesu bhaggesu parivaṭṭetvā aṅgārakāsuyaṃ patissantī”ti maññamāno gehapacchābhāge",
  "atk-s0502a0:1254_7": "siriguttena ṭhapitaniyāmeneva cāṭiyo ṭhapāpesi, āsanānipi tatheva paññāpesi. Sirigutto",
  "atk-s0502a0:1254_8": "pātova tassa gehaṃ gantvā “kato te, samma, sakkāro”ti āha. “Āma, sammā”ti. “Kahaṃ",
  "atk-s0502a0:1254_9": "pana so”ti? “Ehi, passāmā”ti sabbaṃ siriguttena dassitanayeneva dassesi. Sirigutto",
  "atk-s0502a0:1254_10": "“sādhu, sammā”ti āha. Mahājano sannipati. Micchādiṭṭhikena hi nimantite mahanto sannipāto",
  "atk-s0502a0:1254_11": "ahosi. Micchādiṭṭhikāpi “samaṇassa gotamassa vippakāraṃ passissāmā”ti sannipatanti,",
  "atk-s0502a0:1254_12": "sammādiṭṭhikāpi “ajja satthā mahādhammadesanaṃ desessati, buddhavisayaṃ buddhalīlaṃ",
  "atk-s0502a0:1254_13": "upadhāressāmā”ti sannipatanti.",
  "atk-s0502a0:1255_0": "Punadivase satthā pañcahi bhikkhusatehi saddhiṃ garahadinnassa gehadvāraṃ agamāsi.",
  "atk-s0502a0:1255_1": "So gehā nikkhamitvā pañcapatiṭṭhitena vanditvā purato añjaliṃ paggayha ṭhito cintesi",
  "atk-s0502a0:1255_2": "– “bhante, ‘tumhe kira atītādibhedaṃ sabbaṃ jānātha, sattānaṃ soḷasahākārehi cittaṃ",
  "atk-s0502a0:1255_3": "paricchindathā’ti evaṃ tumhākaṃ upaṭṭhākena mayhaṃ kathitaṃ. Sace jānātha, mayhaṃ",
  "atk-s0502a0:1255_4": "gehaṃ mā pavisittha. Paviṭṭhānañhi vo neva yāgu atthi, na bhattādīni, sabbe kho pana",
  "atk-s0502a0:1255_5": "tumhe aṅgārakāsuyaṃ pātetvā niggaṇhissāmī”ti. Evaṃ cintetvā satthu pattaṃ gahetvā",
  "atk-s0502a0:1255_6": "“ito etha bhagavā”ti vatvā, “bhante, amhākaṃ gehaṃ āgatānaṃ vattaṃ ñatvā āgantuṃ",
  "atk-s0502a0:1255_7": "vaṭṭatī”ti āha. “Kiṃ kātuṃ vaṭṭati, āvuso”ti? “Ekekassa pavisitvā purato gantvā nisinnakāle",
  "atk-s0502a0:1255_8": "pacchā aññena āgantuṃ vaṭṭatī”ti. Evaṃ kirassa ahosi – “purato gacchantaṃ aṅgārakāsuyaṃ",
  "atk-s0502a0:1255_9": "patitaṃ disvā avasesā na āgacchissanti, ekekameva pātetvā niggaṇhissāmī”ti. Satthā",
  "atk-s0502a0:1255_10": "“sādhū”ti vatvā ekakova pāyāsi. Garahadinno aṅgārakāsuṃ patvā apasakkitvā ṭhito “purato",
  "atk-s0502a0:1255_11": "yātha, bhante”ti āha. Atha satthā aṅgārakāsumatthake pādaṃ pasāresi, kilañjaṃ antaradhāyi,",
  "atk-s0502a0:1255_12": "aṅgārakāsuṃ bhinditvā cakkamattāni padumāni uṭṭhahiṃsu. Satthā padumakaṇṇikā akkamanto",
  "atk-s0502a0:1255_13": "gantvā paññatte buddhāsane nisīdi, bhikkhūpi tatheva gantvā nisīdiṃsu. Garahadinnassa",
  "atk-s0502a0:1255_14": "kāyato ḍāho uṭṭhahi.",
  "atk-s0502a0:1256_0": "So vegena gantvā siriguttaṃ upasaṅkamitvā, “sāmi, me tāṇaṃ hohī”ti āha. “Kiṃ eta”nti?",
  "atk-s0502a0:1256_1": "“Pañcannaṃ bhikkhusatānaṃ gehe yāgu vā bhattādīni vā natthi, kiṃ nu kho karomī”ti?",
  "atk-s0502a0:1256_2": "“Kiṃ pana tayā kata”nti āha. Ahaṃ dvinnaṃ gehānaṃ antare mahantaṃ āvāṭaṃ aṅgārassa",
  "atk-s0502a0:1256_3": "pūraṃ kāresiṃ – “tattha pātetvā niggaṇhissāmī”ti. “Atha naṃ bhinditvā mahāpadumāni",
  "atk-s0502a0:1256_4": "uṭṭhahiṃsu. Sabbe padumakaṇṇikā akkamitvā gantvā paññattāsanesu nisinnā, idāni kiṃ",
  "atk-s0502a0:1256_5": "karomi, sāmī”ti? Nanu tvaṃ idāneva mayhaṃ “‘ettikā cāṭiyo, ettikā yāgu, ettakāni",
  "atk-s0502a0:1256_6": "sattādīnī’ti dassesī”ti. “Musā taṃ, sāmi, tucchāva cāṭiyo”ti. Hotu, “gaccha, tāsu",
  "atk-s0502a0:1256_7": "cāṭīsu yāguādīni olokehī”ti. Taṃ khaṇaññeva tena yāsu cāṭīsu “yāgū”ti vuttaṃ, tā",
  "atk-s0502a0:1256_8": "yāguyā pūrayiṃsu, yāsu “bhattādīnī”ti vuttaṃ, tā bhattādīnaṃ paripuṇṇāva ahesuṃ.",
  "atk-s0502a0:1256_9": "Taṃ sampattiṃ disvāva garahadinnassa sarīraṃ pītipāmojjena paripūritaṃ, cittaṃ pasannaṃ.",
  "atk-s0502a0:1256_10": "So sakkaccaṃ buddhappamukhaṃ bhikkhusaṅghaṃ parivisitvā katabhattakiccassa satthuno",
  "atk-s0502a0:1256_11": "anumodanaṃ kāretukāmo pattaṃ gaṇhi. Satthā anumodanaṃ karonto “ime sattā paññācakkhuno",
  "atk-s0502a0:1256_12": "abhāveneva mama sāvakānaṃ buddhasāsanassa guṇaṃ na jānanti. Paññācakkhuvirahitā hi",
  "atk-s0502a0:1256_13": "andhā nāma, paññavanto sacakkhukā nāmā”ti vatvā imā gāthā abhāsi –",
  "atk-s0502a0:1257": "58.",
  "atk-s0502a0:1258": "“Yathā saṅkāradhānasmiṃ, ujjhitasmiṃ mahāpathe;",
  "atk-s0502a0:1259": "Padumaṃ tattha jāyetha, sucigandhaṃ manoramaṃ.",
  "atk-s0502a0:1260": "59.",
  "atk-s0502a0:1261": "“Evaṃ saṅkārabhūtesu, andhabhūte puthujjane;",
  "atk-s0502a0:1262": "Atirocati paññāya, sammāsambuddhasāvako”ti.",
  "atk-s0502a0:1263_0": "Tattha saṅkāradhānasminti saṅkāraṭhānasmiṃ, kacavararāsimhīti attho. Ujjhitasmiṃ",
  "atk-s0502a0:1263_1": "mahāpatheti mahāmagge chaḍḍitasmiṃ. Sucigandhanti surabhigandhaṃ. Mano ettha ramatīti",
  "atk-s0502a0:1263_2": "manoramaṃ. Saṅkārabhūtesūti saṅkāramiva bhūtesu. Puthujjaneti puthūnaṃ kilesānaṃ",
  "atk-s0502a0:1263_3": "jananato evaṃladdhanāme lokiyamahājane. Idaṃ vuttaṃ hoti – yathā nāma mahāpathe chaḍḍite",
  "atk-s0502a0:1263_4": "saṅkārarāsimhi asucijegucchiyapaṭikūlepi sucigandhaṃ padumaṃ jāyetha, taṃ rājarājamahāmattādīnaṃ",
  "atk-s0502a0:1263_5": "manoramaṃ piyaṃ manāpaṃ uparimatthake patiṭṭhānārahameva bhaveyya, evameva saṅkārabhūtesupi",
  "atk-s0502a0:1263_6": "puthujjanesu jāto nippaññassa mahājanassa acakkhukassa antare nibbattopi attano paññābalena",
  "atk-s0502a0:1263_7": "kāmesu ādīnavaṃ, nekkhamme ca ānisaṃsaṃ disvā nikkhamitvā pabbajito pabbajjāmattenapi,",
  "atk-s0502a0:1263_8": "kato uttariṃ sīlasamādhipaññāvimuttivimuttiñāṇadassanāni ārādhetvāpi atirocati. Sammāsambuddhasāvako",
  "atk-s0502a0:1263_9": "hi khīṇāsavo bhikkhu andhabhūte puthujjane atikkamitvā rocati virocati sobhatīti.",
  "atk-s0502a0:1264_0": "Desanāvasāne caturāsītiyā pāṇasahassānaṃ dhammābhisamayo ahosi. Garahadinno ca sirigutto",
  "atk-s0502a0:1264_1": "ca sotāpattiphalaṃ pāpuṇiṃsu. Te sabbaṃ attano dhanaṃ buddhasāsane vippakiriṃsu.",
  "atk-s0502a0:1264_2": "Satthā uṭṭhāyāsanā vihāramagamāsi. Bhikkhū sāyanhasamaye dhammasabhāyaṃ kathaṃ samuṭṭhāpesuṃ",
  "atk-s0502a0:1264_3": "– “aho acchariyā buddhaguṇā nāma, tathārūpaṃ nāma khadiraṅgārarāsiṃ bhinditvā padumāni",
  "atk-s0502a0:1264_4": "uṭṭhahiṃsū”ti. Satthā āgantvā “kāya nuttha, bhikkhave, etarahi kathāya sannisinnā”ti",
  "atk-s0502a0:1264_5": "pucchitvā, “imāya nāmā”ti vutte – “anacchariyaṃ, bhikkhave, yaṃ mama etarahi buddhabhūtassa",
  "atk-s0502a0:1264_6": "aṅgārarāsimhā padumāni uṭṭhitāni, aparipakke ñāṇe vattamānassa bodhisattabhūtassapi",
  "atk-s0502a0:1264_7": "me uṭṭhahiṃsū”ti vatvā, “kadā, bhante, ācikkhatha no”ti yācito atītaṃ āharitvā –",
  "atk-s0502a0:1265": "“Kāmaṃ patāmi nirayaṃ, uddhaṃpādo avaṃsiro;",
  "atk-s0502a0:1266": "Nānariyaṃ karissāmi, handa piṇḍaṃ paṭiggahā”ti. –",
  "atk-s0502a0:1267": "Idaṃ khadiraṅgārajātakaṃ vitthāretvā kathesīti.",
  "atk-s0502a0:1268": "Garahadinnavatthu dvādasamaṃ.",
  "atk-s0502a0:1269": "Pupphavaggavaṇṇanā niṭṭhitā.",
  "atk-s0502a0:1270": "Catuttho vaggo.",
  "atk-s0502a0:1271": "5. Bālavaggo",
  "atk-s0502a0:1272": "1. Aññatarapurisavatthu",
  "atk-s0502a0:1273": "Dīghā jāgarato rattīti imaṃ dhammadesanaṃ satthā jetavane viharanto pasenadikosalañceva aññatarañca purisaṃ ārabbha kathesi.",
  "atk-s0502a0:1274_0": "Rājā kira pasenadi kosalo ekasmiṃ chaṇadivase alaṅkatapaṭiyattaṃ sabbasetaṃ ekaṃ",
  "atk-s0502a0:1274_1": "puṇḍarīkaṃ nāma hatthiṃ abhiruyha mahantena rājānubhāvena nagaraṃ padakkhiṇaṃ karoti.",
  "atk-s0502a0:1274_2": "Ussāraṇāya vattamānāya leḍḍudaṇḍādīhi pothiyamāno mahājano palāyanto gīvaṃ parivaṭṭetvāpi",
  "atk-s0502a0:1274_3": "oloketiyeva. Rājūnaṃ kira sudinnadānassetaṃ phalaṃ. Aññatarassāpi duggatapurisassa",
  "atk-s0502a0:1274_4": "bhariyā sattabhūmikassa pāsādassa uparitale ṭhitā ekaṃ vātapānakavāṭaṃ vivaritvā",
  "atk-s0502a0:1274_5": "rājānaṃ oloketvāva apagacchi. Rañño puṇṇacando valāhakantaraṃ paviṭṭho viya upaṭṭhāsi.",
  "atk-s0502a0:1274_6": "So tassā paṭibaddhacitto hatthikkhandhato patanākārappatto viya hutvā khippaṃ nagaraṃ",
  "atk-s0502a0:1274_7": "padakkhiṇaṃ katvā antepuraṃ pavisitvā ekaṃ vissāsakaṃ amaccaṃ āha – “asukaṭṭhāne",
  "atk-s0502a0:1274_8": "te mayā olokitapāsādo diṭṭho”ti? “Āma, devā”ti. “Tatthekaṃ itthiṃ addasā”ti? “Addasaṃ,",
  "atk-s0502a0:1274_9": "devā”ti. “Gaccha, tassā sasāmikaasāmikabhāvaṃ jānāhī”ti. So gantvā tassā sasāmikabhāvaṃ",
  "atk-s0502a0:1274_10": "ñatvā āgantvā rañño “sasāmikā”ti ārocesi. Atha raññā “tena hi tassā sāmikaṃ pakkosāhī”ti",
  "atk-s0502a0:1274_11": "vutte so gantvā, “ehi, bho, rājā taṃ pakkosatī”ti āha. So “bhariyaṃ me nissāya bhayena",
  "atk-s0502a0:1274_12": "uppannena bhavitabba”nti cintetvā rañño āṇaṃ paṭibāhituṃ asakkonto gantvā rājānaṃ",
  "atk-s0502a0:1274_13": "vanditvā aṭṭhāsi. Atha naṃ rājā “maṃ ito paṭṭhāya upaṭṭhāhī”ti āha. “Alaṃ, deva,",
  "atk-s0502a0:1274_14": "ahaṃ attano kammaṃ katvā tumhākaṃ suṅkaṃ dadāmi, ghareyeva me jīvikā hotū”ti. “Tava",
  "atk-s0502a0:1274_15": "suṅkena mayhaṃ attho natthi, ajjato paṭṭhāya maṃ upaṭṭhāhī”ti tassa phalakañca āvudhañca",
  "atk-s0502a0:1274_16": "dāpesi. Evaṃ kirassa ahosi – “kañcidevassa dosaṃ āropetvā ghātetvā bhariyaṃ gaṇhissāmī”ti.",
  "atk-s0502a0:1274_17": "Atha naṃ so maraṇabhayabhīto appamatto hutvā upaṭṭhāsi.",
  "atk-s0502a0:1275_0": "Rājā tassa dosaṃ apassanto kāmapariḷāhe vaḍḍhante “ekamassa dosaṃ āropetvā rājāṇaṃ",
  "atk-s0502a0:1275_1": "karissāmī”ti pakkosāpetvā evamāha – “ambho ito yojanamatthake nadiyā asukaṭṭhānaṃ",
  "atk-s0502a0:1275_2": "nāma gantvā sāyaṃ mama nhānavelāya kumuduppalāni ceva aruṇavatīmattikañca āhara.",
  "atk-s0502a0:1275_3": "Sace tasmiṃ khaṇe nāgacchasi, āṇaṃ te karissāmī”ti. Sevako kira catūhipi dāsehi patikiṭṭhataro.",
  "atk-s0502a0:1275_4": "Dhanakkītādayo hi dāsā “sīsaṃ me rujjati, piṭṭhi me rujjatī”ti vatvā acchituṃ labhantiyeva.",
  "atk-s0502a0:1275_5": "Sevakassetaṃ natthi, āṇattakammaṃ kātumeva vaṭṭati. Tasmā so “avassaṃ mayā gantabbaṃ,",
  "atk-s0502a0:1275_6": "kumuduppalehi saddhiṃ aruṇavatīmattikā nāma nāgabhavane uppajjati, ahaṃ kuhiṃ labhissāmī”ti",
  "atk-s0502a0:1275_7": "cintento maraṇabhayabhīto vegena gehaṃ gantvā, “bhadde, niṭṭhitaṃ me bhatta”nti āha.",
  "atk-s0502a0:1275_8": "“Uddhanamatthake, sāmī”ti. So yāva bhattaṃ otarati, tāva sandhāretuṃ asakkonto uḷuṅkena",
  "atk-s0502a0:1275_9": "kañjikaṃ harāpetvā yathāladdhena byañjanena saddhiṃ allameva bhattaṃ pacchiyaṃ opīḷetvā",
  "atk-s0502a0:1275_10": "ādāya yojanikaṃ maggaṃ pakkhando, tassa gacchantasseva bhattaṃ pakkaṃ ahosi. So anucchiṭṭhaṃ",
  "atk-s0502a0:1275_11": "katvāva thokaṃ bhattaṃ apanetvā bhuñjanto ekaṃ addhikaṃ disvā mayā apanetvā ṭhapitaṃ",
  "atk-s0502a0:1275_12": "thokaṃ anucchiṭṭhaṃ bhattameva atthi gahetvā bhuñja sāmīti. So gaṇhitvā bhuñji. Itaropi",
  "atk-s0502a0:1275_13": "bhuñjitvā ekaṃ bhattamuṭṭhiṃ udake khipitvā mukhaṃ vikkhāletvā mahantena saddena",
  "atk-s0502a0:1275_14": "“imasmiṃ nadīpadese adhivatthā nāgā supaṇṇā devatā ca vacanaṃ me suṇantu, rājā mayhaṃ",
  "atk-s0502a0:1275_15": "āṇaṃ kātukāmo ‘kumuduppalehi saddhiṃ aruṇavatīmattikaṃ āharā’ti maṃ āṇāpesi, addhikamanussassa",
  "atk-s0502a0:1275_16": "ca me bhattaṃ dinnaṃ, taṃ sahassānisaṃsaṃ, udake macchānaṃ dinnaṃ, taṃ satānisaṃsaṃ.",
  "atk-s0502a0:1275_17": "Ettakaṃ puññaphalaṃ tumhākaṃ pattiṃ katvā dammi, mayhaṃ kumuduppalehi saddhiṃ aruṇavatīmattikaṃ",
  "atk-s0502a0:1275_18": "āharathā”ti tikkhattuṃ anussāvesi. Tattha adhivattho nāgarājā taṃ saddaṃ sutvā mahallakavesena",
  "atk-s0502a0:1275_19": "tassa santikaṃ gantvā “kiṃ vadesī”ti āha. So punapi tatheva vatvā “mayhaṃ taṃ pattiṃ",
  "atk-s0502a0:1275_20": "dehī”ti vutte, “demī”ti āha. Punapi “dehī”ti vutte, “demi, sāmī”ti āha. Evaṃ so dve",
  "atk-s0502a0:1275_21": "tayo vāre pattiṃ āharāpetvā kumuduppalehi saddhiṃ aruṇavatīmattikaṃ adāsi.",
  "atk-s0502a0:1276_0": "Rājā pana cintesi – “manussā nāma bahumāyā, sace so kenaci upāyena labheyya, kiccaṃ",
  "atk-s0502a0:1276_1": "me na nipphajjeyyā”ti. So kālasseva dvāraṃ pidahāpetvā muddikaṃ attano santikaṃ āharāpesi.",
  "atk-s0502a0:1276_2": "Itaropi puriso rañño nhānavelāyamevāgantvā dvāraṃ alabhanto dvārapālaṃ pakkosetvā",
  "atk-s0502a0:1276_3": "“dvāraṃ vivarā”ti āha. “Na sakkā vivarituṃ, rājā kālasseva muddikaṃ datvā rājagehaṃ",
  "atk-s0502a0:1276_4": "āharāpesī”ti. So “rājadūto ahaṃ, dvāraṃ vivarā”ti vatvāpi “dvāraṃ alabhanto natthi",
  "atk-s0502a0:1276_5": "me idāni jīvitaṃ. Kiṃ nu kho karissāmī”ti cintetvā dvārassa upariummāre mattikāpiṇḍaṃ",
  "atk-s0502a0:1276_6": "khipitvā tassūpari pupphāni laggetvā mahāsaddaṃ karonto, “ambho, nagaravāsino rañño",
  "atk-s0502a0:1276_7": "mayā āṇattiyā gatabhāvaṃ jānātha, rājā maṃ akāraṇena vināsetukāmo”ti tikkhattuṃ viravitvā",
  "atk-s0502a0:1276_8": "“kattha nu kho gacchissāmī”ti cintetvā “bhikkhū nāma muduhadayā, vihāraṃ gantvā nipajjissāmī”ti",
  "atk-s0502a0:1276_9": "sanniṭṭhānamakāsi. Ime hi nāma sattā sukhitakāle bhikkhūnaṃ atthibhāvampi ajānitvā",
  "atk-s0502a0:1276_10": "dukkhābhibhūtakāle vihāraṃ gantukāmā honti, tasmā sopi “me aññaṃ tāṇaṃ natthī”ti",
  "atk-s0502a0:1276_11": "vihāraṃ gantvā ekasmiṃ phāsukaṭṭhāne nipajji. Atha raññopi taṃ rattiṃ niddaṃ alabhantassa",
  "atk-s0502a0:1276_12": "taṃ itthiṃ anussarantassa kāmapariḷāho uppajji. So cintesi – “vibhātakkhaṇeyeva taṃ",
  "atk-s0502a0:1276_13": "purisaṃ ghātāpetvā taṃ itthiṃ ānessāmī”ti.",
  "atk-s0502a0:1277_0": "Tasmiṃ khaṇeyeva saṭṭhiyojanikāya lohakumbhiyā nibbattā cattāro purisā pakkuthitāya",
  "atk-s0502a0:1277_1": "ukkhaliyā taṇḍulā viya samparivattakaṃ paccamānā tiṃsāya vassasahassehi heṭṭhimatalaṃ",
  "atk-s0502a0:1277_2": "patvā aparehi tiṃsāya vassasahassehi puna mukhavaṭṭiyaṃ pāpuṇiṃsu. Te sīsaṃ ukkhipitvā",
  "atk-s0502a0:1277_3": "aññamaññaṃ oloketvā ekekaṃ gāthaṃ vattukāmā vattuṃ asakkontā ekekaṃ akkharaṃ vatvā",
  "atk-s0502a0:1277_4": "parivattitvā lohakumbhimeva paviṭṭhā. Rājā niddaṃ alabhanto majjhimayāmasamanantare",
  "atk-s0502a0:1277_5": "taṃ saddaṃ sutvā bhīto utrastamānaso “kiṃ nu kho mayhaṃ jīvitantarāyo bhavissati,",
  "atk-s0502a0:1277_6": "udāhu me aggamahesiyā, udāhu me rajjaṃ vinassissatī”ti cintento sakalarattiṃ akkhīni",
  "atk-s0502a0:1277_7": "nimīletuṃ nāsakkhi. So aruṇuggamanavelāya eva purohitaṃ pakkosāpetvā, “ācariya, mayā",
  "atk-s0502a0:1277_8": "majjhimayāmasamanantare mahantā bheravasaddā sutā, ‘rajjassa vā aggamahesiyā vā mayhaṃ",
  "atk-s0502a0:1277_9": "vā kassa antarāyo bhavissatī’ti na jānāmi, tena me tvaṃ pakkosāpito”ti āha. Mahārāja,",
  "atk-s0502a0:1277_10": "kiṃ te saddā sutāti? “Ācariya, du-iti sa-iti na-iti so-itīti ime sadde assosiṃ, imesaṃ",
  "atk-s0502a0:1277_11": "nipphattiṃ upadhārehī”ti. Brāhmaṇassa mahāandhakāraṃ paviṭṭhassa viya na kiñci paññāyati,",
  "atk-s0502a0:1277_12": "“na jānāmī”ti vutte “pana lābhasakkāro me parihāyissatī”ti bhāyitvā “bhāriyaṃ, mahārājā”ti",
  "atk-s0502a0:1277_13": "āha. “Kiṃ, ācariyā”ti? “Jīvitantarāyo te paññāyatī”ti. So dviguṇaṃ bhīto, “ācariya,",
  "atk-s0502a0:1277_14": "atthi kiñci pana paṭighātakāraṇa”nti āha. “Atthi, mahārāja, mā bhāyi, ahaṃ tayo vede",
  "atk-s0502a0:1277_15": "jānāmī”ti. “Kiṃ pana laddhuṃ vaṭṭatī”ti? “Sabbasatayaññaṃ yajitvā jīvitaṃ labhissasi,",
  "atk-s0502a0:1277_16": "devā”ti. “Kiṃ laddhuṃ vaṭṭatī”ti? Hatthisataṃ assasataṃ usabhasataṃ dhenusataṃ ajasataṃ",
  "atk-s0502a0:1277_17": "urabbhasataṃ kukkuṭasataṃ sūkarasataṃ dārakasataṃ dārikāsatanti evaṃ ekekaṃ pāṇajātiṃ",
  "atk-s0502a0:1277_18": "sataṃ sataṃ katvā gaṇhāpento “sace migajātimeva gaṇhāpessāmi, ‘attano khādanīyameva",
  "atk-s0502a0:1277_19": "gaṇhāpetī’ti vakkhantī”ti hatthiassamanussepi gaṇhāpeti. Rājā “mama jīvitameva mayhaṃ",
  "atk-s0502a0:1277_20": "lābho”ti cintetvā “sabbapāṇe sīghaṃ gaṇhathā”ti āha. Āṇattamanussā adhikataraṃ gaṇhiṃsu.",
  "atk-s0502a0:1277_21": "Vuttampi cetaṃ kosalasaṃyutte –",
  "atk-s0502a0:1278_0": "“Tena kho pana samayena rañño pasenadissa kosalassa mahāyañño paccupaṭṭhito hoti,",
  "atk-s0502a0:1278_1": "pañca ca usabhasatāni pañca ca vacchatarasatāni pañca ca vacchatarisatāni pañca ca",
  "atk-s0502a0:1278_2": "ajasatāni pañca ca urabbhasatāni thūṇūpanītāni honti yaññatthāya. Yepissa te honti",
  "atk-s0502a0:1278_3": "dāsāti vā pessāti vā kammakarāti vā, tepi daṇḍatajjitā bhayatajjitā assumukhā rudamānā",
  "atk-s0502a0:1278_4": "parikammāni karontī”ti.",
  "atk-s0502a0:1279_0": "Mahājano attano attano puttadhītuñātīnaṃ atthāya paridevamāno mahāsaddamakāsi, mahāpathavīundriyanasaddo",
  "atk-s0502a0:1279_1": "viya ahosi. Atha mallikā devī taṃ saddaṃ sutvā rañño santikaṃ gantvā “kiṃ nu kho",
  "atk-s0502a0:1279_2": "te, mahārāja, indriyāni apākatikāni, kilantarūpāni viya paññāyantī”ti pucchi. “Kiṃ",
  "atk-s0502a0:1279_3": "tuyhaṃ, mallike, tvaṃ mama kaṇṇamūlena āsivisampi gacchantaṃ na jānāsī”ti? “Kiṃ panetaṃ,",
  "atk-s0502a0:1279_4": "devā”ti? “Rattibhāge me evarūpo nāma saddo suto, svāhaṃ purohitaṃ pucchitvā jīvitantarāyo",
  "atk-s0502a0:1279_5": "te paññāyati, sabbasatayaññaṃ yajitvā jīvitaṃ labhissasī”ti sutvā “mama jīvitameva",
  "atk-s0502a0:1279_6": "mayhaṃ lābho”ti ime pāṇe gaṇhāpesinti. Mallikā devī, “andhabālosi, mahārāja, kiñcāpi",
  "atk-s0502a0:1279_7": "mahābhakkhosi, anekasūpabyañjanavikatikaṃ doṇapākaṃ bhojanaṃ bhuñjasi, dvīsu raṭṭhesu",
  "atk-s0502a0:1279_8": "rajjaṃ kāresi, paññā pana te mandā”ti āha. “Kasmā evaṃ vadesi, devī”ti? “Kahaṃ tayā",
  "atk-s0502a0:1279_9": "aññassa maraṇena aññassa jīvitalābho diṭṭhapubbo, andhabālassa brāhmaṇassa kathaṃ",
  "atk-s0502a0:1279_10": "gahetvā kasmā mahājanassa upari dukkhaṃ khipasi, dhuravihāre sadevakassa lokassa",
  "atk-s0502a0:1279_11": "aggapuggalo atītādīsu appaṭihatañāṇo satthā vasati, taṃ pucchitvā tassovādaṃ karohī”ti",
  "atk-s0502a0:1279_12": "vutte rājā sallahukehi yānehi mallikāya saddhiṃ vihāraṃ gantvā maraṇabhayatajjito",
  "atk-s0502a0:1279_13": "kiñci vattuṃ asakkonto satthāraṃ vanditvā ekamantaṃ nisīdi.",
  "atk-s0502a0:1280_0": "Atha naṃ satthā “handa kuto nu tvaṃ, mahārāja, āgacchasi divā divassā”ti paṭhamataraṃ",
  "atk-s0502a0:1280_1": "ālapi. So tuṇhīyeva nisīdi. Tato mallikā bhagavato ārocesi – “bhante, raññā kira",
  "atk-s0502a0:1280_2": "majjhimayāmasamanantare saddo suto. Atha naṃ purohitassa ārocesi. Purohito ‘jīvitantarāyo",
  "atk-s0502a0:1280_3": "te bhavissati, tassa paṭighātatthāya sabbasate pāṇe gahetvā tesaṃ galalohitena yaññe",
  "atk-s0502a0:1280_4": "yajite jīvitaṃ labhissasī’ti āha. Rājā pāṇe gaṇhāpesi, tenāyaṃ mayā idhānīto”ti.",
  "atk-s0502a0:1280_5": "“Evaṃ kira, mahārājā”ti? “Evaṃ, bhante”ti. “Kinti te saddo suto”ti? So attanā sutaniyāmeneva",
  "atk-s0502a0:1280_6": "ācikkhi. Tathāgatassa taṃ sutvāva ekobhāso ahosi. Atha naṃ sattā āha – “mā bhāyi,",
  "atk-s0502a0:1280_7": "mahārāja, tava antarāyo natthi, pāpakammino satthā attano dukkhaṃ āvīkarontā evamāhaṃsū”ti.",
  "atk-s0502a0:1280_8": "“Kiṃ pana, bhante, tehi kata”nti? Atha kho bhagavā tesaṃ kammaṃ ācikkhituṃ “tena",
  "atk-s0502a0:1280_9": "hi, mahārāja, suṇāhī”ti vatvā atītaṃ āhari –",
  "atk-s0502a0:1281_0": "Atīte vīsativassasahassāyukesu manussesu kassapo bhagavā loke uppajjitvā vīsatiyā",
  "atk-s0502a0:1281_1": "khīṇāsavasahassehi saddhiṃ cārikaṃ caramāno bārāṇasimagamāsi. Bārāṇasivāsino dvepi",
  "atk-s0502a0:1281_2": "tayopi bahutarāpi ekato hutvā āgantukadānaṃ pavattayiṃsu. Tadā bārāṇasiyaṃ cattālīsakoṭivibhavā",
  "atk-s0502a0:1281_3": "cattāro seṭṭhiputtā sahāyakā ahesuṃ. Te mantayiṃsu – “amhākaṃ gehe bahudhanaṃ, tena",
  "atk-s0502a0:1281_4": "kiṃ karomā”ti? “Evarūpe buddhe cārikaṃ caramāne dānaṃ dassāma, sīlaṃ rakkhissāma,",
  "atk-s0502a0:1281_5": "pūjaṃ karissāmā”ti ekopi avatvā tesu eko tāva evamāha – “tikhiṇasuraṃ pivantā madhuramaṃsaṃ",
  "atk-s0502a0:1281_6": "khādantā vicarissāma, idaṃ amhākaṃ jīvitaphala”nti. Aparopi evamāha – “devasikaṃ",
  "atk-s0502a0:1281_7": "tivassikagandhasālibhattaṃ nānaggarasehi bhuñjantā vicarissāmā”ti. Aparopi evamāha",
  "atk-s0502a0:1281_8": "– “nānappakāraṃ pūvakhajjakavikatiṃ pacāpetvā khādantā vicarissāmā”ti. Aparopi evamāha",
  "atk-s0502a0:1281_9": "– “sammā mayaṃ aññaṃ kiñci na karissāma, ‘dhanaṃ dassāmā’ti vutte anicchamānā itthī",
  "atk-s0502a0:1281_10": "nāma natthi, tasmā dhanena palobhetvā pāradārikakammaṃ karissāmā”ti. “Sādhu, sādhū”ti",
  "atk-s0502a0:1281_11": "sabbeva tassa kathāya aṭṭhaṃsu.",
  "atk-s0502a0:1282_0": "Te tato paṭṭhāya abhirūpānaṃ itthīnaṃ dhanaṃ pesetvā vīsativassasahassāni pāradārikakammaṃ",
  "atk-s0502a0:1282_1": "katvā kālaṃ katvā avīciniraye nibbattā. Te ekaṃ buddhantaraṃ niraye paccitvā tattha",
  "atk-s0502a0:1282_2": "kālaṃ katvā pakkāvasesena saṭṭhiyojanikāya lohakumbhiyā nibbattitvā tiṃsāya vassasahassehi",
  "atk-s0502a0:1282_3": "heṭṭhimatalaṃ patvā punapi tiṃsāya vassasahassehi lohakumbhimukhaṃ patvā ekekaṃ gāthaṃ",
  "atk-s0502a0:1282_4": "vattukāmā hutvā vattuṃ asakkontā ekekaṃ akkharaṃ vatvā puna parivattitvā, lohakumbhimeva",
  "atk-s0502a0:1282_5": "paviṭṭhā. “Vadehi, mahārāja, paṭhamaṃ te kiṃ saddo nāma suto”ti? “Du-iti, bhante”ti.",
  "atk-s0502a0:1282_6": "Satthā tena aparipuṇṇaṃ katvā vuttaṃ gāthaṃ paripuṇṇaṃ katvā dassento evamāha –",
  "atk-s0502a0:1283": "“Dujjīvitamajīvimha, ye sante na dadamhase;",
  "atk-s0502a0:1284": "Vijjamānesu bhogesu, dīpaṃ nākamha attano”ti. ;",
  "atk-s0502a0:1285": "Atha rañño imissā gāthāya atthaṃ pakāsetvā, “kiṃ te, mahārāja, dutiyasaddo tatiyasaddo catutthasaddo suto”ti pucchitvā “evaṃ nāmā”ti vutte avasesaṃ paripūrento –",
  "atk-s0502a0:1286": "“Saṭṭhivassasahassāni, paripuṇṇāni sabbaso;",
  "atk-s0502a0:1287": "Niraye paccamānānaṃ, kadā anto bhavissati.",
  "atk-s0502a0:1288": "“Natthi anto kuto anto, na anto paṭidissati;",
  "atk-s0502a0:1289": "Tadā hi pakataṃ pāpaṃ, mama tuyhañca mārisā.",
  "atk-s0502a0:1290": "“Sohaṃ nūna ito gantvā, yoniṃ laddhāna mānusiṃ;",
  "atk-s0502a0:1291": "Vadaññū sīlasampanno, kāhāmi kusalaṃ bahu”nti. –",
  "atk-s0502a0:1292_0": "Paṭipāṭiyā imā gāthā vatvā tāsaṃ atthaṃ pakāsetvā “iti kho, mahārāja, te cattāro",
  "atk-s0502a0:1292_1": "janā ekekaṃ gāthaṃ vattukāmāpi vattuṃ asakkontā ekakameva akkharaṃ vatvā puna lohakumbhimeva paviṭṭhā”ti āha.",
  "atk-s0502a0:1293_0": "Raññā kira pasenadikosalena tassa saddassa sutakālato paṭṭhāya te heṭṭhā bhassanti",
  "atk-s0502a0:1293_1": "eva, ajjāpi ekaṃ vassasahassaṃ nātikkamanti. Rañño taṃ desanaṃ sutvā mahāsaṃvego",
  "atk-s0502a0:1293_2": "uppajji. So “bhāriyaṃ vatidaṃ pāradārikakammaṃ nāma, ekaṃ kira buddhantaraṃ niraye",
  "atk-s0502a0:1293_3": "paccitvā tato cutā saṭṭhiyojanikāya lohakumbhiyā nibbattitvā tattha saṭṭhivassasahassāni",
  "atk-s0502a0:1293_4": "paccitvā evampi nesaṃ dukkhā muccanakālo na paññāyati, ahampi paradāre sinehaṃ katvā",
  "atk-s0502a0:1293_5": "sabbarattiṃ niddaṃ na labhiṃ, idāni ito paṭṭhāya paradāre mānasaṃ na bandhissāmī”ti",
  "atk-s0502a0:1293_6": "cintetvā tathāgataṃ āha – “bhante, ajja me rattiyā dīghabhāvo ñāto”ti. Sopi puriso",
  "atk-s0502a0:1293_7": "tattheva nisinno taṃ kathaṃ sutvā “laddho me balavappaccayo”ti satthāraṃ āha – “bhante,",
  "atk-s0502a0:1293_8": "raññā tāva ajja rattiyā dīghabhāvo ñāto, ahaṃ pana hiyyo sayameva yojanassa dīghabhāvaṃ",
  "atk-s0502a0:1293_9": "aññāsi”nti. Satthā dvinnampi kathaṃ saṃsanditvā “ekaccassa ratti dīghā hoti, ekaccassa",
  "atk-s0502a0:1293_10": "yojanaṃ dīghaṃ hoti, bālassa pana saṃsāro dīgho hotī”ti vatvā dhammaṃ desento imaṃ gāthamāha –",
  "atk-s0502a0:1294": "60.",
  "atk-s0502a0:1295": "“Dīghā jāgarato ratti, dīghaṃ santassa yojanaṃ;",
  "atk-s0502a0:1296": "Dīgho bālāna saṃsāro, saddhammaṃ avijānata”nti.",
  "atk-s0502a0:1297_0": "Tattha dīghāti ratti nāmesā tiyāmamattāva, jāgarantassa pana dīghā hoti, dviguṇatiguṇā",
  "atk-s0502a0:1297_1": "viya hutvā khāyati. Tassā dīghabhāvaṃ attānaṃ maṅkuṇasaṅghassa bhattaṃ katvā yāva",
  "atk-s0502a0:1297_2": "sūriyuggamanā samparivattakaṃ semāno mahākusītopi, subhojanaṃ bhuñjitvā sirisayane",
  "atk-s0502a0:1297_3": "sayamāno kāmabhogīpi na jānāti, sabbarattiṃ pana padhānaṃ padahanto yogāvacaro ca,",
  "atk-s0502a0:1297_4": "dhammakathaṃ kathento dhammakathiko ca, āsanasamīpe ṭhatvā dhammaṃ suṇanto ca, sīsarogādiphuṭṭho",
  "atk-s0502a0:1297_5": "vā hatthapādacchedanādiṃ patto vā vedanābhibhūto ca, rattiṃ maggapaṭipanno addhiko",
  "atk-s0502a0:1297_6": "ca jānāti. Yojananti yojanampi catugāvutamattameva, santassa pana kilantassa dīghaṃ",
  "atk-s0502a0:1297_7": "hoti, dviguṇatiguṇaṃ viya khāyati. Sakaladivasañhi maggaṃ gantvā kilanto paṭipathaṃ",
  "atk-s0502a0:1297_8": "āgacchantaṃ disvā “purato gāmo kīvadūro”ti pucchitvā “yojana”nti vutte thokaṃ gantvā",
  "atk-s0502a0:1297_9": "aparampi pucchitvā tenāpi “yojana”nti vutte puna thokaṃ gantvā aparampi pucchati.",
  "atk-s0502a0:1297_10": "Sopi “yojana”nti vadati. So pucchitapucchitā yojananteva vadanti, dīghaṃ vatidaṃ",
  "atk-s0502a0:1297_11": "yojanaṃ, ekayojanaṃ dve tīṇi yojanāni viya maññeti. Bālānanti idhalokaparalokatthaṃ",
  "atk-s0502a0:1297_12": "pana ajānantānaṃ bālānaṃ saṃsāravaṭṭassa pariyantaṃ kātuṃ asakkontānaṃ yaṃ sattatiṃsabodhipakkhiyabhedaṃ",
  "atk-s0502a0:1297_13": "saddhammaṃ ñatvā saṃsārassa antaṃ karonti, taṃ saddhammaṃ avijānataṃ saṃsāro dīgho",
  "atk-s0502a0:1297_14": "nāma hoti. So hi attano dhammatāya eva dīgho nāma. Vuttampi cetaṃ – “anamataggoyaṃ,",
  "atk-s0502a0:1297_15": "bhikkhave, saṃsāro, pubbā koṭi na paññāyatī”ti. Bālānaṃ pana pariyantaṃ kātuṃ asakkontānaṃ atidīghoyevāti.",
  "atk-s0502a0:1298": "Desanāvasāne so puriso sotāpattiphalaṃ patto, aññepi bahū sotāpattiphalādīni pattā. Mahājanassa sātthikā dhammadesanā jātāti.",
  "atk-s0502a0:1299_0": "Rājā satthāraṃ vanditvā gacchantoyeva te satte bandhanā mocesi. Tattha itthipurisā",
  "atk-s0502a0:1299_1": "bandhanā muttā sīsaṃ nhatvā sakāni gehāni gacchantā “ciraṃ jīvatu no, ayyā, mallikā",
  "atk-s0502a0:1299_2": "devī, taṃ nissāya jīvitaṃ labhimhā”ti mallikāya guṇakathaṃ kathayiṃsu. Sāyanhasamaye",
  "atk-s0502a0:1299_3": "bhikkhū dhammasabhāyaṃ kathaṃ samuṭṭhāpesuṃ – “aho paṇḍitā vatāyaṃ, mallikā, attano",
  "atk-s0502a0:1299_4": "paññaṃ nissāya ettakassa janassa jīvitadānaṃ adāsī”ti. Satthā gandhakuṭiyaṃ nisinnova",
  "atk-s0502a0:1299_5": "tesaṃ bhikkhūnaṃ kathaṃ sutvā gandhakuṭito nikkhamitvā dhammasabhaṃ pavisitvā paññatte",
  "atk-s0502a0:1299_6": "āsane nisīditvā “kāya nuttha, bhikkhave, etarahi kathāya sannisinnā”ti pucchitvā",
  "atk-s0502a0:1299_7": "“imāya nāmā”ti vutte, “na, bhikkhave, mallikā, idāneva attano paññaṃ nissāya mahājanassa",
  "atk-s0502a0:1299_8": "jīvitadānaṃ deti, pubbepi adāsiyevā”ti vatvā tamatthaṃ pakāsanto atītaṃ āhari –",
  "atk-s0502a0:1300_0": "Atīte bārāṇasiyaṃ rañño putto ekaṃ nigrodharukkhaṃ upasaṅkamitvā tattha nibbattāya",
  "atk-s0502a0:1300_1": "devatāya āyāci – “sāmi devarāja, imasmiṃ jambudīpe ekasatarājāno ekasataaggamahesiyo,",
  "atk-s0502a0:1300_2": "sacāhaṃ pitu accayena rajjaṃ labhissāmī, etesaṃ galalohitena baliṃ karissāmī”ti.",
  "atk-s0502a0:1300_3": "So pitari kālakate rajjaṃ patvā “devatāya me ānubhāvena rajjaṃ pattaṃ, balimassā",
  "atk-s0502a0:1300_4": "karissāmī”ti mahatiyā senāya nikkhamitvā ekaṃ rājānaṃ attano vase vattetvā tena saddhiṃ",
  "atk-s0502a0:1300_5": "aparampi aparampīti sabbe rājāno attano vase katvā saddhiṃ aggamahesīhi ādāya gacchanto",
  "atk-s0502a0:1300_6": "uggasenassa nāma sabbakaniṭṭhassa rañño dhammadinnā nāma aggamahesī garugabbhā, taṃ",
  "atk-s0502a0:1300_7": "ohāya āgantvā “ettakajanaṃ visapānakaṃ pāyetvā māressāmī”ti rukkhamūlaṃ sodhāpesi.",
  "atk-s0502a0:1300_8": "Devatā cintesi – “ayaṃ rājā ettake rājāno gaṇhanto ‘maṃ nissāya gahitā ime’ti cintetvā",
  "atk-s0502a0:1300_9": "tesaṃ galalohitena mayhaṃ baliṃ kātukāmo, sace panāyaṃ ete ghātessati, jambudīpe",
  "atk-s0502a0:1300_10": "rājavaṃso upacchijjissati, rukkhamūlepi, me asuci bhavissati, sakkhissāmi nu kho",
  "atk-s0502a0:1300_11": "etaṃ nivāretu”nti. Sā upadhārentī “nāhaṃ sakkhissāmī”ti ñatvā aññampi devataṃ upasaṅkamitvā",
  "atk-s0502a0:1300_12": "etamatthaṃ ārocetvā “tvaṃ sakkhissasī”ti āha. Tāyapi paṭikkhittā aññampi aññampīti",
  "atk-s0502a0:1300_13": "evaṃ sakalacakkavāḷadevatāyo upasaṅkamitvā tāhipi paṭikkhittā catunnaṃ mahārājūnaṃ",
  "atk-s0502a0:1300_14": "santikaṃ gantvā “mayaṃ na sakkoma, amhākaṃ pana rājā amhehi puññena ca paññāya ca",
  "atk-s0502a0:1300_15": "visiṭṭho, taṃ pucchā”ti tehipi paṭikkhittakāle sakkaṃ upasaṅkamitvā tamatthaṃ ārocetvā,",
  "atk-s0502a0:1300_16": "“deva, tumhesu appossukkataṃ āpannesu khattiyavaṃso upacchijjissati, tassa paṭisaraṇaṃ",
  "atk-s0502a0:1300_17": "hothā”ti āha. Sakko “ahampi naṃ paṭibāhituṃ na sakkhissāmi, upāyaṃ pana te vakkhāmī”ti",
  "atk-s0502a0:1300_18": "vatvā upāyaṃ ācikkhi – “gaccha, tvaṃ rañño passantasseva rattavatthaṃ nivāsetvā attano",
  "atk-s0502a0:1300_19": "rukkhato nikkhamitvā gamanākāraṃ dassehi. Atha taṃ rājā ‘devatā gacchati, nivattāpessāmi",
  "atk-s0502a0:1300_20": "na’nti nānappakārena yācissati. Atha naṃ vadeyyāsi ‘tvaṃ ekasatarājāno saddhiṃ aggamahesīhi",
  "atk-s0502a0:1300_21": "ānetvā tesaṃ galalohitena baliṃ karissāmī’ti mayhaṃ āyācitvā uggasenassa rañño deviṃ",
  "atk-s0502a0:1300_22": "ohāya āgato, nāhaṃ tādisassa musāvādassa baliṃ sampaṭicchāmī”ti, “evaṃ kira vutte",
  "atk-s0502a0:1300_23": "rājā taṃ āṇāpessati, sā rañño dhammaṃ desetvā ettakassa janassa jīvitadānaṃ dassatī”ti.",
  "atk-s0502a0:1300_24": "Iminā kāraṇena sakko devatāya imaṃ upāyaṃ ācikkhi. Devatā tathā akāsi.",
  "atk-s0502a0:1301_0": "Rājāpi taṃ āṇāpesi. Sā āgantvā tesaṃ rājūnaṃ pariyante nisinnampi attano rājānameva",
  "atk-s0502a0:1301_1": "vandi. Rājā “mayi sabbarājajeṭṭhake ṭhite sabbakaniṭṭhaṃ attano sāmikaṃ vandatī”ti",
  "atk-s0502a0:1301_2": "tassā kujjhi. Atha naṃ sā āha – “kiṃ mayhaṃ tayi paṭibaddhaṃ, ayaṃ pana me sāmiko",
  "atk-s0502a0:1301_3": "issariyassa dāyako, imaṃ avanditvā kasmā taṃ vandissāmī”ti? Rukkhadevatā passantasseva",
  "atk-s0502a0:1301_4": "mahājanassa “evaṃ, bhadde, evaṃ, bhadde”ti vatvā taṃ pupphamuṭṭhinā pūjesi. Puna",
  "atk-s0502a0:1301_5": "rājā āha – “sace maṃ na vandasi, mayhaṃ rajjasiridāyikaṃ evaṃ mahānubhāvaṃ devataṃ",
  "atk-s0502a0:1301_6": "kasmā na vandasī”ti? “Mahārāja, tayā attano puññe ṭhatvā rājāno gahitā, na devatāya",
  "atk-s0502a0:1301_7": "gahetvā dinnā”ti. Punapi taṃ devatā “evaṃ, bhadde, evaṃ, bhadde”ti vatvā tatheva",
  "atk-s0502a0:1301_8": "pūjesi. Puna sā rājānaṃ āha – “tvaṃ ‘devatāya me ettakā rājāno gahetvā dinnā’ti vadesi,",
  "atk-s0502a0:1301_9": "idāni te devatāya upari vāmapasse rukkho agginā daḍḍho, sā taṃ aggiṃ nibbāpetuṃ kasmā",
  "atk-s0502a0:1301_10": "nāsakkhi, yadi evaṃ mahānubhāvā”ti. Punapi taṃ devatā “evaṃ, bhadde, evaṃ, bhadde”ti",
  "atk-s0502a0:1301_11": "vatvā tatheva pūjesi.",
  "atk-s0502a0:1302_0": "Sā kathayamānā ṭhitā rodi ceva hasi ca. Atha naṃ rājā “kiṃ ummattikāsī”ti āha. “Kasmā",
  "atk-s0502a0:1302_1": "deva evaṃ vadesi”? “Na mādisiyo ummattikā hontī”ti. Atha “naṃ kiṃ kāraṇā rodasi ceva",
  "atk-s0502a0:1302_2": "hasasi cā”ti? “Suṇāhi, mahārāja, ahañhi atīte kuladhītā hutvā patikule vasantī sāmikassa",
  "atk-s0502a0:1302_3": "sahāyakaṃ pāhunakaṃ āgataṃ disvā tassa bhattaṃ pacitukāmā ‘maṃsaṃ āharā’ti dāsiyā",
  "atk-s0502a0:1302_4": "kahāpaṇaṃ datvā tāya maṃsaṃ alabhitvā āgatāya ‘natthi maṃsa’nti vutte gehassa pacchimabhāge",
  "atk-s0502a0:1302_5": "sayitāya eḷikāya sīsaṃ chinditvā bhattaṃ sampādesiṃ. Sāhaṃ ekissāya eḷikāya sīsaṃ",
  "atk-s0502a0:1302_6": "chinditvā niraye paccitvā pakkāvasesena tassā lomagaṇanāya sīsacchedaṃ pāpuṇiṃ, ‘tvaṃ",
  "atk-s0502a0:1302_7": "ettakaṃ janaṃ vadhitvā kadā dukkhā muccissasī’ti evamahaṃ tava dukkhaṃ anussarantī",
  "atk-s0502a0:1302_8": "rodi”nti vatvā imaṃ gāthamāha –",
  "atk-s0502a0:1303": "“Ekissā kaṇṭhaṃ chetvāna, lomagaṇanāya paccisaṃ;",
  "atk-s0502a0:1304": "Bahūnaṃ kaṇṭhe chetvāna, kathaṃ kāhasi khattiyā”ti.",
  "atk-s0502a0:1305_0": "Atha “kasmā tvaṃ hasasī”ti? “‘Etasmā dukkhā muttāmhī’ti tussitvā, mahārājā”ti. Punapi",
  "atk-s0502a0:1305_1": "taṃ devatā “evaṃ, bhadde, evaṃ, bhadde”ti vatvā pupphamuṭṭhinā pūjesi. Rājā “aho",
  "atk-s0502a0:1305_2": "me bhāriyaṃ kataṃ kammaṃ, ayaṃ kira ekaṃ eḷikaṃ vadhitvā niraye pakkāvasesena tassā",
  "atk-s0502a0:1305_3": "lomagaṇanāya sīsacchedaṃ pāpuṇi, ahaṃ ettakaṃ janaṃ vadhitvā kadā sotthiṃ pāpuṇissāmī”ti",
  "atk-s0502a0:1305_4": "sabbe rājāno mocetvā attano mahallakatare vanditvā daharadaharānaṃ añjaliṃ paggayha",
  "atk-s0502a0:1305_5": "sabbe khamāpetvā sakasakaṭṭhānameva pahiṇi.",
  "atk-s0502a0:1306_0": "Satthā imaṃ dhammadesanaṃ āharitvā “evaṃ, bhikkhave, na idāneva, mallikā devī, attano",
  "atk-s0502a0:1306_1": "paññaṃ nissāya mahājanassa jīvitadānaṃ deti, pubbepi adāsiyevā”ti vatvā atītaṃ samodhānesi",
  "atk-s0502a0:1306_2": "– “tadā bārāṇasirājā pasenadi kosalo ahosi, dhammadinnā, devī mallikā, rukkhadevatā",
  "atk-s0502a0:1306_3": "ahamevā”ti. Evaṃ atītaṃ samodhānetvā puna dhammaṃ desento, “bhikkhave, pāṇātipāto",
  "atk-s0502a0:1306_4": "nāma na kattabbayuttako. Pāṇātipātino hi dīgharattaṃ socantī”ti vatvā imā gāthā āha –",
  "atk-s0502a0:1307": "“Idha socati pecca socati,",
  "atk-s0502a0:1308": "Pāpakārī ubhayattha socati;",
  "atk-s0502a0:1309": "So socati so vihaññati,",
  "atk-s0502a0:1310": "Disvā kammakiliṭṭhamattano”ti. ;",
  "atk-s0502a0:1311": "“Evaṃ ce sattā jāneyyuṃ, dukkhāyaṃ jātisambhavo;",
  "atk-s0502a0:1312": "Na pāṇo pāṇinaṃ haññe, pāṇaghātī hi socatī”ti. ;",
  "atk-s0502a0:1313": "Aññatarapurisavatthu paṭhamaṃ.",
  "atk-s0502a0:1314": "2. Mahākassapattherasaddhivihārikavatthu",
  "atk-s0502a0:1315": "Carañce nādhigaccheyyāti imaṃ dhammadesanaṃ satthā sāvatthiyaṃ jetavane viharanto mahākassapattherassa saddhivihārikaṃ ārabbha kathesi. Desanā rājagahe samuṭṭhitā.",
  "atk-s0502a0:1316_0": "Theraṃ kira rājagahaṃ nissāya pippaliguhāyaṃ vasantaṃ dve saddhivihārikā upaṭṭhahiṃsu.",
  "atk-s0502a0:1316_1": "Tesu eko sakkaccaṃ vattaṃ karoti, eko tena kataṃ kataṃ attanā kataṃ viya dassento",
  "atk-s0502a0:1316_2": "mukhodakadantakaṭṭhānaṃ paṭiyāditabhāvaṃ ñatvā, “bhante, mukhodakadantakaṭṭhāni me",
  "atk-s0502a0:1316_3": "paṭiyāditāni, mukhaṃ dhovathā”ti vadati, pādadhovananhānādikālepi evameva vadati.",
  "atk-s0502a0:1316_4": "Itaro cintesi – “ayaṃ niccakālaṃ mayā kataṃ kataṃ attanā kataṃ viya katvā dasseti,",
  "atk-s0502a0:1316_5": "hotu, kattabbayuttakamassa karissāmī”ti. Tassa bhuñjitvā supantasseva nhānodakaṃ",
  "atk-s0502a0:1316_6": "tāpetvā ekasmiṃ ghaṭe katvā piṭṭhikoṭṭhake ṭhapesi, udakatāpanabhājane pana nāḷimattaṃ",
  "atk-s0502a0:1316_7": "udakaṃ sesetvā usumaṃ muñcantaṃ ṭhapesi. Taṃ itaro sāyanhasamaye pabujjhitvā usumaṃ",
  "atk-s0502a0:1316_8": "nikkhantaṃ disvā “udakaṃ tāpetvā koṭṭhake ṭhapitaṃ bhavissatī”ti vegena gantvā theraṃ",
  "atk-s0502a0:1316_9": "vanditvā, “bhante, koṭṭhake udakaṃ ṭhapitaṃ, nhāyathā”ti vatvā therena saddhiṃyeva",
  "atk-s0502a0:1316_10": "koṭṭhakaṃ pāvisi. Thero udakaṃ apassanto “kahaṃ udakaṃ, āvuso”ti āha. Daharo aggisālaṃ",
  "atk-s0502a0:1316_11": "gantvā bhājane uḷuṅkaṃ otāretvā tucchabhāvaṃ ñatvā “passatha duṭṭhassa kammaṃ tucchabhājanaṃ",
  "atk-s0502a0:1316_12": "uddhane āropetvā kuhiṃ gato, ahaṃ ‘koṭṭhake udaka’nti saññāya ārocesi”nti ujjhāyanto",
  "atk-s0502a0:1316_13": "ghaṭaṃ ādāya titthaṃ agamāsi. Itaropi piṭṭhikoṭṭhakato udakaṃ āharitvā koṭṭhake ṭhapesi.",
  "atk-s0502a0:1317_0": "Thero cintesi – “ayaṃ daharo ‘udakaṃ me tāpetvā koṭṭhake ṭhapitaṃ, etha, bhante,",
  "atk-s0502a0:1317_1": "nhāyathā’ti vatvā idāni ujjhāyanto ghaṭaṃ ādāya titthaṃ gacchati, kiṃ nu kho eta”nti",
  "atk-s0502a0:1317_2": "upadhārento “ettakaṃ kālaṃ esa daharo iminā kataṃ vattaṃ attanāva kataṃ viya pakāsetī”ti",
  "atk-s0502a0:1317_3": "ñatvā sāyaṃ āgantvā nisinnassa ovādamadāsi, “āvuso, bhikkhunā nāma ‘attanā katameva",
  "atk-s0502a0:1317_4": "kata’nti vattuṃ vaṭṭati, no akataṃ, tvaṃ idāneva ‘koṭṭhake udakaṃ ṭhapitaṃ, nhāyatha,",
  "atk-s0502a0:1317_5": "bhante’ti vatvā mayi pavisitvā ṭhite ghaṭaṃ ādāya ujjhāyanto gacchasi, pabbajitassa",
  "atk-s0502a0:1317_6": "nāma evaṃ kātuṃ na vaṭṭatī”ti. So “passatha therassa kammaṃ, udakamattakaṃ nāma nissāya",
  "atk-s0502a0:1317_7": "maṃ evaṃ vadesī”ti kujjhitvā punadivase therena saddhiṃ piṇḍāya na pāvisi. Thero",
  "atk-s0502a0:1317_8": "itarena saddhiṃ ekaṃ padesaṃ agamāsi. So tasmiṃ gate therassa upaṭṭhākakulaṃ gantvā",
  "atk-s0502a0:1317_9": "“thero kahaṃ, bhante”ti puṭṭho “therassa aphāsukaṃ jātaṃ, vihāreyeva nisinno”ti āha.",
  "atk-s0502a0:1317_10": "“Kiṃ pana, bhante, laddhuṃ vaṭṭatī”ti? “Evarūpaṃ kira nāma āhāraṃ dethā”ti vutte",
  "atk-s0502a0:1317_11": "tena vuttaniyāmeneva sampādetvā adaṃsu. So antarāmaggeva taṃ bhattaṃ bhuñjitvā vihāraṃ",
  "atk-s0502a0:1317_12": "gato. Theropi gataṭṭhāne mahantaṃ sukhumavatthaṃ labhitvā attanā saddhiṃ gatadaharassa",
  "atk-s0502a0:1317_13": "adāsi. So taṃ rajitvā attano nivāsanapārupanaṃ akāsi.",
  "atk-s0502a0:1318_0": "Thero punadivase taṃ upaṭṭhākakulaṃ gantvā, “bhante, ‘tumhākaṃ kira aphāsukaṃ jāta’nti",
  "atk-s0502a0:1318_1": "amhehi daharena vuttaniyāmeneva paṭiyādetvā āhāro pesito, paribhuñjitvā vo phāsukaṃ",
  "atk-s0502a0:1318_2": "jāta”nti vutte tuṇhī ahosi. Vihāraṃ pana gantvā taṃ daharaṃ vanditvā nisinnaṃ evamāha",
  "atk-s0502a0:1318_3": "– “āvuso, tayā kira hiyyo, idaṃ nāma kataṃ, idaṃ pabbajitānaṃ na anucchavikaṃ, viññattiṃ",
  "atk-s0502a0:1318_4": "katvā bhuñjituṃ na vaṭṭatī”ti. So kujjhitvā there āghātaṃ bandhitvā “purimadivase",
  "atk-s0502a0:1318_5": "udakamattaṃ nissāya maṃ musāvādiṃ katvā ajja attano upaṭṭhākakule bhattamuṭṭhiyā",
  "atk-s0502a0:1318_6": "bhuttakāraṇā maṃ ‘viññattiṃ katvā bhuñjituṃ na vaṭṭatī’ti vadati, vatthampi tena",
  "atk-s0502a0:1318_7": "attano upaṭṭhākasseva dinnaṃ, aho therassa bhāriyaṃ kammaṃ, jānissāmissa kattabbayuttaka”nti",
  "atk-s0502a0:1318_8": "punadivase there gāmaṃ pavisante sayaṃ vihāre ohīyitvā daṇḍaṃ gahetvā paribhogabhājanāni",
  "atk-s0502a0:1318_9": "bhinditvā therassa paṇṇasālāya aggiṃ datvā yaṃ na jhāyati, taṃ muggarena paharanto",
  "atk-s0502a0:1318_10": "bhinditvā nikkhamitvā palāto. So kālaṃ katvā avīcimahāniraye nibbatti.",
  "atk-s0502a0:1319_0": "Mahājano kathaṃ samuṭṭhāpesi – “therassa kira saddhivihāriko ovādamattaṃ asahanto",
  "atk-s0502a0:1319_1": "kujjhitvā paṇṇasālaṃ jhāpetvā palāto”ti. Atheko bhikkhu aparabhāge rājagahā nikkhamitvā",
  "atk-s0502a0:1319_2": "satthāraṃ daṭṭhukāmo jetavanaṃ gantvā satthāraṃ vanditvā satthārā paṭisanthāraṃ katvā",
  "atk-s0502a0:1319_3": "“kuto āgatosī”ti puṭṭho “rājagahato, bhante”ti āha. “Mama puttassa mahākassapassa",
  "atk-s0502a0:1319_4": "khamanīya”nti? “Khamanīyaṃ, bhante, eko pana saddhivihāriko ovādamattena kujjhitvā",
  "atk-s0502a0:1319_5": "paṇṇasālaṃ jhāpetvā palāto”ti. Satthā “na so idāneva ovādaṃ sutvā kujjhati, pubbepi",
  "atk-s0502a0:1319_6": "kujjhiyeva. Na idāneva kuṭiṃ dūseti, pubbepi dūsesiyevā”ti vatvā atītaṃ āhari –",
  "atk-s0502a0:1320_0": "Atīte bārāṇasiyaṃ brahmadatte rajjaṃ kārente himavantapadese eko siṅgilasakuṇo kulāvakaṃ",
  "atk-s0502a0:1320_1": "katvā vasi. Athekadivasaṃ deve vassante eko makkaṭo sītena kampamāno taṃ padesaṃ",
  "atk-s0502a0:1320_2": "agamāsi. Siṅgilo taṃ disvā gāthamāha –",
  "atk-s0502a0:1321": "“Manussasseva te sīsaṃ, hatthapādā ca vānara;",
  "atk-s0502a0:1322": "Atha kena nu vaṇṇena, agāraṃ te na vijjatī”ti. ;",
  "atk-s0502a0:1323": "Makkaṭo “kiñcāpi me hatthapādā atthi, yāya pana paññāya vicāretvā agāraṃ kareyyaṃ, sā me paññā natthī”ti cintetvā tamatthaṃ viññāpetukāmo imaṃ gāthamāha –",
  "atk-s0502a0:1324": "“Manussasseva me sīsaṃ, hatthapādā ca siṅgila;",
  "atk-s0502a0:1325": "Yāhu seṭṭhā manussesu, sā me paññā na vijjatī”ti. ;",
  "atk-s0502a0:1326": "Atha naṃ “evarūpassa tava kathaṃ gharāvāso ijjhissatī”ti garahanto siṅgilo imaṃ gāthādvayamāha –",
  "atk-s0502a0:1327": "“Anavaṭṭhitacittassa, lahucittassa dubbhino;",
  "atk-s0502a0:1328": "Niccaṃ addhuvasīlassa, sukhabhāvo na vijjati.",
  "atk-s0502a0:1329": "“So karassu ānubhāvaṃ, vītivattassu sīliyaṃ;",
  "atk-s0502a0:1330": "Sītavātaparittāṇaṃ, karassu kuṭavaṃ kapī”ti. ;",
  "atk-s0502a0:1331_0": "Makkaṭo “ayaṃ maṃ anavaṭṭhitacittaṃ lahucittaṃ mittadubbhiṃ addhuvasīlaṃ karoti,",
  "atk-s0502a0:1331_1": "idānissa mittadubbhibhāvaṃ dassessāmī”ti kulāvakaṃ viddhaṃsetvā vippakiri. Sakuṇo",
  "atk-s0502a0:1331_2": "tasmiṃ kulāvakaṃ gaṇhante eva ekena passena nikkhamitvā palāyi.",
  "atk-s0502a0:1332_0": "Satthā imaṃ dhammadesanaṃ āharitvā jātakaṃ samodhānesi – “tadā makkaṭo kuṭidūsakabhikkhu",
  "atk-s0502a0:1332_1": "ahosi, siṅgilasakuṇo kassapo ahosī”ti. Jātakaṃ samodhānetvā “evaṃ, bhikkhave, na",
  "atk-s0502a0:1332_2": "idāneva, pubbepi so ovādakkhaṇe kujjhitvā kuṭiṃ dūsesi, mama puttassa kassapassa",
  "atk-s0502a0:1332_3": "evarūpena bālena saddhiṃ vasanato ekakasseva nivāso seyyo”ti vatvā imaṃ gāthamāha –",
  "atk-s0502a0:1333": "61.",
  "atk-s0502a0:1334": "“Carañce nādhigaccheyya, seyyaṃ sadisamattano;",
  "atk-s0502a0:1335": "Ekacariyaṃ daḷhaṃ kayirā, natthi bāle sahāyatā”ti.",
  "atk-s0502a0:1336_0": "Tattha caranti iriyāpathacāraṃ aggahetvā manasācāro veditabbo, kalyāṇamittaṃ pariyesantoti",
  "atk-s0502a0:1336_1": "attho. Seyyaṃ sadisamattanoti attano sīlasamādhipaññāguṇehi adhikataraṃ vā sadisaṃ",
  "atk-s0502a0:1336_2": "vā na labheyya ce. Ekacariyanti etesu hi seyyaṃ labhamāno sīlādīhi vaḍḍhati, sadisaṃ",
  "atk-s0502a0:1336_3": "labhamāno na parihāyati, hīnena pana saddhiṃ ekato vasanto ekato saṃbhogaparibhogaṃ",
  "atk-s0502a0:1336_4": "karonto sīlādīhi parihāyati. Tena vuttaṃ – “evarūpo puggalo na sevitabbo na bhajitabbo",
  "atk-s0502a0:1336_5": "na payirupāsitabbo aññatra anuddayā aññatra anukampā”ti. Tasmā sace kāruññaṃ paṭicca",
  "atk-s0502a0:1336_6": "“ayaṃ maṃ nissāya sīlādīhi vaḍḍhissatī”ti tamhā puggalā kiñci apaccāsīsanto taṃ saṅgaṇhituṃ",
  "atk-s0502a0:1336_7": "sakkoti, iccetaṃ kusalaṃ. No ce sakkoti, ekacariyaṃ daḷhaṃ kayirā ekībhāvameva thiraṃ",
  "atk-s0502a0:1336_8": "katvā sabbairiyāpathesu ekakova vihareyya. Kiṃ kāraṇā? Natthi bāle sahāyatāti sahāyatā",
  "atk-s0502a0:1336_9": "nāma cūḷasīlaṃ majjhimasīlaṃ mahāsīlaṃ dasa kathāvatthūni terasa dhutaṅgaguṇā vipassanāguṇā",
  "atk-s0502a0:1336_10": "cattāro maggā cattāri phalāni tisso vijjā cha abhiññā. Ayaṃ sahāyatāguṇo bālaṃ nissāya natthīti.",
  "atk-s0502a0:1337": "Desanāvasāne āgantuko bhikkhu sotāpattiphalaṃ patto, aññepi bahū sotāpattiphalādīni pāpuṇiṃsu, desanā mahājanassa sātthikā ahosīti.",
  "atk-s0502a0:1338": "Mahākassapattherasaddhivihārikavatthu dutiyaṃ.",
  "atk-s0502a0:1339": "3. Ānandaseṭṭhivatthu",
  "atk-s0502a0:1340": "Puttā matthīti imaṃ dhammadesanaṃ satthā sāvatthiyaṃ viharanto ānandaseṭṭhiṃ ārabbha kathesi.",
  "atk-s0502a0:1341_0": "Sāvatthiyaṃ kira ānandaseṭṭhi nāma cattālīsakoṭivibhavo mahāmaccharī ahosi. So anvaḍḍhamāsaṃ",
  "atk-s0502a0:1341_1": "ñātake sannipātetvā puttaṃ mūlasiriṃ nāma tīsu velāsu evaṃ ovadati – “idaṃ cattālīsakoṭidhanaṃ",
  "atk-s0502a0:1341_2": "‘bahū”’ti mā saññaṃ kari, vijjamānaṃ dhanaṃ na dātabbaṃ, navaṃ dhanaṃ uppādetabbaṃ.",
  "atk-s0502a0:1341_3": "Ekekampi hi kahāpaṇaṃ vayaṃ karontassa pana khīyateva. Tasmā –",
  "atk-s0502a0:1342": "“Añjanānaṃ khayaṃ disvā, upacikānañca ācayaṃ;",
  "atk-s0502a0:1343": "Madhūnañca samāhāraṃ, paṇḍito gharamāvase”ti.",
  "atk-s0502a0:1344_0": "So aparena samayena attano pañca mahānidhiyo puttassa anācikkhitvā dhananissito maccheramalamalino",
  "atk-s0502a0:1344_1": "kālaṃ katvā tasseva nagarassa ekasmiṃ dvāragāmake caṇḍālānaṃ kulasahassaṃ paṭivasati.",
  "atk-s0502a0:1344_2": "Tatthekissā caṇḍāliyā kucchismiṃ paṭisandhiṃ gaṇhi. Rājā tassa kālakiriyaṃ sutvā",
  "atk-s0502a0:1344_3": "puttamassa mūlasiriṃ pakkosāpetvā seṭṭhiṭṭhāne ṭhapesi. Tampi caṇḍālakulasahassaṃ",
  "atk-s0502a0:1344_4": "ekatova bhatiyā kammaṃ katvā jīvamānaṃ tassa paṭisandhiggahaṇato paṭṭhāya neva bhatiṃ",
  "atk-s0502a0:1344_5": "labhati, na yāpanamattato paraṃ bhattapiṇḍampi. Te “mayaṃ etarahi kammaṃ karontāpi",
  "atk-s0502a0:1344_6": "piṇḍabhattampi na labhāma, amhākaṃ antare kāḷakaṇṇiyā bhavitabba”nti dve koṭṭhāsā",
  "atk-s0502a0:1344_7": "hutvā yāva tassa mātāpitaro visuṃ honti, tāva vibhajitvā “imasmiṃ kule kāḷakaṇṇī",
  "atk-s0502a0:1344_8": "uppannā”ti tassa mātaraṃ nīhariṃsu.",
  "atk-s0502a0:1345_0": "Sāpi yāvassā so kucchigato, tāva yāpanamattampi kicchena labhitvā puttaṃ vijāyi.",
  "atk-s0502a0:1345_1": "Tassa hatthā ca pādā ca akkhīni ca kaṇṇā ca nāsā ca mukhañca yathāṭhāne na ahesuṃ.",
  "atk-s0502a0:1345_2": "So evarūpena aṅgavekallena samannāgato paṃsupisācako viya ativirūpo ahosi. Evaṃ santepi",
  "atk-s0502a0:1345_3": "taṃ mātā na pariccaji. Kucchiyaṃ vasitaputtasmiñhi sineho balavā hoti. Sā taṃ kicchena",
  "atk-s0502a0:1345_4": "posayamānā taṃ ādāya gatadivase kiñci alabhitvā gehe katvā sayameva gatadivase bhatiṃ",
  "atk-s0502a0:1345_5": "labhati. Atha naṃ piṇḍāya caritvā jīvituṃ samatthakāle sā kapālakaṃ hatthe ṭhapetvā,",
  "atk-s0502a0:1345_6": "“tāta, mayaṃ taṃ nissāya mahādukkhaṃ pattā, idāni na sakkomi taṃ posetuṃ, imasmiṃ",
  "atk-s0502a0:1345_7": "nagare kapaṇaddhikādīnaṃ paṭiyattabhattāni atthi, tattha bhikkhāya caritvā jīvāhī”ti",
  "atk-s0502a0:1345_8": "taṃ vissajjesi. So gharapaṭipāṭiyā caranto ānandaseṭṭhikāle nivuttaṭṭhānaṃ gantvā",
  "atk-s0502a0:1345_9": "jātissaro hutvā attano gehaṃ pāvisi. Tīsu pana dvārakoṭṭhakesu na koci sallakkhesi.",
  "atk-s0502a0:1345_10": "Catutthe dvārakoṭṭhake mūlasiriseṭṭhino puttakā disvā ubbiggahadayā parodiṃsu. Atha",
  "atk-s0502a0:1345_11": "naṃ seṭṭhipurisā “nikkhama kāḷakaṇṇī”ti pothetvā nīharitvā saṅkāraṭṭhāne khipiṃsu.",
  "atk-s0502a0:1345_12": "Satthā ānandattherena pacchāsamaṇena piṇḍāya caranto taṃ ṭhānaṃ patto theraṃ oloketvā",
  "atk-s0502a0:1345_13": "tena puṭṭho taṃ pavattiṃ ācikkhi. Thero mūlasiriṃ pakkosāpesi. Atha mahājanakāyo",
  "atk-s0502a0:1345_14": "sannipati. Satthā mūlasiriṃ āmantetvā “jānāsi eta”nti pucchitvā “na jānāmī”ti vutte,",
  "atk-s0502a0:1345_15": "“pitā te ānandaseṭṭhī”ti vatvā asaddahantaṃ “ānandaseṭṭhi puttassa te pañca mahānidhiyo",
  "atk-s0502a0:1345_16": "ācikkhāhī”ti ācikkhāpetvā saddahāpesi. So satthāraṃ saraṇaṃ agamāsi. Tassa dhammaṃ",
  "atk-s0502a0:1345_17": "desento imaṃ gāthamāha –",
  "atk-s0502a0:1346": "62.",
  "atk-s0502a0:1347": "“Puttā matthi dhanammatthi, iti bālo vihaññati;",
  "atk-s0502a0:1348": "Attā hi attano natthi, kuto puttā kuto dhana”nti.",
  "atk-s0502a0:1349_0": "Tassattho – puttā me atthi, dhanaṃ me atthi, iti bālo puttataṇhāya ceva dhanataṇhāya",
  "atk-s0502a0:1349_1": "ca haññati vihaññati dukkhayati, “puttā me nassiṃsū”ti vihaññati, “nassantī”ti vihaññati,",
  "atk-s0502a0:1349_2": "“nassissantī”ti vihaññati. Dhanepi eseva nayo. Iti chahākārehi vihaññati. “Putte",
  "atk-s0502a0:1349_3": "posessāmī”ti rattiñca divā ca thalajalapathādīsu nānappakārato vāyamantopi vihaññati,",
  "atk-s0502a0:1349_4": "“dhanaṃ uppādessāmī”ti kasivāṇijjādīni karontopi vihaññateva. Evaṃ vihaññassa ca",
  "atk-s0502a0:1349_5": "attā hi attano natthi tena vighātena dukkhitaṃ attānaṃ sukhitaṃ kātuṃ asakkontassa",
  "atk-s0502a0:1349_6": "pavattiyampissa attā hi attano natthi, maraṇamañce nipannassa māraṇantikāhi vedanāhi",
  "atk-s0502a0:1349_7": "aggijālāhi viya pariḍayhamānassa chijjamānesu sandhibandhanesu, bhijjamānesu aṭṭhisaṅghāṭesu",
  "atk-s0502a0:1349_8": "nimīletvā paralokaṃ ummīletvā idhalokaṃ passantassāpi divase divase dvikkhattuṃ nhāpetvā",
  "atk-s0502a0:1349_9": "tikkhattuṃ bhojetvā gandhamālādīhi alaṅkaritvā yāvajīvaṃ positopi sahāyabhāvena dukkhaparittāṇaṃ",
  "atk-s0502a0:1349_10": "kātuṃ asamatthatāya attā hi attano natthi. Kuto puttā kuto dhanaṃ puttā vā dhanaṃ",
  "atk-s0502a0:1349_11": "vā tasmiṃ samaye kimeva karissanti, ānandaseṭṭhinopi kassaci kiñci adatvā puttassatthāya",
  "atk-s0502a0:1349_12": "dhanaṃ saṇṭhapetvā pubbe vā maraṇamañce nipannassa, idāni vā imaṃ dukkhaṃ pattassa",
  "atk-s0502a0:1349_13": "kuto puttā kuto dhanaṃ. Puttā vā dhanaṃ vā tasmiṃ samaye kiṃ dukkhaṃ hariṃsu, kiṃ",
  "atk-s0502a0:1349_14": "vā sukhaṃ uppādayiṃsūti.",
  "atk-s0502a0:1350": "Desanāvasāne caturāsītiyā pāṇasahassānaṃ dhammābhisamayo ahosi. Desanā mahājanassa sātthikā ahosīti.",
  "atk-s0502a0:1351": "Ānandaseṭṭhivatthu tatiyaṃ.",
  "atk-s0502a0:1352": "4. Gaṇṭhibhedakacoravatthu",
  "atk-s0502a0:1353": "Yo bāloti imaṃ dhammadesanaṃ satthā jetavane viharanto gaṇṭhibhedakacore ārabbha kathesi.",
  "atk-s0502a0:1354_0": "Te kira dve sahāyakā dhammassavanatthāya gacchantena mahājanena saddhiṃ jetavanaṃ",
  "atk-s0502a0:1354_1": "gantvā eko dhammakathaṃ assosi, eko attano gayhūpagaṃ olokesi. Tesu eko dhammaṃ suṇamāno",
  "atk-s0502a0:1354_2": "sotāpattiphalaṃ pāpuṇi, itaro ekassa dussante baddhaṃ pañcamāsakamattaṃ labhi. Tassa",
  "atk-s0502a0:1354_3": "taṃ gehe pākabhattaṃ jātaṃ, itarassa gehe na paccati. Atha naṃ sahāyakacoro attano",
  "atk-s0502a0:1354_4": "bhariyāya saddhiṃ uppaṇḍayamāno “tvaṃ atipaṇḍitatāya attano gehe pākabhattamūlampi",
  "atk-s0502a0:1354_5": "na nipphādesī”ti āha. Itaro pana “bālabhāveneva vatāyaṃ attano paṇḍitabhāvaṃ maññatī”ti",
  "atk-s0502a0:1354_6": "taṃ pavattiṃ satthu ārocetuṃ ñātīhi saddhiṃ jetavanaṃ gantvā ārocesi. Satthā tassa",
  "atk-s0502a0:1354_7": "dhammaṃ desento imaṃ gāthamāha –",
  "atk-s0502a0:1355": "63.",
  "atk-s0502a0:1356": "“Yo bālo maññati bālyaṃ, paṇḍito vāpi tena so;",
  "atk-s0502a0:1357": "Bālo ca paṇḍitamānī, sa ve ‘bālo’ti vuccatī”ti.",
  "atk-s0502a0:1358_0": "Tattha yo bāloti yo andhabālo apaṇḍito samāno “bālo aha”nti attano bālyaṃ bālabhāvaṃ",
  "atk-s0502a0:1358_1": "maññati jānāti. Tena soti tena kāraṇena so puggalo paṇḍito vāpi hoti paṇḍitasadiso",
  "atk-s0502a0:1358_2": "vā. So hi “bālo aha”nti jānamāno aññaṃ paṇḍitaṃ upasaṅkamanto payirupāsanto tena",
  "atk-s0502a0:1358_3": "paṇḍitabhāvatthāya ovadiyamāno anusāsiyamāno taṃ ovādaṃ gaṇhitvā paṇḍito vā hoti",
  "atk-s0502a0:1358_4": "paṇḍitataro vā. Sa ve bāloti yo ca bālo samāno “ko añño mayā sadiso bahussuto vā",
  "atk-s0502a0:1358_5": "dhammakathiko vā vinayadharo vā dhutaṅgadharo vā atthī”ti evaṃ paṇḍitamānī hoti.",
  "atk-s0502a0:1358_6": "So aññaṃ paṇḍitaṃ anupasaṅkamanto apayirupāsanto neva pariyattiṃ uggaṇhāti, na paṭipattiṃ",
  "atk-s0502a0:1358_7": "pūreti, ekantabālabhāvameva pāpuṇāti. So gaṇṭhibhedakacoro viya. Tena vuttaṃ “sa",
  "atk-s0502a0:1358_8": "ve ‘bālo’ti vuccatī”ti.",
  "atk-s0502a0:1359": "Desanāpariyosāne itarassa ñātakehi saddhiṃ mahājano sotāpattiphalādīni pāpuṇīti.",
  "atk-s0502a0:1360": "Gaṇṭhibhedakacoravatthu catutthaṃ.",
  "atk-s0502a0:1361": "5. Udāyittheravatthu",
  "atk-s0502a0:1362": "Yāvajīvampi ce bāloti imaṃ dhammadesanaṃ satthā jetavane viharanto udāyittheraṃ ārabbha kathesi.",
  "atk-s0502a0:1363_0": "So kira mahātheresu paṭikkantesu dhammasabhaṃ gantvā dhammāsane nisīdi. Atha naṃ",
  "atk-s0502a0:1363_1": "ekadivasaṃ āgantukā bhikkhū disvā “ayaṃ bahussuto mahāthero bhavissatī”ti maññamānā",
  "atk-s0502a0:1363_2": "khandhādipaṭisaṃyuttaṃ pañhaṃ pucchitvā kiñci ajānamānaṃ “ko eso, buddhehi saddhiṃ",
  "atk-s0502a0:1363_3": "ekavihāre vasamāno khandhadhātuāyatanamattampi na jānātī”ti garahitvā taṃ pavattiṃ",
  "atk-s0502a0:1363_4": "tathāgatassa ārocesuṃ. Satthā tesaṃ dhammaṃ desento imaṃ gāthamāha –",
  "atk-s0502a0:1364": "64.",
  "atk-s0502a0:1365": "“Yāvajīvampi ce bālo, paṇḍitaṃ payirupāsati;",
  "atk-s0502a0:1366": "Na so dhammaṃ vijānāti, dabbī sūparasaṃ yathā”ti.",
  "atk-s0502a0:1367_0": "Tassattho – bālo nāmesa yāvajīvampi paṇḍitaṃ upasaṅkamanto payirupāsanto “idaṃ buddhavacanaṃ,",
  "atk-s0502a0:1367_1": "ettakaṃ buddhavacana”nti evaṃ pariyattidhammaṃ vā “ayaṃ cāro, ayaṃ vihāro, ayaṃ ācāro,",
  "atk-s0502a0:1367_2": "ayaṃ gocaro, idaṃ sāvajjaṃ, idaṃ anavajjaṃ, idaṃ sevitabbaṃ, idaṃ na sevitabbaṃ,",
  "atk-s0502a0:1367_3": "idaṃ paṭivijjhitabbaṃ, idaṃ sacchikātabba”nti evaṃ paṭipattipaṭivedhadhammaṃ vā na",
  "atk-s0502a0:1367_4": "jānāti. Yathā kiṃ? Dabbī sūparasaṃ yathāti. Yathā hi dabbī yāva parikkhayā nānappakārāya",
  "atk-s0502a0:1367_5": "sūpavikatiyā samparivattamānāpi “idaṃ loṇikaṃ, idaṃ aloṇikaṃ, idaṃ tittakaṃ, idaṃ",
  "atk-s0502a0:1367_6": "khārikaṃ, idaṃ kaṭukaṃ, idaṃ ambilaṃ, idaṃ anambilaṃ, idaṃ kasāva”nti sūparasaṃ na",
  "atk-s0502a0:1367_7": "jānāti, evameva bālo yāvajīvampi paṇḍitaṃ payirupāsamāno vuttappakāraṃ dhammaṃ na jānātīti.",
  "atk-s0502a0:1368": "Desanāvasāne āgantukā bhikkhū āsavehi cittāni vimucciṃsūti.",
  "atk-s0502a0:1369": "Udāyittheravatthu pañcamaṃ.",
  "atk-s0502a0:1370": "6. Tiṃsamattapāveyyakabhikkhuvatthu",
  "atk-s0502a0:1371": "Muhuttamapi ce viññūti imaṃ dhammadesanaṃ satthā jetavane viharanto tiṃsamatte pāveyyake bhikkhū ārabbha kathesi.",
  "atk-s0502a0:1372_0": "Tesañhi bhagavā itthiṃ pariyesantānaṃ kappāsikavanasaṇḍe paṭhamaṃ dhammaṃ desesi.",
  "atk-s0502a0:1372_1": "Tadā te sabbeva ehibhikkhubhāvaṃ patvā iddhimayapattacīvaradharā hutvā terasa dhutaṅgāni",
  "atk-s0502a0:1372_2": "samādāya vattamānā punapi dīghassa addhuno accayena satthāraṃ upasaṅkamitvā anamataggadhammadesanaṃ",
  "atk-s0502a0:1372_3": "sutvā tasmiṃyeva āsane arahattaṃ pāpuṇiṃsu. Bhikkhū “aho vatimehi bhikkhūhi khippameva",
  "atk-s0502a0:1372_4": "dhammo viññāto”ti dhammasabhāyaṃ kathaṃ samuṭṭhāpesuṃ. Satthā taṃ sutvā “na, bhikkhave,",
  "atk-s0502a0:1372_5": "idāneva, pubbepi ime tiṃsamattā sahāyakā dhuttā hutvā tuṇḍilajātake mahātuṇḍilassa",
  "atk-s0502a0:1372_6": "dhammadesanaṃ sutvāpi khippameva dhammaṃ viññāya pañca sīlāni samādiyiṃsu, te teneva",
  "atk-s0502a0:1372_7": "upanissayena etarahi nisinnāsaneyeva arahattaṃ pattā”ti vatvā dhammaṃ desento imaṃ gāthamāha –",
  "atk-s0502a0:1373": "65.",
  "atk-s0502a0:1374": "“Muhuttamapi ce viññū, paṇḍitaṃ payirupāsati;",
  "atk-s0502a0:1375": "Khippaṃ dhammaṃ vijānāti, jivhā sūparasaṃ yathā”ti.",
  "atk-s0502a0:1376_0": "Tassattho – viññū paṇḍitapuriso muhuttamapi ce aññaṃ paṇḍitaṃ payirupāsati, so tassa",
  "atk-s0502a0:1376_1": "santike uggaṇhanto paripucchanto khippameva pariyattidhammaṃ vijānāti. Tato kammaṭṭhānaṃ",
  "atk-s0502a0:1376_2": "kathāpetvā paṭipattiyaṃ ghaṭento vāyamanto yathā nāma anupahatajivhāpasādo puriso",
  "atk-s0502a0:1376_3": "rasavijānanatthaṃ jivhagge ṭhapetvā eva loṇikādibhedaṃ rasaṃ vijānāti, evaṃ paṇḍito",
  "atk-s0502a0:1376_4": "khippameva lokuttaradhammampi vijānātīti.",
  "atk-s0502a0:1377": "Desanāvasāne bahū bhikkhū arahattaṃ pāpuṇiṃsūti.",
  "atk-s0502a0:1378": "Tiṃsamattapāveyyakabhikkhuvatthu chaṭṭhaṃ.",
  "atk-s0502a0:1379": "7. Suppabuddhakuṭṭhivatthu",
  "atk-s0502a0:1380": "Caranti bālā dummedhāti imaṃ dhammadesanaṃ satthā veḷuvane viharanto suppabuddhakuṭṭhiṃ ārabbha kathesi. Suppabuddhakuṭṭhivatthu udāne āgatameva.",
  "atk-s0502a0:1381_0": "Tadā hi suppabuddhakuṭṭhi parisapariyante nisinno bhagavato dhammadesanaṃ sutvā sotāpattiphalaṃ",
  "atk-s0502a0:1381_1": "patvā attanā paṭiladdhaguṇaṃ satthu ārocetukāmo parisamajjhe ogāhituṃ avisahanto",
  "atk-s0502a0:1381_2": "mahājanassa satthāraṃ vanditvā anugantvā nivattanakāle vihāraṃ agamāsi. Tasmiṃ khaṇe",
  "atk-s0502a0:1381_3": "sakko devarājā “ayaṃ suppabuddhakuṭṭhi attano satthu sāsane paṭiladdhaguṇaṃ pākaṭaṃ",
  "atk-s0502a0:1381_4": "kātukāmo”ti ñatvā “vīmaṃsissāmi na”nti gantvā ākāse ṭhitova etadavoca – “suppabuddha,",
  "atk-s0502a0:1381_5": "tvaṃ manussadaliddo manussavarāko, ahaṃ te apariyantaṃ dhanaṃ dassāmi, ‘buddho na",
  "atk-s0502a0:1381_6": "buddho, dhammo na dhammo, saṅgho na saṅgho, alaṃ me buddhena, alaṃ me dhammena, alaṃ",
  "atk-s0502a0:1381_7": "me saṅghenā’ti vadehī”ti. Atha naṃ so āha – “kosi tva”nti? “Ahaṃ sakko”ti. Andhabāla,",
  "atk-s0502a0:1381_8": "ahirika tvaṃ mayā saddhiṃ kathetuṃ na yuttarūpo, tvaṃ maṃ “duggato daliddo kapaṇo”ti",
  "atk-s0502a0:1381_9": "vadesi, nevāhaṃ duggato, na daliddo, sukhappatto ahamasmi mahaddhano –",
  "atk-s0502a0:1382": "“Saddhādhanaṃ sīladhanaṃ, hirī ottappiyaṃ dhanaṃ;",
  "atk-s0502a0:1383": "Sutadhanañca cāgo ca, paññā ve sattamaṃ dhanaṃ.",
  "atk-s0502a0:1384": "“Yassa ete dhanā atthi, itthiyā purisassa vā;",
  "atk-s0502a0:1385": "‘Adaliddo’ti taṃ āhu, amoghaṃ tassa jīvita”nti. –",
  "atk-s0502a0:1386_0": "Imāni me sattavidhaariyadhanāni santi, yesañhi imāni satta dhanāni santi, na te buddhehi",
  "atk-s0502a0:1386_1": "vā paccekabuddhehi vā “daliddā”ti vuccantīti. Sakko tassa kathaṃ sutvā taṃ antarāmagge",
  "atk-s0502a0:1386_2": "ohāya satthu santikaṃ gantvā sabbaṃ taṃ vacanapaṭivacanaṃ ārocesi. Atha naṃ bhagavā",
  "atk-s0502a0:1386_3": "āha – “na kho, sakka, sakkā tādisānaṃ satenapi sahassenapi suppabuddhakuṭṭhiṃ ‘buddho",
  "atk-s0502a0:1386_4": "na buddho’ti vā, ‘dhammo na dhammo’ti vā, ‘saṅgho na saṅgho’ti vā kathāpetu”nti.",
  "atk-s0502a0:1386_5": "Suppabuddhopi kho kuṭṭhi satthu santikaṃ gantvā satthārā katapaṭisanthāro sammodamāno",
  "atk-s0502a0:1386_6": "attanā paṭiladdhaguṇaṃ ārocetvā vuṭṭhāyāsanā pakkāmi. Atha naṃ acirapakkantaṃ gāvī",
  "atk-s0502a0:1386_7": "taruṇavacchā jīvitā voropesi.",
  "atk-s0502a0:1387_0": "Sā kira ekā yakkhinī pukkusātikulaputtaṃ, bāhiyaṃ dārucīriyaṃ, tambadāṭhikacoraghātakaṃ,",
  "atk-s0502a0:1387_1": "suppabuddhakuṭṭhinti imesaṃ catunnaṃ janānaṃ anekasate attabhāve gāvī hutvā jīvitā",
  "atk-s0502a0:1387_2": "voropesi. Te kira atīte cattāro seṭṭhiputtā hutvā ekaṃ nagarasobhiniṃ gaṇikaṃ uyyānaṃ",
  "atk-s0502a0:1387_3": "netvā divasaṃ sampattiṃ anubhavitvā sāyanhasamaye evaṃ sammantayiṃsu – “imasmiṃ ṭhāne",
  "atk-s0502a0:1387_4": "añño natthi, imissā amhehi dinnaṃ kahāpaṇasahassañca sabbañca pasādhanabhaṇḍaṃ gahetvā",
  "atk-s0502a0:1387_5": "imaṃ māretvā gacchāmā”ti. Sā tesaṃ kathaṃ sutvā “ime nillajjā, mayā saddhiṃ abhiramitvā",
  "atk-s0502a0:1387_6": "idāni maṃ māretukāmā, jānissāmi nesaṃ kattabbayuttaka”nti tehi māriyamānā “ahaṃ yakkhinī",
  "atk-s0502a0:1387_7": "hutvā yathā maṃ ete mārenti, evameva te māretuṃ samatthā bhaveyya”nti patthanaṃ akāsi.",
  "atk-s0502a0:1387_8": "Tassa nissandena ime māresi. Sambahulā bhikkhū tassa kālakiriyaṃ bhagavato ārocetvā",
  "atk-s0502a0:1387_9": "“tassa kā gati, kena ca kāraṇena kuṭṭhibhāvaṃ patto”ti pucchiṃsu. Satthā sotāpattiphalaṃ",
  "atk-s0502a0:1387_10": "patvā tassa tāvatiṃsabhavane uppannabhāvañca tagarasikhipaccekabuddhaṃ disvā niṭṭhubhitvā",
  "atk-s0502a0:1387_11": "apasabyaṃ katvā dīgharattaṃ niraye paccitvā vipākāvasesena idāni kuṭṭhibhāvappattiñca",
  "atk-s0502a0:1387_12": "byākaritvā, “bhikkhave, ime sattā attanāva attano kaṭukavipākakammaṃ karontā vicarantī”ti",
  "atk-s0502a0:1387_13": "vatvā anusandhiṃ ghaṭetvā uttari dhammaṃ desento imaṃ gāthamāha –",
  "atk-s0502a0:1388": "66.",
  "atk-s0502a0:1389": "“Caranti bālā dummedhā, amitteneva attanā;",
  "atk-s0502a0:1390": "Karontā pāpakaṃ kammaṃ, yaṃ hoti kaṭukapphala”nti.",
  "atk-s0502a0:1391_0": "Tattha carantīti catūhi iriyāpathehi akusalameva karontā vicaranti. Bālāti idhalokatthañca",
  "atk-s0502a0:1391_1": "paralokatthañca ajānantā idha bālā nāma. Dummedhāti duppaññā. Amitteneva attanāti",
  "atk-s0502a0:1391_2": "attanā amittabhūtena viya verinā hutvā. Kaṭukapphalanti tikhiṇaphalaṃ dukkhaphalanti.",
  "atk-s0502a0:1392": "Desanāvasāne bahū sotāpattiphalādīni pāpuṇiṃsūti.",
  "atk-s0502a0:1393": "Suppabuddhakuṭṭhivatthu sattamaṃ.",
  "atk-s0502a0:1394": "8. Kassakavatthu",
  "atk-s0502a0:1395": "Na taṃ kammaṃ kataṃ sādhūti imaṃ dhammadesanaṃ satthā jetavane viharanto ekaṃ kassakaṃ ārabbha kathesi.",
  "atk-s0502a0:1396_0": "So kira sāvatthito avidūre ekaṃ khettaṃ kasati. Corā udakaniddhamanena nagaraṃ pavisitvā",
  "atk-s0502a0:1396_1": "ekasmiṃ aḍḍhakule umaṅgaṃ bhinditvā bahuṃ hiraññasuvaṇṇaṃ gahetvā udakaniddhamaneneva",
  "atk-s0502a0:1396_2": "nikkhamiṃsu. Eko coro te vañcetvā ekaṃ sahassatthavikaṃ ovaṭṭikāya katvā taṃ khettaṃ",
  "atk-s0502a0:1396_3": "gantvā tehi saddhiṃ bhaṇḍaṃ bhājetvā ādāya gacchanto ovaṭṭikato patamānaṃ sahassatthavikaṃ",
  "atk-s0502a0:1396_4": "na sallakkhesi. Taṃ divasaṃ satthā paccūsasamaye lokaṃ volokento taṃ kassakaṃ attano",
  "atk-s0502a0:1396_5": "ñāṇajālassa antopaviṭṭhaṃ disvā “kiṃ nu kho bhavissatī”ti upadhārayamāno idaṃ addasa",
  "atk-s0502a0:1396_6": "– “ayaṃ kassako pātova kasituṃ gamissati, bhaṇḍasāmikā corānaṃ anupadaṃ gantvā ovaṭṭikato",
  "atk-s0502a0:1396_7": "patamānaṃ sahassatthavikaṃ disvā etaṃ gaṇhissanti, maṃ ṭhapetvā tassa añño sakkhī",
  "atk-s0502a0:1396_8": "nāma na bhavissati, sotāpattimaggassa upanissayopissa atthi, tattha mayā gantuṃ vaṭṭatī”ti.",
  "atk-s0502a0:1396_9": "Sopi kassako pātova kasituṃ gato. Satthā ānandattherena pacchāsamaṇena tattha agamāsi.",
  "atk-s0502a0:1396_10": "Kassako satthāraṃ disvā gantvā bhagavantaṃ vanditvā puna kasituṃ ārabhi. Satthā tena",
  "atk-s0502a0:1396_11": "saddhiṃ kiñci avatvāva sahassatthavikāya patitaṭṭhānaṃ gantvā taṃ disvā ānandattheraṃ",
  "atk-s0502a0:1396_12": "āha – “passa, ānanda, āsīviso”ti. “Passāmi, bhante, ghoraviso”ti.",
  "atk-s0502a0:1397_0": "Kassako taṃ kathaṃ sutvā “mama velāya vā avelāya vā vicaraṇaṭṭhānametaṃ, āsīviso",
  "atk-s0502a0:1397_1": "kirettha atthī”ti cintetvā satthari ettakaṃ vatvā pakkante “māressāmi na”nti patodalaṭṭhiṃ",
  "atk-s0502a0:1397_2": "ādāya gato sahassabhaṇḍikaṃ disvā “imaṃ sandhāya satthārā kathitaṃ bhavissatī”ti",
  "atk-s0502a0:1397_3": "taṃ ādāya nivatto, abyattatāya ekamante ṭhapetvā paṃsunā paṭicchādetvā puna kasituṃ",
  "atk-s0502a0:1397_4": "ārabhi. Manussā ca vibhātāya rattiyā gehe corehi katakammaṃ disvā padānupadaṃ gacchantā",
  "atk-s0502a0:1397_5": "taṃ khettaṃ gantvā tattha corehi bhaṇḍassa bhājitaṭṭhānaṃ disvā kassakassa padavalañjaṃ",
  "atk-s0502a0:1397_6": "addasaṃsu. Te tassa padānusārena gantvā thavikāya ṭhapitaṭṭhānaṃ disvā paṃsuṃ viyūhitvā",
  "atk-s0502a0:1397_7": "thavikaṃ ādāya “tvaṃ gehaṃ vilumpitvā khettaṃ kasamāno viya vicarasī”ti tajjetvā",
  "atk-s0502a0:1397_8": "pothetvā netvā rañño dassayiṃsu. Rājā taṃ pavattiṃ sutvā tassa vadhaṃ āṇāpesi. Rājapurisā",
  "atk-s0502a0:1397_9": "taṃ pacchābāhaṃ bandhitvā kasāhi tāḷentā āghātanaṃ nayiṃsu. So kasāhi tāḷiyamāno",
  "atk-s0502a0:1397_10": "aññaṃ kiñci avatvā “passānanda, āsīvisoti, passāmi bhagavā ghoraviso”ti vadanto gacchati.",
  "atk-s0502a0:1397_11": "Atha naṃ rājapurisā “tvaṃ satthu ceva ānandattherassa ca kathaṃ kathesi, kiṃ nāmeta”nti",
  "atk-s0502a0:1397_12": "pucchitvā – “rājānaṃ daṭṭhuṃ labhamāno kathessāmī”ti vutte rañño santikaṃ netvā rañño",
  "atk-s0502a0:1397_13": "taṃ pavattiṃ kathayiṃsu. Atha naṃ rājā “kasmā evaṃ kathesī”ti pucchi. So “nāhaṃ,",
  "atk-s0502a0:1397_14": "deva, coro”ti vatvā kasanatthāya nikkhantakālato paṭṭhāya sabbaṃ taṃ pavattiṃ rañño",
  "atk-s0502a0:1397_15": "ācikkhi. Rājā tassa kathaṃ sutvā “ayaṃ bhaṇe loke aggapuggalaṃ satthāraṃ sakkhiṃ",
  "atk-s0502a0:1397_16": "apadisati, na yuttaṃ etassa dosaṃ āropetuṃ, ahamettha kattabbaṃ jānissāmī”ti taṃ",
  "atk-s0502a0:1397_17": "ādāya sāyanhasamaye satthu santikaṃ gantvā satthāraṃ pucchi – “bhagavā kacci tumhe",
  "atk-s0502a0:1397_18": "ānandattherena saddhiṃ etassa kassakassa kasanaṭṭhānaṃ gatā”ti? “Āma, mahārājā”ti.",
  "atk-s0502a0:1397_19": "“Kiṃ vo tattha diṭṭha”nti? “Sahassatthavikā, mahārājā”ti. “Disvā kiṃ avocutthā”ti?",
  "atk-s0502a0:1397_20": "“Idaṃ nāma, mahārājā”ti. “Bhante, sacāyaṃ puriso tumhādisaṃ apadisaṃ nākarissa, na",
  "atk-s0502a0:1397_21": "jīvitaṃ alabhissa, tumhehi pana kathitakathaṃ kathetvā tena jīvitaṃ laddha”nti. Taṃ",
  "atk-s0502a0:1397_22": "sutvā satthā “āma, mahārāja, ahampi ettakameva vatvā gato, paṇḍitena nāma yaṃ kammaṃ",
  "atk-s0502a0:1397_23": "katvā pacchānutappaṃ hoti, taṃ na kattabba”nti vatvā anusandhiṃ ghaṭetvā dhammaṃ",
  "atk-s0502a0:1397_24": "desento imaṃ gāthamāha –",
  "atk-s0502a0:1398": "67.",
  "atk-s0502a0:1399": "“Na taṃ kammaṃ kataṃ sādhu, yaṃ katvā anutappati;",
  "atk-s0502a0:1400": "Yassa assumukho rodaṃ, vipākaṃ paṭisevatī”ti.",
  "atk-s0502a0:1401_0": "Tattha na taṃ kammanti yaṃ nirayādīsu nibbattanasamatthaṃ dukkhudrayaṃ kammaṃ katvā",
  "atk-s0502a0:1401_1": "anussaranto anussaritānussaritakkhaṇe anutappati anusocati, taṃ kataṃ na sādhu na",
  "atk-s0502a0:1401_2": "sundaraṃ niratthakaṃ. Yassa assumukhoti yassa assūhi tintamukho rodanto vipākaṃ anubhotīti.",
  "atk-s0502a0:1402": "Desanāvasāne kassako upāsako sotāpattiphalaṃ patto, sampattabhikkhūpi sotāpattiphalādīni pāpuṇiṃsūti.",
  "atk-s0502a0:1403": "Kassakavatthu aṭṭhamaṃ.",
  "atk-s0502a0:1404": "9. Sumanamālākāravatthu",
  "atk-s0502a0:1405": "Tañca kammaṃ kataṃ sādhūti imaṃ dhammadesanaṃ satthā veḷuvane viharanto sumanaṃ nāma mālākāraṃ ārabbha kathesi.",
  "atk-s0502a0:1406_0": "So kira devasikaṃ bimbisārarājānaṃ pātova aṭṭhahi sumanapupphanāḷīhi upaṭṭhahanto",
  "atk-s0502a0:1406_1": "aṭṭha kahāpaṇe labhati. Athekadivasaṃ tasmiṃ pupphāni gahetvā nagaraṃ paviṭṭhamatte",
  "atk-s0502a0:1406_2": "bhagavā mahābhikkhusaṅghaparivuto chabbaṇṇaraṃsiyo vissajjetvā mahatā buddhānubhāvena",
  "atk-s0502a0:1406_3": "mahatiyā buddhalīḷāya nagaraṃ piṇḍāya pāvisi. Bhagavā hi ekadā chabbaṇṇaraṃsiyo cīvarena",
  "atk-s0502a0:1406_4": "paṭicchādetvā aññataro piṇḍapātiko viya carati tiṃsayojanamaggaṃ aṅgulimālassa paccuggamanaṃ",
  "atk-s0502a0:1406_5": "gacchanto viya, ekadā chabbaṇṇaraṃsiyo vissajjetvā kapilavatthuppavesanādīsu viya.",
  "atk-s0502a0:1406_6": "Tasmimpi divase sarīrato chabbaṇṇaraṃsiyo vissajjento mahantena buddhānubhāvena mahatiyā",
  "atk-s0502a0:1406_7": "buddhalīḷāya rājagahaṃ pāvisi. Mālākāro bhagavato ratanagghiyasadisaṃ attabhāvaṃ",
  "atk-s0502a0:1406_8": "disvā dvattiṃsamahāpurisalakkhaṇaasītānubyañjanasarīrasobhaggaṃ oloketvā pasannacitto",
  "atk-s0502a0:1406_9": "“kiṃ nu kho satthu adhikāraṃ karomī”ti cintetvā aññaṃ apassanto “imehi pupphehi bhagavantaṃ",
  "atk-s0502a0:1406_10": "pūjessāmī”ti cintetvā puna cintesi – “imāni rañño nibaddhaṃ upaṭṭhānapupphāni, rājā",
  "atk-s0502a0:1406_11": "imāni alabhanto maṃ bandhāpeyya vā ghātāpeyya vā raṭṭhato vā pabbājeyya, kiṃ nu kho",
  "atk-s0502a0:1406_12": "karomī”ti? Athassa etadahosi “rājā maṃ ghātetu vā bandhāpetu vā raṭṭhato pabbājetu",
  "atk-s0502a0:1406_13": "vā, so hi mayhaṃ dadamānopi imasmiṃ attabhāve jīvitamattaṃ dhanaṃ dadeyya, satthupūjā",
  "atk-s0502a0:1406_14": "pana me anekāsu kappakoṭīsu alaṃ hitāya ceva sukhāya cā”ti attano jīvitaṃ tathāgatassa pariccaji.",
  "atk-s0502a0:1407_0": "So “yāva me pasannaṃ cittaṃ na patikuṭati, taṃ tāvadeva pūjaṃ karissāmī”ti haṭṭhatuṭṭho",
  "atk-s0502a0:1407_1": "udaggudaggo satthāraṃ pūjesi. Kathaṃ? Paṭhamaṃ tāva dveva pupphamuṭṭhiyo tathāgatassa",
  "atk-s0502a0:1407_2": "upari khipi, tā uparimatthake vitānaṃ hutvā aṭṭhaṃsu. Aparā dve muṭṭhiyo khipi, tā",
  "atk-s0502a0:1407_3": "dakkhiṇahatthapassena mālāpaṭacchannena otaritvā aṭṭhaṃsu. Aparā dve muṭṭhiyo khipi,",
  "atk-s0502a0:1407_4": "tā piṭṭhipassena otaritvā tatheva aṭṭhaṃsu. Aparā dve muṭṭhiyo khipi, tā vāmahatthapassena",
  "atk-s0502a0:1407_5": "otaritvā tatheva aṭṭhaṃsu. Evaṃ aṭṭha nāḷiyo aṭṭha muṭṭhiyo hutvā catūsu ṭhānesu",
  "atk-s0502a0:1407_6": "tathāgataṃ parikkhipiṃsu. Purato gamanadvāramattameva ahosi. Pupphānaṃ vaṇṭāni anto",
  "atk-s0502a0:1407_7": "ahesuṃ, pattāni bahimukhāni. Bhagavā rajatapattaparikkhitto viya hutvā pāyāsi. Pupphāni",
  "atk-s0502a0:1407_8": "acittakānipi sacittakaṃ nissāya sacittakāni viya abhijjitvā apatitvā satthārā saddhiṃyeva",
  "atk-s0502a0:1407_9": "gacchanti, ṭhitaṭhitaṭṭhāne tiṭṭhanti. Satthu sarīrato satasahassavijjulatā viya",
  "atk-s0502a0:1407_10": "raṃsiyo nikkhamiṃsu. Purato ca pacchato ca dakkhiṇato ca vāmato ca sīsamatthakato",
  "atk-s0502a0:1407_11": "ca nirantaraṃ nikkhantaraṃsīsu ekāpi sammukhasammukhaṭṭhāneneva apalāyitvā sabbāpi",
  "atk-s0502a0:1407_12": "satthāraṃ tikkhattuṃ padakkhiṇaṃ katvā taruṇatālakkhandhappamāṇā hutvā purato eva",
  "atk-s0502a0:1407_13": "dhāvanti. Sakalanagaraṃ saṅkhubhi. Antonagare nava koṭiyo, bahinagare nava koṭiyoti",
  "atk-s0502a0:1407_14": "aṭṭhārasasu koṭīsu ekopi puriso vā itthī vā bhikkhaṃ gahetvā anikkhanto nāma natthi.",
  "atk-s0502a0:1407_15": "Mahājano sīhanādaṃ nadanto celukkhepasahassāni karonto satthu puratova gacchati.",
  "atk-s0502a0:1407_16": "Satthāpi mālākārassa guṇaṃ pākaṭaṃ kātuṃ tigāvutappamāṇe nagare bhericaraṇamaggeneva",
  "atk-s0502a0:1407_17": "acari. Mālākārassa sakalasarīraṃ pañcavaṇṇāya pītiyā paripūri.",
  "atk-s0502a0:1408_0": "So thokaññeva tathāgatena saddhiṃ caritvā manosilārase nimuggo viya buddharasmīnaṃ",
  "atk-s0502a0:1408_1": "anto paviṭṭho satthāraṃ thometvā vanditvā tucchapacchimeva gahetvā gehaṃ agamāsi.",
  "atk-s0502a0:1408_2": "Atha naṃ bhariyā pucchi “kahaṃ pupphānī”ti? “Satthā me pūjito”ti. “Rañño dāni kiṃ",
  "atk-s0502a0:1408_3": "karissasī”ti? “Rājā maṃ ghātetu vā raṭṭhato vā nīharatu, ahaṃ jīvitaṃ pariccajitvā",
  "atk-s0502a0:1408_4": "satthāraṃ pūjesiṃ, sabbapupphāni aṭṭha muṭṭhiyova ahesuṃ, evarūpā nāma pūjā jātā.",
  "atk-s0502a0:1408_5": "Mahājano ukkuṭṭhisahassāni karonto satthārā saddhiṃ carati, yo esa mahājanassa ukkuṭṭhisaddo,",
  "atk-s0502a0:1408_6": "tasmiṃ ṭhāne eso”ti. Athassa bhariyā andhabālatāya evarūpe pāṭihāriye pasādaṃ nāma",
  "atk-s0502a0:1408_7": "ajanetvā taṃ akkositvā paribhāsitvā “rājāno nāma caṇḍā, sakiṃ kuddhā hatthapādādicchedanena",
  "atk-s0502a0:1408_8": "bahumpi anatthaṃ karonti, tayā katakammena mayhampi anattho siyā”ti putte ādāya rājakulaṃ",
  "atk-s0502a0:1408_9": "gantvā raññā pakkositvā “kiṃ eta”nti pucchitā āha – “mama sāmiko tumhākaṃ upaṭṭhānapupphehi",
  "atk-s0502a0:1408_10": "satthāraṃ pūjetvā tucchahattho gharaṃ āgantvā ‘kahaṃ pupphānī’ti mayā puṭṭho idaṃ",
  "atk-s0502a0:1408_11": "nāma vadesi, ahaṃ taṃ paribhāsitvā ‘rājāno nāma caṇḍā, sakiṃ kuddhā hatthapādādicchedanena",
  "atk-s0502a0:1408_12": "bahumpi anatthaṃ karonti, tayā katakammena mayhampi anattho siyā’ti taṃ chaḍḍetvā",
  "atk-s0502a0:1408_13": "idhāgatā, tena kataṃ kammaṃ sukataṃ vā hotu, dukkaṭaṃ vā, tassevetaṃ, mayā tassa",
  "atk-s0502a0:1408_14": "chaḍḍitabhāvaṃ jānāhi, devā”ti. Rājā paṭhamadassaneneva sotāpattiphalaṃ patto saddho",
  "atk-s0502a0:1408_15": "pasanno ariyasāvako cintesi – “aho ayaṃ itthī andhabālā, evarūpe guṇe pasādaṃ na",
  "atk-s0502a0:1408_16": "uppādesī”ti. So kuddho viya hutvā, “amma, kiṃ vadesi, mayhaṃ upaṭṭhānapupphehi tena",
  "atk-s0502a0:1408_17": "pūjā katā”ti? “Āma, devā”ti. “Bhaddakaṃ te kataṃ taṃ chaḍḍentiyā, mama pupphehi pūjākārassa",
  "atk-s0502a0:1408_18": "ahaṃ kattabbayuttakaṃ jānissāmī”ti taṃ uyyojetvā vegena satthu santikaṃ gantvā vanditvā",
  "atk-s0502a0:1408_19": "satthārā saddhiṃyeva vicari.",
  "atk-s0502a0:1409_0": "Satthā rañño cittappasādaṃ ñatvā bhericaraṇavīthiyā nagaraṃ caritvā rañño gharadvāraṃ",
  "atk-s0502a0:1409_1": "agamāsi. Rājā pattaṃ gahetvā satthāraṃ gehaṃ pavesetukāmo ahosi. Satthā pana rājaṅgaṇeyeva",
  "atk-s0502a0:1409_2": "nisīdanākāraṃ dassesi. Rājā taṃ ñatvā “sīghaṃ maṇḍapaṃ karothā”ti taṅkhaṇaññeva maṇḍapaṃ",
  "atk-s0502a0:1409_3": "kārāpesi. Nisīdi satthā saddhiṃ bhikkhusaṅghena. Kasmā pana satthā rājagehaṃ na pāvisi?",
  "atk-s0502a0:1410_0": "Evaṃ kirassa ahosi – “sacāhaṃ anto pavisitvā nisīdeyyaṃ, mahājano maṃ daṭṭhuṃ na",
  "atk-s0502a0:1410_1": "labheyya, mālākārassa guṇo pākaṭo na bhaveyya, rājaṅgaṇe pana maṃ nisinnaṃ mahājano",
  "atk-s0502a0:1410_2": "daṭṭhuṃ labhissati, mālākārassa guṇo pākaṭo bhavissatī”ti. Guṇavantānañhi guṇaṃ buddhā",
  "atk-s0502a0:1410_3": "eva pākaṭaṃ kātuṃ sakkonti, avasesajano guṇavantānaṃ guṇaṃ kathento maccharāyati.",
  "atk-s0502a0:1410_4": "Cattāro pupphapaṭā catuddisaṃ aṭṭhaṃsu. Mahājano satthāraṃ parivāresi. Rājā buddhappamukhaṃ",
  "atk-s0502a0:1410_5": "bhikkhusaṅghaṃ paṇītenāhārena parivisi. Satthā bhattakiccāvasāne anumodanaṃ katvā",
  "atk-s0502a0:1410_6": "purimanayeneva catūhi pupphapaṭehi parikkhitto sīhanādaṃ nadanto mahājanena parivuto",
  "atk-s0502a0:1410_7": "vihāraṃ agamāsi. Rājā satthāraṃ anugantvā nivatto mālākāraṃ pakkosāpetvā “mama āharitapupphehi",
  "atk-s0502a0:1410_8": "kinti katvā satthāraṃ pūjesī”ti pucchi. Mālākāro “rājā maṃ ghātetu vā raṭṭhato vā",
  "atk-s0502a0:1410_9": "pabbājetūti jīvitaṃ pariccajitvā pūjesiṃ devā”ti āha. Rājā “tvaṃ mahāpuriso nāmā”ti",
  "atk-s0502a0:1410_10": "vatvā aṭṭha hatthī ca asse ca dāse ca dāsiyo ca mahāpasādhanāni ca aṭṭha kahāpaṇasahassāni",
  "atk-s0502a0:1410_11": "ca rājakulato nīharitvā sabbālaṅkārappaṭimaṇḍitā aṭṭha nāriyo ca aṭṭha gāmavare cāti",
  "atk-s0502a0:1410_12": "idaṃ sabbaṭṭhakaṃ nāma dānaṃ adāsi.",
  "atk-s0502a0:1411_0": "Ānandatthero cintesi – “ajja pātova paṭṭhāya sīhanādasahassāni ceva celukkhepasahassāni",
  "atk-s0502a0:1411_1": "ca pavattanti, ko nu kho mālākārassa vipāko”ti? So satthāraṃ pucchi. Atha naṃ satthā",
  "atk-s0502a0:1411_2": "āha – “ānanda, iminā mālākārena appamattakaṃ kammaṃ kata”nti mā sallakkhesi, ayañhi",
  "atk-s0502a0:1411_3": "mayhaṃ jīvitaṃ pariccajitvā pūjaṃ akāsi. So evaṃ mayi cittaṃ pasādetvā –",
  "atk-s0502a0:1412": "“Kappānaṃ satasahassaṃ, duggatiṃ na gamissati;",
  "atk-s0502a0:1413": "Ṭhatvā devamanussesu, phalaṃ etassa kammuno;",
  "atk-s0502a0:1414": "Pacchā paccekasambuddho, sumano nāma bhavissatī”ti. –",
  "atk-s0502a0:1415_0": "Āha. Satthu pana vihāraṃ gantvā gandhakuṭipavisanakāle tāni pupphāni dvārakoṭṭhake",
  "atk-s0502a0:1415_1": "patiṃsu. Sāyanhasamaye bhikkhū dhammasabhāyaṃ kathaṃ samuṭṭhāpesuṃ – “aho acchariyaṃ",
  "atk-s0502a0:1415_2": "mālākārassa kammaṃ, dharamānakabuddhassa jīvitaṃ pariccajitvā pupphapūjaṃ katvā taṅkhaṇaññeva",
  "atk-s0502a0:1415_3": "sabbaṭṭhakaṃ nāma labhatī”ti. Satthā gandhakuṭito nikkhamitvā tiṇṇaṃ gamanānaṃ aññatarena",
  "atk-s0502a0:1415_4": "gamanena dhammasabhaṃ gantvā buddhāsane nisīditvā “kāya nuttha, bhikkhave, etarahi",
  "atk-s0502a0:1415_5": "kathāya sannisinnā”ti pucchitvā “imāya nāmā”ti vutte, “āma, bhikkhave, yassa kammassa",
  "atk-s0502a0:1415_6": "katattā pacchānutappaṃ na hoti, anussaritānussaritakkhaṇe somanassameva uppajjati,",
  "atk-s0502a0:1415_7": "evarūpaṃ kammaṃ kattabbamevā”ti anusandhiṃ ghaṭetvā dhammaṃ desento imaṃ gāthamāha –",
  "atk-s0502a0:1416": "68.",
  "atk-s0502a0:1417": "“Tañca kammaṃ kataṃ sādhu, yaṃ katvā nānutappati;",
  "atk-s0502a0:1418": "Yassa patīto sumano, vipākaṃ paṭisevatī”ti.",
  "atk-s0502a0:1419_0": "Tattha yaṃ katvāti yaṃ devamanussasampattīnañceva nibbānasampattiyā ca nibbattanasamatthaṃ",
  "atk-s0502a0:1419_1": "sukhudrayaṃ kammaṃ katvā nānutappati, atha kho diṭṭhadhammeyeva anussaritānussaritakkhaṇeyeva",
  "atk-s0502a0:1419_2": "pītivegena patīto somanassavegena ca sumano hutvā āyatiṃ pītisomanassajāto hutvā",
  "atk-s0502a0:1419_3": "vipākaṃ paṭisevati, taṃ kammaṃ kataṃ sādhu bhaddakanti.",
  "atk-s0502a0:1420": "Desanāvasāne caturāsītiyā pāṇasahassānaṃ dhammābhisamayo ahosīti.",
  "atk-s0502a0:1421": "Sumanamālākāravatthu navamaṃ.",
  "atk-s0502a0:1422": "10. Uppalavaṇṇattherīvatthu",
  "atk-s0502a0:1423": "Madhuvā maññatīti imaṃ dhammadesanaṃ satthā jetavane viharanto uppalavaṇṇattheriṃ ārabbha kathesi.",
  "atk-s0502a0:1424_0": "Sā kira padumuttarabuddhassa pādamūle patthanaṃ paṭṭhapetvā kappasatasahassaṃ puññāni",
  "atk-s0502a0:1424_1": "kurumānā devesu ca manussesu ca saṃsarantī imasmiṃ buddhuppāde devalokato cavitvā",
  "atk-s0502a0:1424_2": "sāvatthiyaṃ seṭṭhikule paṭisandhiṃ gaṇhi. Nīluppalagabbhasamānavaṇṇatāya cassā uppalavaṇṇātveva",
  "atk-s0502a0:1424_3": "nāmaṃ akaṃsu. Athassā vayappattakāle sakalajambudīpe rājāno ca seṭṭhino ca seṭṭhissa",
  "atk-s0502a0:1424_4": "santikaṃ sāsanaṃ pahiṇiṃsu – “dhītaraṃ amhākaṃ detū”ti. Apahiṇanto nāma nāhosi. Tato",
  "atk-s0502a0:1424_5": "seṭṭhi cintesi – “ahaṃ sabbesaṃ manaṃ gahetuṃ na sakkhissāmi, upāyaṃ panekaṃ karissāmī”ti",
  "atk-s0502a0:1424_6": "dhītaraṃ pakkosāpetvā, “amma, pabbajituṃ sakkhissasī”ti āha. Tassā pacchimabhavikattā",
  "atk-s0502a0:1424_7": "taṃ vacanaṃ sīse āsittaṃ satapākatelaṃ viya ahosi. Tasmā pitaraṃ “pabbajissāmi, tātā”ti",
  "atk-s0502a0:1424_8": "āha. So tassā mahantaṃ sakkāraṃ katvā bhikkhunīupassayaṃ netvā pabbājesi. Tassā acirapabbajitāya",
  "atk-s0502a0:1424_9": "eva uposathāgāre kālavāro pāpuṇi. Sā dīpaṃ jāletvā uposathāgāraṃ sammajjitvā dīpasikhāya",
  "atk-s0502a0:1424_10": "nimittaṃ gaṇhitvā ṭhitāva punappunaṃ olokayamānā tejokasiṇārammaṇaṃ jhānaṃ nibbattetvā",
  "atk-s0502a0:1424_11": "tameva pādakaṃ katvā arahattaṃ pāpuṇi saddhiṃ paṭisambhidāhi ceva abhiññāhi ca.",
  "atk-s0502a0:1425_0": "Sā aparena samayena janapadacārikaṃ caritvā paccāgantvā andhavanaṃ pāvisi. Tadā bhikkhunīnaṃ",
  "atk-s0502a0:1425_1": "araññavāso appaṭikkhitto hoti. Athassā tattha kuṭikaṃ katvā mañcakaṃ paññāpetvā sāṇiyā",
  "atk-s0502a0:1425_2": "parikkhipiṃsu. Sā sāvatthiyaṃ piṇḍāya pavisitvā nikkhami. Mātulaputto panassā nandamāṇavo",
  "atk-s0502a0:1425_3": "nāma gihikālato paṭṭhāya paṭibaddhacitto. So tassā āgatabhāvaṃ sutvā theriyā āgamanato",
  "atk-s0502a0:1425_4": "puretarameva andhavanaṃ gantvā taṃ kuṭikaṃ pavisitvā heṭṭhāmañcake nilīno theriyā",
  "atk-s0502a0:1425_5": "āgantvā kuṭikaṃ pavisitvā dvāraṃ pidhāya mañcake nisinnamattāya bahi ātapato āgatattā",
  "atk-s0502a0:1425_6": "cakkhupathe andhakāre avigateyeva heṭṭhāmañcakato nikkhamitvā mañcakaṃ abhiruyha",
  "atk-s0502a0:1425_7": "“mā nassi bāla, mā nassi bālā”ti theriyā vāriyamānoyeva abhibhavitvā attanā patthitakammaṃ",
  "atk-s0502a0:1425_8": "katvā pāyāsi. Athassa aguṇaṃ dhāretuṃ asakkontī viya mahāpathavī dvedhā bhijji. So",
  "atk-s0502a0:1425_9": "pathaviṃ paviṭṭho gantvā mahāavīcimhi eva nibbatti. Therīpi tamatthaṃ bhikkhunīnaṃ",
  "atk-s0502a0:1425_10": "ārocesi. Bhikkhuniyo bhikkhūnaṃ etamatthaṃ ārocesuṃ. Bhikkhū bhagavato ārocayiṃsu.",
  "atk-s0502a0:1425_11": "Taṃ sutvā satthā bhikkhū āmantetvā, “bhikkhave, bhikkhubhikkhūnī upāsakaupāsikāsu",
  "atk-s0502a0:1425_12": "yo koci bālo pāpakammaṃ karonto madhusakkharādīsu kiñci deva madhurarasaṃ khādamāno",
  "atk-s0502a0:1425_13": "puriso viya tuṭṭhahaṭṭho udaggudaggo viya karotī”ti anusandhiṃ ghaṭetvā dhammaṃ desento imaṃ gāthamāha –",
  "atk-s0502a0:1426": "69.",
  "atk-s0502a0:1427": "“Madhuvā maññati bālo, yāva pāpaṃ na paccati;",
  "atk-s0502a0:1428": "Yadā ca paccati pāpaṃ, bālo dukkhaṃ nigacchatī”ti.",
  "atk-s0502a0:1429_0": "Tattha madhuvāti bālassa hi pāpaṃ akusalakammaṃ karontassa taṃ kammaṃ madhu viya",
  "atk-s0502a0:1429_1": "madhurarasaṃ viya iṭṭhaṃ kantaṃ manāpaṃ viya upaṭṭhāti. Iti naṃ so madhuṃva maññati.",
  "atk-s0502a0:1429_2": "Yāvāti yattakaṃ kālaṃ. Pāpaṃ na paccatīti diṭṭhadhamme vā samparāye vā vipākaṃ na",
  "atk-s0502a0:1429_3": "deti, tāva naṃ evaṃ maññati. Yadā cāti yadā panassa diṭṭhadhamme vā vividhā kammakāraṇā",
  "atk-s0502a0:1429_4": "kayiramānassa, samparāye vā nirayādīsu mahādukkhaṃ anubhavantassa taṃ pāpaṃ paccati,",
  "atk-s0502a0:1429_5": "atha so bālo dukkhaṃ nigacchati vindati paṭilabhatīti.",
  "atk-s0502a0:1430": "Desanāvasāne bahū sotāpattiphalādīni pāpuṇiṃsu.",
  "atk-s0502a0:1431_0": "Aparena pana samayena dhammasabhāyaṃ mahājano kathaṃ samuṭṭhāpesi “khīṇāsavāpi maññe",
  "atk-s0502a0:1431_1": "kāmasukhaṃ sādiyanti, kāmaṃ sevanti, kiṃ na sevissanti, na hi ete koḷāparukkhā, na",
  "atk-s0502a0:1431_2": "ca vammikā allamaṃsasarīrāva, tasmā etepi kāmasukhaṃ sādiyanti, kāmaṃ sevantī”ti.",
  "atk-s0502a0:1431_3": "Satthā āgantvā “kāya nuttha, bhikkhave, etarahi kathāya sannisinnā”ti pucchitvā “imāya",
  "atk-s0502a0:1431_4": "nāmā”ti vutte, “na, bhikkhave, khīṇāsavā kāmasukhaṃ sādiyanti, na kāmaṃ sevanti.",
  "atk-s0502a0:1431_5": "Yathā hi padumapatte patitaṃ udakabindu, na vilimpati, na saṇṭhāti, vinivattetvā",
  "atk-s0502a0:1431_6": "patateva, yathā ca āragge sāsapo na vilimpati, na saṇṭhāti, vinivattetvā patateva,",
  "atk-s0502a0:1431_7": "evaṃ khīṇāsavassa citte duvidhopi kāmo na vilimpati, na saṇṭhātī”ti anusandhiṃ ghaṭetvā",
  "atk-s0502a0:1431_8": "dhammaṃ desento imaṃ brāhmaṇavagge gāthamāha –",
  "atk-s0502a0:1432": "“Vāri pokkharapatteva, āraggeriva sāsapo;",
  "atk-s0502a0:1433": "Yo na limpati kāmesu, tamahaṃ brūmi brāhmaṇa”nti. ;",
  "atk-s0502a0:1434_0": "Imissā attho brāhmaṇavaggeyeva āvi bhavissati. Satthā pana rājānaṃ pasenadikosalaṃ",
  "atk-s0502a0:1434_1": "pakkosāpetvā, “mahārāja, imasmiṃ sāsane yatheva kulaputtā, evaṃ kuladhītaropi mahantaṃ",
  "atk-s0502a0:1434_2": "ñātigaṇañca bhogakkhandhañca pahāya pabbajitvā araññe viharanti. Tā evaṃ viharamānā",
  "atk-s0502a0:1434_3": "rāgarattā pāpapuggalā omānātimānavasena viheṭhentipi, brahmacariyantarāyampi pāpenti,",
  "atk-s0502a0:1434_4": "tasmā bhikkhunisaṅghassa antonagare vasanaṭṭhānaṃ kātuṃ vaṭṭatī”ti. Rājā “sādhū”ti",
  "atk-s0502a0:1434_5": "sampaṭicchitvā nagarassa ekapasse bhikkhunisaṅghassa vasanaṭṭhānaṃ kārāpesi. Tato",
  "atk-s0502a0:1434_6": "paṭṭhāya bhikkhuniyo antogāmeyeva vasantīti.",
  "atk-s0502a0:1435": "Uppalavaṇṇattherīvatthu dasamaṃ.",
  "atk-s0502a0:1436": "11. Jambukattheravatthu",
  "atk-s0502a0:1437": "Māse māseti imaṃ dhammadesanaṃ satthā veḷuvane viharanto jambukaṃ ājīvakaṃ ārabbha kathesi.",
  "atk-s0502a0:1438_0": "Atīte kira kassapasammāsambuddhakāle gāmavāsī eko kuṭumbiko ekassa therassa vihāraṃ",
  "atk-s0502a0:1438_1": "katvā taṃ tattha viharantaṃ catūhi paccayehi upaṭṭhahi. Thero tassa gehe nibaddhaṃ",
  "atk-s0502a0:1438_2": "bhuñjati. Atheko khīṇāsavo bhikkhu divā piṇḍāya caranto tassa gehadvāraṃ pāpuṇi.",
  "atk-s0502a0:1438_3": "Kuṭumbiko taṃ disvā tassa iriyāpathe pasanno gehaṃ pavesetvā sakkaccaṃ paṇītena bhojanena",
  "atk-s0502a0:1438_4": "parivisitvā, “bhante, imaṃ sāṭakaṃ rajitvā nivāseyyāthā”ti mahantaṃ sāṭakaṃ datvā,",
  "atk-s0502a0:1438_5": "“bhante, kesā vo dīghā, tumhākaṃ kesoropanatthāya nhāpitaṃ ānessāmi, sayanatthāya",
  "atk-s0502a0:1438_6": "ca vo mañcakaṃ gāhāpetvā āgamissāmī”ti āha. Nibaddhaṃ gehe bhuñjanto kulūpako bhikkhu",
  "atk-s0502a0:1438_7": "taṃ tassa sakkāraṃ disvā cittaṃ pasādetuṃ nāsakkhi, “ayaṃ taṃ muhuttaṃ diṭṭhakassa",
  "atk-s0502a0:1438_8": "evarūpaṃ sakkāraṃ karoti, nibaddhaṃ gehe bhuñjantassa pana mayhaṃ na karotī”ti cintetvā",
  "atk-s0502a0:1438_9": "vihāraṃ agamāsi. Itaropi teneva saddhiṃ gantvā kuṭumbikena dinnasāṭakaṃ rajitvā nivāsesi.",
  "atk-s0502a0:1438_10": "Kuṭambikopi nhāpitaṃ ādāya gantvā therassa kese ohārāpetvā mañcakaṃ attharāpetvā,",
  "atk-s0502a0:1438_11": "“bhante, imasmiṃyeva mañcake sayathā”ti vatvā dvepi there svātanāya nimantetvā pakkāmi.",
  "atk-s0502a0:1439_0": "Nevāsiko tassa taṃ sakkāraṃ kayiramānaṃ adhivāsetuṃ nāsakkhi. Athassa so sāyaṃ therassa",
  "atk-s0502a0:1439_1": "nipannaṭṭhānaṃ gantvā catūhākārehi theraṃ akkosi, “āvuso, āgantuka kuṭumbikassa te",
  "atk-s0502a0:1439_2": "gehe bhattaṃ bhuñjanato varataraṃ mīḷhaṃ khādituṃ, kuṭumbikena ānītanhāpitena kesohārāpanato",
  "atk-s0502a0:1439_3": "varataraṃ tālaṭṭhikena kese luñcāpetuṃ. Kuṭumbikena dinnasāṭakanivāsanato varataraṃ",
  "atk-s0502a0:1439_4": "naggena vicarituṃ, kuṭumbikena ābhatamañcake nipajjanato varataraṃ bhūmiyaṃ nipajjitu”nti.",
  "atk-s0502a0:1439_5": "Theropi “mā esa bālo maṃ nissāya nassī”ti nimantanaṃ anādiyitvā pātova uṭṭhāya yathāsukhaṃ",
  "atk-s0502a0:1439_6": "agamāsi. Nevāsikopi pātova vihāre kattabbavattaṃ katvā bhikkhācāravelāya “idānipi",
  "atk-s0502a0:1439_7": "āgantuko niddāyati, ghaṇḍikasaddena pabujjheyyā”ti saññāya nakhapiṭṭheneva ghaṇḍiṃ",
  "atk-s0502a0:1439_8": "paharitvā gāmaṃ piṇḍāya pāvisi. Kuṭumbikopi sakkāraṃ katvā therānaṃ āgamanamaggaṃ",
  "atk-s0502a0:1439_9": "olokento nevāsikaṃ disvā, “bhante, thero kuhi”nti pucchi. Atha naṃ nevāsiko “mā,",
  "atk-s0502a0:1439_10": "āvuso, kiñci avaca, tuyhaṃ kulūpako hiyyo, tava nikkhantavelāya ovarakaṃ pavisitvā",
  "atk-s0502a0:1439_11": "niddaṃ okkanto pātova uṭṭhāya mama vihārasammajjanasaddampi pānīyaghaṭaparibhojanīyaghaṭesu",
  "atk-s0502a0:1439_12": "udakasiñcanasaddampi ghaṇḍikasaddampi karontassa na jānātī”ti āha. Kuṭumbiko cintesi",
  "atk-s0502a0:1439_13": "– “tādisāya iriyāpathasampattiyā samannāgatassa me ayyassa yāva imamhā kālā niddāyanaṃ",
  "atk-s0502a0:1439_14": "nāma natthi, maṃ pana tassa sakkāraṃ karontaṃ disvā addhā iminā bhadantena kiñci",
  "atk-s0502a0:1439_15": "vuttaṃ bhavissatī”ti. So attano paṇḍitabhāvena taṃ sakkaccaṃ bhojetvā tassa pattaṃ",
  "atk-s0502a0:1439_16": "sādhukaṃ dhovitvā nānaggarasabhojanassa pūretvā, “bhante, sace me ayyaṃ passeyyātha,",
  "atk-s0502a0:1439_17": "imamassa piṇḍapātaṃ dadeyyāthā”ti āha.",
  "atk-s0502a0:1440_0": "Itaro taṃ gahetvāva cintesi – “sace so evarūpaṃ piṇḍapātaṃ bhuñjissati, imasmiṃyeva",
  "atk-s0502a0:1440_1": "ṭhāne paluddho bhavissatī”ti antarāmagge taṃ piṇḍapātaṃ chaḍḍetvā therassa vasanaṭṭhānaṃ",
  "atk-s0502a0:1440_2": "gantvā taṃ tattha olokento na addasa. Atha naṃ ettakassa kammassa katattā vīsativassasahassāni",
  "atk-s0502a0:1440_3": "katopi samaṇadhammo rakkhituṃ nāsakkhi. Āyupariyosāne pana kālaṃ katvā avīcimhi nibbattitvā",
  "atk-s0502a0:1440_4": "ekaṃ buddhantaraṃ mahādukkhaṃ anubhavitvā imasmiṃ buddhuppāde rājagahanagare ekasmiṃ",
  "atk-s0502a0:1440_5": "bahvannapāne kulaghare nibbatti. So padasā gamanakālato paṭṭhāya neva sayane sayituṃ,",
  "atk-s0502a0:1440_6": "na bhattaṃ bhuñjituṃ icchati, attano sarīravalañjameva khādati. “Bālatāya ajānanto",
  "atk-s0502a0:1440_7": "karotī”ti taṃ posayiṃsu. Mahallakakālepi vatthaṃ nivāsetuṃ na icchati, naggova vicarati,",
  "atk-s0502a0:1440_8": "bhūmiyaṃ sayati, attano sarīravalañjameva khādati. Athassa mātāpitaro “nāyaṃ kulagharassa",
  "atk-s0502a0:1440_9": "anucchaviko, kevalaṃ alajjanako ājīvakānaṃ esa anucchaviko”ti tesaṃ santikaṃ netvā",
  "atk-s0502a0:1440_10": "“imaṃ dārakaṃ pabbājethā”ti adaṃsu. Atha naṃ te pabbājesuṃ. Pabbājentā ca pana galappamāṇe",
  "atk-s0502a0:1440_11": "āvāṭe ṭhapetvā dvinnaṃ aṃsakūṭānaṃ upariṃ padarāni datvā tesaṃ upari nisīditvā tālaṭṭhikhaṇḍena",
  "atk-s0502a0:1440_12": "kese luñciṃsu. Atha ne tassa mātāpitaro svātanāya nimantetvā pakkamiṃsu.",
  "atk-s0502a0:1441_0": "Punadivase ājīvakā “ehi, gāmaṃ pavisissāmā”ti taṃ vadiṃsu. So “gacchatha tumhe, ahaṃ",
  "atk-s0502a0:1441_1": "idheva bhavissāmī”ti na icchi. Atha naṃ punappunaṃ vatvā anicchamānaṃ ohāya agamaṃsu.",
  "atk-s0502a0:1441_2": "Sopi tesaṃ gatabhāvaṃ ñatvā vaccakuṭiyā padaraṃ vivaritvā oruyha ubhohi hatthehi",
  "atk-s0502a0:1441_3": "ālopaṃ ālopaṃ katvā gūthaṃ khādi. Ājīvakā tassa antogāmato āhāraṃ pahiṇiṃsu. Tampi",
  "atk-s0502a0:1441_4": "na icchi. Punappunaṃ vuccamānopi “na me iminā attho. Laddho me āhāro”ti āha. “Kahaṃ",
  "atk-s0502a0:1441_5": "laddho”ti? “Idheva laddho”ti. Evaṃ dutiye tatiye catutthepi divase tehi bahumpi vuccamāno",
  "atk-s0502a0:1441_6": "“ahaṃ idheva bhavissāmī”ti gāmaṃ gantuṃ na icchi. Ājīvakā “ayaṃ divase divase neva",
  "atk-s0502a0:1441_7": "gāmaṃ pavisituṃ icchati, na amhehi pahitāhāraṃ āharituṃ icchati, ‘idheva me laddho’ti",
  "atk-s0502a0:1441_8": "vadati, kiṃ nu kho karoti, pariggaṇhissāma na”nti gāmaṃ pavisantā ekaṃ dve jane tassa",
  "atk-s0502a0:1441_9": "pariggaṇhanatthaṃ ohāya gamiṃsu. Te pacchato gacchantā viya hutvā nilīyiṃsu. Sopi",
  "atk-s0502a0:1441_10": "tesaṃ gatabhāvaṃ ñatvā purimanayeneva vaccakuṭiṃ oruyha gūthaṃ khādi.",
  "atk-s0502a0:1442_0": "Itare tassa kiriyaṃ disvā ājīvakānaṃ ārocayiṃsu. Taṃ sutvā ājīvakā “aho bhāriyaṃ",
  "atk-s0502a0:1442_1": "kammaṃ, sace samaṇassa gotamassa sāvakā jāneyyuṃ, ‘ājīvakā gūthaṃ khādamānā vicarantī’ti",
  "atk-s0502a0:1442_2": "amhākaṃ akittiṃ pakāseyyuṃ, nāyaṃ amhākaṃ anucchaviko”ti taṃ attano santikā nīhariṃsu.",
  "atk-s0502a0:1442_3": "So tehi nīharito mahājanassa uccārakaraṇaṭṭhāne pattharito eko piṭṭhipāsāṇo atthi.",
  "atk-s0502a0:1442_4": "Tasmiṃ mahantaṃ soṇḍi, piṭṭhipāsāṇaṃ nissāya mahājanassa uccārakaraṇaṭṭhānaṃ. So",
  "atk-s0502a0:1442_5": "tattha gantvā rattiṃ gūthaṃ khāditvā mahājanassa sarīravalañjanatthāya āgamanakāle",
  "atk-s0502a0:1442_6": "ekena hatthena pāsāṇassa ekaṃ antaṃ olubbha ekaṃ pādaṃ ukkhipitvā jaṇṇuke ṭhapetvā",
  "atk-s0502a0:1442_7": "uddhaṃvātābhimukho mukhaṃ vivaritvā tiṭṭhati. Mahājano taṃ disvā upasaṅkamitvā vanditvā,",
  "atk-s0502a0:1442_8": "“bhante, kasmā ayyo mukhaṃ vivaritvā ṭhito”ti pucchati. “Ahaṃ vātabhakkho, añño me",
  "atk-s0502a0:1442_9": "āhāro natthī”ti. Atha “kasmā ekaṃ pādaṃ jaṇṇuke katvā ṭhitosi, bhante”ti? “Ahaṃ uggatapo",
  "atk-s0502a0:1442_10": "ghoratapo, mayā dvīhi pādehi akkantā pathavī kampati, tasmā ekaṃ pādaṃ ukkhipitvā",
  "atk-s0502a0:1442_11": "jaṇṇuke ṭhapetvā ṭhitomhi. Ahañhi rattindivaṃ ṭhitakova vītināmemi, na nisīdāmi,",
  "atk-s0502a0:1442_12": "na nipajjāmī”ti. Manussā nāma yebhuyyena vacanamattameva saddahanti, tasmā “aho acchariyaṃ,",
  "atk-s0502a0:1442_13": "evarūpāpi nāma tapassino honti, na no evarūpā diṭṭhapubbā”ti yebhuyyena aṅgamagadhavāsino",
  "atk-s0502a0:1442_14": "saṅkhubhitvā upasaṅkamitvā māse māse mahantaṃ sakkāraṃ abhiharanti. So “ahaṃ vātameva",
  "atk-s0502a0:1442_15": "bhakkhāmi, na aññaṃ āhāraṃ. Aññañhi me khādantassa tapo nassatī”ti tehi abhihaṭaṃ",
  "atk-s0502a0:1442_16": "na kiñci icchati. Manussā “mā no, bhante, nāsetha, tumhādisena ghoratapena paribhoge",
  "atk-s0502a0:1442_17": "kate amhākaṃ dīgharattaṃ hitāya sukhāya saṃvattatī”ti punappunaṃ yācanti. Tassa añño",
  "atk-s0502a0:1442_18": "āhāro na ruccati. Mahājanassa pana yācanāya pīḷito tehi ābhatāni sappiphāṇitādīni",
  "atk-s0502a0:1442_19": "kusaggena jivhagge ṭhapetvā “gacchatha, alaṃ vo ettakaṃ hitāya sukhāya cā”ti uyyojesi.",
  "atk-s0502a0:1442_20": "Evaṃ so pañcapaññāsa vassāni naggo gūthaṃ khādanto kese luñcanto bhūmiyaṃ sayamāno vītināmesi.",
  "atk-s0502a0:1443_0": "Buddhānampi kho paccūsakāle lokavolokanaṃ avijahitameva hoti. Tasmā ekadivasaṃ bhagavato",
  "atk-s0502a0:1443_1": "paccūsasamaye lokaṃ volokentassa ayaṃ jambukājīvako ñāṇajālassa anto paññāyi. Satthā",
  "atk-s0502a0:1443_2": "“kiṃ nu kho bhavissatī”ti āvajjetvā tassa saha paṭisambhidāhi arahattassūpanissayaṃ",
  "atk-s0502a0:1443_3": "disvā “ahaṃ etaṃ ādiṃ katvā ekaṃ gāthaṃ bhāsissāmi, gāthāvasāne caturāsītiyā pāṇasahassānaṃ",
  "atk-s0502a0:1443_4": "dhammābhisamayo bhavissati. Imaṃ kulaputtaṃ nissāya mahājano sotthibhāvaṃ pāpuṇissatī”ti",
  "atk-s0502a0:1443_5": "ñatvā punadivase rājagahe piṇḍāya caritvā piṇḍapātapaṭikkanto ānandattheraṃ āmantesi",
  "atk-s0502a0:1443_6": "– “ānanda, jambukājīvakassa santikaṃ gamissāmī”ti. “Bhante, kiṃ tumheyeva gamissathā”ti?",
  "atk-s0502a0:1443_7": "“Āma, ahamevā”ti evaṃ vatvā satthā vaḍḍhamānakacchāyāya tassa santikaṃ pāyāsi.",
  "atk-s0502a0:1444_0": "Devatā cintayiṃsu – “satthā sāyaṃ jambukājīvakassa santikaṃ gacchati, so ca jegucche",
  "atk-s0502a0:1444_1": "uccārapassāvadantakaṭṭhakiliṭṭhe piṭṭhipāsāṇe vasati, devaṃ vassāpetuṃ vaṭṭatī”ti",
  "atk-s0502a0:1444_2": "attano ānubhāvena taṃ muhuttaṃyeva devaṃ vassāpesuṃ. Piṭṭhipāsāṇo suci nimmalo ahosi.",
  "atk-s0502a0:1444_3": "Athassa upari pañcavaṇṇaṃ pupphavassaṃ vassāpesuṃ. Satthā sāyaṃ jambukājīvakassa",
  "atk-s0502a0:1444_4": "santikaṃ gantvā “jambukā”ti saddamakāsi. Jambuko “ko nu kho esa, dujjano maṃ jambukavādena",
  "atk-s0502a0:1444_5": "vadatī”ti cintetvā “ko eso”ti āha. “Ahaṃ samaṇo”ti. “Kiṃ mahāsamaṇā”ti? “Ajja me",
  "atk-s0502a0:1444_6": "ekarattiṃ idha vasanaṭṭhānaṃ dehī”ti. “Natthi, mahāsamaṇa, imasmiṃ ṭhāne vasanaṭṭhāna”nti.",
  "atk-s0502a0:1444_7": "“Jambuka, mā evaṃ kari, ekarattiṃ me vasanaṭṭhānaṃ dehi, pabbajitā nāma pabbajitaṃ",
  "atk-s0502a0:1444_8": "patthenti, manussā manussaṃ, pasavo pasava”nti. “Kiṃ pana tvaṃ pabbajito”ti? “Āma,",
  "atk-s0502a0:1444_9": "pabbajitomhī”ti. “Sace tvaṃ pabbajito, kahaṃ te lābukaṃ, kahaṃ dhūmakaṭacchuko, kahaṃ",
  "atk-s0502a0:1444_10": "yaññasuttaka”nti? “‘Atthetaṃ mayhaṃ, visuṃ visuṃ pana gahetvā vicaraṇaṃ dukkha’nti",
  "atk-s0502a0:1444_11": "abbhantareneva gahetvā carāmī”ti. So “carissasi tvaṃ etaṃ aggaṇhitvā”ti kujjhi. Atha",
  "atk-s0502a0:1444_12": "naṃ satthā āha – “hotu, jambuka, mā kujjha, vasanaṭṭhānaṃ me ācikkhā”ti. “Natthi,",
  "atk-s0502a0:1444_13": "mahāsamaṇa, ettha vasanaṭṭhāna”nti.",
  "atk-s0502a0:1445_0": "Satthā tassa vasanaṭṭhānato avidūre ekaṃ pabbhāraṃ atthi, taṃ niddisanto “etasmiṃ",
  "atk-s0502a0:1445_1": "pabbhāre ko vasatī”ti āha. “Natthi koci, mahāsamaṇā”ti. “Tena hi etaṃ mayhaṃ dehī”ti.",
  "atk-s0502a0:1445_2": "“Tvaññeva jāna, mahāsamaṇā”ti. Satthā pabbhāre nisīdanaṃ paññāpetvā nisīdi. Paṭhamayāme",
  "atk-s0502a0:1445_3": "cattāro mahārājāno catuddisaṃ ekobhāsaṃ karontā satthu upaṭṭhānaṃ āgamiṃsu. Jambuko",
  "atk-s0502a0:1445_4": "obhāsaṃ disvā “ko obhāso nāmeso”ti cintesi. Majjhimayāme sakko devarājā āgami. Jambuko",
  "atk-s0502a0:1445_5": "tampi disvā “ko nāmeso”ti cintesi. Pacchimayāme ekāya aṅguliyā ekaṃ, dvīhi dve, dasahi",
  "atk-s0502a0:1445_6": "dasa cakkavāḷāni obhāsetuṃ samattho mahābrahmā sakalaṃ araññaṃ ekobhāsaṃ karonto",
  "atk-s0502a0:1445_7": "āgami. Jambuko tampi disvā “ko nu kho eso”ti cintetvā pātova satthu santikaṃ gantvā",
  "atk-s0502a0:1445_8": "paṭisanthāraṃ katvā ekamantaṃ ṭhito satthāraṃ pucchi – “mahāsamaṇa, tumhākaṃ santikaṃ",
  "atk-s0502a0:1445_9": "catasso disā obhāsento ke āgatā”ti? “Cattāro mahārājāno”ti. “Kiṃ kāraṇā”ti? “Maṃ",
  "atk-s0502a0:1445_10": "upaṭṭhātu”nti. “Kiṃ pana tvaṃ catūhi mahārājehi uttaritaro”ti? “Āma, jambuka, mahārājūnampi",
  "atk-s0502a0:1445_11": "atirājā”ti. “Majjhimayāme pana ko āgato”ti? “Sakko devarājā, jambukā”ti. “Kiṃ kāraṇā”ti?",
  "atk-s0502a0:1445_12": "“Maṃ upaṭṭhātumevā”ti. “Kiṃ pana tvaṃ sakkadevarājatopi uttaritaro”ti? “Āma, jambuka,",
  "atk-s0502a0:1445_13": "sakkatopi uttaritaromhi, eso pana mayhaṃ gilānupaṭṭhāko kappiyakārakasāmaṇerasadiso”ti.",
  "atk-s0502a0:1445_14": "“Pacchimayāme sakalaṃ araññaṃ obhāsetvā ko āgato”ti? “Yaṃ loke brāhmaṇādayo khipitvā",
  "atk-s0502a0:1445_15": "pakkhalitvā ‘namo mahābrahmuno’ti vadanti, so eva mahābrahmā”ti. “Kiṃ pana tvaṃ mahābrahmatopi",
  "atk-s0502a0:1445_16": "uttaritaro”ti? “Āma, jambuka, ahañhi brahmunāpi atibrahmā”ti. “Acchariyosi tvaṃ,",
  "atk-s0502a0:1445_17": "mahāsamaṇa, mayhaṃ pana pañca paññāsa vassāni idha vasantassa etesu ekopi maṃ upaṭṭhātuṃ",
  "atk-s0502a0:1445_18": "nāgatapubbo. Ahañhi ettakaṃ addhānaṃ vātabhakkho hutvā ṭhitakova vītināmesiṃ, na",
  "atk-s0502a0:1445_19": "tāva te mayhaṃ upaṭṭhānaṃ āgatapubbā”ti.",
  "atk-s0502a0:1446_0": "Atha naṃ satthā āha – jambuka, tvaṃ lokasmiṃ andhabālaṃ mahājanaṃ vañcayamāno mampi",
  "atk-s0502a0:1446_1": "vañcetukāmo jāto, nanu tvaṃ pañcapaññāsa vassāni gūthameva khādi, bhūmiyaṃyeva nipajji,",
  "atk-s0502a0:1446_2": "naggo hutvā vicari, tālaṭṭhikhaṇḍena kese luñci. Atha ca pana lokaṃ vañcento “ahaṃ",
  "atk-s0502a0:1446_3": "vātabhakkho, ekapādena tiṭṭhāmi, na nisīdāmi, na nipajjāmī”ti vadesi, “mamampi vañcetukāmosi",
  "atk-s0502a0:1446_4": "pubbepi tvaṃ pāpikaṃ lāmikaṃ diṭṭhiṃ nissāya ettakaṃ kālaṃ gūthabhakkho bhūmisayo",
  "atk-s0502a0:1446_5": "naggo vicaranto tālaṭṭhikhaṇḍena kesaluñcanaṃ patto, idānipi pāpikaṃ lāmikaṃ diṭṭhimeva",
  "atk-s0502a0:1446_6": "gaṇhāsī”ti. “Kiṃ pana mayā kataṃ, mahāsamaṇā”ti? Athassa satthā pubbe katakammaṃ",
  "atk-s0502a0:1446_7": "ācikkhi. Tassa satthari kathenteyeva saṃvego uppajji, hirottappaṃ upaṭṭhitaṃ, so",
  "atk-s0502a0:1446_8": "ukkuṭiko nisīdi. Athassa satthā udakasāṭikaṃ khipitvā adāsi. So taṃ nivāsetvā satthāraṃ",
  "atk-s0502a0:1446_9": "vanditvā ekamantaṃ nisīdi. Satthāpissa anupubbiṃ kathaṃ kathetvā dhammaṃ desesi.",
  "atk-s0502a0:1446_10": "So desanāvasāne saha paṭisambhidāhi arahattaṃ patvā satthāraṃ vanditvā uṭṭhāyāsanā",
  "atk-s0502a0:1446_11": "pabbajjañca upasampadañca yāci. Ettāvatā tassa purimakammaṃ parikkhīṇaṃ. Ayañhi khīṇāsavamahātheraṃ",
  "atk-s0502a0:1446_12": "catūhi akkosehi akkositvā yāvāyaṃ mahāpathavī tigāvutādhikaṃ yojanaṃ ussannā, tāva",
  "atk-s0502a0:1446_13": "avīcimhi paccitvā tattha pakkāvasesena pañcapaññāsa vassāni imaṃ vippakāraṃ patto.",
  "atk-s0502a0:1446_14": "Tenassa taṃ kammaṃ khīṇaṃ. Vīsati pana vassasahassāni iminā katassa samaṇadhammassa",
  "atk-s0502a0:1446_15": "phalaṃ nāsetuṃ na sakkā. Tasmā satthā dakkhiṇahatthaṃ pasāretvā “ehi, bhikkhu, cara",
  "atk-s0502a0:1446_16": "brahmacariyaṃ sammā dukkhassa antakiriyāyā”ti āha. Tāvadevassa gihiliṅgaṃ antaradhāyi",
  "atk-s0502a0:1446_17": "aṭṭhaparikkhāradharo saṭṭhivassikamahāthero viya ahosi.",
  "atk-s0502a0:1447_0": "Aṅgamagadhavāsīnaṃ tassa sakkāraṃ gahetvā āgatadivaso kiresa, tasmā ubhayaraṭṭhavāsino",
  "atk-s0502a0:1447_1": "sakkāraṃ gahetvā āgatā tathāgataṃ disvā “kiṃ nu kho amhākaṃ ayyo jambuko mahā, udāhu",
  "atk-s0502a0:1447_2": "samaṇo gotamo”ti cintetvā “sace samaṇo gotamo mahā bhaveyya, ayaṃ samaṇassa gotamassa",
  "atk-s0502a0:1447_3": "santikaṃ gaccheyya, jambukājīvakassa pana mahantatāya samaṇo gotamo imassa santikaṃ",
  "atk-s0502a0:1447_4": "āgato”ti cintayiṃsu. Satthā mahājanassa parivitakkaṃ ñatvā, “jambuka, tava upaṭṭhākānaṃ",
  "atk-s0502a0:1447_5": "kaṅkhaṃ chindāhī”ti āha, so “ahampi, bhante, ettakameva paccāsīsāmī”ti vatvā catutthajjhānaṃ",
  "atk-s0502a0:1447_6": "samāpajjitvā uṭṭhāya tālappamāṇaṃ vehāsaṃ abbhuggantvā “satthā me, bhante bhagavā,",
  "atk-s0502a0:1447_7": "sāvakohamasmī”ti vatvā oruyha vanditvā puna dvitālamattaṃ titālamattanti evaṃ sattatālamattaṃ",
  "atk-s0502a0:1447_8": "vehāsaṃ abbhuggantvā oruyha attano sāvakabhāvaṃ jānāpesi. Taṃ disvā mahājano “aho",
  "atk-s0502a0:1447_9": "buddhā nāma acchariyā anopamaguṇā”ti cintesi. Satthā mahājanena saddhiṃ kathento",
  "atk-s0502a0:1447_10": "evamāha – “ayaṃ ettakaṃ kālaṃ tumhehi ābhataṃ sakkāraṃ kusaggena jivhagge ṭhapetvā",
  "atk-s0502a0:1447_11": "‘tapacaraṇaṃ pūremī’ti idha nivuṭṭho, sacepi iminā upāyena vassasataṃ tapacaraṇaṃ",
  "atk-s0502a0:1447_12": "pūreyya, yā cassa idāni kālaṃ vā bhattaṃ vā kukkuccāyitvā abhuñjantassa bhattacchedanakusalacetanā,",
  "atk-s0502a0:1447_13": "tassā taṃ tapacaraṇaṃ soḷasiṃ kalampi na agghatī”ti anusandhiṃ ghaṭetvā dhammaṃ desento imaṃ gāthamāha –",
  "atk-s0502a0:1448": "70.",
  "atk-s0502a0:1449": "“Māse māse kusaggena, bālo bhuñjeyya bhojanaṃ;",
  "atk-s0502a0:1450": "Na so saṅkhātadhammānaṃ, kalaṃ agghati soḷasi”nti.",
  "atk-s0502a0:1451_0": "Tassattho – sace bālo apariññātadhammo sīlādiguṇā paribāhiro titthāyatane pabbajito",
  "atk-s0502a0:1451_1": "“tapacaraṇaṃ pūressāmī”ti māse māse patte kusaggena bhojanaṃ bhuñjanto vassasataṃ",
  "atk-s0502a0:1451_2": "bhuñjeyya bhojanaṃ. Na so saṅkhātadhammānaṃ, kalaṃ agghati soḷasinti saṅkhātadhammā",
  "atk-s0502a0:1451_3": "vuccanti ñātadhammā tulitadhammā. Tesu heṭṭhimakoṭiyā sotāpanno saṅkhātadhammo, uparimakoṭiyā",
  "atk-s0502a0:1451_4": "khīṇāsavo. Imesaṃ saṅkhātadhammānaṃ so bālo kalaṃ na agghati soḷasinti puggalādhiṭṭhānā",
  "atk-s0502a0:1451_5": "desanā. Ayaṃ panettha attho – yā cassa tathā tapacaraṇaṃ pūrentassa vassasataṃ cetanā",
  "atk-s0502a0:1451_6": "yā ca saṅkhātadhammānaṃ kālaṃ vā bhattaṃ vā kukkuccāyitvā abhuñjantānaṃ ekā bhattacchedanakusalacetanā,",
  "atk-s0502a0:1451_7": "tassā cetanāya sā tāva dīgharattaṃ pavattacetanā soḷasiṃ kalaṃ na agghati. Idaṃ vuttaṃ",
  "atk-s0502a0:1451_8": "hoti – yaṃ tassā saṅkhātadhammānaṃ cetanāya phalaṃ, taṃ soḷasa koṭṭhāse katvā tato",
  "atk-s0502a0:1451_9": "ekekaṃ puna soḷasa soḷasa koṭṭhāse katvā tato ekassa koṭṭhāsassa yaṃ phalaṃ, tadeva",
  "atk-s0502a0:1451_10": "tassa bālassa tapacaraṇato mahapphalataranti.",
  "atk-s0502a0:1452": "Desanāvasāne caturāsītiyā pāṇasahassānaṃ dhammābhisamayo ahosīti.",
  "atk-s0502a0:1453": "Jambukattheravatthu ekādasamaṃ.",
  "atk-s0502a0:1454": "12. Ahipetavatthu",
  "atk-s0502a0:1455": "Na hi pāpaṃ kataṃ kammanti imaṃ dhammadesanaṃ satthā veḷuvane viharanto aññataraṃ ahipetaṃ ārabbha kathesi.",
  "atk-s0502a0:1456_0": "Ekasmiñhi divase jaṭilasahassassa abbhantaro āyasmā lakkhaṇatthero ca mahāmoggallānatthero",
  "atk-s0502a0:1456_1": "ca “rājagahe piṇḍāya carissāmā”ti gijjhakūṭato otaranti. Tesu āyasmā mahāmoggallānatthero",
  "atk-s0502a0:1456_2": "ekaṃ ahipetaṃ disvā sitaṃ pātvākāsi. Atha naṃ lakkhaṇatthero “kasmā, āvuso, sitaṃ",
  "atk-s0502a0:1456_3": "pātukarosī”ti sitakāraṇaṃ pucchi. “Akālo, āvuso lakkhaṇa, imassa pañhassa, bhagavato",
  "atk-s0502a0:1456_4": "santike maṃ puccheyyāsī”ti thero āha. Tesu rājagahe piṇḍāya caritvā bhagavato santikaṃ",
  "atk-s0502a0:1456_5": "gantvā nisinnesu lakkhaṇatthero pucchi, “āvuso, moggallānaṃ tvaṃ gijjhakūṭā otaranto",
  "atk-s0502a0:1456_6": "sitaṃ pātukaritvā mayā sitakāraṇaṃ puṭṭho ‘bhagavato santike maṃ puccheyyāsī’ti avaca,",
  "atk-s0502a0:1456_7": "kathehi idāni taṃ kāraṇa”nti. Thero āha – “ahaṃ, āvuso, ekaṃ petaṃ disvā sitaṃ pātvākāsiṃ.",
  "atk-s0502a0:1456_8": "Tassa evarūpo attabhāvo – manussasīsaṃ viya assa sīsaṃ, ahissa viya seso attabhāvo,",
  "atk-s0502a0:1456_9": "ahipeto nāmesa pamāṇato pañcavīsatiyojaniko, tassa sīsato uṭṭhitā aggijālā yāva naṅguṭṭhā",
  "atk-s0502a0:1456_10": "gacchanti, naṅguṭṭhato uṭṭhitā aggijālā yāva sīsā, majjhesīsato uṭṭhitā dve passāni",
  "atk-s0502a0:1456_11": "gacchanti, dvīhi passehi uṭṭhitā majjhe otarantī”ti. Dvinnaṃyeva kira petānaṃ attabhāvo",
  "atk-s0502a0:1456_12": "pañcavīsatiyojaniko, avasesānaṃ tigāvutappamāṇo. Imassa ceva ahipetassa kākapetassa",
  "atk-s0502a0:1456_13": "ca pañcavīsatiyojaniko. Tesu ayaṃ tāva ahipeto. Kākapetampi mahāmoggallāno gijjhakūṭamatthake",
  "atk-s0502a0:1456_14": "paccamānaṃ disvā tassa pubbakammaṃ pucchanto imaṃ gāthamāha –",
  "atk-s0502a0:1457": "“Pañcayojanikā jivhā, sīsaṃ te navayojanaṃ;",
  "atk-s0502a0:1458": "Kāyo accuggato tuyhaṃ, pañcavīsatiyojanaṃ;",
  "atk-s0502a0:1459": "Kiṃ nu kammaṃ karitvāna, pattosi dukkhamīdisa”nti.",
  "atk-s0502a0:1460": "Athassa peto ācikkhanto –",
  "atk-s0502a0:1461": "“Ahaṃ bhante moggallāna, kassapassa mahesino;",
  "atk-s0502a0:1462": "Saṅghassa ābhataṃ bhattaṃ, āhāresiṃ yadicchaka”nti. –",
  "atk-s0502a0:1463_0": "Gāthaṃ vatvā āha – “bhante, kassapabuddhakāle sambahulā bhikkhū gāmaṃ piṇḍāya pavisiṃsu,.",
  "atk-s0502a0:1463_1": "Manussā there disvā sampiyāyamānā āsanasālāyaṃ nisīdāpetvā pāde dhovitvā telaṃ makkhetvā",
  "atk-s0502a0:1463_2": "yāguṃ pāyetvā khajjakaṃ datvā piṇḍapātakālaṃ āgamayamānā dhammaṃ suṇantā nisīdiṃsu.",
  "atk-s0502a0:1463_3": "Dhammakathāvasāne therānaṃ patte ādāya attano attano gehā nānaggarasabhojanassa pūretvā",
  "atk-s0502a0:1463_4": "āhariṃsu. Tadā ahaṃ kāko hutvā āsanasālāya chadanapiṭṭhe nilīno taṃ disvā ekena gahitapattato",
  "atk-s0502a0:1463_5": "tikkhattuṃ mukhaṃ pūrento tayo kabaḷe aggahesiṃ. Taṃ pana bhattaṃ neva saṅghassa",
  "atk-s0502a0:1463_6": "santakaṃ, na saṅghassa niyametvā dinnaṃ, na bhikkhūhi gahitāvasesakaṃ. Attano attano",
  "atk-s0502a0:1463_7": "gehaṃ netvā manussehi bhuñjitabbakaṃ, kevalaṃ saṅghaṃ uddissa abhihaṭamattameva.",
  "atk-s0502a0:1463_8": "Tato mayā tayo kabaḷā gahitā, ettakaṃ me pubbakammaṃ. Svāhaṃ kālaṃ katvā tassa kammassa",
  "atk-s0502a0:1463_9": "vipākena avīcimhi paccitvā tattha pakkāvasesena idāni gijjhakūṭe kākapeto hutvā nibbatto",
  "atk-s0502a0:1463_10": "imaṃ dukkhaṃ paccānubhomī”ti. Idaṃ kākapetassa vatthu.",
  "atk-s0502a0:1464_0": "Idha pana thero “ahipetaṃ disvā sitaṃ pātvākāsi”nti āha. Athassa satthā sakkhī hutvāpi",
  "atk-s0502a0:1464_1": "uṭṭhāya “saccaṃ, bhikkhave, moggallāno āha. Mayāpesa sambodhipattadivaseyeva diṭṭho,",
  "atk-s0502a0:1464_2": "apicāhaṃ ‘ye me vacanaṃ na saddaheyyuṃ, tesaṃ ahitāya bhaveyyā’ti parānuddayāya na",
  "atk-s0502a0:1464_3": "kathesi”nti āha. Lakkhaṇasaṃyuttepi hi mahāmoggallānena diṭṭhakāleyeva satthā tassa",
  "atk-s0502a0:1464_4": "sakkhī hutvā vinītavatthūni kathesi, idampi tena tatheva kathitaṃ. Taṃ sutvā bhikkhū",
  "atk-s0502a0:1464_5": "tassa pubbakammaṃ pucchiṃsu. Satthāpi tesaṃ kathesi –",
  "atk-s0502a0:1465_0": "Atīte kira bārāṇasiṃ nissāya nadītīre paccekabuddhassa paṇṇasālaṃ kariṃsu. So tattha",
  "atk-s0502a0:1465_1": "viharanto nibaddhaṃ nagare piṇḍāya carati. Nāgarāpi sāyaṃpātaṃ gandhapupphādihatthā",
  "atk-s0502a0:1465_2": "paccekabuddhassūpaṭṭhānaṃ gacchanti. Eko bārāṇasivāsī puriso taṃ maggaṃ nissāya khettaṃ",
  "atk-s0502a0:1465_3": "kasi. Mahājano sāyaṃpātaṃ paccekabuddhassūpaṭṭhānaṃ gacchanto taṃ khettaṃ maddanto",
  "atk-s0502a0:1465_4": "gacchati. Kassako ca “mā me khettaṃ maddathā”ti vārentopi vāretuṃ nāsakkhi. Athassa",
  "atk-s0502a0:1465_5": "etadahosi – “sace imasmiṃ ṭhāne paccekabuddhassa paṇṇasālā na bhaveyya, na me khettaṃ",
  "atk-s0502a0:1465_6": "maddeyyu”nti. So paccekabuddhassa piṇḍāya paviṭṭhakāle paribhogabhājanāni bhinditvā",
  "atk-s0502a0:1465_7": "paṇṇasālaṃ jhāpesi. Paccekabuddho taṃ jhāmaṃ disvā yathāsukhaṃ pakkāmi. Mahājano",
  "atk-s0502a0:1465_8": "gandhamālaṃ ādāya āgato jhāmapaṇṇasālaṃ disvā “kahaṃ nu kho no ayyo gato”ti āha.",
  "atk-s0502a0:1465_9": "Sopi mahājaneneva saddhiṃ gato mahājanamajjhe ṭhitakova evamāha – “mayā tassa paṇṇasālā",
  "atk-s0502a0:1465_10": "jhāpitā”ti. Atha naṃ “gaṇhatha, imaṃ pāpimaṃ nissāya mayaṃ paccekabuddhaṃ daṭṭhuṃ",
  "atk-s0502a0:1465_11": "na labhimhā”ti daṇḍādīhi pothetvā jīvitakkhayaṃ pāpesuṃ. So avīcimhi nibbattitvā",
  "atk-s0502a0:1465_12": "yāvāyaṃ mahāpathavī yojanamattaṃ ussannā, tāva niraye paccitvā pakkāvasesena gijjhakūṭe",
  "atk-s0502a0:1465_13": "ahipeto hutvā nibbatti. Satthā idaṃ tassa pubbakammaṃ kathetvā, “bhikkhave, pāpakammaṃ",
  "atk-s0502a0:1465_14": "nāmetaṃ khīrasadisaṃ, yathā khīraṃ duyhamānameva na pariṇamati. Tathā kammaṃ kayiramānameva",
  "atk-s0502a0:1465_15": "na vipaccati. Yadā pana vipaccati, tadā evarūpena dukkhena socatī”ti anusandhiṃ ghaṭetvā",
  "atk-s0502a0:1465_16": "dhammaṃ desento imaṃ gāthamāha –",
  "atk-s0502a0:1466": "71.",
  "atk-s0502a0:1467": "“Na hi pāpaṃ kataṃ kammaṃ, sajjukhīraṃva muccati;",
  "atk-s0502a0:1468": "Ḍahantaṃ bālamanveti, bhasmacchannova pāvako”ti.",
  "atk-s0502a0:1469_0": "Tattha sajjukhīraṃ vāti taṃ khaṇaṃyeva dhenuyā thanehi nikkhantaṃ abbhuṇhaṃ khīraṃ",
  "atk-s0502a0:1469_1": "na muccati na pariṇamati. Idaṃ vuttaṃ hoti – yathā idaṃ sajjukhīraṃ taṃ khaṇaññeva",
  "atk-s0502a0:1469_2": "na muccati na pariṇamati na pakatiṃ vijahati. Yasmiṃ pana bhājane duhitvā gahitaṃ",
  "atk-s0502a0:1469_3": "yāva tattha takkādiambilaṃ na pakkhipati, yāva dadhibhājanādikaṃ ambilabhājanaṃ na",
  "atk-s0502a0:1469_4": "pāpuṇāti, tāva pakatiṃ avijahitvā pacchā jahati, evameva pāpakammampi kariyamānameva",
  "atk-s0502a0:1469_5": "na vipaccati. Yadi vipacceyya, na koci pāpakammaṃ kātuṃ visaheyya. Yāva pana kusalābhinibbattā",
  "atk-s0502a0:1469_6": "khandhā dharanti, tāva naṃ te rakkhanti. Tesaṃ bhedā apāye nibbattakkhandhesu vipaccati,",
  "atk-s0502a0:1469_7": "vipaccamānañca ḍahantaṃ bālamanveti.“Kiṃ viyā”ti? “Bhasmacchannova pāvako”ti. Yathā",
  "atk-s0502a0:1469_8": "hi chārikāya paṭicchanno vītaccitaṅgāro akkantopi chārikāya paṭicchannattā na tāva",
  "atk-s0502a0:1469_9": "ḍahati, chārikaṃ pana tāpetvā cammādīnaṃ ḍahanavasena yāva matthaluṅgā ḍahanto gacchati,",
  "atk-s0502a0:1469_10": "evameva pāpakammampi yena kataṃ hoti, taṃ bālaṃ dutiye vā tatiye vā attabhāve nirayādīsu",
  "atk-s0502a0:1469_11": "nibbattaṃ ḍahantaṃ anugacchatīti.",
  "atk-s0502a0:1470": "Desanāvasāne bahū sotāpannādayo ahesunti.",
  "atk-s0502a0:1471": "Ahipetavatthu dvādasamaṃ.",
  "atk-s0502a0:1472": "13. Saṭṭhikūṭapetavatthu",
  "atk-s0502a0:1473": "Yāvadeva anatthāyāti imaṃ dhammadesanaṃ satthā veḷuvane viharanto saṭṭhikūṭapetaṃ ārabbha kathesi.",
  "atk-s0502a0:1474_0": "Purimanayeneva hi mahāmoggallānatthero lakkhaṇattherena saddhiṃ gijjhakūṭā orohanto",
  "atk-s0502a0:1474_1": "aññatarasmiṃ padese sitaṃ pātvākāsi. Therena sitakāraṇaṃ puṭṭho “bhagavato santike",
  "atk-s0502a0:1474_2": "maṃ puccheyyāsī”ti vatvā piṇḍāya caritvā satthāraṃ upasaṅkamitvā vanditvā nisinnakāle",
  "atk-s0502a0:1474_3": "puna puṭṭho āha – “ahaṃ, āvuso, ekaṃ petaṃ addasaṃ tigāvutappamāṇena attabhāvena,",
  "atk-s0502a0:1474_4": "tassa saṭṭhi ayakūṭasahassāni ādittāni sampajjalitāni uparimatthake patitvā patitvā",
  "atk-s0502a0:1474_5": "uṭṭhahanti sīsaṃ bhindanti, bhinnaṃ bhinnaṃ puna samuṭṭhahati, iminā attabhāvena",
  "atk-s0502a0:1474_6": "mayā evarūpo attabhāvo na diṭṭhapubbo, ahaṃ taṃ disvā sitaṃ pātvākāsi”nti. Petavatthusmiñhi –",
  "atk-s0502a0:1475": "“Saṭṭhi kūṭasahassāni, paripuṇṇāni sabbaso;",
  "atk-s0502a0:1476": "Sīse tuyhaṃ nipatanti, vobhindanteva matthaka”nti. ādi –",
  "atk-s0502a0:1477_0": "Imameva petaṃ sandhāya vuttaṃ. Satthā therassa kathaṃ sutvāva, “bhikkhave, mayāpesa",
  "atk-s0502a0:1477_1": "satto bodhimaṇḍe nisinneneva diṭṭho ‘ye ca pana me vacanaṃ na saddaheyyuṃ, tesaṃ",
  "atk-s0502a0:1477_2": "ahitāya bhaveyyā’ti paresaṃ anukampāya na kathesiṃ, idāni pana moggallānassa sakkhī",
  "atk-s0502a0:1477_3": "hutvā kathemī”ti āha. Taṃ sutvā bhikkhū tassa pubbakammaṃ pucchiṃsu. Satthāpi nesaṃ kathesi –",
  "atk-s0502a0:1478_0": "Atīte kira bārāṇasiyaṃ sāḷittakasippe nipphattiṃ patto eko pīṭhasappi ahosi. So nagaradvāre",
  "atk-s0502a0:1478_1": "ekassa vaṭarukkhassa heṭṭhā nisinno sakkharāni khipitvā tassa paṇṇāni chindanto “hatthirūpakaṃ",
  "atk-s0502a0:1478_2": "no dassehi, assarūpakaṃ no dassehī”ti gāmadārakehi vuccamāno icchiticchitāni rūpāni",
  "atk-s0502a0:1478_3": "dassetvā tesaṃ santikā khādanīyādīni labhati. Athekadivasaṃ rājā uyyānaṃ gacchanto",
  "atk-s0502a0:1478_4": "taṃ padesaṃ pāpuṇi. Dārakā pīṭhasappiṃ pārohantare katvā palāyiṃsu. Rañño ṭhitamajjhanhike",
  "atk-s0502a0:1478_5": "rukkhamūlaṃ paviṭṭhassa chiddāvachiddacchāyā sarīraṃ phari. So “kiṃ nu kho eta”nti",
  "atk-s0502a0:1478_6": "uddhaṃ olokento rukkhapaṇṇesu hatthirūpakādīni disvā “kassetaṃ kamma”nti pucchitvā",
  "atk-s0502a0:1478_7": "“pīṭhasappino”ti sutvā taṃ pakkosāpetvā āha – “mayhaṃ purohito atimukharo appamattakepi",
  "atk-s0502a0:1478_8": "vutte bahuṃ bhaṇanto maṃ upaddaveti, sakkhissasi tassa mukhe nāḷimattā ajalaṇḍikā",
  "atk-s0502a0:1478_9": "khipitu”nti? “Sakkhissāmi, deva. Ajalaṇḍikā āharāpetvā purohitena saddhiṃ tumhe antosāṇiyaṃ",
  "atk-s0502a0:1478_10": "nisīdatha, ahamettha kattabbaṃ jānissāmī”ti. Atha rājā tathā kāresi. Itaro kattariyaggena",
  "atk-s0502a0:1478_11": "sāṇiyā chiddaṃ katvā purohitassa raññā saddhiṃ kathentassa mukhe vivaṭamatte ekekaṃ",
  "atk-s0502a0:1478_12": "ajalaṇḍikaṃ khipi. Purohito mukhaṃ paviṭṭhaṃ paviṭṭhaṃ gili. Pīṭhasappī khīṇāsu ajalaṇḍikāsu",
  "atk-s0502a0:1478_13": "sāṇiṃ cālesi. Rājā tāya saññāya ajalaṇḍikānaṃ khīṇabhāvaṃ ñatvā āha – “ācariya, ahaṃ",
  "atk-s0502a0:1478_14": "tumhehi saddhiṃ kathento kathaṃ nittharituṃ na sakkhissāmi, tumhe atimukharatāya",
  "atk-s0502a0:1478_15": "nāḷimattā ajalaṇḍikā gilantāpi tuṇhībhāvaṃ nāpajjathā”ti. Brāhmaṇo maṅguubhāvaṃ āpajjitvā",
  "atk-s0502a0:1478_16": "tato paṭṭhāya mukhaṃ vivaritvā raññā saddhiṃ sallapituṃ nasakkhi. Rājā pīṭhasappiguṇaṃ",
  "atk-s0502a0:1478_17": "anussaritvā taṃ pakkosāpetvā “taṃ nissāya me sukhaṃ laddha”nti tuṭṭho tassa sabbaṭṭhakaṃ",
  "atk-s0502a0:1478_18": "nāma dhanaṃ datvā nagarassa catūsu disāsu cattāro varagāme adāsi. Tamatthaṃ viditvā",
  "atk-s0502a0:1478_19": "rañño atthadhammānusāsako amacco imaṃ gāthamāha –",
  "atk-s0502a0:1479": "“Sādhu kho sippakaṃ nāma, api yādisa kīdisaṃ;",
  "atk-s0502a0:1480": "Passa khañjappahārena, laddhā gāmā catuddisā”ti. ;",
  "atk-s0502a0:1481_0": "So pana amacco tena samayena ayameva bhagavā ahosi. Atheko puriso pīṭhasappinā laddhasampattiṃ",
  "atk-s0502a0:1481_1": "disvā cintesi – “ayaṃ nāma pīṭhasappī hutvā imaṃ sippaṃ nissāya mahāsampattiṃ patto,",
  "atk-s0502a0:1481_2": "mayāpetaṃ sikkhituṃ vaṭṭatī”ti. So taṃ upasaṅkamitvā vanditvā “idaṃ me, ācariya,",
  "atk-s0502a0:1481_3": "sippaṃ dethā”ti āha. “Na sakkā, tāta, dātu”nti. So tena paṭikkhitto “hotu, ārādhessāmi",
  "atk-s0502a0:1481_4": "na”nti tassa hatthapādaparikammādīni karonto cirassaṃ taṃ ārādhetvā punappunaṃ yāci,",
  "atk-s0502a0:1481_5": "pīṭhasappī “ayaṃ me ativiya upakāro”ti taṃ paṭibāhituṃ asakkonto sippaṃ sikkhāpetvā",
  "atk-s0502a0:1481_6": "“nipphannaṃ te, tāta, sippaṃ, idāni kiṃ karissasī”ti āha. “Bahi gantvā sippaṃ vīmaṃsissāmī”ti.",
  "atk-s0502a0:1481_7": "“Kiṃ karissasī”ti? “Gāviṃ vā manussaṃ vā paharitvā māressāmī”ti. “Tātā, gāviṃ mārentassa",
  "atk-s0502a0:1481_8": "sataṃ daṇḍo hoti manussaṃ mārentassa sahassaṃ, tvaṃ saputtadāropi taṃ nittharituṃ",
  "atk-s0502a0:1481_9": "na sakkhissasi, mā vinassa, yamhi pahaṭe daṇḍo natthi, tādisaṃ nimātāpitikaṃ kañci",
  "atk-s0502a0:1481_10": "upadhārehī”ti. So “sādhū”ti sakkharā ucchaṅge katvā tādisaṃ upadhārayamāno vicaranto",
  "atk-s0502a0:1481_11": "gāviṃ disvā “ayaṃ sasāmikā”ti paharituṃ na visahi, manussaṃ disvā “ayaṃ samātāpitiko”ti",
  "atk-s0502a0:1481_12": "paharituṃ na visati.",
  "atk-s0502a0:1482_0": "Tena samayena sunetto nāma paccekabuddho taṃ nagaraṃ nissāya paṇṇasālāya viharati.",
  "atk-s0502a0:1482_1": "So taṃ piṇḍāya pavisantaṃ nagaradvārantare disvā “ayaṃ nimātāpitiko, imasmiṃ pahaṭe",
  "atk-s0502a0:1482_2": "daṇḍo natthi, imaṃ paharitvā sippaṃ vīmaṃsissāmī”ti paccekabuddhassa dakkhiṇakaṇṇasotaṃ",
  "atk-s0502a0:1482_3": "sandhāya sakkharaṃ khipi. Sā dakkhiṇakaṇṇasotena pavisitvā vāmena nikkhami, dukkhā",
  "atk-s0502a0:1482_4": "vedanā uppajji. Paccekabuddho bhikkhāya carituṃ nāsakkhi, ākāsena paṇṇasālaṃ gantvā",
  "atk-s0502a0:1482_5": "parinibbāyi. Manussā paccekabuddhe anāgacchante “kiñci aphāsukaṃ bhavissatī”ti cintetvā",
  "atk-s0502a0:1482_6": "tattha gantvā taṃ parinibbutaṃ disvā rodiṃsu parideviṃsu. Sopi mahājanaṃ gacchantaṃ",
  "atk-s0502a0:1482_7": "disvā tattha gantvā paccekabuddhaṃ sañjānitvā “ayaṃ piṇḍāya pavisanto dvārantare",
  "atk-s0502a0:1482_8": "mama sammukhībhūto, ahaṃ attano sippaṃ vīmaṃsanto imaṃ pahari”nti āha. Manussā “iminā",
  "atk-s0502a0:1482_9": "kira pāpakena paccekabuddho pahaṭo, gaṇhatha gaṇhathā”ti pothetvā tattheva naṃ jīvitakkhayaṃ",
  "atk-s0502a0:1482_10": "pāpesuṃ. So avīcimhi nibbattitvā yāvāyaṃ mahāpathavī yojanamattaṃ ussannā, tāva paccitvā",
  "atk-s0502a0:1482_11": "vipākāvasesena gijjhakūṭamatthake saṭṭhikūṭapeto hutvā nibbatti. Satthā tassa imaṃ",
  "atk-s0502a0:1482_12": "pubbakammaṃ kathetvā, “bhikkhave, bālassa nāma sippaṃ vā issariyaṃ vā uppajjamānaṃ",
  "atk-s0502a0:1482_13": "anatthāya uppajjati. Bālo hi sippaṃ vā issariyaṃ vā labhitvā attano anatthameva karotī”ti",
  "atk-s0502a0:1482_14": "anusandhiṃ ghaṭetvā dhammaṃ desento imaṃ gāthamāha.",
  "atk-s0502a0:1483": "72.",
  "atk-s0502a0:1484": "“Yāvadeva anatthāya, ñattaṃ bālassa jāyati;",
  "atk-s0502a0:1485": "Hanti bālassa sukkaṃsaṃ, muddhamassa vipātaya”nti.",
  "atk-s0502a0:1486_0": "Tattha yāvadevāti avadhiparicchedanatthe nipāto. Ñattanti jānanasabhāvo. Yaṃ sippaṃ",
  "atk-s0502a0:1486_1": "jānāti, yamhi vā issariye yase sampattiyañca ṭhito janena ñāyati, pākaṭo paññāto",
  "atk-s0502a0:1486_2": "hoti, tassetaṃ nāmaṃ. Sippaṃ vā hi issariyādibhāvo vā bālassa anatthāyeva jāyati.",
  "atk-s0502a0:1486_3": "Taṃ nissāya so attano anatthameva karoti. Hantīti vināseti. Sukkaṃsanti kusalakoṭṭhāsaṃ,",
  "atk-s0502a0:1486_4": "bālassa hi sippaṃ vā issariyaṃ vā uppajjamānaṃ kusalakoṭṭhāsaṃ ghātentameva uppajjati.",
  "atk-s0502a0:1486_5": "Muddhanti paññāyetaṃ nāmaṃ. Vipātayanti viddhaṃsayamānaṃ. Tassa hi taṃ sukkaṃsaṃ",
  "atk-s0502a0:1486_6": "hanantaṃ paññāsaṅkhātaṃ muddhaṃ vipātentaṃ viddhaṃsentameva hantīti.",
  "atk-s0502a0:1487": "Desanāvasāne bahū sotāpattiphalādīni pāpuṇiṃsu.",
  "atk-s0502a0:1488": "Saṭṭhikūṭapetavatthu terasamaṃ.",
  "atk-s0502a0:1489": "14. Cittagahapativatthu",
  "atk-s0502a0:1490": "Asantaṃ bhāvanamiccheyyāti imaṃ dhammadesanaṃ satthā jetavane viharanto sudhammattheraṃ ārabbha kathesi. Desanā macchikāsaṇḍe samuṭṭhāya sāvatthiyaṃ niṭṭhitā.",
  "atk-s0502a0:1491_0": "Macchikāsaṇḍanagarasmiñhi citto nāma gahapati pañcavaggiyānaṃ abbhantaraṃ mahānāmattheraṃ",
  "atk-s0502a0:1491_1": "nāma piṇḍāya caramānaṃ disvā tassa iriyāpathe pasīditvā pattaṃ ādāya gehaṃ pavesetvā",
  "atk-s0502a0:1491_2": "bhojetvā bhattakiccāvasāne dhammakathaṃ suṇanto sotāpattiphalaṃ patvā acalasaddho",
  "atk-s0502a0:1491_3": "hutvā ambāṭakavanaṃ nāma attano uyyānaṃ saṅghārāmaṃ kattukāmo therassa hatthe udakaṃ",
  "atk-s0502a0:1491_4": "pātetvā niyyādesi. Tasmiṃ khaṇe “patiṭṭhitaṃ buddhasāsana”nti udakapariyantaṃ katvā",
  "atk-s0502a0:1491_5": "mahāpathavī kampi. Mahāseṭṭhi uyyāne mahāvihāraṃ kāretvā sabbadisāhi āgatānaṃ bhikkhūnaṃ",
  "atk-s0502a0:1491_6": "vivaṭadvāro ahosi. Macchikāsaṇḍe sudhammatthero nāma nevāsiko ahosi.",
  "atk-s0502a0:1492_0": "Aparena samayena cittassa guṇakathaṃ sutvā dve aggasāvakā tassa saṅgahaṃ kattukāmā",
  "atk-s0502a0:1492_1": "macchikāsaṇḍaṃ agamaṃsu. Citto gahapati tesaṃ āgamanaṃ sutvā aḍḍhayojanamaggaṃ paccuggantvā",
  "atk-s0502a0:1492_2": "te ādāya attano vihāraṃ pavesetvā āgantukavattaṃ katvā, “bhante, thokaṃ dhammakathaṃ",
  "atk-s0502a0:1492_3": "sotukāmomhī”ti dhammasenāpatiṃ yāci. Atha naṃ thero, “upāsaka, addhānena āgatāmhā",
  "atk-s0502a0:1492_4": "kilantarūpā. Apica thokaṃ suṇāhī”ti tassa dhammaṃ kathesi. So therassa dhammaṃ suṇantova",
  "atk-s0502a0:1492_5": "anāgāmiphalaṃ pāpuṇi. So dve aggasāvake vanditvā, “bhante, sve bhikkhusahassena saddhiṃ",
  "atk-s0502a0:1492_6": "mama gehe bhikkhaṃ gaṇhathā”ti nimantetvā pacchā nevāsikaṃ sudhammattheraṃ “tumhepi,",
  "atk-s0502a0:1492_7": "bhante, sve therehi saddhiṃ āgaccheyyāthā”ti nimantesi. So “ayaṃ maṃ pacchā nimantetī”ti",
  "atk-s0502a0:1492_8": "kuddho paṭikkhipitvā punappunaṃ yāciyamānopi paṭikkhipi eva. Upāsako “paññāyissatha,",
  "atk-s0502a0:1492_9": "bhante”ti pakkamitvā punadivase attano nivesane mahādānaṃ sajjesi. Sudhammattheropi",
  "atk-s0502a0:1492_10": "paccūsakāleyeva “kīdiso nu kho gahapatinā aggasāvakānaṃ sakkāro sajjito, sve gantvā",
  "atk-s0502a0:1492_11": "passissāmī”ti cintetvā pātova pattacīvaraṃ ādāya tassa gehaṃ agamāsi.",
  "atk-s0502a0:1493_0": "So gahapatinā “nisīdatha, bhante”ti vuccamānopi “nāhaṃ nisīdāmi, piṇḍāya carissāmī”ti",
  "atk-s0502a0:1493_1": "vatvā aggasāvakānaṃ paṭiyāditaṃ sakkāraṃ oloketvā gahapatiṃ jātiyā ghaṭṭetukāmo “uḷāro",
  "atk-s0502a0:1493_2": "te, gahapati, sakkāro, apicettha ekaññeva natthī”ti āha. “Kiṃ, bhante”ti? “Tilasaṃguḷikā,",
  "atk-s0502a0:1493_3": "gahapatī”ti vatvā gahapatinā kākopamāya apasādito kujjhitvā “eso te, gahapati, āvāso,",
  "atk-s0502a0:1493_4": "pakkamissāmaha”nti vatvā yāvatatiyaṃ vāriyamānopi pakkamitvā satthu santikaṃ gantvā",
  "atk-s0502a0:1493_5": "cittena ca attanā ca vuttavacanaṃ ārocesi. Satthā “tayā upāsako saddho pasanno hīnena",
  "atk-s0502a0:1493_6": "khuṃsito”ti tasseva dosaṃ āropetvā paṭisāraṇīyakammaṃ kārāpetvā “gaccha, cittagahapatiṃ",
  "atk-s0502a0:1493_7": "khamāpehī”ti pesesi. So tattha gantvā, “gahapati, mayhameva so doso, khamāhi me”ti",
  "atk-s0502a0:1493_8": "vatvāpi “nāhaṃ khamāmī”ti tena paṭikkhitto maṅkubhūto taṃ khamāpetuṃ nāsakkhi. Punadeva",
  "atk-s0502a0:1493_9": "satthu santikaṃ paccāgamāsi. Satthā “nāssa upāsako khamissatī”ti jānantopi “mānathaddho",
  "atk-s0502a0:1493_10": "esa, tiṃsayojanaṃ tāva maggaṃ gantvā paccāgacchatū”ti khamanūpāyaṃ anācikkhitvāva",
  "atk-s0502a0:1493_11": "uyyojesi. Athassa punāgatakāle nihatamānassa anudūtaṃ datvā “gaccha, iminā saddhiṃ",
  "atk-s0502a0:1493_12": "gantvā upāsakaṃ khamāpehī”ti vatvā “samaṇena nāma ‘mayhaṃ vihāro, mayhaṃ nivāsaṭṭhānaṃ,",
  "atk-s0502a0:1493_13": "mayhaṃ upāsako, mayhaṃ upāsikā’ti mānaṃ vā issaṃ vā kātuṃ na vaṭṭati. Evaṃ karontassa",
  "atk-s0502a0:1493_14": "hi icchāmānādayo kilesā vaḍḍhantī”ti anusandhiṃ ghaṭṭetvā dhammaṃ desento imā gāthā abhāsi –",
  "atk-s0502a0:1494": "73.",
  "atk-s0502a0:1495": "“Asantaṃ bhāvanamiccheyya, purekkhārañca bhikkhusu;",
  "atk-s0502a0:1496": "Āvāsesu issariyaṃ, pūjā parakulesu ca.",
  "atk-s0502a0:1497": "74.",
  "atk-s0502a0:1498": "“Mameva kata maññantu, gihī pabbajitā ubho.",
  "atk-s0502a0:1499": "Mamevātivasā assu, kiccākiccesu kismici;",
  "atk-s0502a0:1500": "Iti bālassa saṅkappo, icchā māno ca vaḍḍhatī”ti.",
  "atk-s0502a0:1501_0": "Tattha asantanti yo bālo bhikkhu avijjamānaṃ sambhāvanaṃ iccheyya, “assaddhova samāno",
  "atk-s0502a0:1501_1": "‘saddhoti maṃ jano jānātū’ti icchatī”ti. Pāpicchatāniddese vuttanayeneva bālo “asaddho",
  "atk-s0502a0:1501_2": "dussīlo appassuto appavivitto kusīto anupaṭṭhitassati asamāhito duppañño akhīṇāsavova",
  "atk-s0502a0:1501_3": "samāno ‘aho vata maṃ jano ayaṃ saddho, sīlavā, bahussuto, pavivitto, āraddhavīriyo,",
  "atk-s0502a0:1501_4": "upaṭṭhitassati, samāhito, paññavā, khīṇāsavo’ti jāneyyā”ti idaṃ asantasambhāvanaṃ",
  "atk-s0502a0:1501_5": "icchati. Purekkhāranti parivāraṃ. “Aho vata maṃ sakalavihāre bhikkhū parivāretvā",
  "atk-s0502a0:1501_6": "pañhaṃ pucchantā vihareyyu”nti evaṃ icchācāre ṭhatvā purekkhārañca bhikkhūsu icchati.",
  "atk-s0502a0:1501_7": "Āvāsesūti saṅghikesu ca āvāsesu yāni vihāramajjhe paṇītasenāsanāni, tāni attano sandiṭṭhasambhattādīnaṃ",
  "atk-s0502a0:1501_8": "bhikkhūnaṃ “tumhe idha vasathā”ti vicārento sayampi varataraṃ senāsanaṃ palibodhento,",
  "atk-s0502a0:1501_9": "sesānaṃ āgantukabhikkhūnaṃ paccantimāni lāmakasenāsanāni ceva amanussapariggahitāni",
  "atk-s0502a0:1501_10": "ca “tumhe idha vasathā”ti vicārento āvāsesu issariyaṃ icchati. Pūjā parakulesu cāti",
  "atk-s0502a0:1501_11": "neva mātāpitūnaṃ na ñātakānaṃ paresuyeva kulesu “aho vatime mayhameva dadeyyuṃ, na",
  "atk-s0502a0:1501_12": "aññesa”nti evaṃ catuppaccayehi pūjaṃ icchati.",
  "atk-s0502a0:1502_0": "Mameva kata maññantūti yassa ca bālassa “yaṃkiñci vihāre uposathāgārādikaraṇavasena",
  "atk-s0502a0:1502_1": "kataṃ navakammaṃ, taṃ sabbaṃ amhākaṃ therena katanti evaṃ gihī ca pabbajitā ca ubhopi",
  "atk-s0502a0:1502_2": "mameva nissāya kataṃ parikammaṃ niṭṭhitaṃ maññantū”ti saṅkappo uppajjati. Mamevātivasā",
  "atk-s0502a0:1502_3": "assūti “gihī ca pabbajitā ca sabbepi mameva vase vattantu, sakaṭagoṇavāsipharasuādīni",
  "atk-s0502a0:1502_4": "vā laddhabbāni hontu, antamaso yāgumattampi tāpetvā pivanādīni vā, evarūpesu kiccākiccesu",
  "atk-s0502a0:1502_5": "khuddakamahantesu karaṇīyesu kismiñci ekakiccepi mameva vase vattantu, mameva āpucchitvā",
  "atk-s0502a0:1502_6": "karontū”ti saṅkappo uppajjati. Iti bālassāti yassa bālassa sā ca icchā ayañca evarūpo",
  "atk-s0502a0:1502_7": "saṅkappo uppajjati, tassa neva vipassanā, na maggaphalāni vaḍḍhanti. Kevalaṃ panassa",
  "atk-s0502a0:1502_8": "candodaye samuddassa udakaṃ viya chasu dvāresu uppajjamānā taṇhā ceva navavidhamāno ca vaḍḍhatīti.",
  "atk-s0502a0:1503": "Desanāvasāne bahū sotāpattiphalādīni pāpuṇiṃsūti.",
  "atk-s0502a0:1504_0": "Sudhammattheropi imaṃ ovādaṃ sutvā satthāraṃ vanditvā uṭṭhāyāsanā padakkhiṇaṃ katvā",
  "atk-s0502a0:1504_1": "tena anudūtena bhikkhunā saddhiṃ gantvā upāsakassa cakkhupathe āpattiṃ paṭikaritvā",
  "atk-s0502a0:1504_2": "upāsakaṃ khamāpesi. So upāsakena “khamāmahaṃ, bhante, sace mayhaṃ doso atthi, khamatha",
  "atk-s0502a0:1504_3": "me”ti paṭikhamāpito satthārā dinne ovāde ṭhatvā katipāheneva saha paṭisambhidāhi",
  "atk-s0502a0:1504_4": "arahattaṃ pāpuṇi. Upāsakopi cintesi – “mayā satthāraṃ adisvāva sotāpattiphalaṃ pattaṃ,",
  "atk-s0502a0:1504_5": "adisvā eva anāgāmiphale patiṭṭhito, satthāraṃ me daṭṭhuṃ vaṭṭatī”ti. So tilataṇḍulasappiphāṇitavatthacchādanādīhi",
  "atk-s0502a0:1504_6": "paripūrāni pañca sakaṭasatāni yojāpetvā “satthāraṃ daṭṭhukāmā āgacchantu, piṇḍapātādīhi",
  "atk-s0502a0:1504_7": "na kilamissantī”ti bhikkhusaṅghassa ārocāpetvā bhikkhunīsaṅghassāpi upāsakānampi",
  "atk-s0502a0:1504_8": "upāsikānampi ārocāpesi. Tena saddhiṃ pañcasatā pañcasatā bhikkhū ca bhikkhuniyo ca",
  "atk-s0502a0:1504_9": "upāsakā ca upāsikāyo ca nikkhamiṃsu. So tesañceva attano parisāya cāti tiṇṇaṃ janasahassānaṃ",
  "atk-s0502a0:1504_10": "yathā tiṃsayojane magge yāgubhattādīhi kiñci vekallaṃ na hoti, tathā saṃvidahi. Tassa",
  "atk-s0502a0:1504_11": "pana nikkhantabhāvaṃ ñatvā yojane yojane devatā khandhāvāraṃ bandhitvā dibbehi yāgukhajjakabhattapānakādīhi",
  "atk-s0502a0:1504_12": "taṃ mahājanaṃ upaṭṭhahiṃsu, kassaci kenaci vekallaṃ na hoti. Evaṃ devatāhi upaṭṭhiyamāno",
  "atk-s0502a0:1504_13": "devasikaṃ yojanaṃ gacchanto māsena sāvatthiṃ pāpuṇi, pañca sakaṭasatāni yathāpūritāneva",
  "atk-s0502a0:1504_14": "ahesuṃ. Devatāhi ceva manussehi ca abhihaṭaṃ paṇṇākāraṃ vissajjentova agamāsi.",
  "atk-s0502a0:1505_0": "Satthā ānandattheraṃ āha – “ānanda, ajja vaḍḍhamānakacchāyāya citto gahapati pañcahi",
  "atk-s0502a0:1505_1": "upāsakasatehi parivuto āgantvā maṃ vandissatī”ti. “Kiṃ pana, bhante, tassa tumhākaṃ",
  "atk-s0502a0:1505_2": "vandanakāle kiñci pāṭihāriyaṃ bhavissatī”ti? “Bhavissati, ānandā”ti. “Kiṃ, bhante”ti?",
  "atk-s0502a0:1505_3": "Tassa āgantvā “maṃ vandanakāle rājamānena aṭṭhakarīsamatte padese jaṇṇukamattena",
  "atk-s0502a0:1505_4": "odhinā pañcavaṇṇānaṃ dibbapupphānaṃ ghanavassaṃ vassissatī”ti. Taṃ kathaṃ sutvā nagaravāsino",
  "atk-s0502a0:1505_5": "“evaṃ mahāpuñño kira citto nāma gahapati āgantvā ajja satthāraṃ vandissati, evarūpaṃ",
  "atk-s0502a0:1505_6": "kira pāṭihāriyaṃ bhavissati, mayampi taṃ mahāpuññaṃ daṭṭhuṃ labhissāmā”ti paṇṇākāraṃ",
  "atk-s0502a0:1505_7": "ādāya maggassa ubhosu passesu aṭṭhaṃsu. Vihārasamīpe āgatakāle pañca bhikkhusatāni",
  "atk-s0502a0:1505_8": "paṭhamaṃ āgamiṃsu. Citto gahapati, “ammā, tumhe pacchato āgacchathā”ti mahāupāsikāyo",
  "atk-s0502a0:1505_9": "ṭhapetvā pañcahi upāsakasatehi parivuto satthu santikaṃ agamāsi. Buddhānaṃ sammukhaṭṭhāne",
  "atk-s0502a0:1505_10": "pana ṭhitā vā nisinnā vā ito vā etto vā na honti, buddhavīthiyā dvīsu passesu niccalāva",
  "atk-s0502a0:1505_11": "tiṭṭhanti. Citto gahapati mahantaṃ buddhavīthiṃ okkami. Tīṇi phalāni pattena ariyasāvakena",
  "atk-s0502a0:1505_12": "olokitolokitaṭṭhānaṃ kampi. “Eso kira citto gahapatī”ti mahājano olokesi. So satthāraṃ",
  "atk-s0502a0:1505_13": "upasaṅkamitvā chabbaṇṇānaṃ buddharasmīnaṃ anto pavisitvā dvīsu gopphakesu satthu",
  "atk-s0502a0:1505_14": "pāde gahetvā vandi. Taṃ khaṇaññeva vuttappakāraṃ pupphavassaṃ vassi, sādhukārasahassāni",
  "atk-s0502a0:1505_15": "pavattayiṃsu. So ekamāsaṃ satthu santike vasi, vasamāno ca sakalaṃ buddhappamukhaṃ",
  "atk-s0502a0:1505_16": "bhikkhusaṅghaṃ vihāreyeva nisīdāpetvā mahādānaṃ adāsi, attanā saddhiṃ āgatepi antovihāreyeva",
  "atk-s0502a0:1505_17": "katvā paṭijaggi. Ekadivasampi attano sakaṭesu kiñci gahetabbaṃ nāhosi, devamanussehi",
  "atk-s0502a0:1505_18": "ābhatapaṇṇākāreneva dānaṃ adāsi, sabbakiccāni akāsi. So satthāraṃ vanditvā āha –",
  "atk-s0502a0:1505_19": "“bhante, ahaṃ ‘tumhākaṃ dānaṃ dassāmī’ti āgacchanto māsaṃ antarāmagge ahosiṃ. Idheva",
  "atk-s0502a0:1505_20": "me māso vītivatto, mayā ābhataṃ paṇṇākāraṃ kiñci gahetuṃ na labhāmi, ettakaṃ kālaṃ",
  "atk-s0502a0:1505_21": "devamanussehi ābhatapaṇṇākāreneva dānaṃ adāsiṃ, sohaṃ sacepi idha saṃvaccharaṃ vasissāmi,",
  "atk-s0502a0:1505_22": "neva mama deyyadhammaṃ dātuṃ labhissāmi. Ahaṃ sakaṭāni otāretvā gantuṃ icchāmi, paṭisāmanaṭṭhānaṃ me ārocāpethā”ti.",
  "atk-s0502a0:1506_0": "Satthā ānandattheraṃ āha – “ānanda, upāsakassa ekaṃ padesaṃ tucchaṃ kāretvā dehī”ti.",
  "atk-s0502a0:1506_1": "Thero tathā akāsi. Kappiyabhūmi kira cittassa gahapatino anuññātā. Upāsakopi attanā",
  "atk-s0502a0:1506_2": "saddhiṃ āgatehi tīhi janasahassehi saddhiṃ tucchasakaṭehi puna maggaṃ paṭipajji.",
  "atk-s0502a0:1506_3": "Devamanussā uṭṭhāya, “ayya, tayā tucchasakaṭehi gamanakammaṃ kata”nti sattahi ratanehi",
  "atk-s0502a0:1506_4": "sakaṭāni pūrayiṃsu. So attano ābhatapaṇṇākāreneva mahājanaṃ paṭijagganto agamāsi.",
  "atk-s0502a0:1506_5": "Ānandatthero satthāraṃ vanditvā āha – “bhante, tumhākaṃ santikaṃ āgacchantopi māsena",
  "atk-s0502a0:1506_6": "āgato, idhāpi māsameva vuṭṭho, ettakaṃ kālaṃ devamanussehi abhihaṭapaṇṇākāreneva",
  "atk-s0502a0:1506_7": "mahāvadānaṃ adāsi, idāni pañca sakaṭasatāni tucchāni katvā māseneva kira gamissati,",
  "atk-s0502a0:1506_8": "devamanussā panassa uṭṭhāya, ‘ayya, tayā tucchasakaṭehi gamanakammaṃ kata’nti pañca",
  "atk-s0502a0:1506_9": "sakaṭasatāni sattaratanehi pūrayiṃsu. So puna attano ābhatapaṇṇākāreneva kira mahājanaṃ",
  "atk-s0502a0:1506_10": "paṭijagganto gamissatī”ti. “Kiṃ pana, bhante, etassa tumhākaṃ santikaṃ āgacchantassevāyaṃ",
  "atk-s0502a0:1506_11": "sakkāro uppajjati, udāhu aññattha gacchantassāpi uppajjatī”ti? “Ānanda, mama santikaṃ",
  "atk-s0502a0:1506_12": "āgacchantassāpi aññattha gacchantassāpi etassa uppajjateva. Ayañhi upāsako saddho",
  "atk-s0502a0:1506_13": "pasanno sampannasīlo, evarūpo puggalo yaṃ yaṃ padesaṃ bhajati, tattha tatthevassa",
  "atk-s0502a0:1506_14": "lābhasakkāro nibbattatī”ti vatvā satthā imaṃ pakiṇṇakavagge gāthamāha –",
  "atk-s0502a0:1507": "“Saddho sīlena sampanno, yaso bhogasamappito;",
  "atk-s0502a0:1508": "Yaṃ yaṃ padesaṃ bhajati, tattha tattheva pūjito”ti. ;",
  "atk-s0502a0:1509": "Attho panassā tattheva āvibhavissati.",
  "atk-s0502a0:1510": "Evaṃ vutte ānandatthero cittassa pubbakammaṃ pucchi. Athassa satthā ācikkhanto āha –",
  "atk-s0502a0:1511_0": "Ānanda, ayaṃ padumuttarassa bhagavato pādamūle katābhinīhāro kappasatasahassaṃ devamanussesu",
  "atk-s0502a0:1511_1": "saṃsaritvā kassapabuddhakāle migaluddakakule nibbatto vuddhimanvāya ekadivasaṃ deve",
  "atk-s0502a0:1511_2": "vassante migānaṃ māraṇattāya sattiṃ ādāya araññaṃ gantvā mige olokento ekasmiṃ akaṭapabbhāre",
  "atk-s0502a0:1511_3": "sasīsaṃ pārupitvā ekaṃ bhikkhuṃ nisinnaṃ disvā “eko, ayyo, samaṇadhammaṃ karonto",
  "atk-s0502a0:1511_4": "nisinno bhavissati, bhattamassa āharissāmī”ti vegena gehaṃ gantvā ekasmiṃ uddhane",
  "atk-s0502a0:1511_5": "hiyyo, ābhatamaṃsaṃ, ekasmiṃ bhattaṃ pacāpetvā aññe piṇḍapātacārike bhikkhū disvā",
  "atk-s0502a0:1511_6": "tesampi patte ādāya paññattāsane nisīdāpetvā bhikkhaṃ sampādetvā, “ayye, parivisathā”ti",
  "atk-s0502a0:1511_7": "aññaṃ āṇāpetvā taṃ bhattaṃ puṭake pakkhipitvā ādāya gacchanto antarāmagge nānāpupphāni",
  "atk-s0502a0:1511_8": "ocinitvā pattapuṭe katvā therassa nisinnaṭṭhānaṃ gantvā “mayhaṃ, bhante, saṅgahaṃ",
  "atk-s0502a0:1511_9": "karothā”ti vatvā pattaṃ ādāya pūretvā therassa hatthe ṭhapetvā tehi pupphehi pūjaṃ",
  "atk-s0502a0:1511_10": "katvā “yathā me ayaṃ rasapiṇḍapāto pupphapūjāya saddhiṃ cittaṃ tosesi, evaṃ nibbattanibbattaṭṭhāne",
  "atk-s0502a0:1511_11": "paṇṇākārasahassāni ādāya āgantvā mayhaṃ cittaṃ tosentu, pañcavaṇṇakusumavassañca",
  "atk-s0502a0:1511_12": "vassatū”ti patthanaṃ paṭṭhapesi. So yāvajīvaṃ kusalaṃ katvā devaloke nibbatti, nibbattaṭṭhāne",
  "atk-s0502a0:1511_13": "jaṇṇukamattena odhinā dibbapupphavassaṃ vassi. Idānipissa jātadivase ceva idha ca",
  "atk-s0502a0:1511_14": "āgatassa pupphavassavassanañca paṇṇākārābhihāro ca sattahi ratanehi sakaṭapūraṇañca",
  "atk-s0502a0:1511_15": "tasseva kammassa nissandoti.",
  "atk-s0502a0:1512": "Cittagahapativatthu cuddasamaṃ.",
  "atk-s0502a0:1513": "15. Vanavāsītissasāmaṇeravatthu",
  "atk-s0502a0:1514": "Aññā hi lābhūpanisāti imaṃ dhammadesanaṃ satthā jetavane viharanto vanavāsikatissattheraṃ ārabbha kathesi. Desanā rājagahe samuṭṭhitā.",
  "atk-s0502a0:1515_0": "Sāriputtattherasa kira pitu vaṅgantabrāhmaṇassa sahāyako mahāsenabrāhmaṇo nāma rājagahe",
  "atk-s0502a0:1515_1": "vasati. Sāriputtatthero ekadivasaṃ piṇḍāya caranto tasmiṃ anukampāya tassa gehadvāraṃ",
  "atk-s0502a0:1515_2": "agamāsi. So pana parikkhīṇavibhavo daliddo. So “mama putto mayhaṃ gehadvāraṃ piṇḍāya",
  "atk-s0502a0:1515_3": "carituṃ āgato bhavissati, ahañcamhi duggato, mayhaṃ duggatabhāvaṃ na jānāti maññe,",
  "atk-s0502a0:1515_4": "natthi me koci deyyadhammo”ti therassa sammukhā bhavituṃ asakkonto nilīyi. Thero",
  "atk-s0502a0:1515_5": "aparampi divasaṃ agamāsi, brāhmaṇo tatheva nilīyi. “Kiñcideva labhitvā dassāmī”ti",
  "atk-s0502a0:1515_6": "cintentopi nālabhi. Athekadivasaṃ ekasmiṃ brāhmaṇavācake thūlasāṭakena saddhiṃ pāyasapātiṃ",
  "atk-s0502a0:1515_7": "labhitvā ādāya gehaṃ gantvāva theraṃ anussari, “imaṃ piṇḍapātaṃ mayā therassa dātuṃ",
  "atk-s0502a0:1515_8": "vaṭṭatī”ti. Theropi taṃ khaṇaṃ jhānaṃ samāpajjitvā samāpattito vuṭṭhāya taṃ brāhmaṇaṃ",
  "atk-s0502a0:1515_9": "disvā “brāhmaṇo deyyadhammaṃ labhitvā mama āgamanaṃ paccāsīsati, mayā tattha gantuṃ",
  "atk-s0502a0:1515_10": "vaṭṭatī”ti saṅghāṭiṃ pārupitvā pattaṃ ādāya tassa gehadvāre ṭhitameva attānaṃ dassesi.",
  "atk-s0502a0:1516_0": "Brāhmaṇo theraṃ disvāva cittaṃ pasīdi. Atha naṃ upasaṅkamitvā vanditvā paṭisanthāraṃ",
  "atk-s0502a0:1516_1": "katvā antogehe nisīdāpetvā pāyasapātiṃ gahetvā therassa patte ākiri. Thero upaḍḍhaṃ",
  "atk-s0502a0:1516_2": "sampaṭicchitvā hatthena pattaṃ pidahi. Atha naṃ brāhmaṇo āha – “bhante, ekapaṭivīsamattova",
  "atk-s0502a0:1516_3": "ayaṃ pāyaso, paralokasaṅgahaṃ me karotha, mā idhalokasaṅgahaṃ, niravasesameva dātukāmomhī”ti",
  "atk-s0502a0:1516_4": "sabbaṃ ākiri. Thero tattheva paribhuñji. Athassa bhattakiccapariyosāne tampi sāṭakaṃ",
  "atk-s0502a0:1516_5": "datvā vanditvā evamāha – “bhante, ahampi tumhehi diṭṭhadhammameva pāpuṇeyya”nti.",
  "atk-s0502a0:1516_6": "Thero “evaṃ hotu brāhmaṇā”ti tassa anumodanaṃ katvā uṭṭhāyāsanā pakkamanto anupubbena",
  "atk-s0502a0:1516_7": "cārikaṃ caranto jetavanaṃ agamāsi. “Duggatakāle dinnadānaṃ pana ativiya tosetī”ti",
  "atk-s0502a0:1516_8": "brāhmaṇopi taṃ dānaṃ datvā pasannacitto somanassajāto there adhimattaṃ sinehamakāsi.",
  "atk-s0502a0:1516_9": "So there sineheneva kālaṃ katvā sāvatthiyaṃ therassūpaṭṭhākakule paṭisandhiṃ gaṇhi.",
  "atk-s0502a0:1516_10": "Taṃkhaṇeyeva panassa mātā “kucchiyaṃ me gabbho patiṭṭhito”ti ñatvā sāmikassa ārocesi.",
  "atk-s0502a0:1516_11": "So tassā gabbhaparihāraṃ adāsi.",
  "atk-s0502a0:1517_0": "Tassā accuṇhaatisītaatiambilādiparibhogaṃ vajjetvā sukhena gabbhaṃ parihariyamānāya",
  "atk-s0502a0:1517_1": "evarūpo dohaḷo uppajji “aho vatāhaṃ sāriputtattherappamukhāni pañca bhikkhusatāni",
  "atk-s0502a0:1517_2": "nimantetvā gehe nisīdāpetvā asambhinnakhīrapāyasaṃ datvā sayampi kāsāyavatthāni paridahitvā",
  "atk-s0502a0:1517_3": "suvaṇṇasarakaṃ ādāya āsanapariyante nisīditvā ettakānaṃ bhikkhūnaṃ ucchiṭṭhapāyasaṃ",
  "atk-s0502a0:1517_4": "paribhuñjeyya”nti. Tassā kira so kāsāyavatthaparidahane dohaḷo kucchiyaṃ puttassa",
  "atk-s0502a0:1517_5": "buddhasāsane pabbajjāya pubbanimittaṃ ahosi. Athassā ñātakā “dhammiko no dhītāya",
  "atk-s0502a0:1517_6": "dohaḷo”ti sāriputtattheraṃ saṅghattheraṃ katvā pañcannaṃ bhikkhusatānaṃ asambhinnakhīrapāyasaṃ",
  "atk-s0502a0:1517_7": "adaṃsu. Sāpi ekaṃ kāsāvaṃ nivāsetvā ekaṃ pārupitvā suvaṇṇasarakaṃ gahetvā āsanapariyante",
  "atk-s0502a0:1517_8": "nisinnā ucchiṭṭhapāyasaṃ paribhuñji, dohaḷo paṭippassambhi. Tassā yāva gabbhavuṭṭhānā",
  "atk-s0502a0:1517_9": "antarantarā katamaṅgalesupi, dasamāsaccayena puttaṃ vijātāya katamaṅgalesupi sāriputtattherappamukhānaṃ",
  "atk-s0502a0:1517_10": "pañcannaṃ bhikkhusatānaṃ appodakamadhupāyasameva adaṃsu. Pubbe kiresa dārakena brāhmaṇakāle",
  "atk-s0502a0:1517_11": "dinnapāyasassa nissando.",
  "atk-s0502a0:1518_0": "Jātamaṅgaladivase pana taṃ dārakaṃ pātova nhāpetvā maṇḍetvā sirisayane satasahassagghanikassa",
  "atk-s0502a0:1518_1": "kambalassa upari nipajjāpesuṃ. So tattha nipannakova theraṃ oloketvā “ayaṃ me pubbācariyo,",
  "atk-s0502a0:1518_2": "mayā theraṃ nissāya ayaṃ sampatti laddhā, mayā imassa ekaṃ pariccāgaṃ kātuṃ vaṭṭatī”ti",
  "atk-s0502a0:1518_3": "sikkhāpadagahaṇatthāya ānīyamāno taṃ kambalaṃ cūḷaṅguliyā veṭhetvā aggahesi. Athassa",
  "atk-s0502a0:1518_4": "“aṅguliyaṃ kambalo laggo”ti te taṃ harituṃ ārabhiṃsu. So parodi. Ñātakā “apetha,",
  "atk-s0502a0:1518_5": "mā dārakaṃ rodāpethā”ti kambaleneva saddhiṃ ānayiṃsu. So theraṃ vandanakāle kambalato",
  "atk-s0502a0:1518_6": "aṅguliṃ apakaḍḍhitvā kambalaṃ therassa pādamūle pātesi. Ñātakā “daharakumārena ajānitvā",
  "atk-s0502a0:1518_7": "kata”nti avatvā “puttena no dinnaṃ, pariccattameva hotu, bhante”ti vatvā, “bhante,",
  "atk-s0502a0:1518_8": "satasahassagghanikena kambalena pūjākārakassa tumhākaṃ dāsassa sikkhāpadāni dethā”ti",
  "atk-s0502a0:1518_9": "āhaṃsu. “Ko nāmo ayaṃ dārako”ti? “Bhante, ayyena samānanāmako, tisso nāmesa bhavissatī”ti.",
  "atk-s0502a0:1518_10": "Thero kira gihikāle upatissamāṇavo nāma ahosi. Mātāpissa cintesi – “na mayā puttassa",
  "atk-s0502a0:1518_11": "ajjhāsayo bhinditabbo”ti. Evaṃ dārakassa nāmakaraṇamaṅgalaṃ katvā puna tassa āhāraparibhogamaṅgalepi",
  "atk-s0502a0:1518_12": "puna tassa kaṇṇavijjhanamaṅgalepi dussagahaṇamaṅgalepi cūḷākappanamaṅgalepi sāriputtattherappamukhānaṃ",
  "atk-s0502a0:1518_13": "pañcannaṃ bhikkhusatānaṃ appodakamadhupāyasameva adaṃsu.",
  "atk-s0502a0:1519_0": "Dārako vuddhimanvāya sattavassikakāle mātaraṃ āha – “amma, therassa santike pabbajissāmī”ti.",
  "atk-s0502a0:1519_1": "“Sādhu, tāta, pubbevāhaṃ ‘na mayā puttassa ajjhāsayo bhinditabbo’ti manaṃ akāsiṃ,",
  "atk-s0502a0:1519_2": "pabbaja, puttā”ti theraṃ nimantāpetvā tassa āgatassa bhikkhañca datvā, “bhante, tumhākaṃ",
  "atk-s0502a0:1519_3": "dāso ‘pabbajissāmī’ti vadati, imaṃ ādāya sāyaṃ vihāraṃ āgamissāmā”ti theraṃ uyyojetvā",
  "atk-s0502a0:1519_4": "sāyanhasamaye mahantena sakkārasammānena puttaṃ ādāya vihāraṃ gantvā therassa niyyādesi.",
  "atk-s0502a0:1519_5": "Thero tena saddhiṃ kathesi – “tissa, pabbajjā nāma dukkarā, uṇhena atthe sati sītaṃ",
  "atk-s0502a0:1519_6": "labhati, sītena atthe sati uṇhaṃ labhati, pabbajitā kicchena jīvanti, tvañca sukhedhito”ti.",
  "atk-s0502a0:1519_7": "“Bhante, ahaṃ tumhehi vuttaniyāmeneva sabbaṃ kātuṃ sakkhissāmī”ti. Thero “sādhū”ti",
  "atk-s0502a0:1519_8": "vatvā tassa paṭikūlamanasikāravasena tacapañcakakammaṭṭhānaṃ ācikkhitvā taṃ pabbājesi.",
  "atk-s0502a0:1519_9": "Sakalampi hi dvattiṃsākāraṃ kathetuṃ vaṭṭatiyeva. Sabbaṃ kathetuṃ asakkontena pana",
  "atk-s0502a0:1519_10": "tacapañcakakammaṭṭhānaṃ kathetabbameva. Idañhi kammaṭṭhānaṃ sabbabuddhānaṃ avijahitameva.",
  "atk-s0502a0:1519_11": "Kesādīsu ekekakoṭṭhāsesu arahattaṃ pattānaṃ bhikkhūnampi bhikkhunīnampi upāsakānampi",
  "atk-s0502a0:1519_12": "upāsikānampi paricchedo natthi. Abyattā bhikkhū pana pabbajentā arahattassūpanissayaṃ",
  "atk-s0502a0:1519_13": "nāsenti. Tasmā thero kammaṭṭhānaṃ ācikkhitvā pabbājetvā dasasu sīlesu patiṭṭhāpesi.",
  "atk-s0502a0:1520_0": "Mātāpitaro puttassa pabbajitasakkāraṃ karontā sattāhaṃ vihāreyeva buddhappamukhassa",
  "atk-s0502a0:1520_1": "bhikkhusaṅghassa appodakamadhupāyasameva adaṃsu. Bhikkhūpi “nibaddhaṃ appodakamadhupāyasaṃ",
  "atk-s0502a0:1520_2": "paribhuñjituṃ na sakkomā”ti ujjhāyiṃsu. Tassapi mātāpitaro sattame divase sāyaṃ gehaṃ",
  "atk-s0502a0:1520_3": "agamaṃsu. Sāmaṇero aṭṭhame divase bhikkhūhi saddhiṃ piṇḍāya pāvisi. Sāvatthivāsino",
  "atk-s0502a0:1520_4": "“sāmaṇero kira ajja piṇḍāya pavisissati, sakkāramassa karissāmā”ti pañcahi sāṭakasatehi",
  "atk-s0502a0:1520_5": "cumbaṭakāni katvā pañca piṇḍapātasatāni sajjetvā ādāya paṭipathe ṭhatvā adaṃsu, punadivase",
  "atk-s0502a0:1520_6": "vihārassa upavanaṃ āgantvā adaṃsu. Evaṃ sāmaṇero dvīheva divasehi sāṭakasahassehi",
  "atk-s0502a0:1520_7": "saddhiṃ piṇḍapātasahassaṃ labhitvā bhikkhusaṅghassa dāpesi. Brāhmaṇakāle dinnathūlasāṭakassa",
  "atk-s0502a0:1520_8": "kiresa nissando. Athassa bhikkhū “piṇḍapātadāyakatisso”ti nāmaṃ kariṃsu.",
  "atk-s0502a0:1521_0": "Punekadivasaṃ sāmaṇero sītakāle vihāracārikaṃ caranto bhikkhū tattha tattha aggisālādīsu",
  "atk-s0502a0:1521_1": "visibbente disvā āha – “kiṃ, bhante, visibbentā nisinnātthā”ti? “Sītaṃ no pīḷeti",
  "atk-s0502a0:1521_2": "sāmaṇero”ti. “Bhante, sītakāle nāma kambalaṃ pārupituṃ vaṭṭati. So hi sītaṃ paṭibāhituṃ",
  "atk-s0502a0:1521_3": "samattho”ti. Sāmaṇera “tvaṃ mahāpuñño kambalaṃ labheyyāsi, amhākaṃ kuto kambalo”ti.",
  "atk-s0502a0:1521_4": "“Tena hi, bhante, kambalatthikā mayā saddhiṃ āgacchantū”ti sakalavihāre ārocāpesi.",
  "atk-s0502a0:1521_5": "Atha bhikkhū “sāmaṇerena saddhiṃ gantvā kambalaṃ āharissāmā”ti sattavassikasāmaṇeraṃ",
  "atk-s0502a0:1521_6": "nissāya sahassamattā bhikkhū nikkhamiṃsu. So “ettakānaṃ bhikkhūnaṃ kuto kambalaṃ",
  "atk-s0502a0:1521_7": "labhissāmī”ti cittampi anuppādetvā te ādāya nagarābhimukho pāyāsi. Sudinnassa hi",
  "atk-s0502a0:1521_8": "dānassa evarūpo ānubhāvo hoti. So bahinagareyeva gharapaṭipāṭiyā caranto pañca kambalasatāni",
  "atk-s0502a0:1521_9": "labhitvā antonagaraṃ pāvisi. Manussā ito cito ca kambale āharanti.",
  "atk-s0502a0:1522_0": "Eko pana puriso āpaṇadvārena āgacchanto pañca kambalasatāni pasāretvā nisinnaṃ ekaṃ",
  "atk-s0502a0:1522_1": "āpaṇikaṃ disvā āha – “ambho, eko sāmaṇero kambale saṃharanto āgacchati, tava kambale",
  "atk-s0502a0:1522_2": "paṭicchādehī”ti? “Kiṃ pana so dinnake gaṇhāti, udāhu adinnake”ti? “Dinnake gaṇhātī”ti.",
  "atk-s0502a0:1522_3": "“Evaṃ sante sace icchāmi, dassāmi, no ce, na dassāmi, gaccha tva”nti uyyojesi. Maccharino",
  "atk-s0502a0:1522_4": "hi andhabālā evarūpesu dānaṃ dadamānesu maccharāyitvā asadisadānaṃ disvā maccharāyanto",
  "atk-s0502a0:1522_5": "kāḷo viya niraye nibbattanti. Āpaṇiko cintesi – “ayaṃ puriso attano dhammatāya āgacchamāno",
  "atk-s0502a0:1522_6": "‘tava kambale paṭicchādehī’ti maṃ āha. ‘Sacepi so dinnakaṃ gaṇhā’ti, ahaṃ pana ‘mama",
  "atk-s0502a0:1522_7": "santakaṃ sace icchāmi, dassāmi, no ce, na dassāmī’ti avacaṃ, diṭṭhakaṃ pana adentassa",
  "atk-s0502a0:1522_8": "lajjā uppajjati, attano santakaṃ paṭicchādentassa doso natthi, imesu pañcakambalasatesu",
  "atk-s0502a0:1522_9": "dve kambalāni satasahassagghanikāni, imāneva paṭicchādetuṃ vaṭṭatī”ti. Dvepi kambale",
  "atk-s0502a0:1522_10": "dasāya dasaṃ sambandhitvā tesaṃ antare pakkhipitvā paṭicchādesi. Sāmaṇeropi bhikkhusahassena",
  "atk-s0502a0:1522_11": "saddhiṃ taṃ padesaṃ pāpuṇi. Āpaṇikassa sāmaṇeraṃ disvāva puttasineho uppajji, sakalasarīraṃ",
  "atk-s0502a0:1522_12": "sinehena paripuṇṇaṃ ahosi. So cintesi – “tiṭṭhatu kambalāni, imaṃ disvā hadayamaṃsampi",
  "atk-s0502a0:1522_13": "dātuṃ yutta”nti. Te dvepi kambale nīharitvā sāmaṇerassa pādamūle ṭhapetvā vanditvā,",
  "atk-s0502a0:1522_14": "“bhante, tayā diṭṭhadhammassa bhāgī assa”nti avaca. Sopissa “evaṃ hotū”ti anumodanaṃ akāsi.",
  "atk-s0502a0:1523_0": "Sāmaṇero antonagarepi pañca kambalasatāni labhi. Evaṃ ekadivasaṃyeva kambalasahassaṃ",
  "atk-s0502a0:1523_1": "labhitvā bhikkhusahassassa adāsi. Athassa kambaladāyakatissattheroti nāmaṃ kariṃsu.",
  "atk-s0502a0:1523_2": "Evaṃ nāmakaraṇadivase dinnakambalo sattavassikakāle kambalasahassabhāvaṃ pāpuṇi.",
  "atk-s0502a0:1523_3": "Buddhasāsanañhi ṭhapetvā natthaññaṃ taṃ ṭhānaṃ, yattha appaṃ dinnaṃ bahuṃ hoti, bahuṃ",
  "atk-s0502a0:1523_4": "dinnaṃ bahutaraṃ. Tenāha bhagavā –",
  "atk-s0502a0:1524": "“Tathārūpoyaṃ, bhikkhave, bhikkhusaṅgho, yathārūpe bhikkhusaṅghe appaṃ dinnaṃ bahuṃ hoti, bahuṃ dinnaṃ bahutara”nti –",
  "atk-s0502a0:1525_0": "Evaṃ sāmaṇero ekakambalassa nissandena sattavassikova kambalasahassaṃ labhi. Tassa",
  "atk-s0502a0:1525_1": "jetavane viharantassa abhikkhaṇaṃ ñātidāyakā santikaṃ āgantvā kathāsallāpaṃ karonti.",
  "atk-s0502a0:1525_2": "So cintesi – “mayā idha vasantena ñātidāyakesu āgantvā kathentesu akathetumpi na",
  "atk-s0502a0:1525_3": "sakkā, etehi saddhiṃ kathāpapañcena attano patiṭṭhaṃ kātuṃ na sakkā, yaṃnūnāhaṃ satthu",
  "atk-s0502a0:1525_4": "santike kammaṭṭhānaṃ uggaṇhitvā araññaṃ paviseyya”nti. So satthāraṃ upasaṅkamitvā",
  "atk-s0502a0:1525_5": "vanditvā yāva arahattā kammaṭṭhānaṃ kathāpetvā upajjhāyaṃ vanditvā pattacīvaramādāya",
  "atk-s0502a0:1525_6": "vihārā nikkhamitvā “sace āsannaṭṭhāne vasissāmi, ñātakā maṃ pakkosissantī”ti vīsati",
  "atk-s0502a0:1525_7": "yojanasataṃ maggaṃ agamāsi. Athekena gāmadvārena gacchanto ekaṃ mahallakapurisaṃ",
  "atk-s0502a0:1525_8": "disvā pucchi – “kiṃ nu kho, mahāupāsaka, imasmiṃ padese vasantānaṃ āraññakavihāro",
  "atk-s0502a0:1525_9": "atthī”ti? “Atthi, bhante”ti. “Tena hi me maggaṃ ācikkhāhī”ti. Mahallakaupāsakassa",
  "atk-s0502a0:1525_10": "pana taṃ disvāva puttasineho udapādi. Athassa tattheva ṭhito anācikkhitvā “ehi, bhante,",
  "atk-s0502a0:1525_11": "ācikkhissāmi te”ti gahetvā agamāsi. Sāmaṇero tena saddhiṃ gacchanto antarāmagge nānāpupphaphalapaṭimaṇḍite",
  "atk-s0502a0:1525_12": "rukkhapabbatapadese disvā “ayaṃ, upāsaka, kiṃ padeso nāma, ayaṃ upāsaka kiṃ padeso",
  "atk-s0502a0:1525_13": "nāmā”ti pucchi. Sopissa tesaṃ nāmāni ācikkhanto āraññakavihāraṃ patvā “idaṃ, bhante,",
  "atk-s0502a0:1525_14": "phāsukaṭṭhānaṃ, idheva vasāhī”ti vatvā, “bhante, ko nāmo tva”nti nāmaṃ pucchitvā",
  "atk-s0502a0:1525_15": "“ahaṃ vanavāsītisso nāma upāsakā”ti vutte, “sve amhākaṃ gāme bhikkhāya carituṃ vaṭṭatī”ti",
  "atk-s0502a0:1525_16": "vatvā nivattitvā antogāmameva gato. “Vanavāsītisso nāma vihāraṃ āgato, tassa yāgubhattādīni",
  "atk-s0502a0:1525_17": "paṭiyādethā”ti manussānaṃ ārocesi.",
  "atk-s0502a0:1526_0": "Sāmaṇero paṭhamameva tisso nāma hutvā tato piṇḍapātadāyakatisso kambaladāyakatisso",
  "atk-s0502a0:1526_1": "vanavāsītissoti tīṇi nāmāni labhitvā sattavassabbhantare cattāri nāmāni labhi. So",
  "atk-s0502a0:1526_2": "punadivase pātova taṃ gāmaṃ piṇḍāya pāvisi. Manussā bhikkhaṃ datvā vandiṃsu. Sāmaṇero",
  "atk-s0502a0:1526_3": "“sukhitā hotha, dukkhā muccathā”ti āha. Ekamanussopi tassa bhikkhaṃ datvā puna gehaṃ",
  "atk-s0502a0:1526_4": "gantuṃ nāsakkhi, sabbeva olokentā aṭṭhaṃsu. Sopi attano yāpanamattameva gaṇhi. Sakalagāmavāsino",
  "atk-s0502a0:1526_5": "tassa pādamūle urena nipajjitvā, “bhante, tumhesu imaṃ temāsaṃ idha vasantesu mayaṃ",
  "atk-s0502a0:1526_6": "tīṇi saraṇāni gahetvā pañcasu sīlesu patiṭṭhāya māsassa aṭṭha uposathakammāni upavasissāma,",
  "atk-s0502a0:1526_7": "idha vasanatthāya no paṭiññaṃ dethā”ti. So upakāraṃ sallakkhetvā tesaṃ paṭiññaṃ datvā",
  "atk-s0502a0:1526_8": "nibaddhaṃ tattheva piṇḍapātacāraṃ cari. Vanditavanditakkhaṇe ca “sukhitā hotha, dukkhā",
  "atk-s0502a0:1526_9": "muccathā”ti padadvayameva kathetvā pakkāmi. So tatthevapaṭhamamāsañca dutiyamāsañca",
  "atk-s0502a0:1526_10": "vītināmetvā tatiyamāse gacchante saha paṭisambhidāhi arahattaṃ pāpuṇi.",
  "atk-s0502a0:1527_0": "Athassa pavāretvā vuṭṭhavassakāle upajjhāyo satthāraṃ upasaṅkamitvā vanditvā āha",
  "atk-s0502a0:1527_1": "– “ahaṃ, bhante, tissasāmaṇerassa santikaṃ gacchāmī”ti. “Gaccha, sāriputtā”ti. So",
  "atk-s0502a0:1527_2": "attano parivāre pañcasate bhikkhū ādāya pakkanto, “āvuso moggallāna, ahaṃ tissasāmaṇerassa",
  "atk-s0502a0:1527_3": "santikaṃ gacchāmī”ti āha. Mahāmoggallānatthero “ahampi, āvuso, gacchāmī”ti pañcahi",
  "atk-s0502a0:1527_4": "bhikkhusatehi saddhiṃ nikkhami. Etenupāyena mahākassapatthero anuruddhatthero upālitthero",
  "atk-s0502a0:1527_5": "puṇṇattheroti sabbe mahāsāvakā pañcahi pañcahi bhikkhusatehi saddhiṃ nikkhamiṃsu.",
  "atk-s0502a0:1527_6": "Sabbepi mahāsāvakānaṃ parivārā cattālīsa bhikkhusahassāni ahesuṃ. Te vīsatiyojanasataṃ",
  "atk-s0502a0:1527_7": "maggaṃ gantvā gocaragāmaṃ sampattā. Sāmaṇerassa nibaddhūpaṭṭhāko upāsako dvāreyeva",
  "atk-s0502a0:1527_8": "disvā paccuggantvā vandi.",
  "atk-s0502a0:1528_0": "Atha naṃ sāriputtatthero pucchi – “atthi nu kho, upāsaka, imasmiṃ padese āraññakavihāro”ti?",
  "atk-s0502a0:1528_1": "“Atthi, bhante”ti. “Sabhikkhuko, abhikkhuko”ti? “Sabhikkhuko, bhante”ti. “Ko nāmo",
  "atk-s0502a0:1528_2": "tattha vasatī”ti? “Vanavāsītisso, bhante”ti. “Tena hi maggaṃ no ācikkhā”ti. “Ke tumhe,",
  "atk-s0502a0:1528_3": "bhante”ti? “Mayaṃ sāmaṇerassa santikaṃ āgatā”ti. Upāsako oloketvā dhammasenāpatiṃ",
  "atk-s0502a0:1528_4": "ādiṃ katvā sabbepi mahāsāvake sañjānitvā nirantaraṃ pītiyā phuṭṭhasarīro hutvā “tiṭṭhatha",
  "atk-s0502a0:1528_5": "tāva, bhante”ti vegena gāmaṃ pavisitvā “ete, ayyā, sāriputtattheraṃ ādiṃ katvā asīti",
  "atk-s0502a0:1528_6": "mahāsāvakā attano attano parivārehi saddhiṃ sāmaṇerassa santikaṃ āgatā, mañcapīṭhapaccattharaṇadīpatelādīni",
  "atk-s0502a0:1528_7": "gahetvā vegena nikkhamathā”ti ugghosesi. Manussā “tāvadeva mañcādīni gahetvā therānaṃ",
  "atk-s0502a0:1528_8": "padānupadikā hutvā therehi saddhiṃyeva vihāraṃ pavisiṃsu. Sāmaṇero bhikkhusaṅghaṃ",
  "atk-s0502a0:1528_9": "sañjānitvā katipayānaṃ mahātherānaṃ pattacīvarāni paṭiggahetvā vattamakāsi. Tassa",
  "atk-s0502a0:1528_10": "therānaṃ vasanaṭṭhānaṃ saṃvidahantassa pattacīvaraṃ paṭisāmentasseva andhakāro jātā”ti.",
  "atk-s0502a0:1528_11": "Sāriputtatthero upāsake āha – “gacchatha, upāsakā, tumhākaṃ andhakāro jāto”ti. “Bhante,",
  "atk-s0502a0:1528_12": "ajja dhammassavanadivaso, na mayaṃ gamissāma, dhammaṃ suṇissāma, ito pubbe dhammassavanampi",
  "atk-s0502a0:1528_13": "natthī”ti. “Tena hi, sāmaṇera, dīpaṃ jāletvā dhammassavanassa kālaṃ ghosehī”ti. So",
  "atk-s0502a0:1528_14": "tathā akāsi. Atha naṃ thero āha – “tissa tava upaṭṭhākā ‘dhammaṃ sotukāmāmhā’ti vadanti,",
  "atk-s0502a0:1528_15": "kathehi tesaṃ dhamma”nti. Upāsakā ekappahāreneva uṭṭhāya, “bhante, amhākaṃ ayyo ‘sukhitā",
  "atk-s0502a0:1528_16": "hotha, dukkhā muccathā’ti imāni dve padāni ṭhapetvā aññaṃ dhammakathaṃ na jānāti,",
  "atk-s0502a0:1528_17": "amhākaṃ aññaṃ dhammakathikaṃ dethā”ti vadiṃsu. “Sāmaṇero pana arahattaṃ patvāpi neva",
  "atk-s0502a0:1528_18": "tesaṃ dhammakathaṃ kathesī”ti.",
  "atk-s0502a0:1529_0": "Tadā pana naṃ upajjhāyo, “sāmaṇera, kathaṃ pana sukhitā honti, ‘kathaṃ pana dukkhā",
  "atk-s0502a0:1529_1": "muccantī’ti imesaṃ no dvinnaṃ padānaṃ atthaṃ kathehī”ti āha. So “sādhu, bhante”ti",
  "atk-s0502a0:1529_2": "cittabījaniṃ gahetvā dhammāsanaṃ āruyha pañcahi nikāyehi atthañca kāraṇañca ākaḍḍhitvā",
  "atk-s0502a0:1529_3": "ghanavassaṃ vassanto cātuddīpakamahāmegho viya khandhadhātuāyatanabodhipakkhiyadhamme",
  "atk-s0502a0:1529_4": "vibhajanto arahattakūṭena dhammakathaṃ kathetvā, “bhante, evaṃ arahattappattassa",
  "atk-s0502a0:1529_5": "sukhaṃ hoti, arahattaṃ pattoyeva dukkhā muccati, sesajanā jātidukkhādīhi ceva nirayadukkhādīhi",
  "atk-s0502a0:1529_6": "ca na parimuccantī”ti āha. “Sādhu, sāmaṇera, sukathito te paṭibhāṇo, idāni sarabhaññaṃ",
  "atk-s0502a0:1529_7": "bhaṇāhī”ti. So sarabhaññampi bhaṇi. Aruṇe uggacchante sāmaṇerassa upaṭṭhākamanussā",
  "atk-s0502a0:1529_8": "dve bhāgā ahesuṃ. Ekacce “na vata no ito pubbe evarūpo kakkhaḷo diṭṭhapubbo. Kathañhi",
  "atk-s0502a0:1529_9": "nāma evarūpaṃ dhammakathaṃ jānanto ettakaṃ kālaṃ mātāpituṭṭhāne ṭhatvā upaṭṭhahantānaṃ",
  "atk-s0502a0:1529_10": "manussānaṃ ekampi dhammapadaṃ na kathesī”ti kujjhiṃsu. Ekacce “lābhā vata no, ye",
  "atk-s0502a0:1529_11": "mayaṃ evarūpaṃ bhadantaṃ guṇaṃ vā aguṇaṃ vā ajānantāpi upaṭṭhahimha, idāni ca panassa",
  "atk-s0502a0:1529_12": "santike dhammaṃ sotuṃ labhimhā”ti tussiṃsu.",
  "atk-s0502a0:1530_0": "Sammāsambuddhopi taṃ divasaṃ paccūsasamaye lokaṃ volokento vanavāsītissassa upaṭṭhāke",
  "atk-s0502a0:1530_1": "attano ñāṇajālassa anto paviṭṭhe disvā “kiṃ nu kho bhavissatī”ti āvajjento imamatthaṃ",
  "atk-s0502a0:1530_2": "upadhāresi “vanavāsītissasāmaṇerassa upaṭṭhākā ekacce tuṭṭhā, ekacce kuddhā, mayhaṃ",
  "atk-s0502a0:1530_3": "puttassa pana sāmaṇerassa kuddhā nirayabhāgino bhavissanti, gantabbameva tattha mayā,",
  "atk-s0502a0:1530_4": "mayi gate sabbepi te sāmaṇere mettacittaṃ katvā dukkhā muccissantī”ti. Tepi manussā",
  "atk-s0502a0:1530_5": "bhikkhusaṅghaṃ nimantetvā gāmaṃ gantvā maṇḍapaṃ kāretvā yāgubhattādīni sampādetvā",
  "atk-s0502a0:1530_6": "āsanāni paññāpetvā saṅghassa āgamanamaggaṃ olokentā nisīdiṃsu. Bhikkhūpi sarīrapaṭijagganaṃ",
  "atk-s0502a0:1530_7": "katvā bhikkhācāravelāya gāmaṃ piṇḍāya pavisantā sāmaṇeraṃ pucchiṃsu – “kiṃ, tissa,",
  "atk-s0502a0:1530_8": "tvaṃ amhehi saddhiṃ gamissasi, udāhu pacchā”ti? “Mama gamanavelāyameva gamissāmi,",
  "atk-s0502a0:1530_9": "gacchatha tumhe, bhante”ti. Bhikkhū pattacīvaramādāya pavisiṃsu.",
  "atk-s0502a0:1531_0": "Satthā jetavanasmiṃyeva cīvaraṃ pārupitvā pattamādāya ekacittakkhaṇeneva gantvā bhikkhūnaṃ",
  "atk-s0502a0:1531_1": "purato ṭhitameva attānaṃ dassesi. “Sammāsambuddho āgato”ti sakalagāmo saṅkhubhitvā",
  "atk-s0502a0:1531_2": "ekakolāhalo ahosi. Manussā udaggacittā buddhappamukhaṃ bhikkhusaṅghaṃ nisīdāpetvā",
  "atk-s0502a0:1531_3": "yāguṃ datvā khajjakaṃ adaṃsu. Sāmaṇero bhatte aniṭṭhiteyeva antogāmaṃ pāvisi. Gāmavāsino",
  "atk-s0502a0:1531_4": "nīharitvā tassa sakkaccaṃ bhikkhaṃ adaṃsu. So yāpanamattaṃ gahetvā satthu santikaṃ",
  "atk-s0502a0:1531_5": "gantvā pattaṃ upanāmesi. Satthā “āhara, tissā”ti hatthaṃ pasāretvā pattaṃ gahetvā",
  "atk-s0502a0:1531_6": "“passa, sāriputta, tava sāmaṇerassa patta”nti therassa dassesi. Thero satthu hatthato",
  "atk-s0502a0:1531_7": "pattaṃ gahetvā sāmaṇerassa datvā “gaccha, attano pattaṭṭhāne nisīditvā bhattakiccaṃ karohī”ti āha.",
  "atk-s0502a0:1532_0": "Gāmavāsino buddhappamukhaṃ bhikkhusaṅghaṃ parivisitvā satthāraṃ vanditvā anumodanaṃ",
  "atk-s0502a0:1532_1": "yāciṃsu. Satthā anumodanaṃ karonto evamāha – “lābhā vata vo upāsakā, ye tumhe attano",
  "atk-s0502a0:1532_2": "kulūpakaṃ sāmaṇeraṃ nissāya sāriputtaṃ moggallānaṃ kassapaṃ anuruddhanti asītimahāsāvake",
  "atk-s0502a0:1532_3": "dassanāya labhatha, ahampi tumhākaṃ kulūpakameva nissāya āgato, buddhadassanampi",
  "atk-s0502a0:1532_4": "vo imaṃ nissāyeva laddhaṃ, lābhā vo, suladdhaṃ vo”ti. Manussā cintayiṃsu – “aho amhākaṃ",
  "atk-s0502a0:1532_5": "lābhā, buddhānañceva bhikkhusaṅghassa ca ārādhanasamatthaṃ amhākaṃ ayyaṃ dassanāya",
  "atk-s0502a0:1532_6": "labhāma, deyyadhammañcassa dātuṃ labhāmā”ti sāmaṇerassa kuddhā manussā tussiṃsu.",
  "atk-s0502a0:1532_7": "Tuṭṭhā manussā bhiyyosomattāya pasīdiṃsu. Anumodanāvasāne bahū sotāpattiphalādīni",
  "atk-s0502a0:1532_8": "pāpuṇiṃsu. Satthā uṭṭhāyāsanā pakkāmi. Manussā satthāraṃ anugantvā vanditvā nivattiṃsu.",
  "atk-s0502a0:1532_9": "Satthā sāmaṇerena saddhiṃ samadhurena gacchanto, “sāmaṇera, ayaṃ padeso konāmo, ayaṃ",
  "atk-s0502a0:1532_10": "padeso konāmo”ti pubbe tassa upāsakena dassitapadese pucchanto agamāsi. Sāmaṇeropi,",
  "atk-s0502a0:1532_11": "“bhante, ayaṃ itthannāmo, ayaṃ itthannāmo”ti ācikkhamānova agamāsi. Satthā tassa",
  "atk-s0502a0:1532_12": "vasanaṭṭhānaṃ gantvā pabbatamatthakaṃ abhiruhi. Tattha ṭhitānaṃ pana mahāsamuddo",
  "atk-s0502a0:1532_13": "paññāyati. Satthā sāmaṇeraṃ pucchi – “tissa, pabbatamatthake ṭhito ito cito ca oloketvā",
  "atk-s0502a0:1532_14": "kiṃ passasī”ti? “Mahāsamuddaṃ, bhante”ti. “Mahāsamuddaṃ disvā kiṃ cintesī”ti? “Mama",
  "atk-s0502a0:1532_15": "dukkhitakāle rodantassa catūhi mahāsamuddehi atirekatarena assunā bhavitabbanti idaṃ,",
  "atk-s0502a0:1532_16": "bhante, cintesi”nti. “Sādhu sādhu, tissa, evametaṃ. Ekekassa hi sattassa dukkhitakāle",
  "atk-s0502a0:1532_17": "paggharitaassūni catūhi mahāsamuddehi atirekatarānevā”ti. Idañca pana vatvā imaṃ gāthamāha –",
  "atk-s0502a0:1533": "“Catūsu samuddesu jalaṃ parittakaṃ,",
  "atk-s0502a0:1534": "Tato bahuṃ assujalaṃ anappakaṃ;",
  "atk-s0502a0:1535": "Dukkhena phuṭṭhassa narassa socanā,",
  "atk-s0502a0:1536": "Kiṃkāraṇā samma tuvaṃ pamajjasī”ti.",
  "atk-s0502a0:1537_0": "Atha naṃ puna pucchi – “tissa, kahaṃ vasasī”ti? “Imasmiṃ pabbhāre, bhante”ti. “Tattha",
  "atk-s0502a0:1537_1": "pana vasanto kiṃ cintesī”ti? “Mayā marantena imasmiṃ ṭhāne katassa sarīranikkhepassa",
  "atk-s0502a0:1537_2": "paricchedo ‘natthī’ti cintesiṃ, bhante”ti. “Sādhu sādhu, tissa, evametaṃ. Imesañhi",
  "atk-s0502a0:1537_3": "sattānaṃ pathaviyaṃ nipajjitvā amataṭṭhānaṃ nāma natthī”ti vatvā –",
  "atk-s0502a0:1538": "“Upasāḷakanāmāni, sahassāni catuddasa;",
  "atk-s0502a0:1539": "Asmiṃ padese daḍḍhāni, natthi loke anāmataṃ.",
  "atk-s0502a0:1540": "“Yamhi saccañca dhammo ca, ahiṃsā saṃyamo damo;",
  "atk-s0502a0:1541": "Etaṃ ariyā sevanti, etaṃ loke anāmata”nti. (jā.1.2.31-32) –",
  "atk-s0502a0:1542_0": "Imaṃ dukanipāte upasāḷakajātakaṃ kathesi. Iti pathaviyaṃ sarīranikkhepaṃ katvā marantesu",
  "atk-s0502a0:1542_1": "sattesu amatapubbapadese marantā nāma natthi, ānandattherasadisā pana amatapubbapadese parinibbāyanti.",
  "atk-s0502a0:1543_0": "Ānandatthero kira vīsavassasatikakāle āyusaṅkhāraṃ olokento parikkhīṇabhāvaṃ ñatvā",
  "atk-s0502a0:1543_1": "“ito sattame divase parinibbāyissāmī”ti ārocesi. Taṃ pavattiṃ sutvā rohiṇīnadiyā",
  "atk-s0502a0:1543_2": "ubhayatīravāsikesu manussesu orimatīravāsikā “mayaṃ therassa bahūpakārā, amhākaṃ",
  "atk-s0502a0:1543_3": "santike parinibbāyissatī”ti vadiṃsu. Paratīravāsikāpi “mayaṃ therassa bahūpakārā,",
  "atk-s0502a0:1543_4": "amhākaṃ santike parinibbāyissatī”ti vadiṃsu. Thero tesaṃ vacanaṃ sutvā “ubhayatīravāsino",
  "atk-s0502a0:1543_5": "mayhaṃ upakārā, ime nāma anupakārāti na sakkā vattuṃ, sacāhaṃ orimatīre parinibbāyissāmi,",
  "atk-s0502a0:1543_6": "paratīravāsino dhātugahaṇatthaṃ tehi saddhiṃ kalahaṃ karissanti. Sace paratīre parinibbāyissāmi,",
  "atk-s0502a0:1543_7": "orimatīravāsinopi tathā karissanti, kalaho uppajjamānopi maṃ nissāyeva uppajjissati,",
  "atk-s0502a0:1543_8": "vūpasamamānopi maṃ nissāyeva vūpasamissatī”ti cintetvā “orimatīravāsinopi mayhaṃ",
  "atk-s0502a0:1543_9": "upakārā, paratīravāsinopi mayhaṃ upakārā, anupakārāpi nāma natthi, orimatīravāsino",
  "atk-s0502a0:1543_10": "orimatīreyeva sannipatantu, paratīravāsinopi paratīreyevā”ti āha. Tato sattame divase",
  "atk-s0502a0:1543_11": "majjhenadiyā sattatālappamāṇe ākāse pallaṅkena nisīditvā mahājanassa dhammaṃ kathetvā",
  "atk-s0502a0:1543_12": "“mama sarīraṃ majjhe bhijjitvā eko bhāgo orimatīre patatu, eko bhāgo paratīre”ti",
  "atk-s0502a0:1543_13": "adhiṭṭhāya yathānisinnova tejodhātuṃ samāpajji, jālā uṭṭhahiṃsu. Sarīraṃ majjhe bhijjitvā",
  "atk-s0502a0:1543_14": "eko bhāgo orimatīre pati, eko bhāgo paratīre. Tato mahājano paridevi, pathaviundriyanasaddo",
  "atk-s0502a0:1543_15": "viya ārodanasaddo ahosi. Satthu parinibbāne ārodanasaddatopi kāruññataro ahosi. Manussā",
  "atk-s0502a0:1543_16": "cattāro māse rodantā paridevantā “satthu pattacīvaraggāhake tiṭṭhante satthu ṭhitakālo",
  "atk-s0502a0:1543_17": "viya no ahosi, idāni no satthā parinibbuto”ti vippalapantā viravantā vicariṃsūti.",
  "atk-s0502a0:1544_0": "Puna satthā sāmaṇeraṃ pucchi – “tissa, imasmiṃ vanasaṇḍe dīpiādīnaṃ saddena bhāyasi,",
  "atk-s0502a0:1544_1": "na bhāyasī”ti? “Na bhāyāmi bhagavā, apica kho pana me etesaṃ saddaṃ sutvā vanarati",
  "atk-s0502a0:1544_2": "nāma uppajjatī”ti vatvā saṭṭhimattāhi gāthāhi vanavaṇṇanaṃ nāma kathesi. Atha naṃ",
  "atk-s0502a0:1544_3": "satthā “tissā”ti āmantesi. “Kiṃ, bhante”ti? “Mayaṃ gacchāma, tvaṃ gamissasi, nivattissasī”ti.",
  "atk-s0502a0:1544_4": "“Mayhaṃ upajjhāye maṃ ādāya gacchante gamissāmi, nivattente nivattissāmi, bhante”ti.",
  "atk-s0502a0:1544_5": "Satthā bhikkhusaṅghena saddhiṃ pakkāmi. Sāmaṇerassa pana nivattitumeva ajjhāsayo,",
  "atk-s0502a0:1544_6": "thero taṃ ñatvā “tissa, sace nivattitukāmo, nivattā”ti āha. So satthārañca bhikkhusaṅghañca",
  "atk-s0502a0:1544_7": "vanditvā nivatti. Satthā jetavanameva agamāsi.",
  "atk-s0502a0:1545_0": "Bhikkhūnaṃ dhammasabhāyaṃ kathā udapādi – “aho vata vanavāsītissasāmaṇero dukkaraṃ",
  "atk-s0502a0:1545_1": "karoti, paṭisandhiggahaṇato paṭṭhāyassa ñātakā sattasu maṅgalesu pañcannaṃ bhikkhusatānaṃ",
  "atk-s0502a0:1545_2": "appodakamadhupāyasameva adaṃsu, pabbajitakāle antovihāre buddhappamukhassa bhikkhusaṅghassa",
  "atk-s0502a0:1545_3": "satta divasāni appodakamadhupāyasameva adaṃsu. Pabbajitvā aṭṭhame divase antogāmaṃ",
  "atk-s0502a0:1545_4": "pavisanto dvīheva divasehi sāṭakasahassena saddhiṃ piṇḍapātasahassaṃ labhi, punekadivasaṃ",
  "atk-s0502a0:1545_5": "kambalasahassaṃ labhi. Itissa idha vasanakāle mahālābhasakkāro uppajji, idāni evarūpaṃ",
  "atk-s0502a0:1545_6": "lābhasakkāraṃ chaḍḍetvā araññaṃ pavisitvā missakāhārena yāpeti, dukkarakārako vata",
  "atk-s0502a0:1545_7": "tissasāmaṇero”ti. Satthā āgantvā, “kāya nuttha, bhikkhave, etarahi kathāya sannisinnā”ti",
  "atk-s0502a0:1545_8": "pucchitvā “imāya nāmā”ti vutte “āma, bhikkhave, lābhūpanisā nāmesā aññā, nibbānagāminī",
  "atk-s0502a0:1545_9": "paṭipadā aññā. ‘Evaṃ lābhaṃ labhissāmī’ti hi āraññikādidhutaṅgasamādānavasena lābhūpanisaṃ",
  "atk-s0502a0:1545_10": "rakkhantassa bhikkhuno cattāro apāyā vivaṭadvārā eva tiṭṭhanti, nibbānagāminiyā pana",
  "atk-s0502a0:1545_11": "paṭipadāya uppannaṃ lābhasakkāraṃ pahāya araññaṃ pavisitvā ghaṭento vāyamanto arahattaṃ",
  "atk-s0502a0:1545_12": "gaṇhātī”ti anusandhiṃ ghaṭetvā dhammaṃ desento imaṃ gāthamāha –",
  "atk-s0502a0:1546": "75.",
  "atk-s0502a0:1547": "“Aññā hi lābhūpanisā, aññā nibbānagāminī;",
  "atk-s0502a0:1548": "Evametaṃ abhiññāya, bhikkhu buddhassa sāvako;",
  "atk-s0502a0:1549": "Sakkāraṃ nābhinandeyya, vivekamanubrūhaye”ti.",
  "atk-s0502a0:1550_0": "Tattha aññā hi lābhūpanisā, aññā nibbānagāminīti lābhūpanisā nāmesā aññā eva, aññā",
  "atk-s0502a0:1550_1": "nibbānagāminī paṭipadā. Lābhuppādakena hi bhikkhunā thokaṃ akusalakammaṃ kātuṃ vaṭṭati,",
  "atk-s0502a0:1550_2": "kāyavaṅkādīni kātabbāni honti. Yasmiñhi kāle kāyavaṅkādīsu kiñci karoti, tadā lābho",
  "atk-s0502a0:1550_3": "uppajjati. Pāyasapātiyañhi vaṅkaṃ akatvā ujukameva hatthaṃ otāretvā ukkhipantassa",
  "atk-s0502a0:1550_4": "hattho makkhitamattakova hoti, vaṅkaṃ katvā otāretvā ukkhipantassa pana pāyasapiṇḍaṃ",
  "atk-s0502a0:1550_5": "uddharantova nikkhamati, evaṃ kāyavaṅkādīni karaṇakāleyeva lābho uppajjati. Ayaṃ",
  "atk-s0502a0:1550_6": "adhammikā lābhūpanissā nāma. Upadhisampadā cīvaradhāraṇaṃ bāhusaccaṃ parivāro araññavāsoti",
  "atk-s0502a0:1550_7": "evarūpehi pana kāraṇehi uppanno lābho dhammiko nāma hoti. Nibbānagāminiṃ paṭipadaṃ",
  "atk-s0502a0:1550_8": "pūrentena pana bhikkhunā kāyavaṅkādīni pahātabbāni. Anandheneva andhena viya, amūgeneva",
  "atk-s0502a0:1550_9": "mūgena viya, abadhireneva badhirena viya bhavituṃ vaṭṭati. Asaṭhena amāyena bhavituṃ",
  "atk-s0502a0:1550_10": "vaṭṭati. Evametanti etaṃ lābhuppādanaṃ paṭipadañca nibbānagāminiṃ paṭipadañca evaṃ",
  "atk-s0502a0:1550_11": "ñatvā sabbesaṃ saṅkhatāsaṅkhatadhammānaṃ bujjhanaṭṭhena buddhassa savanante jātaṭṭhena",
  "atk-s0502a0:1550_12": "ovādānusāsaniṃ vā savanaṭṭhena sāvako bhikkhu adhammikaṃ catupaccayasakkāraṃ nābhinandeyya,",
  "atk-s0502a0:1550_13": "na ceva dhammikaṃ paṭikkoseyya, kāyavivekādikaṃ vivekaṃ anubrūhaye. Tattha kāyavivekoti",
  "atk-s0502a0:1550_14": "kāyassa ekībhāvo. Cittavivekoti aṭṭha samāpattiyo. Upadhivivekoti nibbānaṃ. Tesu",
  "atk-s0502a0:1550_15": "kāyaviveko gaṇasaṅgaṇikaṃ vinodeti, cittaviveko kilesasaṅgaṇikaṃ vinodeti, upadhiviveko",
  "atk-s0502a0:1550_16": "saṅkhārasaṅgaṇikaṃ vinodeti. Kāyaviveko cittavivekassa paccayo hoti, cittaviveko",
  "atk-s0502a0:1550_17": "upadhivivekassa paccayo hoti. Vuttampihetaṃ –",
  "atk-s0502a0:1551": "“Kāyaviveko ca vivekaṭṭhakāyānaṃ nekkhammābhiratānaṃ, cittaviveko ca parisuddhacittānaṃ paramavodānappattānaṃ, upadhiviveko ca nirupadhīnaṃ puggalānaṃ visaṅkhāragatāna”nti. –",
  "atk-s0502a0:1552": "Imaṃ tividhampi vivekaṃ brūheyya vaḍḍheyya, upasampajja vihareyyāti attho.",
  "atk-s0502a0:1553": "Desanāvasāne bahū sotāpattiphalādīni pāpuṇiṃsūti.",
  "atk-s0502a0:1554": "Vanavāsītissasāmaṇeravatthu pannarasamaṃ.",
  "atk-s0502a0:1555": "Bālavaggavaṇṇanā niṭṭhitā.",
  "atk-s0502a0:1556": "Pañcamo vaggo.",
  "atk-s0502a0:1557": "6. Paṇḍitavaggo",
  "atk-s0502a0:1558": "1. Rādhattheravatthu",
  "atk-s0502a0:1559": "Nidhīnaṃva pavattāranti imaṃ dhammadesanaṃ satthā jetavane viharanto āyasmantaṃ rādhattheraṃ ārabbha kathesi.",
  "atk-s0502a0:1560_0": "So kira gihikāle sāvatthiyaṃ duggatabrāhmaṇo ahosi. So “bhikkhūnaṃ santike jīvissāmī”ti",
  "atk-s0502a0:1560_1": "cintetvā vihāraṃ gantvā appaharitakaṃ karonto pariveṇaṃ sammajjanto mukhadhovanādīni",
  "atk-s0502a0:1560_2": "dadanto antovihāreyeva vasi. Bhikkhūpi naṃ saṅgaṇhiṃsu, pabbājetuṃ pana na icchanti.",
  "atk-s0502a0:1560_3": "So pabbajjaṃ alabhamāno kiso ahosi. Athekadivasaṃ satthā paccūsakāle lokaṃ volokento",
  "atk-s0502a0:1560_4": "taṃ brāhmaṇaṃ disvā “kiṃ nu kho”ti upadhārento “arahā bhavissatī”ti ñatvā sāyanhasamaye",
  "atk-s0502a0:1560_5": "vihāracārikaṃ caranto viya brāhmaṇassa santikaṃ gantvā, “brāhmaṇa, kiṃ karonto vicarasī”ti",
  "atk-s0502a0:1560_6": "āha. “Bhikkhūnaṃ vattapaṭivattaṃ karonto, bhante”ti. “Labhasi nesaṃ santikā saṅgaha”nti?",
  "atk-s0502a0:1560_7": "“Āma, bhante, āhāramattaṃ labhāmi, na pana maṃ pabbājentī”ti. Satthā etasmiṃ nidāne",
  "atk-s0502a0:1560_8": "bhikkhusaṅghaṃ sannipātāpetvā tamatthaṃ pucchitvā, “bhikkhave, atthi koci imassa",
  "atk-s0502a0:1560_9": "brāhmaṇassa adhikāraṃ saratī”ti pucchi. Sāriputtatthero “ahaṃ, bhante, sarāmi, ayaṃ",
  "atk-s0502a0:1560_10": "me rājagahe piṇḍāya carantassa attano abhihaṭaṃ kaṭacchubhikkhaṃ dāpesi, imamassāhaṃ",
  "atk-s0502a0:1560_11": "adhikāraṃ sarāmī”ti āha. So satthārā “kiṃ pana te, sāriputta, evaṃ katūpakāraṃ dukkhato",
  "atk-s0502a0:1560_12": "mocetuṃ na vaṭṭatī”ti vutte, “sādhu, bhante, pabbājessāmī”ti taṃ brāhmaṇaṃ pabbājesi.",
  "atk-s0502a0:1560_13": "Tassa bhattagge āsanapariyante āsanaṃ pāpuṇāti, yāgubhattādīhipi kilamati. Thero",
  "atk-s0502a0:1560_14": "taṃ ādāya cārikaṃ pakkāmi, abhikkhaṇañca naṃ “idaṃ te kattabbaṃ, idaṃ te na kattabba”nti",
  "atk-s0502a0:1560_15": "ovadi anusāsi. So suvaco ahosi padakkhiṇaggāhī. Tasmā yathānusiṭṭhaṃ paṭipajjamāno",
  "atk-s0502a0:1560_16": "katipāheneva arahattaṃ pāpuṇi.",
  "atk-s0502a0:1561_0": "Thero taṃ ādāya satthu santikaṃ gantvā vanditvā nisīdi. Atha naṃ satthā paṭisanthāraṃ",
  "atk-s0502a0:1561_1": "katvā āha – “suvaco nu kho, sāriputta, te antevāsiko”ti. “Āma, bhante, ativiya suvaco,",
  "atk-s0502a0:1561_2": "kismiñci dose vuccamāne na kuddhapubbo”ti. “Sāriputta, evarūpe saddhivihārike labhanto",
  "atk-s0502a0:1561_3": "kittake gaṇheyyāsī”ti? “Bhante, bahukepi gaṇheyyamevā”ti. Athekadivasaṃ dhammasabhāya",
  "atk-s0502a0:1561_4": "kathaṃ samuṭṭhāpesuṃ – “sāriputtatthero kira kataññū katavedī, kaṭacchubhikkhāmattaṃ",
  "atk-s0502a0:1561_5": "upakāraṃ saritvā duggatabrāhmaṇaṃ pabbājesi. Theropi ovādakkhamo ovādakkhamameva",
  "atk-s0502a0:1561_6": "labhī”ti. Satthā tesaṃ kathaṃ sutvā “na, bhikkhave, idāneva, pubbepi sāriputto kataññū",
  "atk-s0502a0:1561_7": "katavedīyevā”ti vatvā tamatthaṃ pakāsetuṃ –",
  "atk-s0502a0:1562": "“Alīnacittaṃ nissāya, pahaṭṭhā mahatī camū;",
  "atk-s0502a0:1563": "Kosalaṃ senāsantuṭṭhaṃ, jīvaggāhaṃ agāhayi.",
  "atk-s0502a0:1564": "“Evaṃ nissayasampanno, bhikkhu āraddhavīriyo;",
  "atk-s0502a0:1565": "Bhāvayaṃ kusalaṃ dhammaṃ, yogakkhemassa pattiyā;",
  "atk-s0502a0:1566": "Pāpuṇe anupubbena, sabbasaṃyojanakkhaya”nti. –",
  "atk-s0502a0:1567_0": "Imaṃ dukanipāte alīnacittajātakaṃ vitthāretvā kathesi. Tadā kira vaḍḍhakīhi pādassa",
  "atk-s0502a0:1567_1": "arogakaraṇabhāvena kahaṃ attano upakāraṃ ñatvā sabbasetassa hatthipotakassa dāyako",
  "atk-s0502a0:1567_2": "ekacāriko hatthī sāriputtatthero ahosīti evaṃ theraṃ ārabbha jātakaṃ kathetvā rādhattheraṃ",
  "atk-s0502a0:1567_3": "ārabbha, “bhikkhave, bhikkhunā nāma rādhena viya suvacena bhavitabbaṃ, dosaṃ dassetvā",
  "atk-s0502a0:1567_4": "ovadiyamānenapi na kujjhitabbaṃ, ovādadāyako pana nidhiācikkhaṇako viya daṭṭhabbo”ti",
  "atk-s0502a0:1567_5": "vatvā anusandhiṃ ghaṭetvā dhammaṃ desento imaṃ gāthamāha –",
  "atk-s0502a0:1568": "76.",
  "atk-s0502a0:1569": "“Nidhīnaṃva pavattāraṃ, yaṃ passe vajjadassinaṃ;",
  "atk-s0502a0:1570": "Niggayhavādiṃ medhāviṃ, tādisaṃ paṇḍitaṃ bhaje;",
  "atk-s0502a0:1571": "Tādisaṃ bhajamānassa, seyyo hoti na pāpiyo”ti.",
  "atk-s0502a0:1572_0": "Tattha nidhīnanti tattha tattha nidahitvā ṭhapitānaṃ hiraññasuvaṇṇādipūrānaṃ nidhikumbhīnaṃ.",
  "atk-s0502a0:1572_1": "Pavattāranti kicchajīvike duggatamanusse anukampaṃ katvā “ehi, sukhena jīvanūpāyaṃ",
  "atk-s0502a0:1572_2": "dassessāmī”ti nidhiṭṭhānaṃ netvā hatthaṃ pasāretvā “imaṃ gahetvā sukhena jīvā”ti",
  "atk-s0502a0:1572_3": "ācikkhitāraṃ viya. Vajjadassinanti dve vajjadassino “iminā naṃ asāruppena vā khalitena",
  "atk-s0502a0:1572_4": "vā saṅghamajjhe niggaṇhissāmī”ti randhagavesako ca, aññātaṃ ñāpanatthāya ñātaṃ anuggahaṇatthāya",
  "atk-s0502a0:1572_5": "sīlādīnamassa vuddhikāmatāya taṃ taṃ vajjaṃ olokanena ullumpanasabhāvasaṇṭhito ca.",
  "atk-s0502a0:1572_6": "Ayaṃ idha adhippeto. Yathā hi duggatamanusso “imaṃ gaṇhāhī”ti tajjetvāpi pothetvāpi",
  "atk-s0502a0:1572_7": "nidhiṃ dassente kopaṃ na karoti, pamudito eva hoti, evameva evarūpe puggale asāruppaṃ",
  "atk-s0502a0:1572_8": "vā khalitaṃ vā disvā ācikkhante kopo na kātabbo, tuṭṭheneva bhavitabbaṃ, “bhante,",
  "atk-s0502a0:1572_9": "mahantaṃ vo kammaṃ kataṃ, mayhaṃ ācariyupajjhāyaṭṭhāne ṭhatvā ovadantehi punapi maṃ",
  "atk-s0502a0:1572_10": "vadeyyāthā”ti pavāretabbameva. Niggayhavādinti ekacco hi saddhivihārikādīnaṃ asāruppaṃ",
  "atk-s0502a0:1572_11": "vā khalitaṃ vā disvā “ayaṃ me mukhodakadānādīhi sakkaccaṃ upaṭṭhahati, sace naṃ vakkhāmi,",
  "atk-s0502a0:1572_12": "na maṃ upaṭṭhahissati, evaṃ me parihāni bhavissatī”ti vatthuṃ avisahanto na niggayhavādī",
  "atk-s0502a0:1572_13": "nāma hoti. So imasmiṃ sāsane kacavaraṃ ākirati. Yo pana tathārūpaṃ vajjaṃ disvā vajjānurūpaṃ",
  "atk-s0502a0:1572_14": "tajjento paṇāmento daṇḍakammaṃ karonto vihārā taṃ nīharanto sikkhāpeti, ayaṃ niggayhavādī",
  "atk-s0502a0:1572_15": "nāma seyyathāpi sammāsambuddho. Vuttañhetaṃ – “niggayha niggayhāhaṃ, ānanda, vakkhāmi,",
  "atk-s0502a0:1572_16": "pavayha pavayha, ānanda, vakkhāmi, yo sāro so ṭhassatī”ti. Medhāvinti dhammojapaññāya",
  "atk-s0502a0:1572_17": "samannāgataṃ. Tādisanti evarūpaṃ paṇḍitaṃ bhajeyya payirupāseyya. Tādisañhi ācariyaṃ",
  "atk-s0502a0:1572_18": "bhajamānassa antevāsikassa seyyo hoti, na pāpiyo vaḍḍhiyeva hoti, no parihānīti.",
  "atk-s0502a0:1573": "Desanāpariyosāne bahū sotāpattiphalādīni pāpuṇiṃsūti.",
  "atk-s0502a0:1574": "Rādhattheravatthu paṭhamaṃ.",
  "atk-s0502a0:1575": "2. Assajipunabbasukavatthu",
  "atk-s0502a0:1576": "Ovadeyyānusāseyyāti imaṃ dhammadesanaṃ satthā jetavane viharanto assajipunabbasukabhikkhū ārabbha kathesi. Desanā pana kīṭāgirismiṃ samuṭṭhitā.",
  "atk-s0502a0:1577_0": "Te kira dve bhikkhū kiñcāpi aggasāvakānaṃ saddhivihārikā, alajjino pana ahesuṃ pāpabhikkhū.",
  "atk-s0502a0:1577_1": "Te pāpakehi attano parivārehi pañcahi bhikkhusatehi saddhiṃ kīṭāgirismiṃ viharantā",
  "atk-s0502a0:1577_2": "“mālāvacchaṃ ropentipi ropāpentipī”tiādikaṃ nānappakāraṃ anācāraṃ karontā kuladūsakakammaṃ",
  "atk-s0502a0:1577_3": "katvā tato uppannehi paccayehi jīvikaṃ kappentā taṃ āvāsaṃ pesalānaṃ bhikkhūnaṃ anāvāsaṃ",
  "atk-s0502a0:1577_4": "akaṃsu. Satthā taṃ pavattiṃ sutvā tesaṃ pabbājanīyakammakaraṇatthāya saparivāre dve",
  "atk-s0502a0:1577_5": "aggasāvake āmantetvā “gacchatha, sāriputtā, tesu ye tumhākaṃ vacanaṃ na karonti,",
  "atk-s0502a0:1577_6": "tesaṃ pabbājanīyakammaṃ karotha, ye pana karonti, te ovadatha anusāsatha. Ovadanto",
  "atk-s0502a0:1577_7": "hi anusāsanto apaṇḍitānaṃyeva appiyo hoti amanāpo, paṇḍitānaṃ pana piyo hoti manāpo”ti",
  "atk-s0502a0:1577_8": "anusandhiṃ ghaṭetvā dhammaṃ desento imaṃ gāthamāha –",
  "atk-s0502a0:1578": "77.",
  "atk-s0502a0:1579": "“Ovadeyyānusāseyya, asabbhā ca nivāraye;",
  "atk-s0502a0:1580": "Satañhi so piyo hoti, asataṃ hoti appiyo”ti.",
  "atk-s0502a0:1581_0": "Tattha ovadeyyāti uppanne vatthusmiṃ vadanto ovadati nāma, anuppanne vatthusmiṃ “ayasopi",
  "atk-s0502a0:1581_1": "te siyā”tiādivasena anāgataṃ dassento anusāsati nāma. Sammukhā vadanto ovadati nāma,",
  "atk-s0502a0:1581_2": "parammukhā dūtaṃ vā sāsanaṃ vā pesento anusāsati nāma. Sakiṃ vadanto ovadati nāma,",
  "atk-s0502a0:1581_3": "punappunaṃ vadanto anusāsati nāma. Ovadanto eva vā anusāsati nāmāti evaṃ ovadeyya",
  "atk-s0502a0:1581_4": "anusāseyya. Asabbhā cāti akusaladhammā ca nivāreyya, kusaladhamme patiṭṭhāpeyyāti",
  "atk-s0502a0:1581_5": "attho. Satañhi so piyo hotīti so evarūpo puggalo buddhādīnaṃ sappurisānaṃ piyo hoti.",
  "atk-s0502a0:1581_6": "Ye pana adiṭṭhadhammā avitiṇṇaparalokā āmisacakkhukā jīvikatthāya pabbajitā, tesaṃ",
  "atk-s0502a0:1581_7": "asataṃ so ovādako anusāsako, “‘na tvaṃ amhākaṃ upajjhāyo, na ācariyo, kasmā amhe",
  "atk-s0502a0:1581_8": "ovadasī’ti evaṃ mukhasattīhi vijjhantānaṃ appiyo hotī”ti.",
  "atk-s0502a0:1582_0": "Desanāvasāne bahū sotāpattiphalādīni pāpuṇiṃsūti. Sāriputtamoggallānāpi tattha gantvā",
  "atk-s0502a0:1582_1": "te bhikkhū ovadiṃsu anusāsiṃsu. Tesu ekacce ovādaṃ sampaṭicchitvā sammā vattiṃsu,",
  "atk-s0502a0:1582_2": "ekacce vibbhamiṃsu, ekacce pabbājanīyakammaṃ pāpuṇiṃsūti.",
  "atk-s0502a0:1583": "Assajipunabbasukavatthu dutiyaṃ.",
  "atk-s0502a0:1584": "3. Channattheravatthu",
  "atk-s0502a0:1585": "Na bhaje pāpake mitteti imaṃ dhammadesanaṃ satthā jetavane viharanto channattheraṃ ārabbha kathesi.",
  "atk-s0502a0:1586_0": "So kira āyasmā “ahaṃ amhākaṃ ayyaputtena saddhiṃ mahābhinikkhamanaṃ nikkhanto tadā",
  "atk-s0502a0:1586_1": "aññaṃ ekampi na passāmi, idāni pana ‘ahaṃ sāriputto nāma, ahaṃ moggallāno nāma, mayaṃ",
  "atk-s0502a0:1586_2": "aggasāvakamhā’ti vatvā ime vicarantī”ti dve aggasāvake akkosati. Satthā bhikkhūnaṃ",
  "atk-s0502a0:1586_3": "santikā taṃ pavattiṃ sutvā channattheraṃ pakkosāpetvā ovadati. So taṅkhaṇeyeva tuṇhī",
  "atk-s0502a0:1586_4": "hutvā puna gantvā there akkosatiyeva. Evaṃ yāvatatiyaṃ akkosantaṃ pakkosāpetvā satthā",
  "atk-s0502a0:1586_5": "ovaditvā “channa, dve aggasāvakā nāma tuyhaṃ kalyāṇamittā uttamapurisā, evarūpe kalyāṇamitte",
  "atk-s0502a0:1586_6": "sevassu bhajassū”ti vatvā dhammaṃ desento imaṃ gāthamāha –",
  "atk-s0502a0:1587": "78.",
  "atk-s0502a0:1588": "“Na bhaje pāpake mitte, na bhaje purisādhame;",
  "atk-s0502a0:1589": "Bhajetha mitte kalyāṇe, bhajetha purisuttame”ti.",
  "atk-s0502a0:1590_0": "Tassattho – kāyaduccaritādiakusalakammābhiratā pāpamittā nāma. Sandhicchedanādike",
  "atk-s0502a0:1590_1": "vā ekavīsatianesanādibhede vā aṭṭhāne niyojakā purisādhamā nāma. Ubhopi vā ete pāpamittā",
  "atk-s0502a0:1590_2": "ceva purisādhamā ca, te na bhajeyya na payirupāseyya, viparītā pana kalyāṇamittā",
  "atk-s0502a0:1590_3": "ceva sappurisā ca, te bhajetha payirupāsethāti.",
  "atk-s0502a0:1591": "Desanāvasāne bahū sotāpattiphalādīni pāpuṇiṃsūti.",
  "atk-s0502a0:1592_0": "Channatthero pana taṃ ovādaṃ sutvāpi purimanayeneva bhikkhū akkosati paribhāsati.",
  "atk-s0502a0:1592_1": "Punapi satthu ārocesuṃ. Satthā, “bhikkhave, mayi dharante channaṃ sikkhāpetuṃ na",
  "atk-s0502a0:1592_2": "sakkhissatha, mayi pana parinibbute sakkhissathā”ti vatvā parinibbānakāle āyasmatā",
  "atk-s0502a0:1592_3": "ānandena, “bhante, kathaṃ channatthere amhehi paṭipajjitabba”nti vutte, “ānanda,",
  "atk-s0502a0:1592_4": "channassa bhikkhuno brahmadaṇḍo dātabbo”ti āṇāpesi. So satthari parinibbute ānandattherena",
  "atk-s0502a0:1592_5": "ārocitaṃ brahmadaṇḍaṃ sutvā dukkhī dummano tikkhattuṃ mucchito patitvā “mā maṃ, bhante,",
  "atk-s0502a0:1592_6": "nāsayitthā”ti yācitvā sammā vattaṃ pūrento na cirasseva saha paṭisambhidāhi arahattaṃ pāpuṇīti.",
  "atk-s0502a0:1593": "Channattheravatthu tatiyaṃ.",
  "atk-s0502a0:1594": "4. Mahākappinattheravatthu",
  "atk-s0502a0:1595": "Dhammapīti sukhaṃ setīti imaṃ dhammadesanaṃ satthā jetavane viharanto mahākappinattheraṃ ārabbha kathesi.",
  "atk-s0502a0:1596_0": "Tatrāyaṃ anupubbī kathā – atīte kira āyasmā mahākappino padumuttarabuddhassa pādamūle",
  "atk-s0502a0:1596_1": "katābhinīhāro saṃsāre saṃsaranto bārāṇasito avidūre ekasmiṃ pesakāragāme jeṭṭhakapesakāro",
  "atk-s0502a0:1596_2": "hutvā nibbatti. Tadā sahassamattā paccekabuddhā aṭṭha māse himavante vasitvā vassike",
  "atk-s0502a0:1596_3": "cattāro māse janapade vasanti. Te ekavāraṃ bārāṇasiyā avidūre otaritvā “senāsanakaraṇatthāya",
  "atk-s0502a0:1596_4": "hatthakammaṃ yācathā”ti rañño santikaṃ aṭṭha paccekabuddhe pahiṇiṃsu. Tadā pana rañño",
  "atk-s0502a0:1596_5": "vappamaṅgalakālo hoti. So “paccekabuddhā kira āgatā”ti sutvā tasmiṃ khaṇe nikkhamitvā",
  "atk-s0502a0:1596_6": "āgatakāraṇaṃ pucchitvā “ajja, bhante, okāso natthi, sve amhākaṃ vappamaṅgalaṃ, tatiyadivase",
  "atk-s0502a0:1596_7": "karissāmī”ti vatvā paccekabuddhe animantetvāva pāvisi. Paccekabuddhā “aññattha gamissāmā”ti",
  "atk-s0502a0:1596_8": "pakkamiṃsu. Tasmiṃ khaṇe jeṭṭhapesakārassa bhariyā kenacideva karaṇīyena bārāṇasiṃ",
  "atk-s0502a0:1596_9": "gacchantī te paccekabuddhe disvā vanditvā “kiṃ, bhante, avelāya, ayyā, āgatā”ti pucchitvā",
  "atk-s0502a0:1596_10": "ādito paṭṭhāya kathesuṃ. Taṃ pavattiṃ sutvā saddhāsampannā ñāṇasampannā itthī “sve,",
  "atk-s0502a0:1596_11": "bhante, amhākaṃ bhikkhaṃ gaṇhathā”ti nimantesi. “Bahukā mayaṃ bhaginī”ti. “Kittakā,",
  "atk-s0502a0:1596_12": "bhante”ti? “Sahassamattā”ti. “Bhante, imasmiṃ gāme sahassapesakārā vasimha. Ekeko",
  "atk-s0502a0:1596_13": "ekekassa bhikkhaṃ dassati, bhikkhaṃ adhivāsetha, ahameva vo vasanaṭṭhānampi kāressāmī”ti",
  "atk-s0502a0:1596_14": "āha. Paccekabuddhā adhivāsayiṃsu.",
  "atk-s0502a0:1597_0": "Sā gāmaṃ pavisitvā ugghosesi – “ahaṃ sahassamatte paccekabuddhe disvā nimantayiṃ,",
  "atk-s0502a0:1597_1": "ayyānaṃ nisīdanaṭṭhānaṃ saṃvidahatha, yāgubhattādīni sampādethā”ti. Gāmamajjhe maṇḍapaṃ",
  "atk-s0502a0:1597_2": "kāretvā āsanāni paññāpetvā punadivase paccekabuddhe nisīdāpetvā paṇītena khādanīyena",
  "atk-s0502a0:1597_3": "bhojanīyena parivisitvā bhattakiccāvasāne tasmiṃ gāme sabbā itthiyo ādāya tāhi saddhiṃ",
  "atk-s0502a0:1597_4": "paccekabuddhe vanditvā, “bhante, temāsaṃ vasanatthāya paṭiññaṃ dethā”ti tesaṃ paṭiññaṃ",
  "atk-s0502a0:1597_5": "gahetvā puna gāme ugghosesi – “ammatātā, ekekakulato ekeko puriso pharasuvāsiādīni",
  "atk-s0502a0:1597_6": "gahetvā araññaṃ pavisitvā dabbasambhāre āharitvā ayyānaṃ vasanaṭṭhānaṃ karotū”ti.",
  "atk-s0502a0:1597_7": "Gāmavāsino tassāyeva vacanaṃ sutvā ekeko ekekaṃ katvā saddhiṃ rattiṭṭhānadivāṭṭhānehi",
  "atk-s0502a0:1597_8": "paṇṇasālasahassaṃ kāretvā attano attano paṇṇasālāyaṃ vassūpagate paccekabuddhe “ahaṃ",
  "atk-s0502a0:1597_9": "sakkaccaṃ upaṭṭhahissāmi, ahaṃ sakkaccaṃ upaṭṭhahissāmī”ti upaṭṭhahiṃsu. Vassaṃvuṭṭhakāle",
  "atk-s0502a0:1597_10": "“attano attano paṇṇasālāya vassaṃvuṭṭhānaṃ paccekabuddhānaṃ cīvarasāṭake sajjethā”ti",
  "atk-s0502a0:1597_11": "samādapetvā ekekassa sahassasahassamūlaṃ cīvaraṃ dāpesi. Paccekabuddhā vuṭṭhavassā",
  "atk-s0502a0:1597_12": "anumodanaṃ katvā pakkamiṃsu.",
  "atk-s0502a0:1598_0": "Gāmavāsinopi idaṃ puññakammaṃ katvā ito cutā tāvatiṃsabhavane nibbattitvā gaṇadevaputtā",
  "atk-s0502a0:1598_1": "nāma ahesuṃ. Te tattha dibbasampattiṃ anubhavitvā kassapasammāsambuddhakāle bārāṇasiyaṃ",
  "atk-s0502a0:1598_2": "kuṭumbikagehesu nibbattiṃsu. Jeṭṭhakapesakāro jeṭṭhakakuṭumbikassa putto ahosi. Bhariyāpissa",
  "atk-s0502a0:1598_3": "jeṭṭhakakuṭumbikasseva dhītā ahosi. Tā sabbāpi vayappattā parakulaṃ gacchantiyo tesaṃ",
  "atk-s0502a0:1598_4": "tesaṃyeva gehāni agamiṃsu. Athekadivasaṃ vihāre dhammassavanaṃ saṅghuṭṭhaṃ. “Satthā",
  "atk-s0502a0:1598_5": "dhammaṃ desessatī”ti sutvā sabbepi te kuṭumbikā “dhammaṃ sossāmā”ti bhariyāhi saddhiṃ",
  "atk-s0502a0:1598_6": "vihāraṃ agamiṃsu. Tesaṃ vihāramajjhaṃ paviṭṭhakkhaṇe vassaṃ uṭṭhahi. Yesaṃ kulūpakā",
  "atk-s0502a0:1598_7": "vā ñātisāmaṇerādayo vā atthi, te tesaṃ pariveṇāni pavisiṃsu. Te pana tathārūpānaṃ",
  "atk-s0502a0:1598_8": "natthitāya katthaci, pavisituṃ avisahantā vihāramajjheyeva aṭṭhaṃsu. Atha ne jeṭṭhakakuṭumbiko",
  "atk-s0502a0:1598_9": "āha – “passatha amhākaṃ vippakāraṃ, kulaputtehi nāma ettakena lajjituṃ yutta”nti.",
  "atk-s0502a0:1598_10": "“Ayya, kiṃ pana karomā”ti? “Mayaṃ vissāsikaṭṭhānassa abhāvena imaṃ vippakāraṃ pattā,",
  "atk-s0502a0:1598_11": "sabbe dhanaṃ saṃharitvā pariveṇaṃ karomā”ti. “Sādhu, ayyā”ti jeṭṭhako sahassaṃ adāsi,",
  "atk-s0502a0:1598_12": "sesā pañca pañca satāni. Itthiyo aḍḍhateyyāni aḍḍhateyyāni satāni. Te taṃ dhanaṃ",
  "atk-s0502a0:1598_13": "saṃharitvā sahassakūṭāgāraparivāraṃ satthu vasanatthāya mahāpariveṇaṃ nāma ārabhiṃsu.",
  "atk-s0502a0:1598_14": "Navakammassa mahantatāya dhane appahonte pubbe dinnadhanato puna upaḍḍhūpaḍḍhaṃ adaṃsu.",
  "atk-s0502a0:1598_15": "Niṭṭhite pariveṇe vihāramahaṃ karontā buddhappamukhassa bhikkhusaṅghassa sattāhaṃ",
  "atk-s0502a0:1598_16": "mahādānaṃ datvā vīsatiyā bhikkhusahassānaṃ cīvarāni sajjiṃsu.",
  "atk-s0502a0:1599_0": "Jeṭṭhakakuṭumbikassa pana bhariyā sabbehi samānaṃ akatvā attano paññāya ṭhitā “atirekataraṃ",
  "atk-s0502a0:1599_1": "katvā satthāraṃ pūjessāmī”ti anojapupphavaṇṇena sahassamūlena sāṭakena saddhiṃ anojapupphacaṅkoṭakaṃ",
  "atk-s0502a0:1599_2": "gahetvā anumodanakāle satthāraṃ anojapupphehi pūjetvā taṃ sāṭakaṃ satthu pādamūle",
  "atk-s0502a0:1599_3": "ṭhapetvā, “bhante, nibbattanibbattaṭṭhāne anojapupphavaṇṇaṃyeva me sarīraṃ hotu,",
  "atk-s0502a0:1599_4": "anojā eva ca me nāmaṃ hotū”ti patthanaṃ paṭṭhapesi. Satthā “evaṃ hotū”ti anumodanaṃ",
  "atk-s0502a0:1599_5": "akāsi. Te sabbepi yāvatāyukaṃ ṭhatvā tato cutā devaloke nibbattitvā imasmiṃ buddhuppāde",
  "atk-s0502a0:1599_6": "devalokā cavitvā jeṭṭhakakuṭumbiko kukkuṭavatīnagare rājakule nibbattitvā vayappatto",
  "atk-s0502a0:1599_7": "mahākappinarājā nāma ahosi, sesā amaccakule nibbattiṃsu. Jeṭṭhakakuṭumbikassa bhariyā",
  "atk-s0502a0:1599_8": "maddaraṭṭhe sāgalanagare rājakule nibbatti, anojapupphavaṇṇamevassā sarīraṃ ahosi,",
  "atk-s0502a0:1599_9": "anojātvevassā nāmaṃ kariṃsu. Sā vayappattā mahākappinarañño gehaṃ gantvā anojādevī",
  "atk-s0502a0:1599_10": "nāma ahosi. Sesitthiyopi amaccakulesu nibbattitvā vayappattā tesaṃyeva amaccaputtānaṃ",
  "atk-s0502a0:1599_11": "gehāni agamaṃsu. Te sabbe rañño sampattisadisaṃ sampattiṃ anubhaviṃsu. Yadā rājā",
  "atk-s0502a0:1599_12": "sabbālaṅkārapaṭimaṇḍito hatthiṃ abhiruhitvā vicari, tadā tepi tatheva vicaranti.",
  "atk-s0502a0:1599_13": "Tasmiṃ assena vā rathena vā vicarante tepi tatheva vicaranti? Evaṃ te ekato hutvā",
  "atk-s0502a0:1599_14": "katānaṃ puññānaṃ ānubhāvena ekatova sampattiṃ anubhaviṃsu. Rañño pana balo, balavāhano,",
  "atk-s0502a0:1599_15": "puppho, pupphavāhano, supattoti pañca assā honti. Rājā tesu supattaṃ assaṃ sayaṃ",
  "atk-s0502a0:1599_16": "ārohati, itare cattāro assārohānaṃ sāsanāharaṇatthāya adāsi. Rājā te pātova bhojetvā",
  "atk-s0502a0:1599_17": "“gacchatha dve vā tīṇi vā yojanāni āhiṇḍitvā buddhassa vā dhammassa vā saṅghassa",
  "atk-s0502a0:1599_18": "vā uppannabhāvaṃ ñatvā mayhaṃ sukhasāsanaṃ āharathā”ti pesesi. Te catūhi dvārehi",
  "atk-s0502a0:1599_19": "nikkhamitvā tīṇi yojanāni āhiṇḍitvā sāsanaṃ alabhitvā paccāgacchanti.",
  "atk-s0502a0:1600_0": "Athekadivasaṃ rājā supattaṃ assaṃ āruyha amaccasahassaparivuto uyyānaṃ gacchanto",
  "atk-s0502a0:1600_1": "kilantarūpe pañcasatavāṇijake nagaraṃ pavisante disvā “ime addhānakilantā, addhā",
  "atk-s0502a0:1600_2": "imesaṃ santikā ekaṃ bhaddakaṃ sāsanaṃ sossāmī”ti te pakkosāpetvā “kuto āgacchathā”ti",
  "atk-s0502a0:1600_3": "pucchi. “Atthi, deva, ito vīsatiyojanasatamatthake sāvatthi nāma nagaraṃ, tato āgacchāmā”ti.",
  "atk-s0502a0:1600_4": "“Atthi pana vo padese kiñci sāsanaṃ uppanna”nti. “Deva, aññaṃ kiñci natthi, sammāsambuddho",
  "atk-s0502a0:1600_5": "pana uppanno”ti. Rājā tāvadeva pañcavaṇṇāya pītiyā phuṭṭhasarīro kiñci sallakkhetuṃ",
  "atk-s0502a0:1600_6": "asakkonto muhuttaṃ vītināmetvā, “tātā, kiṃ vadethā”ti pucchi. “Buddho, deva, uppanno”ti.",
  "atk-s0502a0:1600_7": "Rājā dutiyampi tatiyampi tatheva vītināmetvā catutthe vāre “kiṃ vadetha, tātā”ti",
  "atk-s0502a0:1600_8": "pucchitvā “buddho, deva, uppanno”ti vutte, “tātā, vo satasahassaṃ dadāmī”ti vatvā",
  "atk-s0502a0:1600_9": "“aññampi kiñci sāsanaṃ atthī”ti pucchi. “Atthi, deva, dhammo uppanno”ti. Rājā tampi",
  "atk-s0502a0:1600_10": "sutvā purimanayeneva tayo vāre vītināmetvā catutthe vāre “dhammo uppanno”ti vutte",
  "atk-s0502a0:1600_11": "“idhāpi vo satasahassaṃ dammī”ti vatvā “aparampi sāsanaṃ atthi, tātā”ti pucchi. “Atthi,",
  "atk-s0502a0:1600_12": "deva, saṅgharatanaṃ uppanna”nti. Rājā tampi sutvā tayo vāre vītināmetvā catutthe",
  "atk-s0502a0:1600_13": "vāre “saṅgho”ti pade vutte “idhāpi vo satasahassaṃ dammī”ti vatvā amaccasahassaṃ",
  "atk-s0502a0:1600_14": "oloketvā, “tātā, kiṃ karissathā”ti pucchi. “Deva, tumhe kiṃ karissathā”ti? “Ahaṃ,",
  "atk-s0502a0:1600_15": "tātā, ‘buddho uppanno, dhammo uppanno, saṅgho uppanno’ti sutvā na puna nivattissāmi,",
  "atk-s0502a0:1600_16": "satthāraṃ uddissa gantvā tassa santike pabbajissāmī”ti. “Mayampi, deva, tumhehi saddhiṃ",
  "atk-s0502a0:1600_17": "pabbajissāmā”ti. Rājā suvaṇṇapaṭṭe akkharāni likhāpetvā vāṇijake āha – “anojā nāma",
  "atk-s0502a0:1600_18": "devī tumhākaṃ tīṇi satasahassāni dassati, evañca pana naṃ vadeyyātha ‘rañño kira",
  "atk-s0502a0:1600_19": "te issariyaṃ vissaṭṭhaṃ, yathāsukhaṃ sampattiṃ paribhuñjāhī’ti, sace pana vo ‘rājā",
  "atk-s0502a0:1600_20": "kaha’nti pucchati, ‘satthāraṃ uddissa pabbajissāmīti vatvā gato’ti āroceyyāthā”ti.",
  "atk-s0502a0:1600_21": "Amaccāpi attano attano bhariyānaṃ tatheva sāsanaṃ pahiṇiṃsu. Rājā vāṇijake uyyojetvā",
  "atk-s0502a0:1600_22": "assaṃ abhiruyha amaccasahassaparivuto taṃ khaṇaṃyeva nikkhami.",
  "atk-s0502a0:1601_0": "Satthāpi taṃ divasaṃ paccūsakāle lokaṃ volokento mahākappinarājānaṃ saparivāraṃ disvā",
  "atk-s0502a0:1601_1": "“ayaṃ mahākappino vāṇijakānaṃ santikā tiṇṇaṃ ratanānaṃ uppannabhāvaṃ sutvā tesaṃ",
  "atk-s0502a0:1601_2": "vacanaṃ tīhi satasahassehi pūjetvā rajjaṃ pahāya amaccasahassehi parivuto maṃ uddissa",
  "atk-s0502a0:1601_3": "pabbajitukāmo sve nikkhamissati. So saparivāro saha paṭisambhidāhi arahattaṃ pāpuṇissati,",
  "atk-s0502a0:1601_4": "paccuggamanamassa karissāmī”ti punadivase cakkavattī viya khuddakagāmabhojakaṃ paccuggacchanto",
  "atk-s0502a0:1601_5": "sayameva pattacīvaraṃ gahetvā vīsayojanasataṃ maggaṃ paccuggantvā candabhāgāya nadiyā",
  "atk-s0502a0:1601_6": "tīre nigrodharukkhamūle chabbaṇṇarasmiyo vissajjento nisīdi. “Rājāpi āgacchanto ekaṃ",
  "atk-s0502a0:1601_7": "nadiṃ patvā “kā nāmesā”ti pucchi. “Aparacchā nāma, devā”ti. “Kimassā parimāṇaṃ, tātā”ti?",
  "atk-s0502a0:1601_8": "“Gambhīrato gāvutaṃ, puthulato dve gāvutāni, devā”ti. “Atthi panettha nāvā vā uḷumpo",
  "atk-s0502a0:1601_9": "vā”ti? “Natthi, devā”ti. “Nāvādīni olokente amhe jāti jaraṃ upaneti, jarā maraṇaṃ.",
  "atk-s0502a0:1601_10": "Ahaṃ nibbematiko hutvā tīṇi ratanāni uddissa nikkhanto, tesaṃ me ānubhāvena imaṃ",
  "atk-s0502a0:1601_11": "udakaṃ udakaṃ viya mā ahosī”ti tiṇṇaṃ ratanānaṃ guṇaṃ āvajjetvā “itipi so bhagavā",
  "atk-s0502a0:1601_12": "arahaṃ sammāsambuddho”ti buddhānussatiṃ anussaranto saparivāro assasahassena udakapiṭṭhiṃ",
  "atk-s0502a0:1601_13": "pakkhandi. Sindhavā piṭṭhipāsāṇe viya pakkhandiṃsu. Khurānaṃ aggā neva temiṃsu.",
  "atk-s0502a0:1602_0": "So taṃ uttaritvā purato gacchanto aparampi nadiṃ disvā “ayaṃ kā nāmā”ti pucchi. “Nīlavāhinī",
  "atk-s0502a0:1602_1": "nāma, devā”ti. “Kimassā parimāṇa”nti? “Gambhīratopi puthulatopi aḍḍhayojanaṃ, devā”ti.",
  "atk-s0502a0:1602_2": "Sesaṃ purimasadisameva. Taṃ pana nadiṃ disvā “svākkhāto bhagavatā dhammo”ti dhammānussatiṃ",
  "atk-s0502a0:1602_3": "anussaranto pakkhandi. Tampi atikkamitvā gacchanto aparampi nadiṃ disvā “ayaṃ kā",
  "atk-s0502a0:1602_4": "nāmā”ti pucchi. “Candabhāgā nāma, devā”ti. “Kimassā parimāṇa”nti? “Gambhīratopi puthulatopi",
  "atk-s0502a0:1602_5": "yojanaṃ, devā”ti. Sesaṃ purimasadisameva. Imaṃ pana nadiṃ disvā “suppaṭipanno bhagavato",
  "atk-s0502a0:1602_6": "sāvakasaṅgho”ti saṅghānussatiṃ anussaranto pakkhandi. Taṃ pana nadiṃ atikkamitvā",
  "atk-s0502a0:1602_7": "gacchanto satthu sarīrato nikkhantā chabbaṇṇarasmiyo addasa. Nigrodharukkhassa sākhāviṭapapalāsāni",
  "atk-s0502a0:1602_8": "sovaṇṇamayāni viya ahesuṃ. Rājā cintesi – “ayaṃ pana obhāso neva candassa, na sūriyassa,",
  "atk-s0502a0:1602_9": "na devamārabrahmanāgasupaṇṇādīnaṃ aññatarassa, addhā ahaṃ satthāraṃ uddissa āgacchanto",
  "atk-s0502a0:1602_10": "mahāgotamabuddhena diṭṭho bhavissāmī”ti. So tāvadeva assapiṭṭhito otaritvā onatasarīro",
  "atk-s0502a0:1602_11": "rasmianusārena satthāraṃ upasaṅkamitvā manosilārase nimujjanto viya buddharasmīnaṃ",
  "atk-s0502a0:1602_12": "anto pavisitvā satthāraṃ vanditvā ekamantaṃ nisīdi saddhiṃ amaccasahassena, satthā",
  "atk-s0502a0:1602_13": "tassa anupubbiṃ kathaṃ kathesi. Desanāvasāne rājā saparivāro sotāpattiphale patiṭṭhahi.",
  "atk-s0502a0:1602_14": "Atha sabbeva uṭṭhahitvā pabbajjaṃ yāciṃsu. Satthā “āgamissati nu kho imesaṃ kulaputtānaṃ",
  "atk-s0502a0:1602_15": "iddhimayapattacīvara”nti upadhārento “ime kulaputtā paccekabuddhasahassassa cīvarasahassaṃ",
  "atk-s0502a0:1602_16": "adaṃsu, kassapasammāsambuddhakāle vīsatiyā bhikkhusahassānampi vīsaticīvarasahassānipi",
  "atk-s0502a0:1602_17": "adaṃsu. Anacchariyaṃ imesaṃ iddhimayapattacīvarāgamana”nti ñatvā dakkhiṇahatthaṃ",
  "atk-s0502a0:1602_18": "pasāretvā “etha, bhikkhavo, caratha brahmacariyaṃ sammā dukkhassa antakiriyāyā”ti",
  "atk-s0502a0:1602_19": "āha. Te tāvadeva aṭṭhaparikkhāradharā vassasaṭṭhikattherā viya hutvā vehāsaṃ abbhuggantvā",
  "atk-s0502a0:1602_20": "paccorohitvā satthāraṃ vanditvā nisīdiṃsu.",
  "atk-s0502a0:1603_0": "Tepi vāṇijakā rājakulaṃ gantvā raññā pahitabhāvaṃ ārocāpetvā deviyā “āgacchantū”ti",
  "atk-s0502a0:1603_1": "vutte pavisitvā vanditvā ekamantaṃ aṭṭhaṃsu. Atha ne devī pucchi – “tātā, kiṃ kāraṇā",
  "atk-s0502a0:1603_2": "āgatātthā”ti? “Mayaṃ raññā tumhākaṃ santikaṃ pahitā, tīṇi kira no satasahassāni dethā”ti.",
  "atk-s0502a0:1603_3": "“Tātā, atibahuṃ bhaṇatha, kiṃ tumhehi rañño kataṃ, kismiṃ vo rājā pasanno ettakaṃ",
  "atk-s0502a0:1603_4": "dhanaṃ dāpesī”ti? “Devi, na aññaṃ kiñci kataṃ, rañño pana ekaṃ sāsanaṃ ārocayimhā”ti?",
  "atk-s0502a0:1603_5": "“Sakkā pana, tātā, mayhaṃ ārocetu”nti. “Sakkā, devī”ti. “Tena hi, tātā, vadethā”ti.",
  "atk-s0502a0:1603_6": "“Devi buddho loke uppanno”ti. Sāpi “taṃ sutvā purimanayeneva pītiyā phuṭṭhasarīrā",
  "atk-s0502a0:1603_7": "tikkhattuṃ kiñci asallakkhetvā catutthe vāre ‘buddho’ti padaṃ sutvā, tātā, imasmiṃ",
  "atk-s0502a0:1603_8": "pade raññā kiṃ dinna”nti? “Satasahassaṃ, devī”ti. “Tātā, ananucchavikaṃ raññā kataṃ",
  "atk-s0502a0:1603_9": "evarūpaṃ sāsanaṃ sutvā tumhākaṃ satasahassaṃ dadamānena. Ahañhi vo mama duggatapaṇṇākāre",
  "atk-s0502a0:1603_10": "tīṇi satasahassāni dammi, aparampi tumhehi rañño kiṃ ārocita”nti? Te idañcidañcāti",
  "atk-s0502a0:1603_11": "itarānipi dve sāsanāni ārocayiṃsu. Devī purimanayeneva pītiyā phuṭṭhasarīrā tikkhattuṃ",
  "atk-s0502a0:1603_12": "kiñci asallakkhetvā catutthe vāre tatheva sutvā tīṇi tīṇi satasahassāni dāpesi, evaṃ",
  "atk-s0502a0:1603_13": "te sabbānipi dvādasa satasahassāni labhiṃsu.",
  "atk-s0502a0:1604_0": "Atha ne devī pucchi – “rājā kahaṃ, tātā”ti? Devi, “satthāraṃ uddissa ‘pabbajissāmī’ti",
  "atk-s0502a0:1604_1": "gato”ti. “Mayhaṃ tena kiṃ sāsanaṃ dinna”nti? “Sabbaṃ kira tena tumhākaṃ issariyaṃ",
  "atk-s0502a0:1604_2": "vissaṭṭhaṃ, tumhe kira yathāruciyā sampattiṃ anubhavathā”ti. “Amaccā pana kahaṃ,",
  "atk-s0502a0:1604_3": "tātā”ti? Tepi “‘raññā saddhiṃyeva pabbajissāmā’ti gatā, devī”ti. Sā tesaṃ bhariyāyo",
  "atk-s0502a0:1604_4": "pakkosāpetvā, ammā, tumhākaṃ sāmikā “raññā saddhiṃ pabbajissāmā”ti gatā, “tumhe kiṃ",
  "atk-s0502a0:1604_5": "karissathā”ti? “Kiṃ pana tehi amhākaṃ sāsanaṃ pahitaṃ, devī”ti? “Tehi kira attano",
  "atk-s0502a0:1604_6": "sampatti tumhākaṃ vissaṭṭhā, tumhe kira taṃ sampattiṃ yathāruci paribhuñjathā”ti.",
  "atk-s0502a0:1604_7": "“Tumhe pana, devi, kiṃ karissathā”ti? “Ammā, so tāva rājā sāsanaṃ sutvā magge ṭhitakova",
  "atk-s0502a0:1604_8": "tīhi satasahassehi tīṇi ratanāni pūjetvā kheḷapiṇḍaṃ viya sampattiṃ pahāya ‘pabbajissāmī’ti",
  "atk-s0502a0:1604_9": "nikkhanto, mayā pana tiṇṇaṃ ratanānaṃ sāsanaṃ sutvā tīṇi ratanāni navahi satasahassehi",
  "atk-s0502a0:1604_10": "pūjitāni, na kho panesā sampatti nāma raññoyeva dukkhā, mayhampi dukkhāyeva. Ko raññā",
  "atk-s0502a0:1604_11": "chaḍḍitakheḷapiṇḍaṃ jāṇukehi patiṭṭhahitvā mukhena gaṇhissati, na mayhaṃ sampattiyā",
  "atk-s0502a0:1604_12": "attho, ahampi satthāraṃ uddissa gantvā pabbajissāmī”ti. “Devi, mayampi tumheheva",
  "atk-s0502a0:1604_13": "saddhiṃ pabbajissāmā”ti. “Sace sakkotha, sādhu, ammā”ti? “Sakkoma, devī”ti. “Sādhu,",
  "atk-s0502a0:1604_14": "ammā, tena hi ethā”ti rathasahassaṃ yojāpetvā rathaṃ āruyha tāhi saddhiṃ nikkhamitvā",
  "atk-s0502a0:1604_15": "antarāmagge paṭhamaṃ nadiṃ disvā yathā raññā puṭṭhaṃ, tatheva pucchitvā sabbapavattiṃ",
  "atk-s0502a0:1604_16": "sutvā “rañño gatamaggaṃ olokethā”ti vatvā “sindhavānaṃ padavalañjaṃ na passāma, devī”ti",
  "atk-s0502a0:1604_17": "vutte “rājā tīṇi ratanāni uddissa nikkhanto saccakiriyaṃ katvā gato bhavissati. Ahampi",
  "atk-s0502a0:1604_18": "tīṇi ratanāni uddissa nikkhantā, tesameva anubhāvena idaṃ udakaṃ viya mā ahosī”ti",
  "atk-s0502a0:1604_19": "tiṇṇaṃ ratanānaṃ guṇaṃ anussaritvā rathasahassaṃ pesesi. Udakaṃ piṭṭhipāsāṇasadisaṃ",
  "atk-s0502a0:1604_20": "ahosi. Cakkānaṃ aggagganemivaṭṭiyo neva temiṃsu. Eteneva upāyena itarā dve nadiyo uttari.",
  "atk-s0502a0:1605_0": "Atha satthā tassāgamanabhāvaṃ ñatvā yathā attano santike nisinnā bhikkhū na paññāyanti,",
  "atk-s0502a0:1605_1": "evamakāsi. Sāpi gacchantī gacchantī satthu sarīrato nikkhantā chabbaṇṇarasmiyo disvā",
  "atk-s0502a0:1605_2": "tatheva cintetvā satthāraṃ upasaṅkamitvā vanditvā ekamantaṃ ṭhitā pucchi – “bhante,",
  "atk-s0502a0:1605_3": "mahākappino tumhākaṃ uddissa nikkhanto āgatettha maññe, kahaṃ so, amhākampi naṃ dassethā”ti?",
  "atk-s0502a0:1605_4": "“Nisīdatha tāva, idheva naṃ passissathā”ti. Tā sabbāpi tuṭṭhacittā “idheva kira nisinnā",
  "atk-s0502a0:1605_5": "sāmike passissāmā”ti nisīdiṃsu. Satthā tāsaṃ anupubbiṃ kathaṃ kathesi, anojādevī",
  "atk-s0502a0:1605_6": "desanāvasāne saparivārā sotāpattiphalaṃ pāpuṇi. Mahākappinatthero tāsaṃ vaḍḍhitadhammadesanaṃ",
  "atk-s0502a0:1605_7": "suṇanto saparivāro saha paṭisambhidāhi arahattaṃ pāpuṇi. Tasmiṃ khaṇe satthā tāsaṃ",
  "atk-s0502a0:1605_8": "te bhikkhū arahattappatte dassesi. Tāsaṃ kira āgatakkhaṇeyeva attano sāmike kāsāvadhare",
  "atk-s0502a0:1605_9": "muṇḍakasīse disvā cittaṃ ekaggaṃ na bhaveyya, tena maggaphalāni pattuṃ na sakkuṇeyyuṃ.",
  "atk-s0502a0:1605_10": "Tasmā acalasaddhāya patiṭṭhitakāle tāsaṃ te bhikkhū arahattappatteyeva dassesi.",
  "atk-s0502a0:1606_0": "Tāpi te disvā pañcapatiṭṭhitena vanditvā, “bhante, tumhākaṃ tāva pabbajitakiccaṃ",
  "atk-s0502a0:1606_1": "matthakaṃ patta”nti vatvā satthāraṃ vanditvā ekamantaṃ ṭhitā pabbajjaṃ yāciṃsu. Evaṃ",
  "atk-s0502a0:1606_2": "kira vutte “satthā uppalavaṇṇāya āgamanaṃ cintesī”ti ekacce vadanti. Satthā pana",
  "atk-s0502a0:1606_3": "tā upāsikāyo āha – “sāvatthiṃ gantvā bhikkhunīupassaye pabbajethā”ti. Tā anupubbena",
  "atk-s0502a0:1606_4": "janapadacārikaṃ caramānā antarāmagge mahājanena abhihaṭasakkārasammānā padasāva vīsayojanasatikaṃ",
  "atk-s0502a0:1606_5": "gantvā bhikkhunīupassaye pabbajitvā arahattaṃ pāpuṇiṃsu. Satthāpi bhikkhusahassaṃ",
  "atk-s0502a0:1606_6": "ādāya ākāseneva jetavanaṃ agamāsi. Tatra sudaṃ āyasmā mahākappino rattiṭṭhānadivāṭṭhānādīsu",
  "atk-s0502a0:1606_7": "“aho sukhaṃ, aho sukha”nti udānaṃ udānento vicarati. Bhikkhū bhagavato ārocesuṃ –",
  "atk-s0502a0:1606_8": "“bhante, mahākappino ‘aho sukhaṃ, aho sukha’nti udānaṃ udānento vicarati, attano",
  "atk-s0502a0:1606_9": "kāmasukhaṃ rajjasukhaṃ ārabbha kathesi maññe”ti. Satthā taṃ pakkosāpetvā “saccaṃ",
  "atk-s0502a0:1606_10": "kira tvaṃ, kappina, kāmasukhaṃ rajjasukhaṃ ārabbha udānaṃ udānesī”ti. “Bhagavā me,",
  "atk-s0502a0:1606_11": "bhante, taṃ ārabbha udānabhāvaṃ vā anudānabhāvaṃ vā jānātī”ti? Satthā “na, bhikkhave,",
  "atk-s0502a0:1606_12": "mama putto kāmasukhaṃ rajjasukhaṃ ārabbha udānaṃ udāneti, puttassa pana me dhammapīti",
  "atk-s0502a0:1606_13": "nāma dhammarati nāma uppajjati, so amatamahānibbānaṃ ārabbha eva udānaṃ udānesī”ti",
  "atk-s0502a0:1606_14": "anusandhiṃ ghaṭetvā dhammaṃ desento imaṃ gāthamāha –",
  "atk-s0502a0:1607": "79.",
  "atk-s0502a0:1608": "“Dhammapīti sukhaṃ seti, vippasannena cetasā;",
  "atk-s0502a0:1609": "Ariyappavedite dhamme, sadā ramati paṇḍito”ti.",
  "atk-s0502a0:1610_0": "Tattha dhammapītīti dhammapāyako, dhammaṃ pivantoti attho. Dhammo ca nāmesa na sakkā",
  "atk-s0502a0:1610_1": "bhājanena yāguādīni viya pātuṃ? Navavidhaṃ pana lokuttaradhammaṃ nāmakāyena phusanto",
  "atk-s0502a0:1610_2": "ārammaṇato sacchikaronto pariññābhisamayādīhi dukkhādīni ariyasaccāni paṭivijjhanto",
  "atk-s0502a0:1610_3": "dhammaṃ pivati nāma. Sukhaṃ setīti desanāmattamevetaṃ, catūhipi iriyāpathehi sukhaṃ",
  "atk-s0502a0:1610_4": "viharatīti attho. Vippasannenāti anāvilena nirupakkilesena. Ariyappavediteti buddhādīhi",
  "atk-s0502a0:1610_5": "ariyehi pavedite satipaṭṭhānādibhede bodhipakkhiyadhamme. Sadā ramatīti evarūpo dhammapīti",
  "atk-s0502a0:1610_6": "vippasannena cetasā viharanto paṇḍiccena samannāgato sadā ramati abhiramatīti.",
  "atk-s0502a0:1611": "Desanāvasāne bahū sotāpannādayo ahesunti.",
  "atk-s0502a0:1612": "Mahākappinattheravatthu catutthaṃ.",
  "atk-s0502a0:1613": "5. Paṇḍitasāmaṇeravatthu",
  "atk-s0502a0:1614": "Udakañhi nayantīti imaṃ dhammadesanaṃ satthā jetavane viharanto paṇḍitasāmaṇeraṃ ārabbha kathesi.",
  "atk-s0502a0:1615_0": "Atīte kira kassapasammāsambuddho vīsatikhīṇāsavasahassaparivāro bārāṇasiṃ agamāsi.",
  "atk-s0502a0:1615_1": "Manussā attano balaṃ sallakkhetvā aṭṭhapi dasapi ekato hutvā agantukadānādīni adaṃsu.",
  "atk-s0502a0:1615_2": "Athekadivasaṃ satthā bhattakiccapariyosāne evaṃ anumodanamakāsi –",
  "atk-s0502a0:1616_0": "“Upāsakā idha ekacco ‘attano santakameva dātuṃ vaṭṭati, kiṃ parena samādapitenā’ti",
  "atk-s0502a0:1616_1": "attanāva dānaṃ deti, paraṃ na samādapeti. So nibbattanibbattaṭṭhāne bhogasampadaṃ",
  "atk-s0502a0:1616_2": "labhati, no parivārasampadaṃ. Ekacco paraṃ samādapeti, attanā na deti. So nibbattanibbattaṭṭhāne",
  "atk-s0502a0:1616_3": "parivārasampadaṃ labhati, no bhogasampadaṃ ekacco attanāpi na deti, parampi na samādapeti.",
  "atk-s0502a0:1616_4": "So nibbattanibbattaṭṭhāne neva bhogasampadaṃ labhati, na parivārasampadaṃ, vighāsādova",
  "atk-s0502a0:1616_5": "hutvā jīvati. Ekacco attanā ca deti, parañca samādapeti. So nibbattanibbattaṭṭhāne",
  "atk-s0502a0:1616_6": "bhogasampadampi labhati parivārasampadampī”ti.",
  "atk-s0502a0:1617_0": "Taṃ sutvā samīpe ṭhito eko paṇḍitapuriso cintesi – “ahaṃ dāni tathā karissāmi, yathā",
  "atk-s0502a0:1617_1": "me dvepi sampattiyo bhavissantī”ti. So satthāraṃ vanditvā āha – “bhante, svātanāya",
  "atk-s0502a0:1617_2": "mayhaṃ bhikkhaṃ gaṇhathā”ti. “Kittakehi te bhikkhūhi attho”ti? “Kittako pana vo,",
  "atk-s0502a0:1617_3": "bhante, parivāro”ti? “Vīsati bhikkhusahassānī”ti. “Bhante, sabbehi saddhiṃ svātanāya",
  "atk-s0502a0:1617_4": "mayhaṃ bhikkhaṃ gaṇhathā”ti. Satthā adhivāsesi. So gāmaṃ pavisitvā, “ammatātā, svātanāya",
  "atk-s0502a0:1617_5": "mayā buddhappamukho bhikkhusaṅgho nimantito, tumhe yattakānaṃ bhikkhūnaṃ dātuṃ sakkhissatha,",
  "atk-s0502a0:1617_6": "tattakānaṃ dānaṃ dethā”ti ārocetvā vicaranto attano attano balaṃ sallakkhetvā “mayaṃ",
  "atk-s0502a0:1617_7": "dasannaṃ dassāma, mayaṃ vīsatiyā, mayaṃ satassa, mayaṃ pañcasatāna”nti vutte sabbesaṃ",
  "atk-s0502a0:1617_8": "vacanaṃ ādito paṭṭhāya paṇṇe āropesi.",
  "atk-s0502a0:1618_0": "Tena ca samayena tasmiṃ nagare atiduggatabhāveneva “mahāduggato”ti paññāto eko puriso",
  "atk-s0502a0:1618_1": "atthi. So tampi sammukhāgataṃ disvā, samma mahāduggata, mayā svātanāya buddhappamukho",
  "atk-s0502a0:1618_2": "bhikkhusaṅgho nimantito, sve nagaravāsino dānaṃ dassanti, “tvaṃ kati bhikkhū bhojessasī”ti?",
  "atk-s0502a0:1618_3": "“Sāmi, mayhaṃ kiṃ bhikkhūhi, bhikkhūhi nāma sadhanānaṃ attho, mayhaṃ pana sve yāguatthāya",
  "atk-s0502a0:1618_4": "taṇḍulanāḷimattampi natthi, ahaṃ bhatiṃ katvā jīvāmi, kiṃ me bhikkhūhī”ti? Samādapakena",
  "atk-s0502a0:1618_5": "nāma byattena bhavitabbaṃ. Tasmā so tena “natthī”ti vuttepi tuṇhībhūto ahutvā evamāha",
  "atk-s0502a0:1618_6": "– “samma mahāduggata, imasmiṃ nagare subhojanaṃ bhuñjitvā sukhumavatthaṃ nivāsetvā",
  "atk-s0502a0:1618_7": "nānābharaṇapaṭimaṇḍitā sirisayane sayamānā bahū janā sampattiṃ anubhavanti, tvaṃ",
  "atk-s0502a0:1618_8": "pana divasaṃ bhatiṃ katvā kucchipūraṇamattampi na labhasi, evaṃ santepi ‘ahaṃ pubbe",
  "atk-s0502a0:1618_9": "puññaṃ akatattā kiñci na labhāmī’ti na jānāsī”ti? “Jānāmi, sāmī”ti. “Atha kasmā idāni",
  "atk-s0502a0:1618_10": "puññaṃ na karosi, tvaṃ yuvā balasampanno, kiṃ tayā bhatiṃ katvāpi yathābalaṃ dānaṃ",
  "atk-s0502a0:1618_11": "dātuṃ na vaṭṭatī”ti? So tasmiṃ kathenteyeva saṃvegappatto hutvā “mayhampi ekaṃ bhikkhuṃ",
  "atk-s0502a0:1618_12": "paṇṇe āropehi, kiñcideva bhatiṃ katvā ekassa bhikkhaṃ dassāmī”ti āha. Itaro “kiṃ",
  "atk-s0502a0:1618_13": "ekena bhikkhunā paṇṇe āropitenā”ti na āropesi? Mahāduggatopi gehaṃ gantvā bhariyaṃ",
  "atk-s0502a0:1618_14": "āha – “bhadde, nagaravāsino sve saṅghabhattaṃ karissanti, ahampi samādapakena ‘ekassa",
  "atk-s0502a0:1618_15": "bhikkhaṃ dehī’ti vutto, mayampi sve ekassa bhikkhaṃ dassāmā”ti. Athassa bhariyā “mayaṃ",
  "atk-s0502a0:1618_16": "daliddā, kasmā tayā sampaṭicchita”nti avatvāva, “sāmi, bhaddakaṃ te kataṃ, mayaṃ",
  "atk-s0502a0:1618_17": "pubbepi kiñci adatvā idāni duggatā jātā, mayaṃ ubhopi bhatiṃ katvā ekassa bhikkhaṃ",
  "atk-s0502a0:1618_18": "dassāma, sāmī”ti vatvā ubhopi gehā nikkhamitvā bhatiṭṭhānaṃ agamaṃsu.",
  "atk-s0502a0:1619_0": "Mahāseṭṭhi taṃ disvā “kiṃ, samma mahāduggata, bhatiṃ karissasī”ti pucchi. “Āma, ayyā”ti.",
  "atk-s0502a0:1619_1": "“Kiṃ karissasī”ti? “Yaṃ tumhe kāressatha, taṃ karissāmī”ti. “Tena hi mayaṃ sve dve",
  "atk-s0502a0:1619_2": "tīṇi bhikkhusatāni bhojessāma, ehi, dārūni phālehī”ti vāsipharasuṃ nīharitvā dāpesi.",
  "atk-s0502a0:1619_3": "Mahāduggato daḷhaṃ kacchaṃ bandhitvā mahussāhappatto vāsiṃ pahāya pharasuṃ gaṇhanto,",
  "atk-s0502a0:1619_4": "pharasuṃ pahāya vāsiṃ gaṇhanto dārūni phāleti. Atha naṃ seṭṭhi āha – “samma, tvaṃ",
  "atk-s0502a0:1619_5": "ajja ativiya ussāhappatto kammaṃ karosi, kiṃ nu kho kāraṇa”nti? “Sāmi, ahaṃ sve ekaṃ",
  "atk-s0502a0:1619_6": "bhikkhuṃ bhojessāmī”ti. Taṃ sutvā seṭṭhi pasannamānaso cintesi – “aho iminā dukkaraṃ",
  "atk-s0502a0:1619_7": "kataṃ, ‘ahaṃ duggato’ti tuṇhībhāvaṃ anāpajjitvā ‘bhatiṃ katvā ekaṃ bhikkhuṃ bhojessāmī’ti",
  "atk-s0502a0:1619_8": "vadatī”ti. Seṭṭhibhariyāpi tassa bhariyaṃ disvā, “amma, kiṃ kammaṃ karissasī”ti pucchitvā",
  "atk-s0502a0:1619_9": "“yaṃ tumhe kāressatha, taṃ karomī”ti vutte udukkhalasālaṃ pavesetvā suppamusalādīni",
  "atk-s0502a0:1619_10": "dāpesi. Sā naccantī viya tuṭṭhapahaṭṭhā vīhiṃ koṭṭeti ceva ophuṇāti ca. Atha naṃ",
  "atk-s0502a0:1619_11": "seṭṭhibhariyā pucchi – “amma, tvaṃ ativiya tuṭṭhapahaṭṭhā kammaṃ karosi, kiṃ nu kho",
  "atk-s0502a0:1619_12": "kāraṇa”nti? “Ayye, imaṃ bhatiṃ katvā mayampi ekaṃ bhikkhuṃ bhojessāmā”ti. Taṃ sutvā",
  "atk-s0502a0:1619_13": "seṭṭhibhariyāpi tassaṃ “aho vatāyaṃ dukkarakārikā”ti pasīdi. Seṭṭhi mahāduggatassa",
  "atk-s0502a0:1619_14": "dārūnaṃ phālitakāle “ayaṃ te bhatī”ti sālīnaṃ catasso nāḷiyo dāpetvā “ayaṃ te tuṭṭhidāyo”ti",
  "atk-s0502a0:1619_15": "aparāpi catasso nāḷiyo dāpesi.",
  "atk-s0502a0:1620_0": "So gehaṃ gantvā bhariyaṃ āha – “mayā bhatiṃ katvā sāli laddho, ayaṃ nivāpo bhavissati,",
  "atk-s0502a0:1620_1": "tayā laddhāya bhatiyā dadhitelakaṭukabhaṇḍāni gaṇhāhī”ti. Seṭṭhibhariyāpi puna tassā",
  "atk-s0502a0:1620_2": "ekaṃ sappikaroṭikañceva dadhibhājanañca kaṭukabhaṇḍañca suddhataṇḍuḷināḷiñca dāpesi.",
  "atk-s0502a0:1620_3": "Iti ca ubhinnampi nava taṇḍulanāḷiyo ahesuṃ. Te “deyyadhammo no laddho”ti tuṭṭhahaṭṭhā",
  "atk-s0502a0:1620_4": "pātova uṭṭhahiṃsu. Bhariyā mahāduggataṃ āha – “gaccha, sāmi, paṇṇaṃ pariyesitvā āharā”ti.",
  "atk-s0502a0:1620_5": "So antarāpaṇe paṇṇaṃ adisvā nadītīraṃ gantvā “ajja ayyānaṃ bhojanaṃ dātuṃ labhissāmī”ti",
  "atk-s0502a0:1620_6": "pahaṭṭhamānaso gāyanto paṇṇaṃ uccinati. Mahājālaṃ khipitvā ṭhito kevaṭṭo “mahāduggatassa",
  "atk-s0502a0:1620_7": "saddena bhavitabba”nti taṃ pakkositvā pucchi – “ativiya tuṭṭhacitto gāyasi, kiṃ nu",
  "atk-s0502a0:1620_8": "kho kāraṇa”nti? “Paṇṇaṃ uccināmi, sammā”ti. “Kiṃ karissasī”ti? “Ekaṃ bhikkhuṃ bhojessāmī”ti.",
  "atk-s0502a0:1620_9": "“Aho sukhito, bhikkhu, so tava kiṃ paṇṇaṃ khādissatī”ti? “Kiṃ karomi, samma, attanā",
  "atk-s0502a0:1620_10": "laddhapaṇṇena bhojessāmī”ti? “Tena hi ehī”ti. “Kiṃ karomi, sammā”ti? “Ime macche",
  "atk-s0502a0:1620_11": "gahetvā pādagghanakāni aḍḍhagghanakāni kahāpaṇagghanakāni ca uddānāni karohī”ti.",
  "atk-s0502a0:1620_12": "So tathā akāsi. Baddhabaddhe macche nagaravāsino nimantitanimantitānaṃ bhikkhūnaṃ",
  "atk-s0502a0:1620_13": "atthāya hariṃsu. Tassa macchuddānāni karontasseva bhikkhācāravelā pāpuṇi. So velaṃ",
  "atk-s0502a0:1620_14": "sallakkhetvā “gamissāmahaṃ, samma, ayaṃ bhikkhūnaṃ āgamanavelā”ti āha. “Atthi pana",
  "atk-s0502a0:1620_15": "kiñci macchuddāna”nti? “Natthi, samma, sabbāni khīṇānī”ti. “Tena hi mayā attano atthāya",
  "atk-s0502a0:1620_16": "vālukāya nikhaṇitvā cattāro rohitamacchā ṭhapitā, sace bhikkhuṃ bhojetukāmosi, ime",
  "atk-s0502a0:1620_17": "gahetvā gacchā”ti te macche tassa adāsi.",
  "atk-s0502a0:1621_0": "Taṃ divasaṃ pana satthā paccūsakāle lokaṃ volokento mahāduggataṃ attano ñāṇajālassa",
  "atk-s0502a0:1621_1": "anto paviṭṭhaṃ disvā “kiṃ nu kho bhavissatī”ti āvajjento “mahāduggato ‘ekaṃ bhikkhuṃ",
  "atk-s0502a0:1621_2": "bhojessāmī’ti bhariyāya saddhiṃ hiyyo bhatiṃ akāsi, kataraṃ nu kho bhikkhuṃ labhissatī”ti",
  "atk-s0502a0:1621_3": "cintetvā “manussā paṇṇe āropitasaññāya bhikkhū gahetvā attano attano gehesu nisīdāpessanti,",
  "atk-s0502a0:1621_4": "mahāduggato maṃ ṭhapetvā aññaṃ bhikkhuṃ na labhissatī”ti upadhāresi. Buddhā kira",
  "atk-s0502a0:1621_5": "duggatesu anukampaṃ karonti. Tasmā satthā pātova sarīrapaṭijagganaṃ katvā “mahāduggataṃ",
  "atk-s0502a0:1621_6": "saṅgaṇhissāmī”ti gandhakuṭiṃ pavisitvā nisīdi. Mahāduggatepi macche gahetvā gehaṃ",
  "atk-s0502a0:1621_7": "pavisante sakkassa paṇḍukambalasilāsanaṃ uṇhākāraṃ dassesi. So “kiṃ nu kho kāraṇa”nti",
  "atk-s0502a0:1621_8": "olokento “hiyyo, mahāduggato ‘ekassa bhikkhuno bhikkhaṃ dassāmī’ti attano bhariyāya",
  "atk-s0502a0:1621_9": "saddhiṃ bhatiṃ akāsi, kataraṃ nu kho bhikkhuṃ labhissatī”ti cintetvā “natthetassa",
  "atk-s0502a0:1621_10": "añño bhikkhu, satthā pana mahāduggatassa saṅgahaṃ karissāmī”ti gandhakuṭiyaṃ nisinno.",
  "atk-s0502a0:1621_11": "Mahāduggato attano upakappanakaṃ yāgubhattaṃ paṇṇasūpeyyampi tathāgatassa dadeyya,",
  "atk-s0502a0:1621_12": "“yaṃnūnāhaṃ mahāduggatassa gehaṃ gantvā bhattakārakakammaṃ kareyya”nti aññātakavesena",
  "atk-s0502a0:1621_13": "tassa gehasamīpaṃ gantvā “atthi nu kho kassaci kiñci bhatiyā kātabba”nti pucchi.",
  "atk-s0502a0:1621_14": "Mahāduggato taṃ disvā āha – “samma, kiṃ kammaṃ karissasī”ti? “Ahaṃ, sāmi, sabbasippiko,",
  "atk-s0502a0:1621_15": "mayhaṃ ajānanasippaṃ nāma natthi, yāgubhattādīnipi sampādetuṃ jānāmī”ti. “Samma,",
  "atk-s0502a0:1621_16": "mayaṃ tava kammena atthikā, tuyhaṃ pana kiñci dātabbaṃ bhatiṃ na passāmā”ti. “Kiṃ",
  "atk-s0502a0:1621_17": "pana te kattabba”nti? “Ekassa bhikkhussa bhikkhaṃ dātukāmomhi, tassa yāgubhattasaṃvidhānaṃ",
  "atk-s0502a0:1621_18": "icchāmī”ti. “Sace bhikkhussa bhikkhaṃ dassasi, na me bhatiyā attho, kiṃ mama puññaṃ",
  "atk-s0502a0:1621_19": "na vaṭṭatī”ti? “Evaṃ sante sādhu, samma, pavisā”ti. So tassa gehaṃ pavisitvā telataṇḍulādīni",
  "atk-s0502a0:1621_20": "āharāpetvā “gaccha, attano pattabhikkhuṃ ānehī”ti taṃ uyyojesi. Dānaveyyāvaṭikopi",
  "atk-s0502a0:1621_21": "paṇṇe āropitaniyāmeneva tesaṃ tesaṃ gehāni bhikkhū pahiṇi.",
  "atk-s0502a0:1622_0": "Mahāduggato tassa santikaṃ gantvā “mayhaṃ pattabhikkhuṃ dehī”ti āha. So tasmiṃ khaṇe",
  "atk-s0502a0:1622_1": "satiṃ labhitvā “ahaṃ tava bhikkhuṃ pamuṭṭho”ti āha. Mahāduggato tikhiṇāya sattiyā",
  "atk-s0502a0:1622_2": "kucchiyaṃ pahaṭo viya, “sāmi, kasmā maṃ nāsesi, ahaṃ tayā hiyyo samādapito bhariyāya",
  "atk-s0502a0:1622_3": "saddhiṃ divasaṃ bhatiṃ katvā ajja pātova paṇṇatthāya nadītīre āhiṇḍitvā āgato, dehi",
  "atk-s0502a0:1622_4": "me ekaṃ bhikkhu”nti bāhā paggayha paridevi. Manussā sannipatitvā “kimetaṃ, mahāduggatā”ti",
  "atk-s0502a0:1622_5": "pucchiṃsu. So tamatthaṃ ārocesi. Te veyyāvaṭikaṃ pucchiṃsu – “saccaṃ kira, samma,",
  "atk-s0502a0:1622_6": "tayā esa ‘bhatiṃ katvā ekassa bhikkhussa bhikkhaṃ dehī’ti samādapito”ti? “Āma, ayyā”ti.",
  "atk-s0502a0:1622_7": "“Bhāriyaṃ te kammaṃ kataṃ, yo tvaṃ ettake bhikkhū saṃvidahanto etassa ekaṃ bhikkhuṃ",
  "atk-s0502a0:1622_8": "nādāsī”ti. So tesaṃ vacanena maṅkubhūto taṃ āha – “samma mahāduggata, mā maṃ nāsayi,",
  "atk-s0502a0:1622_9": "ahaṃ tava kāraṇā mahāvihesaṃ patto, manussā paṇṇe āropitaniyāmena attano attano pattabhikkhū",
  "atk-s0502a0:1622_10": "nayiṃsu, attano gehe nisinnabhikkhuṃ nīharitvā dento nāma natthi, satthā pana mukhaṃ",
  "atk-s0502a0:1622_11": "dhovitvā gandhakuṭiyameva nisinno, rājayuvarājasenāpatiādayo satthu gandhakuṭito",
  "atk-s0502a0:1622_12": "nikkhamanaṃ olokentā nisinnā satthu pattaṃ gahetvā ‘gamissāmā’ti. Buddhā nāma duggate",
  "atk-s0502a0:1622_13": "anukampaṃ karonti, tvaṃ vihāraṃ gantvā ‘duggatomhi, bhante, mama saṅgahaṃ karothā’ti",
  "atk-s0502a0:1622_14": "satthāraṃ vanda, sace te puññaṃ atthi, addhā lacchasī”ti.",
  "atk-s0502a0:1623_0": "So vihāraṃ agamāsi. Atha naṃ aññesu divasesu vihāre vighāsādabhāvena diṭṭhattā rājayuvarājādayo,",
  "atk-s0502a0:1623_1": "“mahāduggata, na tāva bhattakālo, kasmā tvaṃ āgacchasī”ti āhaṃsu. So “jānāmi, sāmi,",
  "atk-s0502a0:1623_2": "‘na tāva bhattakālo’ti. Satthāraṃ pana vandituṃ āgacchāmī”ti vadanto gantvā gandhakuṭiyā",
  "atk-s0502a0:1623_3": "ummāre sīsaṃ ṭhapetvā pañcapatiṭṭhitena vanditvā, “bhante, imasmiṃ nagare mayā duggatataro",
  "atk-s0502a0:1623_4": "natthi, avassayo me hotha, karotha me saṅgaha”nti āha. Satthā gandhakuṭidvāraṃ vivaritvā",
  "atk-s0502a0:1623_5": "pattaṃ nīharitvā tassa hatthe ṭhapesi. So cakkavattisiriṃ patto viya ahosi, rājayuvarājādayo",
  "atk-s0502a0:1623_6": "aññamaññassa mukhāni olokayiṃsu. Satthārā dinnapattañhi koci issariyavasena gahetuṃ",
  "atk-s0502a0:1623_7": "samattho nāma natthi. Evaṃ pana vadiṃsu, “samma mahāduggata, satthu pattaṃ amhākaṃ",
  "atk-s0502a0:1623_8": "dehi ettakaṃ nāma te dhanaṃ dassāma, tvaṃ duggato dhanaṃ gaṇhāhi, kiṃ te pattenā”ti?",
  "atk-s0502a0:1623_9": "Mahāduggato “na kassaci dassāmi, na me dhanena attho, satthāraṃyeva bhojessāmī”ti",
  "atk-s0502a0:1623_10": "āha. Avasesā taṃ yācitvā pattaṃ alabhitvā nivattiṃsu. Rājā pana “mahāduggato dhanena",
  "atk-s0502a0:1623_11": "palobhiyamānopi satthu pattaṃ na deti, satthārā ca sayaṃ dinnapattaṃ koci gahetuṃ",
  "atk-s0502a0:1623_12": "na sakkoti, imassa deyyadhammo nāma kittako bhavissati, iminā deyyadhammassa dinnakāle",
  "atk-s0502a0:1623_13": "satthāraṃ ādāya gehaṃ netvā mayhaṃ sampāditaṃ āhāraṃ dassāmī”ti cintetvā satthārā",
  "atk-s0502a0:1623_14": "saddhiṃyeva agamāsi. Sakkopi devarājā yāgukhajjakabhattasūpeyyapaṇṇādīni sampādetvā",
  "atk-s0502a0:1623_15": "satthu nisīdanārahaṃ āsanaṃ paññapetvā nisīdi.",
  "atk-s0502a0:1624_0": "Mahāduggato satthāraṃ netvā “pavisatha, bhante”ti āha. Vasanagehañcassa nīcaṃ hoti,",
  "atk-s0502a0:1624_1": "anonatena pavisituṃ na sakkā. Buddhā ca nāma gehaṃ pavisantā na onamitvā pavisanti.",
  "atk-s0502a0:1624_2": "Gehañhi pavisanakāle mahāpathavī vā heṭṭhā ogacchati, gehaṃ vā uddhaṃ gacchati. Idaṃ",
  "atk-s0502a0:1624_3": "tesaṃ sudinnadānassa phalaṃ. Puna nikkhamitvā gatakāle sabbaṃ pākatikameva hoti.",
  "atk-s0502a0:1624_4": "Tasmā satthā ṭhitakova gehaṃ pavisitvā sakkena paññattāsane nisīdi. Satthari nisinne",
  "atk-s0502a0:1624_5": "rājā āha – “samma mahāduggata, tayā amhākaṃ yācantānampi satthu patto na dinno, passāma",
  "atk-s0502a0:1624_6": "tāva, kīdiso te satthu sakkāro kato”ti? Athassa sakko yāgukhajjakādīni vivaritvā",
  "atk-s0502a0:1624_7": "dassesi. Tesaṃ vāsagandho sakalanagaraṃ chādetvā aṭṭhāsi. Rājā yāguādīni oloketvā",
  "atk-s0502a0:1624_8": "bhagavantaṃ āha – “bhante, ‘ahaṃ mahāduggatassa deyyadhammo kittako bhavissati, iminā",
  "atk-s0502a0:1624_9": "deyyadhamme dinne satthāraṃ gehaṃ netvā attano sampāditaṃ āhāraṃ dassāmī’ti cintetvā",
  "atk-s0502a0:1624_10": "āgato, mayā evarūpo āhāro na diṭṭhapubbo, mayi idha ṭhite mahāduggato kilameyya,",
  "atk-s0502a0:1624_11": "gacchāmaha”nti satthāraṃ vanditvā pakkāmi. Sakkopi satthāraṃ yāguādīni datvā sakkaccaṃ",
  "atk-s0502a0:1624_12": "parivisi. Satthāpi katabhattakicco anumodanaṃ katvā uṭṭhāyāsanā pakkāmi.",
  "atk-s0502a0:1625_0": "Sakko mahāduggatassa saññaṃ adāsi. So pattaṃ gahetvā satthāraṃ anugacchi. Sakko nivattitvā",
  "atk-s0502a0:1625_1": "mahāduggatassa gehadvāre ṭhito ākāsaṃ olokesi. Tāvadeva ākāsato sattaratanavassaṃ",
  "atk-s0502a0:1625_2": "vassitvā tassa gehe sabbabhājanāni pūretvā sakalaṃ gehaṃ pūresi. Tassa gehe okāso",
  "atk-s0502a0:1625_3": "nāhosi. Tassa bhariyā dārake hatthesu gahetvā nīharitvā bahi aṭṭhāsi. So satthāraṃ",
  "atk-s0502a0:1625_4": "anugantvā nivatto dārake bahi disvā “kiṃ ida”nti pucchi. “Sāmi, sakalaṃ no gehaṃ",
  "atk-s0502a0:1625_5": "sattahi ratanehi puṇṇaṃ, pavisituṃ okāso natthī”ti. So “ajjeva me dānena vipāko dinno”ti",
  "atk-s0502a0:1625_6": "cintetvā rañño santikaṃ gantvā vanditvā, “kasmā āgatosī”ti vutte āha –“deva, gehaṃ",
  "atk-s0502a0:1625_7": "me sattahi ratanehi puṇṇaṃ, taṃ dhanaṃ gaṇhathā”ti. Rājā “aho buddhānaṃ dinnadānaṃ,",
  "atk-s0502a0:1625_8": "ajjeva matthakaṃ patta”nti cintetvā taṃ āha – “kiṃ te laddhuṃ vaṭṭatī”ti? “Dhanaharaṇatthāya",
  "atk-s0502a0:1625_9": "sakaṭasahassaṃ, devā”ti. Rājā sakaṭasahassaṃ pesetvā dhanaṃ āharāpetvā rājaṅgaṇe",
  "atk-s0502a0:1625_10": "okirāpesi. Tālappamāṇo rāsi ahosi. Rājā nagare sannipātāpetvā “imasmiṃ nagare atthi",
  "atk-s0502a0:1625_11": "kassaci ettakaṃ dhana”nti pucchi. “Natthi, devā”ti. “Evaṃ mahādhanassa kiṃ kātuṃ",
  "atk-s0502a0:1625_12": "vaṭṭatī”ti? “Seṭṭhiṭṭhānaṃ dātuṃ vaṭṭati, devā”ti. Rājā tassa mahāsakkāraṃ katvā",
  "atk-s0502a0:1625_13": "seṭṭhiṭṭhānaṃ dāpesi.",
  "atk-s0502a0:1626_0": "Athassa pubbe ekassa seṭṭhino gehaṭṭhānaṃ ācikkhitvā “ettha jāte gacche harāpetvā",
  "atk-s0502a0:1626_1": "gehaṃ uṭṭhāpetvā vasāhī”ti āha. Tassa taṃ ṭhānaṃ sodhetvā samaṃ katvā bhūmiyā khaññamānāya",
  "atk-s0502a0:1626_2": "aññamaññaṃ āhacca nidhikumbhiyo uṭṭhahiṃsu. Tena rañño ārocite “tava puññena nibbattā,",
  "atk-s0502a0:1626_3": "tvameva gaṇhāhī”ti āha. So gehaṃ kāretvā sattāhaṃ buddhappamukhassa bhikkhusaṅghassa",
  "atk-s0502a0:1626_4": "mahādānaṃ adāsi. Tato parampi yāvatāyukaṃ tiṭṭhanto puññāni karitvā āyupariyosāne devaloke nibbatto.",
  "atk-s0502a0:1627_0": "Ekaṃ buddhantaraṃ dibbasampattiṃ anubhavitvā imasmiṃ buddhuppāde tato cuto sāvatthiyaṃ",
  "atk-s0502a0:1627_1": "sāriputtattherassūpaṭṭhākakule seṭṭhidhītu kucchiyaṃ paṭisandhiṃ gaṇhi. Athassā mātāpitaro",
  "atk-s0502a0:1627_2": "gabbhassa patiṭṭhitabhāvaṃ ñatvā gabbhaparihāraṃ adaṃsu. Tassā aparena samayena evarūpo",
  "atk-s0502a0:1627_3": "dohaḷo uppajji – “aho vatāhaṃ dhammadesanāpatiṃ ādiṃ katvā pañcannaṃ bhikkhusatānaṃ",
  "atk-s0502a0:1627_4": "rohitamaccharasena dānaṃ datvā kāsāyāni vatthāni nivāsetvā āsanapariyante nisinnā",
  "atk-s0502a0:1627_5": "tesaṃ bhikkhūnaṃ ucchiṭṭhabhattaṃ paribhuñjeyya”nti. Sā mātāpitūnaṃ ārocetvā tathā",
  "atk-s0502a0:1627_6": "akāsi, dohaḷo paṭipassambhi. Athassā tato aparesupi sattasu maṅgalesu rohitamaccharaseneva",
  "atk-s0502a0:1627_7": "dhammasenāpatittherappamukhāni pañca bhikkhusatāni bhojesuṃ. Sabbaṃ tissakumārassa",
  "atk-s0502a0:1627_8": "vatthumhi vuttaniyāmeneva veditabbaṃ. Ayamassa pana mahāduggatakāle dinnassa rohitamaccharasadānasseva",
  "atk-s0502a0:1627_9": "nissando. Nāmaggahaṇadivase panassa, “bhante, dāsassa vo sikkhāpadāni dethā”ti mātarā",
  "atk-s0502a0:1627_10": "vutte thero āha – “konāmo ayaṃ dārako”ti? “Bhante, imassa dārakassa kucchiyaṃ paṭisandhiggahaṇato",
  "atk-s0502a0:1627_11": "paṭṭhāya imasmiṃ gehe jaḷā eḷamūgāpi paṇḍitā jātā, tasmā me puttassa paṇḍitotveva",
  "atk-s0502a0:1627_12": "nāmaṃ bhavissatī”ti. Thero sikkhāpadāni adāsi. Jātadivasato paṭṭhāya panassa “nāhaṃ",
  "atk-s0502a0:1627_13": "mama puttassa ajjhāsayaṃ bhindissāmī”ti mātu cittaṃ uppajji. So sattavassikakāle",
  "atk-s0502a0:1627_14": "mātaraṃ āha – “amma, therassa santike pabbajissāmī”ti. “Sādhu, tāta, ‘ahaṃ tava ajjhāsayaṃ",
  "atk-s0502a0:1627_15": "na bhindissāmicceva manaṃ uppādesi”’nti vatvā theraṃ nimantetvā bhojetvā, “bhante,",
  "atk-s0502a0:1627_16": "dāso vo pabbajitukāmo, ahaṃ imaṃ sāyanhasamaye vihāraṃ ānessāmī”ti theraṃ uyyojetvā",
  "atk-s0502a0:1627_17": "ñātake sannipātāpetvā “mama puttassa gihikāle kattabbasakkāraṃ ajjeva karissāmā”ti",
  "atk-s0502a0:1627_18": "mahantaṃ sakkāraṃ kāretvā taṃ ādāya vihāraṃ gantvā “imaṃ, bhante, pabbājethā”ti therassa adāsi.",
  "atk-s0502a0:1628_0": "Thero pabbajjāya dukkarabhāvaṃ ācikkhitvā “karissāmahaṃ, bhante, tumhākaṃ ovāda”nti",
  "atk-s0502a0:1628_1": "vutte “tena hi ehī”ti kese temetvā tacapañcakakammaṭṭhānaṃ ācikkhitvā pabbājesi.",
  "atk-s0502a0:1628_2": "Mātāpitaropissa sattāhaṃ vihāreyeva vasantā buddhappamukhassa bhikkhusaṅghassa rohitamaccharaseneva",
  "atk-s0502a0:1628_3": "dānaṃ datvā sattame divase sāyaṃ gehaṃ agamaṃsu. Thero aṭṭhame divase antogāmaṃ gacchanto",
  "atk-s0502a0:1628_4": "taṃ ādāya gacchati, bhikkhusaṅghena saddhiṃ nāgamāsi. Kiṃ kāraṇā? Na tāvassa pattacīvaraggahaṇāni",
  "atk-s0502a0:1628_5": "vā iriyāpatho vā pāsādiko hoti, apica vihāre therassa kattabbavattaṃ atthi. Thero",
  "atk-s0502a0:1628_6": "hi bhikkhusaṅghe antogāmaṃ paviṭṭhe sakalavihāraṃ vicaranto asammajjanaṭṭhānaṃ sammajjitvā",
  "atk-s0502a0:1628_7": "tucchabhājanesu pānīyaparibhojanīyāni upaṭṭhapetvā dunnikkhittāni mañcapīṭhādīni",
  "atk-s0502a0:1628_8": "paṭisāmetvā pacchā gāmaṃ pavisati. Apica “aññatitthiyā tucchavihāraṃ pavisitvā ‘passatha",
  "atk-s0502a0:1628_9": "samaṇassa gotamassa sāvakānaṃ nisinnaṭṭhānānī’ti vattuṃ mā labhiṃsū”ti sakalavihāraṃ",
  "atk-s0502a0:1628_10": "paṭijaggitvā pacchā gāmaṃ pavisati. Tasmā taṃ divasampi sāmaṇerena pattacīvaraṃ gāhāpetvā",
  "atk-s0502a0:1628_11": "divātaraṃ piṇḍāya pāvisi.",
  "atk-s0502a0:1629_0": "Sāmaṇero upajjhāyena saddhiṃ gacchanto antarāmagge mātikaṃ disvā, “bhante, idaṃ kiṃ",
  "atk-s0502a0:1629_1": "nāmā”ti pucchi. “Mātikā nāma, sāmaṇerā”ti. “Imāya kiṃ karontī”ti? “Ito cito ca udakaṃ",
  "atk-s0502a0:1629_2": "āharitvā attano sassakammaṃ sampādentī”ti. “Kiṃ pana, bhante, udakassa cittaṃ atthī”ti?",
  "atk-s0502a0:1629_3": "“Natthāvuso”ti. “Evarūpaṃ acittakaṃ attano icchitaṭṭhānaṃ haranti, bhante”ti? “Āmāvuso”ti.",
  "atk-s0502a0:1629_4": "So cintesi – “sace evarūpampi acittakaṃ attano icchiticchitaṭṭhānaṃ haritvā kammaṃ",
  "atk-s0502a0:1629_5": "karonti, kasmā sacittakāpi cittaṃ attano vase vattetvā samaṇadhammaṃ kātuṃ na sakkhissantī”ti.",
  "atk-s0502a0:1629_6": "Atheso purato gacchanto usukāre saradaṇḍakaṃ aggimhi tāpetvā akkhikoṭiyā oloketvā",
  "atk-s0502a0:1629_7": "ujukaṃ karonte disvā, “ime, bhante, ke nāmā”ti pucchi. “Usukārā nāmāvuso”ti. “Kiṃ",
  "atk-s0502a0:1629_8": "panete karontī”ti? “Aggimhi tāpetvā saradaṇḍakaṃ ujuṃ karontī”ti. “Sacittako, bhante,",
  "atk-s0502a0:1629_9": "eso”ti? “Acittako, āvuso”ti. So cintesi – “sace acittakaṃ gahetvā aggimhi tāpetvā",
  "atk-s0502a0:1629_10": "ujuṃ karonti, kasmā sacittakāpi attano cittaṃ vase vattetvā samaṇadhammaṃ kātuṃ na",
  "atk-s0502a0:1629_11": "sakkhissantī”ti. Atheso purato gacchanto dārūni araneminābhiādīni tacchante disvā,",
  "atk-s0502a0:1629_12": "“bhante, ime ke nāmā”ti pucchi. “Tacchakā nāmāvuso”ti. “Kiṃ panete karontī”ti? “Dārūni",
  "atk-s0502a0:1629_13": "gahetvā yānakādīnaṃ cakkādīni karonti, āvuso”ti. “Etāni pana sacittakāni, bhante”ti?",
  "atk-s0502a0:1629_14": "“Acittakāni, āvuso”ti. Athassa etadahosi – “sace acittakāni kaṭṭhakaliṅgarāni gahetvā",
  "atk-s0502a0:1629_15": "cakkādīni karonti, kasmā sacittakā attano cittaṃ vase vattetvā samaṇadhammaṃ kātuṃ",
  "atk-s0502a0:1629_16": "na sakkhissantī”ti. So imāni kāraṇāni disvā, “bhante, sace tumhākaṃ pattacīvare tumhe",
  "atk-s0502a0:1629_17": "gaṇheyyātha, ahaṃ nivatteyya”nti. Thero “ayaṃ adhunā pabbajito daharasāmaṇero maṃ",
  "atk-s0502a0:1629_18": "anubandhamāno evaṃ vadetī”ti cittaṃ anuppādetvāva “āhara, sāmaṇerā”ti vatvā attano",
  "atk-s0502a0:1629_19": "pattacīvaraṃ aggahesi.",
  "atk-s0502a0:1630_0": "Sāmaṇeropi upajjhāyaṃ vanditvā nivattanto, “bhante, mayhaṃ āhāraṃ āharanto rohitamaccharaseneva",
  "atk-s0502a0:1630_1": "āhareyyāthā”ti āha. “Kathaṃ labhissāmāvuso”ti? “Bhante, attano puññena alabhantā",
  "atk-s0502a0:1630_2": "mama puññena labhissathā”ti āha. Thero “daharasāmaṇerassa bahi nisinnakassa paripanthopi",
  "atk-s0502a0:1630_3": "bhaveyyā”ti kuñjikaṃ datvā “mayhaṃ vasanagabbhassa dvāraṃ vivaritvā anto pavisitvā",
  "atk-s0502a0:1630_4": "nisīdeyyāsī”ti āha. So tathā katvā attano karajakāye ñāṇaṃ otāretvā attabhāvaṃ sammasanto",
  "atk-s0502a0:1630_5": "nisīdi. Athassa guṇatejena sakkassa āsanaṃ uṇhākāraṃ dassesi. So “kiṃ nu kho kāraṇa”nti",
  "atk-s0502a0:1630_6": "upadhārento “paṇḍitasāmaṇero upajjhāyassa pattacīvaraṃ datvā ‘samaṇadhammaṃ karissāmī’ti",
  "atk-s0502a0:1630_7": "nivatto, mayāpi tattha gantuṃ vaṭṭatī”ti cintetvā cattāro mahārāje āmantetvā “vihārassa",
  "atk-s0502a0:1630_8": "upavane vasante sakuṇe palāpetvā samantato ārakkhaṃ gaṇhathā”ti vatvā candadevaputtaṃ",
  "atk-s0502a0:1630_9": "“candamaṇḍalaṃ ākaḍḍhitvā gaṇhāhī”ti, sūriyadevaputtaṃ “sūriyamaṇḍalaṃ ākaḍḍhitvā",
  "atk-s0502a0:1630_10": "gaṇhāhī”ti vatvā sayaṃ gantvā āviñchanarajjuṭṭhāne ārakkhaṃ gahetvā aṭṭhāsi, vihāre",
  "atk-s0502a0:1630_11": "purāṇapaṇṇassa patantassapi saddo nāhosi, sāmaṇerassa cittaṃ ekaggaṃ ahosi. So antarābhatteyeva",
  "atk-s0502a0:1630_12": "attabhāvaṃ sammasitvā tīṇi phalāni pāpuṇi.",
  "atk-s0502a0:1631_0": "Theropi “sāmaṇero vihāre nisinno, tassa upakappanakaṃ bhojanaṃ asukakule nāma sakkā",
  "atk-s0502a0:1631_1": "laddhu”nti ekaṃ pemagāravayuttaṃ upaṭṭhākakulaṃ agamāsi. Tattha ca manussā taṃ divasaṃ",
  "atk-s0502a0:1631_2": "rohitamacche labhitvā therasseva āgamanaṃ olokento nisīdiṃsu. Te theraṃ āgacchantaṃ",
  "atk-s0502a0:1631_3": "disvā, “bhante, bhaddakaṃ vo kataṃ idhāgacchantehī”ti antogehe pavesetvā yāgukhajjakādīni",
  "atk-s0502a0:1631_4": "datvā rohitamaccharasenassa piṇḍapātaṃ adaṃsu. Thero haraṇākāraṃ dassesi. Manussā",
  "atk-s0502a0:1631_5": "“paribhuñjatha, bhante, haraṇakabhattampi labhissathā”ti vatvā therassa bhattakiccāvasāne",
  "atk-s0502a0:1631_6": "pattaṃ rohitamaccharasabhojanassa pūretvā adaṃsu. Thero “sāmaṇero me chāto”ti sīghaṃ",
  "atk-s0502a0:1631_7": "agamāsi. Satthāpi taṃ divasaṃ kālasseva bhuñjitvā vihāraṃ gantvā evaṃ āvajjesi –",
  "atk-s0502a0:1631_8": "“paṇḍitasāmaṇero upajjhāyassa pattacīvaraṃ datvā ‘samaṇadhammaṃ karissāmī’ti nivatto,",
  "atk-s0502a0:1631_9": "nipphajjissati nu kho assa pabbajitakicca”nti upadhārento tiṇṇaṃ phalānaṃ pattabhāvaṃ",
  "atk-s0502a0:1631_10": "ñatvā “arahattassa upanissayo atthi, natthī”ti āvajjento “atthī”ti disvā “purebhattameva",
  "atk-s0502a0:1631_11": "arahattaṃ pattuṃ sakkhissati, na sakkhissatī”ti upadhārento “sakkhissatī”ti aññāsi.",
  "atk-s0502a0:1631_12": "Athassa etadahosi – “sāriputto sāmaṇerassa bhattaṃ ādāya sīghaṃ āgacchati, antarāyampissa",
  "atk-s0502a0:1631_13": "kareyya dvārakoṭṭhake ārakkhaṃ gahetvā nisīdissāmi, atha naṃ pañhaṃ pucchissāmi,",
  "atk-s0502a0:1631_14": "tasmiṃ pañhe vissajjiyamāne sāmaṇero saha paṭisambhidāhi arahattaṃ pāpuṇissatī”ti.",
  "atk-s0502a0:1631_15": "Tato gantvā dvārakoṭṭhake ṭhatvā sampattaṃ theraṃ cattāro pañhe pucchi, puṭṭhaṃ puṭṭhaṃ pañhaṃ vissajjesi.",
  "atk-s0502a0:1632_0": "Tatridaṃ pucchāvissajjanaṃ – satthā kira naṃ āha – “sāriputta, kiṃ te laddha”nti?",
  "atk-s0502a0:1632_1": "“Āhāro, bhante”ti. “Āhāro nāma kiṃ āharati, sāriputtā”ti? “Vedanaṃ, bhante”ti. “Vedanaṃ",
  "atk-s0502a0:1632_2": "kiṃ āharati, sāriputtā”ti? “Rūpaṃ, bhante”ti. “Rūpaṃ pana kiṃ āharati, sāriputtā”ti?",
  "atk-s0502a0:1632_3": "“Phassaṃ, bhante”ti. Tatrāyaṃ adhippāyo – “jighacchitena hi paribhutto āhāro tassa",
  "atk-s0502a0:1632_4": "khuddaṃ pariharitvā sukhaṃ vedanaṃ āharati. Āhāraparibhogena sukhitassa sukhāya vedanāya",
  "atk-s0502a0:1632_5": "uppajjamānāya sarīre vaṇṇasampatti hoti. Evaṃ vedanā rūpaṃ āharati. Sukhito pana",
  "atk-s0502a0:1632_6": "āhārajarūpavasena uppannasukhasomanasso ‘idāni me assādo jāto’ti nippajjanto vā nisīdanto",
  "atk-s0502a0:1632_7": "vā sukhasamphassaṃ paṭilabhatī”ti.",
  "atk-s0502a0:1633_0": "Evaṃ imesu catūsu pañhesu vissajjikesu sāmaṇero saha paṭisambhidāhi arahattaṃ patto.",
  "atk-s0502a0:1633_1": "Satthāpi theraṃ āha – “gaccha, sāriputta, tava sāmaṇerassa bhattaṃ dehī”ti. Thero",
  "atk-s0502a0:1633_2": "gantvā dvāraṃ ākoṭesi. Sāmaṇero nikkhamitvā therassa hatthato pattaṃ gahetvā ekamantaṃ",
  "atk-s0502a0:1633_3": "ṭhapetvā tālavaṇṭena theraṃ bīji. Atha naṃ thero āha – “sāmaṇera, bhattakiccaṃ karohī”ti.",
  "atk-s0502a0:1633_4": "“Tumhe pana, bhante”ti. “Kataṃ mayā bhattakiccaṃ, tvaṃ karohī”ti. Sattavassikadārako",
  "atk-s0502a0:1633_5": "pabbajitvā aṭṭhame divase taṃ khaṇaṃ vikasitapadumuppalasadiso arahattaṃ patto, paccavekkhitaṭṭhānaṃ",
  "atk-s0502a0:1633_6": "pana paccavekkhanto nisīditvā bhattakiccamakāsi. Tena pattaṃ dhovitvā paṭisāmitakāle",
  "atk-s0502a0:1633_7": "candadevaputto candamaṇḍalaṃ vissajjesi, sūriyadevaputto sūriyamaṇḍalaṃ. Cattāro",
  "atk-s0502a0:1633_8": "mahārājāno catuddisaṃ ārakkhaṃ vissajjesuṃ, sakko devarājā āviñchanake ārakkhaṃ vissajjesi.",
  "atk-s0502a0:1633_9": "Sūriyo majjhaṭṭhānato galitvā gato.",
  "atk-s0502a0:1634_0": "Bhikkhū ujjhāyiṃsu, “chāyā adhikappamāṇā jātā, sūriyo majjhaṭṭhānato galitvā gato,",
  "atk-s0502a0:1634_1": "sāmaṇerena ca idāneva bhuttaṃ, kiṃ nu kho eta”nti. Satthā taṃ pavattiṃ ñatvā āgantvā",
  "atk-s0502a0:1634_2": "pucchi – “bhikkhave, kiṃ kathethā”ti? “Idaṃ nāma, bhante”ti? “Āma, bhikkhave, puññavato",
  "atk-s0502a0:1634_3": "samaṇadhammaṃ karaṇakāle candadevaputto candamaṇḍalaṃ, sūriyadevaputto sūriyamaṇḍalaṃ",
  "atk-s0502a0:1634_4": "ākaḍḍhitvā gaṇhi, cattāro mahārājāno vihāropavane catuddisaṃ ārakkhaṃ gaṇhiṃsu, sakko",
  "atk-s0502a0:1634_5": "devarājā āviñchanake ārakkhaṃ gaṇhi, ahampi ‘buddhomhī’ti appossukko nisīdituṃ nālatthaṃ,",
  "atk-s0502a0:1634_6": "gantvā dvārakoṭṭhake mama puttassa ārakkhaṃ aggahesiṃ, nettike ca mātikāya udakaṃ",
  "atk-s0502a0:1634_7": "harante, usukāre ca usuṃ ujuṃ karonte, tacchake ca dārūni tacchante disvā ettakaṃ",
  "atk-s0502a0:1634_8": "ārammaṇaṃ gahetvā paṇḍitā attānaṃ dametvā arahattaṃ gaṇhantiyevā”ti vatvā anusandhiṃ",
  "atk-s0502a0:1634_9": "ghaṭetvā dhammaṃ desento imaṃ gāthamāha –",
  "atk-s0502a0:1635": "80.",
  "atk-s0502a0:1636": "“Udakañhi nayanti nettikā, usukārā namayanti tejanaṃ;",
  "atk-s0502a0:1637": "Dāruṃ namayanti tacchakā, attānaṃ damayanti paṇḍitā”ti.",
  "atk-s0502a0:1638_0": "Tattha udakanti pathaviyā thalaṭṭhānaṃ khaṇitvā āvāṭaṭṭhānaṃ pūretvā mātikaṃ vā katvā",
  "atk-s0502a0:1638_1": "rukkhadoṇiṃ vā ṭhapetvā attanā icchiticchitaṭṭhānaṃ udakaṃ. Nentīti nettikā. Tejananti",
  "atk-s0502a0:1638_2": "kaṇḍaṃ. Idaṃ vuttaṃ hoti – nettikā attano ruciyā udakaṃ nayanti, usukārāpi tāpetvā",
  "atk-s0502a0:1638_3": "tejanaṃ namayanti usuṃ ujuṃ karonti. Tacchakāpi nemiādīnaṃ atthāya tacchantā dāruṃ",
  "atk-s0502a0:1638_4": "namayanti attano ruciyā ujuṃ vā vaṅkaṃ vā karonti. Evaṃ ettakaṃ ārammaṇaṃ katvā paṇḍitā",
  "atk-s0502a0:1638_5": "sotāpattimaggādīni uppādentā attānaṃ damayanti, arahattappattā pana ekantadantā nāma hontīti.",
  "atk-s0502a0:1639": "Desanāvasāne bahū sotāpattiphalādīni pāpuṇiṃsūti.",
  "atk-s0502a0:1640": "Paṇḍitasāmaṇeravatthu pañcamaṃ.",
  "atk-s0502a0:1641": "6. Lakuṇḍakabhaddiyattheravatthu",
  "atk-s0502a0:1642": "Selo yathāti imaṃ dhammadesanaṃ satthā jetavane viharanto lakuṇḍakabhaddiyattheraṃ ārabbha kathesi.",
  "atk-s0502a0:1643_0": "Puthujjanā kira sāmaṇerādayo theraṃ disvā sīsepi kaṇṇesupi nāsāyapi gahetvā “kiṃ,",
  "atk-s0502a0:1643_1": "cūḷapita, sāsanasmiṃ na ukkaṇṭhasi, abhiramasī”ti vadanti. Thero tesu neva kujjhati,",
  "atk-s0502a0:1643_2": "na dussati. Dhammasabhāyaṃ kathaṃ samuṭṭhāpesuṃ “passathāvuso, lakuṇḍakabhaddiyattheraṃ",
  "atk-s0502a0:1643_3": "disvā sāmaṇerādayo evañcevañca viheṭhenti, so tesu neva kujjhati, na dussatī”ti.",
  "atk-s0502a0:1643_4": "Satthā āgantvā “kiṃ kathetha, bhikkhave”ti pucchitvā “imaṃ nāma, bhante”ti vutte",
  "atk-s0502a0:1643_5": "“āma, bhikkhave, khīṇāsavā nāma neva kujjhanti, na dussanti. Ghanaselasadisā hete",
  "atk-s0502a0:1643_6": "acalā akampiyā”ti vatvā anusandhiṃ ghaṭetvā dhammaṃ desento imaṃ gāthamāha –",
  "atk-s0502a0:1644": "81.",
  "atk-s0502a0:1645": "“Selo yathā ekaghano, vātena na samīrati;",
  "atk-s0502a0:1646": "Evaṃ nindāpasaṃsāsu, na samiñjanti paṇḍitā”ti.",
  "atk-s0502a0:1647_0": "Tattha nindāpasaṃsāsūti kiñcāpi idha dve lokadhammā vuttā, attho pana aṭṭhannampi",
  "atk-s0502a0:1647_1": "vasena veditabbo. Yathā hi ekaghano asusiro selo puratthimādibhedena vātena na samīrati",
  "atk-s0502a0:1647_2": "na iñjati na calati, evaṃ aṭṭhasupi lokadhammesu ajjhottharantesu paṇḍitā na samiñjanti,",
  "atk-s0502a0:1647_3": "paṭighavasena vā anunayavasena vā na calanti na kampanti.",
  "atk-s0502a0:1648": "Desanāvasāne bahū sotāpattiphalādīni pāpuṇiṃsūti.",
  "atk-s0502a0:1649": "Lakuṇḍakabhaddiyattheravatthu chaṭṭhaṃ.",
  "atk-s0502a0:1650": "7. Kāṇamātuvatthu",
  "atk-s0502a0:1651": "Yathāpi rahadoti imaṃ dhammadesanaṃ satthā jetavane viharanto kāṇamātaraṃ ārabbha kathesi. Vatthu vinaye āgatameva.",
  "atk-s0502a0:1652_0": "Tadā pana kāṇamātarā atucchahatthaṃ dhītaraṃ patikulaṃ pesetuṃ pakkesu pūvesu catukkhattuṃ",
  "atk-s0502a0:1652_1": "catunnaṃ bhikkhūnaṃ dinnakāle satthārā tasmiṃ vatthusmiṃ sikkhāpade paññatte kāṇāya",
  "atk-s0502a0:1652_2": "sāmikena aññāya pajāpatiyā ānītāya kāṇā taṃ pavattiṃ sutvā “imehi me gharāvāso nāsito”ti",
  "atk-s0502a0:1652_3": "diṭṭhadiṭṭhe bhikkhū akkosati paribhāsati. Bhikkhū taṃ vīthiṃ paṭipajjituṃ na visahiṃsu.",
  "atk-s0502a0:1652_4": "Satthā taṃ pavattiṃ ñatvā tattha agamāsi. Kāṇamātā satthāraṃ vanditvā paññattāsane",
  "atk-s0502a0:1652_5": "nisīdāpetvā yāgukhajjakaṃ adāsi. Satthā katapātarāso “kahaṃ kāṇā”ti pucchi. “Esā,",
  "atk-s0502a0:1652_6": "bhante, tumhe disvā maṅkubhūtā rodantī ṭhitā”ti. “Kiṃ kāraṇā”ti? “Esā, bhante, bhikkhū",
  "atk-s0502a0:1652_7": "akkosati paribhāsati, tasmā tumhe disvā maṅkubhūtā rodamānā ṭhitā”ti. Atha naṃ satthā",
  "atk-s0502a0:1652_8": "pakkosāpetvā – “kāṇe, kasmā maṃ disvā maṅkubhūtā nilīyitvā rodasī”ti. Athassā mātā",
  "atk-s0502a0:1652_9": "tāya katakiriyaṃ ārocesi. Atha naṃ satthā āha – “kiṃ pana kāṇamāte mama sāvakā tayā",
  "atk-s0502a0:1652_10": "dinnakaṃ gaṇhiṃsu, adinnaka”nti? “Dinnakaṃ, bhante”ti. “Sace mama sāvakā piṇḍāya",
  "atk-s0502a0:1652_11": "carantā tava gehadvāraṃ pattā tayā dinnakaṃ gaṇhiṃsu, ko tesaṃ doso”ti? “Natthi,",
  "atk-s0502a0:1652_12": "bhante, ayyānaṃ doso”. “Etissāyeva doso”ti. Satthā kāṇaṃ āha – “kāṇe, mayhaṃ kira",
  "atk-s0502a0:1652_13": "sāvakā piṇḍāya caramānā gehadvāraṃ āgatā, atha nesaṃ tava mātarā pūvā dinnā, ko nāmettha",
  "atk-s0502a0:1652_14": "mama sāvakānaṃ doso”ti? “Natthi, bhante, ayyānaṃ doso, mayhameva doso”ti satthāraṃ vanditvā khamāpesi.",
  "atk-s0502a0:1653_0": "Athassā satthā anupubbiṃ kathaṃ kathesi, sā sotāpattiphalaṃ pāpuṇi. Satthā uṭṭhāyāsanā",
  "atk-s0502a0:1653_1": "vihāraṃ gacchanto rājaṅgaṇena pāyāsi. Rājā disvā “satthā viya bhaṇe”ti pucchitvā",
  "atk-s0502a0:1653_2": "“āma, devā”ti vutte “gacchatha, mama āgantvā vandanabhāvaṃ ārocethā”ti pesetvā rājaṅgaṇe",
  "atk-s0502a0:1653_3": "ṭhitaṃ satthāraṃ upasaṅkamitvā vanditvā “kahaṃ, bhante, gatātthā”ti pucchi. “Kāṇamātāya",
  "atk-s0502a0:1653_4": "gehaṃ, mahārājā”ti. “Kiṃ kāraṇā, bhante”ti? “Kāṇā kira bhikkhū akkosati paribhāsati,",
  "atk-s0502a0:1653_5": "taṃkāraṇā gatomhī”ti. “Kiṃ pana vo, bhante, tassā anakkosanabhāvo kato”ti? “Āma,",
  "atk-s0502a0:1653_6": "mahārāja, bhikkhūnañca anakkosikā katā, lokuttarakuṭumbasāminī cā”ti. “Hotu, bhante,",
  "atk-s0502a0:1653_7": "tumhehi sā lokuttarakuṭumbasāminī katā, ahaṃ pana naṃ lokiyakuṭumbasāminiṃ karissāmī”ti",
  "atk-s0502a0:1653_8": "vatvā rājā satthāraṃ vanditvā paṭinivatto paṭicchannamahāyoggaṃ pahiṇitvā kāṇaṃ pakkosāpetvā",
  "atk-s0502a0:1653_9": "sabbābharaṇehi alaṅkaritvā jeṭṭhadhītuṭṭhāne ṭhapetvā “mama dhītaraṃ posetuṃ samatthā",
  "atk-s0502a0:1653_10": "gaṇhantū”ti āha. Atheko sabbatthakamahāmatto “ahaṃ devassa dhītaraṃ posessāmī”ti",
  "atk-s0502a0:1653_11": "taṃ attano gehaṃ netvā sabbaṃ issariyaṃ paṭicchāpetvā “yathāruci puññāni karohī”ti",
  "atk-s0502a0:1653_12": "āha. Tato paṭṭhāya kāṇā catūsu dvāresu purise ṭhapetvā attanā upaṭṭhātabbe bhikkhū",
  "atk-s0502a0:1653_13": "ca bhikkhuniyo ca pariyesamānāpi na labhati. Kāṇāya gehadvāre paṭiyādetvā ṭhapitaṃ",
  "atk-s0502a0:1653_14": "khādanīyabhojanīyaṃ mahogho viya pavattati. Bhikkhū dhammasabhāyaṃ kathaṃ samuṭṭhāpesuṃ",
  "atk-s0502a0:1653_15": "“pubbe, āvuso, cattāro mahallakattherā kāṇāya vippaṭisāraṃ kariṃsu, sā evaṃ vippaṭisārinī",
  "atk-s0502a0:1653_16": "hutvāpi satthāraṃ āgamma saddhāsampadaṃ labhi. Satthārā puna tassā gehadvāraṃ bhikkhūnaṃ",
  "atk-s0502a0:1653_17": "upasaṅkamanārahaṃ kataṃ. Idāni upaṭṭhātabbe bhikkhū vā bhikkhuniyo vā pariyesamānāpi",
  "atk-s0502a0:1653_18": "na labhati, aho buddhā nāma acchariyaguṇā”ti. Satthā āgantvā “kāya nuttha, bhikkhave,",
  "atk-s0502a0:1653_19": "etarahi kathāya sannisinnā”ti pucchitvā “imāya nāmā”ti vutte “na, bhikkhave, idāneva",
  "atk-s0502a0:1653_20": "tehi mahallakabhikkhūhi kāṇāya vippaṭisāro kato, pubbepi kariṃsuyeva. Na ca idāneva",
  "atk-s0502a0:1653_21": "mayā kāṇā mama vacanakārikā katā, pubbepi katāyevā”ti vatvā tamatthaṃ sotukāmehi bhikkhūhi yācito –",
  "atk-s0502a0:1654": "“Yattheko labhate babbu, dutiyo tattha jāyati;",
  "atk-s0502a0:1655": "Tatiyo ca catuttho ca, idaṃ te babbukā bila”nti. –",
  "atk-s0502a0:1656_0": "Idaṃ babbujātakaṃ vitthārena kathetvā “tadā cattāro mahallakabhikkhū cattāro biḷārā",
  "atk-s0502a0:1656_1": "ahesuṃ, mūsikā kāṇā, maṇikāro ahamevā”ti jātakaṃ samodhānetvā “evaṃ, bhikkhave, atītepi",
  "atk-s0502a0:1656_2": "kāṇā dummanā āvilacittā vikkhittacittā hutvā mama vacanena pasannaudakarahado viya",
  "atk-s0502a0:1656_3": "vippasannacittā ahosī”ti vatvā anusandhiṃ ghaṭetvā dhammaṃ desento imaṃ gāthamāha –",
  "atk-s0502a0:1657": "82.",
  "atk-s0502a0:1658": "“Yathāpi rahado gambhīro, vippasanno anāvilo;",
  "atk-s0502a0:1659": "Evaṃ dhammāni sutvāna, vippasīdanti paṇḍitā”ti.",
  "atk-s0502a0:1660_0": "Tattha rahadoti yo caturaṅginiyāpi senāya ogāhantiyā nakhubhati evarūpo udakaṇṇavo,",
  "atk-s0502a0:1660_1": "sabbākārena pana caturāsītiyojanasahassagambhīro nīlamahāsamuddo rahado nāma. Tassa",
  "atk-s0502a0:1660_2": "hi heṭṭhā cattālīsayojanasahassamatte ṭhāne udakaṃ macchehi calati, upari tāvattakeyeva",
  "atk-s0502a0:1660_3": "ṭhāne udakaṃ vātena calati, majjhe catuyojanasahassamatte ṭhāne udakaṃ niccalaṃ tiṭṭhati.",
  "atk-s0502a0:1660_4": "Ayaṃ gambhīro rahado nāma. Evaṃ dhammānīti desanādhammāni. Idaṃ vuttaṃ hoti – yathā",
  "atk-s0502a0:1660_5": "nāma rahado anākulatāya vippasanno, acalatāya anāvilo, evaṃ mama desanādhammaṃ sutvā",
  "atk-s0502a0:1660_6": "sotāpattimaggādivasena nirupakkilesacittataṃ āpajjantā vippasīdanti paṇḍitā, arahattappattā",
  "atk-s0502a0:1660_7": "pana ekantavippasannāva hontīti.",
  "atk-s0502a0:1661": "Desanāvasāne bahū sotāpattiphalādīni pāpuṇiṃsūti.",
  "atk-s0502a0:1662": "Kāṇamātuvatthu sattamaṃ.",
  "atk-s0502a0:1663": "8. Pañcasatabhikkhuvatthu",
  "atk-s0502a0:1664": "Sabbattha ve sappurisā cajantīti imaṃ dhammadesanaṃ satthā jetavane viharanto pañcasate bhikkhū ārabbha kathesi. Desanā verañjāyaṃ samuṭṭhitā.",
  "atk-s0502a0:1665_0": "Paṭhamabodhiyañhi bhagavā verañjaṃ gantvā verañjena brāhmaṇena nimantito pañcahi",
  "atk-s0502a0:1665_1": "bhikkhusatehi saddhiṃ vassaṃ upagañchi. Verañjo brāhmaṇo mārāvaṭṭanena āvaṭṭo ekadivasampi",
  "atk-s0502a0:1665_2": "satthāraṃ ārabbha satiṃ na uppādesi. Verañjāpi dubbhikkhā ahosi, bhikkhū santarabāhiraṃ",
  "atk-s0502a0:1665_3": "verañjaṃ piṇḍāya caritvā piṇḍapātaṃ alabhantā kilamiṃsu. Tesaṃ assavāṇijakā patthapatthapulakaṃ",
  "atk-s0502a0:1665_4": "bhikkhaṃ paññāpesuṃ. Te kilamante disvā mahāmoggallānatthero pathavojaṃ bhojetukāmo,",
  "atk-s0502a0:1665_5": "uttarakuruñca piṇḍāya pavesetukāmo ahosi, satthā taṃ paṭikkhipi. Bhikkhūnaṃ ekadivasampi",
  "atk-s0502a0:1665_6": "piṇḍapātaṃ ārabbha parittāso nāhosi, icchācāraṃ vajjetvā eva vihariṃsu. Satthā tattha",
  "atk-s0502a0:1665_7": "temāsaṃ vasitvā verañjaṃ brāhmaṇaṃ apaloketvā tena katasakkārasammāno taṃ saraṇesu",
  "atk-s0502a0:1665_8": "patiṭṭhāpetvā tato nikkhanto anupubbena cārikaṃ caramāno ekasmiṃ samaye sāvatthiṃ",
  "atk-s0502a0:1665_9": "patvā jetavane vihāsi, sāvatthivāsino satthu āgantukabhattāni kariṃsu. Tadā pana",
  "atk-s0502a0:1665_10": "pañcasatamattā vighāsādā bhikkhū nissāya antovihāreyeva vasanti. Te bhikkhūnaṃ bhuttāvasesāni",
  "atk-s0502a0:1665_11": "paṇītabhojanāni bhuñjitvā niddāyitvā uṭṭhāya nadītīraṃ gantvā nadantā vaggantā mallamuṭṭhiyuddhaṃ",
  "atk-s0502a0:1665_12": "yujjhantā kīḷantā antovihārepi bahivihārepi anācārameva carantā vicaranti. Bhikkhū",
  "atk-s0502a0:1665_13": "dhammasabhāyaṃ kathaṃ samuṭṭhāpesuṃ “passathāvuso, ime vighāsādā dubbhikkhakāle verañjāyaṃ",
  "atk-s0502a0:1665_14": "kañci vikāraṃ na dassesuṃ, idāni pana evarūpāni paṇītabhojanāni bhuñjitvā anekappakāraṃ",
  "atk-s0502a0:1665_15": "vikāraṃ dassentā vicaranti. Bhikkhū pana verañjāyampi upasantarūpā viharitvā idānipi",
  "atk-s0502a0:1665_16": "upasantupasantāva viharantī”ti. Satthā dhammasabhaṃ gantvā, “bhikkhave, kiṃ kathethā”ti",
  "atk-s0502a0:1665_17": "pucchitvā “idaṃ nāmā”ti vutte “pubbepete gadrabhayoniyaṃ nibbattā pañcasatā gadrabhā",
  "atk-s0502a0:1665_18": "hutvā pañcasatānaṃ ājānīyasindhavānaṃ allarasamuddikapānakapītāvasesaṃ ucchiṭṭhakasaṭaṃ",
  "atk-s0502a0:1665_19": "udakena madditvā makacipilotikāhi parissāvitattā ‘volodaka’nti saṅkhyaṃ gataṃ apparasaṃ",
  "atk-s0502a0:1665_20": "nihīnaṃ pivitvā madhumattā viya nadantā vicariṃsūti vatvā –",
  "atk-s0502a0:1666": "“Vālodakaṃ apparasaṃ nihīnaṃ,",
  "atk-s0502a0:1667": "Pitvā mado jāyati gadrabhānaṃ;",
  "atk-s0502a0:1668": "Imañca pitvāna rasaṃ paṇītaṃ,",
  "atk-s0502a0:1669": "Mado na sañjāyati sindhavānaṃ.",
  "atk-s0502a0:1670": "“Appaṃ pivitvāna nihīnajacco,",
  "atk-s0502a0:1671": "So majjatī tena janinda puṭṭho;",
  "atk-s0502a0:1672": "Dhorayhasīlī ca kulamhi jāto,",
  "atk-s0502a0:1673": "Na majjatī aggarasaṃ pivitvā”ti. ;",
  "atk-s0502a0:1674_0": "Idaṃ vālodakajātakaṃ vitthārena kathetvā “evaṃ, bhikkhave, sappurisā lokadhammaṃ",
  "atk-s0502a0:1674_1": "vivajjetvā sukhitakālepi dukkhitakālepi nibbikārāva hontī”ti anusandhiṃ ghaṭetvā",
  "atk-s0502a0:1674_2": "dhammaṃ desento imaṃ gāthamāha –",
  "atk-s0502a0:1675": "83.",
  "atk-s0502a0:1676": "“Sabbattha ve sappurisā cajanti,",
  "atk-s0502a0:1677": "Na kāmakāmā lapayanti santo;",
  "atk-s0502a0:1678": "Sukhena phuṭṭhā atha vā dukhena,",
  "atk-s0502a0:1679": "Na uccāvacaṃ paṇḍitā dassayantī”ti.",
  "atk-s0502a0:1680_0": "Tattha sabbatthāti pañcakkhandhādibhedesu sabbadhammesu. Sappurisāti supurisā. Cajantīti",
  "atk-s0502a0:1680_1": "arahattamaggañāṇena apakaḍḍhantā chandarāgaṃ vijahanti. Kāmakāmāti kāme kāmayantā",
  "atk-s0502a0:1680_2": "kāmahetu kāmakāraṇā. Na lapayanti santoti buddhādayo santo kāmahetu neva attanā lapayanti,",
  "atk-s0502a0:1680_3": "na paraṃ lapāpenti. Ye hi bhikkhāya paviṭṭhā icchācāre ṭhitā “kiṃ, upāsaka, sukhaṃ",
  "atk-s0502a0:1680_4": "te puttadārassa, rājacorādīnaṃ vasena dvipadacatuppadesu natthi koci upaddavo”tiādīni",
  "atk-s0502a0:1680_5": "vadanti, tāva te lapayanti nāma. Tathā pana vatvā “āma, bhante, sabbesaṃ no sukhaṃ,",
  "atk-s0502a0:1680_6": "natthi koci upaddavo, idāni no gehaṃ pahūtaannapānaṃ, idheva vasathā”ti attānaṃ nimantāpentā",
  "atk-s0502a0:1680_7": "lapāpenti nāma. Santo pana idaṃ ubhayampi na karonti. Sukhena phuṭṭhā atha vā dukhenāti",
  "atk-s0502a0:1680_8": "desanāmattametaṃ, aṭṭhahi pana lokadhammehi phuṭṭhā tuṭṭhibhāvamaṅkubhāvavasena vā",
  "atk-s0502a0:1680_9": "vaṇṇabhaṇanaavaṇṇabhaṇanavasena vā uccāvacaṃ ākāraṃ paṇḍitā na dassayantīti.",
  "atk-s0502a0:1681": "Desanāvasāne bahū sotāpattiphalādīni pāpuṇiṃsūti.",
  "atk-s0502a0:1682": "Pañcasatabhikkhuvatthu aṭṭhamaṃ.",
  "atk-s0502a0:1683": "9. Dhammikattheravatthu",
  "atk-s0502a0:1684": "Na attahetūti imaṃ dhammadesanaṃ satthā jetavane viharanto dhammikattheraṃ ārabbha kathesi.",
  "atk-s0502a0:1685_0": "Sāvatthiyaṃ kireko upāsako dhammena samena agāraṃ ajjhāvasati. So pabbajitukāmo hutvā",
  "atk-s0502a0:1685_1": "ekadivasaṃ bhariyāya saddhiṃ nisīditvā sukhakathaṃ kathento āha – “bhadde, icchāmahaṃ",
  "atk-s0502a0:1685_2": "pabbajitu”nti. “Tena hi, sāmi, āgamehi tāva, yāvāhaṃ kucchigataṃ dārakaṃ vijāyāmī”ti.",
  "atk-s0502a0:1685_3": "So āgametvā dārakassa padasā gamanakāle puna taṃ āpucchitvā “āgamehi tāva, sāmi,",
  "atk-s0502a0:1685_4": "yāvāyaṃ vayappatto hotī”ti vutte “kiṃ me imāya apalokitāya vā anapalokitāya vā, attano",
  "atk-s0502a0:1685_5": "dukkhanissaraṇaṃ karissāmī”ti nikkhamitvā pabbaji. So kammaṭṭhānaṃ gahetvā ghaṭento",
  "atk-s0502a0:1685_6": "vāyamanto attano pabbajitakiccaṃ niṭṭhapetvā tesaṃ dassanatthāya puna sāvatthiṃ gantvā",
  "atk-s0502a0:1685_7": "puttassa dhammakathaṃ kathesi. Sopi nikkhamitvā pabbaji, pabbajitvā ca pana na cirasseva",
  "atk-s0502a0:1685_8": "arahattaṃ pāpuṇi. Purāṇadutiyikāpissa “yesaṃ atthāya ahaṃ gharāvāse vaseyyaṃ, te",
  "atk-s0502a0:1685_9": "ubhopi pabbajitā, idāni me kiṃ gharāvāsena, pabbajissāmī”ti nikkhamitvā pabbaji,",
  "atk-s0502a0:1685_10": "pabbajitvā ca pana na cirasseva arahattaṃ pāpuṇi. Athekadivasaṃ dhammasabhāyaṃ kathaṃ",
  "atk-s0502a0:1685_11": "samuṭṭhāpesuṃ – “āvuso, dhammikaupāsako attano dhamme patiṭṭhitattā nikkhamitvā pabbajitvā",
  "atk-s0502a0:1685_12": "arahattaṃ patto puttadārassāpi patiṭṭhā jāto”ti. Satthā āgantvā “kāya nuttha, bhikkhave,",
  "atk-s0502a0:1685_13": "etarahi kathāya sannisinnā”ti pucchitvā ‘imāya nāmā”’ti vutte, “bhikkhave, paṇḍitena",
  "atk-s0502a0:1685_14": "nāma neva attahetu, na parahetu samiddhi icchitabbā, dhammikeneva pana dhammapaṭisaraṇena",
  "atk-s0502a0:1685_15": "bhavitabba”nti anusandhiṃ ghaṭetvā dhammaṃ desento imaṃ gāthamāha –",
  "atk-s0502a0:1686": "84.",
  "atk-s0502a0:1687": "“Na attahetu na parassa hetu,",
  "atk-s0502a0:1688": "Na puttamicche na dhanaṃ na raṭṭhaṃ;",
  "atk-s0502a0:1689": "Na iccheyya adhammena samiddhimattano,",
  "atk-s0502a0:1690": "Sa sīlavā paññavā dhammiko siyā”ti.",
  "atk-s0502a0:1691_0": "Tattha na attahetūti paṇḍito nāma attahetu vā parahetu vā pāpaṃ na karoti. Na puttamiccheti",
  "atk-s0502a0:1691_1": "puttaṃ vā dhanaṃ vā raṭṭhaṃ vā pāpakammena na iccheyya, etānipi icchato pāpakammaṃ",
  "atk-s0502a0:1691_2": "na karotiyevāti attho. Samiddhimattanoti yā attano samiddhi, tampi adhammena na iccheyya,samiddhikāraṇāpi",
  "atk-s0502a0:1691_3": "pāpaṃ na karotīti attho. Sa sīlavāti yo evarūpo puggalo, so eva sīlavā ca paññavā",
  "atk-s0502a0:1691_4": "ca dhammikoca siyā, na aññoti attho.",
  "atk-s0502a0:1692": "Desanāvasāne bahū sotāpattiphalādīni pāpuṇiṃsūti.",
  "atk-s0502a0:1693": "Dhammikattheravatthu navamaṃ.",
  "atk-s0502a0:1694": "10. Dhammassavanavatthu",
  "atk-s0502a0:1695": "Appakā te manussesūti imaṃ dhammadesanaṃ satthā jetavane viharanto dhammassavanaṃ ārabbha kathesi.",
  "atk-s0502a0:1696_0": "Sāvatthiyaṃ kira ekavīthivāsino manussā samaggā hutvā gaṇabandhena dānaṃ datvā sabbarattiṃ",
  "atk-s0502a0:1696_1": "dhammassavanaṃ kāresuṃ, sabbarattiṃ pana dhammaṃ sotuṃ nāsakkhiṃsu. Ekacce kāmaratinissitā",
  "atk-s0502a0:1696_2": "hutvā, puna gehameva gatā, ekacce dosanissitā hutvā, ekacce mānanissitā hutvā, ekacce",
  "atk-s0502a0:1696_3": "thinamiddhasamaṅgino hutvā tattheva nisīditvā pacalāyantā sotuṃ nāsakkhiṃsu. Punadivase",
  "atk-s0502a0:1696_4": "bhikkhū taṃ pavattiṃ ñatvā dhammasabhāyaṃ kathaṃ samuṭṭhāpesuṃ. Satthā āgantvā “kāya",
  "atk-s0502a0:1696_5": "nuttha, bhikkhave, etarahi kathāya sannisinnā”ti pucchitvā “imāya nāmā”ti vutte,",
  "atk-s0502a0:1696_6": "“bhikkhave, imā sattā nāma yebhuyyena bhavanissitā, bhavesu eva laggā viharanti,",
  "atk-s0502a0:1696_7": "pāragāmino nāma appakā”ti anusandhiṃ ghaṭetvā dhammaṃ desento imā gāthā āha –",
  "atk-s0502a0:1697": "85.",
  "atk-s0502a0:1698": "“Appakā te manussesu, ye janā pāragāmino;",
  "atk-s0502a0:1699": "Athāyaṃ itarā pajā, tīramevānudhāvati.",
  "atk-s0502a0:1700": "86.",
  "atk-s0502a0:1701": "“Ye ca kho sammadakkhāte, dhamme dhammānuvattino;",
  "atk-s0502a0:1702": "Te janā pāramessanti, maccudheyyaṃ suduttara”nti.",
  "atk-s0502a0:1703_0": "Tattha appakāti thokā na bahū. Pāragāminoti nibbānapāragāmino. Athāyaṃ itarā pajāti",
  "atk-s0502a0:1703_1": "yā panāyaṃ avasesā pajā sakkāyadiṭṭhitīrameva anudhāvati, ayameva bahutarāti attho.",
  "atk-s0502a0:1703_2": "Sammadakkhāteti sammā akkhāte sukathite. Dhammeti desanādhamme. Dhammānuvattinoti",
  "atk-s0502a0:1703_3": "taṃ dhammaṃ sutvā tadanucchavikaṃ paṭipadaṃ pūretvā maggaphalasacchikaraṇena dhammānuvattino.",
  "atk-s0502a0:1703_4": "Pāramessantīti te evarūpā janā nibbānapāraṃ gamissanti. Maccudheyyanti kilesamārasaṅkhātassa",
  "atk-s0502a0:1703_5": "maccussa nivāsaṭṭhānabhūtaṃ tebhūmikavaṭṭaṃ. Suduttaranti ye janā dhammānuvattino,",
  "atk-s0502a0:1703_6": "te etaṃ suduttaraṃ duratikkamaṃ māradheyyaṃ taritvā atikkamitvā nibbānapāraṃ gamissantīti attho.",
  "atk-s0502a0:1704": "Desanāvasāne bahū sotāpattiphalādīni pāpuṇiṃsūti.",
  "atk-s0502a0:1705": "Dhammassavanavatthu dasamaṃ.",
  "atk-s0502a0:1706": "11. Pañcasataāgantukabhikkhuvatthu",
  "atk-s0502a0:1707": "Kaṇhaṃ dhammaṃ vippahāyāti imaṃ dhammadesanaṃ satthā jetavane viharanto pañcasate āgantuke bhikkhū ārabbha kathesi.",
  "atk-s0502a0:1708_0": "Kosalaraṭṭhe kira pañcasatā bhikkhū vassaṃ vasitvā vuṭṭhavassā “satthāraṃ passissāmā”ti",
  "atk-s0502a0:1708_1": "jetavanaṃ gantvā satthāraṃ vanditvā ekamantaṃ nisīdiṃsu. Satthā tesaṃ cariyapaṭipakkhaṃ",
  "atk-s0502a0:1708_2": "nisāmetvā dhammaṃ desento imā gāthā abhāsi –",
  "atk-s0502a0:1709": "87.",
  "atk-s0502a0:1710": "“Kaṇhaṃ dhammaṃ vippahāya, sukkaṃ bhāvetha paṇḍito;",
  "atk-s0502a0:1711": "Okā anokamāgamma, viveke yattha dūramaṃ.",
  "atk-s0502a0:1712": "88.",
  "atk-s0502a0:1713": "“Tatrābhiratimiccheyya, hitvā kāme akiñcano;",
  "atk-s0502a0:1714": "Pariyodapeyya attānaṃ, cittaklesehi paṇḍito.",
  "atk-s0502a0:1715": "89.",
  "atk-s0502a0:1716": "“Yesaṃ sambodhiyaṅgesu, sammā cittaṃ subhāvitaṃ;",
  "atk-s0502a0:1717": "Ādānapaṭinissagge, anupādāya ye ratā;",
  "atk-s0502a0:1718": "Khīṇāsavā jutimanto, te loke parinibbutā”ti.",
  "atk-s0502a0:1719_0": "Tattha kaṇhaṃ dhammanti kāyaducaritādibhedaṃ akusalaṃ dhammaṃ vippahāya jahitvā.",
  "atk-s0502a0:1719_1": "Sukkaṃ bhāvethāti paṇḍito bhikkhu abhinikkhamanato paṭṭhāya yāva arahattamaggā kāyasucaritādibhedaṃ",
  "atk-s0502a0:1719_2": "sukkaṃ dhammaṃ bhāveyya. Kathaṃ? Okā anokamāgammāti okaṃ vuccati ālayo, anokaṃ vuccati",
  "atk-s0502a0:1719_3": "anālayo, ālayato nikkhamitvā anālayasaṅkhātaṃ nibbānaṃ paṭicca ārabbha taṃ patthayamāno",
  "atk-s0502a0:1719_4": "bhāveyyāti attho. Tatrābhiratimiccheyyāti yasmiṃ anālayasaṅkhāte viveke nibbāne imehi",
  "atk-s0502a0:1719_5": "sattehi durabhiramaṃ, tatra abhiratiṃ iccheyya. Hitvā kāmeti vatthukāmakilesakāme",
  "atk-s0502a0:1719_6": "hitvā akiñcano hutvā viveke abhiratiṃ iccheyyāti attho. Cittaklesehīti pañcahi nīvaraṇehi,",
  "atk-s0502a0:1719_7": "attānaṃ pariyodapeyya vodāpeyya, parisodheyyāti attho. Sambodhiyaṅgesūti sambojjhaṅgesu.",
  "atk-s0502a0:1719_8": "Sammā cittaṃ subhāvitanti hetunā nayena cittaṃ suṭṭhu bhāvitaṃ vaḍḍhitaṃ. Ādānapaṭinissaggeti",
  "atk-s0502a0:1719_9": "ādānaṃ vuccati gahaṇaṃ, tassa paṭinissaggasaṅkhāte aggahaṇe catūhi upādānehi kiñci",
  "atk-s0502a0:1719_10": "anupādiyitvā ye ratāti attho. Jutimantoti ānubhāvavanto, arahattamaggañāṇajutiyā",
  "atk-s0502a0:1719_11": "khandhādibhede dhamme jotetvā ṭhitāti attho. Te loketi imasmiṃ khandhādiloke parinibbutā",
  "atk-s0502a0:1719_12": "nāma arahattapattito paṭṭhāya kilesavaṭṭassa khepitattā saupādisesena, carimacittanirodhena",
  "atk-s0502a0:1719_13": "khandhavaṭṭassa khepitattā anupādisesena cāti dvīhi parinibbānehi parinibbutā, anupādāno",
  "atk-s0502a0:1719_14": "viya padīpo apaṇṇattikabhāvaṃ gatāti attho.",
  "atk-s0502a0:1720": "Desanāvasāne bahū sotāpattiphalādīni pāpuṇiṃsūti.",
  "atk-s0502a0:1721": "Pañcasataāgantukabhikkhuvatthu ekādasamaṃ.",
  "atk-s0502a0:1722": "Paṇḍitavaggavaṇṇanā niṭṭhitā.",
  "atk-s0502a0:1723": "Chaṭṭho vaggo.",
  "atk-s0502a0:1724": "7. Arahantavaggo",
  "atk-s0502a0:1725": "1. Jīvakapañhavatthu",
  "atk-s0502a0:1726": "Gataddhinoti imaṃ dhammadesanaṃ satthā jīvakambavane viharanto jīvakena puṭṭhapañhaṃ ārabbha kathesi. Jīvakavatthu khandhake vitthāritameva.",
  "atk-s0502a0:1727_0": "Ekasmiṃ pana samaye devadatto ajātasattunā saddhiṃ ekato hutvā gijjhakūṭaṃ abhiruhitvā",
  "atk-s0502a0:1727_1": "paduṭṭhacitto “satthāraṃ vadhissāmī”ti silaṃ pavijjhi. Taṃ dve pabbatakūṭāni sampaṭicchiṃsu.",
  "atk-s0502a0:1727_2": "Tato bhijjitvā gatā papaṭikā bhagavato pādaṃ paharitvā lohitaṃ uppādesi, bhusā vedanā",
  "atk-s0502a0:1727_3": "pavattiṃsu. Bhikkhū satthāraṃ maddakucchiṃ nayiṃsu. Satthā tatopi jīvakambavanaṃ",
  "atk-s0502a0:1727_4": "gantukāmo “tattha maṃ nethā”ti āha. Bhikkhū bhagavantaṃ ādāya jīvakambavanaṃ agamaṃsu.",
  "atk-s0502a0:1727_5": "Jīvako taṃ pavattiṃ sutvā satthu santikaṃ gantvā vaṇapaṭikammatthāya tikhiṇabhesajjaṃ",
  "atk-s0502a0:1727_6": "datvā vaṇaṃ bandhitvā satthāraṃ etadavoca – “bhante, mayā antonagare ekassa manussassa",
  "atk-s0502a0:1727_7": "bhesajjaṃ kataṃ, tassa santikaṃ gantvā puna āgamissāmi, idaṃ bhesajjaṃ yāva mamāgamanā",
  "atk-s0502a0:1727_8": "baddhaniyāmeneva tiṭṭhatū”ti. So gantvā tassa purisassa kattabbakiccaṃ katvā dvārapidahanavelāya",
  "atk-s0502a0:1727_9": "āgacchanto dvāraṃ na sampāpuṇi. Athassa etadahosi – “aho mayā bhāriyaṃ kammaṃ kataṃ,",
  "atk-s0502a0:1727_10": "yvāhaṃ aññatarassa purisassa viya tathāgatassa pāde tikhiṇabhesajjaṃ datvā vaṇaṃ",
  "atk-s0502a0:1727_11": "bandhiṃ, ayaṃ tassa mocanavelā, tasmiṃ amuccamāne sabbarattiṃ bhagavato sarīre pariḷāho",
  "atk-s0502a0:1727_12": "uppajjissatī”ti. Tasmiṃ khaṇe satthā ānandattheraṃ āmantesi – “ānanda, jīvako sāyaṃ",
  "atk-s0502a0:1727_13": "āgacchanto dvāraṃ na sampāpuṇi, ‘ayaṃ vaṇassa mocanavelā’ti pana cintesi, mocesi",
  "atk-s0502a0:1727_14": "na”nti. Thero mocesi, vaṇo rukkhato challi viya apagato. Jīvako antoaruṇeyeva satthu",
  "atk-s0502a0:1727_15": "santikaṃ vegena āgantvā “kiṃ nu kho, bhante, sarīre vo pariḷāho uppanno”ti pucchi.",
  "atk-s0502a0:1727_16": "Satthā “tathāgatassa kho, jīvaka, bodhimaṇḍeyeva sabbapariḷāho vūpasanto”ti anusandhiṃ",
  "atk-s0502a0:1727_17": "ghaṭetvā dhammaṃ desento imaṃ gāthamāha –",
  "atk-s0502a0:1728": "90.",
  "atk-s0502a0:1729": "“Gataddhino visokassa, vippamuttassa sabbadhi;",
  "atk-s0502a0:1730": "Sabbaganthappahīnassa, pariḷāho na vijjatī”ti.",
  "atk-s0502a0:1731_0": "Tattha gataddhinoti gatamaggassa kantāraddhā vaṭṭaddhāti dve addhā nāma. Tesu kantārapaṭipanno",
  "atk-s0502a0:1731_1": "yāva icchitaṭṭhānaṃ na pāpuṇāti, tāva addhikoyeva, etasmiṃ pana patte gataddhi nāma",
  "atk-s0502a0:1731_2": "hoti. Vaṭṭasannissitāpi sattā yāva vaṭṭe vasanti, tāva addhikā eva. Kasmā? Vaṭṭassa",
  "atk-s0502a0:1731_3": "akhepitattā. Sotāpannādayopi addhikā eva, vaṭṭaṃ pana khepetvā ṭhito khīṇāsavo gataddhi",
  "atk-s0502a0:1731_4": "nāma hoti. Tassa gataddhino. Visokassāti vaṭṭamūlakassa sokassa vigatattā visokassa.",
  "atk-s0502a0:1731_5": "Vippamuttassa sabbadhīti sabbesu khandhādidhammesu vippamuttassa, sabbaganthappahīnassāti",
  "atk-s0502a0:1731_6": "catunnampi ganthānaṃ pahīnattā sabbāganthappahīnassa. Pariḷāho na vijjatīti duvidho",
  "atk-s0502a0:1731_7": "pariḷāho kāyiko cetasiko cāti. Tesu khīṇāsavassa sītuṇhādivasena uppannattā kāyikapariḷāho",
  "atk-s0502a0:1731_8": "anibbutova, taṃ sandhāya jīvako pucchati. Satthā pana dhammarājatāya desanāvidhikusalatāya",
  "atk-s0502a0:1731_9": "cetasikapariḷāhavasena desanaṃ vinivattento, “jīvaka, paramatthena evarūpassa khīṇāsavassa",
  "atk-s0502a0:1731_10": "pariḷāho na vijjatī”ti āha.",
  "atk-s0502a0:1732": "Desanāvasāne bahū sotāpattiphalādīni pāpuṇiṃsūti.",
  "atk-s0502a0:1733": "Jīvakapañhavatthu paṭhamaṃ.",
  "atk-s0502a0:1734": "2. Mahākassapattheravatthu",
  "atk-s0502a0:1735": "Uyyuñjantīti imaṃ dhammadesanaṃ satthā veḷuvane viharanto mahākassapattheraṃ ārabbha kathesi.",
  "atk-s0502a0:1736_0": "Ekasmiñhi samaye satthā rājagahe vuṭṭhavasso “addhamāsaccayena cārikaṃ pakkamissāmī”ti",
  "atk-s0502a0:1736_1": "bhikkhūnaṃ ārocāpesi. Vattaṃ kiretaṃ buddhānaṃ bhikkhūhi saddhiṃ cārikaṃ caritukāmānaṃ",
  "atk-s0502a0:1736_2": "“evaṃ bhikkhū attano pattapacanacīvararajanādīni katvā sukhaṃ gamissantī”ti “idāni",
  "atk-s0502a0:1736_3": "addhamāsaccayena cārikaṃ pakkamissāmī”ti bhikkhūnaṃ ārocāpanaṃ. Bhikkhūsu pana attano",
  "atk-s0502a0:1736_4": "pattacīvarādīni karontesu mahākassapattheropi cīvarāni dhovi. Bhikkhū ujjhāyiṃsu",
  "atk-s0502a0:1736_5": "“thero kasmā cīvarāni dhovati, imasmiṃ nagare anto ca bahi ca aṭṭhārasa manussakoṭiyo",
  "atk-s0502a0:1736_6": "vasanti. Tattha ye therassa na ñātakā, te upaṭṭhākā, ye na upaṭṭhākā, te ñātakā.",
  "atk-s0502a0:1736_7": "Te therassa catūhi paccayehi sammānasakkāraṃ karonti. Ettakaṃ upakāraṃ pahāya esa",
  "atk-s0502a0:1736_8": "kahaṃ gamissati? Sacepi gaccheyya, māpamādakandarato paraṃ na gamissatī”ti. Satthā",
  "atk-s0502a0:1736_9": "kira yaṃ kandaraṃ patvā nivattetabbayuttake bhikkhū “tumhe ito nivattatha, mā pamajjitthā”ti",
  "atk-s0502a0:1736_10": "vadati. Taṃ “māpamādakandara”nti vuccati, taṃ sandhāyetaṃ vuttaṃ.",
  "atk-s0502a0:1737_0": "Satthāpi cārikaṃ pakkamanto cintesi – “imasmiṃ nagare anto ca bahi ca aṭṭhārasa manussakoṭiyo",
  "atk-s0502a0:1737_1": "vasanti. Manussānaṃ maṅgalāmaṅgalaṭṭhānesu bhikkhūhi gantabbaṃ hoti, na sakkā vihāraṃ",
  "atk-s0502a0:1737_2": "tucchaṃ kātuṃ, kaṃ nu kho nivattessāmī”ti? Athassa etadahosi –“kassapassa hete manussā",
  "atk-s0502a0:1737_3": "ñātakā ca upaṭṭhākā ca, kassapaṃ nivattetuṃ vaṭṭatī”ti. So theraṃ āha – “kassapa,",
  "atk-s0502a0:1737_4": "na sakkā vihāraṃ tucchaṃ kātuṃ, manussānaṃ maṅgalāmaṅgalaṭṭhānesu bhikkhūhi attho",
  "atk-s0502a0:1737_5": "hoti, tvaṃ attano parisāya saddhiṃ nivattassū”ti. “Sādhu, bhante”ti thero parisaṃ",
  "atk-s0502a0:1737_6": "ādāya nivatti. Bhikkhū upajjhāyiṃsu “diṭṭhaṃ vo, āvuso, nanu idāneva amhehi vuttaṃ",
  "atk-s0502a0:1737_7": "‘mahākassapo kasmā cīvarāni dhovati, na eso satthārā saddhiṃ gamissatī’ti, yaṃ amhehi",
  "atk-s0502a0:1737_8": "vuttaṃ, tadeva jāta”nti. Satthā bhikkhūnaṃ kathaṃ sutvā nivattitvā ṭhito āha – “bhikkhave,",
  "atk-s0502a0:1737_9": "kiṃ nāmetaṃ kathethā”ti? “Mahākassapattheraṃ ārabbha kathema, bhante”ti attanā kathitaniyāmeneva",
  "atk-s0502a0:1737_10": "sabbaṃ ārocesuṃ. Taṃ sutvā satthā “na, bhikkhave, tumhe kassapaṃ ‘kulesu ca paccayesu",
  "atk-s0502a0:1737_11": "ca laggo’ti vadetha, so ‘mama vacanaṃ karissāmī’ti nivatto. Eso hi pubbe patthanaṃ",
  "atk-s0502a0:1737_12": "karontoyeva ‘catūsu paccayesu alaggo candūpamo hutvā kulāni upasaṅkamituṃ samattho",
  "atk-s0502a0:1737_13": "bhaveyya’nti patthanaṃ akāsi. Natthetassa kule vā paccaye vā laggo, ahaṃ candopamappaṭipadañceva",
  "atk-s0502a0:1737_14": "ariyavaṃsappaṭipadañca kathento mama puttaṃ kassapaṃ ādiṃ katvā kathesi”nti āha.",
  "atk-s0502a0:1738_0": "Bhikkhū satthāraṃ pucchiṃsu – “bhante, kadā pana therena patthanā ṭhapitā”ti? “Sotukāmāttha,",
  "atk-s0502a0:1738_1": "bhikkhave”ti? “Āma, bhante”ti. Satthā tesaṃ, “bhikkhave, ito kappasatasahassamatthake",
  "atk-s0502a0:1738_2": "padumuttaro nāma buddho loke udapādī”ti vatvā padumuttarapādamūle tena ṭhapitapatthanaṃ",
  "atk-s0502a0:1738_3": "ādiṃ katvā sabbaṃ therassa pubbacaritaṃ kathesi. Taṃ therapāḷiyaṃ vitthāritameva.",
  "atk-s0502a0:1738_4": "Satthā pana imaṃ therassa pubbacaritaṃ vitthāretvā “iti kho, bhikkhave, ahaṃ candopamappaṭipadañceva",
  "atk-s0502a0:1738_5": "ariyavaṃsappaṭipadañca mama puttaṃ kassapaṃ ādiṃ katvā kathesiṃ, mama puttassa kassapassa",
  "atk-s0502a0:1738_6": "paccayesu vā kulesu vā vihāresu vā pariveṇesu vā laggo nāma natthi, pallale otaritvā",
  "atk-s0502a0:1738_7": "tattha caritvā gacchanto rājahaṃso viya katthaci alaggoyeva mama putto”ti anusandhiṃ",
  "atk-s0502a0:1738_8": "ghaṭetvā dhammaṃ desento imaṃ gāthamāha –",
  "atk-s0502a0:1739": "91.",
  "atk-s0502a0:1740": "“Uyyuñjanti satīmanto, na nikete ramanti te;",
  "atk-s0502a0:1741": "Haṃsāva pallalaṃ hitvā, okamokaṃ jahanti te”ti.",
  "atk-s0502a0:1742_0": "Tattha uyyuñjanti satīmantoti sativepullappattā khīṇāsavā attanā paṭividdhaguṇesu",
  "atk-s0502a0:1742_1": "jhānavipassanādīsu āvajjanasamāpajjanavuṭṭhānādhiṭṭhānapaccavekkhaṇāhi yuñjanti ghaṭenti.",
  "atk-s0502a0:1742_2": "Na nikete ramanti teti tesaṃ ālaye rati nāma natthi. Haṃsāvāti desanāsīsametaṃ, ayaṃ",
  "atk-s0502a0:1742_3": "panettha attho – yathā gocarasampanne pallale sakuṇā attano gocaraṃ gahetvā gamanakāle",
  "atk-s0502a0:1742_4": "“mama udakaṃ, mama padumaṃ, mama uppalaṃ, mama kaṇṇikā”ti tasmiṃ ṭhāne kañci ālayaṃ",
  "atk-s0502a0:1742_5": "akatvā anapekkhāva taṃ ṭhānaṃ pahāya uppatitvā ākāse kīḷamānā gacchanti; evamevaṃ",
  "atk-s0502a0:1742_6": "khīṇāsavā yattha katthaci viharantāpi kulādīsu alaggā eva viharitvā gamanasamayepi",
  "atk-s0502a0:1742_7": "taṃ ṭhānaṃ pahāya gacchantā “mama vihāro, mama pariveṇaṃ, mamūpaṭṭhākā”ti anālayā",
  "atk-s0502a0:1742_8": "anupekkhāva gacchanti. Okamokanti ālayālayaṃ, sabbālaye pariccajantīti attho.",
  "atk-s0502a0:1743": "Desanāvasāne bahū sotāpattiphalādīni pāpuṇiṃsūti.",
  "atk-s0502a0:1744": "Mahākassapattheravatthu dutiyaṃ.",
  "atk-s0502a0:1745": "3. Belaṭṭhasīsattheravatthu",
  "atk-s0502a0:1746": "Yesaṃ sannicayo natthīti imaṃ dhammadesanaṃ satthā jetavane viharanto āyasmantaṃ belaṭṭhasīsaṃ ārabbha kathesi.",
  "atk-s0502a0:1747_0": "So kirāyasmā antogāme ekaṃ vīthiṃ piṇḍāya caritvā bhattakiccaṃ katvā puna aparaṃ",
  "atk-s0502a0:1747_1": "vīthiṃ caritvā sukkhaṃ kūraṃ ādāya vihāraṃ haritvā paṭisāmetvā “nibaddhaṃ piṇḍapātapariyesanaṃ",
  "atk-s0502a0:1747_2": "nāma dukkha”nti katipāhaṃ jhānasukhena vītināmetvā āhārena atthe sati taṃ paribhuñjati.",
  "atk-s0502a0:1747_3": "Bhikkhū ñatvā ujjhāyitvā tamatthaṃ bhagavato ārocesuṃ. Satthā etasmiṃ nidāne āyatiṃ",
  "atk-s0502a0:1747_4": "sannidhikāraparivajjanatthāya bhikkhūnaṃ sikkhāpadaṃ paññapetvāpi therena pana apaññatte",
  "atk-s0502a0:1747_5": "sikkhāpade appicchataṃ nissāya katattā tassa dosābhāvaṃ pakāsento anusandhiṃ ghaṭetvā",
  "atk-s0502a0:1747_6": "dhammaṃ desento imaṃ gāthamāha –",
  "atk-s0502a0:1748": "92.",
  "atk-s0502a0:1749": "“Yesaṃ sannicayo natthi, ye pariññātabhojanā;",
  "atk-s0502a0:1750": "Suññato animitto ca, vimokkho yesaṃ gocaro;",
  "atk-s0502a0:1751": "Ākāseva sakuntānaṃ, gati tesaṃ durannayā”ti.",
  "atk-s0502a0:1752_0": "Tattha sannicayoti dve sannicayā – kammasannicayo ca, paccayasannicayo ca. Tesu kusalākusalakammaṃ",
  "atk-s0502a0:1752_1": "kammasannicayo nāma, cattāro paccayā paccayasannicayo nāma. Tattha vihāre vasantassa",
  "atk-s0502a0:1752_2": "bhikkhuno ekaṃ guḷapiṇḍaṃ, catubhāgamattaṃ sappiṃ, ekañca taṇḍulanāḷiṃ ṭhapentassa",
  "atk-s0502a0:1752_3": "paccayasannicayo natthi, tato uttari hoti. Yesaṃ ayaṃ duvidhopi sannicayo natthi.",
  "atk-s0502a0:1752_4": "Pariññātabhojanāti tīhi pariññāhi pariññātabhojanā. Yāguādīnañhi yāgubhāvādijānanaṃ",
  "atk-s0502a0:1752_5": "ñātapariññā, āhāre paṭikūlasaññāvasena pana bhojanassa parijānanaṃ tīraṇapariññā,",
  "atk-s0502a0:1752_6": "kabaḷīkārāhāre chandarāgaapakaḍḍhanañāṇaṃ pahānapariññā. Imāhi tīhi pariññāhi ye",
  "atk-s0502a0:1752_7": "pariññātabhojanā. Suññato animitto cāti ettha appaṇihitavimokkhopi gahitoyeva. Tīṇipi",
  "atk-s0502a0:1752_8": "cetāni nibbānasseva nāmāni. Nibbānañhi rāgadosamohānaṃ abhāvena suññato, tehi ca",
  "atk-s0502a0:1752_9": "vimuttanti suññato vimokkho, tathā rāgādinimittānaṃ abhāvena animittaṃ, tehi ca vimuttanti",
  "atk-s0502a0:1752_10": "animitto vimokkho, rāgādipaṇidhīnaṃ pana abhāvena appaṇihitaṃ, tehi ca vimuttanti",
  "atk-s0502a0:1752_11": "appaṇihito vimokkhoti vuccati. Phalasamāpattivasena taṃ ārammaṇaṃ katvā viharantānaṃ",
  "atk-s0502a0:1752_12": "ayaṃ tividho vimokkho yesaṃ gocaro. Gati tesaṃ durannayāti yathā nāma ākāsena gatānaṃ",
  "atk-s0502a0:1752_13": "sakuṇānaṃ padanikkhepassa adassanena gati durannayā na sakkā jānituṃ, evameva yesaṃ",
  "atk-s0502a0:1752_14": "ayaṃ duvidho sannicayo natthi, imāhi ca tīhi pariññāhi pariññātabhojanā, yesañca",
  "atk-s0502a0:1752_15": "ayaṃ vuttappakāro vimokkho gocaro, tesaṃ tayo bhavā, catasso yoniyo, pañca gatiyo,",
  "atk-s0502a0:1752_16": "satta viññāṇaṭṭhitiyo, nava sattāvāsāti imesu pañcasu koṭṭhāsesu iminā nāma gatāti",
  "atk-s0502a0:1752_17": "gamanassa apaññāyanato gati durannayā na sakkā paññāpetunti.",
  "atk-s0502a0:1753": "Desanāvasāne bahū sotāpattiphalādīni pāpuṇiṃsūti.",
  "atk-s0502a0:1754": "Belaṭṭhasīsattheravatthu tatiyaṃ.",
  "atk-s0502a0:1755": "4. Anuruddhattheravatthu",
  "atk-s0502a0:1756": "Yassāsavāti imaṃ dhammadesanaṃ satthā veḷuvane viharanto anuruddhattheraṃ ārabbha kathesi.",
  "atk-s0502a0:1757_0": "Ekasmiñhi divase thero jiṇṇacīvaro saṅkārakūṭādīsu cīvaraṃ pariyesati. Tassa ito",
  "atk-s0502a0:1757_1": "tatiye attabhāve purāṇadutiyikā tāvatiṃsabhavane nibbattitvā jālinī nāma devadhītā",
  "atk-s0502a0:1757_2": "ahosi. Sā theraṃ coḷakāni pariyesamānaṃ disvā therassa atthāya terasahatthāyatāni",
  "atk-s0502a0:1757_3": "catuhatthavitthatāni tīṇi dibbadussāni gahetvā “sacāhaṃ imāni iminā nīhārena dassāmi,",
  "atk-s0502a0:1757_4": "thero na gaṇhissatī”ti cintetvā tassa coḷakāni pariyesamānassa purato ekasmiṃ saṅkārakūṭe",
  "atk-s0502a0:1757_5": "yathā nesaṃ dasantamattameva paññāyati, tathā ṭhapesi. Thero tena maggena coḷakapariyesamānaṃ",
  "atk-s0502a0:1757_6": "caranto nesaṃ dasantaṃ disvā tattheva gahetvā ākaḍḍhamāno vuttappamāṇāni dibbadussāni",
  "atk-s0502a0:1757_7": "disvā “ukkaṭṭhapaṃsukūlaṃ vata ida”nti ādāya pakkāmi. Athassa cīvarakaraṇadivase",
  "atk-s0502a0:1757_8": "satthā pañcasatabhikkhuparivāro vihāraṃ gantvā nisīdi, asītimahātherāpi tattheva",
  "atk-s0502a0:1757_9": "nisīdiṃsu, cīvaraṃ sibbetuṃ mahākassapatthero mūle nisīdi, sāriputtatthero majjhe,",
  "atk-s0502a0:1757_10": "ānandatthero agge, bhikkhusaṅgho suttaṃ vaṭṭesi, satthā sūcipāsake āvuṇi, mahāmoggallānatthero",
  "atk-s0502a0:1757_11": "yena yena attho, taṃ taṃ upanento vicari.",
  "atk-s0502a0:1758_0": "Devadhītāpi antogāmaṃ pavisitvā “bhontā ayyassa no anuruddhattherassa cīvaraṃ karonto",
  "atk-s0502a0:1758_1": "satthā asītimahāsāvakaparivuto pañcahi bhikkhusatehi saddhiṃ vihāre nisīdi, yāguādīni",
  "atk-s0502a0:1758_2": "ādāya vihāraṃ gacchathā”ti bhikkhaṃ samādapesi. Mahāmoggallānattheropi antarābhatte",
  "atk-s0502a0:1758_3": "mahājambupesiṃ āhari, pañcasatā bhikkhū parikkhīṇaṃ khādituṃ nāsakkhiṃsu. Sakko cīvarakaraṇaṭṭhāne",
  "atk-s0502a0:1758_4": "bhūmiparibhaṇḍamakāsi, bhūmi alattakarasarañjitā viya ahosi. Bhikkhūhi paribhuttāvasesānaṃ",
  "atk-s0502a0:1758_5": "yāgukhajjakabhattānaṃ mahārāsi ahosi. Bhikkhū ujjhāyiṃsu “ettakānaṃ bhikkhūnaṃ kiṃ",
  "atk-s0502a0:1758_6": "evaṃbahukehi yāguādīhi, nanu nāma pamāṇaṃ sallakkhetvā ettakaṃ nāma āharathā”ti ñātakā",
  "atk-s0502a0:1758_7": "ca upaṭṭhākā ca vattabbā siyuṃ, anuruddhatthero attano ñātiupaṭṭhākānaṃ bahubhāvaṃ",
  "atk-s0502a0:1758_8": "ñāpetukāmo maññe”ti, atha ne satthā “kiṃ, bhikkhave, kathethā”ti pucchitvā, “bhante,",
  "atk-s0502a0:1758_9": "idaṃ nāmā”ti vutte “kiṃ pana tumhe, bhikkhave, ‘idaṃ anuruddhena āharāpita’nti maññathā”ti?",
  "atk-s0502a0:1758_10": "“Āma, bhante”ti. “Na, bhikkhave, mama putto anuruddho evarūpaṃ vadeti. Na hi khīṇāsavā",
  "atk-s0502a0:1758_11": "paccayapaṭisaṃyuttaṃ kathaṃ kathenti, ayaṃ pana piṇḍapāto devatānubhāvena nibbatto”ti",
  "atk-s0502a0:1758_12": "anusandhiṃ ghaṭetvā dhammaṃ desento imaṃ gāthamāha –",
  "atk-s0502a0:1759": "93.",
  "atk-s0502a0:1760": "“Yassāsavā parikkhīṇā, āhāre ca anissito;",
  "atk-s0502a0:1761": "Suññato animitto ca, vimokkho yassa gocaro;",
  "atk-s0502a0:1762": "Ākāseva sakuntānaṃ, padaṃ tassa durannaya”nti.",
  "atk-s0502a0:1763_0": "Tattha yassāsavāti yassa cattāro āsavā parikkhīṇā. Āhāre ca anissitoti āhārasmiñca",
  "atk-s0502a0:1763_1": "taṇhādiṭṭhinissayehi anissito. Padaṃ tassa durannayanti yathā ākāse gacchantānaṃ",
  "atk-s0502a0:1763_2": "sakuṇānaṃ “imasmiṃ ṭhāne pādehi akkamitvā gatā, idaṃ ṭhānaṃ urena paharitvā gatā,",
  "atk-s0502a0:1763_3": "idaṃ sīsena, idaṃ pakkhehī”ti na sakkā ñātuṃ, evameva evarūpassa bhikkhuno “nirayapadena",
  "atk-s0502a0:1763_4": "vā gato, tiracchānayonipadena vā”tiādinā nayena padaṃ paññāpetuṃ nāma na sakkoti.",
  "atk-s0502a0:1764": "Desanāvasāne bahū sotāpatti phalādīni pāpuṇiṃsūti.",
  "atk-s0502a0:1765": "Anuruddhattheravatthu catutthaṃ.",
  "atk-s0502a0:1766": "5. Mahākaccāyanattheravatthu",
  "atk-s0502a0:1767": "Yassindriyānīti imaṃ dhammadesanaṃ satthā pubbārāme viharanto mahākaccāyanattheraṃ ārabbha kathesi.",
  "atk-s0502a0:1768_0": "Ekasmiñhi samaye bhagavā mahāpavāraṇāya migāramātuyā pāsādassa heṭṭhā mahāsāvakaparivuto",
  "atk-s0502a0:1768_1": "nisīdi. Tasmiṃ samaye mahākaccāyanatthero avantīsu viharati. So panāyasmā dūratopi",
  "atk-s0502a0:1768_2": "āgantvā dhammassavanaṃ paggaṇhātiyeva. Tasmā mahātherā nisīdantā mahākaccāyanattherassa",
  "atk-s0502a0:1768_3": "āsanaṃ ṭhapetvā nisīdiṃsu. Sakko devarājā dvīhi devalokehi devaparisāya saddhiṃ āgantvā",
  "atk-s0502a0:1768_4": "dibbagandhamālādīhi satthāraṃ pūjetvā ṭhito mahākaccāyanattheraṃ adisvā kiṃ nu kho",
  "atk-s0502a0:1768_5": "mama, ayyo, na dissati, sādhu kho panassa sace āgaccheyyāti. Theropi taṃ khaṇaññeva",
  "atk-s0502a0:1768_6": "āgantvā attano āsane nisinnameva attānaṃ dassesi. Sakko theraṃ disvā gopphakesu daḷhaṃ",
  "atk-s0502a0:1768_7": "gahetvā “sādhu vata me, ayyo, āgato, ahaṃ ayyassa āgamanameva paccāsīsāmī”ti vatvā",
  "atk-s0502a0:1768_8": "ubhohi hatthehi pāde sambāhitvā gandhamālādīhi pūjetvā vanditvā ekamantaṃ aṭṭhāsi.",
  "atk-s0502a0:1768_9": "Bhikkhū ujjhāyiṃsu. “Sakko mukhaṃ oloketvā sakkāraṃ karoti, avasesamahāsāvakānaṃ",
  "atk-s0502a0:1768_10": "evarūpaṃ sakkāraṃ akaritvā mahākaccāyanaṃ disvā vegena gopphakesu gahetvā ‘sādhu",
  "atk-s0502a0:1768_11": "vata me, ayyo, āgato, ahaṃ ayyassa āgamanameva paccāsīsāmī’ti vatvā ubhohi hatthehi",
  "atk-s0502a0:1768_12": "pāde sambāhitvā pūjetvā vanditvā ekamantaṃ ṭhito”ti. Satthā tesaṃ taṃ kathaṃ sutvā,",
  "atk-s0502a0:1768_13": "“bhikkhave, mama puttena mahākaccāyanena sadisā indriyesu guttadvārā bhikkhū devānampi",
  "atk-s0502a0:1768_14": "manussānampi piyāyevā”ti vatvā anusandhiṃ ghaṭetvā dhammaṃ desento imaṃ gāthamāha –",
  "atk-s0502a0:1769": "94.",
  "atk-s0502a0:1770": "“Yassindriyāni samathaṅgatāni,",
  "atk-s0502a0:1771": "Assā yathā sārathinā sudantā;",
  "atk-s0502a0:1772": "Pahīnamānassa anāsavassa,",
  "atk-s0502a0:1773": "Devāpi tassa pihayanti tādino”ti.",
  "atk-s0502a0:1774_0": "Tassattho – yassa bhikkhuno chekena sārathinā sudantā assā viya cha indriyāni samathaṃ",
  "atk-s0502a0:1774_1": "dantabhāvaṃ nibbisevanabhāvaṃ gatāni, tassa navavidhaṃ mānaṃ pahāya ṭhitattā pahīnamānassa",
  "atk-s0502a0:1774_2": "catunnaṃ āsavānaṃ abhāvena anāsavassa. Tādinoti tādibhāvasaṇṭhitassa tathārūpassa",
  "atk-s0502a0:1774_3": "devāpi pihayanti, manussāpi dassanañca āgamanañca patthentiyevāti.",
  "atk-s0502a0:1775": "Desanāvasāne bahū sotāpattiphalādīni pāpuṇiṃsūti.",
  "atk-s0502a0:1776": "Mahākaccāyanattheravatthu pañcamaṃ.",
  "atk-s0502a0:1777": "6. Sāriputtattheravatthu",
  "atk-s0502a0:1778": "Pathavisamoti imaṃ dhammadesanaṃ satthā jetavane viharanto sāriputtattheraṃ ārabbha kathesi.",
  "atk-s0502a0:1779_0": "Ekasmiñhi samaye āyasmā sāriputto vuṭṭhavasso cārikaṃ pakkamitukāmo bhagavantaṃ āpucchitvā",
  "atk-s0502a0:1779_1": "vanditvā attano parivārena saddhiṃ nikkhami. Aññepi bahū bhikkhū theraṃ anugacchiṃsu.",
  "atk-s0502a0:1779_2": "Thero ca nāmagottavasena paññāyamāne bhikkhū nāmagottavasena kathetvā nivattāpesi.",
  "atk-s0502a0:1779_3": "Aññataro nāmagottavasena apākaṭo bhikkhu cintesi – “aho vata mampi nāmagottavasena",
  "atk-s0502a0:1779_4": "paggaṇhanto kathetvā nivattāpeyyā”ti thero mahābhikkhusaṅghassa antare taṃ na sallakkhesi.",
  "atk-s0502a0:1779_5": "So “aññe viya bhikkhū na maṃ paggaṇhātī”ti there āghātaṃ bandhi. Therassapi saṅghāṭikaṇṇo",
  "atk-s0502a0:1779_6": "tassa bhikkhuno sarīraṃ phusi, tenāpi āghātaṃ bandhiyeva. So “dāni thero vihārūpacāraṃ",
  "atk-s0502a0:1779_7": "atikkanto bhavissatī”ti ñatvā satthāraṃ upasaṅkamitvā “āyasmā maṃ, bhante, sāriputto",
  "atk-s0502a0:1779_8": "tumhākaṃ aggasāvakomhīti kaṇṇasakkhaliṃ bhindanto viya paharitvā akhamāpetvāva cārikaṃ",
  "atk-s0502a0:1779_9": "pakkanto”ti āha. Satthā theraṃ pakkosāpesi.",
  "atk-s0502a0:1780_0": "Tasmiṃ khaṇe mahāmoggallānatthero ca ānandatthero ca cintesuṃ – “amhākaṃ aggajeṭṭhabhātarā",
  "atk-s0502a0:1780_1": "imassa bhikkhuno apahaṭabhāvaṃ satthā no na jānāti, sīhanādaṃ pana nadāpetukāmo bhavissatīti",
  "atk-s0502a0:1780_2": "parisaṃ sannipātāpessāmā”ti. Te kuñcikahatthā pariveṇadvārāni vivaritvā “abhikkamathāyasmanto,",
  "atk-s0502a0:1780_3": "abhikkamathāyasmanto, idānāyasmā sāriputto bhagavato sammukhā sīhanādaṃ nadissatī”ti",
  "atk-s0502a0:1780_4": "mahābhikkhusaṅghaṃ sannipātesuṃ. Theropi āgantvā satthāraṃ vanditvā nisīdi. Atha",
  "atk-s0502a0:1780_5": "naṃ satthā tamatthaṃ pucchi. Thero “nāyaṃ bhikkhu mayā pahaṭo”ti avatvāva attano",
  "atk-s0502a0:1780_6": "guṇakathaṃ kathento “yassa nūna, bhante, kāye kāyagatāsati anupaṭṭhitā assa, so idha",
  "atk-s0502a0:1780_7": "aññataraṃ sabrahmacāriṃ āsajja appaṭinissajja cārikaṃ pakkameyyā”ti vatvā “seyyathāpi,",
  "atk-s0502a0:1780_8": "bhante, pathaviyaṃ sucimpi nikkhipanti, asucimpi nikkhipantī”tiādinā nayena attano",
  "atk-s0502a0:1780_9": "pathavīsamacittatañca āpotejovāyo rajoharaṇacaṇḍālakumārakausabhachinnavisāṇasamacittatañca",
  "atk-s0502a0:1780_10": "ahikuṇapādīhi viya attano kāyena aṭṭiyanañca medakathālikā viya attano kāyapariharaṇañca",
  "atk-s0502a0:1780_11": "pakāsesi. Imāhi ca pana navahi upamāhi there attano guṇe kathente navasupi ṭhānesu",
  "atk-s0502a0:1780_12": "udakapariyantaṃ katvā mahāpathavī kampi. Rajoharaṇacaṇḍālakumārakamedakathāliko pamānaṃ",
  "atk-s0502a0:1780_13": "pana āharaṇakāle puthujjanā bhikkhū assūni sandhāretuṃ nāsakkhiṃsu, khīṇāsavānaṃ",
  "atk-s0502a0:1780_14": "dhammasaṃvego udapādi.",
  "atk-s0502a0:1781_0": "There attano guṇaṃ kathenteyeva abbhācikkhanakassa bhikkhuno sakalasarīre ḍāho uppajji,",
  "atk-s0502a0:1781_1": "so tāvadeva bhagavato pādesu patitvā attano abbhācikkhanadosaṃ pakāsetvā accayaṃ",
  "atk-s0502a0:1781_2": "desesi. Satthā theraṃ āmantetvā, “sāriputta, khama imassa moghapurisassa, yāvassa",
  "atk-s0502a0:1781_3": "sattadhā muddhā na phalatī”ti āha. Thero ukkuṭikaṃ nisīditvā añjaliṃ paggayha “khamāmahaṃ,",
  "atk-s0502a0:1781_4": "bhante, tassa āyasmato, khamatu ca me so āyasmā, sace mayhaṃ doso atthī”ti āha. Bhikkhū",
  "atk-s0502a0:1781_5": "kathayiṃsu “passatha dānāvuso, therassa anopamaguṇaṃ, evarūpassa nāma musāvādena",
  "atk-s0502a0:1781_6": "abbhācikkhanakassa bhikkhuno upari appamattakampi kopaṃ vā dosaṃ vā akatvā sayameva",
  "atk-s0502a0:1781_7": "ukkuṭikaṃ nisīditvā añjaliṃ paggayha khamāpetī”ti. “Satthā taṃ kathaṃ sutvā, bhikkhave,",
  "atk-s0502a0:1781_8": "kiṃ kathethā”ti pucchitvā “idaṃ nāma, bhante”ti vutte, “na bhikkhave, sakkā sāriputtasadisānaṃ",
  "atk-s0502a0:1781_9": "kopaṃ vā dosaṃ vā uppādetuṃ, mahāpathavīsadisaṃ, bhikkhave, indakhīlasadisaṃ pasannaudakarahadasadisañca",
  "atk-s0502a0:1781_10": "sāriputtassa citta”nti vatvā anusandhiṃ ghaṭetvā dhammaṃ desento imaṃ gāthamāha –",
  "atk-s0502a0:1782": "95.",
  "atk-s0502a0:1783": "“Pathavisamo no virujjhati,",
  "atk-s0502a0:1784": "Indakhilupamo tādi subbato;",
  "atk-s0502a0:1785": "Rahadova apetakaddamo,",
  "atk-s0502a0:1786": "Saṃsārā na bhavanti tādino”ti.",
  "atk-s0502a0:1787_0": "Tassattho – bhikkhave, yathā nāma pathaviyaṃ sucīni gandhamālādīnipi nikkhipanti,",
  "atk-s0502a0:1787_1": "asucīni muttakarīsādīnipi nikkhipanti, yathā nāma nagaradvāre nikhātaṃ indakhīlaṃ",
  "atk-s0502a0:1787_2": "dārakādayo omuttentipi ūhadantipi, apare pana taṃ gandhamālādīhi sakkaronti. Tattha",
  "atk-s0502a0:1787_3": "pathaviyā indakhīlassa ca neva anurodho uppajjati, na virodho; evameva yvāyaṃ khīṇāsavo",
  "atk-s0502a0:1787_4": "bhikkhu aṭṭhahi lokadhammehi akampiyabhāvena tādi, vatānaṃ sundaratāya subbato. So",
  "atk-s0502a0:1787_5": "“ime maṃ catūhi paccayehi sakkaronti, ime pana na sakkarontī”ti sakkārañca asakkārañca",
  "atk-s0502a0:1787_6": "karontesu neva anurujjhati, no virujjhati, atha kho pathavisamo ca indakhilupamo",
  "atk-s0502a0:1787_7": "eva ca hoti. Yathā ca apagatakaddamo rahado pasannodako hoti, evaṃ apagatakilesatāya",
  "atk-s0502a0:1787_8": "rāgakaddamādīhi akaddamo vippasannova hoti. Tādinoti tassa pana evarūpassa sugatiduggatīsu",
  "atk-s0502a0:1787_9": "saṃsaraṇavasena saṃsārā nāma na hontīti.",
  "atk-s0502a0:1788": "Desanāvasāne nava bhikkhusahassāni saha paṭisambhidāhi arahattaṃ pāpuṇiṃsūti.",
  "atk-s0502a0:1789": "Sāriputtattheravatthu chaṭṭhaṃ.",
  "atk-s0502a0:1790": "7. Kosambivāsītissattherasāmaṇeravatthu",
  "atk-s0502a0:1791": "Santaṃ tassa manaṃ hotīti imaṃ dhammadesanaṃ satthā jetavane viharanto tissattherassa sāmaṇeraṃ ārabbha kathesi.",
  "atk-s0502a0:1792_0": "Eko kira kosambivāsī kulaputto satthu sāsane pabbajitvā laddhupasampado “kosambivāsītissatthero”ti",
  "atk-s0502a0:1792_1": "paññāyi. Tassa kosambiyaṃ vuṭṭhavassassa upaṭṭhāko ticīvarañceva sappiphāṇitañca",
  "atk-s0502a0:1792_2": "āharitvā pādamūle ṭhapesi. Atha naṃ thero āha – “kiṃ idaṃ upāsakā”ti. “Nanu mayā,",
  "atk-s0502a0:1792_3": "bhante, tumhe vassaṃ vāsitā, amhākañca vihāre vuṭṭhavassā imaṃ lābhaṃ labhanti, gaṇhatha,",
  "atk-s0502a0:1792_4": "bhante”ti. “Hotu, upāsaka, na mayhaṃ iminā attho”ti. “Kiṃ kāraṇā, bhante”ti? “Mama",
  "atk-s0502a0:1792_5": "santike kappiyakārako sāmaṇeropi natthi, āvuso”ti. “Sace, bhante, kappiyakārako natthi,",
  "atk-s0502a0:1792_6": "mama putto ayyassa santike sāmaṇero bhavissatī”ti. Thero adhivāsesi. Upāsako sattavassikaṃ",
  "atk-s0502a0:1792_7": "attano puttaṃ therassa santikaṃ netvā “imaṃ pabbājethā”ti adāsi. Athassa thero kese",
  "atk-s0502a0:1792_8": "temetvā tacapañcakakammaṭṭhānaṃ datvā pabbājesi. So khuraggeyeva saha paṭisambhidāhi arahattaṃ pāpuṇi.",
  "atk-s0502a0:1793_0": "Thero taṃ pabbājetvā aḍḍhamāsaṃ tattha vasitvā “satthāraṃ passissāmī”ti sāmaṇeraṃ",
  "atk-s0502a0:1793_1": "bhaṇḍakaṃ gāhāpetvā gacchanto antarāmagge ekaṃ vihāraṃ pāvisi. Sāmaṇero upajjhāyassa",
  "atk-s0502a0:1793_2": "senāsanaṃ gahetvā paṭijaggi. Tassa taṃ paṭijaggantasseva vikālo jāto, tena attano",
  "atk-s0502a0:1793_3": "senāsanaṃ paṭijaggituṃ nāsakkhi. Atha naṃ upaṭṭhānavelāyaṃ āgantvā nisinnaṃ thero",
  "atk-s0502a0:1793_4": "pucchi – “sāmaṇera, attano vasanaṭṭhānaṃ paṭijaggita”nti? “Bhante, paṭijaggituṃ okāsaṃ",
  "atk-s0502a0:1793_5": "nālattha”nti. “Tena hi mama vasanaṭṭhāneyeva vasa, dukkhaṃ te āgantukaṭṭhāne bahi",
  "atk-s0502a0:1793_6": "vasitu”nti taṃ gahetvāva senāsanaṃ pāvisi. Thero pana puthujjano nipannamattova niddaṃ",
  "atk-s0502a0:1793_7": "okkami. Sāmaṇero cintesi – “ajja me upajjhāyena saddhiṃ tatiyo divaso ekasenāsane",
  "atk-s0502a0:1793_8": "vasantassa, ‘sace nipajjitvā niddāyissāmi, thero sahaseyyaṃ āpajjeyyā’ti nisinnakova",
  "atk-s0502a0:1793_9": "vītināmessāmī”ti upajjhāyassa mañcakasamīpe pallaṅkaṃ ābhujitvā nisinnakova rattiṃ",
  "atk-s0502a0:1793_10": "vītināmesi. Thero paccūsakāle paccuṭṭhāya “sāmaṇeraṃ nikkhamāpetuṃ vaṭṭatī”ti mañcakapasse",
  "atk-s0502a0:1793_11": "ṭhapitabījaniṃ gahetvā bījanipattassa aggena sāmaṇerassa kaṭasārakaṃ paharitvā bījaniṃ",
  "atk-s0502a0:1793_12": "uddhaṃ ukkhipanto “sāmaṇera, bahi nikkhamā”ti āha, bījanipattadaṇḍako akkhimhi paṭihaññi,",
  "atk-s0502a0:1793_13": "tāvadeva akkhi bhijji. So “kiṃ, bhante”ti vatvā uṭṭhāya “bahi nikkhamā”ti vutte “akkhi",
  "atk-s0502a0:1793_14": "me, bhante, bhinna”nti avatvā ekena hatthena paṭicchādetvā nikkhami. Vattakaraṇakāle",
  "atk-s0502a0:1793_15": "ca pana “akkhi me bhinna”nti tuṇhī anisīditvā ekena hatthena akkhiṃ gahetvā ekena",
  "atk-s0502a0:1793_16": "hatthena muṭṭhisammuñjaniṃ ādāya vaccakuṭiñca mukhadhovanaṭṭhānañca sammajjitvā mukhadhovanodakañca",
  "atk-s0502a0:1793_17": "ṭhapetvā pariveṇaṃ sammajji. So upajjhāyassa dantakaṭṭhaṃ dadamāno ekeneva hatthena adāsi.",
  "atk-s0502a0:1794_0": "Atha naṃ upajjhāyo āha – “asikkhito vatāyaṃ sāmaṇero, ācariyupajjhāyānaṃ ekena hatthena",
  "atk-s0502a0:1794_1": "dantakaṭṭhaṃ dātuṃ na vaṭṭatī”ti. Jānāmahaṃ, bhante, “na evaṃ vaṭṭatī”ti, eko pana",
  "atk-s0502a0:1794_2": "me hattho na tucchoti. “Kiṃ sāmaṇerā”ti? So ādito paṭṭhāya taṃ pavattiṃ ārocesi.",
  "atk-s0502a0:1794_3": "Thero sutvāva saṃviggamānaso “aho vata mayā bhāriyaṃ kammaṃ kata”nti vatvā “khamāhi",
  "atk-s0502a0:1794_4": "me, sappurisa, nāhametaṃ jānāmi, avassayo me hohī”ti añjaliṃ paggayha sattavassikadārakassa",
  "atk-s0502a0:1794_5": "pādamūle ukkuṭikaṃ nisīdi. Atha naṃ sāmaṇero āha – “nāhaṃ, bhante, etadatthāya kathesiṃ,",
  "atk-s0502a0:1794_6": "tumhākaṃ cittaṃ anurakkhantena mayā evaṃ vuttaṃ nevettha tumhākaṃ doso atthi, na",
  "atk-s0502a0:1794_7": "mayhaṃ. Vaṭṭasseveso doso, mā cintayittha, mayā tumhākaṃ vippaṭisāraṃ rakkhanteneva",
  "atk-s0502a0:1794_8": "nārocita”nti. Thero sāmaṇerena assāsiyamānopi anassāsitvā uppannasaṃvego sāmaṇerassa",
  "atk-s0502a0:1794_9": "bhaṇḍakaṃ gahetvā satthu santikaṃ pāyāsi. Satthāpissa āgamanaṃ olokentova nisīdi.",
  "atk-s0502a0:1794_10": "So gantvā satthāraṃ vanditvā satthārā saddhiṃ paṭisammodanaṃ katvā “khamanīyaṃ te",
  "atk-s0502a0:1794_11": "bhikkhu, kiñci atirekaṃ aphāsukaṃ atthī”ti pucchito āha – “khamanīyaṃ, bhante, natthi",
  "atk-s0502a0:1794_12": "me kiñci atirekaṃ aphāsukaṃ, apica kho pana me ayaṃ daharasāmaṇero viya añño atirekaguṇo",
  "atk-s0502a0:1794_13": "na diṭṭhapubbo”ti. “Kiṃ pana iminā kataṃ bhikkhū”ti. So ādito paṭṭhāya sabbaṃ taṃ",
  "atk-s0502a0:1794_14": "pavattiṃ bhagavato ārocento āha – “evaṃ, bhante, mayā khamāpiyamāno maṃ evaṃ vadesi",
  "atk-s0502a0:1794_15": "‘nevettha tumhākaṃ doso atthi, na mayhaṃ. Vaṭṭasseveso doso, tumhe mā cintayitthā’ti,",
  "atk-s0502a0:1794_16": "iti maṃ assāsesiyeva, mayi neva kopaṃ, na dosamakāsi, na me, bhante, evarūpo guṇasampanno",
  "atk-s0502a0:1794_17": "diṭṭhapubbo”ti. Atha naṃ satthā “bhikkhu khīṇāsavā nāma na kassaci kuppanti, na dussanti,",
  "atk-s0502a0:1794_18": "santindriyā santamānasāva hontī”ti vatvā anusandhiṃ ghaṭetvā dhammaṃ desento imaṃ gāthamāha –",
  "atk-s0502a0:1795": "96.",
  "atk-s0502a0:1796": "“Santaṃ tassa manaṃ hoti, santā vācā ca kamma ca;",
  "atk-s0502a0:1797": "Sammadaññā vimuttassa, upasantassa tādino”ti.",
  "atk-s0502a0:1798_0": "Tattha santaṃ tassāti tassa khīṇāsavasāmaṇerassa abhijjhādīnaṃ abhāvena manaṃ santameva",
  "atk-s0502a0:1798_1": "hoti upasantaṃ nibbutaṃ. Tathā musāvādādīnaṃ abhāvena vācā ca pāṇātipātādīnaṃ abhāvena",
  "atk-s0502a0:1798_2": "kāyakammañca santameva hoti. Sammadaññā vimuttassāti nayena hetunā jānitvā pañcahi",
  "atk-s0502a0:1798_3": "vimuttīhi vimuttassa. Upasantassāti abbhantare rāgādīnaṃ upasamena upasantassa. Tādinoti",
  "atk-s0502a0:1798_4": "tathārūpassa guṇasampannassāti.",
  "atk-s0502a0:1799": "Desanāvasāne kosambivāsītissatthero saha paṭisambhidāhi arahattaṃ pāpuṇi. Sesamahājanassāpi sātthikā dhammadesanā ahosīti.",
  "atk-s0502a0:1800": "Kosambivāsītissattherasāmaṇeravatthu sattamaṃ.",
  "atk-s0502a0:1801": "8. Sāriputtattheravatthu",
  "atk-s0502a0:1802": "Assaddhoti imaṃ dhammadesanaṃ satthā jetavane viharanto sāriputtattheraṃ ārabbha kathesi.",
  "atk-s0502a0:1803_0": "Ekasmiñhi samaye tiṃsamattā āraññakā bhikkhū satthu santikaṃ āgantvā vanditvā nisīdiṃsu.",
  "atk-s0502a0:1803_1": "Satthā tesaṃ saha paṭisambhidāhi arahattassūpanissayaṃ disvā sāriputtattheraṃ āmantetvā",
  "atk-s0502a0:1803_2": "“saddahasi tvaṃ, sāriputta, saddhindriyaṃ bhāvitaṃ bahulīkataṃ amatogadhaṃ hoti amatapariyosāna”nti",
  "atk-s0502a0:1803_3": "evaṃ pañcindriyāni ārabbha pañhaṃ pucchi. Thero “na khvāhaṃ, bhante, ettha bhagavato",
  "atk-s0502a0:1803_4": "saddhāya gacchāmi, saddhindriyaṃ…pe… amatapariyosānaṃ. Yesañhetaṃ, bhante, aññātaṃ",
  "atk-s0502a0:1803_5": "assa adiṭṭhaṃ aviditaṃ asacchikataṃ aphassitaṃ paññāya, te tattha paresaṃ saddhāya",
  "atk-s0502a0:1803_6": "gaccheyyuṃ. Saddhindriyaṃ…pe… amatapariyosāna”nti evaṃ taṃ pañhaṃ byākāsi. Taṃ sutvā",
  "atk-s0502a0:1803_7": "bhikkhū kathaṃ samuṭṭhāpesuṃ “sāriputtatthero micchāgahaṇaṃ neva vissajjesi, ajjāpi",
  "atk-s0502a0:1803_8": "sammāsambuddhassa na saddahatiyevā”ti. Taṃ sutvā satthā “kiṃ nāmetaṃ, bhikkhave,",
  "atk-s0502a0:1803_9": "vadetha. Ahañhi ‘pañcindriyāni abhāvetvā samathavipassanaṃ avaḍḍhetvā maggaphalāni",
  "atk-s0502a0:1803_10": "sacchikātuṃ samattho nāma atthīti saddahasi tvaṃ sāriputto’ti pucchiṃ. So ‘evaṃ sacchikaronto",
  "atk-s0502a0:1803_11": "atthi nāmāti na saddahāmi, bhante’ti kathesi. Na dinnassa vā katassa vā phalaṃ vipākaṃ",
  "atk-s0502a0:1803_12": "na saddahati, nāpi buddhādīnaṃ guṇaṃ na saddahati. Eso pana attanā paṭividdhesu jhānavipassanāmaggaphaladhammesu",
  "atk-s0502a0:1803_13": "paresaṃ saddhāya na gacchati. Tasmā anupavajjo”ti vatvā anusandhiṃ ghaṭetvā dhammaṃ",
  "atk-s0502a0:1803_14": "desento imaṃ gāthamāha –",
  "atk-s0502a0:1804": "97.",
  "atk-s0502a0:1805": "“Assaddho akataññū ca, sandhicchedo ca yo naro,",
  "atk-s0502a0:1806": "Hatāvakāso vantāso, sa ve uttamaporiso”ti.",
  "atk-s0502a0:1807_0": "Tassatho – attano paṭividdhaguṇaṃ paresaṃ kathāya na saddahatīti assaddho. Akataṃ",
  "atk-s0502a0:1807_1": "nibbānaṃ jānātīti akataññū, sacchikatanibbānoti attho. Vaṭṭasandhiṃ, saṃsārasandhiṃ",
  "atk-s0502a0:1807_2": "chinditvā ṭhitoti sandhicchedo. Kusalākusalakammabījassa khīṇattā nibbattanāvakāso",
  "atk-s0502a0:1807_3": "hato assāti hatāvakāso. Catūhi maggehi kattabbakiccassa katattā,sabbā āsā iminā vantāti",
  "atk-s0502a0:1807_4": "vantāso. So evarūpo naro. Paṭividdhalokuttaradhammatāya purisesu uttamabhāvaṃ pattoti purisuttamoti.",
  "atk-s0502a0:1808": "Gāthāvasāne te āraññakā tiṃsamattā bhikkhū saha paṭisambhidāhi arahattaṃ pāpuṇiṃsu. Sesajanassāpi satthikā dhammadesanā ahosīti.",
  "atk-s0502a0:1809": "Sāriputtattheravatthu aṭṭhamaṃ.",
  "atk-s0502a0:1810": "9. Khadiravaniyarevatattheravatthu",
  "atk-s0502a0:1811": "Gāme vāti imaṃ dhammadesanaṃ satthā jetavane viharanto khadiravaniyarevatattheraṃ ārabbha kathesi.",
  "atk-s0502a0:1812_0": "Āyasmā hi sāriputto sattāsītikoṭidhanaṃ pahāya pabbajitvā cālā, upacālā, sīsūpacālāti",
  "atk-s0502a0:1812_1": "tisso bhaginiyo, cundo upasenoti ime dve ca bhātaro pabbājesi. Revatakumāro ekova",
  "atk-s0502a0:1812_2": "gehe avasiṭṭho. Athassa mātā cintesi – “mama putto upatisso ettakaṃ dhanaṃ pahāya",
  "atk-s0502a0:1812_3": "pabbajitvā tisso ca bhaginiyo dve ca bhātaro pabbājesi, revato ekova avaseso. Sace",
  "atk-s0502a0:1812_4": "imampi pabbājessati, ettakaṃ no dhanaṃ nassissati, kulavaṃso pacchijjissati, daharakāleyeva",
  "atk-s0502a0:1812_5": "naṃ gharāvāsena bandhissāmī”ti. Sāriputtattheropi paṭikacceva bhikkhū āṇāpesi “sace,",
  "atk-s0502a0:1812_6": "āvuso, revato pabbajitukāmo āgacchati, āgatamattameva naṃ pabbājeyyātha, mama mātāpitaro",
  "atk-s0502a0:1812_7": "micchādiṭṭhikā, kiṃ tehi āpucchitehi, ahameva tassa mātā ca pitā cā”ti. Mātāpissa",
  "atk-s0502a0:1812_8": "revatakumāraṃ sattavassikameva gharabandhanena bandhitukāmā samānajātike kule dārikaṃ",
  "atk-s0502a0:1812_9": "vāretvā divasaṃ vavatthapetvā kumāraṃ maṇḍetvā pasādhetvā mahatā parivārena saddhiṃ",
  "atk-s0502a0:1812_10": "ādāya kumārikāya ñātigharaṃ agamāsi. Atha nesaṃ katamaṅgalānaṃ dvinnampi ñātakesu",
  "atk-s0502a0:1812_11": "sannipatitesu udakapātiyaṃ hatthe otāretvā maṅgalāni vatvā kumārikāya vuḍḍhiṃ ākaṅkhamānā",
  "atk-s0502a0:1812_12": "ñātakā “tava ayyikāya diṭṭhadhammaṃ passa, ayyikā viya ciraṃ jīva, ammā”ti āhaṃsu.",
  "atk-s0502a0:1812_13": "Revatakumāro “ko nu kho imissā ayyikāya diṭṭhadhammo”ti cintetvā “katarā imissā ayyikā”ti",
  "atk-s0502a0:1812_14": "pucchi. Atha naṃ āhaṃsu, “tāta, kiṃ na passasi imaṃ vīsavassasatikaṃ khaṇḍadantaṃ",
  "atk-s0502a0:1812_15": "palitakesaṃ valittacaṃ tilakāhatagattaṃ gopānasivaṅkaṃ, esā etissā ayyikā”ti. “Kiṃ",
  "atk-s0502a0:1812_16": "pana ayampi evarūpā bhavissatī”ti? “Sace jīvissati, bhavissati, tātā”ti. So cintesi",
  "atk-s0502a0:1812_17": "– “evarūpampi nāma sarīraṃ jarāya imaṃ vippakāraṃ pāpuṇissati, imaṃ me bhātarā upatissena",
  "atk-s0502a0:1812_18": "diṭṭhaṃ bhavissati, ajjeva mayā palāyitvā pabbajituṃ vaṭṭatī”ti. Atha naṃ ñātakā",
  "atk-s0502a0:1812_19": "kumārikāya saddhiṃ ekayānaṃ āropetvā ādāya pakkamiṃsu.",
  "atk-s0502a0:1813_0": "So thokaṃ gantvā sarīrakiccaṃ apadisitvā “ṭhapetha tāva yānaṃ, otaritvā āgamissāmī”ti",
  "atk-s0502a0:1813_1": "yānā otaritvā ekasmiṃ gumbe thokaṃ papañcaṃ katvā agamāsi. Punapi thokaṃ gantvā teneva",
  "atk-s0502a0:1813_2": "apadesena otaritvā abhiruhi, punapi tatheva akāsi. Athassa ñātakā “addhā imassa uṭṭhānāni",
  "atk-s0502a0:1813_3": "vattantī”ti sallakkhetvā nātidaḷhaṃ ārakkhaṃ kariṃsu. So punapi thokaṃ gantvā teneva",
  "atk-s0502a0:1813_4": "apadesena otaritvā “tumhe pājento purato gacchatha, mayaṃ pacchato saṇikaṃ āgamissāmā”ti",
  "atk-s0502a0:1813_5": "vatvā otaritvā gumbābhimukho ahosi. Ñātakāpissa “pacchato āgamissatī”ti saññāya yānaṃ",
  "atk-s0502a0:1813_6": "pājentā gamiṃsu. Sopi tato palāyitvā ekasmiṃ padese tiṃsamattā bhikkhū vasanti, tesaṃ",
  "atk-s0502a0:1813_7": "santikaṃ gantvā vanditvā āha – “pabbājetha maṃ, bhante”ti. “Āvuso, tvaṃ sabbālaṅkārapaṭimaṇḍito,",
  "atk-s0502a0:1813_8": "mayaṃ te rājaputtabhāvaṃ vā amaccaputtabhāvaṃ vā na jānāma, kathaṃ pabbājessāmā”ti?",
  "atk-s0502a0:1813_9": "“Tumhe maṃ, bhante, na jānāthā”ti? “Na jānāmāvuso”ti. “Ahaṃ upatissassa kaniṭṭhabhātiko”ti.",
  "atk-s0502a0:1813_10": "“Ko esa upatisso nāmā”ti? “Bhante, bhaddantā mama bhātaraṃ ‘sāriputto’ti vadanti,",
  "atk-s0502a0:1813_11": "tasmā mayā ‘upatisso’ti vutte na jānantī”ti. “Kiṃ pana tvaṃ sāriputtattherassa kaniṭṭhabhātiko”ti?",
  "atk-s0502a0:1813_12": "“Āma, bhante”ti. “Tena hi ehi, bhātarā te anuññātamevā”ti vatvā bhikkhū tassa ābharaṇāni",
  "atk-s0502a0:1813_13": "omuñcāpetvā ekamantaṃ ṭhapetvā taṃ pabbājetvā therassa sāsanaṃ pahiṇiṃsu. Thero taṃ",
  "atk-s0502a0:1813_14": "sutvā bhagavato ārocesi – “bhante, ‘āraññikabhikkhūhi kira revato pabbājito’ti sāsanaṃ",
  "atk-s0502a0:1813_15": "pahiṇiṃsu, gantvā taṃ passitvā āgamissāmī”ti. Satthā “adhivāsehi tāva, sāriputtā”ti",
  "atk-s0502a0:1813_16": "gantuṃ na adāsi. Thero puna katipāhaccayena satthāraṃ āpucchi. Satthā “adhivāsehi",
  "atk-s0502a0:1813_17": "tāva, sāriputta, mayampi āgamissāmā”ti neva gantuṃ adāsi.",
  "atk-s0502a0:1814_0": "Sāmaṇeropi “sacāhaṃ idha vasissāmi, ñātakā maṃ anubandhitvā pakkosissantī”ti tesaṃ",
  "atk-s0502a0:1814_1": "bhikkhūnaṃ santike yāva arahattā kammaṭṭhānaṃ uggaṇhitvā pattacīvaramādāya cārikaṃ",
  "atk-s0502a0:1814_2": "caramāno tato tiṃsayojanike ṭhāne khadiravanaṃ gantvā antovasseyeva temāsabbhantare",
  "atk-s0502a0:1814_3": "saha paṭisambhidāhi arahattaṃ pāpuṇi. Theropi pavāretvā satthāraṃ puna tattha gamanatthāya",
  "atk-s0502a0:1814_4": "āpucchi. Satthā “mayampi gamissāma, sāriputtā”ti pañcahi bhikkhusatehi saddhiṃ nikkhami.",
  "atk-s0502a0:1814_5": "Thokaṃ gatakāle ānandatthero dvedhāpathe ṭhatvā satthāraṃ āha – “bhante, revatassa",
  "atk-s0502a0:1814_6": "santikaṃ gamanamaggesu ayaṃ parihārapatho saṭṭhiyojaniko manussāvāso, ayaṃ ujumaggo",
  "atk-s0502a0:1814_7": "tiṃsayojaniko amanussapariggahito, katarena gacchāmā”ti. “Sīvali, pana, ānanda, amhehi",
  "atk-s0502a0:1814_8": "saddhiṃ āgato”ti? “Āma, bhante”ti. “Sace, sīvali, āgato, ujumaggameva gaṇhāhī”ti.",
  "atk-s0502a0:1814_9": "Satthā kira “ahaṃ tumhākaṃ yāgubhattaṃ uppādessāmi, ujumaggaṃ gaṇhāhī”ti avatvā “tesaṃ",
  "atk-s0502a0:1814_10": "tesaṃ janānaṃ puññassa vipākadānaṭṭhānaṃ eta”nti ñatvā “sace, sīvali, āgato, ujumaggaṃ",
  "atk-s0502a0:1814_11": "gaṇhāhī”ti āha. Satthari pana taṃ maggaṃ paṭipanne devatā “amhākaṃ ayyassa sīvalittherassa",
  "atk-s0502a0:1814_12": "sakkāraṃ karissāmā”ti cintetvā ekekayojane vihāre kāretvā ekayojanato uddhaṃ gantuṃ",
  "atk-s0502a0:1814_13": "adatvā pāto vuṭṭhāya dibbayāguādīni gahetvā, “ayyo, no sīvalitthero kahaṃ nisinno”ti",
  "atk-s0502a0:1814_14": "vicaranti. Thero attano abhihaṭaṃ buddhappamukhassa bhikkhusaṅghassa dāpesi. Evaṃ",
  "atk-s0502a0:1814_15": "satthā saparivāro tiṃsayojanikaṃ kantāraṃ sīvalittherassa puññaṃ anubhavamānova āgamāsi.",
  "atk-s0502a0:1814_16": "Revatattheropi satthu āgamanaṃ ñatvā bhagavato gandhakuṭiṃ māpetvā pañca kūṭāgārasatāni,",
  "atk-s0502a0:1814_17": "pañca caṅkamanasatāni, pañcarattiṭṭhānadivāṭṭhānasatāni ca māpesi. Satthā tassa santike",
  "atk-s0502a0:1814_18": "māsamattameva vasi. Tasmiṃ vasamānopi sīvalittherasseva puññaṃ anubhavi.",
  "atk-s0502a0:1815_0": "Tattha pana dve mahallakabhikkhū satthu khadiravanaṃ pavisanakāle evaṃ cintayiṃsu",
  "atk-s0502a0:1815_1": "– “ayaṃ bhikkhu ettakaṃ navakammaṃ karonto kiṃ sakkhissati samaṇadhammaṃ kātuṃ, satthā",
  "atk-s0502a0:1815_2": "‘sāriputtassa kaniṭṭho’ti mukholokanakiccaṃ karonto evarūpassa navakammikassa bhikkhussa",
  "atk-s0502a0:1815_3": "santikaṃ āgato”ti. Satthāpi taṃ divasaṃ paccūsakāle lokaṃ voloketvā te bhikkhū disvā",
  "atk-s0502a0:1815_4": "tesaṃ cittācāraṃ aññāsi. Tasmā tattha māsamattaṃ vasitvā nikkhamanadivase yathā te",
  "atk-s0502a0:1815_5": "bhikkhū attano telanāḷiñca udakatumbañca upāhanāni ca pamussanti, tathā adhiṭṭhahitvā",
  "atk-s0502a0:1815_6": "nikkhamanto vihārūpacārato bahi nikkhantakāle iddhiṃ vissajjesi. Atha te bhikkhū",
  "atk-s0502a0:1815_7": "“mayā idañcidañca pamuṭṭhaṃ, mayāpi pamuṭṭha”nti ubhopi nivattitvā taṃ ṭhānaṃ asallakkhetvā",
  "atk-s0502a0:1815_8": "khadirarukkhakaṇṭakehi vijjhamānā vicaritvā ekasmiṃ khadirarukkhe olambantaṃ attano",
  "atk-s0502a0:1815_9": "bhaṇḍakaṃ disvā ādāya pakkamiṃsu. Satthāpi bhikkhusaṅghaṃ ādāya puna māsamatteneva",
  "atk-s0502a0:1815_10": "sīvalittherassa puññaṃ anubhavamāno paṭigantvā pubbārāmaṃ pāvisi.",
  "atk-s0502a0:1816_0": "Atha te mahallakabhikkhū pātova mukhaṃ dhovitvā “āgantukabhattadāyikāya visākhāya",
  "atk-s0502a0:1816_1": "gharaṃ yāguṃ pivissāmā”ti gantvā yāguṃ pivitvā khajjakaṃ khāditvā nisīdiṃsu. Atha",
  "atk-s0502a0:1816_2": "ne visākhā pucchi – “tumhepi, bhante, satthārā saddhiṃ revatattherassa vasanaṭṭhānaṃ",
  "atk-s0502a0:1816_3": "agamitthā”ti. “Āma, upāsiketi, ramaṇīyaṃ, bhante, therassa vasanaṭṭhāna”nti. “Kuto",
  "atk-s0502a0:1816_4": "tassa ramaṇīyatā setakaṇṭakakhadirarukkhagahanaṃ petānaṃ nivāsanaṭṭhānasadisaṃ upāsike”ti.",
  "atk-s0502a0:1816_5": "Athaññe dve daharabhikkhū āgamiṃsu. Upāsikā tesampi yāgukhajjakaṃ datvā tatheva paṭipucchi.",
  "atk-s0502a0:1816_6": "Te āhaṃsu – “na sakkā upāsike vaṇṇetuṃ, sudhammadevasabhāsadisaṃ iddhiyā abhisaṅkhataṃ",
  "atk-s0502a0:1816_7": "viya therassa vasanaṭṭhāna”nti. Upāsikā cintesi – “paṭhamaṃ āgatā bhikkhū aññathā",
  "atk-s0502a0:1816_8": "vadiṃsu, ime aññathā vadanti, paṭhamaṃ āgatā bhikkhū kiñcideva pamussitvā iddhiyā",
  "atk-s0502a0:1816_9": "vissaṭṭhakāle paṭinivattitvā gatā bhavissanti, ime pana iddhiyā abhisaṅkharitvā nimmitakāle",
  "atk-s0502a0:1816_10": "gatā bhavissantī”ti attano paṇḍitabhāvena etamatthaṃ ñatvā “satthāraṃ āgatakāle pucchissāmī”ti",
  "atk-s0502a0:1816_11": "aṭṭhāsi. Tato muhuttaṃyeva satthā bhikkhusaṅghaparivuto visākhāya gehaṃ gantvā paññattāsane",
  "atk-s0502a0:1816_12": "nisīdi. Sā buddhappamukhaṃ bhikkhusaṅghaṃ sakkaccaṃ parivisitvā bhattakiccāvasāne",
  "atk-s0502a0:1816_13": "satthāraṃ vanditvā paṭipucchi – “bhante, tumhehi saddhiṃ gatabhikkhūsu ekacce revatattherassa",
  "atk-s0502a0:1816_14": "vasanaṭṭhānaṃ ‘khadiragahanaṃ arañña’nti vadanti, ekacce ‘ramaṇīya’nti, kiṃ nu kho",
  "atk-s0502a0:1816_15": "eta”nti? Taṃ sutvā satthā “upāsike gāmo vā hotu araññaṃ vā, yasmiṃ ṭhāne arahanto",
  "atk-s0502a0:1816_16": "viharanti, taṃ ramaṇīyamevā”ti vatvā anusandhiṃ ghaṭetvā dhammaṃ desento imaṃ gāthamāha –",
  "atk-s0502a0:1817": "98.",
  "atk-s0502a0:1818": "“Gāme vā yadi vāraññe, ninne vā yadi vā thale;",
  "atk-s0502a0:1819": "Yattha arahanto viharanti, taṃ bhūmirāmaṇeyyaka”nti.",
  "atk-s0502a0:1820_0": "Tattha kiñcāpi arahanto gāmante kāyavivekaṃ na labhanti, cittavivekaṃ pana labhanteva.",
  "atk-s0502a0:1820_1": "Tesañhi dibbapaṭibhāgānipi ārammaṇāni cittaṃ cāletuṃ na sakkonti. Tasmā gāmo vā hotu",
  "atk-s0502a0:1820_2": "araññādīnaṃ vā aññataraṃ, yattha arahanto viharanti, taṃ bhūmirāmaṇeyyakanti so bhūmipadeso",
  "atk-s0502a0:1820_3": "ramaṇīyo evāti attho.",
  "atk-s0502a0:1821": "Desanāvasāne bahū sotāpattiphalādīni pāpuṇiṃsūti.",
  "atk-s0502a0:1822_0": "Aparena samayena bhikkhū kathaṃ samuṭṭhāpesuṃ – “āvuso, kena nu kho kāraṇena āyasmā",
  "atk-s0502a0:1822_1": "sīvalitthero sattadivasasattamāsādhikāni satta vassāni mātu kucchiyaṃ vasi, kena",
  "atk-s0502a0:1822_2": "niraye pacci, kena nissandena lābhaggayasaggappatto jāto”ti? Satthā taṃ kathaṃ sutvā,",
  "atk-s0502a0:1822_3": "“bhikkhave, kiṃ kathethā”ti pucchitvā, “bhante, idaṃ nāmā”ti vutte tassāyasmato pubbakammaṃ kathento āha –",
  "atk-s0502a0:1823_0": "Bhikkhave, ito ekanavutikappe vipassī bhagavā loke uppajjitvā ekasmiṃ samaye janapadacārikaṃ",
  "atk-s0502a0:1823_1": "caritvā pitu nagaraṃ paccāgamāsi. Rājā buddhappamukhassa bhikkhusaṅghassa āgantukadānaṃ",
  "atk-s0502a0:1823_2": "sajjetvā nāgarānaṃ sāsanaṃ pesesi “āgantvā mayhaṃ dāne sahāyakā hontū”ti. Te tathā",
  "atk-s0502a0:1823_3": "katvā “raññā dinnadānato atirekataraṃ dassāmā”ti satthāraṃ nimantetvā punadivase",
  "atk-s0502a0:1823_4": "dānaṃ paṭiyādetvā rañño sāsanaṃ pahiṇiṃsu. Rājā āgantvā tesaṃ dānaṃ disvā “ito adhikataraṃ",
  "atk-s0502a0:1823_5": "dassāmī”ti punadivasatthāya satthāraṃ nimantesi, neva rājā nāgare parājetuṃ sakkhi,",
  "atk-s0502a0:1823_6": "na nāgarā rājānaṃ. Nāgarā chaṭṭhe vāre “sve dāni yathā ‘imasmiṃ dāne idaṃ nāma natthī’ti",
  "atk-s0502a0:1823_7": "na sakkā hoti vattuṃ, evaṃ dānaṃ dassāmā”ti cintetvā punadivase dānaṃ paṭiyādetvā",
  "atk-s0502a0:1823_8": "“kiṃ nu kho ettha natthī”ti olokentā allamadhumeva na addasaṃsu. Pakkamadhu pana",
  "atk-s0502a0:1823_9": "bahuṃ atthi. Te allamadhussatthāya catūsu nagaradvāresu cattāri kahāpaṇasahassāni",
  "atk-s0502a0:1823_10": "gāhāpetvā pahiṇiṃsu. Atheko janapadamanusso gāmabhojakaṃ passituṃ āgacchanto antarāmagge",
  "atk-s0502a0:1823_11": "madhupaṭalaṃ disvā makkhikā palāpetvā sākhaṃ chinditvā sākhādaṇḍakeneva saddhiṃ madhupaṭalaṃ",
  "atk-s0502a0:1823_12": "ādāya “gāmabhojakassa dassāmī”ti nagaraṃ pāvisi. Madhuatthāya gato taṃ disvā, “ambho,",
  "atk-s0502a0:1823_13": "vikkiṇiyaṃ madhu”nti pucchi. “Na vikkiṇiyaṃ, sāmī”ti. “Handa, imaṃ kahāpaṇaṃ gahetvā",
  "atk-s0502a0:1823_14": "dehī”ti. So cintesi – “imaṃ madhupaṭalaṃ pādamattampi na agghati, ayaṃ pana kahāpaṇaṃ",
  "atk-s0502a0:1823_15": "deti. Bahukahāpaṇako maññe, mayā vaḍḍhetuṃ vaṭṭatī”ti. Atha naṃ “na demī”ti āha,",
  "atk-s0502a0:1823_16": "“tena hi dve kahāpaṇe gaṇhāhī”ti. “Dvīhipi na demī”ti. Evaṃ tāva vaḍḍhesi, yāva so",
  "atk-s0502a0:1823_17": "“tena hi idaṃ sahassaṃ gaṇhāhī”ti bhaṇḍikaṃ upanesi.",
  "atk-s0502a0:1824_0": "Atha naṃ so āha – “kiṃ nu kho tvaṃ ummattako, udāhu kahāpaṇānaṃ ṭhapanokāsaṃ na labhasi,",
  "atk-s0502a0:1824_1": "pādampi na agghanakaṃ madhuṃ ‘sahassaṃ gahetvā dehī’ti vadasi, ‘kiṃ nāmeta”’nti?",
  "atk-s0502a0:1824_2": "‘Jānāmahaṃ, bho, iminā pana me kammaṃ atthi, tenevaṃ vadāmī’ti. “Kiṃ kammaṃ, sāmī”ti?",
  "atk-s0502a0:1824_3": "“Amhehi vipassībuddhassa aṭṭhasaṭṭhisamaṇasahassaparivārassa mahādānaṃ sajjitaṃ,",
  "atk-s0502a0:1824_4": "tatrekaṃ allamadhumeva natthi, tasmā evaṃ gaṇhāmī”ti. Evaṃ, sante, nāhaṃ mūlena dassāmi,",
  "atk-s0502a0:1824_5": "sace “ahampi dāne pattiṃ labhissāmi, dassāmī”ti. So gantvā nāgarānaṃ tamatthaṃ ārocesi.",
  "atk-s0502a0:1824_6": "Nāgarā tassa saddhāya balavabhāvaṃ ñatvā, “sādhu, pattiko hotū”ti paṭijāniṃsu, te",
  "atk-s0502a0:1824_7": "buddhappamukhaṃ bhikkhusaṅghaṃ nisīdāpetvā yāgukhajjakaṃ datvā mahatiṃ suvaṇṇapātiṃ",
  "atk-s0502a0:1824_8": "āharāpetvā madhupaṭalaṃ pīḷāpesuṃ. Teneva manussena paṇṇākāratthāya dadhivārakopi",
  "atk-s0502a0:1824_9": "āhaṭo atthi, so tampi dadhiṃ pātiyaṃ ākiritvā tena madhunā saṃsanditvā buddhappamukhassa",
  "atk-s0502a0:1824_10": "bhikkhusaṅghassa ādito paṭṭhāya adāsi. Taṃ yāvadatthaṃ gaṇhantānaṃ sabbesaṃ pāpuṇi",
  "atk-s0502a0:1824_11": "uttarimpi avasiṭṭhaṃ ahosiyeva. “Evaṃ thokaṃ madhu kathaṃ tāva bahūnaṃ pāpuṇī”ti",
  "atk-s0502a0:1824_12": "na cintetabbaṃ. Tañhi buddhānubhāvena pāpuṇi. Buddhavisayo na cintetabbo. Cattāri",
  "atk-s0502a0:1824_13": "hi “acinteyyānī”ti vuttāni. Tāni cintento ummādasseva bhāgī hotīti. So puriso ettakaṃ",
  "atk-s0502a0:1824_14": "kammaṃ katvā āyupariyosāne devaloke nibbattitvā ettakaṃ kālaṃ saṃsaranto ekasmiṃ",
  "atk-s0502a0:1824_15": "samaye devalokā cavitvā bārāṇasiyaṃ rājakule nibbatto pitu accayena rajjaṃ pāpuṇi.",
  "atk-s0502a0:1824_16": "So “ekaṃ nagaraṃ gaṇhissāmī”ti gantvā parivāresi, nāgarānañca sāsanaṃ pahiṇi “rajjaṃ",
  "atk-s0502a0:1824_17": "vā me dentu yuddhaṃ vā”ti. Te “neva rajjaṃ dassāma, na yuddha”nti vatvā cūḷadvārehi",
  "atk-s0502a0:1824_18": "nikkhamitvā dārūdakādīni āharanti, sabbakiccāni karonti.",
  "atk-s0502a0:1825_0": "Itaropi cattāri mahādvārāni rakkhanto sattamāsādhikāni satta vassāni nagaraṃ uparundhi.",
  "atk-s0502a0:1825_1": "Athassa mātā “kiṃ me putto karotī”ti pucchitvā “idaṃ nāma devī”ti taṃ pavattiṃ sutvā",
  "atk-s0502a0:1825_2": "“bālo mama putto, gacchatha, tassa ‘cūḷadvārānipi pidhāya nagaraṃ uparundhatū’ti",
  "atk-s0502a0:1825_3": "vadethā”ti. So mātu sāsanaṃ sutvā tathā akāsi. Nāgarāpi bahi nikkhamituṃ alabhantā",
  "atk-s0502a0:1825_4": "sattame divase attano rājānaṃ māretvā tassa rajjaṃ adaṃsu. So imaṃ kammaṃ katvā āyupariyosāne",
  "atk-s0502a0:1825_5": "avīcimhi nibbattitvā yāvāyaṃ pathavī yojanamattaṃ ussannā, tāva niraye paccitvā catunnaṃ",
  "atk-s0502a0:1825_6": "cūḷadvārānaṃ pidahitattā tato cuto tassā eva mātu kucchismiṃ paṭisandhiṃ gahetvā",
  "atk-s0502a0:1825_7": "sattamāsādhikāni satta vassāni antokucchismiṃ vasitvā satta divasāni yonimukhe tiriyaṃ",
  "atk-s0502a0:1825_8": "nipajji. Evaṃ, bhikkhave, sīvali, tadā nagaraṃ uparundhitvā gahitakammena ettakaṃ",
  "atk-s0502a0:1825_9": "kālaṃ niraye paccitvā catunnaṃ cūḷadvārānaṃ pidahitattā tato cuto tassā eva mātu",
  "atk-s0502a0:1825_10": "kucchiyaṃ paṭisandhiṃ gahetvā ettakaṃ kālaṃ kucchiyaṃ vasi. Navamadhuno dinnattā",
  "atk-s0502a0:1825_11": "lābhaggayasaggappatto jātoti.",
  "atk-s0502a0:1826_0": "Punekadivasaṃ bhikkhū kathaṃ samuṭṭhāpesuṃ – “aho sāmaṇerassa lābho, aho puññaṃ,",
  "atk-s0502a0:1826_1": "yena ekakena pañcannaṃ bhikkhusatānaṃ pañcakūṭāgārasatādīni katānī”ti. Satthā āgantvā",
  "atk-s0502a0:1826_2": "“kāya nuttha, bhikkhave, etarahi kathāya sannisinnā”ti pucchitvā “imāya nāmā”ti vutte,",
  "atk-s0502a0:1826_3": "“bhikkhave, mayhaṃ puttassa neva puññaṃ atthi, na pāpaṃ, ubhayamassa pahīna”nti vatvā",
  "atk-s0502a0:1826_4": "brāhmaṇavagge imaṃ gāthamāha –",
  "atk-s0502a0:1827": "“Yodha puññañca pāpañca, ubho saṅgamupaccagā;",
  "atk-s0502a0:1828": "Asokaṃ virajaṃ suddhaṃ, tamahaṃ brūmi brāhmaṇa”nti. ;",
  "atk-s0502a0:1829": "Khadiravaniyarevatattheravatthu navamaṃ.",
  "atk-s0502a0:1830": "10. Aññataraitthivatthu",
  "atk-s0502a0:1831": "Ramaṇīyānīti imaṃ dhammadesanaṃ satthā jetavane viharanto aññataraṃ itthiṃ ārabbha kathesi.",
  "atk-s0502a0:1832_0": "Eko kira piṇḍapātiko bhikkhu satthu santike kammaṭṭhānaṃ gahetvā ekaṃ jiṇṇauyyānaṃ",
  "atk-s0502a0:1832_1": "pavisitvā samaṇadhammaṃ karoti. Ekā nagarasobhinī itthī purisena saddhiṃ “ahaṃ asukaṭṭhānaṃ",
  "atk-s0502a0:1832_2": "nāma gamissāmi, tvaṃ tattha āgaccheyyāsī”ti saṅketaṃ katvā agamāsi. So puriso nāgacchi.",
  "atk-s0502a0:1832_3": "Sā tassa āgamanamaggaṃ olokentī taṃ adisvā ukkaṇṭhitvā ito cito ca vicaramānā taṃ",
  "atk-s0502a0:1832_4": "uyyānaṃ pavisitvā theraṃ pallaṅkaṃ ābhujitvā nisinnaṃ disvā ito cito ca olokayamānā",
  "atk-s0502a0:1832_5": "aññaṃ kañci adisvā “ayañca puriso eva, imassa cittaṃ pamohessāmī”ti tassa purato",
  "atk-s0502a0:1832_6": "ṭhatvā punappunaṃ nivatthasāṭakaṃ mocetvā nivāseti, kese muñcitvā bandhati, pāṇiṃ",
  "atk-s0502a0:1832_7": "paharitvā hasati. Therassa saṃvego uppajjitvā sakalasarīraṃ phari. So “kiṃ nu kho",
  "atk-s0502a0:1832_8": "ida”nti cintesi. Satthāpi “mama santike kammaṭṭhānaṃ gahetvā ‘samaṇadhammaṃ karissāmī’ti",
  "atk-s0502a0:1832_9": "gatassa bhikkhuno kā nu kho pavattī”ti upadhārento taṃ itthiṃ disvā tassā anācārakiriyaṃ,",
  "atk-s0502a0:1832_10": "therassa ca saṃveguppattiṃ ñatvā gandhakuṭiyaṃ nisinnova tena saddhiṃ kathesi – “bhikkhu,",
  "atk-s0502a0:1832_11": "kāmagavesakānaṃ aramaṇaṭṭhānameva vītarāgānaṃ ramaṇaṭṭhānaṃ hotī”ti. Evañca pana",
  "atk-s0502a0:1832_12": "vatvā obhāsaṃ pharitvā tassa dhammaṃ desento imaṃ gāthamāha –",
  "atk-s0502a0:1833": "99.",
  "atk-s0502a0:1834": "“Ramaṇīyāni araññāni, yattha na ramatī jano;",
  "atk-s0502a0:1835": "Vītarāgā ramissanti, na te kāmagavesino”ti.",
  "atk-s0502a0:1836_0": "Tattha araññānīti supupphitataruvanasaṇḍapaṭimaṇḍitāni vimalasalilasampannāni araññāni",
  "atk-s0502a0:1836_1": "nāma ramaṇīyāni. Yatthāti yesu araññesu vikasitesu padumavanesu gāmamakkhikā viya",
  "atk-s0502a0:1836_2": "kāmagavesako jano na ramati. Vītarāgāti vigatarāgā pana khīṇāsavā nāma bhamaramadhukarā",
  "atk-s0502a0:1836_3": "viya padumavanesu tathārūpesu araññesu ramissanti. Kiṃ kāraṇā? Na te kāmapavesino,",
  "atk-s0502a0:1836_4": "yasmā te kāmagavesino na hontīti attho.",
  "atk-s0502a0:1837": "Desanāvasāne so thero yathānisinnova saha paṭisambhidāhi arahattaṃ pāpuṇitvā ākāsenāgantvā thutiṃ karonto tathāgatassa pāde vanditvā agamāsīti.",
  "atk-s0502a0:1838": "Aññataraitthivatthu dasamaṃ.",
  "atk-s0502a0:1839": "Arahantavaggavaṇṇanā niṭṭhitā.",
  "atk-s0502a0:1840": "Sattamo vaggo.",
  "atk-s0502a0:1841": "8. Sahassavaggo",
  "atk-s0502a0:1842": "1. Tambadāṭhikacoraghātakavatthu",
  "atk-s0502a0:1843": "Sahassamapi ce vācāti imaṃ dhammadesanaṃ satthā veḷuvane viharanto tambadāṭhikacoraghātakaṃ ārabbha kathesi.",
  "atk-s0502a0:1844_0": "Ekūnapañcasatā kira corā gāmaghātakādīni karontā jīvikaṃ kappesuṃ. Atheko puriso",
  "atk-s0502a0:1844_1": "nibbiddhapiṅgalo tambadāṭhiko tesaṃ santikaṃ gantvā “ahampi tumhehi saddhiṃ jīvissāmī”ti",
  "atk-s0502a0:1844_2": "āha. Atha naṃ corajeṭṭhakassa dassetvā “ayampi amhākaṃ santike vasituṃ icchatī”ti",
  "atk-s0502a0:1844_3": "āhaṃsu. Atha naṃ corajeṭṭhako oloketvā “ayaṃ mātu thanaṃ chinditvā pitu vā galalohitaṃ",
  "atk-s0502a0:1844_4": "nīharitvā khādanasamattho atikakkhaḷo”ti cintetvā “natthetassa amhākaṃ santike vasanakicca”nti",
  "atk-s0502a0:1844_5": "paṭikkhipi. So evaṃ paṭikkhittopi āgantvā ekaṃ tasseva antevāsikaṃ upaṭṭhahanto ārādhesi.",
  "atk-s0502a0:1844_6": "So taṃ ādāya corajeṭṭhakaṃ upasaṅkamitvā, “sāmi, bhaddako esa, amhākaṃ upakārako,",
  "atk-s0502a0:1844_7": "saṅgaṇhatha na”nti yācitvā corajeṭṭhakaṃ paṭicchāpesi. Athekadivasaṃ nāgarā rājapurisehi",
  "atk-s0502a0:1844_8": "saddhiṃ ekato hutvā te core gahetvā vinicchayamahāmaccānaṃ santikaṃ nayiṃsu. Amaccā",
  "atk-s0502a0:1844_9": "tesaṃ pharasunā sīsacchedaṃ āṇāpesuṃ. Tato “ko nu kho ime māressatī”ti pariyesantā",
  "atk-s0502a0:1844_10": "te māretuṃ icchantaṃ kañci adisvā corajeṭṭhakaṃ āhaṃsu – “tvaṃ ime māretvā jīvitañceva",
  "atk-s0502a0:1844_11": "labhissasi sammānañca, mārehi ne”ti. Sopi attānaṃ nissāya vasitattā te māretuṃ na",
  "atk-s0502a0:1844_12": "icchi. Etenūpāyena ekūnapañcasate pucchiṃsu, sabbepi na icchiṃsu. Sabbapacchā taṃ",
  "atk-s0502a0:1844_13": "nibbiddhapiṅgalaṃ tambadāṭhikaṃ pucchiṃsu. So “sādhū”ti sampaṭicchitvā te sabbepi",
  "atk-s0502a0:1844_14": "māretvā jīvitañceva sammānañca labhi. Etenūpāyena nagarassa dakkhiṇatopi pañca corasatāni",
  "atk-s0502a0:1844_15": "ānetvā amaccānaṃ dassetvā tehi tesampi sīsacchede āṇatte corajeṭṭhakaṃ ādiṃ katvā",
  "atk-s0502a0:1844_16": "pucchantā kañci māretuṃ icchantaṃ adisvā “purimadivase eko puriso pañcasate core",
  "atk-s0502a0:1844_17": "māresi, kahaṃ nu kho so”ti. “Asukaṭṭhāne amheti diṭṭho”ti vutte taṃ pakkosāpetvā",
  "atk-s0502a0:1844_18": "“ime mārehi, sammānaṃ lacchasī”ti āṇāpesuṃ. So “sādhū”ti sampaṭicchitvā te sabbepi",
  "atk-s0502a0:1844_19": "māretvā sammānaṃ labhi. Atha naṃ “bhaddako ayaṃ puriso, nibaddhaṃ coraghātakameva",
  "atk-s0502a0:1844_20": "etaṃ karissāmā”ti mantetvā tassa taṃ ṭhānantaraṃ datvāva sammānaṃ kariṃsu. So pacchimadisatopi",
  "atk-s0502a0:1844_21": "uttaradisatopi ānīte pañcasate pañcasate core ghātesiyeva. Evaṃ catūhi disāhi ānītāni",
  "atk-s0502a0:1844_22": "dve sahassāni māretvā tato paṭṭhāya devasikaṃ ekaṃ dveti ānīte te manusse māretvā",
  "atk-s0502a0:1844_23": "pañcapaṇṇāsa saṃvaccharāni coraghātakakammaṃ akāsi.",
  "atk-s0502a0:1845_0": "So mahallakakāle ekappahāreneva sīsaṃ chindituṃ na sakkoti, dve tayo vāre paharanto",
  "atk-s0502a0:1845_1": "manusse kilameti. Nāgarā cintayiṃsu – “aññopi coraghātako uppajjissati, ayaṃ ativiya",
  "atk-s0502a0:1845_2": "manusse kilameti, kiṃ iminā”ti tassa taṃ ṭhānantaraṃ hariṃsu. So pubbe coraghātakakammaṃ",
  "atk-s0502a0:1845_3": "karonto “ahatasāṭake nivāsetuṃ, navasappinā saṅkhataṃ khīrayāguṃ pivituṃ, sumanapupphāni",
  "atk-s0502a0:1845_4": "pilandhituṃ, gandhe vilimpitu”nti imāni cattāri na labhi. So ṭhānā cāvitadivase “khīrayāguṃ",
  "atk-s0502a0:1845_5": "me pacathā”ti vatvā ahatavatthasumanamālāvilepanāni gāhāpetvā nadiṃ gantvā nhatvā",
  "atk-s0502a0:1845_6": "ahatavatthāni nivāsetvā mālā pilandhitvā gandhehi anulittagatto gehaṃ āgantvā nisīdi.",
  "atk-s0502a0:1845_7": "Athassa navasappinā saṅkhataṃ khīrayāguṃ purato ṭhapetvā hatthadhovanodakaṃ āhariṃsu.",
  "atk-s0502a0:1845_8": "Tasmiṃ khaṇe sāriputtatthero samāpattito vuṭṭhāya “kattha nu kho ajja mayā gantabba”nti",
  "atk-s0502a0:1845_9": "attano bhikkhācāraṃ olokento tassa gehe khīrayāguṃ disvā “karissati nu kho me puriso",
  "atk-s0502a0:1845_10": "saṅgaha”nti upadhārento “maṃ disvā mama saṅgahaṃ karissati, karitvā ca pana mahāsampattiṃ",
  "atk-s0502a0:1845_11": "labhissati ayaṃ kulaputto”ti ñatvā cīvaraṃ pārupitvā pattaṃ ādāya tassa gehadvāre",
  "atk-s0502a0:1845_12": "ṭhitameva attānaṃ dassesi.",
  "atk-s0502a0:1846_0": "So theraṃ disvā pasannacitto cintesi – “mayā ciraṃ coraghātakakammaṃ kataṃ, bahū",
  "atk-s0502a0:1846_1": "manussā māritā, idāni me gehe khīrayāgu paṭiyattā, thero āgantvā mama gehadvāre ṭhito,",
  "atk-s0502a0:1846_2": "idāni mayā ayyassa deyyadhammaṃ dātuṃ vaṭṭatī”ti purato ṭhapitayāguṃ apanetvā theraṃ",
  "atk-s0502a0:1846_3": "upasaṅkamitvā vanditvā antogehe nisīdāpetvā patte khīrayāguṃ ākiritvā navasappiṃ",
  "atk-s0502a0:1846_4": "āsiñcitvā theraṃ bījamāno aṭṭhāsi. Athassa ca dīgharattaṃ aladdhapubbatāya khīrayāguṃ",
  "atk-s0502a0:1846_5": "pātuṃ balavaajjhāsayo ahosi. Thero tassa ajjhāsayaṃ ñatvā “tvaṃ, upāsaka, attano",
  "atk-s0502a0:1846_6": "yāguṃ pivā”ti āha. So aññassa hatthe bījaniṃ datvā yāguṃ pivi. Thero bījamānaṃ purisaṃ",
  "atk-s0502a0:1846_7": "“gaccha, upāsakameva bījāhī”ti āha. So bījiyamāno kucchipūraṃ yāguṃ pivitvā āgantvā",
  "atk-s0502a0:1846_8": "theraṃ bījamāno ṭhatvā katāhārakiccassa therassa pattaṃ aggahesi. Thero tassa anumodanaṃ",
  "atk-s0502a0:1846_9": "ārabhi. So attano cittaṃ therassa dhammadesanānugaṃ kātuṃ nāsakkhi. Thero sallakkhetvā,",
  "atk-s0502a0:1846_10": "“upāsaka, kasmā cittaṃ desanānugaṃ kātuṃ na sakkosī”ti pucchi. “Bhante, mayā dīgharattaṃ",
  "atk-s0502a0:1846_11": "kakkhaḷakammaṃ kataṃ, bahū manussā māritā, tamahaṃ attano kammaṃ anussaranto cittaṃ",
  "atk-s0502a0:1846_12": "ayyassa desanānugaṃ kātuṃ nāsakkhi”nti. Thero “vañcessāmi na”nti cintetvā “kiṃ pana",
  "atk-s0502a0:1846_13": "tvaṃ attano ruciyā akāsi, aññehi kāritosī”ti? “Rājā maṃ kāresi, bhante”ti. “Kiṃ nu",
  "atk-s0502a0:1846_14": "kho te, upāsaka, evaṃ sante akusalaṃ hotī”ti? Mandadhātuko upāsako therenevaṃ vutte",
  "atk-s0502a0:1846_15": "“natthi mayhaṃ akusala”nti saññī hutvā tena hi, “bhante, dhammaṃ kathethā”ti. So",
  "atk-s0502a0:1846_16": "there anumodanaṃ karonte ekaggacitto hutvā dhammaṃ suṇanto sotāpattimaggassa orato",
  "atk-s0502a0:1846_17": "anulomikaṃ khantiṃ nibbattesi. Theropi anumodanaṃ katvā pakkāmi.",
  "atk-s0502a0:1847_0": "Upāsakaṃ theraṃ anugantvā nivattamānaṃ ekā yakkhinī dhenuvesena āgantvā ure paharitvā",
  "atk-s0502a0:1847_1": "māresi. So kālaṃ katvā tusitapure nibbatti. Bhikkhū dhammasabhāyaṃ kathaṃ samuṭṭhāpesuṃ",
  "atk-s0502a0:1847_2": "“coraghātako pañcapaṇṇāsa vassāni kakkhaḷakammaṃ katvā ajjeva tato mutto, ajjeva",
  "atk-s0502a0:1847_3": "therassa bhikkhaṃ datvā ajjeva kālaṃ kato, kahaṃ nu kho nibbatto”ti. Satthā āgantvā",
  "atk-s0502a0:1847_4": "“kāya nuttha, bhikkhave, etarahi kathāya sannisinnā”ti pucchitvā “imāya nāmā”ti vutte,",
  "atk-s0502a0:1847_5": "“bhikkhave, tusitapure nibbatto”ti āha. “Kiṃ, bhante, vadetha, ettakaṃ kālaṃ ettake",
  "atk-s0502a0:1847_6": "manusse ghātetvā tusitavimāne nibbatto”ti. “Āma, bhikkhave, mahanto tena kalyāṇamitto",
  "atk-s0502a0:1847_7": "laddho, so sāriputtassa dhammadesanaṃ sutvā anulomañāṇaṃ nibbattetvā ito cuto tusitavimāne",
  "atk-s0502a0:1847_8": "nibbatto”ti vatvā imaṃ gāthamāha –",
  "atk-s0502a0:1848": "“Subhāsitaṃ suṇitvāna, nagare coraghātako;",
  "atk-s0502a0:1849": "Anulomakhantiṃ laddhāna, modatī tidivaṃ gato”ti.",
  "atk-s0502a0:1850_0": "“Bhante, anumodanakathā nāma na balavā, tena kataṃ akusalakammaṃ mahantaṃ, kathaṃ",
  "atk-s0502a0:1850_1": "ettakena visesaṃ nibbattesī”ti. Satthā “kiṃ, bhikkhave, ‘mayā desitadhammassa appaṃ",
  "atk-s0502a0:1850_2": "vā bahuṃ vā’ti mā pamāṇaṃ gaṇhatha. Ekavācāpi hi atthanissitā seyyāvā”ti vatvā anusandhiṃ",
  "atk-s0502a0:1850_3": "ghaṭetvā dhammaṃ desento imaṃ gāthamāha –",
  "atk-s0502a0:1851": "100.",
  "atk-s0502a0:1852": "“Sahassamapi ce vācā, anatthapadasaṃhitā;",
  "atk-s0502a0:1853": "Ekaṃ atthapadaṃ seyyo, yaṃ sutvā upasammatī”ti.",
  "atk-s0502a0:1854_0": "Tattha sahassamapīti paricchedavacanaṃ, ekaṃ sahassaṃ dve sahassānīti evaṃ sahassena",
  "atk-s0502a0:1854_1": "cepi paricchinnavācā honti, tā ca pana anatthapadasaṃhitā ākāsavaṇṇanāpabbatavaṇṇanāvanavaṇṇanādīni",
  "atk-s0502a0:1854_2": "pakāsakehi aniyyānadīpakehi anatthakehi padehi saṃhitā yāva bahukā hoti, tāva pāpikā",
  "atk-s0502a0:1854_3": "evāti attho. Ekaṃ atthapadanti yaṃ pana “ayaṃ kāyo, ayaṃ kāyagatāsati, tisso vijjā",
  "atk-s0502a0:1854_4": "anuppatto, kataṃ buddhassa sāsana”nti evarūpaṃ ekaṃ atthapadaṃ sutvā rāgādivūpasamena",
  "atk-s0502a0:1854_5": "upasammati, taṃ atthasādhakaṃ nibbānappaṭisaṃyuttaṃ khandhadhātuāyatanaindriyabalabojjhaṅgasatipaṭṭhānaparidīpakaṃ",
  "atk-s0502a0:1854_6": "ekampi padaṃ seyyoyevāti attho.",
  "atk-s0502a0:1855": "Desanāvasāne bahū sotāpattiphalādīni pāpuṇiṃsūti.",
  "atk-s0502a0:1856": "Tambadāṭhikacoraghātakavatthu paṭhamaṃ.",
  "atk-s0502a0:1857": "2. Bāhiyadārucīriyattheravatthu",
  "atk-s0502a0:1858": "Sahassamapi ce gāthāti imaṃ dhammadesanaṃ satthā jetavane viharanto dārucīriyattheraṃ ārabbha kathesi.",
  "atk-s0502a0:1859_0": "Ekasmiñhi kāle bahū manussā nāvāya mahāsamuddaṃ pakkhanditvā antomahāsamudde bhinnāya",
  "atk-s0502a0:1859_1": "nāvāya macchakacchapabhakkhā ahesuṃ. Ekovettha ekaṃ phalakaṃ gahetvā vāyamanto suppārakapaṭṭanatīraṃ",
  "atk-s0502a0:1859_2": "okkami, tassa nivāsanapārupanaṃ natthi. So aññaṃ kiñci apassanto sukkhakaṭṭhadaṇḍake",
  "atk-s0502a0:1859_3": "vākehi paliveṭhetvā nivāsanapārupanaṃ katvā devakulato kapālaṃ gahetvā suppārakapaṭṭanaṃ",
  "atk-s0502a0:1859_4": "agamāsi, manussā taṃ disvā yāgubhattādīni datvā “ayaṃ eko arahā”ti sambhāvesuṃ. So",
  "atk-s0502a0:1859_5": "vatthesu upanītesu “sacāhaṃ nivāsessāmi vā pārupissāmi vā, lābhasakkāro me parihāyissatī”ti",
  "atk-s0502a0:1859_6": "tāni vatthāni paṭikkhipitvā dārucīrāneva paridahi. Athassa bahūhi “arahā arahā”ti",
  "atk-s0502a0:1859_7": "vuccamānassa evaṃ cetaso parivitakko udapādi “ye kho keci loke arahanto vā arahattamaggaṃ",
  "atk-s0502a0:1859_8": "vā samāpannā, ahaṃ tesaṃ aññataro”ti. Athassa purāṇasālohitā devatā evaṃ cintesi.",
  "atk-s0502a0:1860_0": "Purāṇasālohitāti pubbe ekato katasamaṇadhammā. Pubbe kira kassapadasabalassa sāsane",
  "atk-s0502a0:1860_1": "osakkamāne sāmaṇerādīnaṃ vippakāraṃ disvā satta bhikkhū saṃvegappattā “yāva sāsanassa",
  "atk-s0502a0:1860_2": "antaradhānaṃ na hoti, tāva attano patiṭṭhaṃ karissāmā”ti suvaṇṇacetiyaṃ vanditvā",
  "atk-s0502a0:1860_3": "araññaṃ paviṭṭhā ekaṃ pabbataṃ disvā “jīvite sālayā nivattantu. Nirālayā imaṃ pabbataṃ",
  "atk-s0502a0:1860_4": "abhiruhantū”ti vatvā nisseṇiṃ bandhitvā sabbepi taṃ abhiruyha nisseṇiṃ pātetvā samaṇadhammaṃ",
  "atk-s0502a0:1860_5": "kariṃsu. Tesu saṅghatthero ekarattātikkameneva arahattaṃ pāpuṇi. So anotattadahe",
  "atk-s0502a0:1860_6": "nāgalatādantakaṭṭhaṃ khāditvā uttarakuruto piṇḍapātaṃ āharitvā te bhikkhū āha – “āvuso,",
  "atk-s0502a0:1860_7": "imaṃ dantakaṭṭhaṃ khāditvā mukhaṃ dhovitvā imaṃ piṇḍapātaṃ paribhuñjathā”ti. Kiṃ",
  "atk-s0502a0:1860_8": "pana, bhante, amhehi evaṃ katikā katā “yo paṭhamaṃ arahattaṃ pāpuṇāti, tenābhataṃ",
  "atk-s0502a0:1860_9": "piṇḍapātaṃ avasesā paribhuñjissantī”ti? “No hetaṃ, āvuso”ti. “Tena hi sace mayampi",
  "atk-s0502a0:1860_10": "tumhe viya visesaṃ nibbattessāma, sayaṃ āharitvā paribhuñjissāmā”ti na icchiṃsu.",
  "atk-s0502a0:1860_11": "Dutiyadivase dutiyatthero anāgāmiphalaṃ pāpuṇi. Sopi tatheva piṇḍapātaṃ āharitvā",
  "atk-s0502a0:1860_12": "itare nimantesi. Te evamāhaṃsu – “kiṃ pana, bhante, amhehi evaṃ katikā katā ‘mahātherena",
  "atk-s0502a0:1860_13": "ābhataṃ piṇḍapātaṃ abhuñjitvā anutherena ābhataṃ bhuñjissāmā”’ti? “No hetaṃ, āvuso”ti.",
  "atk-s0502a0:1860_14": "“Evaṃ sante tumhe viya mayampi visesaṃ nibbattetvā attano purisakārena bhuñjituṃ",
  "atk-s0502a0:1860_15": "sakkontā bhuñjissāmā”ti na icchiṃsu. Tesu arahattaṃ patto bhikkhu parinibbāyi, anāgāmī",
  "atk-s0502a0:1860_16": "brahmaloke nibbatti. Itare pañca therā visesaṃ nibbattetuṃ asakkontā sussitvā sattame",
  "atk-s0502a0:1860_17": "divase kālaṃ katvā devaloke nibbattitvā imasmiṃ buddhuppāde tato cavitvā tattha tattha",
  "atk-s0502a0:1860_18": "kulagharesu nibbattiṃsu. Tesu eko pukkusāti rājā ahosi, eko kumārakassapo, eko dārucīriyo,",
  "atk-s0502a0:1860_19": "eko dabbo mallaputto eko sabhiyo paribbājakoti. Tattha yo brahmaloke nibbatto bhikkhu",
  "atk-s0502a0:1860_20": "taṃ sandhāyetaṃ vuttaṃ “purāṇasālohitā devatā”ti.",
  "atk-s0502a0:1861_0": "Tassa hi brahmuno etadahosi – “ayaṃ mayā saddhiṃ nisseṇiṃ bandhitvā pabbataṃ abhiruhitvā",
  "atk-s0502a0:1861_1": "samaṇadhammaṃ akāsi, idāni imaṃ laddhiṃ gahetvā vicaranto vinasseyya, saṃvejessāmi",
  "atk-s0502a0:1861_2": "na”nti. Atha naṃ upasaṅkamitvā evamāha – “neva kho tvaṃ, bāhiya, arahā, napi arahattamaggaṃ",
  "atk-s0502a0:1861_3": "vā samāpanno, sāpi te paṭipadā natthi, yāya tvaṃ arahā vā assa arahattamaggaṃ vā",
  "atk-s0502a0:1861_4": "samāpanno”ti. Bāhiyo ākāse ṭhatvā kathentaṃ mahābrahmānaṃ oloketvā cintesi – “aho",
  "atk-s0502a0:1861_5": "bhāriyaṃ kammaṃ kataṃ, ahaṃ ‘arahantomhī’ti cintesiṃ, ayañca maṃ ‘na tvaṃ arahā,",
  "atk-s0502a0:1861_6": "napi arahattamaggaṃ vā samāpannosī’ti vadati, atthi nu kho loke añño arahā”ti. Atha",
  "atk-s0502a0:1861_7": "naṃ pucchi – “atthi nu kho etarahi devate loke arahā vā arahattamaggaṃ vā samāpanno”ti.",
  "atk-s0502a0:1861_8": "Athassa devatā ācikkhi – “atthi, bāhiya, uttaresu janapadesu sāvatthi nāma nagaraṃ,",
  "atk-s0502a0:1861_9": "tattha so bhagavā etarahi viharati arahaṃ sammāsambuddho. So hi, bāhiya, bhagavā",
  "atk-s0502a0:1861_10": "arahā ceva arahattatthāya ca dhammaṃ desetī”ti.",
  "atk-s0502a0:1862_0": "Bāhiyo rattibhāge devatāya kathaṃ sutvā saṃviggamānaso taṃ khaṇaṃyeva suppārakā nikkhamitvā",
  "atk-s0502a0:1862_1": "ekarattivāsena sāvatthiṃ agamāsi, sabbaṃ vīsayojanasatikaṃ maggaṃ ekarattivāseneva",
  "atk-s0502a0:1862_2": "agamāsi. Gacchanto ca pana devatānubhāvena gato. “Buddhānubhāvenā”tipi vadantiyeva.",
  "atk-s0502a0:1862_3": "Tasmiṃ pana khaṇe satthā sāvatthiṃ piṇḍāya paviṭṭho hoti. So bhuttapātarāse kāyaālasiyavimocanatthaṃ",
  "atk-s0502a0:1862_4": "abbhokāse caṅkamante sambahule bhikkhū “kahaṃ etarahi satthā”ti pucchi. Bhikkhū “bhagavā",
  "atk-s0502a0:1862_5": "sāvatthiṃ piṇḍāya paviṭṭho”ti vatvā taṃ pucchiṃsu – “tvaṃ pana kuto āgatosī”ti? “Suppārakā",
  "atk-s0502a0:1862_6": "āgatomhī”ti. “Kadā nikkhantosī”ti? “Hiyyo sāyaṃ nikkhantomhī”ti. “Dūratosi āgato,",
  "atk-s0502a0:1862_7": "nisīda, tava pāde dhovitvā telena makkhetvā thokaṃ vissamāhi, āgatakāle satthāraṃ",
  "atk-s0502a0:1862_8": "dakkhissasī”ti. “Ahaṃ, bhante, satthu vā attano vā jīvitantarāyaṃ na jānāmi, ekarattenevamhi",
  "atk-s0502a0:1862_9": "katthaci aṭṭhatvā anisīditvā vīsayojanasatikaṃ maggaṃ āgato, satthāraṃ passitvāva",
  "atk-s0502a0:1862_10": "vissamissāmī”ti. So evaṃ vatvā taramānarūpo sāvatthiṃ pavisitvā bhagavantaṃ anopamāya",
  "atk-s0502a0:1862_11": "buddhasiriyā piṇḍāya carantaṃ disvā “cirassaṃ vata me gotamo sammāsambuddho diṭṭho”ti",
  "atk-s0502a0:1862_12": "diṭṭhaṭṭhānato paṭṭhāya onatasarīro gantvā antaravīthiyameva pañcapatiṭṭhitena vanditvā",
  "atk-s0502a0:1862_13": "gopphakesu daḷhaṃ gahetvā evamāha – “desetu me, bhante, bhagavā dhammaṃ, desetu sugato",
  "atk-s0502a0:1862_14": "dhammaṃ, yaṃ mamassa dīgharattaṃ hitāya sukhāyā”ti. Atha naṃ satthā “akālo kho tāva,",
  "atk-s0502a0:1862_15": "bāhiya, antaragharaṃ paviṭṭhamhā piṇḍāyā”ti paṭikkhipi.",
  "atk-s0502a0:1863_0": "Taṃ sutvā bāhiyo, bhante, saṃsāre saṃsarantena kabaḷīkārāhāro na aladdhapubbo, tumhākaṃ",
  "atk-s0502a0:1863_1": "vā mayhaṃ vā jīvitantarāyaṃ na jānāmi, desetu me dhammanti. Satthā dutiyampi paṭikkhipiyeva.",
  "atk-s0502a0:1863_2": "Evaṃ kirassa ahosi – “imassa maṃ diṭṭhakālato paṭṭhāya sakalasarīraṃ pītiyā nirantaraṃ",
  "atk-s0502a0:1863_3": "ajjhotthaṭaṃ hoti, balavapītivego dhammaṃ sutvāpi na sakkhissati paṭivijjhituṃ, majjhattupekkhāya",
  "atk-s0502a0:1863_4": "tāva tiṭṭhatu, ekaratteneva vīsayojanasatikaṃ maggaṃ āgatattā darathopissa balavā,",
  "atk-s0502a0:1863_5": "sopi tāva paṭippassambhatū”ti. Tasmā dvikkhattuṃ paṭikkhipitvā tatiyaṃ yācito antaravīthiyaṃ",
  "atk-s0502a0:1863_6": "ṭhitova “tasmātiha te, bāhiya, evaṃ sikkhitabbaṃ ‘diṭṭhe diṭṭhamattaṃ bhavissatī”’tiādinā",
  "atk-s0502a0:1863_7": "nayena dhammaṃ desesi. So satthu dhammaṃ suṇantoyeva sabbāsave khepetvā saha paṭisambhidāhi",
  "atk-s0502a0:1863_8": "arahattaṃ pāpuṇi. Tāvadeva ca pana bhagavantaṃ pabbajjaṃ yāci, “paripuṇṇaṃ te pattacīvara”nti",
  "atk-s0502a0:1863_9": "puṭṭho “na paripuṇṇa”nti āha. Atha naṃ satthā “tena hi pattacīvaraṃ pariyesāhī”ti vatvā pakkāmi.",
  "atk-s0502a0:1864_0": "“So kira vīsati vassasahassāni samaṇadhammaṃ karonto ‘bhikkhunā nāma attanā paccaye",
  "atk-s0502a0:1864_1": "labhitvā aññaṃ anoloketvā sayameva paribhuñjituṃ vaṭṭatī’ti ekabhikkhussāpi pattena",
  "atk-s0502a0:1864_2": "vā cīvarena vā saṅgahaṃ na akāsi, tenassa iddhimayapattacīvaraṃ na upajjissatī”ti",
  "atk-s0502a0:1864_3": "ñatvā ehibhikkhubhāvena pabbajjaṃ na adāsi. Tampi pattacīvaraṃ pariyesamānameva ekā",
  "atk-s0502a0:1864_4": "yakkhinī dhenurūpena āgantvā uramhi paharitvā jīvitakkhayaṃ pāpesi. Satthā piṇḍāya",
  "atk-s0502a0:1864_5": "caritvā katabhattakicco sambahulehi bhikkhūhi saddhiṃ nikkhanto bāhiyassa sarīraṃ",
  "atk-s0502a0:1864_6": "saṅkāraṭṭhāne patitaṃ disvā bhikkhū āṇāpesi, “bhikkhave, ekasmiṃ gehadvāre ṭhatvā",
  "atk-s0502a0:1864_7": "mañcakaṃ āharāpetvā imaṃ sarīraṃ nagarato nīharitvā jhāpetvā thūpaṃ karothā”ti. Bhikkhū",
  "atk-s0502a0:1864_8": "tathā kariṃsu, katvā ca pana vihāraṃ gantvā satthāraṃ upasaṅkamitvā attanā katakiccaṃ",
  "atk-s0502a0:1864_9": "ārocetvā tassa abhisamparāyaṃ pucchiṃsu. Atha nesaṃ bhagavā tassa parinibbutabhāvaṃ",
  "atk-s0502a0:1864_10": "ācikkhitvā “etadaggaṃ, bhikkhave, mama sāvakānaṃ bhikkhūnaṃ khippābhiññānaṃ yadidaṃ",
  "atk-s0502a0:1864_11": "bāhiyo dārucīriyo”ti etadagge ṭhapesi. Atha naṃ bhikkhū pucchiṃsu – “bhante, tumhe",
  "atk-s0502a0:1864_12": "‘bāhiyo arahattaṃ patto’ti vadetha, kadā so arahattaṃ patto”ti? “Mama dhammaṃ sutakāle,",
  "atk-s0502a0:1864_13": "bhikkhave”ti. “Kadā panassa, bhante, tumhehi dhammo kathito”ti? “Piṇḍāya carantena",
  "atk-s0502a0:1864_14": "antaravīthiyaṃ ṭhatvā”ti. “Appamattako hi, bhante, tumhehi antaravīthiyaṃ ṭhatvā",
  "atk-s0502a0:1864_15": "kathitadhammo kathaṃ so tāvattakena visesaṃ nibbattesī”ti, atha ne satthā “kiṃ, bhikkhave,",
  "atk-s0502a0:1864_16": "mama dhammaṃ ‘appaṃ vā bahuṃ vā’ti mā pamāṇaṃ gaṇhatha. Anekānipi hi gāthāsahassāni",
  "atk-s0502a0:1864_17": "anatthanissitāni na seyyo, atthanissitaṃ pana ekampi gāthāpadaṃ seyyo”ti vatvā anusandhiṃ",
  "atk-s0502a0:1864_18": "ghaṭetvā dhammaṃ desento imaṃ gāthamāha –",
  "atk-s0502a0:1865": "101.",
  "atk-s0502a0:1866": "“Sahassamapi ce gāthā, anatthapadasaṃhitā;",
  "atk-s0502a0:1867": "Ekaṃ gāthāpadaṃ seyyo, yaṃ sutvā upasammatī”ti.",
  "atk-s0502a0:1868": "Tattha ekaṃ gāthāpadaṃ seyyoti “appamādo amatapadaṃ…pe… yathā mayā”ti evarūpā ekā gāthāpi seyyoti attho. Sesaṃ purimanayeneva veditabbaṃ.",
  "atk-s0502a0:1869": "Desanāvasāne bahū sotāpattiphalādīni pāpuṇiṃsūti.",
  "atk-s0502a0:1870": "Bāhiyadārucīriyattheravatthu dutiyaṃ.",
  "atk-s0502a0:1871": "3. Kuṇḍalakesittherīvatthu",
  "atk-s0502a0:1872": "Yo ca gāthāsataṃ bhāseti imaṃ dhammadesanaṃ satthā jetavane viharanto kuṇḍalakesiṃ ārabbha kathesi.",
  "atk-s0502a0:1873_0": "Rājagahe kira ekā seṭṭhidhītā soḷasavassuddesikā abhirūpā ahosi dassanīyā pāsādikā.",
  "atk-s0502a0:1873_1": "Tasmiñca vaye ṭhitā nāriyo purisajjhāsayā honti purisalolā. Atha naṃ mātāpitaro sattabhūmikassa",
  "atk-s0502a0:1873_2": "pāsādassa uparimatale sirigabbhe nivāsāpesuṃ. Ekamevassā dāsiṃ paricārikaṃ adaṃsu.",
  "atk-s0502a0:1873_3": "Athekaṃ kulaputtaṃ corakammaṃ karontaṃ gahetvā pacchābāhaṃ bandhitvā catukke catukke",
  "atk-s0502a0:1873_4": "kasāhi paharitvā āghātanaṃ nayiṃsu. Seṭṭhidhītā mahājanassa saddaṃ sutvā “kiṃ nu",
  "atk-s0502a0:1873_5": "kho eta”nti pāsādatale ṭhatvā olokentī taṃ disvā paṭibaddhacittā hutvā taṃ patthayamānā",
  "atk-s0502a0:1873_6": "āhāraṃ paṭikkhipitvā mañcake nipajji. Atha naṃ mātā pucchi – “kiṃ idaṃ, ammā”ti?",
  "atk-s0502a0:1873_7": "“Sace etaṃ ‘coro’ti gahetvā niyyamānaṃ purisaṃ labhissāmi, jīvissāmi. No ce labhissāmi,",
  "atk-s0502a0:1873_8": "jīvitaṃ me natthi, idheva marissāmī”ti. “Amma, mā evaṃ kari, amhākaṃ jātiyā ca gottena",
  "atk-s0502a0:1873_9": "ca bhogena ca sadisaṃ aññaṃ sāmikaṃ labhissasī”ti. “Mayhaṃ aññena kiccaṃ natthi,",
  "atk-s0502a0:1873_10": "imaṃ alabhamānā marissāmī”ti. Mātā dhītaraṃ saññāpetuṃ asakkontī pituno ārocesi.",
  "atk-s0502a0:1873_11": "Sopi naṃ saññāpetuṃ asakkonto “kiṃ sakkā kātu”nti cintetvā taṃ coraṃ gahetvā gacchantassa",
  "atk-s0502a0:1873_12": "rājapurisassa sahassabhaṇḍikaṃ pesesi – “imaṃ gahetvā etaṃ purisaṃ mayhaṃ dehī”ti.",
  "atk-s0502a0:1873_13": "So “sādhū”ti kahāpaṇe gahetvā taṃ muñcitvā aññaṃ māretvā “mārito, deva, coro”ti rañño",
  "atk-s0502a0:1873_14": "ārocesi. Seṭṭhipi tassa dhītaraṃ adāsi.",
  "atk-s0502a0:1874_0": "Sā tato paṭṭhāya “sāmikaṃ ārādhessāmī”ti sabbābharaṇapaṭimaṇḍitā sayameva tassa yāguādīni",
  "atk-s0502a0:1874_1": "saṃvidahati, coro katipāhaccayena cintesi – “kadā nu kho imaṃ māretvā etissā ābharaṇāni",
  "atk-s0502a0:1874_2": "gahetvā ekasmiṃ surāgehe vikkiṇitvā khādituṃ labhissāmī”ti? So “attheko upāyo”ti",
  "atk-s0502a0:1874_3": "cintetvā āhāraṃ paṭikkhipitvā mañcake nipajji, atha naṃ sā upasaṅkamitvā “kiṃ te,",
  "atk-s0502a0:1874_4": "sāmi, rujjatī”ti pucchi. “Na kiñci me, bhaddeti, kacci pana me mātāpitaro tuyhaṃ",
  "atk-s0502a0:1874_5": "kuddhā”ti? “Na kujjhanti, bhadde”ti. Atha “kiṃ nāmeta”nti? “Bhadde, ahaṃ taṃ divasaṃ",
  "atk-s0502a0:1874_6": "bandhitvā niyyamāno corapapāte adhivatthāya devatāya balikammaṃ paṭissuṇitvā jīvitaṃ",
  "atk-s0502a0:1874_7": "labhiṃ, tvampi mayā tassā eva ānubhāvena laddhā, ‘taṃ me devatāya balikammaṃ ṭhapita’nti",
  "atk-s0502a0:1874_8": "cintemi, bhadde”ti. “Sāmi, mā cintayi, karissāmi balikammaṃ, vadehi, kenattho”ti?",
  "atk-s0502a0:1874_9": "“Appodakamadhupāyasena ca lājapañcamakapupphehi cā”ti. “Sādhu, sāmi, ahaṃ paṭiyādessāmī”ti",
  "atk-s0502a0:1874_10": "sā sabbaṃ balikammaṃ paṭiyādetvā “ehi, sāmi, gacchāmā”ti āha. “Tena hi, bhadde, tava",
  "atk-s0502a0:1874_11": "ñātake nivattetvā mahagghāni vatthābharaṇāni gahetvā attānaṃ alaṅkarohi, hasantā",
  "atk-s0502a0:1874_12": "kīḷantā sukhaṃ gamissāmā”ti. Sā tathā akāsi.",
  "atk-s0502a0:1875_0": "Atha naṃ so pabbatapādaṃ gatakāle āha – “bhadde, ito paraṃ ubhova janā gamissāma,",
  "atk-s0502a0:1875_1": "sesajanaṃ yānakena saddhiṃ nivattāpetvā balikammabhājanaṃ sayaṃ ukkhipitvā gaṇhāhī”ti.",
  "atk-s0502a0:1875_2": "Sā tathā akāsi. Coro taṃ gahetvā corapapātapabbataṃ abhiruhi. Tassa hi ekena passena",
  "atk-s0502a0:1875_3": "manussā abhiruhanti, ekaṃ passaṃ chinnapapātaṃ. Pabbatamatthake ṭhitā tena passena",
  "atk-s0502a0:1875_4": "core pātenti. Te khaṇḍākhaṇḍaṃ hutvā bhūmiyaṃ patanti. Tasmā “corapapāto”ti vuccati.",
  "atk-s0502a0:1875_5": "Sā tassa pabbatassa matthake ṭhatvā “balikammaṃ te, sāmi, karohī”ti āha. So tuṇhī",
  "atk-s0502a0:1875_6": "ahosi. Puna tāya “kasmā, sāmi, tuṇhībhūtosī”ti vutte taṃ āha – “na mayhaṃ balikammenattho,",
  "atk-s0502a0:1875_7": "vañcetvā pana taṃ ādāya āgatomhī”ti. “Kiṃ kāraṇā, sāmī”ti? “Taṃ māretvā tava ābharaṇāni",
  "atk-s0502a0:1875_8": "gahetvā palāyanatthāyā”ti. Sā maraṇabhayatajjitā āha – “sāmi, ahañca ābharaṇāni ca",
  "atk-s0502a0:1875_9": "tava santakāneva, kasmā evaṃ vadesī”ti? So, “mā evaṃ karohī”ti, punappunaṃ yāciyamānopi",
  "atk-s0502a0:1875_10": "“māremi evā”ti āha. “Evaṃ sante kiṃ te mama maraṇena? Imāni ābharaṇāni gahetvā mayhaṃ",
  "atk-s0502a0:1875_11": "jīvitaṃ dehi, ito paṭṭhāya maṃ ‘matā’ti dhārehi, dāsī vā te hutvā kammaṃ karissāmī”ti",
  "atk-s0502a0:1875_12": "vatvā imaṃ gāthamāha –",
  "atk-s0502a0:1876": "“Idaṃ suvaṇṇakeyūraṃ, muttā veḷuriyā bahū;",
  "atk-s0502a0:1877": "Sabbaṃ harassu bhaddante, maṃ ca dāsīti sāvayā”ti. ;",
  "atk-s0502a0:1878": "Taṃ sutvā coro “evaṃ kate tvaṃ gantvā mātāpitūnaṃ ācikkhissasi, māressāmiyeva, mā tvaṃ bāḷhaṃ paridevasī”ti vatvā imaṃ gāthamāha –",
  "atk-s0502a0:1879": "“Mā bāḷhaṃ paridevesi, khippaṃ bandhāhi bhaṇḍikaṃ;",
  "atk-s0502a0:1880": "Na tuyhaṃ jīvitaṃ atthi, sabbaṃ gaṇhāmi bhaṇḍaka”nti. –",
  "atk-s0502a0:1881_0": "Sā cintesi – “aho idaṃ kammaṃ bhāriyaṃ. Paññā nāma na pacitvā khādanatthāya katā,",
  "atk-s0502a0:1881_1": "atha kho vicāraṇatthāya katā, jānissāmissa kattabba”nti, atha naṃ āha – “sāmi, yadā",
  "atk-s0502a0:1881_2": "tvaṃ ‘coro’ti gahetvā nīyasi, tadāhaṃ mātāpitūnaṃ ācikkhiṃ, te sahassaṃ vissajjetvā",
  "atk-s0502a0:1881_3": "taṃ āharāpetvā gehe kariṃsu. Tato paṭṭhāya ahaṃ tuyhaṃ upakārikā, ajja me sudiṭṭhaṃ",
  "atk-s0502a0:1881_4": "katvā attānaṃ vandituṃ dehī”ti. So “sādhu, bhadde, sudiṭṭhaṃ katvā vandāhī”ti vatvā",
  "atk-s0502a0:1881_5": "pabbatante aṭṭhāsi. Atha naṃ sā tikkhattuṃ padakkhiṇaṃ katvā catūsu ṭhānesu vanditvā,",
  "atk-s0502a0:1881_6": "“sāmi, idaṃ te pacchimadassanaṃ, idāni tuyhaṃ vā mama dassanaṃ, mayhaṃ vā tava dassanaṃ",
  "atk-s0502a0:1881_7": "natthī”ti purato ca pacchato ca āliṅgitvā pamattaṃ hutvā pabbatante ṭhitaṃ piṭṭhipasse",
  "atk-s0502a0:1881_8": "ṭhatvā ekena hatthena khandhe gahetvā ekena piṭṭhikacchāya gahetvā pabbatapapāte",
  "atk-s0502a0:1881_9": "khipi. So pabbatakucchiyaṃ paṭihato khaṇḍākhaṇḍikaṃ hutvā bhūmiyaṃ pati. Corapapātamatthake",
  "atk-s0502a0:1881_10": "adhivatthā devatā tesaṃ dvinnampi kiriyaṃ disvā tassā itthiyā sādhukāraṃ datvā imaṃ gāthamāha –",
  "atk-s0502a0:1882": "“Na hi sabbesu ṭhānesu, puriso hoti paṇḍito;",
  "atk-s0502a0:1883": "Itthīpi paṇḍitā hoti, tattha tattha vicakkhaṇā”ti. ;",
  "atk-s0502a0:1884_0": "Sāpi coraṃ papāte khipitvā cintesi – “sacāhaṃ gehaṃ gamissāmi, ‘sāmiko te kuhi’nti",
  "atk-s0502a0:1884_1": "pucchissanti, sacāhaṃ evaṃ puṭṭhā ‘mārito me’ti vakkhāmi, ‘dubbinīte sahassaṃ datvā",
  "atk-s0502a0:1884_2": "taṃ āharāpetvā idāni naṃ māresī’ti maṃ mukhasattīhi vijjhissanti, ‘ābharaṇatthāya",
  "atk-s0502a0:1884_3": "so maṃ māretukāmo ahosī’ti vuttepi na saddahissanti, alaṃ me gehenā”ti tatthevābharaṇāni",
  "atk-s0502a0:1884_4": "chaḍḍetvā araññaṃ pavisitvā anupubbena vicarantī ekaṃ paribbājakānaṃ assamaṃ patvā",
  "atk-s0502a0:1884_5": "vanditvā “mayhaṃ, bhante, tumhākaṃ santike pabbajjaṃ dethā”ti āha. Atha naṃ pabbājesuṃ.",
  "atk-s0502a0:1884_6": "Sā pabbajitvāva pucchi – “bhante, tumhākaṃ pabbajjāya kiṃ uttama”nti? “Bhadde, dasasu",
  "atk-s0502a0:1884_7": "vā kasiṇesu parikammaṃ katvā jhānaṃ nibbattetabbaṃ, vādasahassaṃ vā uggaṇhitabbaṃ,",
  "atk-s0502a0:1884_8": "ayaṃ amhākaṃ pabbajjāya uttamattho”ti. “Jhānaṃ tāva nibbattetuṃ ahaṃ na sakkhissāmi,",
  "atk-s0502a0:1884_9": "vādasahassaṃ pana uggaṇhissāmi, ayyā”ti. Atha naṃ te vādasahassaṃ uggaṇhāpetvā “uggahitaṃ",
  "atk-s0502a0:1884_10": "te sippaṃ, idāni tvaṃ jambudīpatale vicaritvā attanā saddhiṃ pañhaṃ kathetuṃ samatthaṃ",
  "atk-s0502a0:1884_11": "olokehī”ti tassa hatthe jambusākhaṃ datvā uyyojesuṃ – “gaccha, bhadde, sace koci",
  "atk-s0502a0:1884_12": "gihibhūto tayā saddhiṃ pañhaṃ kathetuṃ sakkoti, tasseva pādaparicārikā bhavāhi, sace",
  "atk-s0502a0:1884_13": "pabbajito sakkoti, tassa santike pabbajāhī”ti.",
  "atk-s0502a0:1885_0": "Sā nāmena jambuparibbājikā nāma hutvā tato nikkhamitvā diṭṭhe diṭṭhe pañhaṃ pucchantī",
  "atk-s0502a0:1885_1": "vicarati. Tāya saddhiṃ kathetuṃ samattho nāma nāhosi. “Ito jambuparibbājikā āgacchatī”ti",
  "atk-s0502a0:1885_2": "sutvāva manussā palāyanti. Sā gāmaṃ vā nigamaṃ vā bhikkhāya pavisantī gāmadvāre vālukarāsiṃ",
  "atk-s0502a0:1885_3": "katvā tattha jambusākhaṃ ṭhapetvā “mayā saddhiṃ kathetuṃ samattho jambusākhaṃ maddatū”ti",
  "atk-s0502a0:1885_4": "vatvā gāmaṃ pāvisi. Taṃ ṭhānaṃ upasaṅkamituṃ samattho nāma nāhosi. Sāpi milātāya",
  "atk-s0502a0:1885_5": "jambusākhāya aññaṃ jambusākhaṃ gaṇhāti, iminā nīhārena vicarantī sāvatthiṃ patvā",
  "atk-s0502a0:1885_6": "gāmadvāre vālukarāsiṃ katvā jambusākhaṃ ṭhapetvā vuttanayeneva vatvā bhikkhāya pāvisi.",
  "atk-s0502a0:1885_7": "Sambahulā gāmadārakā jambusākhaṃ parivāretvā aṭṭhaṃsu. Tadā sāriputtatthero piṇḍāya",
  "atk-s0502a0:1885_8": "caritvā katabhattakicco nagarā nikkhanto te dārake jambusākhaṃ parivāretvā ṭhite",
  "atk-s0502a0:1885_9": "disvā “kiṃ ida”nti pucchi. Dārakā therassa taṃ pavattiṃ ācikkhiṃsu. “Tena hi dārakā",
  "atk-s0502a0:1885_10": "imaṃ sākhaṃ maddathā”ti. “Bhāyāma, bhante”ti. “Ahaṃ pañhaṃ kathessāmi, maddatha tumhe”ti.",
  "atk-s0502a0:1885_11": "Te therassa vacanena sañjātussāhā tathā katvā maddantā jambusākhaṃ ukkhipiṃsu. Paribbājikā",
  "atk-s0502a0:1885_12": "āgantvā te paribhāsitvā “tumhehi saddhiṃ mama pañhena kiccaṃ natthi, kasmā me sākhaṃ",
  "atk-s0502a0:1885_13": "maddathā”ti āha. “Ayyenamhā maddāpitā”ti āhaṃsu. “Bhante, tumhehi me sākhā maddāpitā”ti?",
  "atk-s0502a0:1885_14": "“Āma, bhaginī”ti. “Tena hi mayā saddhiṃ pañhaṃ kathethā”ti. “Sādhu kathessāmī”ti.",
  "atk-s0502a0:1886_0": "Sā vaḍḍhamānakacchāyāya pañhaṃ pucchituṃ therassa santikaṃ agamāsi, sakalanagaraṃ",
  "atk-s0502a0:1886_1": "saṅkhubhi. “Dvinnaṃ paṇḍitānaṃ kathaṃ suṇissāmā”ti nāgarā tāya saddhiṃyeva gantvā",
  "atk-s0502a0:1886_2": "theraṃ vanditvā ekamantaṃ nisīdiṃsu. Paribbājikā theraṃ āha – “bhante, pucchāmi te",
  "atk-s0502a0:1886_3": "pañha”nti. “Puccha, bhaginī”ti. Sā vādasahassaṃ pucchi, pucchitaṃ pucchitaṃ thero",
  "atk-s0502a0:1886_4": "vissajjesi. Atha naṃ thero āha – “ettakā eva te pañhā, aññepi atthī”ti? “Ettakā eva,",
  "atk-s0502a0:1886_5": "bhante”ti. “Tayā bahū pañhā puṭṭhā, mayampi ekaṃ pucchāma, vissajjissasi no”ti? “Jānamānā",
  "atk-s0502a0:1886_6": "vissajjissāmi pucchatha, bhante”ti. Thero “ekaṃ nāma ki”nti pañhaṃ pucchi. Sā “evaṃ",
  "atk-s0502a0:1886_7": "nāmesa vissajjetabbo”ti ajānantī “kiṃ nāmetaṃ, bhante”ti pucchi. “Buddhapañho nāma,",
  "atk-s0502a0:1886_8": "bhaginī”ti. “Mayhampi taṃ detha, bhante”ti. “Sace mādisā bhavissasi, dassāmī”ti.",
  "atk-s0502a0:1886_9": "“Tena hi maṃ pabbājethā”ti. Thero bhikkhunīnaṃ ācikkhitvā pabbājesi. Sā pabbajitvā",
  "atk-s0502a0:1886_10": "laddhūpasampadā kuṇḍalakesittherī nāma hutvā katipāhaccayeneva saha paṭisambhidāhi arahattaṃ pāpuṇi.",
  "atk-s0502a0:1887_0": "Bhikkhū dhammasabhāyaṃ kathaṃ samuṭṭhāpesuṃ – “kuṇḍalakesittheriyā dhammassavanañca",
  "atk-s0502a0:1887_1": "bahuṃ natthi, pabbajitakiccañcassā matthakaṃ pattaṃ, ekena kira corena saddhiṃ mahāsaṅgāmaṃ",
  "atk-s0502a0:1887_2": "katvā jinitvā āgatā”ti. Satthā āgantvā “kāya nuttha, bhikkhave, etarahi kathāya sannisinnā”ti",
  "atk-s0502a0:1887_3": "pucchitvā “imāya nāmā”ti vutte, “bhikkhave, mayā desitadhammaṃ ‘appaṃ vā bahuṃ vā’ti",
  "atk-s0502a0:1887_4": "pamāṇaṃ mā gaṇhatha, anatthakaṃ padasatampi seyyo na hoti, dhammapadaṃ pana ekampi",
  "atk-s0502a0:1887_5": "seyyova. Avasesacore jinantassa ca jayo nāma na hoti, ajjhattikakilesacore jinantasseva",
  "atk-s0502a0:1887_6": "pana jayo nāma hotī”ti vatvā anusandhiṃ ghaṭetvā dhammaṃ desento imā gāthā abhāsi –",
  "atk-s0502a0:1888": "102.",
  "atk-s0502a0:1889": "“Yo ca gāthāsataṃ bhāse, anatthapadasaṃhitā;",
  "atk-s0502a0:1890": "Ekaṃ dhammapadaṃ seyyo, yaṃ sutvā upasammati.",
  "atk-s0502a0:1891": "103.",
  "atk-s0502a0:1892": "“Yo sahassaṃ sahassena, saṅgāme mānuse jine;",
  "atk-s0502a0:1893": "Ekañca jeyyamattānaṃ, sa ve saṅgāmajuttamo”ti.",
  "atk-s0502a0:1894_0": "Tattha gāthāsatanti yo ca puggalo sataparicchedā bahūpi gāthā bhāseyyāti attho. Anatthapadasaṃhitāti",
  "atk-s0502a0:1894_1": "ākāsavaṇṇanādivasena anatthakehi padehi saṃhitā. Dhammapadanti atthasādhakaṃ khandhādipaṭisaṃyuttaṃ,",
  "atk-s0502a0:1894_2": "“cattārimāni paribbājakā dhammapadāni. Katamāni cattāri? Anabhijjhā paribbājakā dhammapadaṃ,",
  "atk-s0502a0:1894_3": "abyāpādo paribbājakā dhammapadaṃ, sammāsati paribbājakā dhammapadaṃ, sammāsamādhi",
  "atk-s0502a0:1894_4": "paribbājakā dhammapada”nti evaṃ vuttesu catūsu dhammapadesu ekampi dhammapadaṃ seyyo.",
  "atk-s0502a0:1894_5": "Yo sahassaṃ sahassenāti yo eko saṅgāmayodho sahassena guṇitaṃ sahassaṃ mānuse ekasmiṃ",
  "atk-s0502a0:1894_6": "saṅgāme jineyya, dasamanussasatasahassaṃ jinitvā jayaṃ āhareyya, ayampi saṅgāmajinataṃ",
  "atk-s0502a0:1894_7": "uttamo pavaro nāma na hoti. Ekañca jeyyamattānanti yo rattiṭṭhānadivāṭṭhānesu ajjhattikakammaṭṭhānaṃ",
  "atk-s0502a0:1894_8": "sammasanto attano lobhādikilesajayena attānaṃ jineyya. Sa ve saṅgāmajuttamoti so",
  "atk-s0502a0:1894_9": "saṅgāmajinānaṃ uttamo pavaro saṅgāmasīsayodhoti.",
  "atk-s0502a0:1895": "Desanāvasāne bahū sotāpattiphalādīni pāpuṇiṃsūti.",
  "atk-s0502a0:1896": "Kuṇḍalakesittherīvatthu tatiyaṃ.",
  "atk-s0502a0:1897": "4. Anatthapucchakabrāhmaṇavatthu",
  "atk-s0502a0:1898": "Attā haveti imaṃ dhammadesanaṃ satthā jetavane viharanto anatthapucchakaṃ brāhmaṇaṃ ārabbha kathesi.",
  "atk-s0502a0:1899_0": "So kira brāhmaṇo “kiṃ nu kho sammāsambuddho atthameva jānāti, udāhu anatthampi, pucchissāmi",
  "atk-s0502a0:1899_1": "na”nti satthāraṃ upasaṅkamitvā pucchi – “bhante, tumhe atthameva jānātha maññe, no",
  "atk-s0502a0:1899_2": "anattha”nti? “Atthañcāhaṃ, brāhmaṇa, jānāmi anatthañcā”ti. “Tena hi me anatthaṃ kathethā”ti.",
  "atk-s0502a0:1899_3": "Athassa satthā imaṃ gāthamāha –",
  "atk-s0502a0:1900": "“Ussūraseyyaṃ ālasyaṃ, caṇḍikkaṃ dīghasoṇḍiyaṃ;",
  "atk-s0502a0:1901": "Ekassaddhānagamanaṃ paradārūpasevanaṃ;",
  "atk-s0502a0:1902": "Etaṃ brāhmaṇa sevassu, anatthaṃ te bhavissatī”ti.",
  "atk-s0502a0:1903_0": "Taṃ sutvā brāhmaṇo sādhukāramadāsi “sādhu sādhu, gaṇācariya, gaṇajeṭṭhaka, tumhe",
  "atk-s0502a0:1903_1": "atthañca jānātha anatthañcā”ti. “Evaṃ kho, brāhmaṇa, atthānatthajānanako nāma mayā",
  "atk-s0502a0:1903_2": "sadiso natthī”ti. Athassa satthā ajjhāsayaṃ upadhāretvā, “brāhmaṇa, kena kammena",
  "atk-s0502a0:1903_3": "jīvasī”ti pucchi. “Jūtakammena, bho gotamā”ti. “Kiṃ pana te jayo hoti parājayo”ti.",
  "atk-s0502a0:1903_4": "“Jayopi hoti parājayopī”ti vutte, “brāhmaṇa, appamattako esa, paraṃ jinantassa jayo",
  "atk-s0502a0:1903_5": "nāma na seyyo. Yo pana kilesajayena attānaṃ jināti, tassa jayo seyyo. Na hi taṃ jayaṃ",
  "atk-s0502a0:1903_6": "koci apajayaṃ kātuṃ sakkotī”ti vatvā anusandhiṃ ghaṭetvā dhammaṃ desento imā gāthā abhāsi –",
  "atk-s0502a0:1904": "104.",
  "atk-s0502a0:1905": "“Attā have jitaṃ seyyo, yā cāyaṃ itarā pajā;",
  "atk-s0502a0:1906": "Attadantassa posassa, niccaṃ saññatacārino.",
  "atk-s0502a0:1907": "105.",
  "atk-s0502a0:1908": "“Neva devo na gandhabbo, na māro saha brahmunā;",
  "atk-s0502a0:1909": "Jitaṃ apajitaṃ kayirā, tathārūpassa jantuno”ti.",
  "atk-s0502a0:1910_0": "Tattha haveti nipāto. Jitanti liṅgavipallāso, attano kilesajayena attā jito seyyoti",
  "atk-s0502a0:1910_1": "attho. Yā cāyaṃ itarā pajāti yā panāyaṃ avasesā pajā jūtena vā dhanaharaṇena vā saṅgāmena",
  "atk-s0502a0:1910_2": "vā balābhibhavena vā jitā bhaveyya, taṃ jinantena yaṃ jitaṃ, na taṃ seyyoti attho.",
  "atk-s0502a0:1910_3": "Kasmā pana tadeva jitaṃ seyyo, idaṃ na seyyoti? Yasmā attadantassa…pe… tathārūpassa",
  "atk-s0502a0:1910_4": "jantunoti. Idaṃ vuttaṃ hoti – yasmā hi yvāyaṃ nikkilesatāya attadanto poso, tassa",
  "atk-s0502a0:1910_5": "attadantassa kāyādīhi niccaṃ saññatacārino evarūpassa imehi kāyasaññamādīhi saññatassa",
  "atk-s0502a0:1910_6": "jantuno devo vā gandhabbo vā māro vā brahmunā saha uṭṭhahitvā “ahamassa jitaṃ apajitaṃ",
  "atk-s0502a0:1910_7": "karissāmi, maggabhāvanāya pahīne kilese puna uppādessāmī”ti ghaṭentopi vāyamantopi",
  "atk-s0502a0:1910_8": "yathā dhanādīhi parājito pakkhantaro hutvā itarena jitaṃ puna jinanto apajitaṃ kareyya,",
  "atk-s0502a0:1910_9": "“evaṃ apajitaṃ kātuṃ neva sakkuṇeyyā”ti.",
  "atk-s0502a0:1911": "Desanāvasāne bahū sotāpattiphalādīni pāpuṇiṃsūti.",
  "atk-s0502a0:1912": "Anatthapucchakabrāhmaṇavatthu catutthaṃ.",
  "atk-s0502a0:1913": "5. Sāriputtattherassa mātulabrāhmaṇavatthu",
  "atk-s0502a0:1914": "Māse māseti imaṃ dhammadesanaṃ satthā veḷuvane viharanto sāriputtattherassa mātulabrāhmaṇaṃ ārabbha kathesi.",
  "atk-s0502a0:1915_0": "Thero kira tassa santikaṃ gantvā āha – “kiṃ nu kho, brāhmaṇa, kiñcideva kusalaṃ karosī”ti?",
  "atk-s0502a0:1915_1": "“Karomi, bhante”ti. “Kiṃ karosī”ti? “Māse māse sahassapariccāgena dānaṃ dammī”ti.",
  "atk-s0502a0:1915_2": "“Kassa desī”ti? “Nigaṇṭhānaṃ, bhante”ti. “Kiṃ patthayanto”ti? “Brahmalokaṃ, bhante”ti.",
  "atk-s0502a0:1915_3": "“Kiṃ pana brahmalokassa ayaṃ maggo”ti? “Āma, bhante”ti. “Ko evamāhā”ti? “Ācariyehi",
  "atk-s0502a0:1915_4": "me kathitaṃ, bhante”ti. “No tvaṃ brahmalokassa maggaṃ jānāsi, nāpi te ācariyā, satthāva",
  "atk-s0502a0:1915_5": "eko jānāti, ehi, brāhmaṇa, brahmalokassa te maggaṃ kathāpessāmī”ti taṃ ādāya satthu",
  "atk-s0502a0:1915_6": "santikaṃ netvā, “bhante, ayaṃ brāhmaṇo evamāhā”ti, “taṃ pavattiṃ ārocetvā sādhu vatassa",
  "atk-s0502a0:1915_7": "brahmalokassa maggaṃ kathethā”ti. Satthā “evaṃ kira, brāhmaṇā”ti pucchitvā “āma,",
  "atk-s0502a0:1915_8": "bho gotamā”ti vutte, “brāhmaṇa, tayā evaṃ dadamānena vassasataṃ dinnadānatopi muhuttamattaṃ",
  "atk-s0502a0:1915_9": "pasannacittena mama sāvakassa olokanaṃ vā kaṭacchubhikkhāmattadānaṃ vā mahapphalatara”nti",
  "atk-s0502a0:1915_10": "vatvā anusandhiṃ ghaṭetvā dhammaṃ desento imaṃ gāthamāha –",
  "atk-s0502a0:1916": "106.",
  "atk-s0502a0:1917": "“Māse māse sahassena, yo yajetha sataṃ samaṃ;",
  "atk-s0502a0:1918": "Ekañca bhāvitattānaṃ, muhuttamapi pūjaye;",
  "atk-s0502a0:1919": "Sāyeva pūjanā seyyo, yañce vassasataṃ huta”nti.",
  "atk-s0502a0:1920_0": "Tattha sahassenāhi sahassapariccāgena. Yo yajetha sataṃ samanti yo vassasataṃ māse",
  "atk-s0502a0:1920_1": "māse sahassaṃ pariccajanto lokiyamahājanassa dānaṃ dadeyya, ekañca bhāvitattānanti",
  "atk-s0502a0:1920_2": "yo pana ekaṃ sīlādiguṇavisesena vaḍḍhitaattānaṃ heṭṭhimakoṭiyā sotāpannaṃ, uparimakoṭiyā",
  "atk-s0502a0:1920_3": "khīṇāsavaṃ gharadvāraṃ sampattaṃ kaṭacchubhikkhādānavasena vā yāpanamattaāhāradānavasena",
  "atk-s0502a0:1920_4": "vā thūlasāṭakadānamattena vā pūjeyya. Yaṃ itarena vassasataṃ hutaṃ. Tato sāyeva pūjanā",
  "atk-s0502a0:1920_5": "seyyo. Seṭṭho uttamoti atthoti.",
  "atk-s0502a0:1921": "Desanāvasāne so brāhmaṇo sotāpattiphalaṃ patto, aññepi bahū sotāpattiphalādīni pāpuṇiṃsūti.",
  "atk-s0502a0:1922": "Sāriputtattherassa mātulabrāhmaṇavatthu pañcamaṃ.",
  "atk-s0502a0:1923": "6. Sāriputtattherassa bhāgineyyavatthu",
  "atk-s0502a0:1924": "Yo ca vassasataṃ jantūti imaṃ dhammadesanaṃ satthā veḷuvane viharanto sāriputtattherassa bhāgineyyaṃ ārabbha kathesi.",
  "atk-s0502a0:1925_0": "Tampi hi thero upasaṅkamitvā āha – “kiṃ, brāhmaṇa, kusalaṃ karosī”ti? “Āma, bhante”ti.",
  "atk-s0502a0:1925_1": "“Kiṃ karosī”ti? “Māse māse ekaṃ ekaṃ pasuṃ ghātetvā aggiṃ paricarāmī”ti. “Kimatthaṃ",
  "atk-s0502a0:1925_2": "evaṃ karosī”ti? “Brahmalokamaggo kireso”ti. “Kenevaṃ kathita”nti? “Ācariyehi me,",
  "atk-s0502a0:1925_3": "bhante”ti. “Neva tvaṃ brahmalokassa maggaṃ jānāsi, nāpi te ācariyā, ehi, satthu santikaṃ",
  "atk-s0502a0:1925_4": "gamissāmā”ti taṃ satthu santikaṃ netvā taṃ pavattiṃ ārocetvā “imassa, bhante, brahmalokassa",
  "atk-s0502a0:1925_5": "maggaṃ kathethā”ti āha. Satthā “evaṃ kirā”ti pucchitvā “evaṃ, bho gotamā”ti vutte,",
  "atk-s0502a0:1925_6": "“brāhmaṇa, vassasatampi evaṃ aggiṃ paricarantassa tava aggipāricariyā mama sāvakassa",
  "atk-s0502a0:1925_7": "taṅkhaṇamattaṃ pūjampi na pāpuṇātī”ti vatvā anusandhiṃ ghaṭetvā dhammaṃ desento imaṃ gāthamāha –",
  "atk-s0502a0:1926": "107.",
  "atk-s0502a0:1927": "“Yo ca vassasataṃ jantu, aggiṃ paricare vane;",
  "atk-s0502a0:1928": "Ekañca bhāvitattānaṃ, muhuttamapi pūjaye;",
  "atk-s0502a0:1929": "Sāyeva pūjanā seyyo, yañce vassasataṃ huta”nti.",
  "atk-s0502a0:1930": "Tattha jantūti sattādhivacanametaṃ. Aggiṃ paricare vaneti nippapañcabhāvapatthanāya vanaṃ pavisitvāpi tattha aggiṃ paricareyya. Sesaṃ purimasadisamevāti.",
  "atk-s0502a0:1931": "Desanāvasāne so brāhmaṇo sotāpattiphalaṃ pāpuṇi, aññepi bahū sotāpattiphalādīni pāpuṇiṃsūti.",
  "atk-s0502a0:1932": "Sāriputtattherassa bhāgineyyavatthu chaṭṭhaṃ.",
  "atk-s0502a0:1933": "7. Sāriputtattherassa sahāyakabrāhmaṇavatthu",
  "atk-s0502a0:1934": "Yaṃ kiñci yiṭṭhaṃ vāti imaṃ dhammadesanaṃ satthā veḷuvane viharanto sāriputtattherassa sahāyakabrāhmaṇaṃ ārabbha kathesi.",
  "atk-s0502a0:1935_0": "Tampi hi thero upasaṅkamitvā “kiṃ, brāhmaṇa, kiñci kusalaṃ karosī”ti pucchi. “Āma,",
  "atk-s0502a0:1935_1": "bhante”ti. “Kiṃ karosī”ti? “Yiṭṭhayāgaṃ yajāmī”ti. “Tadā kira taṃ yāgaṃ mahāpariccāgena",
  "atk-s0502a0:1935_2": "yaja”nti. Ito paraṃ thero purimanayeneva pucchitvā taṃ satthu santikaṃ netvā taṃ",
  "atk-s0502a0:1935_3": "pavattiṃ ārocetvā “imassa, bhante, brahmalokassa maggaṃ kathethā”ti āha. Satthā,",
  "atk-s0502a0:1935_4": "“brāhmaṇa, evaṃ kirā”ti pucchitvā “evaṃ, bho gotamā”ti vutte, “brāhmaṇa, tayā saṃvaccharaṃ",
  "atk-s0502a0:1935_5": "yiṭṭhayāgaṃ yajantena lokiyamahājanassa dinnadānaṃ pasannacittena mama sāvakānaṃ",
  "atk-s0502a0:1935_6": "vandantānaṃ uppannakusalacetanāya catubhāgamattampi na agghatī”ti vatvā anusandhiṃ",
  "atk-s0502a0:1935_7": "ghaṭetvā dhammaṃ desento imaṃ gāthamāha –",
  "atk-s0502a0:1936": "108.",
  "atk-s0502a0:1937": "“Yaṃ kiñci yiṭṭhaṃ va hutaṃ va loke,",
  "atk-s0502a0:1938": "Saṃvaccharaṃ yajetha puññapekkho;",
  "atk-s0502a0:1939": "Sabbampi taṃ na catubhāgameti,",
  "atk-s0502a0:1940": "Abhivādanā ujjugatesu seyyo”ti.",
  "atk-s0502a0:1941_0": "Tattha yaṃ kiñcīti anavasesapariyādānavacanametaṃ. Yiṭṭhanti yebhuyyena maṅgalakiriyādivasesu",
  "atk-s0502a0:1941_1": "dinnadānaṃ. Hutanti abhisaṅkharitvā kataṃ pāhunadānañceva, kammañca phalañca saddahitvā",
  "atk-s0502a0:1941_2": "katadānañca. Saṃvaccharaṃ yajethāti ekasaṃvaccharaṃ nirantarameva vuttappakāraṃ dānaṃ",
  "atk-s0502a0:1941_3": "sakalacakkavāḷepi lokiyamahājanassa dadeyya. Puññapekkhoti puññaṃ icchanto. Ujjugatesūti",
  "atk-s0502a0:1941_4": "heṭṭhimakoṭiyā sotāpannesu uparimakoṭiyā khīṇāsavesu. Idaṃ vuttaṃ hoti – “evarūpesu",
  "atk-s0502a0:1941_5": "pasannacittena sarīraṃ onamitvā vandantassa kusalacetanāya yaṃ phalaṃ, tato catubhāgampi",
  "atk-s0502a0:1941_6": "sabbaṃ taṃ dānaṃ na agghati, tasmā ujugatesu abhivādanameva seyyo”ti.",
  "atk-s0502a0:1942": "Desanāvasāne so brāhmaṇo sotāpattiphalaṃ patto, aññepi bahū sotāpattiphalādīni pāpuṇiṃsūti.",
  "atk-s0502a0:1943": "Sāriputtattherassa sahāyakabrāhmaṇavatthu sattamaṃ.",
  "atk-s0502a0:1944": "8. Āyuvaḍḍhanakumāravatthu",
  "atk-s0502a0:1945": "Abhivādanasīlissāti imaṃ dhammadesanaṃ satthā dīghalaṅghikaṃ nissāya araññakuṭiyaṃ viharanto dīghāyukumāraṃ ārabbha kathesi.",
  "atk-s0502a0:1946_0": "Dīghalaṅghikanagaravāsino kira dve brāhmaṇā bāhirakapabbajjaṃ pabbajitvā aṭṭhacattālīsa",
  "atk-s0502a0:1946_1": "vassāni tapacaraṇaṃ kariṃsu. Tesu eko “paveṇi me nassissati, vibbhamissāmī”ti cintetvā",
  "atk-s0502a0:1946_2": "attanā kataṃ tapaṃ paresaṃ vikkiṇitvā gosatena ceva kahāpaṇasatena ca saddhiṃ bhariyaṃ",
  "atk-s0502a0:1946_3": "labhitvā kuṭumbaṃ saṇṭhapesi. Athassa bhariyā puttaṃ vijāyi. Itaro panassa sahāyako",
  "atk-s0502a0:1946_4": "pavāsaṃ gantvā punadeva taṃ nagaraṃ paccāgami. So tassa āgatabhāvaṃ sutvā puttadāraṃ",
  "atk-s0502a0:1946_5": "ādāya sahāyakassa dassanatthāya agamāsi. Gantvā puttaṃ mātu hatthe datvā sayaṃ tāva",
  "atk-s0502a0:1946_6": "vandi, mātāpi puttaṃ pitu hatthe datvā vandi. So “dīghāyukā hothā”ti āha, putte pana",
  "atk-s0502a0:1946_7": "vandāpite tuṇhī ahosi. Atha naṃ “kasmā, bhante, amhehi vandite ‘dīghāyukā hothā’ti",
  "atk-s0502a0:1946_8": "vatvā imassa vandanakāle kiñci na vadethā”ti āha. “Imasseko antarāyo atthi, brāhmaṇā”ti.",
  "atk-s0502a0:1946_9": "“Kittakaṃ jīvissati, bhante”ti? “Sattāhaṃ, brāhmaṇā”ti. “Paṭibāhanakāraṇaṃ atthi,",
  "atk-s0502a0:1946_10": "bhante”ti? “Nāhaṃ paṭibāhanakāraṇaṃ jānāmī”ti. “Ko pana jāneyya, bhante”ti? “Samaṇo",
  "atk-s0502a0:1946_11": "gotamo jāneyya, tassa santikaṃ gantvā pucchāhī”ti. “Tattha gacchanto tapaparihānito",
  "atk-s0502a0:1946_12": "bhāyāmī”ti. “Sace te puttasineho atthi, tapaparihāniṃ acintetvā tassa santikaṃ gantvā pucchāhī”ti.",
  "atk-s0502a0:1947_0": "So satthu santikaṃ gantvā sayaṃ tāva vandi. Satthā “dīghāyuko hohī”ti āha, pajāpatiyā",
  "atk-s0502a0:1947_1": "vandanakālepi tassā tatheva vatvā puttassa vandāpanakāle tuṇhī ahosi. So purimanayeneva",
  "atk-s0502a0:1947_2": "satthāraṃ pucchi, satthāpi tatheva byākāsi. So kira brāhmaṇo sabbaññutaññāṇaṃ apaṭivijjhitvāva",
  "atk-s0502a0:1947_3": "attano mantaṃ sabbaññutaññāṇena saṃsandesi, paṭibāhanūpāyaṃ pana na jānāti. Brāhmaṇo",
  "atk-s0502a0:1947_4": "satthāraṃ pucchi – “atthi pana, bhante, paṭibāhanūpāyo”ti? “Bhaveyya, brāhmaṇā”ti.",
  "atk-s0502a0:1947_5": "“Kiṃ bhaveyyā”ti? “Sace tvaṃ attano gehadvāre maṇḍapaṃ kāretvā tassa majjhe pīṭhikaṃ",
  "atk-s0502a0:1947_6": "kāretvā taṃ parikkhipanto aṭṭha vā soḷasa vā āsanāni paññāpetvā tesu mama sāvake",
  "atk-s0502a0:1947_7": "nisīdāpetvā sattāhaṃ nirantaraṃ parittaṃ kātuṃ sakkuṇeyyāsi, evamassa antarāyo nasseyyā”ti.",
  "atk-s0502a0:1947_8": "“Bho gotama, mayā maṇḍapādīni sakkā kātuṃ, tumhākaṃ pana sāvake kathaṃ lacchāmī”ti?",
  "atk-s0502a0:1947_9": "“Tayā ettake kate ahaṃ mama sāvake pahiṇissāmī”ti. “Sādhu, bho gotamā”ti so attano",
  "atk-s0502a0:1947_10": "gehadvāre sabbaṃ kiccaṃ niṭṭhāpetvā satthu santikaṃ agamāsi. Satthā bhikkhū pahiṇi,",
  "atk-s0502a0:1947_11": "te gantvā tattha nisīdiṃsu, dārakampi pīṭhikāyaṃ nipajjāpesuṃ, bhikkhū sattarattindivaṃ",
  "atk-s0502a0:1947_12": "nirantaraṃ parittaṃ bhaṇiṃsu, sattame divase sāyaṃ satthā āgacchi. Tasmiṃ āgate sabbacakkavāḷadevatā",
  "atk-s0502a0:1947_13": "sannipatiṃsu. Eko pana avaruddhako nāma yakkho dvādasa saṃvaccharāni vessavaṇaṃ upaṭṭhahitvā",
  "atk-s0502a0:1947_14": "tassa santikā varaṃ labhanto “ito sattame divase imaṃ dārakaṃ gaṇheyyāsī”ti labhi.",
  "atk-s0502a0:1947_15": "Tasmā sopi āgantvā aṭṭhāsi.",
  "atk-s0502a0:1948_0": "Satthari pana tattha gate mahesakkhāsu devatāsu sannipatitāsu appesakkhā devatā osakkitvā",
  "atk-s0502a0:1948_1": "osakkitvā okāsaṃ alabhamānā dvādasa yojanāni paṭikkamiṃsu. Avaruddhakopi tatheva",
  "atk-s0502a0:1948_2": "paṭikkami, satthāpi sabbarattiṃ parittamakāsi. Sattāhe vītivatte avaruddhako dārakaṃ",
  "atk-s0502a0:1948_3": "na labhi. Aṭṭhame pana divase aruṇe uggatamatte dārakaṃ ānetvā satthāraṃ vandāpesuṃ.",
  "atk-s0502a0:1948_4": "Satthā “dīghāyuko hohī”ti āha. “Kīvaciraṃ pana, bho gotama, dārako ṭhassatī”ti? “Vīsavassasataṃ,",
  "atk-s0502a0:1948_5": "brāhmaṇā”ti. Athassa “āyuvaḍḍhanakumāro”ti nāmaṃ kariṃsu. So vuddhimanvāya pañcahi",
  "atk-s0502a0:1948_6": "upāsakasatehi parivuto vicari. Athekadivasaṃ dhammasabhāyaṃ bhikkhū kathaṃ samuṭṭhāpesuṃ",
  "atk-s0502a0:1948_7": "“passathāvuso, āyuvaḍḍhanakumārena kira sattame divase maritabbaṃ abhavissa, so idāni",
  "atk-s0502a0:1948_8": "vīsavassasataṭṭhāyī hutvā pañcahi upāsakasatehi parivuto vicarati, atthi maññe imesaṃ",
  "atk-s0502a0:1948_9": "sattānaṃ āyuvaḍḍhanakāraṇa”nti. Satthā āgantvā “kāya nuttha, bhikkhave, etarahi kathāya",
  "atk-s0502a0:1948_10": "sannisinnā”ti pucchitvā “imāya nāmā”ti vutte, “bhikkhave, na kevalaṃ āyuvaḍḍhanameva,",
  "atk-s0502a0:1948_11": "ime pana sattā guṇavante vandantā abhivādentā catūhi kāraṇehi vaḍḍhanti, parissayato",
  "atk-s0502a0:1948_12": "muccanti, yāvatāyukameva tiṭṭhantī”ti vatvā anusandhiṃ ghaṭetvā dhammaṃ desento imaṃ gāthamāha –",
  "atk-s0502a0:1949": "109.",
  "atk-s0502a0:1950": "“Abhivādanasīlissa, niccaṃ vuḍḍhāpacāyino;",
  "atk-s0502a0:1951": "Cattāro dhammā vaḍḍhanti, āyu vaṇṇo sukhaṃ bala”nti.",
  "atk-s0502a0:1952_0": "Tattha abhivādanasīlissāti vandanasīlissa, abhiṇhaṃ vandanakiccapasutassāti attho.",
  "atk-s0502a0:1952_1": "Vuḍḍhāpacāyinoti gihissa vā tadahupabbajite daharasāmaṇerepi, pabbajitassa vā pana",
  "atk-s0502a0:1952_2": "pabbajjāya vā upasampadāya vā vuḍḍhatare guṇavuḍḍhe apacāyamānassa, abhivādanena",
  "atk-s0502a0:1952_3": "vā niccaṃ pūjentassāti attho. Cattāro dhammā vaḍḍhantīti āyumhi vaḍḍhamāne yattakaṃ",
  "atk-s0502a0:1952_4": "kālaṃ taṃ vaḍḍhati, tattakaṃ itarepi vaḍḍhantiyeva. Yena hi paññāsavassaāyusaṃvattanikaṃ",
  "atk-s0502a0:1952_5": "kusalaṃ kataṃ, pañcavīsativassakāle cassa jīvitantarāyo uppajjeyya, so abhivādanasīlatāya",
  "atk-s0502a0:1952_6": "paṭippassambhati, so yāvatāyukameva tiṭṭhati, vaṇṇādayopissa āyunāva saddhiṃ vaḍḍhanti.",
  "atk-s0502a0:1952_7": "Ito uttaripi eseva nayo. Anantarāyena pavattassāyuno vaḍḍhanaṃ nāma natthi.",
  "atk-s0502a0:1953": "Desanāvasāne āyuvaḍḍhanakumāro pañcahi upāsakasatehi saddhiṃ sotāpattiphale patiṭṭhahi, aññepi bahū sotāpattiphalādīni pāpuṇiṃsūti.",
  "atk-s0502a0:1954": "Āyuvaḍḍhanakumāravatthu aṭṭhamaṃ.",
  "atk-s0502a0:1955": "9. Saṃkiccasāmaṇeravatthu",
  "atk-s0502a0:1956": "Yo ca vassasataṃ jīveti imaṃ dhammadesanaṃ satthā jetavane viharanto saṃkiccasāmaṇeraṃ ārabbha kathesi.",
  "atk-s0502a0:1957_0": "Sāvatthiyaṃ kira tiṃsamattā kulaputtā satthu dhammakathaṃ sutvā sāsane uraṃ datvā",
  "atk-s0502a0:1957_1": "pabbajiṃsu. Te upasampadāya pañcavassā hutvā satthāraṃ upasaṅkamitvā ganthadhuraṃ",
  "atk-s0502a0:1957_2": "vipassanādhuranti dve dhurānīti sutvā “mayaṃ mahallakakāle pabbajitā”ti ganthadhure",
  "atk-s0502a0:1957_3": "ussāhaṃ akatvā vipassanādhuraṃ pūretukāmā yāva arahattā kammaṭṭhānaṃ kathāpetvā,",
  "atk-s0502a0:1957_4": "“bhante, ekaṃ araññāyatanaṃ gamissāmā”ti satthāraṃ āpucchiṃsu. Satthā “kataraṃ ṭhānaṃ",
  "atk-s0502a0:1957_5": "gamissathā”ti pucchitvā “asukaṃ nāmā”ti vutte “tattha tesaṃ ekaṃ vighāsādaṃ nissāya",
  "atk-s0502a0:1957_6": "bhayaṃ uppajjissati, tañca pana saṃkiccasāmaṇere gate vūpasamissati, atha nesaṃ pabbajitakiccaṃ",
  "atk-s0502a0:1957_7": "pāripūriṃ gamissatī”ti aññāsi.",
  "atk-s0502a0:1958_0": "Saṃkiccasāmaṇero nāma sāriputtattherassa sāmaṇero sattavassiko jātiyā. Tassa kira",
  "atk-s0502a0:1958_1": "mātā sāvatthiyaṃ aḍḍhakulassa dhītā. Sā tasmiṃ kucchigate ekena byādhinā taṅkhaṇaññeva",
  "atk-s0502a0:1958_2": "kālamakāsi. Tassā jhāpiyamānāya ṭhapetvā gabbhamaṃsaṃ sesaṃ jhāyi. Athassā gabbhamaṃsaṃ",
  "atk-s0502a0:1958_3": "citakato otāretvā dvīsu tīsu ṭhānesu sūlehi vijjhiṃsu. Sūlakoṭi dārakassa akkhikoṭiṃ",
  "atk-s0502a0:1958_4": "pahari. Evaṃ gabbhamaṃsaṃ vijjhitvā aṅgārarāsimhi khipitvā aṅgāreheva paṭicchādetvā",
  "atk-s0502a0:1958_5": "pakkamiṃsu. Gabbhamaṃsaṃ jhāyi, aṅgāramatthake pana suvaṇṇabimbasadiso dārako padumagabbhe",
  "atk-s0502a0:1958_6": "nipanno viya ahosi. Pacchimabhavikassa sattassa hi sinerunā otthariyamānassapi arahattaṃ",
  "atk-s0502a0:1958_7": "appatvā jīvitakkhayo nāma natthi. Punadivase “citakaṃ nibbāpessāmā”ti āgatā tathānipannaṃ",
  "atk-s0502a0:1958_8": "dārakaṃ disvā acchariyabbhutacittajātā “kathañhi nāma ettakesu dārūsu khīyamānesu",
  "atk-s0502a0:1958_9": "sakalasarīre jhāpiyamāne dārako na jhāyi, kiṃ nu kho bhavissatī”ti dārakaṃ ādāya",
  "atk-s0502a0:1958_10": "antogāmaṃ gantvā nemittake pucchiṃsu. Nemittakā “sace ayaṃ dārako agāraṃ ajjhāvassissati,",
  "atk-s0502a0:1958_11": "yāva sattamā kulaparivaṭṭā ñātakā duggatā bhavissanti? Sace pabbajissati, pañcahi",
  "atk-s0502a0:1958_12": "samaṇasatehi parivuto vicarissatī”ti āhaṃsu. Tassa saṅkunā akkhikoṭiyā bhinnattā",
  "atk-s0502a0:1958_13": "saṃkiccanti nāmaṃ kariṃsu. So aparena samayena saṃkiccoti paññāyi. Atha naṃ ñātakā",
  "atk-s0502a0:1958_14": "“hotu, vaḍḍhitakāle amhākaṃ ayyassa sāriputtassa santike pabbājessāmā”ti posiṃsu.",
  "atk-s0502a0:1958_15": "So sattavassikakāle “tava mātukucchiyaṃ vasanakāle mātā te kālamakāsi, tassā sarīre",
  "atk-s0502a0:1958_16": "jhāpiyamānepi tvaṃ na jhāyī”ti kumārakānaṃ kathaṃ sutvā “ahaṃ kira evarūpā bhayā",
  "atk-s0502a0:1958_17": "mutto, kiṃ me gharāvāsena, pabbajissāmī”ti ñātakānaṃ ārocesi. Te “sādhu, tātā”ti",
  "atk-s0502a0:1958_18": "sāriputtattherassa santikaṃ netvā, “bhante, imaṃ pabbājethā”ti adaṃsu. Thero tacapañcakakammaṭṭhānaṃ",
  "atk-s0502a0:1958_19": "datvā pabbājesi. So khuraggeyeva saha paṭisambhidāhi arahattaṃ pāpuṇi. Ayaṃ saṃkiccasāmaṇero nāma.",
  "atk-s0502a0:1959_0": "Satthā “etasmiṃ gate taṃ bhayaṃ vūpasamissati, atha nesaṃ pabbajitakiccaṃ pāripūriṃ",
  "atk-s0502a0:1959_1": "gamissatī”ti ñatvā, “bhikkhave, tumhākaṃ jeṭṭhabhātikaṃ sāriputtattheraṃ oloketvā",
  "atk-s0502a0:1959_2": "gacchathā”ti āha. Te “sādhū”ti vatvā therassa santikaṃ gantvā “kiṃ, āvuso”ti vutte",
  "atk-s0502a0:1959_3": "mayaṃ satthu santike kammaṭṭhānaṃ gahetvā araññaṃ pavisitukāmā hutvā āpucchimhā,",
  "atk-s0502a0:1959_4": "atha no satthā evamāha – “tumhākaṃ jeṭṭhabhātikaṃ oloketvā gacchathā”ti? “Tenamhā",
  "atk-s0502a0:1959_5": "idhāgatā”ti. Thero “satthārā ime ekaṃ kāraṇaṃ disvā idha pahitā bhavissanti, kiṃ",
  "atk-s0502a0:1959_6": "nu kho eta”nti āvajjento tamatthaṃ ñatvā āha – “atthi pana vo, āvuso, sāmaṇero”ti?",
  "atk-s0502a0:1959_7": "“Natthi, āvuso”ti. “Sace natthi, imaṃ saṃkiccasāmaṇeraṃ gahetvā gacchathā”ti. “Alaṃ,",
  "atk-s0502a0:1959_8": "āvuso, sāmaṇeraṃ nissāya no palibodho bhavissati, kiṃ araññe vasantānaṃ sāmaṇerenā”ti?",
  "atk-s0502a0:1959_9": "“Nāvuso, imaṃ nissāya tumhākaṃ palibodho, apica kho pana tumhe nissāya imassa palibodho",
  "atk-s0502a0:1959_10": "bhavissati. Satthāpi tumhe mama santikaṃ pahiṇanto tumhehi saddhiṃ sāmaṇerassa pahiṇanaṃ",
  "atk-s0502a0:1959_11": "paccāsīsanto pahiṇi, imaṃ gahetvā gacchathā”ti. Te “sādhū”ti adhivāsetvā sāmaṇerena",
  "atk-s0502a0:1959_12": "saddhiṃ ekatiṃsa janā theraṃ apaloketvā vihārā nikkhamma cārikaṃ carantā vīsayojanasatamatthake",
  "atk-s0502a0:1959_13": "ekaṃ sahassakulaṃ gāmaṃ pāpuṇiṃsu.",
  "atk-s0502a0:1960_0": "Manussā te disvā pasannacittā sakkaccaṃ parivisitvā, “bhante, kattha gamissathā”ti",
  "atk-s0502a0:1960_1": "pucchitvā “yathāphāsukaṭṭhānaṃ, āvuso”ti vutte pādamūle nipajjitvā “mayaṃ, bhante,",
  "atk-s0502a0:1960_2": "ayyesu imaṃ ṭhānaṃ nissāya antovassaṃ vasantesu pañcasīlaṃ samādāya uposathakammaṃ",
  "atk-s0502a0:1960_3": "karissāmā”ti yāciṃsu. Therā adhivāsesuṃ. Atha nesaṃ manussā rattiṭṭhānadivāṭṭhānacaṅkamanapaṇṇasālāyo",
  "atk-s0502a0:1960_4": "saṃvidahitvā “ajja mayaṃ, sve maya”nti ussāhappattā upaṭṭhānamakaṃsu. Therā vassūpanāyikadivase",
  "atk-s0502a0:1960_5": "katikavattaṃ kariṃsu, “āvuso, amhehi dharamānakabuddhassa santike kammaṭṭhānaṃ gahitaṃ,",
  "atk-s0502a0:1960_6": "na kho pana sakkā aññatra paṭipattisampadāya buddhe ārādhetuṃ, amhākañca apāyadvārāni",
  "atk-s0502a0:1960_7": "vivaṭāneva, tasmā aññatra pāto bhikkhācāravelaṃ, sāyaṃ therūpaṭṭhānavelañca sesakāle",
  "atk-s0502a0:1960_8": "dve ekaṭṭhāne na bhavissāma, yassa aphāsukaṃ bhavissati, tena ghaṇḍiyā pahaṭāya tassa",
  "atk-s0502a0:1960_9": "santikaṃ gantvā bhesajjaṃ karissāma, ito aññasmiṃ rattibhāge vā divasabhāge vā appamattā",
  "atk-s0502a0:1960_10": "kammaṭṭhānamanuyuñjissāmā”ti.",
  "atk-s0502a0:1961_0": "Tesu evaṃ katikaṃ katvā viharantesu eko duggatapuriso dhītaraṃ upanissāya jīvanto",
  "atk-s0502a0:1961_1": "tasmiṃ ṭhāne dubbhikkhe uppanne aparaṃ dhītaraṃ upanissāya jīvitukāmo maggaṃ paṭipajji.",
  "atk-s0502a0:1961_2": "Therāpi gāme piṇḍāya caritvā vasanaṭṭhānaṃ āgacchantā antarāmagge ekissā nadiyā nhatvā",
  "atk-s0502a0:1961_3": "vālukapuline nisīditvā bhattakiccaṃ kariṃsu. Tasmiṃ khaṇe so puriso taṃ ṭhānaṃ patvā",
  "atk-s0502a0:1961_4": "ekamantaṃ aṭṭhāsi. Atha naṃ therā “kahaṃ gacchasī”ti pucchiṃsu. So tamatthaṃ ārocesi.",
  "atk-s0502a0:1961_5": "Therā tasmiṃ kāruññaṃ uppādetvā, “upāsaka, ativiya chātosi, gaccha, paṇṇaṃ āhara,",
  "atk-s0502a0:1961_6": "ekamekaṃ te bhattapiṇḍaṃ dassāmā”ti vatvā tena paṇṇe āhaṭe attanā attanā bhuñjananiyāmeneva",
  "atk-s0502a0:1961_7": "sūpabyañjanehi sannahitvā ekamekaṃ piṇḍaṃ adaṃsu. Etadeva kira vattaṃ, yaṃ bhojanakāle",
  "atk-s0502a0:1961_8": "āgatassa bhattaṃ dadamānena bhikkhunā aggabhattaṃ adatvā attanā bhuñjananiyāmeneva",
  "atk-s0502a0:1961_9": "thokaṃ vā bahuṃ vā dātabbaṃ. Tasmā tepi tathā adaṃsu. So katabhattakicco there vanditvā",
  "atk-s0502a0:1961_10": "pucchi – “kiṃ, bhante, ayyā, kenaci nimantitā”ti? “Natthi, upāsaka, nimantanaṃ, manussā",
  "atk-s0502a0:1961_11": "devasikaṃ evarūpameva āhāraṃ dentī”ti. So cintesi – “mayaṃ niccakālaṃ uṭṭhāya samuṭṭhāya",
  "atk-s0502a0:1961_12": "kammaṃ karontāpi evarūpaṃ āhāraṃ laddhuṃ na sakkoma, kiṃ me aññattha gatena, imesaṃ",
  "atk-s0502a0:1961_13": "santikeyeva jīvissāmī”ti. Atha ne āha – “ahaṃ vattapaṭivattaṃ katvā ayyānaṃ santike",
  "atk-s0502a0:1961_14": "vasituṃ icchāmī”ti. “Sādhu, upāsakā”ti. So tehi saddhiṃ tesaṃ vasanaṭṭhānaṃ gantvā",
  "atk-s0502a0:1961_15": "sādhukaṃ vattapaṭivattaṃ karonto bhikkhū ativiya ārādhetvā dvemāsaccayena dhītaraṃ",
  "atk-s0502a0:1961_16": "daṭṭhukāmo hutvā “sace, ayye, āpucchissāmi, na maṃ vissajjissanti, anāpucchā gamissāmī”ti",
  "atk-s0502a0:1961_17": "tesaṃ anācikkhitvāva nikkhami. Ettakameva kirassa oḷārikaṃ khalitaṃ ahosi, yaṃ bhikkhūnaṃ anārocetvā pakkāmi.",
  "atk-s0502a0:1962_0": "Tassa pana gamanamagge ekā aṭavī atthi. Tattha pañcasatānaṃ corānaṃ “yo imaṃ aṭaviṃ",
  "atk-s0502a0:1962_1": "pavisati, taṃ māretvā tassa maṃsalohitena tuyhaṃ balikammaṃ karissāmā”ti devatāya",
  "atk-s0502a0:1962_2": "āyācanaṃ katvā vasantānaṃ sattamo divaso hoti. Tasmā sattame divase corajeṭṭhako",
  "atk-s0502a0:1962_3": "rukkhaṃ āruyha olokento taṃ āgacchantaṃ disvā corānaṃ saññamadāsi. Te tassa aṭavimajjhaṃ",
  "atk-s0502a0:1962_4": "paviṭṭhabhāvaṃ ñatvā parikkhipitvā taṃ gaṇhitvā gāḷhabandhanaṃ katvā araṇisahitena",
  "atk-s0502a0:1962_5": "aggiṃ nibbattetvā dārūni saṅkaḍḍhitvā mahantaṃ aggikkhandhaṃ katvā sūlāni tacchiṃsu.",
  "atk-s0502a0:1962_6": "So tesaṃ taṃ kiriyaṃ disvā, “sāmi, imasmiṃ ṭhāne neva sūkarā, na migādayo dissanti,",
  "atk-s0502a0:1962_7": "kiṃ kāraṇā idaṃ karothā”ti pucchi. “Taṃ māretvā tava maṃsalohitena devatāya balikammaṃ",
  "atk-s0502a0:1962_8": "karissāmā”ti. So maraṇabhayatajjito bhikkhūnaṃ taṃ upakāraṃ acintetvā kevalaṃ attano",
  "atk-s0502a0:1962_9": "jīvitameva rakkhamāno evamāha – “sāmi, ahaṃ vighāsādo, ucchiṭṭhabhattaṃ bhuñjitvā",
  "atk-s0502a0:1962_10": "vaḍḍhito, vighāsādo nāma kāḷakaṇṇiko, ayyā pana yato tato nikkhamitvā pabbajitāpi",
  "atk-s0502a0:1962_11": "khattiyāva, asukasmiṃ ṭhāne ekatiṃsa bhikkhū vasanti, te māretvā balikammaṃ karotha,",
  "atk-s0502a0:1962_12": "ativiya vo devatā tussissatī”ti. Taṃ sutvā corā “bhaddakaṃ esa vadeti, kiṃ iminā",
  "atk-s0502a0:1962_13": "kāḷakaṇṇinā, khattiye māretvā balikammaṃ karissāmā”ti cintetvā “ehi, nesaṃ vasanaṭṭhānaṃ",
  "atk-s0502a0:1962_14": "dassehī”ti tameva maggadesakaṃ katvā taṃ ṭhānaṃ patvā vihāramajjhe bhikkhū adisvā",
  "atk-s0502a0:1962_15": "“kahaṃ bhikkhū”ti naṃ pucchiṃsu. So dve māse vasitattā tesaṃ katikavattaṃ jānanto",
  "atk-s0502a0:1962_16": "evamāha – “attano divāṭṭhānarattiṭṭhānesu nisinnā, etaṃ ghaṇḍiṃ paharatha, ghaṇḍisaddena",
  "atk-s0502a0:1962_17": "sannipatissantī”ti. Corajeṭṭhako ghaṇḍiṃ pahari.",
  "atk-s0502a0:1963_0": "Bhikkhū ghaṇḍisaddaṃ sutvā “akāle ghaṇḍi pahaṭā, kassaci aphāsukaṃ bhavissatī”ti",
  "atk-s0502a0:1963_1": "āgantvā vihāramajjhe paṭipāṭiyā paññattesu pāsāṇaphalakesu nisīdiṃsu. Saṅghatthero",
  "atk-s0502a0:1963_2": "core oloketvā pucchi – “upāsakā kenāyaṃ ghaṇḍi pahaṭā”ti? Corajeṭṭhako āha – “mayā,",
  "atk-s0502a0:1963_3": "bhante”ti. “Kiṃ kāraṇā”ti? “Amhehi aṭavidevatāya āyācitaṃ atthi, tassā balikammakaraṇatthāya",
  "atk-s0502a0:1963_4": "ekaṃ bhikkhuṃ gahetvā gamissāmā”ti. Taṃ sutvā mahāthero bhikkhū āha – “āvuso, bhātikānaṃ",
  "atk-s0502a0:1963_5": "uppannakiccaṃ nāma jeṭṭhabhātikena nittharitabbaṃ, ahaṃ attano jīvitaṃ tumhākaṃ pariccajitvā",
  "atk-s0502a0:1963_6": "imehi saddhiṃ gamissāmi, mā sabbesaṃ antarāyo hotu, appamattā samaṇadhammaṃ karothā”ti.",
  "atk-s0502a0:1963_7": "Anuthero āha – “bhante, jeṭṭhabhātu kiccaṃ nāma kaniṭṭhassa bhāro, ahaṃ gamissāmi,",
  "atk-s0502a0:1963_8": "tumhe appamattā hothā”ti. Iminā upāyena “ahameva ahamevā”ti vatvā paṭipāṭiyā tiṃsapi",
  "atk-s0502a0:1963_9": "janā uṭṭhahiṃsu, evaṃ te neva ekissā mātuyā puttā, na ekassa pituno, nāpi vītarāgā,",
  "atk-s0502a0:1963_10": "atha ca pana avasesānaṃ atthāya paṭipāṭiyā jīvitaṃ pariccajiṃsu. Tesu ekopi “tvaṃ",
  "atk-s0502a0:1963_11": "yāhī”ti vattuṃ samattho nāma nāhosi.",
  "atk-s0502a0:1964_0": "Saṃkiccasāmaṇero tesaṃ kathaṃ sutvā, “bhante, tumhe tiṭṭhatha, ahaṃ tumhākaṃ jīvitaṃ",
  "atk-s0502a0:1964_1": "pariccajitvā gamissāmī”ti āha. Te āhaṃsu – “āvuso, mayaṃ sabbe ekato māriyamānāpi",
  "atk-s0502a0:1964_2": "taṃ ekakaṃ na vissajjessāmā”ti. “Kiṃ kāraṇā, bhante”ti? “‘Āvuso, tvaṃ dhammasenāpatisāriputtattherassa",
  "atk-s0502a0:1964_3": "sāmaṇero, sace taṃ vissajjessāma, sāmaṇeraṃ me ādāya gantvā corānaṃ niyyādiṃsū’ti",
  "atk-s0502a0:1964_4": "thero no garahissati, taṃ nindaṃ nittharituṃ na sakkhissāma, tena taṃ na vissajjessāmā”ti.",
  "atk-s0502a0:1964_5": "“Bhante, sammāsambuddho tumhe mama upajjhāyassa santikaṃ pahiṇantopi, mama upajjhāyo",
  "atk-s0502a0:1964_6": "maṃ tumhehi saddhiṃ pahiṇantopi idameva kāraṇaṃ disvā pahiṇi, tiṭṭhatha tumhe, ahameva",
  "atk-s0502a0:1964_7": "gamissāmī”ti so tiṃsa bhikkhū vanditvā “sace, bhante, me doso atthi, khamathā”ti",
  "atk-s0502a0:1964_8": "vatvā nikkhami. Tadā bhikkhūnaṃ mahāsaṃvego uppajji, akkhīni assupuṇṇāni hadayamaṃsaṃ",
  "atk-s0502a0:1964_9": "pavedhi. Mahāthero core āha – “upāsakā ayaṃ daharako tumhe aggiṃ karonte, sūlāni",
  "atk-s0502a0:1964_10": "tacchante, paṇṇāni attharante disvā bhāyissati, imaṃ ekamante ṭhapetvā tāni kiccāni",
  "atk-s0502a0:1964_11": "kareyyāthā”ti. Corā sāmaṇeraṃ ādāya gantvā ekamante ṭhapetvā sabbakiccāni kariṃsu.",
  "atk-s0502a0:1965_0": "Kiccapariyosāne corajeṭṭhako asiṃ abbāhitvā sāmaṇeraṃ upasaṅkami. Sāmaṇero nisīdamāno",
  "atk-s0502a0:1965_1": "jhānaṃ samāpajjitvāva nisīdi. Corajeṭṭhako asiṃ parivattetvā sāmaṇerassa khandhe",
  "atk-s0502a0:1965_2": "pātesi, asi namitvā dhārāya dhāraṃ pahari, so “na sammā pahari”nti maññamāno puna",
  "atk-s0502a0:1965_3": "taṃ ujukaṃ katvā pahari. Asi tālapaṇṇaṃ viya veṭhayamāno tharumūlaṃ agamāsi. Sāmaṇerañhi",
  "atk-s0502a0:1965_4": "tasmiṃ kāle sinerunā avattharantopi māretuṃ samattho nāma natthi, pageva asinā. Taṃ",
  "atk-s0502a0:1965_5": "pāṭihāriyaṃ disvā corajeṭṭhako cintesi – “pubbe me asi silāthambhaṃ vā khadirakhāṇuṃ",
  "atk-s0502a0:1965_6": "vā kaḷīraṃ viya chindati, idāni ekavāraṃ nami, ekavāraṃ tālapattaveṭhako viya jāto.",
  "atk-s0502a0:1965_7": "Ayaṃ nāma asi acetanā hutvāpi imassa guṇaṃ jānāti, ahaṃ sacetanopi na jānāmī”ti.",
  "atk-s0502a0:1965_8": "So asiṃ bhūmiyaṃ khipitvā tassa pādamūle urena nipajjitvā, “bhante, mayaṃ dhanakāraṇā",
  "atk-s0502a0:1965_9": "aṭaviṃ paviṭṭhāmhā, amhe dūratova disvā sahassamattāpi manussā pavedhanti, dve tisso",
  "atk-s0502a0:1965_10": "kathā kathetuṃ na sakkonti. Tava pana santāsamattampi natthi, ukkāmukhe suvaṇṇaṃ",
  "atk-s0502a0:1965_11": "viya supupphitakaṇikāraṃ viya ca te mukhaṃ virocati, kiṃ nu kho kāraṇa”nti pucchanto imaṃ gāthamāha –",
  "atk-s0502a0:1966": "“Tassa te natthi bhītattaṃ, bhiyyo vaṇṇo pasīdati;",
  "atk-s0502a0:1967": "Kasmā na paridevesi, evarūpe mahabbhaye”ti. ;",
  "atk-s0502a0:1968_0": "Sāmaṇero jhānā vuṭṭhāya tassa dhammaṃ desento, “āvuso gāmaṇi, khīṇāsavassa attabhāvo",
  "atk-s0502a0:1968_1": "nāma sīse ṭhapitabhāro viya hoti, so tasmiṃ bhijjante vā nassante vā tussateva, na",
  "atk-s0502a0:1968_2": "bhāyatī”ti vatvā imā gāthā abhāsi –",
  "atk-s0502a0:1969": "“Natthi cetasikaṃ dukkhaṃ, anapekkhassa gāmaṇi;",
  "atk-s0502a0:1970": "Atikkantā bhayā sabbe, khīṇasaṃyojanassa ve.",
  "atk-s0502a0:1971": "“Khīṇāya bhavanettiyā, diṭṭhe dhamme yathātathe;",
  "atk-s0502a0:1972": "Na bhayaṃ maraṇe hoti, bhāranikkhepane yathā”ti. ;",
  "atk-s0502a0:1973_0": "So tassa kathaṃ sutvā pañca corasatāni oloketvā āha – “tumhe kiṃ karissathā”ti? “Tumhe",
  "atk-s0502a0:1973_1": "pana, sāmī”ti. “Mama tāva, bho, ‘evarūpaṃ pāṭihāriyaṃ disvā agāramajjhe kammaṃ natthi,",
  "atk-s0502a0:1973_2": "ayyassa santike pabbajissāmī’ti. Mayampi tatheva karissāmā”ti. “Sādhu, tātā”ti tato",
  "atk-s0502a0:1973_3": "pañcasatāpi corā sāmaṇeraṃ vanditvā pabbajjaṃ yāciṃsu. So tesaṃ asidhārāhi eva kese",
  "atk-s0502a0:1973_4": "ceva vatthadasā ca chinditvā tambamattikāya rajitvā tāni kāsāyāni acchādāpetvā dasasu",
  "atk-s0502a0:1973_5": "sīlesu patiṭṭhāpetvā te ādāya gacchanto cintesi – “sacāhaṃ there adisvāva gamissāmi,",
  "atk-s0502a0:1973_6": "te samaṇadhammaṃ kātuṃ na sakkhissanti. Corānañhi maṃ gahetvā nikkhantakālato paṭṭhāya",
  "atk-s0502a0:1973_7": "tesu ekopi assūni sandhāretuṃ nāsakkhi, ‘mārito nu kho sāmaṇero, no’ti cintentānaṃ",
  "atk-s0502a0:1973_8": "kammaṭṭhānaṃ abhimukhaṃ na bhavissati, tasmā disvāva ne gamissāmī”ti. So pañcasatabhikkhuparivāro",
  "atk-s0502a0:1973_9": "tattha gantvā attano dassanena paṭiladdhaassāsehi tehi “kiṃ, sappurisa, saṃkicca,",
  "atk-s0502a0:1973_10": "laddhaṃ te jīvita”nti vutte, “āma, bhante, ime maṃ māretukāmā hutvā māretuṃ asakkontā",
  "atk-s0502a0:1973_11": "mama guṇe pasīditvā dhammaṃ sutvā pabbajitā, ahaṃ ‘tumhe disvāva gamissāmī’ti āgato,",
  "atk-s0502a0:1973_12": "appamattā samaṇadhammaṃ karotha, ahaṃ satthu santikaṃ gamissāmī”ti te bhikkhū vanditvā",
  "atk-s0502a0:1973_13": "itare ādāya upajjhāyassa santikaṃ gantvā “kiṃ saṃkicca, antevāsikā te laddhā”ti vutte,",
  "atk-s0502a0:1973_14": "“āma, bhante”ti taṃ pavattiṃ ārocesi. Therena “gaccha saṃkicca, satthāraṃ passāhī”ti",
  "atk-s0502a0:1973_15": "vutte, “sādhū”ti theraṃ vanditvā te ādāya satthu santikaṃ gantvā satthārāpi “kiṃ",
  "atk-s0502a0:1973_16": "saṃkicca, antevāsikā te laddhā”ti vutte, “āma, bhante”ti taṃ pavattiṃ ārocesi. Satthā",
  "atk-s0502a0:1973_17": "“evaṃ kira, bhikkhave”ti pucchitvā, “āma, bhante”ti vutte, “bhikkhave, tumhākaṃ corakammaṃ",
  "atk-s0502a0:1973_18": "katvā dussīle patiṭṭhāya vassasataṃ jīvanato idāni sīle patiṭṭhāya ekadivasampi jīvitaṃ",
  "atk-s0502a0:1973_19": "seyyo”ti vatvā anusandhiṃ ghaṭetvā dhammaṃ desento imaṃ gāthamāha –",
  "atk-s0502a0:1974": "110.",
  "atk-s0502a0:1975": "“Yo ca vassasataṃ jīve, dussīlo asamāhito;",
  "atk-s0502a0:1976": "Ekāhaṃ jīvitaṃ seyyo, sīlavantassa jhāyino”ti.",
  "atk-s0502a0:1977": "Tattha dussīloti nissīlo. Sīlavantassāti dussīlassa vassasataṃ jīvanato sīlavantassa dvīhi jhānehi jhāyino ekadivasampi ekamuhuttampi jīvitaṃ seyyo, uttamanti attho.",
  "atk-s0502a0:1978": "Desanāvasāne te pañcasatāpi bhikkhū saha paṭisambhidāhi arahattaṃ pāpuṇiṃsu, sampattamahājanassāpi sātthikā dhammadesanā ahosīti.",
  "atk-s0502a0:1979_0": "Aparena samayena saṃkicco upasampadaṃ labhitvā dasavasso hutvā sāmaṇeraṃ gaṇhi. So",
  "atk-s0502a0:1979_1": "pana tasseva bhāgineyyo adhimuttasāmaṇero nāma. Atha naṃ thero paripuṇṇavassakāle",
  "atk-s0502a0:1979_2": "āmantetvā “upasampadaṃ te karissāmi, gaccha, ñātakānaṃ santike vassaparimāṇaṃ pucchitvā",
  "atk-s0502a0:1979_3": "ehī”ti uyyojesi. So mātāpitūnaṃ santikaṃ gacchanto antarāmagge pañcasatehi corehi",
  "atk-s0502a0:1979_4": "balikammatthāya māriyamāno tesaṃ dhammaṃ desetvā pasannacittehi tehi “na te imasmiṃ",
  "atk-s0502a0:1979_5": "ṭhāne amhākaṃ atthibhāvo kassaci ārocetabbo”ti vissaṭṭho paṭipathe mātāpitaro āgacchante",
  "atk-s0502a0:1979_6": "disvā tameva maggaṃ paṭipajjantānampi tesaṃ saccamanurakkhanto nārocesi. Tesaṃ corehi",
  "atk-s0502a0:1979_7": "viheṭhiyamānānaṃ “tvampi corehi saddhiṃ ekato hutvā maññe, amhākaṃ nārocesī”ti paridevantānaṃ",
  "atk-s0502a0:1979_8": "saddaṃ sutvā te mātāpitūnampi anārocitabhāvaṃ ñatvā pasannacittā pabbajjaṃ yāciṃsu.",
  "atk-s0502a0:1979_9": "Sopi saṃkiccasāmaṇero viya te sabbe pabbājetvā upajjhāyassa santikaṃ ānetvā tena",
  "atk-s0502a0:1979_10": "satthu santikaṃ pesito gantvā taṃ pavattiṃ ārocesi. Satthā “evaṃ kira, bhikkhave”ti",
  "atk-s0502a0:1979_11": "pucchitvā, “āma, bhante”ti vutte purimanayeneva anusandhiṃ ghaṭetvā dhammaṃ desento imameva gāthamāha –",
  "atk-s0502a0:1980": "“Yo ca vassasataṃ jīve, dussīlo asamāhito;",
  "atk-s0502a0:1981": "Ekāhaṃ jīvitaṃ seyyo, sīlavantassa jhāyino”ti.",
  "atk-s0502a0:1982": "Idampi adhimuttasāmaṇeravatthu vuttanayamevāti.",
  "atk-s0502a0:1983": "Saṃkiccasāmaṇeravatthu navamaṃ.",
  "atk-s0502a0:1984": "10. Khāṇukoṇḍaññattheravatthu",
  "atk-s0502a0:1985": "Yo ca vassasataṃ jīveti imaṃ dhammadesanaṃ satthā jetavane viharanto khāṇukoṇḍaññattheraṃ ārabbha kathesi.",
  "atk-s0502a0:1986_0": "So kira thero satthu santike kammaṭṭhānaṃ gahetvā araññe viharanto arahattaṃ patvā",
  "atk-s0502a0:1986_1": "“satthu ārocessāmī”ti tato āgacchanto antarāmagge kilanto maggā okkamma ekasmiṃ piṭṭhipāsāṇe",
  "atk-s0502a0:1986_2": "nisinno jhānaṃ samāpajji. Athekaṃ gāmaṃ vilumpitvā pañcasatā corā attano balānurūpena",
  "atk-s0502a0:1986_3": "bhaṇḍikaṃ bandhitvā sīsenādāya gacchantā dūraṃ gantvā kilantarūpā “dūraṃ āgatāmha,",
  "atk-s0502a0:1986_4": "imasmiṃ piṭṭhipāsāṇe vissamissāmā”ti maggā okkamma piṭṭhipāsāṇassa santikaṃ gantvā",
  "atk-s0502a0:1986_5": "theraṃ disvāpi “khāṇuko aya”nti saññino ahesuṃ. Atheko coro therassa sīse bhaṇḍikaṃ",
  "atk-s0502a0:1986_6": "ṭhapesi, aparopi taṃ nissāya bhaṇḍikaṃ ṭhapesi. Evaṃ pañcasatāpi corā pañcahi bhaṇḍikasatehi",
  "atk-s0502a0:1986_7": "theraṃ parikkhipitvā sayampi nisinnā niddāyitvā aruṇuggamanakāle pabujjhitvā attano",
  "atk-s0502a0:1986_8": "attano bhaṇḍikaṃ gaṇhantā theraṃ disvā “amanusso”ti saññāya palāyituṃ ārabhiṃsu.",
  "atk-s0502a0:1986_9": "Atha ne thero āha – “mā bhāyittha upāsakā, pabbajito aha”nti. Te therassa pādamūle",
  "atk-s0502a0:1986_10": "nipajjitvā “khamatha, bhante, mayaṃ khāṇukasaññino ahumhā”ti theraṃ khamāpetvā corajeṭṭhakena",
  "atk-s0502a0:1986_11": "“ahaṃ ayyassa santike pabbajissāmī”ti vutte sesā “mayampi pabbajissāmā”ti vatvā sabbepi",
  "atk-s0502a0:1986_12": "ekacchandā hutvā theraṃ pabbajjaṃ yāciṃsu. Thero saṃkiccasāmaṇero viya sabbepi te",
  "atk-s0502a0:1986_13": "pabbājesi. Tato paṭṭhāya khāṇukoṇḍaññoti paññāyi. So tehi bhikkhūhi saddhiṃ satthu",
  "atk-s0502a0:1986_14": "santikaṃ gantvā satthārā “kiṃ, koṇḍañña, antevāsikā te laddhā”ti vutte taṃ pavattiṃ",
  "atk-s0502a0:1986_15": "ārocesi. Satthā “evaṃ kira, bhikkhave”ti pucchitvā, “āma, bhante, na no aññassa evarūpo",
  "atk-s0502a0:1986_16": "ānubhāvo diṭṭhapubbo, tenamhā pabbajitā”ti vutte, “bhikkhave, evarūpe duppaññakamme",
  "atk-s0502a0:1986_17": "patiṭṭhāya vassasataṃ jīvanato idāni vo paññāsampadāya vattamānānaṃ ekāhampi jīvitaṃ",
  "atk-s0502a0:1986_18": "seyyo”ti vatvā anusandhiṃ ghaṭetvā dhammaṃ desento imaṃ gāthamāha –",
  "atk-s0502a0:1987": "111.",
  "atk-s0502a0:1988": "“Yo ca vassasataṃ jīve, duppañño asamāhito;",
  "atk-s0502a0:1989": "Ekāhaṃ jīvitaṃ seyyo, paññavantassa jhāyino”ti.",
  "atk-s0502a0:1990": "Tattha duppañño nippañño. Paññavantassāti sappaññassa. Sesaṃ purimasadisamevāti.",
  "atk-s0502a0:1991": "Desanāvasāne pañcasatāpi te bhikkhū saha paṭisambhidāhi arahattaṃ pāpuṇiṃsu. Sampattamahājanassāpi sātthikā dhammadesanā ahosīti.",
  "atk-s0502a0:1992": "Khāṇukoṇḍaññattheravatthu dasamaṃ.",
  "atk-s0502a0:1993": "11. Sappadāsattheravatthu",
  "atk-s0502a0:1994": "Yo ca vassasataṃ jīveti imaṃ dhammadesanaṃ satthā jetavane viharanto sappadāsattheraṃ ārabbha kathesi.",
  "atk-s0502a0:1995_0": "Sāvatthiyaṃ kireko kulaputto satthu dhammadesanaṃ sutvā pabbajitvā laddhūpasampado",
  "atk-s0502a0:1995_1": "aparena samayena ukkaṇṭhitvā “mādisassa kulaputtassa gihibhāvo nāma ayutto, pabbajjāya",
  "atk-s0502a0:1995_2": "ṭhatvā maraṇamhi me seyyo”ti cintetvā attano maraṇūpāyaṃ cintento vicarati. Athekadivasaṃ",
  "atk-s0502a0:1995_3": "pātova katabhattakiccā bhikkhū vihāraṃ gantvā aggisālāya sappaṃ disvā taṃ ekasmiṃ",
  "atk-s0502a0:1995_4": "kuṭe pakkhipitvā kuṭaṃ pidahitvā ādāya vihārā nikkhamiṃsu. Ukkaṇṭhitabhikkhupi bhattakiccaṃ",
  "atk-s0502a0:1995_5": "katvā āgacchanto te bhikkhū disvā “kiṃ idaṃ, āvuso”ti pucchitvā “sappo, āvuso”ti",
  "atk-s0502a0:1995_6": "vutte iminā “kiṃ karissathā”ti? “Chaḍḍessāma na”nti. Tesaṃ vacanaṃ sutvā “iminā attānaṃ",
  "atk-s0502a0:1995_7": "ḍaṃsāpetvā marissāmī”ti “āharatha, ahaṃ taṃ chaḍḍessāmī”ti tesaṃ hatthato kuṭaṃ gahetvā",
  "atk-s0502a0:1995_8": "ekasmiṃ ṭhāne nisinno tena sappena attānaṃ ḍaṃsāpeti, sappo ḍaṃsituṃ na icchati.",
  "atk-s0502a0:1995_9": "So kuṭe hatthaṃ otāretvā ito cito ca āloleti, ghorasappassa mukhaṃ vivaritvā aṅguliṃ",
  "atk-s0502a0:1995_10": "pakkhipati, neva naṃ sappo ḍaṃsi. So “nāyaṃ āsīviso, gharasappo eso”ti taṃ pahāya",
  "atk-s0502a0:1995_11": "vihāraṃ agamāsi. Atha naṃ bhikkhū “chaḍḍito te, āvuso, sappo”ti āhaṃsu. “Na so, āvuso,",
  "atk-s0502a0:1995_12": "ghorasappo, gharasappo eso”ti. “Ghorasappoyevāvuso, mahantaṃ phaṇaṃ katvā susuyanto",
  "atk-s0502a0:1995_13": "dukkhena amhehi gahito, kiṃ kāraṇā evaṃ tvaṃ vadesī”ti āhaṃsu. “Ahaṃ, āvuso, tena",
  "atk-s0502a0:1995_14": "attānaṃ ḍaṃsāpentopi mukhe aṅguliṃ pakkhipentopi taṃ ḍaṃsāpetuṃ nāsakkhi”nti. Taṃ",
  "atk-s0502a0:1995_15": "sutvā bhikkhū tuṇhī ahesuṃ.",
  "atk-s0502a0:1996_0": "Athekadivasaṃ nhāpito dve tayo khure ādāya vihāraṃ gantvā ekaṃ bhūmiyaṃ ṭhapetvā",
  "atk-s0502a0:1996_1": "ekena bhikkhūnaṃ kese ohāreti. So bhūmiyaṃ ṭhapitaṃ khuraṃ gahetvā “iminā gīvaṃ chinditvā",
  "atk-s0502a0:1996_2": "marissāmī”ti ekasmiṃ rukkhe gīvaṃ upanidhāya khuradhāraṃ galanāḷiyaṃ katvā ṭhito",
  "atk-s0502a0:1996_3": "upasampadāmāḷato paṭṭhāya attano sīlaṃ āvajjento vimalacandamaṇḍalaṃ viya sudhotamaṇikhandhamiva",
  "atk-s0502a0:1996_4": "ca nimmalaṃ sīlaṃ addasa. Tassa taṃ olokentassa sakalasarīraṃ pharantī pīti uppajji.",
  "atk-s0502a0:1996_5": "So pītiṃ vikkhambhetvā vipassanaṃ vaḍḍhento saha paṭisambhidāhi arahattaṃ patvā khuraṃ",
  "atk-s0502a0:1996_6": "ādāya vihāramajjhaṃ pāvisi. Atha naṃ bhikkhū “kahaṃ gatosi, āvuso”ti pucchiṃsu. “‘Iminā",
  "atk-s0502a0:1996_7": "khurena galanāḷiṃ chinditvā marissāmī’ti gatomhi, āvuso”ti. Atha “kasmā na matosī”ti?",
  "atk-s0502a0:1996_8": "Idānimhi satthaṃ āharituṃ abhabbo jāto. Ahañhi “iminā khurena galanāḷiṃ chindissāmī”ti",
  "atk-s0502a0:1996_9": "ñāṇakhurena sabbakilese chindinti. Bhikkhū “ayaṃ abhūtena aññaṃ byākarotī”ti bhagavato",
  "atk-s0502a0:1996_10": "ārocesuṃ. Bhagavā tesaṃ kathaṃ sutvā āha – “na, bhikkhave, khīṇāsavā nāma sahatthā",
  "atk-s0502a0:1996_11": "attānaṃ jīvitā voropentī”ti. Bhante, tumhe imaṃ “khīṇāsavo”ti vadatha, evaṃ arahattūpanissayasampanno",
  "atk-s0502a0:1996_12": "panāyaṃ kasmā ukkaṇṭhati, kimassa arahattūpanissayakāraṇaṃ “kasmā so sappo etaṃ na",
  "atk-s0502a0:1996_13": "ḍaṃsatī”ti? “Bhikkhave, so tāva sappo imassa ito tatiye attabhāve dāso ahosi, so",
  "atk-s0502a0:1996_14": "attano sāmikassa sarīraṃ ḍaṃsituṃ na visahatī”ti. Evaṃ tāva nesaṃ satthā ekaṃ kāraṇaṃ",
  "atk-s0502a0:1996_15": "ācikkhi. Tato paṭṭhāya ca so bhikkhu sappadāso nāma jāto.",
  "atk-s0502a0:1997_0": "Kassapasammāsambuddhakāle kireko kulaputto satthu dhammakathaṃ sutvā uppannasaṃvego",
  "atk-s0502a0:1997_1": "pabbajitvā laddhūpasampado aparena samayena anabhiratiyā uppannāya ekassa sahāyakassa",
  "atk-s0502a0:1997_2": "bhikkhuno ārocesi. So tassa abhiṇhaṃ gihibhāve ādīnavaṃ kathesi. Taṃ sutvā itaro",
  "atk-s0502a0:1997_3": "sāsane abhiramitvā pubbe anabhiratakāle malaggahite samaṇaparikkhāre ekasmiṃ soṇḍitīre",
  "atk-s0502a0:1997_4": "nimmale karonto nisīdi. Sahāyakopissa santikeyeva nisinno. Atha naṃ so evamāha –",
  "atk-s0502a0:1997_5": "“ahaṃ, āvuso, uppabbajanto ime parikkhāre tuyhaṃ dātukāmo ahosi”nti. So lobhaṃ uppādetvā",
  "atk-s0502a0:1997_6": "cintesi – “iminā mayhaṃ pabbajitena vā uppabbajitena vā ko attho, idāni parikkhāre",
  "atk-s0502a0:1997_7": "gaṇhissāmī”ti. So tato paṭṭhāya “kiṃ dānāvuso, amhākaṃ jīvitena, ye mayaṃ kapālahatthā",
  "atk-s0502a0:1997_8": "parakulesu bhikkhāya carāma, puttadārehi saddhiṃ ālāpasallāpaṃ na karomā”tiādīni",
  "atk-s0502a0:1997_9": "vadanto gihibhāvassa guṇaṃ kathesi. So tassa kathaṃ sutvā puna ukkaṇṭhito hutvā cintesi",
  "atk-s0502a0:1997_10": "– “ayaṃ mayā ‘ukkaṇṭhitomhī’ti vutte paṭhamaṃ gihibhāve ādīnavaṃ kathetvā idāni abhiṇhaṃ",
  "atk-s0502a0:1997_11": "guṇaṃ katheti, ‘kiṃ nu kho kāraṇa”’nti cintento “imesu samaṇaparikkhāresu lobhenā”ti",
  "atk-s0502a0:1997_12": "ñatvā sayameva attano cittaṃ nivattesi. Evamassa kassapasammāsambuddhakāle ekassa",
  "atk-s0502a0:1997_13": "bhikkhuno ukkaṇṭhāpitattā idāni anabhirati uppannā. Yo pana teneva tadā vīsati vassasahassāni",
  "atk-s0502a0:1997_14": "samaṇadhammo kato, svassa etarahi arahattūpanissayo jātoti.",
  "atk-s0502a0:1998_0": "Imamatthaṃ te bhikkhū bhagavato santikā sutvā uttariṃ pucchiṃsu – “bhante, ayaṃ kira",
  "atk-s0502a0:1998_1": "bhikkhu khuradhāraṃ galanāḷiyaṃ katvā ṭhitova arahattaṃ pāpuṇāti, uppajjissati nu",
  "atk-s0502a0:1998_2": "kho ettakena khaṇena arahattamaggo”ti. “Āma, bhikkhave, āraddhavīriyassa bhikkhuno",
  "atk-s0502a0:1998_3": "pādaṃ ukkhipitvā bhūmiyaṃ ṭhapentassa pāde bhūmiyaṃ asampatteyeva arahattamaggo uppajjati.",
  "atk-s0502a0:1998_4": "Kusītassa puggalassa hi vassasataṃ jīvanato āraddhavīriyassa khaṇamattampi jīvitaṃ",
  "atk-s0502a0:1998_5": "seyyo”ti vatvā anusandhiṃ ghaṭetvā imaṃ gāthamāha –",
  "atk-s0502a0:1999": "112.",
  "atk-s0502a0:2000": "“Yo ca vassasataṃ jīve, kusīto hīnavīriyo;",
  "atk-s0502a0:2001": "Ekāhaṃ jīvikaṃ seyyo, vīriyamārabhato daḷha”nti.",
  "atk-s0502a0:2002_0": "Tattha kusītoti kāmavitakkādīhi tīhi vitakkehi vītināmento puggalo. Hīnavīriyoti",
  "atk-s0502a0:2002_1": "nibbīriyo. Vīriyamārabhato daḷhanti duvidhajjhānanibbattanasamatthaṃ thiraṃ vīriyaṃ",
  "atk-s0502a0:2002_2": "ārabhantassa. Sesaṃ purimasadisameva.",
  "atk-s0502a0:2003": "Desanāvasāne bahū sotāpattiphalādīni pāpuṇiṃsūti.",
  "atk-s0502a0:2004": "Sappadāsattheravatthu ekādasamaṃ.",
  "atk-s0502a0:2005": "12. Paṭācārātherīvatthu",
  "atk-s0502a0:2006": "Yo ca vassasataṃ jīveti imaṃ dhammadesanaṃ satthā jetavane viharanto paṭācāraṃ theriṃ ārabbha kathesi.",
  "atk-s0502a0:2007_0": "Sā kira sāvatthiyaṃ cattālīsakoṭivibhavassa seṭṭhino dhītā ahosi abhirūpā. Taṃ soḷasavassuddesikakāle",
  "atk-s0502a0:2007_1": "sattabhūmikassa pāsādassa uparimatale rakkhantā vasāpesuṃ. Evaṃ santepi sā ekena",
  "atk-s0502a0:2007_2": "attano cūḷūpaṭṭhākena saddhiṃ vippaṭipajji. Athassā mātāpitaro samajātikakule ekassa",
  "atk-s0502a0:2007_3": "kumārassa paṭissuṇitvā vivāhadivasaṃ ṭhapesuṃ. Tasmiṃ upakaṭṭhe sā taṃ cūḷūpaṭṭhākaṃ",
  "atk-s0502a0:2007_4": "āha – “maṃ kira asukakulassa nāma dassanti, mayi patikulaṃ gate mama paṇṇākāraṃ gahetvā",
  "atk-s0502a0:2007_5": "āgatopi tattha pavesanaṃ na labhissasi, sace te mayi sineho atthi, idāneva maṃ gahetvā",
  "atk-s0502a0:2007_6": "yena vā tena vā palāyassū”ti. “So sādhu, bhadde”ti. “Tena hi ahaṃ sve pātova nagaradvārassa",
  "atk-s0502a0:2007_7": "asukaṭṭhāne nāma ṭhassāmi, tvaṃ ekena upāyena nikkhamitvā tattha āgaccheyyāsī”ti",
  "atk-s0502a0:2007_8": "vatvā dutiyadivase saṅketaṭṭhāne aṭṭhāsi. Sāpi pātova kiliṭṭhaṃ vatthaṃ nivāsetvā",
  "atk-s0502a0:2007_9": "kese vikkiritvā kuṇḍakena sarīraṃ makkhitvā kuṭaṃ ādāya dāsīhi saddhiṃ gacchantī",
  "atk-s0502a0:2007_10": "viya gharā nikkhamitvā taṃ ṭhānaṃ agamāsi. So taṃ ādāya dūraṃ gantvā ekasmiṃ gāme",
  "atk-s0502a0:2007_11": "nivāsaṃ kappetvā araññe khettaṃ kasitvā dārupaṇṇādīni āharati. Itarā kuṭena udakaṃ",
  "atk-s0502a0:2007_12": "āharitvā sahatthā koṭṭanapacanādīni karontī attano pāpassa phalaṃ anubhoti. Athassā",
  "atk-s0502a0:2007_13": "kucchiyaṃ gabbho patiṭṭhāsi. Sā paripuṇṇagabbhā “idha me koci upakārako natthi, mātāpitaro",
  "atk-s0502a0:2007_14": "nāma puttesu muduhadayā honti, tesaṃ santikaṃ maṃ nehi, tattha me gabbhavuṭṭhānaṃ",
  "atk-s0502a0:2007_15": "bhavissatī”ti sāmikaṃ yāci. So “kiṃ, bhadde, kathesi, maṃ disvā tava mātāpitaro vividhā",
  "atk-s0502a0:2007_16": "kammakāraṇā kareyyuṃ, na sakkā mayā tattha gantu”nti paṭikkhipi. Sā punappunaṃ yācitvāpi",
  "atk-s0502a0:2007_17": "gamanaṃ alabhamānā tassa araññaṃ gatakāle paṭivissake āmantetvā “sace so āgantvā",
  "atk-s0502a0:2007_18": "maṃ apassanto ‘kahaṃ gatā’ti pucchissati, mama attano kulagharaṃ gatabhāvaṃ ācikkheyyāthā”ti",
  "atk-s0502a0:2007_19": "vatvā gehadvāraṃ pidahitvā pakkāmi. Sopi āgantvā taṃ apassanto paṭivissake pucchitvā",
  "atk-s0502a0:2007_20": "taṃ pavattiṃ sutvā “nivattessāmi na”nti anubandhitvā taṃ disvā nānappakāraṃ yāciyamānopi",
  "atk-s0502a0:2007_21": "nivattetuṃ nāsakkhi. Athassā ekasmiṃ ṭhāne kammajavātā caliṃsu. Sā ekaṃ gacchantaraṃ",
  "atk-s0502a0:2007_22": "pavisitvā, “sāmi, kammajavātā me calitā”ti vatvā bhūmiyaṃ nipajjitvā samparivattamānā",
  "atk-s0502a0:2007_23": "kicchena dārakaṃ vijāyitvā “yassatthāyāhaṃ kulagharaṃ gaccheyyaṃ, so attho nipphanno”ti",
  "atk-s0502a0:2007_24": "punadeva tena saddhiṃ gehaṃ āgantvā vāsaṃ kappesi.",
  "atk-s0502a0:2008_0": "Tassā aparena samayena puna gabbho patiṭṭhahi. Sā paripuṇṇagabbhā hutvā purimanayeneva",
  "atk-s0502a0:2008_1": "sāmikaṃ yācitvā gamanaṃ alabhamānā puttaṃ aṅkenādāya tatheva pakkamitvā tena anubandhitvā",
  "atk-s0502a0:2008_2": "“tiṭṭhāhī”ti vutte nivattituṃ na icchi. Atha nesaṃ gacchantānaṃ mahā akālamegho udapādi",
  "atk-s0502a0:2008_3": "samantā vijjulatāhi ādittaṃ viya meghatthanitehi, bhijjamānaṃ viya udakadhārānipātanirantaraṃ",
  "atk-s0502a0:2008_4": "nabhaṃ ahosi. Tasmiṃ khaṇe tassā kammajavātā caliṃsu. Sā sāmikaṃ āmantetvā, “sāmi,",
  "atk-s0502a0:2008_5": "kammajavātā me calitā, na sakkomi sandhāretuṃ, anovassakaṭṭhānaṃ me jānāhī”ti āha.",
  "atk-s0502a0:2008_6": "So hatthagatāya vāsiyā ito cito ca upadhārento ekasmiṃ vammikamatthake jātaṃ gumbaṃ",
  "atk-s0502a0:2008_7": "disvā chindituṃ ārabhi. Atha naṃ vammikato nikkhamitvā ghoraviso āsīviso ḍaṃsi. Taṅkhaṇaññevassa",
  "atk-s0502a0:2008_8": "sarīraṃ antosamuṭṭhitāhi aggijālāhi ḍayhamānaṃ viya nīlavaṇṇaṃ hutvā tattheva pati.",
  "atk-s0502a0:2008_9": "Itarāpi mahādukkhaṃ anubhavamānā tassa āgamanaṃ olokentīpi taṃ adisvāva aparampi",
  "atk-s0502a0:2008_10": "puttaṃ vijāyi. Dve dārakā vātavuṭṭhivegaṃ asahamānā mahāviravaṃ viravanti. Sā ubhopi",
  "atk-s0502a0:2008_11": "te urantare katvā dvīhi jaṇṇukehi ceva hatthehi ca bhūmiyaṃ uppīḷetvā tathā ṭhitāva",
  "atk-s0502a0:2008_12": "rattiṃ vītināmesi. Sakalasarīraṃ nillohitaṃ viya paṇḍupalāsavaṇṇaṃ ahosi. Sā uṭṭhite",
  "atk-s0502a0:2008_13": "aruṇe maṃsapesivaṇṇaṃ ekaṃ puttaṃ aṅkenādāya itaraṃ aṅguliyā gahetvā “ehi, tāta,",
  "atk-s0502a0:2008_14": "pitā te ito gato”ti vatvā sāmikassa gatamaggena gacchantī taṃ vammikamatthake kālaṃ",
  "atk-s0502a0:2008_15": "katvā patitaṃ nīlavaṇṇaṃ thaddhasarīraṃ disvā “maṃ nissāya mama sāmiko panthe mato”ti",
  "atk-s0502a0:2008_16": "rodantī paridevantī pāyāsi.",
  "atk-s0502a0:2009_0": "Sā sakalarattiṃ devena vuṭṭhattā aciravatiṃ nadiṃ jaṇṇuppamāṇena kaṭippamāṇena thanappamāṇena",
  "atk-s0502a0:2009_1": "udakena paripuṇṇaṃ disvā attano mandabuddhitāya dvīhi dārakehi saddhiṃ udakaṃ otarituṃ",
  "atk-s0502a0:2009_2": "avisahantī jeṭṭhaputtaṃ orimatīre ṭhapetvā itaraṃ ādāya paratīraṃ gantvā sākhābhaṅgaṃ",
  "atk-s0502a0:2009_3": "attharitvā nipajjāpetvā “itarassa santikaṃ gamissāmī”ti bālaputtakaṃ pahāya tarituṃ",
  "atk-s0502a0:2009_4": "asakkontī punappunaṃ nivattitvā olokayamānā pāyāsi. Athassā nadīmajjhaṃ gatakāle",
  "atk-s0502a0:2009_5": "eko seno taṃ kumāraṃ disvā “maṃsapesī”ti saññāya ākāsato bhassi. Sā taṃ puttassatthāya",
  "atk-s0502a0:2009_6": "bhassantaṃ disvā ubho hatthe ukkhipitvā “sūsū”ti tikkhattuṃ mahāsaddaṃ nicchāresi.",
  "atk-s0502a0:2009_7": "Seno dūrabhāvena taṃ asutvāva kumārakaṃ gahetvā vehāsaṃ uppatitvā gato. Orimatīre",
  "atk-s0502a0:2009_8": "ṭhitaputto mātaraṃ nadīmajjhe ubho hatthe ukkhipitvā mahāsaddaṃ nicchārayamānaṃ disvā",
  "atk-s0502a0:2009_9": "“maṃ pakkosatī”ti saññāya vegena udake pati. Itissā bālaputtaṃ seno hari, jeṭṭhaputto udakena vūḷho.",
  "atk-s0502a0:2010_0": "Sā “eko me putto senena gahito, eko udakena vūḷho, panthe me pati mato”ti rodantī",
  "atk-s0502a0:2010_1": "paridevantī gacchamānā sāvatthito āgacchantaṃ ekaṃ purisaṃ disvā pucchi – “kattha",
  "atk-s0502a0:2010_2": "vāsikosi, tātā”ti? “Sāvatthivāsikomhi, ammā”ti. “Sāvatthinagare asukavīthiyaṃ evarūpaṃ",
  "atk-s0502a0:2010_3": "asukakulaṃ nāma atthi, jānāsi, tātā”ti? “Jānāmi, amma, taṃ pana mā pucchi, sace aññaṃ",
  "atk-s0502a0:2010_4": "jānāsi pucchā”ti. “Aññena me kammaṃ natthi, tadeva pucchāmi, tātā”ti. “Amma, tvaṃ",
  "atk-s0502a0:2010_5": "attano anācikkhituṃ na desi, ajja te sabbarattiṃ devo vassanto diṭṭho”ti. “Diṭṭho",
  "atk-s0502a0:2010_6": "me, tāta, mayhameveso sabbarattiṃ vuṭṭho, na aññassa. Mayhaṃ pana vuṭṭhakāraṇaṃ pacchā",
  "atk-s0502a0:2010_7": "te kathessāmi, etasmiṃ tāva me seṭṭhigehe pavattiṃ kathehī”ti. “Amma, ajja rattiṃ",
  "atk-s0502a0:2010_8": "seṭṭhiñca seṭṭhibhariyañca seṭṭhiputtañcāti tayopi jane avattharamānaṃ gehaṃ pati,",
  "atk-s0502a0:2010_9": "te ekacitakasmiṃ jhāyanti. Esa dhūmo paññāyati, ammā”ti. Sā tasmiṃ khaṇe nivatthavatthaṃ",
  "atk-s0502a0:2010_10": "patamānaṃ na sañjāni, ummattikabhāvaṃ patvā yathājātāva rodantī paridevantī –",
  "atk-s0502a0:2011": "“Ubho puttā kālakatā, panthe mayhaṃ patī mato;",
  "atk-s0502a0:2012": "Mātā pitā ca bhātā ca, ekacitamhi ḍayhare”ti. –",
  "atk-s0502a0:2013_0": "Vilapantī paribbhami. Manussā taṃ disvā “ummattikā ummattikā”ti kacavaraṃ gahetvā",
  "atk-s0502a0:2013_1": "paṃsuṃ gahetvā matthake okirantā leḍḍūhi paharanti. Satthā jetavanamahāvihāre aṭṭhaparisamajjhe",
  "atk-s0502a0:2013_2": "nisīditvā dhammaṃ desento taṃ āgacchamānaṃ addasa kappasatasahassaṃ pūritapāramiṃ",
  "atk-s0502a0:2013_3": "abhinīhārasampannaṃ.",
  "atk-s0502a0:2014_0": "Sā kira padumuttarabuddhakāle padumuttarasatthārā ekaṃ vinayadharattheriṃ bāhāya",
  "atk-s0502a0:2014_1": "gahetvā nandanavane ṭhapentaṃ viya etadaggaṭṭhāne ṭhapiyamānaṃ disvā “ahampi tumhādisassa",
  "atk-s0502a0:2014_2": "buddhassa santike vinayadharattherīnaṃ aggaṭṭhānaṃ labheyya”nti adhikāraṃ katvā patthanaṃ",
  "atk-s0502a0:2014_3": "ṭhapesi. Padumuttarabuddho anāgataṃsañāṇaṃ pattharitvā patthanāya samijjhanabhāvaṃ",
  "atk-s0502a0:2014_4": "ñatvā “anāgate gotamabuddhassa nāma sāsane ayaṃ paṭācārā nāmena vinayadharattherīnaṃ",
  "atk-s0502a0:2014_5": "aggā bhavissatī”ti byākāsi. Taṃ evaṃ patthitapatthanaṃ abhinīhārasampannaṃ satthā",
  "atk-s0502a0:2014_6": "dūratova āgacchantiṃ disvā “imissā ṭhapetvā maṃ añño avassayo bhavituṃ samattho nāma",
  "atk-s0502a0:2014_7": "natthī”ti cintetvā taṃ yathā vihārābhimukhaṃ āgacchati, evaṃ akāsi. Parisā taṃ disvāva",
  "atk-s0502a0:2014_8": "“imissā ummattikāya ito āgantuṃ mā daditthā”ti āha. Satthā “apetha, mā naṃ vārayitthā”ti",
  "atk-s0502a0:2014_9": "vatvā avidūraṭṭhānaṃ āgatakāle “satiṃ paṭilabha bhaginī”ti āha. Sā taṃ khaṇaṃyeva",
  "atk-s0502a0:2014_10": "buddhānubhāvena satiṃ paṭilabhi. Tasmiṃkāle nivatthavatthassa patitabhāvaṃ sallakkhetvā",
  "atk-s0502a0:2014_11": "hirottappaṃ paccupaṭṭhāpetvā ukkuṭikaṃ nisīdi. Athassā eko puriso uttarasāṭakaṃ khipi.",
  "atk-s0502a0:2014_12": "Sā taṃ nivāsetvā satthāraṃ upasaṅkamitvā suvaṇṇavaṇṇesu pādesu pañcapatiṭṭhitena",
  "atk-s0502a0:2014_13": "vanditvā, “bhante, avassayo me hotha, patiṭṭhā me hotha. Ekañhi me puttaṃ seno gaṇhi,",
  "atk-s0502a0:2014_14": "eko udakena vūḷho, panthe me pati mato, mātāpitaro ceva me bhātā ca gehena avatthaṭā",
  "atk-s0502a0:2014_15": "ekacitakasmiṃ jhāyantī”ti.",
  "atk-s0502a0:2015_0": "Satthā tassā vacanaṃ sutvā “paṭācāre, mā cintayi, tava tāṇaṃ saraṇaṃ avassayo bhavituṃ",
  "atk-s0502a0:2015_1": "samatthasseva santikaṃ āgatāsi. Yathā hi tava idāni eko puttako senena gahito, eko",
  "atk-s0502a0:2015_2": "udakena vūḷho, panthe pati mato, mātāpitaro ceva bhātā ca gehena avatthaṭā; evameva",
  "atk-s0502a0:2015_3": "imasmiṃ saṃsāre puttādīnaṃ matakāle tava rodantiyā paggharitaassu catunnaṃ mahāsamuddānaṃ",
  "atk-s0502a0:2015_4": "udakato bahutara”nti vatvā imaṃ gāthamāha –",
  "atk-s0502a0:2016": "“Catūsu samuddesu jalaṃ parittakaṃ,",
  "atk-s0502a0:2017": "Tato bahuṃ assujalaṃ anappakaṃ;",
  "atk-s0502a0:2018": "Dukkhena phuṭṭhassa narassa socanā,",
  "atk-s0502a0:2019": "Kiṃ kāraṇā amma tuvaṃ pamajjasī”ti.",
  "atk-s0502a0:2020_0": "Evaṃ satthari anamataggapariyāyaṃ kathente tassa sarīre soko tanuttaṃ agamāsi. Atha",
  "atk-s0502a0:2020_1": "naṃ tanubhūtasokaṃ ñatvā puna satthā āmantetvā “paṭācāre puttādayo nāma paralokaṃ",
  "atk-s0502a0:2020_2": "gacchantassa tāṇaṃ vā leṇaṃ vā saraṇaṃ vā bhavituṃ na sakkonti, tasmā vijjamānāpi",
  "atk-s0502a0:2020_3": "te na santiyeva, paṇḍitena pana sīlaṃ visodhetvā attano nibbānagāmimaggaṃ khippameva",
  "atk-s0502a0:2020_4": "sodhetuṃ vaṭṭatī”ti vatvā dhammaṃ desento imā gāthā abhāsi –",
  "atk-s0502a0:2021": "“Na santi puttā tāṇāya, na pitā nāpi bandhavā;",
  "atk-s0502a0:2022": "Antakenādhipannassa, natthi ñātīsu tāṇatā. ;",
  "atk-s0502a0:2023": "“Etamatthavassaṃ ñatvā, paṇḍito sīlasaṃvuto;",
  "atk-s0502a0:2024": "Nibbānagamanaṃ maggaṃ, khippameva visodhaye”ti. ;",
  "atk-s0502a0:2025_0": "Desanāvasāne paṭācārā mahāpathaviyaṃ paṃsuparimāṇe kilese jhāpetvā sotāpattiphale",
  "atk-s0502a0:2025_1": "patiṭṭhahi, aññepi bahū sotāpattiphalādīni pāpuṇiṃsūti. Sā pana sotāpannā hutvā satthāraṃ",
  "atk-s0502a0:2025_2": "pabbajjaṃ yāci. Satthā taṃ bhikkhunīnaṃ santikaṃ pahiṇitvā pabbājesi. Sā laddhūpasampadā",
  "atk-s0502a0:2025_3": "paṭitācārattā paṭācārātveva paññāyi. Sā ekadivasaṃ kuṭena udakaṃ ādāya pāde dhovantī",
  "atk-s0502a0:2025_4": "udakaṃ āsiñci, taṃ thokaṃ gantvā pacchijji. Dutiyavāre āsittaṃ tato dūrataraṃ agamāsi.",
  "atk-s0502a0:2025_5": "Tatiyavāre āsittaṃ tatopi dūrataranti. Sā tadeva ārammaṇaṃ gahetvā tayo vaye paricchinditvā",
  "atk-s0502a0:2025_6": "“mayā paṭhamaṃ āsittaṃ udakaṃ viya ime sattā paṭhamavayepi maranti, tato dūrataraṃ",
  "atk-s0502a0:2025_7": "gataṃ dutiyavāre āsittaṃ udakaṃ viya majjhimavayepi maranti, tatopi dūrataraṃ gataṃ",
  "atk-s0502a0:2025_8": "tatiyavāre āsittaṃ udakaṃ viya pacchimavayepi marantiyevā”ti cintesi. Satthā gandhakuṭiyaṃ",
  "atk-s0502a0:2025_9": "nisinnova obhāsaṃ pharitvā tassā sammukhe ṭhatvā kathento viya “evametaṃ paṭācāre,",
  "atk-s0502a0:2025_10": "pañcannampi khandhānaṃ udayabbayaṃ apassantassa vassasataṃ jīvanato tesaṃ udayabbayaṃ",
  "atk-s0502a0:2025_11": "passantassa ekāhampi ekakkhaṇampi jīvitaṃ seyyo”ti vatvā anusandhiṃ ghaṭetvā dhammaṃ desento gāthamāha –",
  "atk-s0502a0:2026": "113.",
  "atk-s0502a0:2027": "“Yo ca vassasataṃ jīve, apassaṃ udayabbayaṃ;",
  "atk-s0502a0:2028": "Ekāhaṃ jīvitaṃ seyyo, passato udayabbaya”nti.",
  "atk-s0502a0:2029_0": "Tattha apassaṃ udayabbayanti pañcannaṃ khandhānaṃ pañcavīsatiyā lakkhaṇehi udayañca",
  "atk-s0502a0:2029_1": "vayañca apassanto. Passato udayabbayanti tesaṃ udayañca vayañca passantassa. Itarassa",
  "atk-s0502a0:2029_2": "jīvanato ekāhampi jīvitaṃ seyyoti.",
  "atk-s0502a0:2030": "Desanāvasāne paṭācārā saha paṭisambhidāhi arahattaṃ pāpuṇi.",
  "atk-s0502a0:2031": "Paṭācārātherīvatthu dvādasamaṃ.",
  "atk-s0502a0:2032": "13. Kisāgotamīvatthu",
  "atk-s0502a0:2033": "Yo ca vassasataṃ jīveti imaṃ dhammadesanaṃ satthā jetavane viharanto kisāgotamiṃ ārabbha kathesi.",
  "atk-s0502a0:2034_0": "Sāvatthiyaṃ kirekassa seṭṭhissa gehe cattālīsakoṭidhanaṃ aṅgārā eva hutvā aṭṭhāsi.",
  "atk-s0502a0:2034_1": "Seṭṭhi taṃ disvā uppannasoko āhāraṃ paṭikkhipitvā mañcake nipajji. Tasseko sahāyako",
  "atk-s0502a0:2034_2": "gehaṃ gantvā, “samma, kasmā socasī”ti pucchitvā taṃ pavattiṃ sutvā, “samma, mā soci,",
  "atk-s0502a0:2034_3": "ahaṃ ekaṃ upāyaṃ jānāmi, taṃ karohī”ti. “Kiṃ karomi, sammā”ti? Attano āpaṇe kilañjaṃ",
  "atk-s0502a0:2034_4": "pasāretvā tattha te aṅgāre rāsiṃ katvā vikkiṇanto viya nisīda, āgatāgatesu manussesu",
  "atk-s0502a0:2034_5": "ye evaṃ vadanti – “sesajanā vatthatelamadhuphāṇitādīni vikkiṇanti, tvaṃ pana aṅgāre",
  "atk-s0502a0:2034_6": "vikkiṇanto nisinno”ti. Te vadeyyāsi – “attano santakaṃ avikkiṇanto kiṃ karomī”ti?",
  "atk-s0502a0:2034_7": "Yo pana taṃ evaṃ vadati “sesajanā vatthatelamadhuphāṇitādīni vikkiṇanti, tvaṃ pana",
  "atk-s0502a0:2034_8": "hiraññasuvaṇṇaṃ vikkiṇanto nisinno”ti. Taṃ vadeyyāsi “kahaṃ hiraññasuvaṇṇa”nti. “Ida”nti",
  "atk-s0502a0:2034_9": "ca vutte “āhara, tāva na”nti hatthehi paṭiccheyyāsi. Evaṃ dinnaṃ tava hatthe hiraññasuvaṇṇaṃ",
  "atk-s0502a0:2034_10": "bhavissati. Sā pana sace kumārikā hoti, tava gehe puttassa naṃ āharitvā cattālīsakoṭidhanaṃ",
  "atk-s0502a0:2034_11": "tassā niyyādetvā tāya dinnaṃ valañjeyyāsi. Sace kumārako hoti, tava gehe vayappattaṃ",
  "atk-s0502a0:2034_12": "dhītaraṃ tassa datvā cattālīsakoṭidhanaṃ niyyādetvā tena dinnaṃ valañjeyyāsīti. So",
  "atk-s0502a0:2034_13": "“bhaddako upāyo”ti attano āpaṇe aṅgāre rāsiṃ katvā vikkiṇanto viya nisīdi. Ye pana",
  "atk-s0502a0:2034_14": "naṃ evamāhaṃsu – “sesajanā vatthatelamadhuphāṇitādīni vikkiṇanti, kiṃ pana tvaṃ aṅgāre",
  "atk-s0502a0:2034_15": "vikkiṇanto nisinno”ti? Tesaṃ “attano santakaṃ avikkiṇanto kiṃ karomī”ti paṭivacanaṃ",
  "atk-s0502a0:2034_16": "adāsi. Athekā gotamī nāma kumārikā kisasarīratāya kisāgotamīti paññāyamānā parijiṇṇakulassa",
  "atk-s0502a0:2034_17": "dhītā attano ekena kiccena āpaṇadvāraṃ gantvā taṃ seṭṭhiṃ disvā evamāha – “kiṃ, tāta,",
  "atk-s0502a0:2034_18": "sesajanā vatthatelamadhuphāṇitādīni vikkiṇanti, tvaṃ hiraññasuvaṇṇaṃ vikkiṇanto nisinno”ti?",
  "atk-s0502a0:2034_19": "“Kahaṃ, amma, hiraññasuvaṇṇa”nti? “Nanu ‘tvaṃ tadeva gahetvā nisinnosī’ti, āhara,",
  "atk-s0502a0:2034_20": "tāva naṃ, ammā”ti. Sā hatthapūraṃ gahetvā tassa hatthesu ṭhapesi, taṃ hiraññasuvaṇṇameva ahosi.",
  "atk-s0502a0:2035_0": "Atha naṃ seṭṭhi “kataraṃ te, amma, geha”nti pucchitvā “asukaṃ nāmā”ti vutte tassā",
  "atk-s0502a0:2035_1": "assāmikabhāvaṃ ñatvā dhanaṃ paṭisāmetvā taṃ attano puttassa ānetvā cattālīsakoṭidhanaṃ",
  "atk-s0502a0:2035_2": "paṭicchāpesi. Sabbaṃ hiraññasuvaṇṇameva ahosi. Tassā aparena samayena gabbho patiṭṭhahi.",
  "atk-s0502a0:2035_3": "Sā dasamāsaccayena puttaṃ vijāyi. So padasā gamanakāle kālamakāsi. Sā adiṭṭhapubbamaraṇatāya",
  "atk-s0502a0:2035_4": "taṃ jhāpetuṃ nīharante vāretvā “puttassa me bhesajjaṃ pucchissāmī”ti matakaḷevaraṃ",
  "atk-s0502a0:2035_5": "aṅkenādāya “api nu me puttassa bhesajjaṃ jānāthā”ti pucchantī gharapaṭipāṭiyā vicarati.",
  "atk-s0502a0:2035_6": "Atha naṃ manussā, “amma, tvaṃ ummattikā jātā, matakaputtassa bhesajjaṃ pucchantī",
  "atk-s0502a0:2035_7": "vicarasī”ti vadanti. Sā “avassaṃ mama puttassa bhesajjaṃ jānanakaṃ labhissāmī”ti",
  "atk-s0502a0:2035_8": "maññamānā vicarati. Atha naṃ eko paṇḍitapuriso disvā, “ayaṃ mama dhītā paṭhamaṃ puttakaṃ",
  "atk-s0502a0:2035_9": "vijātā bhavissati adiṭṭhapubbamaraṇā, mayā imissā avassayena bhavituṃ vaṭṭatī”ti",
  "atk-s0502a0:2035_10": "cintetvā āha – “amma, ahaṃ bhesajjaṃ na jānāmi, bhesajjajānanakaṃ pana jānāmī”ti.",
  "atk-s0502a0:2035_11": "“Ko jānāti, tātā”ti? “Satthā, amma, jānāti, gaccha, taṃ pucchāhī”ti. Sā “gamissāmi,",
  "atk-s0502a0:2035_12": "tāta, pucchissāmi, tātā”ti vatvā satthāraṃ upasaṅkamitvā vanditvā ekamantaṃ ṭhitā",
  "atk-s0502a0:2035_13": "pucchi – “tumhe kira me puttassa bhesajjaṃ jānātha, bhante”ti? “Āma, jānāmī”ti. “Kiṃ",
  "atk-s0502a0:2035_14": "laddhuṃ vaṭṭatī”ti? “Accharaggahaṇamatte siddhatthake laddhuṃ vaṭṭatī”ti. “Labhissāmi,",
  "atk-s0502a0:2035_15": "bhante”. “Kassa pana gehe laddhuṃ vaṭṭatī”ti? “Yassa gehe putto vā dhītā vā na koci",
  "atk-s0502a0:2035_16": "matapubbo”ti. Sā “sādhu, bhante”ti satthāraṃ vanditvā mataputtakaṃ aṅkenādāya antogāmaṃ",
  "atk-s0502a0:2035_17": "pavisitvā paṭhamagehassa dvāre ṭhatvā “atthi nu kho imasmiṃ gehe siddhatthako, puttassa",
  "atk-s0502a0:2035_18": "kira me bhesajjaṃ eta”nti vatvā “atthī”ti vutte tena hi dethāti. Tehi āharitvā siddhatthakesu",
  "atk-s0502a0:2035_19": "diyyamānesu “imasmiṃ gehe putto vā dhītā vā matapubbo koci natthi, ammā”ti pucchitvā",
  "atk-s0502a0:2035_20": "“kiṃ vadesi, amma? Jīvamānā hi katipayā, matakā eva bahukā”ti vutte “tena hi gaṇhatha",
  "atk-s0502a0:2035_21": "vo siddhatthake, netaṃ mama puttassa bhesajja”nti paṭiadāsi.",
  "atk-s0502a0:2036_0": "Sā iminā nīyāmena ādito paṭṭhāya naṃ pucchantī vicari. Sā ekagehepi siddhatthake",
  "atk-s0502a0:2036_1": "agahetvā sāyanhasamaye cintesi – “aho bhāriyaṃ kammaṃ, ahaṃ ‘mameva putto mato’ti",
  "atk-s0502a0:2036_2": "saññamakāsiṃ, sakalagāmepi pana jīvantehi matakāva bahutarā”ti. Tassā evaṃ cintayamānāya",
  "atk-s0502a0:2036_3": "puttasinehaṃ mudukahadayaṃ thaddhabhāvaṃ agamāsi. Sā puttaṃ araññe chaḍḍetvā satthu",
  "atk-s0502a0:2036_4": "santikaṃ gantvā vanditvā ekamantaṃ aṭṭhāsi. Atha naṃ satthā “laddhā te ekaccharamattā",
  "atk-s0502a0:2036_5": "siddhatthakā”ti āha. “Na laddhā, bhante, sakalagāme jīvantehi matakāva bahutarā”ti.",
  "atk-s0502a0:2036_6": "Atha naṃ satthā “tvaṃ ‘mameva putto mato’ti sallakkhesi, dhuvadhammo esa sattānaṃ.",
  "atk-s0502a0:2036_7": "Maccurājā hi sabbasatte aparipuṇṇajjhāsaye eva mahogho viya parikaḍḍhamānoyeva apāyasamudde",
  "atk-s0502a0:2036_8": "pakkhipatī”ti vatvā dhammaṃ desento imaṃ gāthamāha –",
  "atk-s0502a0:2037": "“Taṃ puttapasusammattaṃ, byāsattamanasaṃ naraṃ;",
  "atk-s0502a0:2038": "Suttaṃ gāmaṃ mahoghova, maccu ādāya gacchatī”ti. ;",
  "atk-s0502a0:2039": "Gāthāpariyosāne kisāgotamī sotāpattiphale patiṭṭhahi, aññepi bahū sotāpattiphalādīni pāpuṇiṃsūti.",
  "atk-s0502a0:2040_0": "Sā pana satthāraṃ pabbajjaṃ yāci, satthā taṃ bhikkhunīnaṃ santikaṃ pesetvā pabbājesi.",
  "atk-s0502a0:2040_1": "Sā laddhūpasampadā kisāgotamī therīti paññāyi. Sā ekadivasaṃ uposathāgāre vāraṃ patvā",
  "atk-s0502a0:2040_2": "dīpaṃ jāletvā nisinnā dīpajālā uppajjantiyo ca bhijjantiyo ca disvā “evameva ime",
  "atk-s0502a0:2040_3": "sattā uppajjanti ceva nirujjhanti ca, nibbānappattā eva na paññāyantī”ti ārammaṇaṃ",
  "atk-s0502a0:2040_4": "aggahesi. Satthā gandhakuṭiyaṃ nisinnova obhāsaṃ pharitvā tassā sammukhe nisīditvā",
  "atk-s0502a0:2040_5": "kathento viya “evameva, gotami, ime sattā dīpajālā viya uppajjanti ceva nirujjhanti",
  "atk-s0502a0:2040_6": "ca, nibbānappattā eva na paññāyanti, evaṃ nibbānaṃ apassantānaṃ vassasataṃ jīvanato",
  "atk-s0502a0:2040_7": "nibbānaṃ passantassa khaṇamattampi jīvitaṃ seyyo”ti vatvā anusandhiṃ ghaṭetvā dhammaṃ",
  "atk-s0502a0:2040_8": "desento imaṃ gāthamāha –",
  "atk-s0502a0:2041": "114.",
  "atk-s0502a0:2042": "“Yo ca vassasataṃ jīve, apassaṃ amataṃ padaṃ;",
  "atk-s0502a0:2043": "Ekāhaṃ jīvitaṃ seyyo, passato amataṃ pada”nti.",
  "atk-s0502a0:2044": "Tattha amataṃ padanti maraṇavirahitakoṭṭhāsaṃ, amatamahānibbānanti attho. Sesaṃ purimasadisameva.",
  "atk-s0502a0:2045": "Desanāvasāne kisāgotamī yathānisinnāva saha paṭisambhidāhi arahatte patiṭṭhahīti.",
  "atk-s0502a0:2046": "Kisāgotamīvatthu terasamaṃ.",
  "atk-s0502a0:2047": "14. Bahuputtikattherīvatthu",
  "atk-s0502a0:2048": "Yo ca vassasataṃ jīveti imaṃ dhammadesanaṃ satthā jetavane viharanto bahuputtikaṃ theriṃ ārabbha kathesi.",
  "atk-s0502a0:2049_0": "Sāvatthiyaṃ kirekasmiṃ kule satta puttā satta ca dhītaro ahesuṃ. Te sabbepi vayappattā",
  "atk-s0502a0:2049_1": "gehe patiṭṭhahitvā attano dhammatāya sukhappattā ahesuṃ. Tesaṃ aparena samayena pitā",
  "atk-s0502a0:2049_2": "kālamakāsi. Mahāupāsikā sāmike naṭṭhepi na tāva kuṭumbaṃ vibhajati. Atha naṃ puttā",
  "atk-s0502a0:2049_3": "āhaṃsu – “amma, amhākaṃ pitari naṭṭhe tuyhaṃ ko attho kuṭumbena, kiṃ mayaṃ taṃ upaṭṭhātuṃ",
  "atk-s0502a0:2049_4": "na sakkomā”ti. Sā tesaṃ kathaṃ sutvā tuṇhī hutvā punappunaṃ tehi vuccamānā “puttā",
  "atk-s0502a0:2049_5": "maṃ paṭijaggissanti, kiṃ me visuṃ kuṭumbenā”ti sabbaṃ sāpateyyaṃ majjhe bhinditvā",
  "atk-s0502a0:2049_6": "adāsi. Atha naṃ katipāhaccayena jeṭṭhaputtassa bhariyā “aho amhākaṃ, ayyā, ‘jeṭṭhaputto",
  "atk-s0502a0:2049_7": "me’ti dve koṭṭhāse datvā viya imameva gehaṃ āgacchatī”ti āha. Sesaputtānaṃ bhariyāpi",
  "atk-s0502a0:2049_8": "evameva vadiṃsu. Jeṭṭhadhītaraṃ ādiṃ katvā tāsaṃ gehaṃ gatakālepi naṃ evameva vadiṃsu.",
  "atk-s0502a0:2049_9": "Sā avamānappattā hutvā “kiṃ imesaṃ santike vuṭṭhena, bhikkhunī hutvā jīvissāmī”ti",
  "atk-s0502a0:2049_10": "bhikkhunīupassayaṃ gantvā pabbajjaṃ yāci. Tā naṃ pabbājesuṃ. Sā laddhūpasampadā hutvā",
  "atk-s0502a0:2049_11": "bahuputtikattherīti paññāyi. Sā “ahaṃ mahallakakāle pabbajitā, appamattāya me bhavitabba”nti",
  "atk-s0502a0:2049_12": "bhikkhunīnaṃ vattapaṭivattaṃ karontī “sabbarattiṃ samaṇadhammaṃ karissāmī”ti heṭṭhāpāsāde",
  "atk-s0502a0:2049_13": "ekaṃ thambhaṃ hatthena gahetvā taṃ āviñchamānāva samaṇadhammaṃ karoti, caṅkamamānāpi",
  "atk-s0502a0:2049_14": "“andhakāraṭṭhāne me rukkhe vā katthaci vā sīsaṃ paṭihaññeyyā”ti taṃ rukkhaṃ hatthena",
  "atk-s0502a0:2049_15": "gahetvā taṃ āviñchamānāva samaṇadhammaṃ karoti, “satthārā desitadhammameva karissāmī”ti",
  "atk-s0502a0:2049_16": "dhammaṃ āvajjetvā dhammaṃ anussaramānāva samaṇadhammaṃ karoti. Atha satthā gandhakuṭiyaṃ",
  "atk-s0502a0:2049_17": "nisinnova obhāsaṃ pharitvā sammukhe nisinno viya tāya saddhiṃ kathento “bahuputtike",
  "atk-s0502a0:2049_18": "mayā desitaṃ dhammaṃ anāvajjentassa apassantassa vassasataṃ jīvanato mayā desitaṃ",
  "atk-s0502a0:2049_19": "dhammaṃ passantassa muhuttampi jīvitaṃ seyyo”ti vatvā anusandhiṃ ghaṭetvā dhammaṃ",
  "atk-s0502a0:2049_20": "desento imaṃ gāthamāha –",
  "atk-s0502a0:2050": "115.",
  "atk-s0502a0:2051": "“Yo ca vassasataṃ jīve, apassaṃ dhammamuttamaṃ;",
  "atk-s0502a0:2052": "Ekāhaṃ jīvitaṃ seyyo, passato dhammamuttama”nti.",
  "atk-s0502a0:2053_0": "Tattha dhammamuttamanti navavidhaṃ lokuttaradhammaṃ. So hi uttamo dhammo nāma. Yo",
  "atk-s0502a0:2053_1": "hi taṃ na passati, tassa vassasatampi jīvanato taṃ dhammaṃ passantassa paṭivijjhantassa",
  "atk-s0502a0:2053_2": "ekāhampi ekakkhaṇampi jīvitaṃ seyyoti.",
  "atk-s0502a0:2054": "Gāthāpariyosāne bahuputtikattherī saha paṭisambhidāhi arahatte patiṭṭhahīti.",
  "atk-s0502a0:2055": "Bahuputtikattherīvatthu cuddasamaṃ.",
  "atk-s0502a0:2056": "Sahassavaggavaṇṇanā niṭṭhitā.",
  "atk-s0502a0:2057": "Aṭṭhamo vaggo.",
  "atk-s0502a0:2058": "Namo tassa bhagavato arahato sammāsambuddhassa",
  "atk-s0502a0:2059": "Khuddakanikāye",
  "atk-s0502a0:2060": "Dhammapada-aṭṭhakathā",
  "atk-s0502a0:2061": "(Dutiyo bhāgo)",
  "atk-s0502a0:2062": "9. Pāpavaggo",
  "atk-s0502a0:2063": "1. Cūḷekasāṭakabrāhmaṇavatthu",
  "atk-s0502a0:2064": "Abhittharetha kalyāṇeti imaṃ dhammadesanaṃ satthā jetavane viharanto cūḷekasāṭakabrāhmaṇaṃ ārabbha kathesi.",
  "atk-s0502a0:2065_0": "Vipassidasabalassa kālasmiñhi mahāekasāṭakabrāhmaṇo nāma ahosi, ayaṃ pana etarahi",
  "atk-s0502a0:2065_1": "sāvatthiyaṃ cūḷekasāṭako nāma. Tassa hi eko nivāsanasāṭako ahosi, brāhmaṇiyāpi eko.",
  "atk-s0502a0:2065_2": "Ubhinnampi ekameva pārupanaṃ, bahi gamanakāle brāhmaṇo vā brāhmaṇī vā taṃ pārupati.",
  "atk-s0502a0:2065_3": "Athekadivasaṃ vihāre dhammassavane ghosite brāhmaṇo āha – “bhoti dhammassavanaṃ ghositaṃ,",
  "atk-s0502a0:2065_4": "kiṃ divā dhammassavanaṃ gamissasi, udāhu rattiṃ. Pārupanassa hi abhāvena na sakkā",
  "atk-s0502a0:2065_5": "amhehi ekato gantu”nti. Brāhmaṇī, “sāmi, ahaṃ divā gamissāmī”ti sāṭakaṃ pārupitvā",
  "atk-s0502a0:2065_6": "agamāsi. Brāhmaṇo divasabhāgaṃ gehe vītināmetvā rattiṃ gantvā satthu purato nisinnova",
  "atk-s0502a0:2065_7": "dhammaṃ assosi. Athassa sarīraṃ pharamānā pañcavaṇṇā pīti uppajji. So satthāraṃ pūjitukāmo",
  "atk-s0502a0:2065_8": "hutvā “sace imaṃ sāṭakaṃ dassāmi, neva brāhmaṇiyā, na mayhaṃ pārupanaṃ bhavissatī”ti",
  "atk-s0502a0:2065_9": "cintesi. Athassa maccheracittānaṃ sahassaṃ uppajji, punekaṃ saddhācittaṃ uppajji.",
  "atk-s0502a0:2065_10": "Taṃ abhibhavitvā puna maccherasahassaṃ uppajji. Itissa balavamaccheraṃ bandhitvā",
  "atk-s0502a0:2065_11": "gaṇhantaṃ viya saddhācittaṃ paṭibāhatiyeva. Tassa “dassāmi, na dassāmī”ti cintentasseva",
  "atk-s0502a0:2065_12": "paṭhamayāmo apagato, majjhimayāmo sampatto. Tasmimpi dātuṃ nāsakkhi. Pacchimayāme",
  "atk-s0502a0:2065_13": "sampatte so cintesi – “mama saddhācittena maccheracittena ca saddhiṃ yujjhantasseva",
  "atk-s0502a0:2065_14": "dve yāmā vītivattā, idaṃ mama ettakaṃ maccheracittaṃ vaḍḍhamānaṃ catūhi apāyehi sīsaṃ",
  "atk-s0502a0:2065_15": "ukkhipituṃ na dassati, dassāmi na”nti. So maccherasahassaṃ abhibhavitvā saddhācittaṃ",
  "atk-s0502a0:2065_16": "purecārikaṃ katvā sāṭakaṃ ādāya satthu pādamūle ṭhapetvā “jitaṃ me, jitaṃ me”ti tikkhattuṃ mahāsaddamakāsi.",
  "atk-s0502a0:2066_0": "Rājā pasenadi kosalo dhammaṃ suṇanto taṃ saddaṃ sutvā “pucchatha naṃ, kiṃ kira tena",
  "atk-s0502a0:2066_1": "jita”nti āha. So rājapurisehi pucchito tamatthaṃ ārocesi. Taṃ sutvā rājā “dukkaraṃ",
  "atk-s0502a0:2066_2": "kataṃ brāhmaṇena, saṅgahamassa karissāmī”ti ekaṃ sāṭakayugaṃ dāpesi. So tampi tathāgatasseva",
  "atk-s0502a0:2066_3": "adāsi. Puna rājā dve cattāri aṭṭha soḷasāti dviguṇaṃ katvā dāpesi. So tānipi tathāgatasseva",
  "atk-s0502a0:2066_4": "adāsi. Athassa rājā dvattiṃsa yugāni dāpesi. Brāhmaṇo “attano aggahetvā laddhaṃ laddhaṃ",
  "atk-s0502a0:2066_5": "vissajjesiyevā”ti vādamocanatthaṃ tato ekaṃ yugaṃ attano, ekaṃ brāhmaṇiyāti dve yugāni",
  "atk-s0502a0:2066_6": "gahetvā tiṃsa yugāni tathāgatasseva adāsi. Rājā pana tasmiṃ sattakkhattumpi dadante",
  "atk-s0502a0:2066_7": "puna dātukāmoyeva ahosi. Pubbe mahāekasāṭako catusaṭṭhiyā sāṭakayugesu dve aggahesi,",
  "atk-s0502a0:2066_8": "ayaṃ pana dvattiṃsāya laddhakāle dve aggahesi. Rājā purise āṇāpesi – “dukkaraṃ bhaṇe",
  "atk-s0502a0:2066_9": "brāhmaṇena kataṃ, antepure mama dve kambalāni āharāpeyyāthā”ti. Te tathā kariṃsu.",
  "atk-s0502a0:2066_10": "Rājā satasahassagghanake dve kambale dāpesi. Brāhmaṇo “na ime mama sarīre upayogaṃ",
  "atk-s0502a0:2066_11": "arahanti, buddhasāsanasseva ete anucchavikā”ti ekaṃ kambalaṃ antogandhakuṭiyaṃ satthu",
  "atk-s0502a0:2066_12": "sayanassa upari vitānaṃ katvā bandhi, ekaṃ attano ghare nibaddhaṃ bhuñjantassa bhikkhuno",
  "atk-s0502a0:2066_13": "bhattakiccaṭṭhāne vitānaṃ katvā bandhi. Rājā sāyanhasamaye satthu santikaṃ gantvā",
  "atk-s0502a0:2066_14": "taṃ kambalaṃ sañjānitvā, “bhante, kena pūjā katā”ti pucchitvā “ekasāṭakenā”ti vutte",
  "atk-s0502a0:2066_15": "“brāhmaṇo mama pasādaṭṭhāneyeva pasīdatī”ti vatvā “cattāro hatthī cattāro asse cattāri",
  "atk-s0502a0:2066_16": "kahāpaṇasahassāni catasso itthiyo catasso dāsiyo cattāro purise caturo gāmavare”ti",
  "atk-s0502a0:2066_17": "evaṃ yāva sabbasatā cattāri cattāri katvā sabbacatukkaṃ nāma assa dāpesi.",
  "atk-s0502a0:2067_0": "Bhikkhū dhammasabhāyaṃ kathaṃ samuṭṭhāpesuṃ – “aho acchariyaṃ cūḷekasāṭakassa kammaṃ,",
  "atk-s0502a0:2067_1": "taṃmuhuttameva sabbacatukkaṃ labhi, idāni katena kalyāṇakammena ajjameva vipāko dinno”ti.",
  "atk-s0502a0:2067_2": "Satthā āgantvā “kāya nuttha, bhikkhave, etarahi kathāya sannisinnā”ti pucchitvā “imāya",
  "atk-s0502a0:2067_3": "nāmā”ti vutte, “bhikkhave, sacāyaṃ ekasāṭako paṭhamayāme mayhaṃ dātuṃ asakkhissa,",
  "atk-s0502a0:2067_4": "sabbasoḷasakaṃ alabhissa. Sace majjhimayāme asakkhissa, sabbaṭṭhakaṃ alabhissa. Balavapacchimayāme",
  "atk-s0502a0:2067_5": "dinnattā panesa sabbacatukkaṃ labhi. Kalyāṇakammaṃ karontena hi uppannaṃ cittaṃ ahāpetvā",
  "atk-s0502a0:2067_6": "taṅkhaṇaññeva kātabbaṃ. Dandhaṃ kataṃ kusalañhi sampattiṃ dadamānaṃ dandhameva dadāti,",
  "atk-s0502a0:2067_7": "tasmā cittuppādasamanantarameva kalyāṇakammaṃ kātabba”nti vatvā anusandhiṃ ghaṭetvā",
  "atk-s0502a0:2067_8": "dhammaṃ desento imaṃ gāthamāha –",
  "atk-s0502a0:2068": "116.",
  "atk-s0502a0:2069": "“Abhittharetha kalyāṇe, pāpā cittaṃ nivāraye;",
  "atk-s0502a0:2070": "Dandhañhi karoto puññaṃ, pāpasmiṃ ramatī mano”ti.",
  "atk-s0502a0:2071_0": "Tattha abhittharethāti turitaturitaṃ sīghasīghaṃ kareyyāti attho. Gihinā vā hi “salākabhattadānādīsu",
  "atk-s0502a0:2071_1": "kiñcideva kusalaṃ karissāmī”ti citte uppanne yathā aññe okāsaṃ na labhanti, evaṃ",
  "atk-s0502a0:2071_2": "“ahaṃ pure, ahaṃ pure”ti turitaturitameva kātabbaṃ. Pabbajitena vā upajjhāyavattādīni",
  "atk-s0502a0:2071_3": "karontena aññassa okāsaṃ adatvā “ahaṃ pure, ahaṃ pure”ti turitaturitameva kātabbaṃ.",
  "atk-s0502a0:2071_4": "Pāpā cittanti kāyaduccaritādipāpakammato vā akusalacittuppādato vā sabbathāmena cittaṃ",
  "atk-s0502a0:2071_5": "nivāraye. Dandhañhi karototi yo pana “dassāmi, na dassāmi sampajjissati nu kho me,",
  "atk-s0502a0:2071_6": "no”ti evaṃ cikkhallamaggena gacchanto viya dandhaṃ puññaṃ karoti, tassa ekasāṭakassa",
  "atk-s0502a0:2071_7": "viya maccherasahassaṃ pāpaṃ okāsaṃ labhati. Athassa pāpasmiṃ ramatī mano, kusalakammakaraṇakāleyeva",
  "atk-s0502a0:2071_8": "hi cittaṃ kusale ramati, tato muccitvā pāpaninnameva hotīti.",
  "atk-s0502a0:2072": "Gāthāpariyosāne bahū sotāpattiphalādīni pāpuṇiṃsūti.",
  "atk-s0502a0:2073": "Cūḷekasāṭakabrāhmaṇavatthu paṭhamaṃ.",
  "atk-s0502a0:2074": "2. Seyyasakattheravatthu",
  "atk-s0502a0:2075": "Pāpañca purisoti imaṃ dhammadesanaṃ satthā jetavane viharanto seyyasakattheraṃ ārabbha kathesi.",
  "atk-s0502a0:2076_0": "So hi lāḷudāyittherassa saddhivihāriko, attano anabhiratiṃ tassa ārocetvā tena paṭhamasaṅghādisesakamme",
  "atk-s0502a0:2076_1": "samādapito uppannuppannāya anabhiratiyā taṃ kammamakāsi. Satthā tassa kiriyaṃ sutvā",
  "atk-s0502a0:2076_2": "taṃ pakkosāpetvā “evaṃ kira tvaṃ karosī”ti pucchitvā “āma, bhante”ti vutte “kasmā",
  "atk-s0502a0:2076_3": "bhāriyaṃ kammaṃ akāsi, ananucchavikaṃ moghapurisā”ti nānappakārato garahitvā sikkhāpadaṃ",
  "atk-s0502a0:2076_4": "paññāpetvā “evarūpañhi kammaṃ diṭṭhadhammepi samparāyepi dukkhasaṃvattanikameva hotī”ti",
  "atk-s0502a0:2076_5": "vatvā anusandhiṃ ghaṭetvā dhammaṃ desento imaṃ gāthamāha –",
  "atk-s0502a0:2077": "117.",
  "atk-s0502a0:2078": "“Pāpañce puriso kayirā, na naṃ kayirā punappunaṃ;",
  "atk-s0502a0:2079": "Na tamhi chandaṃ kayirātha, dukkho pāpassa uccayo”ti.",
  "atk-s0502a0:2080_0": "Tassattho – sace puriso sakiṃ pāpakammaṃ kareyya, taṅkhaṇeyeva paccavekkhitvā “idaṃ",
  "atk-s0502a0:2080_1": "appatirūpaṃ oḷārika”nti na naṃ kayirā punappunaṃ. Yopi tamhi chando vā ruci vā uppajjeyya,",
  "atk-s0502a0:2080_2": "tampi vinodetvā na kayirātheva. Kiṃ kāraṇā? Dukkho pāpassa uccayo. Pāpassa hi uccayo",
  "atk-s0502a0:2080_3": "vuḍḍhi idhalokepi samparāyepi dukkhameva āvahatīti.",
  "atk-s0502a0:2081": "Desanāvasāne bahū sotāpattiphalādīni pāpuṇiṃsūti.",
  "atk-s0502a0:2082": "Seyyasakattheravatthu dutiyaṃ.",
  "atk-s0502a0:2083": "3. Lājadevadhītāvatthu",
  "atk-s0502a0:2084": "Puññañceti imaṃ dhammadesanaṃ satthā jetavane viharanto lājadevadhītaraṃ ārabbha kathesi. Vatthu rājagahe samuṭṭhitaṃ.",
  "atk-s0502a0:2085_0": "Āyasmā hi mahākassapo pippaliguhāyaṃ viharanto jhānaṃ samāpajjitvā sattame divase",
  "atk-s0502a0:2085_1": "vuṭṭhāya dibbena cakkhunā bhikkhācāraṭṭhānaṃ olokento ekaṃ sālikhettapālikaṃ itthiṃ",
  "atk-s0502a0:2085_2": "sālisīsāni gahetvā lāje kurumānaṃ disvā “saddhā nu kho, assaddhā”ti vīmaṃsitvā “saddhā”ti",
  "atk-s0502a0:2085_3": "ñatvā “sakkhissati nu kho me saṅgahaṃ kātuṃ, no”ti upadhārento “visāradā kuladhītā",
  "atk-s0502a0:2085_4": "mama saṅgahaṃ karissati, katvā ca pana mahāsampattiṃ labhissatī”ti ñatvā cīvaraṃ",
  "atk-s0502a0:2085_5": "pārupitvā pattamādāya sālikhettasamīpeyeva aṭṭhāsi. Kuladhītā theraṃ disvāva pasannacittā",
  "atk-s0502a0:2085_6": "pañcavaṇṇāya pītiyā phuṭṭhasarīrā “tiṭṭhatha, bhante”ti vatvā lāje ādāya vegena gantvā",
  "atk-s0502a0:2085_7": "therassa patte ākiritvā pañcapatiṭṭhitena vanditvā, “bhante, tumhehi diṭṭhadhammassa",
  "atk-s0502a0:2085_8": "bhāginī assa”nti patthanaṃ akāsi. Thero “evaṃ hotū”ti anumodanamakāsi. Sāpi theraṃ",
  "atk-s0502a0:2085_9": "vanditvā attanā dinnadānaṃ āvajjamānā nivatti. Tāya ca pana kedāramariyādāya gamanamagge",
  "atk-s0502a0:2085_10": "ekasmiṃ bile ghoraviso sappo nipajji. So therassa kāsāyapaṭicchannaṃ jaṅghaṃ ḍaṃsituṃ",
  "atk-s0502a0:2085_11": "nāsakkhi. Itarā dānaṃ āvajjamānā nivattantī taṃ padesaṃ pāpuṇi. Sappo bilā nikkhamitvā",
  "atk-s0502a0:2085_12": "taṃ ḍaṃsitvā tattheva pātesi. Sā pasannacittena kālaṃ katvā tāvatiṃsabhavane tiṃsayojanike",
  "atk-s0502a0:2085_13": "kanakavimāne suttappabuddhā viya sabbālaṅkārapaṭimaṇḍitena tigāvutena attabhāvena",
  "atk-s0502a0:2085_14": "nibbatti. Sā dvādasayojanikaṃ ekaṃ dibbavatthaṃ nivāsetvā ekaṃ pārupitvā accharāsahassaparivutā",
  "atk-s0502a0:2085_15": "pubbakammapakāsanatthāya suvaṇṇalājabharitena olambakena suvaṇṇasarakena paṭimaṇḍite",
  "atk-s0502a0:2085_16": "vimānadvāre ṭhitā attano sampattiṃ oloketvā “kiṃ nu kho me katvā ayaṃ sampatti laddhā”ti",
  "atk-s0502a0:2085_17": "dibbena cakkhunā upadhārentī “ayyassa me mahākassapattherassa dinnalājanissandena",
  "atk-s0502a0:2085_18": "sā laddhā”ti aññāsi.",
  "atk-s0502a0:2086_0": "Sā evaṃ parittakena kammena evarūpaṃ sampattiṃ labhitvā “na dāni mayā pamajjituṃ",
  "atk-s0502a0:2086_1": "vaṭṭati, ayyassa vattapaṭivattaṃ katvā imaṃ sampattiṃ thāvaraṃ karissāmī”ti cintetvā",
  "atk-s0502a0:2086_2": "pātova kanakamayaṃ sammajjaniñceva kacavarachaḍḍanakañca pacchiṃ ādāya gantvā therassa",
  "atk-s0502a0:2086_3": "pariveṇaṃ sammajjitvā pānīyaparibhojanīyaṃ upaṭṭhāpesi. Thero taṃ disvā “kenaci daharena",
  "atk-s0502a0:2086_4": "vā sāmaṇerena vā vattaṃ kataṃ bhavissatī”ti sallakkhesi. Sā dutiyadivasepi tatheva",
  "atk-s0502a0:2086_5": "akāsi, theropi tatheva sallakkhesi. Tatiyadivase pana thero tassā sammajjanisaddaṃ",
  "atk-s0502a0:2086_6": "sutvā tālacchiddādīhi ca paviṭṭhaṃ sarīrobhāsaṃ disvā dvāraṃ vivaritvā “ko esa sammajjatī”ti",
  "atk-s0502a0:2086_7": "pucchi. “Ahaṃ, bhante, tumhākaṃ upaṭṭhāyikā lājadevadhītā”ti. “Nanu mayhaṃ evaṃnāmikā",
  "atk-s0502a0:2086_8": "upaṭṭhāyikā nāma natthī”ti. “Ahaṃ, bhante, sālikhettaṃ rakkhamānā lāje datvā pasannacittā",
  "atk-s0502a0:2086_9": "nivattantī sappena daṭṭhā kālaṃ katvā tāvatiṃsadevaloke uppannā, mayā ayyaṃ nissāya",
  "atk-s0502a0:2086_10": "ayaṃ sampatti laddhā, idānipi tumhākaṃ vattapaṭivattaṃ katvā ‘sampattiṃ thāvaraṃ",
  "atk-s0502a0:2086_11": "karissāmī’ti āgatāmhi, bhante”ti. “Hiyyopi parepi tayāvetaṃ ṭhānaṃ sammajjitaṃ, tayāva",
  "atk-s0502a0:2086_12": "pānīyabhojanīyaṃ upaṭṭhāpita”nti. “Āma, bhante”ti. “Apehi devadhīte, tayā kataṃ vattaṃ",
  "atk-s0502a0:2086_13": "kataṃva hotu, ito paṭṭhāya imaṃ ṭhānaṃ mā āgamī”ti. “Bhante, mā maṃ nāsetha, tumhākaṃ",
  "atk-s0502a0:2086_14": "vattaṃ katvā sampattiṃ me thiraṃ kātuṃ dethā”ti. “Apehi devadhīte, mā maṃ anāgate",
  "atk-s0502a0:2086_15": "cittabījaniṃ gahetvā nisinnehi dhammakathikehi ‘mahākassapattherassa kira ekā devadhītā",
  "atk-s0502a0:2086_16": "āgantvā vattapaṭivattaṃ katvā pānīyaparibhojanīyaṃ upaṭṭhāpesī’ti vattabbataṃ kari,",
  "atk-s0502a0:2086_17": "ito paṭṭhāya idha mā āgami, paṭikkamā”ti. Sā “mā maṃ, bhante, nāsethā”ti punappunaṃ",
  "atk-s0502a0:2086_18": "yāciyeva. Thero “nāyaṃ mama vacanaṃ suṇātī”ti cintetvā “tuvaṃ pamāṇaṃ na jānāsī”ti",
  "atk-s0502a0:2086_19": "accharaṃ pahari. Sā tattha saṇṭhātuṃ asakkontī ākāse uppatitvā añjaliṃ paggayha,",
  "atk-s0502a0:2086_20": "“bhante, mayā laddhasampattiṃ mā nāsetha, thāvaraṃ kātuṃ dethā”ti rodantī ākāse aṭṭhāsi.",
  "atk-s0502a0:2087_0": "Satthā jetavane gandhakuṭiyaṃ nisinnova tassā roditasaddaṃ sutvā obhāsaṃ pharitvā",
  "atk-s0502a0:2087_1": "devadhītāya sammukhe nisīditvā kathento viya “devadhīte mama puttassa kassapassa",
  "atk-s0502a0:2087_2": "saṃvarakaraṇameva bhāro, puññatthikānaṃ pana ‘ayaṃ no attho’ti sallakkhetvā puññakaraṇameva",
  "atk-s0502a0:2087_3": "bhāro. Puññakaraṇañhi idha ceva samparāye ca sukhamevā”ti vatvā anusandhiṃ ghaṭetvā",
  "atk-s0502a0:2087_4": "dhammaṃ desento imaṃ gāthamāha –",
  "atk-s0502a0:2088": "118.",
  "atk-s0502a0:2089": "“Puññañce puriso kayirā, kayirā naṃ punappunaṃ;",
  "atk-s0502a0:2090": "Tamhi chandaṃ kayirātha, sukho puññassa uccayo”ti.",
  "atk-s0502a0:2091_0": "Tassattho – sace puriso puññaṃ kareyya, “ekavāraṃ me puññaṃ kataṃ, alaṃ ettāvatā”ti",
  "atk-s0502a0:2091_1": "anoramitvā punappunaṃ karotheva. Tassa akaraṇakkhaṇepi tamhi puññe chandaṃ ruciṃ",
  "atk-s0502a0:2091_2": "ussāhaṃ karotheva. Kiṃ kāraṇā? Sukho puññassa uccayo. Puññassa hi uccayo vuḍḍhi idhalokaparalokasukhāvahanato sukhoti.",
  "atk-s0502a0:2092": "Desanāvasāne devadhītā pañcacattālīsayojanamatthake ṭhitāva sotāpattiphalaṃ pāpuṇīti.",
  "atk-s0502a0:2093": "Lājadevadhītāvatthu tatiyaṃ.",
  "atk-s0502a0:2094": "4. Anāthapiṇḍikaseṭṭhivatthu",
  "atk-s0502a0:2095": "Pāpopi passatī bhadranti imaṃ dhammadesanaṃ satthā jetavane viharanto anāthapiṇḍikaṃ ārabbha kathesi.",
  "atk-s0502a0:2096_0": "Anāthapiṇḍiko hi vihārameva uddissa catupaṇṇāsakoṭidhanaṃ buddhasāsane vikiritvā",
  "atk-s0502a0:2096_1": "satthari jetavane viharante devasikaṃ tīṇi mahāupaṭṭhānāni gacchati, gacchanto ca",
  "atk-s0502a0:2096_2": "“kiṃ nu kho ādāya āgatoti sāmaṇerā vā daharā vā hatthampi me olokeyyu”nti tucchahattho",
  "atk-s0502a0:2096_3": "nāma na gatapubbo. Pātova gacchanto yāguṃ gāhāpetvāva gacchati, katapātarāso sappinavanītādīni",
  "atk-s0502a0:2096_4": "bhesajjāni. Sāyanhasamaye mālāgandhavilepanavatthādīni gāhāpetvā gacchati. Evaṃ niccakālameva",
  "atk-s0502a0:2096_5": "divase divase dānaṃ datvā sīlaṃ rakkhati. Aparabhāge dhanaṃ parikkhayaṃ gacchati.",
  "atk-s0502a0:2096_6": "Vohārūpajīvinopissa hatthato aṭṭhārasakoṭidhanaṃ iṇaṃ gaṇhiṃsu, kulasantakāpissa",
  "atk-s0502a0:2096_7": "aṭṭhārasahiraññakoṭiyo, nadītīre nidahitvā ṭhapitā udakena kūle bhinne mahāsamuddaṃ",
  "atk-s0502a0:2096_8": "pavisiṃsu. Evamassa anupubbena dhanaṃ parikkhayaṃ agamāsi. So evaṃbhūtopi saṅghassa",
  "atk-s0502a0:2096_9": "dānaṃ detiyeva, paṇītaṃ pana katvā dātuṃ na sakkoti.",
  "atk-s0502a0:2097_0": "So ekadivasaṃ satthārā “dīyati pana te, gahapati, kule dāna”nti vutte “dīyati, bhante,",
  "atk-s0502a0:2097_1": "tañca kho kaṇājakaṃ bilaṅgadutiya”nti āha. Atha naṃ satthā, “gahapati, ‘lūkhaṃ dānaṃ",
  "atk-s0502a0:2097_2": "demī’ti mā cintayi. Cittasmiñhi paṇīte buddhādīnaṃ dinnadānaṃ lūkhaṃ nāma natthi,",
  "atk-s0502a0:2097_3": "apica tvaṃ aṭṭhannaṃ ariyapuggalānaṃ dānaṃ desi, ahaṃ pana velāmakāle sakalajambudīpaṃ",
  "atk-s0502a0:2097_4": "unnaṅgalaṃ katvā mahādānaṃ pavattayamānopi tisaraṇagatampi kañci nālatthaṃ, dakkhiṇeyyā",
  "atk-s0502a0:2097_5": "nāma evaṃ dullabhā. Tasmā ‘lūkhaṃ me dāna’nti mā cintayī”ti vatvā velāmasuttamassa",
  "atk-s0502a0:2097_6": "kathesi. Athassa dvārakoṭṭhake adhivatthā devatā satthari ceva satthusāvakesu ca",
  "atk-s0502a0:2097_7": "gehaṃ pavisantesu tesaṃ tejena saṇṭhātuṃ asakkontī, “yathā ime imaṃ gehaṃ na pavisanti,",
  "atk-s0502a0:2097_8": "tathā gahapatiṃ paribhindissāmī”ti taṃ vattukāmāpi issarakāle kiñci vattuṃ nāsakkhi,",
  "atk-s0502a0:2097_9": "idāni “panāyaṃ duggato gaṇhissati me vacana”nti rattibhāge seṭṭhissa sirigabbhaṃ",
  "atk-s0502a0:2097_10": "pavisitvā ākāse aṭṭhāsi. Atha seṭṭhi naṃ disvā “ko eso”ti āha. Ahaṃ te mahāseṭṭhi",
  "atk-s0502a0:2097_11": "catutthadvārakoṭṭhake adhivatthā devatā, tuyhaṃ ovādadānatthāya āgatāti. Tena hi",
  "atk-s0502a0:2097_12": "ovadehīti. Mahāseṭṭhi tayā pacchimakālaṃ anoloketvāva samaṇassa gotamassa sāsane",
  "atk-s0502a0:2097_13": "bahuṃ dhanaṃ vippakiṇṇaṃ, idāni duggato hutvāpi taṃ na muñcasiyeva, evaṃ vattamāno",
  "atk-s0502a0:2097_14": "katipāheneva ghāsacchādanamattampi na labhissasi, kiṃ te samaṇena gotamena, atipariccāgato",
  "atk-s0502a0:2097_15": "oramitvā kammante payojento kuṭumbaṃ saṇṭhāpehīti. Ayaṃ me tayā dinnaovādoti. Āma,",
  "atk-s0502a0:2097_16": "seṭṭhīti. Gaccha, nāhaṃ tādisīnaṃ satenapi sahassenapi satasahassenapi sakkā kampetuṃ,",
  "atk-s0502a0:2097_17": "ayuttaṃ te vuttaṃ, kaṃ tayā mama gehe vasamānāya, sīghaṃ sīghaṃ me gharā nikkhamāhīti.",
  "atk-s0502a0:2097_18": "Sā sotāpannassa ariyasāvakassa vacanaṃ sutvā ṭhātuṃ asakkontī dārake ādāya nikkhami,",
  "atk-s0502a0:2097_19": "nikkhamitvā ca pana aññattha vasanaṭṭhānaṃ alabhamānā “seṭṭhiṃ khamāpetvā tattheva",
  "atk-s0502a0:2097_20": "vasissāmī”ti nagarapariggāhakaṃ devaputtaṃ upasaṅkamitvā attanā katāparādhaṃ ācikkhitvā",
  "atk-s0502a0:2097_21": "“ehi, maṃ seṭṭhissa santikaṃ netvā khamāpetvā vasanaṭṭhānaṃ dāpehī”ti āha. So “ayuttaṃ",
  "atk-s0502a0:2097_22": "tayā vuttaṃ, nāhaṃ tassa santikaṃ gantuṃ ussahāmī”ti taṃ paṭikkhipi. Sā catunnaṃ",
  "atk-s0502a0:2097_23": "mahārājānaṃ santikaṃ gantvā tehipi paṭikkhittā sakkaṃ devarājānaṃ upasaṅkamitvā taṃ",
  "atk-s0502a0:2097_24": "pavattiṃ ācikkhitvā, “ahaṃ, deva, vasanaṭṭhānaṃ alabhamānā dārake hatthena gahetvā",
  "atk-s0502a0:2097_25": "anāthā vicarāmi, vasanaṭṭhānaṃ me dāpehī”ti suṭṭhutaraṃ yāci.",
  "atk-s0502a0:2098_0": "Atha naṃ so “ahampi tava kāraṇā seṭṭhiṃ vattuṃ na sakkhissāmi, ekaṃ pana te upāyaṃ",
  "atk-s0502a0:2098_1": "kathessāmī”ti āha. Sādhu, deva, kathehīti. Gaccha, seṭṭhino āyuttakavesaṃ gahetvā",
  "atk-s0502a0:2098_2": "seṭṭhissa hatthato paṇṇaṃ āropetvā vohārūpajīvīhi gahitaṃ aṭṭhārasakoṭidhanaṃ attano",
  "atk-s0502a0:2098_3": "ānubhāvena sodhetvā tucchagabbhe pūretvā mahāsamuddaṃ paviṭṭhaṃ aṭṭhārasakoṭidhanaṃ",
  "atk-s0502a0:2098_4": "atthi, aññampi asukaṭṭhāne nāma assāmikaṃ aṭṭhārasakoṭidhanaṃ atthi, taṃ sabbaṃ saṃharitvā",
  "atk-s0502a0:2098_5": "tassa tucchagabbhe pūretvā daṇḍakammaṃ katvā khamāpehīti. Sā “sādhu, devā”ti vuttanayeneva",
  "atk-s0502a0:2098_6": "taṃ sabbaṃ katvā puna tassa sirigabbhaṃ obhāsayamānā ākāse ṭhatvā “ko eso”ti vutte",
  "atk-s0502a0:2098_7": "ahaṃ te catutthadvārakoṭṭhake adhivatthā andhabāladevatā, mayā andhabālatāya yaṃ",
  "atk-s0502a0:2098_8": "tumhākaṃ santike kathitaṃ, taṃ me khamatha. Sakkassa hi me vacanena catupaṇṇāsakoṭidhanaṃ",
  "atk-s0502a0:2098_9": "saṃharitvā tucchagabbhapūraṇaṃ daṇḍakammaṃ kataṃ, vasanaṭṭhānaṃ alabhamānā kilamāmīti.",
  "atk-s0502a0:2098_10": "Anāthapiṇḍiko cintesi – “ayaṃ devatā ‘daṇḍakammañca me kata’nti vadati, attano ca",
  "atk-s0502a0:2098_11": "dosaṃ paṭijānāti, sammāsambuddhassa naṃ dassessāmī”ti. So taṃ satthu santikaṃ netvā",
  "atk-s0502a0:2098_12": "tāya katakammaṃ sabbaṃ ārocesi. Devatā satthu pādesu sirasā nipatitvā, “bhante, yaṃ",
  "atk-s0502a0:2098_13": "mayā andhabālatāya tumhākaṃ guṇe ajānitvā pāpakaṃ vacanaṃ vuttaṃ, taṃ me khamathā”ti",
  "atk-s0502a0:2098_14": "satthāraṃ khamāpetvā mahāseṭṭhiṃ khamāpesi. Satthā kalyāṇapāpakānaṃ kammānaṃ vipākavasena",
  "atk-s0502a0:2098_15": "seṭṭhiñceva devatañca ovadanto “idha, gahapati, pāpapuggalopi yāva pāpaṃ na paccati,",
  "atk-s0502a0:2098_16": "tāva bhadrampi passati. Yadā panassa pāpaṃ paccati, tadā pāpameva passati. Bhadrapuggalopi",
  "atk-s0502a0:2098_17": "yāva bhadraṃ na paccati, tāva pāpāni passati. Yadā panassa bhadraṃ paccati, tadā",
  "atk-s0502a0:2098_18": "bhadrameva passatī”ti vatvā anusandhiṃ ghaṭetvā dhammaṃ desento imā gāthā abhāsi –",
  "atk-s0502a0:2099": "119.",
  "atk-s0502a0:2100": "“Pāpopi passatī bhadraṃ, yāva pāpaṃ na paccati;",
  "atk-s0502a0:2101": "Yadā ca paccatī pāpaṃ, atha pāpo pāpāni passati.",
  "atk-s0502a0:2102": "120.",
  "atk-s0502a0:2103": "“Bhadropi passatī pāpaṃ, yāva bhadraṃ na paccati;",
  "atk-s0502a0:2104": "Yadā ca paccatī bhadraṃ, atha bhadro bhadrāni passatī”ti.",
  "atk-s0502a0:2105_0": "Tattha pāpoti kāyaduccaritādinā pāpakammena yuttapuggalo. Sopi hi purimasucaritānubhāvena",
  "atk-s0502a0:2105_1": "nibbattaṃ sukhaṃ anubhavamāno bhadrampi passati. Yāva pāpaṃ na paccatīti yāvassa",
  "atk-s0502a0:2105_2": "taṃ pāpakammaṃ diṭṭhadhamme vā samparāye vā vipākaṃ na deti. Yadā panassa taṃ diṭṭhadhamme",
  "atk-s0502a0:2105_3": "vā samparāye vā vipākaṃ deti, atha diṭṭhadhamme vividhā kammakāraṇā, samparāye ca",
  "atk-s0502a0:2105_4": "apāyadukkhaṃ anubhonto so pāpo pāpāniyeva passati. Dutiyagāthāyapi kāyasucaritādinā",
  "atk-s0502a0:2105_5": "bhadrakammena yutto bhadro. Sopi hi purimaduccaritānubhāvena nibbattaṃ dukkhaṃ anubhavamāno",
  "atk-s0502a0:2105_6": "pāpaṃ passati. Yāva bhadraṃ na paccatīti yāvassa taṃ bhadraṃ kammaṃ diṭṭhadhamme",
  "atk-s0502a0:2105_7": "vā samparāye vā vipākaṃ na deti. Yadā pana taṃ vipākaṃ deti, atha diṭṭhadhamme lābhasakkārādisukhaṃ,",
  "atk-s0502a0:2105_8": "samparāye ca dibbasampattisukhaṃ anubhavamāno so bhadro bhadrāniyeva passatīti.",
  "atk-s0502a0:2106": "Desanāvasāne sā devatā sotāpattiphale patiṭṭhahi, sampattaparisāyapi sātthikā dhammadesanā ahosīti.",
  "atk-s0502a0:2107": "Anāthapiṇḍikaseṭṭhivatthu catutthaṃ.",
  "atk-s0502a0:2108": "5. Asaññataparikkhārabhikkhuvatthu",
  "atk-s0502a0:2109": "Māvamaññetha pāpassāti imaṃ dhammadesanaṃ satthā jetavane viharanto ekaṃ asaññataparikkhāraṃ bhikkhuṃ ārabbha kathesi.",
  "atk-s0502a0:2110_0": "So kira yaṃ kiñci mañcapīṭhādibhedaṃ parikkhāraṃ bahi paribhuñjitvā tattheva chaḍḍeti.",
  "atk-s0502a0:2110_1": "Parikkhāro vassenapi ātapenapi upacikādīhipi vinassati. So bhikkhūhi “nanu, āvuso,",
  "atk-s0502a0:2110_2": "parikkhāro nāma paṭisāmitabbo”ti vutte “appakaṃ mayā kataṃ, āvuso, etaṃ, na etassa",
  "atk-s0502a0:2110_3": "cittaṃ atthi, na pitta”nti vatvā tatheva karoti. Bhikkhū tassa kiriyaṃ satthu ārocesuṃ.",
  "atk-s0502a0:2110_4": "Satthā taṃ pakkosāpetvā “saccaṃ kira tvaṃ bhikkhu evaṃ karosī”ti pucchi. So satthārā",
  "atk-s0502a0:2110_5": "pucchitopi “kiṃ etaṃ bhagavā appakaṃ mayā kataṃ, na tassa cittaṃ atthi, nāssa pitta”nti",
  "atk-s0502a0:2110_6": "tatheva avamaññanto āha. Atha naṃ satthā “bhikkhūhi evaṃ kātuṃ na vaṭṭati, pāpakammaṃ",
  "atk-s0502a0:2110_7": "nāma ‘appaka’nti na avamaññitabbaṃ. Ajjhokāse ṭhapitañhi vivaṭamukhaṃ bhājanaṃ deve",
  "atk-s0502a0:2110_8": "vassante kiñcāpi ekabindunā na pūrati, punappunaṃ vassante pana pūrateva, evamevaṃ",
  "atk-s0502a0:2110_9": "pāpaṃ karonto puggalo anupubbena mahantaṃ pāparāsiṃ karotī”ti vatvā anusandhiṃ ghaṭetvā",
  "atk-s0502a0:2110_10": "dhammaṃ desento imaṃ gāthamāha –",
  "atk-s0502a0:2111": "121.",
  "atk-s0502a0:2112": "“Māvamaññetha pāpassa, na mandaṃ āgamissati;",
  "atk-s0502a0:2113": "Udabindunipātena, udakumbhopi pūrati;",
  "atk-s0502a0:2114": "Bālo pūrati pāpassa, thokaṃ thokampi ācina”nti.",
  "atk-s0502a0:2115_0": "Tattha māvamaññethāti na avajāneyya. Pāpassāti pāpaṃ. Na mandaṃ āgamissatīti “appamattakaṃ",
  "atk-s0502a0:2115_1": "me pāpakaṃ kataṃ, kadā etaṃ vipaccissatī”ti evaṃ pāpaṃ nāvajāneyyāti attho. Udakumbhopīti",
  "atk-s0502a0:2115_2": "deve vassante mukhaṃ vivaritvā ṭhapitaṃ yaṃ kiñci kulālabhājanaṃ yathā taṃ ekekassāpi",
  "atk-s0502a0:2115_3": "udakabinduno nipātena anupubbena pūrati, evaṃ bālapuggalo thokaṃ thokampi pāpaṃ ācinanto",
  "atk-s0502a0:2115_4": "karonto vaḍḍhento pāpassa pūratiyevāti attho.",
  "atk-s0502a0:2116": "Desanāvasāne bahū sotāpattiphalādīni pāpuṇiṃsu. Satthāpi “ajjhokāse seyyaṃ santharitvā paṭipākatikaṃ akaronto imaṃ nāma āpattimāpajjatī”ti sikkhāpadaṃ paññāpesīti.",
  "atk-s0502a0:2117": "Asaññataparikkhārabhikkhuvatthu pañcamaṃ.",
  "atk-s0502a0:2118": "6. Biḷālapādakaseṭṭhivatthu",
  "atk-s0502a0:2119": "Māvamaññetha puññassāti imaṃ dhammadesanaṃ satthā jetavane viharanto biḷālapādakaseṭṭhiṃ ārabbha kathesi.",
  "atk-s0502a0:2120": "Ekasmiñhi samaye sāvatthivāsino vaggabandhanena buddhappamukhassa bhikkhusaṅghassa dānaṃ denti. Athekadivasaṃ satthā anumodanaṃ karonto evamāha –",
  "atk-s0502a0:2121_0": "“Upāsakā idhekacco attanāva dānaṃ deti, paraṃ na samādapeti. So nibbattanibbattaṭṭhāne",
  "atk-s0502a0:2121_1": "bhogasampadaṃ labhati, no parivārasampadaṃ. Ekacco attanā dānaṃ na deti, paraṃ samādapeti.",
  "atk-s0502a0:2121_2": "So nibbattanibbattaṭṭhāne parivārasampadaṃ labhati, no bhogasampadaṃ. Ekacco attanā",
  "atk-s0502a0:2121_3": "ca na deti, parañca na samādapeti. So nibbattanibbattaṭṭhāne neva bhogasampadaṃ labhati,",
  "atk-s0502a0:2121_4": "na parivārasampadaṃ, vighāsādo hutvā vicarati. Ekacco attanā ca deti, parañca samādapeti.",
  "atk-s0502a0:2121_5": "So nibbattanibbattaṭṭhāne bhogasampadañceva labhati, parivārasampadañcā”ti.",
  "atk-s0502a0:2122_0": "Atheko paṇḍitapuriso taṃ dhammadesanaṃ sutvā “aho acchariyamidaṃ kāraṇaṃ, ahaṃ dāni",
  "atk-s0502a0:2122_1": "ubhayasampattisaṃvattanikaṃ kammaṃ karissāmī”ti cintetvā satthāraṃ uṭṭhāya gamanakāle",
  "atk-s0502a0:2122_2": "āha – “bhante, sve amhākaṃ bhikkhaṃ gaṇhathā”ti. Kittakehi pana te bhikkhūhi atthoti?",
  "atk-s0502a0:2122_3": "Sabbabhikkhūhi, bhanteti. Satthā adhivāsesi. Sopi gāmaṃ pavisitvā, “ammatātā, mayā",
  "atk-s0502a0:2122_4": "svātanāya buddhappamukho bhikkhusaṅgho nimantito, yo yattakānaṃ bhikkhūnaṃ sakkoti,",
  "atk-s0502a0:2122_5": "so tattakānaṃ yāguādīnaṃ atthāya taṇḍulādīni detu, ekasmiṃ ṭhāne pacāpetvā dānaṃ",
  "atk-s0502a0:2122_6": "dassāmā”ti ugghosento vicari.",
  "atk-s0502a0:2123_0": "Atha naṃ eko seṭṭhi attano āpaṇadvāraṃ sampattaṃ disvā “ayaṃ attano pahonake bhikkhū",
  "atk-s0502a0:2123_1": "animantetvā pana sakalagāmaṃ samādapento vicaratī”ti kujjhitvā “tayā gahitabhājanaṃ",
  "atk-s0502a0:2123_2": "āharā”ti tīhi aṅgulīhi gahetvā thoke taṇḍule adāsi, tathā mugge, tathā māseti. So",
  "atk-s0502a0:2123_3": "tato paṭṭhāya biḷālapādakaseṭṭhi nāma jāto, sappiphāṇitādīni dentopi karaṇḍaṃ kuṭe",
  "atk-s0502a0:2123_4": "pakkhipitvā ekato koṇaṃ katvā binduṃ binduṃ paggharāyanto thokathokameva adāsi. Upāsako",
  "atk-s0502a0:2123_5": "avasesehi dinnaṃ ekato katvā iminā dinnaṃ visuṃyeva aggahesi. So seṭṭhi tassa kiriyaṃ",
  "atk-s0502a0:2123_6": "disvā “kiṃ nu kho esa mayā dinnaṃ visuṃ gaṇhātī”ti cintetvā tassa pacchato pacchato",
  "atk-s0502a0:2123_7": "ekaṃ cūḷupaṭṭhākaṃ pahiṇi “gaccha, yaṃ esa karoti, taṃ jānāhī”ti. So gantvā “seṭṭhissa",
  "atk-s0502a0:2123_8": "mahapphalaṃ hotū”ti yāgubhattapūvānaṃ atthāya ekaṃ dve taṇḍule pakkhipitvā muggamāsepi",
  "atk-s0502a0:2123_9": "telaphāṇitādibindūnipi sabbabhājanesu pakkhipi. Cūḷupaṭṭhāko gantvā seṭṭhissa ārocesi.",
  "atk-s0502a0:2123_10": "Taṃ sutvā seṭṭhi cintesi – “sace me so parisamajjhe avaṇṇaṃ bhāsissati, mama nāme",
  "atk-s0502a0:2123_11": "gahitamatteyeva naṃ paharitvā māressāmī”ti nivāsanantare churikaṃ bandhitvā punadivase",
  "atk-s0502a0:2123_12": "gantvā bhattagge aṭṭhāsi. So puriso buddhappamukhaṃ bhikkhusaṅghaṃ parivisitvā bhagavantaṃ",
  "atk-s0502a0:2123_13": "āha – “bhante, mayā mahājanaṃ samādapetvā imaṃ dānaṃ dinnaṃ, tattha samādapitamanussā",
  "atk-s0502a0:2123_14": "attano attano balena bahūnipi thokānipi taṇḍulādīni adaṃsu, tesaṃ sabbesaṃ mahapphalaṃ",
  "atk-s0502a0:2123_15": "hotū”ti. Taṃ sutvā so seṭṭhi cintesi – “ahaṃ ‘asukena nāma accharāya gaṇhitvā taṇḍulādīni",
  "atk-s0502a0:2123_16": "dinnānīti mama nāme gahitamatte imaṃ māressāmī’ti āgato, ayaṃ pana sabbasaṅgāhikaṃ",
  "atk-s0502a0:2123_17": "katvā ‘yehipi nāḷiādīhi minitvā dinnaṃ, yehipi accharāya gahetvā dinnaṃ, sabbesaṃ",
  "atk-s0502a0:2123_18": "mahapphalaṃ hotū’ti vadati. Sacāhaṃ evarūpaṃ na khamāpessāmi, devadaṇḍo mama matthake",
  "atk-s0502a0:2123_19": "patissatī”ti. So tassa pādamūle nipajjitvā “khamāhi me, sāmī”ti āha. “Kiṃ ida”nti",
  "atk-s0502a0:2123_20": "ca tena vutte sabbaṃ taṃ pavattiṃ ārocesi. Taṃ kiriyaṃ disvā satthā “kiṃ ida”nti",
  "atk-s0502a0:2123_21": "dānaveyyāvaṭikaṃ pucchi. So atītadivasato paṭṭhāya sabbaṃ taṃ pavattiṃ ārocesi. Atha",
  "atk-s0502a0:2123_22": "naṃ satthā “evaṃ kira seṭṭhī”ti pucchitvā, “āma, bhante”ti vutte, “upāsaka, puññaṃ",
  "atk-s0502a0:2123_23": "nāma ‘appaka’nti na avamaññitabbaṃ, mādisassa buddhappamukhassa bhikkhusaṅghassa",
  "atk-s0502a0:2123_24": "dānaṃ datvā ‘appaka’nti na avamaññitabbaṃ. Paṇḍitamanussā hi puññaṃ karontā vivaṭabhājanaṃ",
  "atk-s0502a0:2123_25": "viya udakena anukkamena puññena pūrantiyevā”ti vatvā anusandhiṃ ghaṭetvā dhammaṃ",
  "atk-s0502a0:2123_26": "desento imaṃ gāthamāha –",
  "atk-s0502a0:2124": "122.",
  "atk-s0502a0:2125": "“Māvamaññetha puññassa, na mandaṃ āgamissati;",
  "atk-s0502a0:2126": "Udabindunipātena, udakumbhopi pūrati;",
  "atk-s0502a0:2127": "Dhīro pūrati puññassa, thokaṃ thokampi ācina”nti.",
  "atk-s0502a0:2128_0": "Tassattho – paṇḍitamanusso puññaṃ katvā “appakamattaṃ mayā kataṃ, na mandaṃ vipākavasena",
  "atk-s0502a0:2128_1": "āgamissati, evaṃ parittakaṃ kammaṃ kahaṃ maṃ dakkhissati, ahaṃ vā taṃ kahaṃ dakkhissāmi,",
  "atk-s0502a0:2128_2": "kadā etaṃ vipaccissatī”ti evaṃ puññaṃ māvamaññetha na avajāneyya. Yathā hi nirantaraṃ",
  "atk-s0502a0:2128_3": "udabindunipātena vivaritvā ṭhapitaṃ kulālabhājanaṃ pūrati, evaṃ dhīro paṇḍitapuriso",
  "atk-s0502a0:2128_4": "thokaṃ thokampi puññaṃ ācinanto puññassa pūratīti.",
  "atk-s0502a0:2129": "Desanāvasāne so seṭṭhi sotāpattiphalaṃ pāpuṇi, sampattaparisāyapi sātthikā dhammadesanā ahosīti.",
  "atk-s0502a0:2130": "Biḷālapādakaseṭṭhivatthu chaṭṭhaṃ.",
  "atk-s0502a0:2131": "7. Mahādhanavāṇijavatthu",
  "atk-s0502a0:2132": "Vāṇijovāti imaṃ dhammadesanaṃ satthā jetavane viharanto mahādhanavāṇijaṃ ārabbha kathesi.",
  "atk-s0502a0:2133_0": "Tassa kira vāṇijassa gehe pañcasatā corā otāraṃ gavesamānā otāraṃ na labhiṃsu. Aparena",
  "atk-s0502a0:2133_1": "samayena vāṇijo pañca sakaṭasatāni bhaṇḍassa pūretvā bhikkhūnaṃ ārocāpesi – “ahaṃ",
  "atk-s0502a0:2133_2": "asukaṭṭhānaṃ nāma vāṇijjatthāya gacchāmi, ye, ayyā, taṃ ṭhānaṃ gantukāmā, te nikkhamantu,",
  "atk-s0502a0:2133_3": "magge bhikkhāya na kilamissantī”ti. Taṃ sutvā pañcasatā bhikkhū tena saddhiṃ maggaṃ",
  "atk-s0502a0:2133_4": "paṭipajjiṃsu. Tepi corā “so kira vāṇijo nikkhanto”ti gantvā aṭaviyaṃ aṭṭhaṃsu. Vāṇijopi",
  "atk-s0502a0:2133_5": "gantvā aṭavimukhe ekasmiṃ gāme vāsaṃ katvā dve tayopi divase goṇasakaṭādīni saṃvidahi,",
  "atk-s0502a0:2133_6": "tesaṃ pana bhikkhūnaṃ nibaddhaṃ bhikkhaṃ detiyeva. Corā tasmiṃ aticirāyante “gaccha,",
  "atk-s0502a0:2133_7": "tassa nikkhamanadivasaṃ ñatvā ehī”ti ekaṃ purisaṃ pahiṇiṃsu. So taṃ gāmaṃ gantvā",
  "atk-s0502a0:2133_8": "ekaṃ sahāyakaṃ pucchi – “kadā vāṇijo nikkhamissatī”ti. So “dvīhatīhaccayenā”ti vatvā",
  "atk-s0502a0:2133_9": "“kimatthaṃ pana pucchasī”ti āha. Athassa so “mayaṃ pañcasatā corā etassatthāya aṭaviyaṃ",
  "atk-s0502a0:2133_10": "ṭhitā”ti ācikkhi. Itaro “tena hi gaccha, sīghaṃ nikkhamissatī”ti taṃ uyyojetvā, “kiṃ",
  "atk-s0502a0:2133_11": "nu kho core vāremi, udāhu vāṇija”nti cintetvā, “kiṃ me corehi, vāṇijaṃ nissāya pañcasatā",
  "atk-s0502a0:2133_12": "bhikkhū jīvanti, vāṇijassa saññaṃ dassāmī”ti so tassa santikaṃ gantvā “kadā gamissathā”ti",
  "atk-s0502a0:2133_13": "pucchitvā “tatiyadivase”ti vutte mayhaṃ vacanaṃ karotha, aṭaviyaṃ kira tumhākaṃ atthāya",
  "atk-s0502a0:2133_14": "pañcasatā corā ṭhitā, mā tāva gamitthāti. Tvaṃ kathaṃ jānāsīti? Tesaṃ antare mama",
  "atk-s0502a0:2133_15": "sahāyo atthi, tassa me kathāya ñātanti. “Tena hi ‘kiṃ me etto gatenā’ti nivattitvā",
  "atk-s0502a0:2133_16": "gehameva gamissāmī”ti āha. Tasmiṃ cirāyante puna tehi corehi pesito puriso āgantvā",
  "atk-s0502a0:2133_17": "taṃ sahāyakaṃ pucchitvā taṃ pavattiṃ sutvā “nivattitvā gehameva kira gamissatī”ti",
  "atk-s0502a0:2133_18": "gantvā corānaṃ ārocesi. Taṃ sutvā corā tato nikkhamitvā itarasmiṃ magge aṭṭhaṃsu,",
  "atk-s0502a0:2133_19": "tasmiṃ cirayante punapi te corā tassa santikaṃ purisaṃ pesesuṃ. So tesaṃ tattha ṭhitabhāvaṃ",
  "atk-s0502a0:2133_20": "ñatvā puna vāṇijassa ārocesi. Vāṇijo “idhāpi me vekallaṃ natthi, evaṃ sante neva",
  "atk-s0502a0:2133_21": "etto gamissāmi, na ito, idheva bhavissāmī”ti bhikkhūnaṃ santikaṃ gantvā āha – “bhante,",
  "atk-s0502a0:2133_22": "corā kira maṃ vilumpitukāmā magge ṭhitā, ‘puna nivattissatī’ti sutvā itarasmiṃ magge",
  "atk-s0502a0:2133_23": "ṭhitā, ahaṃ etto vā ito vā agantvā thokaṃ idheva bhavissāmi, bhadantā idheva vasitukāmā",
  "atk-s0502a0:2133_24": "vasantu, gantukāmā attano ruciṃ karontū”ti. Bhikkhū “evaṃ sante mayaṃ nivattissāmā”ti",
  "atk-s0502a0:2133_25": "vāṇijaṃ āpucchitvā punadeva sāvatthiṃ gantvā satthāraṃ vanditvā nisīdiṃsu. Satthā",
  "atk-s0502a0:2133_26": "“kiṃ, bhikkhave, mahādhanavāṇijena saddhiṃ na gamitthā”ti pucchitvā “āma, bhante,",
  "atk-s0502a0:2133_27": "mahādhanavāṇijassa vilumpanatthāya dvīsupi maggesu corā pariyuṭṭhiṃsu, tena so tattheva",
  "atk-s0502a0:2133_28": "ṭhito, mayaṃ pana taṃ āpucchitvā āgatā”ti vutte, “bhikkhave, mahādhanavāṇijo corānaṃ",
  "atk-s0502a0:2133_29": "atthitāya maggaṃ parivajjati, jīvitukāmo viya puriso halāhalaṃ visaṃ parivajjeti,",
  "atk-s0502a0:2133_30": "bhikkhunāpi ‘tayo bhavā corehi pariyuṭṭhitamaggasadisā’ti ñatvā pāpaṃ parivajjetuṃ",
  "atk-s0502a0:2133_31": "vaṭṭatī”ti vatvā anusandhiṃ ghaṭetvā dhammaṃ desento imaṃ gāthamāha –",
  "atk-s0502a0:2134": "123.",
  "atk-s0502a0:2135": "“Vāṇijova bhayaṃ maggaṃ, appasattho mahaddhano;",
  "atk-s0502a0:2136": "Visaṃ jīvitukāmova, pāpāni parivajjaye”ti.",
  "atk-s0502a0:2137_0": "Tattha bhayanti bhāyitabbaṃ, corehi pariyuṭṭhitattā sappaṭibhayanti attho. Idaṃ vuttaṃ",
  "atk-s0502a0:2137_1": "hoti – yathā mahādhanavāṇijo appasattho sappaṭibhayaṃ maggaṃ, yathā ca jīvitukāmo",
  "atk-s0502a0:2137_2": "halāhalaṃ visaṃ parivajjeti, evaṃ paṇḍito bhikkhu appamattakānipi pāpāni parivajjeyyāti.",
  "atk-s0502a0:2138": "Desanāvasāne te bhikkhū saha paṭisambhidāhi arahattaṃ pāpuṇiṃsu, sampattamahājanassāpi sātthikā dhammadesanā ahosīti.",
  "atk-s0502a0:2139": "Mahādhanavāṇijavatthu sattamaṃ.",
  "atk-s0502a0:2140": "8. Kukkuṭamittanesādavatthu",
  "atk-s0502a0:2141": "Pāṇimhi ceti imaṃ dhammadesanaṃ satthā veḷuvane viharanto kukkuṭamittaṃ nāma nesādaṃ ārabbha kathesi.",
  "atk-s0502a0:2142_0": "Rājagahe kira ekā seṭṭhidhītā vayappattā sattabhūmikapāsādassa upari sirigabbhe ārakkhaṇatthāya",
  "atk-s0502a0:2142_1": "ekaṃ paricārikaṃ datvā mātāpitūhi vāsiyamānā ekadivasaṃ sāyanhasamaye vātapānena",
  "atk-s0502a0:2142_2": "antaravīthiṃ olokentī pañca pāsasatāni pañca sūlasatāni ādāya mige vadhitvā jīvamānaṃ",
  "atk-s0502a0:2142_3": "ekaṃ kukkuṭamittaṃ nāma nesādaṃ pañca migasatāni vadhitvā tesaṃ maṃsena mahāsakaṭaṃ",
  "atk-s0502a0:2142_4": "pūretvā sakaṭadhure nisīditvā maṃsavikkiṇanatthāya nagaraṃ pavisantaṃ disvā tasmiṃ",
  "atk-s0502a0:2142_5": "paṭibaddhacittā paricārikāya hatthe paṇṇākāraṃ datvā “gaccha, etassa paṇṇākāraṃ datvā",
  "atk-s0502a0:2142_6": "gamanakālaṃ ñatvā ehī”ti pesesi. Sā gantvā tassa paṇṇākāraṃ datvā pucchi – “kadā",
  "atk-s0502a0:2142_7": "gamissasī”ti? So “ajja maṃsaṃ vikkiṇitvā pātova asukadvārena nāma nikkhamitvā gamissāmī”ti",
  "atk-s0502a0:2142_8": "āha. Sā tena kathitakathaṃ sutvā āgantvā tassā ārocesi. Seṭṭhidhītā attanā gahetabbayuttakaṃ",
  "atk-s0502a0:2142_9": "vatthābharaṇajātaṃ saṃvidahitvā pātova malinavatthaṃ nivāsetvā kuṭaṃ ādāya dāsīhi",
  "atk-s0502a0:2142_10": "saddhiṃ udakatitthaṃ gacchantī viya nikkhamitvā taṃ ṭhānaṃ gantvā tassāgamanaṃ olokentī",
  "atk-s0502a0:2142_11": "aṭṭhāsi. Sopi pātova sakaṭaṃ pājento nikkhami. Sā tassa pacchato pacchato pāyāsi.",
  "atk-s0502a0:2142_12": "So taṃ disvā “ahaṃ taṃ ‘asukassa nāma dhītā’ti na jānāmi, mā maṃ anubandhi, ammā”ti",
  "atk-s0502a0:2142_13": "āha. Na maṃ tvaṃ pakkosasi, ahaṃ attano dhammatāya āgacchāmi, tvaṃ tuṇhī hutvā attano",
  "atk-s0502a0:2142_14": "sakaṭaṃ pājehīti. So punappunaṃ taṃ nivāretiyeva. Atha naṃ sā āha – “sāmi, sirī nāma",
  "atk-s0502a0:2142_15": "attano santikaṃ āgacchantī nivāretuṃ na vaṭṭatī”ti. So tassā nissaṃsayena āgamanakāraṇaṃ",
  "atk-s0502a0:2142_16": "ñatvā taṃ sakaṭaṃ āropetvā agamāsi. Tassā mātāpitaro ito cito ca pariyesāpetvā apassantā",
  "atk-s0502a0:2142_17": "“matā bhavissatī”ti matakabhattaṃ kariṃsu. Sāpi tena saddhiṃ saṃvāsamanvāya paṭipāṭiyā",
  "atk-s0502a0:2142_18": "satta putte vijāyitvā te vayappatte gharabandhanena bandhi.",
  "atk-s0502a0:2143_0": "Athekadivasaṃ satthā paccūsasamaye lokaṃ volokento kukkuṭamittaṃ saputtaṃ sasuṇisaṃ",
  "atk-s0502a0:2143_1": "attano ñāṇajālassa anto paviṭṭhaṃ disvā, “kiṃ nu kho eta”nti upadhārento tesaṃ pannarasannampi",
  "atk-s0502a0:2143_2": "sotāpattimaggassa upanissayaṃ disvā pātova pattacīvaraṃ ādāya tassa pāsaṭṭhānaṃ agamāsi.",
  "atk-s0502a0:2143_3": "Taṃ divasaṃ pāse baddho ekamigopi nāhosi. Satthā tassa pāsamūle padavalañjaṃ dassetvā",
  "atk-s0502a0:2143_4": "purato ekassa gumbassa heṭṭhā chāyāyaṃ nisīdi. Kukkuṭamitto pātova dhanuṃ ādāya pāsaṭṭhānaṃ",
  "atk-s0502a0:2143_5": "gantvā ādito paṭṭhāya pāse olokayamāno pāse baddhaṃ ekampi migaṃ adisvā satthu padavalañjaṃ",
  "atk-s0502a0:2143_6": "addasa. Athassa etadahosi – “ko mayhaṃ baddhamige mocento vicaratī”ti. So satthari",
  "atk-s0502a0:2143_7": "āghātaṃ bandhitvā gacchanto gumbamūle nisinnaṃ satthāraṃ disvā, “iminā mama migā",
  "atk-s0502a0:2143_8": "mocitā bhavissanti, māressāmi na”nti dhanuṃ ākaḍḍhi. Satthā dhanuṃ ākaḍḍhituṃ datvā",
  "atk-s0502a0:2143_9": "vissajjetuṃ nādāsi. So saraṃ vissajjetumpi oropetumpi asakkonto phāsukāhi bhijjantīhi",
  "atk-s0502a0:2143_10": "viya mukhato kheḷena paggharantena kilantarūpo aṭṭhāsi. Athassa puttā gehaṃ gantvā",
  "atk-s0502a0:2143_11": "“pitā no cirāyati, kiṃ nu kho eta”nti vatvā “gacchatha, tātā, pitu santika”nti mātarā",
  "atk-s0502a0:2143_12": "pesitā dhanūni ādāya gantvā pitaraṃ tathāṭhitaṃ disvā “ayaṃ no pitu paccāmitto bhavissatī”ti",
  "atk-s0502a0:2143_13": "sattapi janā dhanūni ākaḍḍhitvā buddhānubhāvena yathā nesaṃ pitā ṭhito, tatheva aṭṭhaṃsu.",
  "atk-s0502a0:2143_14": "Atha nesaṃ mātā “kiṃ nu kho me puttāpi cirāyantī”ti vatvā sattahi suṇisāhi saddhiṃ",
  "atk-s0502a0:2143_15": "gantvā te tathāṭhite disvā “kassa nu kho ime dhanūni ākaḍḍhitvā ṭhitā”ti olokentī",
  "atk-s0502a0:2143_16": "satthāraṃ disvā bāhā paggayha – “mā me pitaraṃ nāsetha, mā me pitaraṃ nāsethā”ti",
  "atk-s0502a0:2143_17": "mahāsaddamakāsi. Kukkuṭamitto taṃ saddaṃ sutvā cintesi – “naṭṭho vatamhi, sasuro",
  "atk-s0502a0:2143_18": "kira me esa, aho mayā bhāriyaṃ kammaṃ kata”nti. Puttāvissa “ayyako kira no esa, aho",
  "atk-s0502a0:2143_19": "bhāriyaṃ kammaṃ kata”nti cintayiṃsu. Kukkuṭamitto “ayaṃ sasuro me”ti mettacittaṃ",
  "atk-s0502a0:2143_20": "upaṭṭhapesi, puttāpissa “ayyako no”ti mettacittaṃ upaṭṭhapesuṃ. Atha te nesaṃ mātā",
  "atk-s0502a0:2143_21": "seṭṭhidhītā “khippaṃ dhanūni chaḍḍetvā pitaraṃ me khamāpethā”ti āha.",
  "atk-s0502a0:2144_0": "Satthā tesaṃ muducittataṃ ñatvā dhanuṃ otāretuṃ adāsi. Te sabbe satthāraṃ vanditvā",
  "atk-s0502a0:2144_1": "“khamatha no, bhante”ti khamāpetvā ekamantaṃ nisīdiṃsu. Atha nesaṃ satthā anupubbiṃ",
  "atk-s0502a0:2144_2": "kathaṃ kathesi. Desanāvasāne kukkuṭamitto saddhiṃ puttehi ceva suṇisāhi ca attapañcadasamo",
  "atk-s0502a0:2144_3": "sotāpattiphale patiṭṭhahi. Satthā piṇḍāya caritvā pacchābhattaṃ vihāraṃ agamāsi.",
  "atk-s0502a0:2144_4": "Atha naṃ ānandatthero pucchi – “bhante, kahaṃ gamitthā”ti. Kukkuṭamittassa santikaṃ,",
  "atk-s0502a0:2144_5": "ānandāti. Pāṇātipātakammassa vo, bhante, akārako katoti. Āmānanda, so attapañcadasamo",
  "atk-s0502a0:2144_6": "acalasaddhāya patiṭṭhāya tīsu ratanesu nikkaṅkho hutvā pāṇātipātakammassa akārako",
  "atk-s0502a0:2144_7": "jātoti. Bhikkhū āhaṃsu – “nanu, bhante, bhariyāpissa atthī”ti. Āma, bhikkhave, sā",
  "atk-s0502a0:2144_8": "kulagehe kumārikā hutvā sotāpattiphalaṃ pattāti. Bhikkhū kathaṃ samuṭṭhāpesuṃ “kukkuṭamittassa",
  "atk-s0502a0:2144_9": "kira bhariyā kumārikakāle eva sotāpattiphalaṃ patvā tassa gehaṃ gantvā satta putte",
  "atk-s0502a0:2144_10": "labhi, sā ettakaṃ kālaṃ sāmikena ‘dhanuṃ āhara, sare āhara, sattiṃ āhara, sūlaṃ āhara,",
  "atk-s0502a0:2144_11": "jālaṃ āharā’ti vuccamānā tāni adāsi. Sopi tāya dinnāni ādāya gantvā pāṇātipātaṃ karoti,",
  "atk-s0502a0:2144_12": "kiṃ nu kho sotāpannāpi pāṇātipātaṃ karontī”ti. Satthā āgantvā “kāya nuttha, bhikkhave,",
  "atk-s0502a0:2144_13": "etarahi kathāya sannisinnā”ti pucchitvā “imāya nāmā”ti vutte, “na, bhikkhave, sotāpannā",
  "atk-s0502a0:2144_14": "pāṇātipātaṃ karonti, sā pana ‘sāmikassa vacanaṃ karomī’ti tathā akāsi. ‘Idaṃ gahetvā",
  "atk-s0502a0:2144_15": "esa gantvā pāṇātipātaṃ karotū’ti tassā cittaṃ natthi. Pāṇitalasmiñhi vaṇe asati visaṃ",
  "atk-s0502a0:2144_16": "gaṇhantassa taṃ visaṃ anuḍahituṃ na sakkoti, evamevaṃ akusalacetanāya abhāvena pāpaṃ",
  "atk-s0502a0:2144_17": "akarontassa dhanuādīni nīharitvā dadatopi pāpaṃ nāma na hotī”ti vatvā anusandhiṃ",
  "atk-s0502a0:2144_18": "ghaṭetvā dhammaṃ desento imaṃ gāthamāha –",
  "atk-s0502a0:2145": "124.",
  "atk-s0502a0:2146": "“Pāṇimhi ce vaṇo nāssa, hareyya pāṇinā visaṃ;",
  "atk-s0502a0:2147": "Nābbaṇaṃ visamanveti, natthi pāpaṃ akubbato”ti.",
  "atk-s0502a0:2148_0": "Tattha nāssāti na bhaveyya. Hareyyāti harituṃ sakkuṇeyya. Kiṃ kāraṇā? Yasmā nābbaṇaṃ",
  "atk-s0502a0:2148_1": "visamanveti avaṇañhi pāṇiṃ visaṃ anvetuṃ na sakkoti, evameva dhanuādīni nīharitvā",
  "atk-s0502a0:2148_2": "dentassāpi akusalacetanāya abhāvena pāpaṃ akubbato pāpaṃ nāma natthi, avaṇaṃ pāṇiṃ",
  "atk-s0502a0:2148_3": "visaṃ viya nāssa cittaṃ pāpaṃ anugacchatīti.",
  "atk-s0502a0:2149": "Desanāvasāne bahū sotāpattiphalādīni pāpuṇiṃsūti.",
  "atk-s0502a0:2150_0": "Aparena samayena bhikkhū kathaṃ samuṭṭhāpesuṃ – “ko nu kho kukkuṭamittassa saputtassa",
  "atk-s0502a0:2150_1": "sasuṇisassa sotāpattimaggassūpanissayo, kena kāraṇena nesādakule nibbatto”ti. Satthā",
  "atk-s0502a0:2150_2": "āgantvā “kāya nuttha, bhikkhave, etarahi kathāya sannisinnā”ti pucchitvā “imāya nāmā”ti",
  "atk-s0502a0:2150_3": "vutte, bhikkhave, atīte kassapadasabalassa dhātucetiyaṃ saṃvidahantā evamāhaṃsu –",
  "atk-s0502a0:2150_4": "“kiṃ nu kho imassa cetiyassa mattikā bhavissati, kiṃ udaka”nti. Atha nesaṃ etadahosi",
  "atk-s0502a0:2150_5": "– “haritālamanosilā mattikā bhavissati, tilatelaṃ udaka”nti. Te haritālamanosilā",
  "atk-s0502a0:2150_6": "koṭṭetvā tilatelena saṃsanditvā iṭṭhakāya ghaṭetvā suvaṇṇena khacitvā anto ciniṃsu,",
  "atk-s0502a0:2150_7": "bahimukhe pana ekagghanasuvaṇṇaiṭṭhakāva ahesuṃ. Ekekā satasahassagghanikā ahosi.",
  "atk-s0502a0:2150_8": "Te yāva dhātunidhānā cetiye niṭṭhite cintayiṃsu – “dhātunidhānakāle bahunā dhanena",
  "atk-s0502a0:2150_9": "attho, kaṃ nu kho jeṭṭhakaṃ karomā”ti.",
  "atk-s0502a0:2151_0": "Atheko gāmavāsiko seṭṭhi “ahaṃ jeṭṭhako bhavissāmī”ti dhātunidhāne ekaṃ hiraññakoṭiṃ",
  "atk-s0502a0:2151_1": "pakkhipi. Taṃ disvā raṭṭhavāsino “ayaṃ nagaraseṭṭhi dhanameva saṃharati, evarūpe",
  "atk-s0502a0:2151_2": "cetiye jeṭṭhako bhavituṃ na sakkoti, gāmavāsī pana koṭidhanaṃ pakkhipitvā jeṭṭhako",
  "atk-s0502a0:2151_3": "jāto”ti ujjhāyiṃsu. So tesaṃ kathaṃ sutvā “ahaṃ dve koṭiyo datvā jeṭṭhako bhavissāmī”ti",
  "atk-s0502a0:2151_4": "dve koṭiyo adāsi. Itaro “ahameva jeṭṭhako bhavissāmī”ti tisso koṭiyo adāsi. Evaṃ",
  "atk-s0502a0:2151_5": "vaḍḍhetvā vaḍḍhetvā nagaravāsī aṭṭha koṭiyo adāsi. Gāmavāsino pana gehe navakoṭidhanameva",
  "atk-s0502a0:2151_6": "atthi, nagaravāsino cattālīsakoṭidhanaṃ. Tasmā gāmavāsī cintesi – “sacāhaṃ nava koṭiyo",
  "atk-s0502a0:2151_7": "dassāmi, ayaṃ ‘dasa koṭiyo dassāmī’ti vakkhati, atha me niddhanabhāvo paññāyissatī”ti.",
  "atk-s0502a0:2151_8": "So evamāha – “ahaṃ ettakañca dhanaṃ dassāmi, saputtadāro ca cetiyassa dāso bhavissāmī”ti",
  "atk-s0502a0:2151_9": "satta putte satta suṇisāyo bhariyañca gahetvā attanā saddhiṃ cetiyassa niyyādesi.",
  "atk-s0502a0:2151_10": "Raṭṭhavāsino “dhanaṃ nāma sakkā uppādetuṃ, ayaṃ pana saputtadāro attānaṃ niyyādesi,",
  "atk-s0502a0:2151_11": "ayameva jeṭṭhako hotū”ti taṃ jeṭṭhakaṃ kariṃsu. Iti te soḷasapi janā cetiyassa dāsā",
  "atk-s0502a0:2151_12": "ahesuṃ. Raṭṭhavāsino pana te bhujisse akaṃsu. Evaṃ santepi cetiyameva paṭijaggitvā",
  "atk-s0502a0:2151_13": "yāvatāyukaṃ ṭhatvā tato cutā devaloke nibbattiṃsu. Tesu ekaṃ buddhantaraṃ devaloke",
  "atk-s0502a0:2151_14": "vasantesu imasmiṃ buddhuppāde bhariyā tato cavitvā rājagahe seṭṭhino dhītā hutvā",
  "atk-s0502a0:2151_15": "nibbatti. Sā kumārikāva hutvā sotāpattiphalaṃ pāpuṇi. Adiṭṭhasaccassa pana paṭisandhi",
  "atk-s0502a0:2151_16": "nāma bhāriyāti tassā sāmiko samparivattamāno gantvā nesādakule nibbatti. Tassa saha",
  "atk-s0502a0:2151_17": "dassaneneva seṭṭhidhītaraṃ pubbasineho ajjhotthari. Vuttampi cetaṃ –",
  "atk-s0502a0:2152": "“Pubbeva sannivāsena, paccuppannahitena vā;",
  "atk-s0502a0:2153": "Evaṃ taṃ jāyate pemaṃ, uppalaṃva yathodake”ti. ;",
  "atk-s0502a0:2154_0": "Sā pubbasineheneva nesādakulaṃ agamāsi. Puttāpissā devalokā cavitvā tassā eva kucchismiṃ",
  "atk-s0502a0:2154_1": "paṭisandhiṃ gaṇhiṃsu, suṇisāyopissā tattha tattha nibbattitvā vayappattā tesaṃyeva",
  "atk-s0502a0:2154_2": "gehaṃ agamaṃsu. Evaṃ te sabbepi tadā cetiyaṃ paṭijaggitvā tassa kammassānubhāvena",
  "atk-s0502a0:2154_3": "sotāpattiphalaṃ pattāti.",
  "atk-s0502a0:2155": "Kukkuṭamittanesādavatthu aṭṭhamaṃ.",
  "atk-s0502a0:2156": "9. Kokasunakhaluddakavatthu",
  "atk-s0502a0:2157": "Yo appaduṭṭhassāti imaṃ dhammadesanaṃ satthā jetavane viharanto kokaṃ nāma sunakhaluddakaṃ ārabbha kathesi.",
  "atk-s0502a0:2158_0": "So kira ekadivasaṃ pubbaṇhasamaye dhanuṃ ādāya sunakhaparivuto araññaṃ gacchanto",
  "atk-s0502a0:2158_1": "antarāmagge ekaṃ piṇḍāya pavisantaṃ bhikkhuṃ disvā kujjhitvā “kāḷakaṇṇi me diṭṭho,",
  "atk-s0502a0:2158_2": "ajja kiñci na labhissāmī”ti cintetvā pakkāmi. Theropi gāme piṇḍāya caritvā katabhattakicco",
  "atk-s0502a0:2158_3": "puna vihāraṃ pāyāsi. Itaropi araññe vicaritvā kiñci alabhitvā paccāgacchanto puna",
  "atk-s0502a0:2158_4": "theraṃ disvā “ajjāhaṃ imaṃ kāḷakaṇṇiṃ disvā araññaṃ gato kiñci na labhiṃ, idāni me",
  "atk-s0502a0:2158_5": "punapi abhimukho jāto, sunakhehi naṃ khādāpessāmī”ti saññaṃ datvā sunakhe vissajjesi.",
  "atk-s0502a0:2158_6": "Theropi “mā evaṃ kari upāsakā”ti yāci. So “ajjāhaṃ tava sammukhībhūtattā kiñci nālatthaṃ,",
  "atk-s0502a0:2158_7": "punapi me sammukhībhāvamāgatosi, khādāpessāmeva ta”nti vatvā sunakhe uyyojesi. Thero",
  "atk-s0502a0:2158_8": "vegena ekaṃ rukkhaṃ abhiruhitvā purisappamāṇe ṭhāne nisīdi. Sunakhā rukkhaṃ parivāresuṃ.",
  "atk-s0502a0:2158_9": "Luddako gantvā “rukkhaṃ abhiruhatopi te mokkho natthī”ti taṃ saratuṇḍena pādatale",
  "atk-s0502a0:2158_10": "vijjhi. Thero “mā evaṃ karohī”ti taṃ yāciyeva. Itaro tassa yācanaṃ anādiyitvā punappunaṃ",
  "atk-s0502a0:2158_11": "vijjhiyeva. Thero ekasmiṃ pādatale vijjhiyamāne taṃ ukkhipitvā dutiyaṃ pādaṃ olambitvā",
  "atk-s0502a0:2158_12": "tasmiṃ vijjhiyamāne tampi ukkhipati, evamassa so yācanaṃ anādiyitvāva dvepi pādatalāni",
  "atk-s0502a0:2158_13": "vijjhiyeva. Therassa sarīraṃ ukkāhi ādittaṃ viya ahosi. So vedanānuvattiko hutvā",
  "atk-s0502a0:2158_14": "satiṃ paccupaṭṭhāpetuṃ nāsakkhi, pārutacīvaraṃ bhassantampi na sallakkhesi. Taṃ patamānaṃ",
  "atk-s0502a0:2158_15": "kokaṃ sīsato paṭṭhāya parikkhipantameva pati. Sunakhā “thero patito”ti saññāya cīvarantaraṃ",
  "atk-s0502a0:2158_16": "pavisitvā attano sāmikaṃ luñjitvā khādantā aṭṭhimattāvasesaṃ kariṃsu. Sunakhā cīvarantarato",
  "atk-s0502a0:2158_17": "nikkhamitvā bahi aṭṭhaṃsu.",
  "atk-s0502a0:2159_0": "Atha nesaṃ thero ekaṃ sukkhadaṇḍakaṃ bhañjitvā khipi. Sunakhā theraṃ disvā “sāmikova",
  "atk-s0502a0:2159_1": "amhehi khādito”ti ñatvā araññaṃ pavisiṃsu. Thero kukkuccaṃ uppādesi “mama cīvarantaraṃ",
  "atk-s0502a0:2159_2": "pavisitvā esa naṭṭho, arogaṃ nu kho me sīla”nti. So rukkhā otaritvā satthu santikaṃ",
  "atk-s0502a0:2159_3": "gantvā ādito paṭṭhāya sabbaṃ taṃ pavattiṃ ārocetvā – “bhante, mama cīvaraṃ nissāya",
  "atk-s0502a0:2159_4": "so upāsako naṭṭho, kacci me arogaṃ sīlaṃ, atthi me samaṇabhāvo”ti pucchi. Satthā",
  "atk-s0502a0:2159_5": "tassa vacanaṃ sutvā “bhikkhu arogaṃ te sīlaṃ, atthi te samaṇabhāvo, so appaduṭṭhassa",
  "atk-s0502a0:2159_6": "padussitvā vināsaṃ patto, na kevalañca idāneva, atītepi appaduṭṭhānaṃ padussitvā",
  "atk-s0502a0:2159_7": "vināsaṃ pattoyevā”ti vatvā tamatthaṃ pakāsento atītaṃ āhari –",
  "atk-s0502a0:2160_0": "Atīte kireko vejjo vejjakammatthāya gāmaṃ vicaritvā kiñci kammaṃ alabhitvā chātajjhatto",
  "atk-s0502a0:2160_1": "nikkhamitvā gāmadvāre sambahule kumārake kīḷante disvā “ime sappena ḍaṃsāpetvā tikicchitvā",
  "atk-s0502a0:2160_2": "āhāraṃ labhissāmī”ti ekasmiṃ rukkhabile sīsaṃ niharitvā nipannaṃ sappaṃ dassetvā,",
  "atk-s0502a0:2160_3": "“ambho, kumārakā eso sāḷikapotako, gaṇhatha na”nti āha. Atheko kumārako sappaṃ gīvāyaṃ",
  "atk-s0502a0:2160_4": "daḷhaṃ gahetvā nīharitvā tassa sappabhāvaṃ ñatvā viravanto avidūre ṭhitassa vejjassa",
  "atk-s0502a0:2160_5": "matthake khipi. Sappo vejjassa khandhaṭṭhikaṃ parikkhipitvā daḷhaṃ ḍaṃsitvā tattheva",
  "atk-s0502a0:2160_6": "jīvitakkhayaṃ pāpesi, evamesa koko sunakhaluddako pubbepi appaduṭṭhassa padussitvā",
  "atk-s0502a0:2160_7": "vināsaṃ pattoyevāti.",
  "atk-s0502a0:2161": "Satthā imaṃ atītaṃ āharitvā anusandhiṃ ghaṭetvā dhammaṃ desento imaṃ gāthamāha –",
  "atk-s0502a0:2162": "125.",
  "atk-s0502a0:2163": "“Yo appaduṭṭhassa narassa dussati, suddhassa posassa anaṅgaṇassa;",
  "atk-s0502a0:2164": "Tameva bālaṃ pacceti pāpaṃ, sukhumo rajo paṭivātaṃva khitto”ti.",
  "atk-s0502a0:2165_0": "Tattha appaduṭṭhassāti attano vā sabbasattānaṃ vā aduṭṭhassa. Narassāti sattassa.",
  "atk-s0502a0:2165_1": "Dussatīti aparajjhati. Suddhassāti niraparādhasseva. Posassāti idampi aparenākārena",
  "atk-s0502a0:2165_2": "sattādhivacanameva. Anaṅgaṇassāti nikkilesassa. Paccetīti patieti. Paṭivātanti yathā",
  "atk-s0502a0:2165_3": "ekena purisena paṭivāte ṭhitaṃ paharitukāmatāya khitto sukhumo rajoti tameva purisaṃ",
  "atk-s0502a0:2165_4": "pacceti, tasseva upari patati, evameva yo puggalo apaduṭṭhassa purisassa pāṇippaharādīni",
  "atk-s0502a0:2165_5": "dadanto padussati, tameva bālaṃ diṭṭheva dhamme, samparāye vā nirayādīsu vipaccamānaṃ",
  "atk-s0502a0:2165_6": "taṃ pāpaṃ vipākadukkhavasena paccetīti attho.",
  "atk-s0502a0:2166": "Desanāvasāne so bhikkhu arahatte patiṭṭhahi, sampattaparisāyapi sātthikā dhammadesanā ahosīti.",
  "atk-s0502a0:2167": "Kokasunakhaluddakavatthu navamaṃ.",
  "atk-s0502a0:2168": "10. Maṇikārakulūpakatissattheravatthu",
  "atk-s0502a0:2169": "Gabbhameketi imaṃ dhammadesanaṃ satthā jetavane viharanto maṇikārakulūpakaṃ tissattheraṃ ārabbha kathesi.",
  "atk-s0502a0:2170_0": "So kira thero ekassa maṇikārassa kule dvādasa vassāni bhuñji. Tasmiṃ kule jayampatikā",
  "atk-s0502a0:2170_1": "mātāpituṭṭhāne ṭhatvā theraṃ paṭijaggiṃsu. Athekadivasaṃ so maṇikāro therassa purato",
  "atk-s0502a0:2170_2": "maṃsaṃ chindanto nisinno hoti. Tasmiṃ khaṇe rājā pasenadi kosalo ekaṃ maṇiratanaṃ",
  "atk-s0502a0:2170_3": "“imaṃ dhovitvā vijjhitvā pahiṇatū”ti pesesi. Maṇikāro salohiteneva hatthena taṃ paṭiggahetvā",
  "atk-s0502a0:2170_4": "peḷāya upari ṭhapetvā hatthadhovanatthaṃ anto pāvisi. Tasmiṃ pana gehe posāvaniyakoñcasakuṇo",
  "atk-s0502a0:2170_5": "atthi. So lohitagandhena maṃsasaññāya taṃ maṇiṃ therassa passantasseva gili. Maṇikāro",
  "atk-s0502a0:2170_6": "āgantvā maṇiṃ apassanto “maṇi kena gahito”ti bhariyañca puttake ca paṭipāṭiyā pucchitvā",
  "atk-s0502a0:2170_7": "tehi “na gaṇhāmā”ti vutte “therena gahito bhavissatī”ti. Cintetvā bhariyāya saddhiṃ",
  "atk-s0502a0:2170_8": "mantesi – “therena maṇi gahito bhavissatī”ti. Sā, sāmi, mā evaṃ avaca, ettakaṃ kālaṃ",
  "atk-s0502a0:2170_9": "mayā therassa na kiñci vajjaṃ diṭṭhapubbaṃ, na so maṇiṃ gaṇhātīti. Maṇikāro theraṃ",
  "atk-s0502a0:2170_10": "pucchi – “bhante, imasmiṃ ṭhāne maṇiratanaṃ tumhehi gahita”nti. Na gaṇhāmi, upāsakāti.",
  "atk-s0502a0:2170_11": "Bhante, na idha añño atthi, tumhehiyeva gahito bhavissati, detha me maṇiratananti.",
  "atk-s0502a0:2170_12": "So tasmiṃ asampaṭicchante puna bhariyaṃ āha – “thereneva maṇi gahito, pīḷetvā naṃ",
  "atk-s0502a0:2170_13": "pucchissāmī”ti. Sā, sāmi, mā no nāsayi, varaṃ amhehi dāsabyaṃ upagantuṃ, na ca theraṃ",
  "atk-s0502a0:2170_14": "evarūpaṃ vattunti. So “sabbeva mayaṃ dāsattaṃ upagacchantā maṇimūlaṃ na agghāmā”ti",
  "atk-s0502a0:2170_15": "rajjuṃ gahetvā therassa sīsaṃ veṭhetvā daṇḍena ghaṭṭesi. Therassa sīsato ca kaṇṇanāsāhi",
  "atk-s0502a0:2170_16": "ca lohitaṃ pagghari, akkhīni nikkhamanākārappattāni ahesuṃ, so vedanāpamatto bhūmiyaṃ",
  "atk-s0502a0:2170_17": "pati. Koñco lohitagandhenā gantvā lohitaṃ pivi. Atha naṃ maṇikāro there uppannakodhavegena",
  "atk-s0502a0:2170_18": "“tvaṃ kiṃ karosī”ti pādena paharitvā khipi. So ekappahāreneva maritvā uttāno ahosi.",
  "atk-s0502a0:2171_0": "Thero taṃ disvā, upāsaka, sīse veṭhanaṃ tāva me sithilaṃ katvā imaṃ koñcaṃ olokehi",
  "atk-s0502a0:2171_1": "“mato vā, no vā”ti. Atha naṃ so āha – “eso viya tvampi marissasī”ti. Upāsaka, iminā",
  "atk-s0502a0:2171_2": "so maṇi gilito, sace ayaṃ na amarissā, na te ahaṃ marantopi maṇiṃ ācikkhissanti.",
  "atk-s0502a0:2171_3": "So tassa udaraṃ phāletvā maṇiṃ disvā pavedhento saṃviggamānaso therassa pādamūle",
  "atk-s0502a0:2171_4": "nipajjitvā “khamatha, me, bhante, ajānantena mayā kata”nti āha. Upāsaka, neva tuyhaṃ",
  "atk-s0502a0:2171_5": "doso atthi, na mayhaṃ, vaṭṭassevesa doso, khamāmi teti. Bhante, sace me khamatha,",
  "atk-s0502a0:2171_6": "pakatiniyāmeneva me gehe nisīditvā bhikkhaṃ gaṇhathāti. “Upāsaka, na dānāhaṃ ito",
  "atk-s0502a0:2171_7": "paṭṭhāya paresaṃ gehassa antochadanaṃ pavisissāmi, antogehapavesanasseva hi ayaṃ",
  "atk-s0502a0:2171_8": "doso, ito paṭṭhāya pādesu āvahantesu gehadvāre ṭhitova bhikkhaṃ gaṇhissāmī”ti vatvā",
  "atk-s0502a0:2171_9": "dhutaṅgaṃ samādāya imaṃ gāthamāha –",
  "atk-s0502a0:2172": "“Paccati munino bhattaṃ, thokaṃ thokaṃ kule kule;",
  "atk-s0502a0:2173": "Piṇḍikāya carissāmi, atthi jaṅghabalaṃ mamā”ti. –",
  "atk-s0502a0:2174_0": "Idañca pana vatvā thero teneva byādhinā na cirasseva parinibbāyi. Koñco maṇikārassa",
  "atk-s0502a0:2174_1": "bhariyāya kucchismiṃ paṭisandhiṃ gaṇhi. Maṇikāro kālaṃ katvā niraye nibbatti. Maṇikārassa",
  "atk-s0502a0:2174_2": "bhariyā there muducittatāya kālaṃ katvā devaloke nibbatti. Bhikkhū satthāraṃ tesaṃ",
  "atk-s0502a0:2174_3": "abhisamparāyaṃ pucchiṃsu. Satthā, “bhikkhave, idhekacce gabbhe nibbattanti, ekacce",
  "atk-s0502a0:2174_4": "pāpakārino niraye nibbattanti, ekacce katakalyāṇā devaloke nibbattanti, anāsavā pana",
  "atk-s0502a0:2174_5": "parinibbāyantī”ti vatvā anusandhiṃ ghaṭetvā dhammaṃ desento imaṃ gāthamāha –",
  "atk-s0502a0:2175": "126.",
  "atk-s0502a0:2176": "“Gabbhameke uppajjanti, nirayaṃ pāpakammino;",
  "atk-s0502a0:2177": "Saggaṃ sugatino yanti, parinibbanti anāsavā”ti.",
  "atk-s0502a0:2178": "Tattha gabbhanti idha manussagabbhova adhippeto. Sesamettha uttānatthameva.",
  "atk-s0502a0:2179": "Desanāvasāne bahū sotāpattiphalādīni pāpuṇiṃsūti.",
  "atk-s0502a0:2180": "Maṇikārakulūpakatissattheravatthu dasamaṃ.",
  "atk-s0502a0:2181": "11. Tayojanavatthu",
  "atk-s0502a0:2182": "Na antalikkheti imaṃ dhammadesanaṃ satthā jetavane viharanto tayo jane ārabbha kathesi.",
  "atk-s0502a0:2183_0": "Satthari kira jetavane viharante sambahulā bhikkhū satthu dassanatthāya āgacchantā",
  "atk-s0502a0:2183_1": "ekaṃ gāmaṃ piṇḍāya pavisiṃsu. Gāmavāsino te sampatte ādāya āsanasālāya nisīdāpetvā",
  "atk-s0502a0:2183_2": "yāgukhajjakaṃ datvā piṇḍapātavelaṃ āgamayamānā dhammaṃ suṇantā nisīdiṃsu. Tasmiṃ",
  "atk-s0502a0:2183_3": "khaṇe bhattaṃ pacitvā sūpabyañjanaṃ dhūpayamānāya ekissā itthiyā bhājanato aggijālā",
  "atk-s0502a0:2183_4": "uṭṭhahitvā chadanaṃ gaṇhi. Tato ekaṃ tiṇakaraḷaṃ uṭṭhahitvā jalamānaṃ ākāsaṃ pakkhandi.",
  "atk-s0502a0:2183_5": "Tasmiṃ khaṇe eko kāko ākāsena gacchanto tattha gīvaṃ pavesetvā tiṇavalliveṭhito jhāyitvā",
  "atk-s0502a0:2183_6": "gāmamajjhe pati. Bhikkhū taṃ disvā “aho bhāriyaṃ kammaṃ, passathāvuso, kākena pattaṃ",
  "atk-s0502a0:2183_7": "vippakāraṃ, iminā katakammaṃ aññatra satthārā ko jānissati, satthāramassa kammaṃ",
  "atk-s0502a0:2183_8": "pucchissāmā”ti cintetvā pakkamiṃsu.",
  "atk-s0502a0:2184_0": "Aparesampi bhikkhūnaṃ satthu dassanatthāya nāvaṃ abhiruyha gacchantānaṃ nāvā samudde",
  "atk-s0502a0:2184_1": "niccalā aṭṭhāsi. Manussā “kāḷakaṇṇinā ettha bhavitabba”nti salākaṃ vicāresuṃ. Nāvikassa",
  "atk-s0502a0:2184_2": "ca bhariyā paṭhamavaye ṭhitā dassanīyā pāsādikā, salākā tassā pāpuṇi. “Salākaṃ puna",
  "atk-s0502a0:2184_3": "vicārethā”ti vatvā yāvatatiyaṃ vicāresuṃ, tikkhattumpi tassā eva pāpuṇi. Manussā",
  "atk-s0502a0:2184_4": "“kiṃ, sāmī”ti nāvikassa mukhaṃ olokesuṃ. Nāviko “na sakkā ekissā atthāya mahājanaṃ",
  "atk-s0502a0:2184_5": "nāsetuṃ, udake naṃ khipathā”ti āha. Sā gahetvā udake khipiyamānā maraṇabhayatajjitā",
  "atk-s0502a0:2184_6": "viravaṃ akāsi. Taṃ sutvā nāviko ko attho imissā ābharaṇehi naṭṭhehi, sabbābharaṇāni",
  "atk-s0502a0:2184_7": "omuñcitvā ekaṃ pilotikaṃ nivāsāpetvā chaḍḍetha naṃ, ahaṃ panetaṃ udakapiṭṭhe plavamānaṃ",
  "atk-s0502a0:2184_8": "daṭṭhuṃ na sakkhissāmī tasmā yathā naṃ ahaṃ na passāmi, tathā ekaṃ vālukakuṭaṃ gīvāya",
  "atk-s0502a0:2184_9": "bandhitvā samudde khipathāti. Te tathā kariṃsu. Tampi patitaṭṭhāneyeva macchakacchapā",
  "atk-s0502a0:2184_10": "vilumpiṃsu. Bhikkhū taṃ pavattiṃ ñatvā “ṭhapetvā satthāraṃ ko añño etissā itthiyā",
  "atk-s0502a0:2184_11": "katakammaṃ jānissati, satthāraṃ tassā kammaṃ pucchissāmā”ti icchitaṭṭhānaṃ patvā",
  "atk-s0502a0:2184_12": "nāvāto oruyha pakkamiṃsu.",
  "atk-s0502a0:2185_0": "Aparepi satta bhikkhū satthu dassanatthāya gacchantā sāyaṃ ekaṃ vihāraṃ pavisitvā",
  "atk-s0502a0:2185_1": "vasanaṭṭhānaṃ pucchiṃsu. Ekasmiñca leṇe satta mañcā honti. Tesaṃ tadeva labhitvā",
  "atk-s0502a0:2185_2": "tattha nipannānaṃ rattibhāge kūṭāgāramatto pāsāṇo pavaṭṭamāno āgantvā leṇadvāraṃ",
  "atk-s0502a0:2185_3": "pidahi. Nevāsikā bhikkhū “mayaṃ imaṃ leṇaṃ āgantukabhikkhūnaṃ pāpayimhā, ayañca mahāpāsāṇo",
  "atk-s0502a0:2185_4": "leṇadvāraṃ pidahanto aṭṭhāsi, apanessāma na”nti samantā sattahi gāmehi manusse sannipātetvā",
  "atk-s0502a0:2185_5": "vāyamantāpi ṭhānā cāletuṃ nāsakkhiṃsu. Anto paviṭṭhabhikkhūpi vāyamiṃsuyeva. Evaṃ",
  "atk-s0502a0:2185_6": "santepi sattāhaṃ pāsāṇaṃ cāletuṃ nāsakkhiṃsu. Āgantukā sattāhaṃ chātajjhattā mahādukkhaṃ",
  "atk-s0502a0:2185_7": "anubhaviṃsu. Sattame divase pāsāṇo sayameva pavaṭṭitvā apagato. Bhikkhū nikkhamitvā",
  "atk-s0502a0:2185_8": "“amhākaṃ imaṃ pāpaṃ aññatra satthārā ko jānissati, satthāraṃ pucchissāmā”ti cintetvā",
  "atk-s0502a0:2185_9": "pakkamiṃsu. Te purimehi saddhiṃ antarāmagge samāgantvā sabbe ekatova satthāraṃ upasaṅkamitvā",
  "atk-s0502a0:2185_10": "vanditvā ekamantaṃ nisinnā satthārā katapaṭisanthārā attanā attanā diṭṭhānubhūtāni",
  "atk-s0502a0:2185_11": "kāraṇāni paṭipāṭiyā pucchiṃsu.",
  "atk-s0502a0:2186_0": "Satthāpi tesaṃ paṭipāṭiyā evaṃ byākāsi – “bhikkhave, so tāva kāko attanā katakammameva",
  "atk-s0502a0:2186_1": "anubhosi. Atītakāle hi bārāṇasiyaṃ eko kassako attano goṇaṃ damento dametuṃ nāsakkhi.",
  "atk-s0502a0:2186_2": "So hissa goṇo thokaṃ gantvā nipajji, pothetvā uṭṭhāpitopi thokaṃ gantvā punapi tatheva",
  "atk-s0502a0:2186_3": "nipajji. So vāyamitvā taṃ dametuṃ asakkonto kodhābhibhūto hutvā ‘ito dāni paṭṭhāya",
  "atk-s0502a0:2186_4": "sukhaṃ nipajjissasī’ti palālapiṇḍaṃ viya karonto palālena tassa gīvaṃ paliveṭhetvā",
  "atk-s0502a0:2186_5": "aggimadāsi, goṇo tattheva jhāyitvā mato. Tadā, bhikkhave, tena kākena taṃ pāpakammaṃ",
  "atk-s0502a0:2186_6": "kataṃ. So tassa vipākena dīgharattaṃ niraye paccitvā vipākāvasesena sattakkhattuṃ",
  "atk-s0502a0:2186_7": "kākayoniyaṃ nibbattitvā evameva ākāse jhāyitvāva mato”ti.",
  "atk-s0502a0:2187_0": "Sāpi, bhikkhave, itthī attanā katakammameva anubhosi. Sā hi atīte bārāṇasiyaṃ ekassa",
  "atk-s0502a0:2187_1": "gahapatikassa bhariyā udakaharaṇakoṭṭanapacanādīni sabbakiccāni sahattheneva akāsi.",
  "atk-s0502a0:2187_2": "Tassā eko sunakho taṃ gehe sabbakiccāni kurumānaṃ olokentova nisīdati. Khette bhattaṃ",
  "atk-s0502a0:2187_3": "harantiyā dārupaṇṇādīnaṃ vā atthāya araññaṃ gacchantiyā tāya saddhiṃyeva gacchati.",
  "atk-s0502a0:2187_4": "Taṃ disvā daharamanussā “ambho nikkhanto sunakhaluddako, ajja mayaṃ maṃsena bhuñjissāmā”ti",
  "atk-s0502a0:2187_5": "uppaṇḍenti. Sā tesaṃ kathāya maṅku hutvā sunakhaṃ leḍḍudaṇḍādīhi paharitvā palāpeti,",
  "atk-s0502a0:2187_6": "sunakho nivattitvā puna anubandhati. So kirassā tatiye attabhāve bhattā ahosi, tasmā",
  "atk-s0502a0:2187_7": "sinehaṃ chindituṃ na sakkoti. Kiñcāpi hi anamatagge saṃsāre jāyā vā pati vā abhūtapubbā",
  "atk-s0502a0:2187_8": "nāma natthi, avidūre pana attabhāve ñātakesu adhimatto sineho hoti, tasmā so sunakho",
  "atk-s0502a0:2187_9": "taṃ vijahituṃ na sakkoti. Sā tassa kujjhitvā khettaṃ sāmikassa yāguṃ haramānā rajjuṃ",
  "atk-s0502a0:2187_10": "ucchaṅge ṭhapetvā agamāsi, sunakho tāyeva saddhiṃ gato. Sā sāmikassa yāguṃ datvā",
  "atk-s0502a0:2187_11": "tucchakuṭaṃ ādāya ekaṃ udakaṭṭhānaṃ gantvā kuṭaṃ vālukāya pūretvā samīpe oloketvā",
  "atk-s0502a0:2187_12": "ṭhitassa sunakhassa saddamakāsi. Sunakho “cirassaṃ vata me ajja madhurakathā laddhā”ti",
  "atk-s0502a0:2187_13": "naṅguṭṭhaṃ cālento taṃ upasaṅkami. Sā taṃ gīvāyaṃ daḷhaṃ gahetvā ekāya rajjukoṭiyā",
  "atk-s0502a0:2187_14": "kuṭaṃ bandhitvā ekaṃ rajjukoṭiṃ sunakhassa gīvāyaṃ bandhitvā kuṭaṃ udakābhimukhaṃ",
  "atk-s0502a0:2187_15": "pavaṭṭesi. Sunakho kuṭaṃ anubandhanto udake patitvā tattheva kālamakāsi. Sā tassa",
  "atk-s0502a0:2187_16": "kammassa vipākena dīgharattaṃ niraye paccitvā vipākāvasesena attabhāvasate vālukakuṭaṃ",
  "atk-s0502a0:2187_17": "gīvāyaṃ bandhitvā udake pakkhittā kālamakāsīti.",
  "atk-s0502a0:2188_0": "Tumhehipi, bhikkhave, attanā katakammameva anubhūtaṃ. Atītasmiñhi bārāṇasivāsino",
  "atk-s0502a0:2188_1": "satta gopālakadārakā ekasmiṃ aṭavipadese sattāhavārena gāviyo vicarantā ekadivasaṃ",
  "atk-s0502a0:2188_2": "gāviyo vicāretvā āgacchantā ekaṃ mahāgodhaṃ disvā anubandhiṃsu. Godhā palāyitvā ekaṃ",
  "atk-s0502a0:2188_3": "vammikaṃ pāvisi. Tassa pana vammikassa satta chiddāni, dārakā “mayaṃ dāni gahetuṃ",
  "atk-s0502a0:2188_4": "na sakkhissāma, sve āgantvā gaṇhissāmā”ti ekeko ekekaṃ sākhabhaṅgamuṭṭhiṃ ādāya sattapi",
  "atk-s0502a0:2188_5": "janā satta chiddāni pidahitvā pakkamiṃsu. Te punadivase taṃ godhaṃ amanasikatvā aññasmiṃ",
  "atk-s0502a0:2188_6": "padese gāviyo vicāretvā sattame divase gāviyo ādāya gacchantā taṃ vammikaṃ disvā",
  "atk-s0502a0:2188_7": "satiṃ paṭilabhitvā “kā nu kho tassā godhāya pavattī”ti attanā attanā pidahitāni chiddāni",
  "atk-s0502a0:2188_8": "vivariṃsu. Godhā jīvite nirālayā hutvā aṭṭhicammāvasesā pavedhamānā nikkhami. Te",
  "atk-s0502a0:2188_9": "taṃ disvā anukampaṃ katvā “mā naṃ māretha, sattāhaṃ chinnabhattā jātā”ti tassā piṭṭhiṃ",
  "atk-s0502a0:2188_10": "parimajjitvā “sukhena gacchāhī”ti vissajjesuṃ. Te godhāya amāritattā niraye tāva",
  "atk-s0502a0:2188_11": "na pacciṃsu. Te pana satta janā ekato hutvā cuddasasu attabhāvesu satta satta divasāni",
  "atk-s0502a0:2188_12": "chinnabhattā ahesuṃ. Tadā, bhikkhave, tumhehi sattahi gopālakehi hutvā taṃ kammaṃ",
  "atk-s0502a0:2188_13": "katanti. Evaṃ satthā tehi puṭṭhapuṭṭhaṃ pañhaṃ byākāsi.",
  "atk-s0502a0:2189_0": "Atheko bhikkhu satthāraṃ āha – “kiṃ pana, bhante, pāpakammaṃ katvā ākāse uppatitassapi",
  "atk-s0502a0:2189_1": "samuddaṃ pakkhandassāpi pabbatantaraṃ paviṭṭhassāpi mokkho natthī”ti. Satthā “evametaṃ,",
  "atk-s0502a0:2189_2": "bhikkhave, ākāsādīsupi ekapadesopi natthi, yattha ṭhito pāpakammato mucceyyā”ti vatvā",
  "atk-s0502a0:2189_3": "anusandhiṃ ghaṭetvā dhammaṃ desento imaṃ gāthamāha –",
  "atk-s0502a0:2190": "127.",
  "atk-s0502a0:2191": "“Na antalikkhe na samuddamajjhe, na pabbatānaṃ vivaraṃ pavissa;",
  "atk-s0502a0:2192": "Na vijjatī so jagatippadeso, yatthaṭṭhito mucceyya pāpakammā”ti.",
  "atk-s0502a0:2193_0": "Tassattho – sace hi koci “iminā upāyena pāpakammato muccissāmī”ti antalikkhe vā nisīdeyya,",
  "atk-s0502a0:2193_1": "caturāsītiyojanasahassagambhīraṃ mahāsamuddaṃ vā paviseyya, pabbatantare vā nisīdeyya,",
  "atk-s0502a0:2193_2": "neva pāpakammato mucceyya. Puratthimādīsu jagatipadesesu pathavībhāgesu na so vālaggamattopi",
  "atk-s0502a0:2193_3": "okāso atthi, yattha ṭhito pāpakammato muccituṃ sakkuṇeyyāti.",
  "atk-s0502a0:2194": "Desanāvasāne te bhikkhū sotāpattiphalādīni pāpuṇiṃsu, sampattamahājanassāpi sātthikā dhammadesanā ahosīti.",
  "atk-s0502a0:2195": "Tayojanavatthu ekādasamaṃ.",
  "atk-s0502a0:2196": "12. Suppabuddhasakyavatthu",
  "atk-s0502a0:2197": "Na antalikkheti imaṃ dhammadesanaṃ satthā nigrodhārāme viharanto suppabuddhaṃ sakkaṃ ārabbha kathesi.",
  "atk-s0502a0:2198_0": "So kira “ayaṃ mama dhītaraṃ chaḍḍetvā nikkhanto ca, mama puttaṃ pabbājetvā tassa",
  "atk-s0502a0:2198_1": "veriṭṭhāne ṭhito cā”ti imehi dvīhi kāraṇehi satthari āghātaṃ bandhitvā ekadivasaṃ",
  "atk-s0502a0:2198_2": "“na dānissa nimantanaṭṭhānaṃ gantvā bhuñjituṃ dassāmī”ti gamanamaggaṃ pidahitvā antaravīthiyaṃ",
  "atk-s0502a0:2198_3": "suraṃ pivanto nisīdi. Athassa satthari bhikkhusaṅghaparivute taṃ ṭhānaṃ āgate “satthā",
  "atk-s0502a0:2198_4": "āgato”ti ārocesuṃ. So āha – “purato gacchāti tassa vadetha, nāyaṃ mayā mahallakataro,",
  "atk-s0502a0:2198_5": "nāssa maggaṃ dassāmī”ti punappunaṃ vuccamānopi tatheva vatvā nisīdi. Satthā mātulassa",
  "atk-s0502a0:2198_6": "santikā maggaṃ alabhitvā tato nivatti. Sopi ekaṃ carapurisaṃ pesesi “gaccha, tassa",
  "atk-s0502a0:2198_7": "kathaṃ sutvā ehī”ti. Satthāpi nivattanto sitaṃ katvā ānandattherena “ko nu kho, bhante,",
  "atk-s0502a0:2198_8": "sitassa pātukammassa paccayo”ti puṭṭho āha – “passasi, ānanda, suppabuddha”nti. Passāmi,",
  "atk-s0502a0:2198_9": "bhanteti. Bhāriyaṃ tena kammaṃ kataṃ mādisassa buddhassa maggaṃ adentena, ito sattame",
  "atk-s0502a0:2198_10": "divase heṭṭhāpāsāde sopānapādamūle pathaviṃ pavisissatīti. Carapuriso taṃ kathaṃ",
  "atk-s0502a0:2198_11": "sutvā suppabuddhassa santikaṃ gantvā “kiṃ mama bhāgineyyena nivattantena vutta”nti",
  "atk-s0502a0:2198_12": "puṭṭho yathāsutaṃ ārocesi. So tassa vacanaṃ sutvā “na dāni mama bhāgineyyassa kathāya",
  "atk-s0502a0:2198_13": "doso atthi, addhā yaṃ so vadati, taṃ tatheva hoti. Evaṃ santepi naṃ idāni musāvādena",
  "atk-s0502a0:2198_14": "niggaṇhissāmi. So hi maṃ ‘sattame divase pathaviṃ pavisissatī’ti aniyamena avatvā",
  "atk-s0502a0:2198_15": "‘heṭṭhāpāsāde sopānapādamūle pathaviṃ pavisissatī”’ti āha. “Ito dāni paṭṭhāyāhaṃ",
  "atk-s0502a0:2198_16": "taṃ ṭhānaṃ na gamissāmi, atha naṃ tasmiṃ ṭhāne pathaviṃ apavisitvā musāvādena niggaṇhissāmī”ti",
  "atk-s0502a0:2198_17": "attano upabhogajātaṃ sabbaṃ sattabhūmikapāsādassa upari āropetvā sopānaṃ harāpetvā",
  "atk-s0502a0:2198_18": "dvāraṃ pidahāpetvā ekekasmiṃ dvāre dve dve malle ṭhapetvā “sacāhaṃ pamādena heṭṭhā",
  "atk-s0502a0:2198_19": "orohitukāmo homi, nivāreyyātha ma”nti vatvā sattame pāsādatale sirigabbhe nisīdi.",
  "atk-s0502a0:2198_20": "Satthā taṃ pavattiṃ sutvā, “bhikkhave, suppabuddho na kevalaṃ pāsādatale vehāsaṃ",
  "atk-s0502a0:2198_21": "uppatitvā ākāse vā nisīdatu, nāvāya vā samuddaṃ pakkhandatu, pabbatantaraṃ vā pavisatu,",
  "atk-s0502a0:2198_22": "buddhānaṃ kathāya dvidhābhāvo nāma natthi, mayā vuttaṭṭhāneyeva so pathaviṃ pavisissatī”ti",
  "atk-s0502a0:2198_23": "vatvā anusandhiṃ ghaṭetvā dhammaṃ desento imaṃ gāthamāha –",
  "atk-s0502a0:2199": "128.",
  "atk-s0502a0:2200": "“Na antalikkhe na samuddamajjhe, na pabbatānaṃ vivaraṃ pavissa;",
  "atk-s0502a0:2201": "Na vijjatī so jagatippadeso, yatthaṭṭhitaṃ nappasaheyya maccū”ti.",
  "atk-s0502a0:2202": "Tattha yattha ṭhitaṃ nappasaheyya, maccūti yasmiṃ padese ṭhitaṃ maraṇaṃ nappasaheyya nābhibhaveyya, kesaggamattopi pathavippadeso natthi. Sesaṃ purimasadisamevāti.",
  "atk-s0502a0:2203": "Desanāvasāne bahū sotāpattiphalādīni pāpuṇiṃsūti.",
  "atk-s0502a0:2204_0": "Sattame divase satthu bhikkhācāramaggassa niruddhavelāya heṭṭhāpāsāde suppabuddhassa",
  "atk-s0502a0:2204_1": "maṅgalasso uddāmo hutvā taṃ taṃ bhittiṃ pahari. So upari nisinnovassa saddaṃ sutvā",
  "atk-s0502a0:2204_2": "“kimeta”nti pucchi. “Maṅgalasso uddāmo”ti. So panasso suppabuddhaṃ disvāva sannisīdati.",
  "atk-s0502a0:2204_3": "Atha naṃ so gaṇhitukāmo hutvā nisinnaṭṭhānā uṭṭhāya dvārābhimukho ahosi, dvārāni",
  "atk-s0502a0:2204_4": "sayameva vivaṭāni, sopānaṃ sakaṭṭhāneyeva ṭhitaṃ. Dvāre ṭhitā mallā taṃ gīvāyaṃ gahetvā",
  "atk-s0502a0:2204_5": "heṭṭhābhimukhaṃ khipiṃsu. Etenupāyena sattasupi talesu dvārāni sayameva vivaṭāni,",
  "atk-s0502a0:2204_6": "sopānāni yathāṭhāne ṭhitāni. Tattha tattha mallā taṃ gīvāyameva gahetvā heṭṭhābhimukhaṃ",
  "atk-s0502a0:2204_7": "khipiṃsu. Atha naṃ heṭṭhāpāsāde sopānapādamūlaṃ sampattameva mahāpathavī vivaramānā",
  "atk-s0502a0:2204_8": "bhijjitvā sampaṭicchi, so gantvā avīcimhi nibbattīti.",
  "atk-s0502a0:2205": "Suppabuddhasakyavatthu dvādasamaṃ.",
  "atk-s0502a0:2206": "Pāpavaggavaṇṇanā niṭṭhitā.",
  "atk-s0502a0:2207": "Navamo vaggo.",
  "atk-s0502a0:2208": "10. Daṇḍavaggo",
  "atk-s0502a0:2209": "1. Chabbaggiyabhikkhuvatthu",
  "atk-s0502a0:2210": "Sabbe tasantīti imaṃ dhammadesanaṃ satthā jetavane viharanto chabbaggiye bhikkhū ārabbha kathesi.",
  "atk-s0502a0:2211_0": "Ekasmiñhi samaye sattarasavaggiyehi senāsane paṭijaggite chabbaggiyā bhikkhū “nikkhamatha,",
  "atk-s0502a0:2211_1": "mayaṃ mahallakatarā, amhākaṃ etaṃ pāpuṇātī”ti vatvā tehi “na mayaṃ dassāma, amhehi",
  "atk-s0502a0:2211_2": "paṭhamaṃ paṭijaggita”nti vutte te bhikkhū pahariṃsu. Sattarasavaggiyā maraṇabhayatajjitā",
  "atk-s0502a0:2211_3": "mahāviravaṃ viraviṃsu. Satthā tesaṃ saddaṃ sutvā “kiṃ ida”nti pucchitvā “idaṃ nāmā”ti",
  "atk-s0502a0:2211_4": "ārocite “na, bhikkhave, ito paṭṭhāya bhikkhunā nāma evaṃ kattabbaṃ, yo karoti, so",
  "atk-s0502a0:2211_5": "imaṃ nāma āpattiṃ āpajjatī”ti pahāradānasikkhāpadaṃ paññāpetvā, “bhikkhave, bhikkhunā",
  "atk-s0502a0:2211_6": "nāma ‘yathā ahaṃ, tatheva aññepi daṇḍassa tasanti, maccuno bhāyantī’ti ñatvā paro",
  "atk-s0502a0:2211_7": "na paharitabbo, na ghātetabbo”ti vatvā anusandhiṃ ghaṭetvā dhammaṃ desento imaṃ gāthamāha –",
  "atk-s0502a0:2212": "129.",
  "atk-s0502a0:2213": "“Sabbe tasanti daṇḍassa, sabbe bhāyanti maccuno;",
  "atk-s0502a0:2214": "Attānaṃ upamaṃ katvā, na haneyya na ghātaye”ti.",
  "atk-s0502a0:2215_0": "Tattha sabbe tasantīti sabbepi sattā attani daṇḍe patante tassa daṇḍassa tasanti.",
  "atk-s0502a0:2215_1": "Maccunoti maraṇassāpi bhāyantiyeva. Imissā ca desanāya byañjanaṃ niravasesaṃ, attho",
  "atk-s0502a0:2215_2": "pana sāvaseso. Yathā hi raññā “sabbe sannipatantū”ti bheriyā carāpitāyapi rājamahāmatte",
  "atk-s0502a0:2215_3": "ṭhapetvā sesā sannipatanti, evamidha “sabbe tasantī”ti vuttepi hatthājāneyyo assājāneyyo",
  "atk-s0502a0:2215_4": "usabhājāneyyo khīṇāsavoti ime cattāro ṭhapetvā avasesāva tasantīti veditabbā. Imesu",
  "atk-s0502a0:2215_5": "hi khīṇāsavo sakkāyadiṭṭhiyā pahīnattā maraṇakasattaṃ apassanto na bhāyati, itare",
  "atk-s0502a0:2215_6": "tayo sakkāyadiṭṭhiyā balavattā attano paṭipakkhabhūtaṃ sattaṃ apassantā na bhāyantīti.",
  "atk-s0502a0:2215_7": "Na haneyya na ghātayeti yathā ahaṃ, evaṃ aññepi sattāti neva paraṃ pahareyya na paharāpeyyāti attho.",
  "atk-s0502a0:2216": "Desanāvasāne bahū sotāpattiphalādīni pāpuṇiṃsūti.",
  "atk-s0502a0:2217": "Chabbaggiyabhikkhuvatthu paṭhamaṃ.",
  "atk-s0502a0:2218": "2. Chabbaggiyabhikkhuvatthu",
  "atk-s0502a0:2219": "Sabbe tasantīti imaṃ dhammadesanaṃ satthā jetavane viharanto chabbaggiye bhikkhū ārabbha kathesi.",
  "atk-s0502a0:2220_0": "Teyeva ekasmiñhi samaye teneva kāraṇena purimasikkhāpade sattarasavaggiye pahariṃsu.",
  "atk-s0502a0:2220_1": "Teneva kāraṇena tesaṃ talasattikaṃ uggiriṃsu. Idhāpi satthā tesaṃ saddaṃ sutvā “kiṃ",
  "atk-s0502a0:2220_2": "ida”nti pucchitvā “idaṃ nāmā”ti ārocite “na, bhikkhave, ito paṭṭhāya bhikkhunā nāma",
  "atk-s0502a0:2220_3": "evaṃ kattabbaṃ, yo karoti, so imaṃ nāma āpattiṃ āpajjatī”ti talasattikasikkhāpadaṃ",
  "atk-s0502a0:2220_4": "paññāpetvā, “bhikkhave, bhikkhunā nāma ‘yathā ahaṃ, tatheva aññepi daṇḍassa tasanti,",
  "atk-s0502a0:2220_5": "yathā ca mayhaṃ, tatheva nesaṃ jīvitaṃ piya’nti ñatvā paro na paharitabbo na ghāṭetabbo”ti",
  "atk-s0502a0:2220_6": "vatvā anusandhiṃ ghaṭetvā dhammaṃ desento imaṃ gāthamāha –",
  "atk-s0502a0:2221": "130.",
  "atk-s0502a0:2222": "“Sabbe tasanti daṇḍassa, sabbesaṃ jīvitaṃ piyaṃ;",
  "atk-s0502a0:2223": "Attānaṃ upamaṃ katvā, na haneyya na ghātaye”ti.",
  "atk-s0502a0:2224": "Tattha sabbesaṃ jīvitaṃ piyanti khīṇāsavaṃ ṭhapetvā sesasattānaṃ jīvitaṃ piyaṃ madhuraṃ, khīṇāsavo pana jīvite vā maraṇe vā upekkhakova hoti. Sesaṃ purimasadisamevāti.",
  "atk-s0502a0:2225": "Desanāvasāne bahū sotāpattiphalādīni pāpuṇiṃsūti.",
  "atk-s0502a0:2226": "Chabbaggiyabhikkhuvatthu dutiyaṃ.",
  "atk-s0502a0:2227": "3. Sabbahulakumārakavatthu",
  "atk-s0502a0:2228": "Sukhakāmāni bhūtānīti imaṃ dhammadesanaṃ satthā jetavane viharanto sambahule kumārake ārabbha kathesi.",
  "atk-s0502a0:2229_0": "Ekasmiñhi samaye satthā sāvatthiyaṃ piṇḍāya pavisanto antarāmagge sambahule kumārake",
  "atk-s0502a0:2229_1": "ekaṃ gharasappajātikaṃ ahiṃ daṇḍakena paharante disvā “kumārakā kiṃ karothā”ti pucchitvā",
  "atk-s0502a0:2229_2": "“ahiṃ, bhante, daṇḍakena paharāmā”ti vutte “kiṃ kāraṇā”ti puna pucchitvā “ḍaṃsanabhayena,",
  "atk-s0502a0:2229_3": "bhante”ti vutte “tumhe ‘attano sukhaṃ karissāmā’ti imaṃ paharantā nibbattanibbattaṭṭhāne",
  "atk-s0502a0:2229_4": "sukhalābhino na bhavissatha. Attano sukhaṃ patthentena hi paraṃ paharituṃ na vaṭṭatī”ti",
  "atk-s0502a0:2229_5": "vatvā anusandhiṃ ghaṭetvā dhammaṃ desento imā gāthā abhāsi –",
  "atk-s0502a0:2230": "131.",
  "atk-s0502a0:2231": "“Sukhakāmāni bhūtāni, yo daṇḍena vihiṃsati;",
  "atk-s0502a0:2232": "Attano sukhamesāno, pecca so na labhate sukhaṃ.",
  "atk-s0502a0:2233": "132.",
  "atk-s0502a0:2234": "“Sukhakāmāni bhūtāni, yo daṇḍena na hiṃsati;",
  "atk-s0502a0:2235": "Attano sukhamesāno, pecca so labhate sukha”nti.",
  "atk-s0502a0:2236_0": "Tattha yo daṇḍenāti yo puggalo daṇḍena vā leḍḍuādīhi vā viheṭheti. Pecca so na labhate",
  "atk-s0502a0:2236_1": "sukhanti so puggalo paraloke manussasukhaṃ vā dibbasukhaṃ vā paramatthabhūtaṃ vā",
  "atk-s0502a0:2236_2": "nibbānasukhaṃ na labhati. Dutiyagāthāya pecca so labhateti so puggalo paraloke vuttappakāraṃ",
  "atk-s0502a0:2236_3": "tividhampi sukhaṃ labhatīti attho.",
  "atk-s0502a0:2237": "Desanāvasāne pañcasatāpi te kumārakā sotāpattiphale patiṭṭhahiṃsūti.",
  "atk-s0502a0:2238": "Sambahulakumārakavatthu tatiyaṃ.",
  "atk-s0502a0:2239": "4. Koṇḍadhānattheravatthu",
  "atk-s0502a0:2240": "Māvoca pharusaṃ kañcīti imaṃ dhammadesanaṃ satthā jetavane viharanto koṇḍadhānattheraṃ ārabbha kathesi.",
  "atk-s0502a0:2241_0": "Tassa kira pabbajitadivasato paṭṭhāya ekaṃ itthirūpaṃ therena saddhiṃyeva vicarati.",
  "atk-s0502a0:2241_1": "Taṃ thero na passati, mahājano pana passati. Antogāmaṃ piṇḍāya caratopissa manussā",
  "atk-s0502a0:2241_2": "ekaṃ bhikkhaṃ datvā, “bhante, ayaṃ tumhākaṃ hotu, ayaṃ pana tumhākaṃ sahāyikāyā”ti",
  "atk-s0502a0:2241_3": "vatvā dutiyampi dadanti.",
  "atk-s0502a0:2242_0": "Kiṃ tassa pubbakammanti? Kassapasammāsambuddhakāle kira dve sahāyakā bhikkhū ekamātukucchito",
  "atk-s0502a0:2242_1": "nikkhantasadisā ativiya samaggā ahesuṃ. Dīghāyukabuddhakāle ca anusaṃvaccharaṃ vā",
  "atk-s0502a0:2242_2": "anuchamāsaṃ vā bhikkhū uposathatthāya sannipatanti. Tasmā tepi “uposathaggaṃ gamissāmā”ti",
  "atk-s0502a0:2242_3": "vasanaṭṭhānā nikkhamiṃsu. Te ekā tāvatiṃsabhavane nibbattadevatā disvā “ime bhikkhū",
  "atk-s0502a0:2242_4": "ativiya samaggā, sakkā nu kho ime bhinditu”nti cintetvā attano bālatāya cintitasamanantarameva",
  "atk-s0502a0:2242_5": "āgantvā tesu ekena, “āvuso, muhuttaṃ āgamehi, sarīrakiccenamhi atthiko”ti vutte sā",
  "atk-s0502a0:2242_6": "devatā ekaṃ manussitthivaṇṇaṃ māpetvā therassa gacchantaraṃ pavisitvā nikkhamanakāle",
  "atk-s0502a0:2242_7": "ekena hatthena kesakalāpaṃ, ekena nivāsanaṃ saṇṭhāpayamānā tassa piṭṭhito nikkhami.",
  "atk-s0502a0:2242_8": "So taṃ na passati, tamāgamayamāno pana purato ṭhitabhikkhu nivattitvā olokayamāno",
  "atk-s0502a0:2242_9": "taṃ tathā katvā nikkhamantaṃ passi. Sā tena diṭṭhabhāvaṃ ñatvā antaradhāyi. Itaro",
  "atk-s0502a0:2242_10": "taṃ bhikkhuṃ attano santikaṃ āgatakāle āha – “āvuso, sīlaṃ te bhinna”nti. “Natthāvuso,",
  "atk-s0502a0:2242_11": "mayhaṃ evarūpa”nti. Idāneva te mayā pacchato nikkhamamānā taruṇaitthī idaṃ nāma karontī",
  "atk-s0502a0:2242_12": "diṭṭhā, tvaṃ “natthi mayhaṃ evarūpa”nti kiṃ vadesīti. So asaniyā matthake avatthaṭo",
  "atk-s0502a0:2242_13": "viya mā maṃ, āvuso, nāsehi, natthi mayhaṃ evarūpanti. Itaro “mayā sāmaṃ akkhīhi diṭṭhaṃ,",
  "atk-s0502a0:2242_14": "kiṃ tava saddahissāmī”ti daṇḍako viya bhijjitvā pakkāmi, uposathaggepi “nāhaṃ iminā",
  "atk-s0502a0:2242_15": "saddhiṃ uposathaṃ karissāmī”ti nisīdi. Itaro “mayhaṃ, bhante, sīle aṇumattampi kāḷaṃ",
  "atk-s0502a0:2242_16": "natthī”ti bhikkhūnaṃ kathesi. Sopi “mayā sāmaṃ diṭṭha”nti āha. Devatā taṃ tena saddhiṃ",
  "atk-s0502a0:2242_17": "uposathaṃ kātuṃ anicchantaṃ disvā “bhāriyaṃ mayā kammaṃ kata”nti cintetvā – “bhante,",
  "atk-s0502a0:2242_18": "mayhaṃ ayyassa sīlabhedo natthi, mayā pana vīmaṃsanavasenetaṃ kataṃ, karotha tena",
  "atk-s0502a0:2242_19": "saddhiṃ uposatha”nti āha. So tassā ākāse ṭhatvā kathentiyā saddahitvā uposathaṃ akāsi,",
  "atk-s0502a0:2242_20": "na pana there pubbe viya muducitto ahosi. Ettakaṃ devatāya pubbakammaṃ.",
  "atk-s0502a0:2243_0": "Āyupariyosāne pana te therā yathāsukhaṃ devaloke nibbattiṃsu. Devatā apīcimhi nibbattitvā",
  "atk-s0502a0:2243_1": "ekaṃ buddhantaraṃ tattha paccitvā imasmiṃ buddhuppāde sāvatthiyaṃ nibbattitvā vuddhimanvāya",
  "atk-s0502a0:2243_2": "sāsane pabbajitvā upasampadaṃ labhi. Tassa pabbajitadivasato paṭṭhāya taṃ itthirūpaṃ",
  "atk-s0502a0:2243_3": "tatheva paññāyi. Tenevassa koṇḍadhānattheroti nāmaṃ kariṃsu. Taṃ tathāvicarantaṃ",
  "atk-s0502a0:2243_4": "disvā bhikkhū anāthapiṇḍikaṃ āhaṃsu – “mahāseṭṭhi, imaṃ dussīlaṃ tava vihārā nīhara.",
  "atk-s0502a0:2243_5": "Imañhi nissāya sesabhikkhūnaṃ ayaso uppajjissatī”ti. Kiṃ pana, bhante, satthā vihāre",
  "atk-s0502a0:2243_6": "natthīti? Atthi upāsakāti. Tena hi, bhante, satthāva jānissatīti. Bhikkhū gantvā",
  "atk-s0502a0:2243_7": "visākhāyapi tatheva kathesuṃ. Sāpi nesaṃ tatheva paṭivacanaṃ adāsi.",
  "atk-s0502a0:2244_0": "Bhikkhūpi tehi asampaṭicchitavacanā rañño ārocesuṃ – “mahārāja, koṇḍadhānatthero",
  "atk-s0502a0:2244_1": "ekaṃ itthiṃ gahetvā vicaranto sabbesaṃ ayasaṃ uppādesi, taṃ tumhākaṃ vijitā nīharathā”ti.",
  "atk-s0502a0:2244_2": "“Kahaṃ pana so, bhante”ti? “Vihāre, mahārājā”ti. “Katarasmiṃ senāsane viharatī”ti?",
  "atk-s0502a0:2244_3": "“Asukasmiṃ nāmā”ti. “Tena hi gacchatha, ahaṃ taṃ gaṇhissāmī”ti so sāyanhasamaye vihāraṃ",
  "atk-s0502a0:2244_4": "gantvā taṃ senāsanaṃ purisehi parikkhipāpetvā therassa vasanaṭṭhānābhimukho agamāsi.",
  "atk-s0502a0:2244_5": "Thero mahāsaddaṃ sutvā vihārā nikkhamitvā pamukhe aṭṭhāsi. Tampissa itthirūpaṃ piṭṭhipasse",
  "atk-s0502a0:2244_6": "ṭhitaṃ rājā addasa. Thero rañño āgamanaṃ ñatvā vihāraṃ abhiruhitvā nisīdi. Rājā theraṃ",
  "atk-s0502a0:2244_7": "na vandi, tampi itthiṃ nāddasa. So dvārantarepi heṭṭhāmañcepi olokento adisvāva theraṃ",
  "atk-s0502a0:2244_8": "āha – “bhante, imasmiṃ ṭhāne ekaṃ itthiṃ addasaṃ, kahaṃ sā”ti? “Na passāmi, mahārājā”ti.",
  "atk-s0502a0:2244_9": "“Idāni mayā tumhākaṃ piṭṭhipasse ṭhitā diṭṭhā”ti vuttepi “ahaṃ na passāmi”ccevāha.",
  "atk-s0502a0:2244_10": "Rājā “kiṃ nu kho eta”nti cintetvā, “bhante, ito tāva nikkhamathā”ti āha. There nikkhamitvā",
  "atk-s0502a0:2244_11": "pamukhe ṭhite puna sā therassa piṭṭhipasse aṭṭhāsi. Rājā taṃ disvā puna uparitalaṃ",
  "atk-s0502a0:2244_12": "abhiruhi, tassa āgatabhāvaṃ ñatvā thero nisīdi. Puna rājā taṃ sabbaṭṭhānesu olokentopi",
  "atk-s0502a0:2244_13": "adisvā, “bhante, kahaṃ sā itthī”ti puna theraṃ pucchi. Nāhaṃ passāmi mahārājāti.",
  "atk-s0502a0:2244_14": "“Kiṃ kathetha, bhante, mayā idāneva tumhākaṃ piṭṭhipasse ṭhitā diṭṭhā”ti āha. Āma,",
  "atk-s0502a0:2244_15": "mahārāja, mahājanopi “me pacchato pacchato itthī vicaratī”ti vadati, ahaṃ pana na",
  "atk-s0502a0:2244_16": "passāmīti. Rājā “paṭirūpakena bhavitabba”nti sallakkhetvā puna theraṃ, “bhante, ito",
  "atk-s0502a0:2244_17": "tāva otarathā”ti vatvā there otaritvā pamukhe ṭhite puna taṃ tassa piṭṭhipasse ṭhitaṃ",
  "atk-s0502a0:2244_18": "disvā uparitalaṃ abhiruhi. Puna nāddasa. So puna theraṃ pucchitvā tena “na passāmi”cceva",
  "atk-s0502a0:2244_19": "vutte “paṭirūpakameveta”nti niṭṭhaṃ gantvā theraṃ āha – “bhante, evarūpe saṃkilese",
  "atk-s0502a0:2244_20": "tumhākaṃ piṭṭhito vicarante añño koci tumhākaṃ bhikkhaṃ na dassati, nibaddhaṃ mama",
  "atk-s0502a0:2244_21": "gehaṃ pavisatha, ahameva catūhi paccayehi upaṭṭhahissāmī”ti theraṃ nimantetvā pakkāmi.",
  "atk-s0502a0:2245_0": "Bhikkhū “passathāvuso, rañño pāpakiriyaṃ, ‘etaṃ vihārato nīharā’ti vutte āgantvā",
  "atk-s0502a0:2245_1": "catūhi paccayehi nimantetvā gato”ti ujjhāyiṃsu. Tampi theraṃ āhaṃsu – “ambho, dussīla,",
  "atk-s0502a0:2245_2": "idānisi rājakoṇḍo jāto”ti. Sopi pubbe bhikkhū kiñci vattuṃ asakkonto “tumhe dussīlā,",
  "atk-s0502a0:2245_3": "tumhe koṇḍā, tumhe itthiṃ gahetvā vicarathā”ti āha. Te gantvā satthu ārocesuṃ – “bhante,",
  "atk-s0502a0:2245_4": "koṇḍadhānatthero amhehi vutto amhe ‘dussīlā’tiādīni vatvā akkosatī”ti. Satthā taṃ",
  "atk-s0502a0:2245_5": "pakkosāpetvā pucchi – “saccaṃ kira tvaṃ, bhikkhu, evaṃ vadesī”ti? “Saccaṃ, bhante”ti.",
  "atk-s0502a0:2245_6": "“Kiṃ kāraṇā”ti? “Mayā saddhiṃ kathitakāraṇā”ti. “Tumhe, bhikkhave, iminā saddhiṃ",
  "atk-s0502a0:2245_7": "kasmā kathethā”ti. “Imassa pacchato itthiṃ vicarantiṃ disvā, bhante”ti. “Ime kira",
  "atk-s0502a0:2245_8": "tayā saddhiṃ itthiṃ vicarantiṃ disvā vadanti, tvaṃ kasmā kathesi, ete tāva disvā",
  "atk-s0502a0:2245_9": "kathenti. Tvaṃ adisvāva imehi saddhiṃ kasmā kathesi, nanu pubbe taveva pāpikaṃ diṭṭhiṃ",
  "atk-s0502a0:2245_10": "nissāya idaṃ jātaṃ, idāni kasmā puna pāpikaṃ diṭṭhiṃ gaṇhāsī”ti. Bhikkhū “kiṃ pana,",
  "atk-s0502a0:2245_11": "bhante, iminā pubbe kata”nti pucchiṃsu. Atha nesaṃ satthā tassa pubbakammaṃ kathetvā",
  "atk-s0502a0:2245_12": "“bhikkhu idaṃ pāpakammaṃ nissāya tvaṃ imaṃ vippakāraṃ patto, idāni te puna tathārūpaṃ",
  "atk-s0502a0:2245_13": "pāpikaṃ diṭṭhiṃ gahetuṃ na yuttaṃ, mā puna bhikkhūhi saddhiṃ kiñci kathehi, nissaddo",
  "atk-s0502a0:2245_14": "mukhavaṭṭiyaṃ chinnakaṃsathālasadiso hohi, evaṃ karonto nibbānappatto nāma bhavissatī”ti",
  "atk-s0502a0:2245_15": "vatvā anusandhiṃ ghaṭetvā dhammaṃ desento imā gāthā abhāsi –",
  "atk-s0502a0:2246": "133.",
  "atk-s0502a0:2247": "“Māvoca pharusaṃ kañci, vuttā paṭivadeyyu taṃ;",
  "atk-s0502a0:2248": "Dukkhā hi sārambhakathā, paṭidaṇḍā phuseyyu taṃ.",
  "atk-s0502a0:2249": "134.",
  "atk-s0502a0:2250": "“Sace neresi attānaṃ, kaṃso upahato yathā;",
  "atk-s0502a0:2251": "Esa pattosi nibbānaṃ, sārambho te na vijjatī”ti.",
  "atk-s0502a0:2252_0": "Tattha māvoca pharusaṃ kañcīti kañci ekapuggalampi pharusaṃ mā avaca. Vuttāti tayā",
  "atk-s0502a0:2252_1": "pare “dussīlā”ti vuttā, tampi tatheva paṭivadeyyuṃ. Sārambhakathāti esā karaṇuttarā",
  "atk-s0502a0:2252_2": "yugaggāhakathā nāma dukkhā. Paṭidaṇḍāti kāyadaṇḍādīhi paraṃ paharantassa tādisā paṭidaṇḍā",
  "atk-s0502a0:2252_3": "ca tava matthake pateyyuṃ. Sace neresīti sace attānaṃ niccalaṃ kātuṃ sakkhissasi.",
  "atk-s0502a0:2252_4": "Kaṃso upahato yathāti mukhavaṭṭiyaṃ chinditvā talamattaṃ katvā ṭhapitakaṃsathālaṃ",
  "atk-s0502a0:2252_5": "viya. Tañhi hatthapādehi vā daṇḍakena vā pahaṭampi saddaṃ na karoti, esa pattosīti",
  "atk-s0502a0:2252_6": "sace evarūpo bhavituṃ sakkhissasi, imaṃ paṭipadaṃ pūrayamāno idāni appattopi eso",
  "atk-s0502a0:2252_7": "nibbānappatto nāma. Sārambho te na vijjatīti evaṃ sante ca pana “tvaṃ dussīlo, tumhe",
  "atk-s0502a0:2252_8": "dussīlā”tievamādiko uttarakaraṇavācālakkhaṇo sārambhopi te na vijjati, na bhavissatiyevāti attho.",
  "atk-s0502a0:2253": "Desanāvasāne bahū sotāpattiphalādīni pāpuṇiṃsu, koṇḍadhānattheropi satthārā dinnaovāde ṭhatvā arahattaṃ pāpuṇi, na cirasseva ākāse uppatitvā paṭhamaṃ salākaṃ gaṇhīti.",
  "atk-s0502a0:2254": "Koṇḍadhānattheravatthu catutthaṃ.",
  "atk-s0502a0:2255": "5. Uposathikaitthīnaṃ vatthu",
  "atk-s0502a0:2256": "Yathā daṇḍenāti imaṃ dhammadesanaṃ satthā pubbārāme viharanto visākhādīnaṃ upāsikānaṃ uposathakammaṃ ārabbha kathesi.",
  "atk-s0502a0:2257_0": "Sāvatthiyaṃ kira ekasmiṃ mahāuposathadivase pañcasatamattā itthiyo uposathikā hutvā",
  "atk-s0502a0:2257_1": "vihāraṃ agamiṃsu. Visākhā tāsu mahallakitthiyo upasaṅkamitvā pucchi, “ammā, kimatthaṃ",
  "atk-s0502a0:2257_2": "uposathikā jātatthā”ti. Tāhi “dibbasampattiṃ patthetvā”ti vutte majjhimitthiyo pucchi,",
  "atk-s0502a0:2257_3": "tāhi “sapattivāsā muccanatthāyā”ti vutte taruṇitthiyo pucchi, tāhi “paṭhamagabbhe",
  "atk-s0502a0:2257_4": "puttapaṭilābhatthāyā”ti vutte kumārikāyo pucchi, tāhi “taruṇabhāveyeva patikulagamanatthāyā”ti",
  "atk-s0502a0:2257_5": "vutte taṃ sabbampi tāsaṃ kathaṃ sutvā tā ādāya satthu santikaṃ gantvā paṭipāṭiyā",
  "atk-s0502a0:2257_6": "ārocesi. Taṃ sutvā satthā “visākhe imesaṃ sattānaṃ jātiādayo nāma daṇḍahatthakagopālakasadisā,",
  "atk-s0502a0:2257_7": "jāti jarāya santikaṃ, jarā byādhino santikaṃ, byādhi maraṇassa santikaṃ pesetvā maraṇaṃ",
  "atk-s0502a0:2257_8": "kuṭhāriyā chindantā viya jīvitaṃ chindati, evaṃ santepi vivaṭṭaṃ patthentā nāma natthi,",
  "atk-s0502a0:2257_9": "vaṭṭameva pana patthentī”ti vatvā anusandhiṃ ghaṭetvā dhammaṃ desento imaṃ gāthamāha –",
  "atk-s0502a0:2258": "135.",
  "atk-s0502a0:2259": "“Yathā daṇḍena gopālo, gāvo pājeti gocaraṃ;",
  "atk-s0502a0:2260": "Evaṃ jarā ca maccu ca, āyuṃ pājenti pāṇina”nti.",
  "atk-s0502a0:2261_0": "Tattha pājetīti cheko gopālo kedārantaraṃ pavisantiyo gāvo daṇḍena nivāretvā teneva",
  "atk-s0502a0:2261_1": "pothento sulabhatiṇodakaṃ gocaraṃ neti. Āyuṃ pājentīti jīvitindriyaṃ chindanti khepenti.",
  "atk-s0502a0:2261_2": "Gopālako viya hi jarā ca maccu ca, gogaṇo viya jīvitindriyaṃ, gocarabhūmi viya maraṇaṃ.",
  "atk-s0502a0:2261_3": "Tattha jāti tāva sattānaṃ jīvitindriyaṃ jarāya santikaṃ pesesi, jarā byādhino santikaṃ,",
  "atk-s0502a0:2261_4": "byādhi maraṇassa santikaṃ. Tameva maraṇaṃ kuṭhāriyā chedaṃ viya chinditvā gacchatīti",
  "atk-s0502a0:2261_5": "idamettha opammasampaṭipādanaṃ.",
  "atk-s0502a0:2262": "Desanāvasāne bahū sotāpattiphalādīni pāpuṇiṃsūti.",
  "atk-s0502a0:2263": "Uposathikaitthīnaṃ vatthu pañcamaṃ.",
  "atk-s0502a0:2264": "6. Ajagarapetavatthu",
  "atk-s0502a0:2265": "Atha pāpāni kammānīti imaṃ dhammadesanaṃ satthā veḷuvane viharanto ajagarapetaṃ ārabbha kathesi.",
  "atk-s0502a0:2266_0": "Ekasmiñhi samaye mahāmoggallānatthero lakkhaṇattherena saddhiṃ gijjhakūṭato otaranto",
  "atk-s0502a0:2266_1": "dibbena cakkhunā pañcavīsatiyojanikaṃ ajagarapetaṃ nāma addasa. Tassa sīsato aggijālā",
  "atk-s0502a0:2266_2": "uṭṭhahitvā pariyantaṃ gacchanti, pariyantato uṭṭhahitvā sīsaṃ gacchanti, ubhayato",
  "atk-s0502a0:2266_3": "uṭṭhahitvā majjhe otaranti. Thero taṃ disvā sitaṃ pātvākāsi. Lakkhaṇattherena sitakāraṇaṃ",
  "atk-s0502a0:2266_4": "puṭṭho “akālo, āvuso, imassa pañhassa veyyākaraṇāya, satthu santike maṃ puccheyyāsī”ti",
  "atk-s0502a0:2266_5": "vatvā rājagahe piṇḍāya caritvā satthu santikaṃ gatakāle lakkhaṇattherena puṭṭho āha",
  "atk-s0502a0:2266_6": "– “tatrāhaṃ, āvuso, ekaṃ petaṃ addasaṃ, tassa evarūpo nāma attabhāvo, ahaṃ taṃ disvā",
  "atk-s0502a0:2266_7": "‘na vata me evarūpo attabhāvo diṭṭhapubbo’ti sitaṃ pātvākāsi”nti. Satthā “cakkhubhūtā",
  "atk-s0502a0:2266_8": "vata, bhikkhave, sāvakā viharantī”tiādīni vadanto therassa kathaṃ patiṭṭhāpetvā “mayāpi",
  "atk-s0502a0:2266_9": "eso, bhikkhave, peto bodhimaṇḍeyeva diṭṭho, ‘ye ca pana me vacanaṃ na saddaheyyuṃ,",
  "atk-s0502a0:2266_10": "tesaṃ taṃ ahitāya assā’ti na kathesiṃ, idāni moggallānaṃ sakkhiṃ labhitvā kathemī”ti",
  "atk-s0502a0:2266_11": "vatvā bhikkhūhi tassa pubbakammaṃ puṭṭho byākāsi –",
  "atk-s0502a0:2267_0": "Kassapabuddhakāle kira sumaṅgalaseṭṭhi nāma suvaṇṇiṭṭhakāhi bhūmiṃ santharitvā vīsatiusabhaṭṭhāne",
  "atk-s0502a0:2267_1": "tattakeneva dhanena vihāraṃ kāretvā tāvattakeneva vihāramahaṃ kāresi. So ekadivasaṃ",
  "atk-s0502a0:2267_2": "pātova satthu santikaṃ gacchanto nagaradvāre ekissā sālāya kāsāvaṃ sasīsaṃ pārupitvā",
  "atk-s0502a0:2267_3": "kalalamakkhitehi pādehi nipannaṃ ekaṃ coraṃ disvā “ayaṃ kalalamakkhitapādo rattiṃ",
  "atk-s0502a0:2267_4": "vicaritvā divā nipannamanusso bhavissatī”ti āha. Coro mukhaṃ vivaritvā seṭṭhiṃ disvā",
  "atk-s0502a0:2267_5": "“hotu, jānissāmi te kattabba”nti āghātaṃ bandhitvā sattakkhattuṃ khettaṃ jhāpesi,",
  "atk-s0502a0:2267_6": "sattakkhattuṃ vaje gunnaṃ pāde chindi, sattakkhattuṃ gehaṃ jhāpesi, so ettakenāpi",
  "atk-s0502a0:2267_7": "kopaṃ nibbāpetuṃ asakkonto tassa cūḷūpaṭṭhākena saddhiṃ mittasanthavaṃ katvā “kiṃ",
  "atk-s0502a0:2267_8": "te seṭṭhino piya”nti puṭṭho “gandhakuṭito aññaṃ tassa piyataraṃ natthī”ti sutvā “hotu,",
  "atk-s0502a0:2267_9": "gandhakuṭiṃ jhāpetvā kopaṃ nibbāpessāmī”ti satthari piṇḍāya paviṭṭhe pānīyaparibhojanīyaghaṭe",
  "atk-s0502a0:2267_10": "bhinditvā gandhakuṭiyaṃ aggiṃ adāsi. Seṭṭhi “gandhakuṭi kira jhāyatī”ti sutvā āgacchanto",
  "atk-s0502a0:2267_11": "jhāmakāle āgantvā gandhakuṭiṃ jhāmaṃ olokento vālaggamattampi domanassaṃ akatvā vāmabāhuṃ",
  "atk-s0502a0:2267_12": "samañjitvā dakkhiṇena hatthena mahāapphoṭanaṃ apphoṭesi. Atha naṃ samīpe ṭhitā pucchiṃsu",
  "atk-s0502a0:2267_13": "– “kasmā, sāmi, ettakaṃ dhanaṃ vissajjetvā katagandhakuṭiyā jhāmakāle apphoṭesī”ti?",
  "atk-s0502a0:2267_14": "So āha – “ettakaṃ me, tātā, aggiādīhi asādhāraṇe buddhassa sāsane dhanaṃ nidahituṃ",
  "atk-s0502a0:2267_15": "laddhaṃ, ‘punapi ettakaṃ dhanaṃ vissajjetvā satthu gandhakuṭiṃ kātuṃ labhissāmī’ti",
  "atk-s0502a0:2267_16": "tuṭṭhamānaso apphoṭesi”nti. So puna tattakaṃ dhanaṃ vissajjetvā gandhakuṭiṃ kāretvā",
  "atk-s0502a0:2267_17": "vīsatisahassabhikkhuparivārassa satthuno dānaṃ adāsi. Taṃ disvā coro cintesi – “ahaṃ",
  "atk-s0502a0:2267_18": "imaṃ amāretvā maṅkukātuṃ na sakkhissāmi, hotu, māressāmi na”nti nivāsanantare churikaṃ",
  "atk-s0502a0:2267_19": "bandhitvā sattāhaṃ vihāre vicarantopi okāsaṃ na labhi. Mahāseṭṭhipi satta divasāni",
  "atk-s0502a0:2267_20": "buddhappamukhassa bhikkhusaṅghassa dānaṃ datvā satthāraṃ vanditvā āha – “bhante,",
  "atk-s0502a0:2267_21": "mama ekena purisena sattakkhattuṃ khettaṃ jhāpitaṃ, sattakkhattuṃ vaje gunnaṃ pādā",
  "atk-s0502a0:2267_22": "chinnā, sattakkhattuṃ gehaṃ jhāpitaṃ, idāni gandhakuṭipi teneva jhāpitā bhavissati,",
  "atk-s0502a0:2267_23": "ahaṃ imasmiṃ dāne paṭhamaṃ pattiṃ tassa dammī”ti.",
  "atk-s0502a0:2268_0": "Taṃ sutvā coro “bhāriyaṃ vata me kammaṃ kataṃ, evaṃ aparādhakārake mayi imassa kopamattampi",
  "atk-s0502a0:2268_1": "natthi, imasmimpi dāne mayhameva paṭhamaṃ pattiṃ deti, ahaṃ imasmiṃ dubbhāmi, evarūpaṃ",
  "atk-s0502a0:2268_2": "me purisaṃ akhamāpentassa devadaṇḍopi me matthake pateyyā”ti gantvā seṭṭhissa pādamūle",
  "atk-s0502a0:2268_3": "nipajjitvā “khamāhi me, sāmī”ti vatvā “kiṃ ida”nti vutte, “sāmi, evaṃ ayuttakaṃ kammaṃ",
  "atk-s0502a0:2268_4": "mayā kataṃ, tassa me khamāhī”ti āha. Atha naṃ seṭṭhi “tayā me idañcidañca kata”nti",
  "atk-s0502a0:2268_5": "sabbaṃ pucchitvā “āma, mayā kata”nti vutte, “tvaṃ mayā na diṭṭhapubbo, kasmā me kujjhitvā",
  "atk-s0502a0:2268_6": "evamakāsī”ti pucchi. So ekadivasaṃ nagarā nikkhantena tena vuttavacanaṃ sāretvā “iminā",
  "atk-s0502a0:2268_7": "me kāraṇena kopo uppādito”ti āha. Seṭṭhi attanā vuttaṃ saritvā “āma, tāta, vuttaṃ",
  "atk-s0502a0:2268_8": "mayā, taṃ me khamāhī”ti coraṃ khamāpetvā “uṭṭhehi, tāta, khamāmi te, gaccha, tātā”ti",
  "atk-s0502a0:2268_9": "āha. Sace me, sāmi, khamasi, saputtadāraṃ maṃ gehe dāsaṃ karohīti. Tāta, tvaṃ mayā",
  "atk-s0502a0:2268_10": "ettake kathite evarūpaṃ chedanaṃ akāsi, gehe vasantena pana saddhiṃ na sakkā kiñci",
  "atk-s0502a0:2268_11": "kathetuṃ, na me tayā gehe vasantena kiccaṃ atthi, khamāmi te, gaccha, tātāti. Coro",
  "atk-s0502a0:2268_12": "taṃ kammaṃ katvā āyupariyosāne avīcimhi nibbatto dīgharattaṃ tattha paccitvā vipākāvasesena",
  "atk-s0502a0:2268_13": "idāni gijjhakūṭe pabbate paccatīti.",
  "atk-s0502a0:2269_0": "Evaṃ satthā tassa pubbakammaṃ kathetvā, “bhikkhave, bālā nāma pāpāni kammāni karontā",
  "atk-s0502a0:2269_1": "na bujjhanti, pacchā pana attanā katakammehi ḍayhamānā attanāva attano dāvaggisadisāva",
  "atk-s0502a0:2269_2": "hontī”ti vatvā anusandhiṃ ghaṭetvā dhammaṃ desento imaṃ gāthamāha –",
  "atk-s0502a0:2270": "136.",
  "atk-s0502a0:2271": "“Atha pāpāni kammāni, karaṃ bālo na bujjhati;",
  "atk-s0502a0:2272": "Sehi kammehi dummedho, aggiḍaḍḍhova tappatī”ti.",
  "atk-s0502a0:2273_0": "Tattha atha pāpānīti na kevalaṃ bālo kodhavasena pāpāni karoti, karontopi pana na",
  "atk-s0502a0:2273_1": "bujjhatīti attho. Pāpaṃ karonto ca “pāpaṃ karomī”ti abujjhanako nāma natthi. “Imassa",
  "atk-s0502a0:2273_2": "kammassa evarūpo nāma vipāko”ti ajānanatāya “na bujjhatī”ti vuttaṃ. Sehīti so tehi",
  "atk-s0502a0:2273_3": "attano santakehi kammehi dummedho nippañño puggalo niraye nibbattitvā aggiḍaḍḍhova tappatīti attho.",
  "atk-s0502a0:2274": "Desanāvasāne bahū sotāpattiphalādīni pāpuṇiṃsūti.",
  "atk-s0502a0:2275": "Ajagarapetavatthu chaṭṭhaṃ.",
  "atk-s0502a0:2276": "7. Mahāmoggallānattheravatthu",
  "atk-s0502a0:2277": "Yo daṇḍenāti imaṃ dhammadesanaṃ satthā veḷuvane viharanto mahāmoggallānattheraṃ ārabbha kathesi.",
  "atk-s0502a0:2278_0": "Ekasmiñhi samaye titthiyā sannipatitvā mantesuṃ – “jānāthāvuso, ‘kena kāraṇena samaṇassa",
  "atk-s0502a0:2278_1": "gotamassa lābhasakkāro mahā hutvā nibbatto’ti. Mayaṃ na jānāma, tumhe pana jānāthāti.",
  "atk-s0502a0:2278_2": "Āma, jānāma, mahāmoggallānaṃ nāma ekaṃ nissāya uppanno. So hi devalokaṃ gantvā devatāhi",
  "atk-s0502a0:2278_3": "katakammaṃ pucchitvā āgantvā manussānaṃ katheti ‘idaṃ nāma katvā evarūpaṃ sampattiṃ",
  "atk-s0502a0:2278_4": "labhantī’ti. Niraye nibbattānampi kammaṃ pucchitvā āgantvā manussānaṃ katheti ‘idaṃ",
  "atk-s0502a0:2278_5": "nāma katvā evarūpaṃ dukkhaṃ anubhavantī’ti. Manussā tassa kathaṃ sutvā mahantaṃ lābhasakkāraṃ",
  "atk-s0502a0:2278_6": "abhiharanti, sace taṃ māretuṃ sakkhissāma, so lābhasakkāro amhākaṃ nibbattissatī”ti.",
  "atk-s0502a0:2278_7": "Te “attheko upāyo”ti sabbe ekacchandā hutvā “yaṃkiñci katvā taṃ mārāpessāmā”ti attano",
  "atk-s0502a0:2278_8": "upaṭṭhāke samādapetvā kahāpaṇasahassaṃ labhitvā purisaghātakammaṃ katvā carante core",
  "atk-s0502a0:2278_9": "pakkosāpetvā “mahāmoggallānatthero nāma kāḷasilāyaṃ vasati, tattha gantvā taṃ mārethā”ti",
  "atk-s0502a0:2278_10": "tesaṃ kahāpaṇe adaṃsu. Corā dhanalobhena sampaṭicchitvā “theraṃ māressāmā”ti gantvā",
  "atk-s0502a0:2278_11": "tassa vasanaṭṭhānaṃ parivāresuṃ. Thero tehi parikkhittabhāvaṃ ñatvā kuñcikacchiddena",
  "atk-s0502a0:2278_12": "nikkhamitvā pakkāmi. Te corā taṃ divasaṃ theraṃ adisvā punekadivasaṃ gantvā parikkhipiṃsu.",
  "atk-s0502a0:2278_13": "Thero ñatvā kaṇṇikāmaṇḍalaṃ bhinditvā ākāsaṃ pakkhandi. Evaṃ te paṭhamamāsepi majjhimamāsepi",
  "atk-s0502a0:2278_14": "theraṃ gahetuṃ nāsakkhiṃsu. Pacchimamāse pana sampatte thero attanā katakammassa",
  "atk-s0502a0:2278_15": "ākaḍḍhanabhāvaṃ ñatvā na apagacchi. Corā gantvā theraṃ gahetvā taṇḍulakaṇamattānissa",
  "atk-s0502a0:2278_16": "aṭṭhīni karontā bhindiṃsu. Atha naṃ “mato”ti saññāya ekasmiṃ gumbapiṭṭhe khipitvā pakkamiṃsu.",
  "atk-s0502a0:2279_0": "Thero “satthāraṃ passitvāva parinibbāyissāmī”ti attabhāvaṃ jhānaveṭhanena veṭhetvā",
  "atk-s0502a0:2279_1": "thiraṃ katvā ākāsena satthu santikaṃ gantvā satthāraṃ vanditvā, “bhante, parinibbāyissāmī”ti",
  "atk-s0502a0:2279_2": "āha. “Parinibbāyissasi, moggallānā”ti? “Āma, bhante”ti. “Kattha gantvā”ti? “Kāḷasilāpadesaṃ,",
  "atk-s0502a0:2279_3": "bhante”ti. Tena hi, moggallāna, mayhaṃ dhammaṃ kathetvā yāhi. Tādisassa hi me sāvakassa",
  "atk-s0502a0:2279_4": "idāni dassanaṃ natthīti. So “evaṃ karissāmi, bhante”ti satthāraṃ vanditvā ākāsaṃ",
  "atk-s0502a0:2279_5": "uppatitvā parinibbānadivase sāriputtatthero viya nānappakārā iddhiyo katvā dhammaṃ",
  "atk-s0502a0:2279_6": "kathetvā satthāraṃ vanditvā kāḷasilāṭaviṃ gantvā parinibbāyi. “Theraṃ kira corā māresu”nti",
  "atk-s0502a0:2279_7": "ayampi kathā sakalajambudīpe patthari. Rājā ajātasattu core pariyesanatthāya carapurise",
  "atk-s0502a0:2279_8": "payojesi. Tesupi coresu surāpāne suraṃ pivantesu eko ekassa piṭṭhiṃ paharitvā pātesi.",
  "atk-s0502a0:2279_9": "So taṃ santejjetvā “ambho dubbinīta, tvaṃ kasmā me piṭṭhiṃ pātesī”ti āha. Kiṃ pana",
  "atk-s0502a0:2279_10": "hare duṭṭhacora, tayā mahāmoggallānatthero paṭhamaṃ pahaṭoti? Kiṃ pana mayā pahaṭabhāvaṃ",
  "atk-s0502a0:2279_11": "tvaṃ na jānāsīti? Iti nesaṃ “mayā pahaṭo, mayā pahaṭo”ti vadantānaṃ vacanaṃ sutvā",
  "atk-s0502a0:2279_12": "te carapurisā te sabbe core gahetvā rañño ārocesuṃ. Rājā core pakkosāpetvā pucchi",
  "atk-s0502a0:2279_13": "– “tumhehi thero mārito”ti? “Āma, devā”ti. “Kena tumhe uyyojitā”ti? “Naggasamaṇakehi,",
  "atk-s0502a0:2279_14": "devā”ti. Rājā pañcasate naggasamaṇake gāhāpetvā pañcasatehi corehi saddhiṃ rājaṅgaṇe",
  "atk-s0502a0:2279_15": "nābhippamāṇesu āvāṭesu nikhaṇāpetvā palālehi paṭicchādāpetvā aggiṃ dāpesi. Atha nesaṃ",
  "atk-s0502a0:2279_16": "jhāmabhāvaṃ ñatvā ayanaṅgalehi kasāpetvā sabbe khaṇḍākhaṇḍikaṃ kārāpesi.",
  "atk-s0502a0:2280_0": "Bhikkhū dhammasabhāyaṃ kathaṃ samuṭṭhāpesuṃ – “mahāmoggallānatthero attano ananurūpameva",
  "atk-s0502a0:2280_1": "maraṇaṃ patto”ti. Satthā āgantvā “kāya nuttha, bhikkhave, etarahi kathāya sannisinnā”ti",
  "atk-s0502a0:2280_2": "pucchitvā “imāya nāmā”ti vutte, “bhikkhave, moggallāno imasseva attabhāvassa ananurūpaṃ",
  "atk-s0502a0:2280_3": "maraṇaṃ patto, pubbe pana tena katassa kammassa anurūpameva maraṇaṃ patto”ti vatvā",
  "atk-s0502a0:2280_4": "“kiṃ panassa, bhante, pubbakamma”nti puṭṭho vitthāretvā kathesi –",
  "atk-s0502a0:2281_0": "Atīte kira bārāṇasivāsī eko kulaputto sayameva koṭṭanapacanādīni kammāni karonto",
  "atk-s0502a0:2281_1": "mātāpitaro paṭijaggi. Athassa mātāpitaro naṃ, “tāta, tvaṃ ekakova gehe ca araññe",
  "atk-s0502a0:2281_2": "ca kammaṃ karonto kilamasi, ekaṃ te kumārikaṃ ānessāmā”ti vatvā, “ammatātā, na mayhaṃ",
  "atk-s0502a0:2281_3": "evarūpāyattho, ahaṃ yāva tumhe jīvatha, tāva vo sahatthā upaṭṭhahissāmī”ti tena paṭikkhittā",
  "atk-s0502a0:2281_4": "punappunaṃ taṃ yācitvā kumārikaṃ ānayiṃsu. Sā katipāhameva te upaṭṭhahitvā pacchā",
  "atk-s0502a0:2281_5": "tesaṃ dassanampi anicchantī “na sakkā tava mātāpitūhi saddhiṃ ekaṭṭhāne vasitu”nti",
  "atk-s0502a0:2281_6": "ujjhāyitvā tasmiṃ attano kathaṃ aggaṇhante tassa bahigatakāle makacivākakhaṇḍāni",
  "atk-s0502a0:2281_7": "ca yāgupheṇañca gahetvā tattha tattha ākiritvā tenāgantvā “kiṃ ida”nti puṭṭhā āha",
  "atk-s0502a0:2281_8": "– “imesaṃ andhamahallakānaṃ etaṃ kammaṃ, sabbaṃ gehaṃ kiliṭṭhaṃ karontā vicaranti,",
  "atk-s0502a0:2281_9": "na sakkā etehi saddhiṃ ekaṭṭhāne vasitu”nti. Evaṃ tāya naṃ punappunaṃ kathayamānāya",
  "atk-s0502a0:2281_10": "evarūpopi pūritapāramī satto mātāpitūhi saddhiṃ bhijji. So “hotu, jānissāmi nesaṃ",
  "atk-s0502a0:2281_11": "kattabba”nti te bhojetvā, “ammatātā, asukaṭṭhāne nāma tumhākaṃ ñātakā āgamanaṃ paccāsīsanti,",
  "atk-s0502a0:2281_12": "tattha gamissāmā”ti te yānakaṃ āropetvā ādāya gacchanto aṭavimajjhaṃ pattakāle, “tāta,",
  "atk-s0502a0:2281_13": "rasmiyo gaṇhātha, gāvo patodasaññāya gamissanti, imasmiṃ ṭhāne corā vasanti, ahaṃ",
  "atk-s0502a0:2281_14": "otarāmī”ti pitu hatthe rasmiyo datvā otaritvā gacchanto saddaṃ parivattetvā corānaṃ",
  "atk-s0502a0:2281_15": "uṭṭhitasaddamakāsi. Mātāpitaro saddaṃ sutvā “corā uṭṭhitā”ti saññāya, “tāta, mayaṃ",
  "atk-s0502a0:2281_16": "mahallakā, tvaṃ attānameva rakkhāhī”ti āhaṃsu. So mātāpitaro tathāviravantepi corasaddaṃ",
  "atk-s0502a0:2281_17": "karonto koṭṭetvā māretvā aṭaviyaṃ khipitvā paccāgami.",
  "atk-s0502a0:2282_0": "Satthā idaṃ tassa pubbakammaṃ kathetvā, “bhikkhave, moggallāno ettakaṃ kammaṃ katvā",
  "atk-s0502a0:2282_1": "anekavassasatasahassāni niraye paccitvā vipākāvasesena attabhāvasate evameva koṭṭetvā",
  "atk-s0502a0:2282_2": "saṃcuṇṇito maraṇaṃ patto. Evaṃ moggallānena attano kammānurūpameva maraṇaṃ laddhaṃ,",
  "atk-s0502a0:2282_3": "pañcahi corasatehi saddhiṃ labhiṃsu. Appaduṭṭhesu hi padussanto dasahi kāraṇehi anayabyasanaṃ",
  "atk-s0502a0:2282_4": "pāpuṇātiyevā”ti vatvā anusandhiṃ ghaṭetvā dhammaṃ desento imā gāthā abhāsi –",
  "atk-s0502a0:2283": "137.",
  "atk-s0502a0:2284": "“Yo daṇḍena adaṇḍesu, appaduṭṭhesu dussati;",
  "atk-s0502a0:2285": "Dasannamaññataraṃ ṭhānaṃ, khippameva nigacchati.",
  "atk-s0502a0:2286": "138.",
  "atk-s0502a0:2287": "“Vedanaṃ pharusaṃ jāniṃ, sarīrassa va bhedanaṃ;",
  "atk-s0502a0:2288": "Garukaṃ vāpi ābādhaṃ, cittakkhepaṃ va pāpuṇe.",
  "atk-s0502a0:2289": "139.",
  "atk-s0502a0:2290": "“Rājato vā upasaggaṃ, abbhakkhānaṃ va dāruṇaṃ;",
  "atk-s0502a0:2291": "Parikkhayaṃ va ñātīnaṃ, bhogānaṃ va pabhaṅguraṃ.",
  "atk-s0502a0:2292": "140.",
  "atk-s0502a0:2293": "“Atha vāssa agārāni, aggi ḍahati pāvako;",
  "atk-s0502a0:2294": "Kāyassa bhedā duppañño, nirayaṃ sopapajjatī”ti.",
  "atk-s0502a0:2295_0": "Tattha adaṇḍesūti kāyadaṇḍādirahitesu khīṇāsavesu. Appaduṭṭhesūti paresu vā attani",
  "atk-s0502a0:2295_1": "vā niraparādhesu. Dasannamaññataraṃ ṭhānanti dasasu dukkhakāraṇesu aññataraṃ kāraṇaṃ.",
  "atk-s0502a0:2295_2": "Vedananti sīsarogādibhedaṃ pharusaṃ vedanaṃ. Jāninti kicchādhigatassa dhanassa jāniṃ.",
  "atk-s0502a0:2295_3": "Bhedananti hatthacchedādikaṃ sarīrabhedanaṃ. Garukanti pakkhahataekacakkhukapīṭhasappikuṇībhāvakuṭṭharogādibhedaṃ",
  "atk-s0502a0:2295_4": "garukābādhaṃ vā. Cittakkhepanti ummādaṃ. Upasagganti yasavilopasenāpatiṭṭhānādiacchindanādikaṃ",
  "atk-s0502a0:2295_5": "rājato upasaggaṃ vā. Abbhakkhānanti adiṭṭhaasutaacintitapubbaṃ “idaṃ sandhicchedādikammaṃ,",
  "atk-s0502a0:2295_6": "idaṃ vā rājāparādhitakammaṃ tayā kata”nti evarūpaṃ dāruṇaṃ abbhakkhānaṃ vā. Parikkhayaṃ",
  "atk-s0502a0:2295_7": "va ñātīnanti attano avassayo bhavituṃ samatthānaṃ ñātīnaṃ parikkhayaṃ vā. Pabhaṅguranti",
  "atk-s0502a0:2295_8": "pabhaṅgubhāvaṃ pūtibhāvaṃ. Yaṃ hissa gehe dhaññaṃ, taṃ pūtibhāvaṃ āpajjati, suvaṇṇaṃ",
  "atk-s0502a0:2295_9": "aṅgārabhāvaṃ, muttā kappāsaṭṭhibhāvaṃ, kahāpaṇaṃ kapālakhaṇḍādibhāvaṃ, dvipadacatuppadā",
  "atk-s0502a0:2295_10": "kāṇakuṇādibhāvanti attho. Aggi ḍahatīti ekasaṃvacchare dvattikkhattuṃ aññasmiṃ ḍāhake",
  "atk-s0502a0:2295_11": "avijjamānepi asaniaggi vā patitvā ḍahati, attanova dhammatāya uṭṭhito pāvako vā ḍahatiyeva.",
  "atk-s0502a0:2295_12": "Nirayanti diṭṭheva dhamme imesaṃ dasannaṃ ṭhānānaṃ aññataraṃ patvāpi ekaṃsena samparāye",
  "atk-s0502a0:2295_13": "pattabbaṃ dassetuṃ “nirayaṃ sopapajjatī”ti vuttaṃ.",
  "atk-s0502a0:2296": "Desanāvasāne bahū sotāpattiphalādīni pāpuṇiṃsūti.",
  "atk-s0502a0:2297": "Mahāmoggallānattheravatthu sattamaṃ.",
  "atk-s0502a0:2298": "8. Bahubhaṇḍikabhikkhuvatthu",
  "atk-s0502a0:2299": "Na naggacariyāti imaṃ dhammadesanaṃ satthā jetavane viharanto bahubhaṇḍikaṃ bhikkhuṃ ārabbha kathesi.",
  "atk-s0502a0:2300_0": "Sāvatthivāsī kireko kuṭumbiko bhariyāya kālakatāya pabbaji. So pabbajanto attano",
  "atk-s0502a0:2300_1": "pariveṇañca aggisālañca bhaṇḍagabbhañca kāretvā sabbampi bhaṇḍagabbhaṃ sappimadhutelādīhi",
  "atk-s0502a0:2300_2": "pūretvā pabbaji, pabbajitvā ca pana attano dāse pakkosāpetvā yathārucikaṃ āhāraṃ",
  "atk-s0502a0:2300_3": "pacāpetvā bhuñjati. Bahubhaṇḍo ca bahuparikkhāro ca ahosi. Rattiṃ aññaṃ nivāsanapārupanaṃ",
  "atk-s0502a0:2300_4": "hoti, divā aññaṃ nivāsanapārupanaṃ hoti, divā aññaṃ vihārapaccante vasati. Tassekadivasaṃ",
  "atk-s0502a0:2300_5": "cīvarapaccattharaṇāni sukkhāpentassa senāsanacārikaṃ āhiṇḍantā bhikkhū passitvā “kassimāni,",
  "atk-s0502a0:2300_6": "āvuso”ti pucchitvā “mayha”nti vutte, “āvuso, bhagavatā ticīvarāni anuññātāni, tvañca",
  "atk-s0502a0:2300_7": "pana evaṃ appicchassa buddhassa sāsane pabbajitvā evaṃ bahuparikkhāro jāto”ti taṃ",
  "atk-s0502a0:2300_8": "satthu santikaṃ netvā, “bhante, ayaṃ bhikkhu atibahubhaṇḍo”ti ārocesuṃ. Satthā “saccaṃ",
  "atk-s0502a0:2300_9": "kira taṃ bhikkhū”ti pucchitvā “saccaṃ, bhante”ti vutte āha – “kasmā pana tvaṃ, bhikkhu,",
  "atk-s0502a0:2300_10": "mayā appicchatāya dhamme desite evaṃ bahubhaṇḍo jāto”ti. So tāvattakeneva kupito",
  "atk-s0502a0:2300_11": "“iminā dāni nīhārena carissāmī”ti pārupanaṃ chaḍḍetvā parisamajjhe ekacīvaro aṭṭhāsi.",
  "atk-s0502a0:2300_12": "Atha naṃ satthā upatthambhayamāno nanu tvaṃ bhikkhu pubbe hirottappagavesako dakarakkhasakālepi",
  "atk-s0502a0:2300_13": "hirottappaṃ gavesamāno dvādasa vassāni vihāsi, kasmā idāni evaṃ garuke buddhasāsane",
  "atk-s0502a0:2300_14": "pabbajitvā catuparisamajjhe pārupanaṃ chaḍḍetvā hirottappaṃ pahāya ṭhitosīti. So",
  "atk-s0502a0:2300_15": "satthu vacanaṃ sutvā hirottappaṃ paccupaṭṭhāpetvā taṃ cīvaraṃ pārupitvā satthāraṃ",
  "atk-s0502a0:2300_16": "vanditvā ekamantaṃ nisīdi. Bhikkhū tassa atthassa āvibhāvatthaṃ bhagavantaṃ yāciṃsu.",
  "atk-s0502a0:2300_17": "Bhagavā atītaṃ āharitvā kathesi –",
  "atk-s0502a0:2301_0": "Atīte kira bārāṇasirañño aggamahesiyā kucchismiṃ bodhisatto paṭisandhiṃ gaṇhi. Tassa",
  "atk-s0502a0:2301_1": "nāmaggahaṇadivase mahiṃsakumāroti nāmaṃ kariṃsu. Tassa kaniṭṭhabhātā candakumāro",
  "atk-s0502a0:2301_2": "nāma ahosi. Tesaṃ mātari kālakatāya rājā aññaṃ aggamahesiṭṭhāne ṭhapesi. Sāpi puttaṃ",
  "atk-s0502a0:2301_3": "vijāyi, sūriyakumārotissa nāmaṃ kariṃsu. Taṃ disvā rājā tuṭṭho “puttassa te varaṃ",
  "atk-s0502a0:2301_4": "dammī”ti āha. Sāpi kho, “deva, icchitakāle gaṇhissāmī”ti vatvā puttassa vayappattakāle",
  "atk-s0502a0:2301_5": "rājānaṃ āha – “devena mayhaṃ puttassa jātakāle varo dinno, idāni me puttassa rajjaṃ",
  "atk-s0502a0:2301_6": "dehī”ti. Rājā “mama dve puttā aggikkhandhā viya jalantā vicaranti, na sakkā tassa",
  "atk-s0502a0:2301_7": "rajjaṃ dātu”nti paṭikkhipitvāpi taṃ punappunaṃ yācamānameva disvā “ayaṃ me puttānaṃ",
  "atk-s0502a0:2301_8": "anatthampi kareyyā”ti putte pakkosāpetvā, “tātā, ahaṃ sūriyakumārassa jātakāle varaṃ",
  "atk-s0502a0:2301_9": "adāsiṃ, idānissa mātā rajjaṃ yācati, ahaṃ tassa na dātukāmo, tassa mātā tumhākaṃ",
  "atk-s0502a0:2301_10": "anatthampi kareyya, gacchatha tumhe, araññe vasitvā mamaccayenāgantvā rajjaṃ gaṇhathā”ti",
  "atk-s0502a0:2301_11": "uyyojesi. Te pitaraṃ vanditvā pāsādā otarante rājaṅgaṇe kīḷamāno sūriyakumāro disvā",
  "atk-s0502a0:2301_12": "taṃ kāraṇaṃ ñatvā tehi saddhiṃ nikkhami. Tesaṃ himavantaṃ paviṭṭhakāle bodhisatto",
  "atk-s0502a0:2301_13": "maggā okkamma aññatarasmiṃ rukkhamūle nisīditvā sūriyakumāraṃ āha – “tāta, etaṃ saraṃ",
  "atk-s0502a0:2301_14": "gantvā nhatvā ca pivitvā ca amhākampi paduminipaṇṇehi udakaṃ āharā”ti. So pana saro",
  "atk-s0502a0:2301_15": "vessavaṇṇassa santikā ekena dakarakkhasena laddho hoti. Vessavaṇṇo ca taṃ āha – “ṭhapetvā",
  "atk-s0502a0:2301_16": "devadhammajānanake ye ca aññe imaṃ saraṃ otaranti, te khādituṃ labhasī”ti. Tato paṭṭhāya",
  "atk-s0502a0:2301_17": "so taṃ saraṃ otiṇṇotiṇṇe devadhamme pucchitvā ajānante khādati, sūriyakumāropi taṃ",
  "atk-s0502a0:2301_18": "saraṃ avīmaṃsitvāva otari, tena ca “devadhamme jānāsī”ti pucchito “devadhammā nāma",
  "atk-s0502a0:2301_19": "candimasūriyā”ti āha. Atha naṃ “tvaṃ devadhamme na jānāsī”ti udakaṃ pavesetvā attano",
  "atk-s0502a0:2301_20": "bhavane ṭhapesi. Bodhisattopi taṃ cirāyantaṃ disvā candakumāraṃ pesesi. Sopi tena",
  "atk-s0502a0:2301_21": "“devadhamme jānāsī”ti pucchito “devadhammā nāma catasso disā”ti āha. Dakarakkhaso",
  "atk-s0502a0:2301_22": "tampi udakaṃ pavesetvā tattheva ṭhapesi.",
  "atk-s0502a0:2302_0": "Bodhisatto tasmimpi cirāyante “antarāyena bhavitabba”nti sayaṃ gantvā dvinnampi otaraṇapadaṃyeva",
  "atk-s0502a0:2302_1": "disvā “ayaṃ saro rakkhasapariggahito”ti ñatvā khaggaṃ sannayhitvā dhanuṃ gahetvā",
  "atk-s0502a0:2302_2": "aṭṭhāsi. Rakkhaso taṃ anotarantaṃ disvā vanakammikapurisavesenāgantvā āha – “bho",
  "atk-s0502a0:2302_3": "purisa, tvaṃ maggakilanto, kasmā imaṃ saraṃ otaritvā nhatvā ca pivitvā ca bhisamulālaṃ",
  "atk-s0502a0:2302_4": "khāditvā pupphāni pilandhitvā na gacchasī”ti. Bodhisatto taṃ disvāva “esa so yakkho”ti",
  "atk-s0502a0:2302_5": "ñatvā “tayā me bhātaro gahitā”ti āha. Āma, mayā gahitāti. Kiṃ kāraṇāti? Ahaṃ imaṃ",
  "atk-s0502a0:2302_6": "saraṃ otiṇṇotiṇṇe labhāmīti. Kiṃ pana sabbeva labhasīti? Devadhammajānanake ṭhapetvā",
  "atk-s0502a0:2302_7": "avasese labhāmīti. Atthi pana te devadhammehi atthoti? Āma, atthīti. Ahaṃ kathessāmīti.",
  "atk-s0502a0:2302_8": "Tena hi kathehīti. Na sakkā kiliṭṭhena gattena kathetunti. Yakkho bodhisattaṃ nhāpetvā",
  "atk-s0502a0:2302_9": "pānīyaṃ pāyetvā alaṅkaritvā alaṅkatamaṇḍapamajjhe pallaṅkaṃ āropetvā sayamassa pādamūle",
  "atk-s0502a0:2302_10": "nisīdi. Atha naṃ bodhisatto “sakkaccaṃ suṇāhī”ti vatvā imaṃ gāthamāha –",
  "atk-s0502a0:2303": "“Hiriottappasampannā, sukkadhammasamāhitā;",
  "atk-s0502a0:2304": "Santo sappurisā loke, devadhammāti vuccare”ti. ;",
  "atk-s0502a0:2305_0": "Yakkho imaṃ dhammadesanaṃ sutvā pasanno bodhisattaṃ āha – “paṇḍita, ahaṃ te pasanno,",
  "atk-s0502a0:2305_1": "ekaṃ bhātaraṃ dammi, kataraṃ ānemī”ti? “Kaniṭṭhaṃ ānehī”ti. Paṇḍita, tvaṃ kevalaṃ",
  "atk-s0502a0:2305_2": "devadhamme jānāsiyeva, na pana tesu vattasīti. Kiṃ kāraṇāti? Yasmā jeṭṭhaṃ ṭhapetvā",
  "atk-s0502a0:2305_3": "kaniṭṭhaṃ āharāpento jeṭṭhāpacāyikakammaṃ na karosīti, devadhamme cāhaṃ yakkha jānāmi,",
  "atk-s0502a0:2305_4": "tesu ca vattāmi. Mayañhi etaṃ nissāya imaṃ araññaṃ paviṭṭhā. Etassa hi atthāya amhākaṃ",
  "atk-s0502a0:2305_5": "pitaraṃ etassa mātā rajjaṃ yāci, amhākaṃ pana pitā taṃ varaṃ adatvā amhākaṃ anurakkhaṇatthāya",
  "atk-s0502a0:2305_6": "araññe vāsaṃ anujāni, so kumāro anivattitvā amhehi saddhiṃ āgato. “Taṃ araññe eko",
  "atk-s0502a0:2305_7": "yakkho khādī”ti vuttepi na koci saddahissati. Tenāhaṃ garahabhayabhīto tamevāharāpemīti.",
  "atk-s0502a0:2305_8": "Yakkho bodhisattassa pasīditvā “sādhu paṇḍita, tvameva devadhamme jānāsi, devadhammesu",
  "atk-s0502a0:2305_9": "ca vattasī”ti dve bhātaro ānetvā adāsi. Atha naṃ bodhisatto yakkhabhāve ādīnavaṃ",
  "atk-s0502a0:2305_10": "kathetvā pañcasu sīlesu patiṭṭhāpesi. So tena susaṃvihitārakkho tasmiṃ araññe vasitvā",
  "atk-s0502a0:2305_11": "pitari kālakate yakkhaṃ ādāya bārāṇasiṃ gantvā rajjaṃ gahetvā candakumārassa uparajjaṃ,",
  "atk-s0502a0:2305_12": "sūriyakumārassa senāpatiṭṭhānaṃ datvā yakkhassa ramaṇīye ṭhāne āyatanaṃ kārāpetvā",
  "atk-s0502a0:2305_13": "yathā so lābhaggappatto hoti, tathā akāsi.",
  "atk-s0502a0:2306_0": "Satthā imaṃ dhammadesanaṃ āharitvā jātakaṃ samodhānesi “tadā rakkhaso bahubhaṇḍikabhikkhu",
  "atk-s0502a0:2306_1": "ahosi, sūriyakumāro ānando, candakumāro sāriputto, mahiṃsakumāro pana ahamevā”ti.",
  "atk-s0502a0:2306_2": "Evaṃ satthā jātakaṃ kathetvā “evaṃ tvaṃ, bhikkhu, pubbe devadhamme gavesamāno hiriottappasampanno",
  "atk-s0502a0:2306_3": "vicaritvā idāni catuparisamajjhe iminā nīhārena ṭhatvā mama purato ‘appicchomhī’ti",
  "atk-s0502a0:2306_4": "vadanto ayuttaṃ akāsi. Na hi sāṭakapaṭikkhepādimattena samaṇo nāma hotī”ti vatvā",
  "atk-s0502a0:2306_5": "anusandhiṃ ghaṭetvā dhammaṃ desento imaṃ gāthamāha –",
  "atk-s0502a0:2307": "141.",
  "atk-s0502a0:2308": "“Na naggacariyā na jaṭā na paṅkā, nānāsakā thaṇḍilasāyikā vā;",
  "atk-s0502a0:2309": "Rajojallaṃ ukkuṭikappadhānaṃ, sodhenti maccaṃ avitiṇṇakaṅkha”nti.",
  "atk-s0502a0:2310_0": "Tattha nānāsakāti na anasakā, bhattapaṭikkhepakāti attho. Thaṇḍilasāyikāti bhūmisayanā.",
  "atk-s0502a0:2310_1": "Rajojallanti kaddamalepanākārena sarīre sannihitarajo. Ukkuṭikappadhānanti ukkuṭikabhāvena",
  "atk-s0502a0:2310_2": "āraddhavīriyaṃ. Idaṃ vuttaṃ hoti – yo hi macco “evaṃ ahaṃ lokanissaraṇasaṅkhātaṃ",
  "atk-s0502a0:2310_3": "suddhiṃ pāpuṇissāmī”ti imesu naggacariyādīsu yaṃ kiñci samādāya vatteyya, so kevalaṃ",
  "atk-s0502a0:2310_4": "micchādassanañceva vaḍḍheyya, kilamathassa ca bhāgī assa. Na hi etāni susamādinnānipi",
  "atk-s0502a0:2310_5": "aṭṭhavatthukāya kaṅkhāya avitiṇṇabhāvena avitiṇṇakaṅkhaṃ maccaṃ sodhentīti.",
  "atk-s0502a0:2311": "Desanāvasāne bahū sotāpattiphalādīni pāpuṇiṃsūti.",
  "atk-s0502a0:2312": "Bahubhaṇḍikabhikkhuvatthu aṭṭhamaṃ.",
  "atk-s0502a0:2313": "9. Santatimahāmattavatthu",
  "atk-s0502a0:2314": "Alaṅkato cepīti imaṃ dhammadesanaṃ satthā jetavane viharanto santatimahāmattaṃ ārabbha kathesi.",
  "atk-s0502a0:2315_0": "So hi ekasmiṃ kāle rañño pasenadikosalassa paccantaṃ kupitaṃ vūpasametvā āgato. Athassa",
  "atk-s0502a0:2315_1": "rājā tuṭṭho satta divasāni rajjaṃ datvā ekaṃ naccagītakusalaṃ itthiṃ adāsi. So satta",
  "atk-s0502a0:2315_2": "divasāni surāmadamatto hutvā sattame divase sabbālaṅkārapaṭimaṇḍito hatthikkhandhavaragato",
  "atk-s0502a0:2315_3": "nhānatitthaṃ gacchanto satthāraṃ piṇḍāya pavisantaṃ dvārantare disvā hatthikkhandhavaragatova",
  "atk-s0502a0:2315_4": "sīsaṃ cāletvā vanditvā pakkāmi. Satthā sitaṃ katvā “ko nu kho, bhante, sitapātukaraṇe",
  "atk-s0502a0:2315_5": "hetū”ti ānandattherena puṭṭho sitakāraṇaṃ ācikkhanto āha – “passānanda, santatimahāmattaṃ,",
  "atk-s0502a0:2315_6": "ajja sabbābharaṇapaṭimaṇḍitova mama santikaṃ āgantvā catuppadikagāthāvasāne arahattaṃ",
  "atk-s0502a0:2315_7": "patvā sattatālamatte ākāse nisīditvā parinibbāyissatī”ti. Mahājano therena saddhiṃ",
  "atk-s0502a0:2315_8": "kathentassa satthu vacanaṃ assosi. Tattha micchādiṭṭhikā cintayiṃsu – “passatha samaṇassa",
  "atk-s0502a0:2315_9": "gotamassa kiriyaṃ, mukhappattameva bhāsati, ajja kira esa evaṃ surāmadamatto yathālaṅkatova",
  "atk-s0502a0:2315_10": "etassa santike dhammaṃ sutvā parinibbāyissati, ajjeva taṃ musāvādena niggaṇhissāmā”ti.",
  "atk-s0502a0:2315_11": "Sammādiṭṭhikā cintesuṃ – “aho buddhānaṃ mahānubhāvatā, ajja buddhalīḷañceva santatimahāmattalīḷañca",
  "atk-s0502a0:2315_12": "daṭṭhuṃ labhissāmā”ti.",
  "atk-s0502a0:2316_0": "Santatimahāmattopi nhānatitthe divasabhāgaṃ udakakīḷaṃ kīḷitvā uyyānaṃ gantvā āpānabhūmiyaṃ",
  "atk-s0502a0:2316_1": "nisīdi. Sāpi itthī raṅgamajjhaṃ otaritvā naccagītaṃ dassetuṃ ārabhi. Tassā sarīralīḷāya",
  "atk-s0502a0:2316_2": "dassanatthaṃ sattāhaṃ appāhāratāya taṃ divasaṃ naccagītaṃ dassayamānāya antokucchiyaṃ",
  "atk-s0502a0:2316_3": "satthakavātā samuṭṭhāya hadayamaṃsaṃ kantitvā agamaṃsu. Sā taṅkhaṇaññeva mukhena",
  "atk-s0502a0:2316_4": "ceva akkhīhi ca vivaṭehi kālamakāsi. Santatimahāmatto “upadhāretha na”nti vatvā “niruddhā,",
  "atk-s0502a0:2316_5": "sāmī”ti ca vuttamatteyeva balavasokena abhibhūto taṅkhaṇaññevassa sattāhaṃ pītasurā",
  "atk-s0502a0:2316_6": "tattakapāle udakabindu viya parikkhayaṃ agamāsi. So “na me imaṃ sokaṃ aññe nibbāpetuṃ",
  "atk-s0502a0:2316_7": "sakkhissanti aññatra tathāgatenā”ti balakāyaparivuto sāyanhasamaye satthu santikaṃ",
  "atk-s0502a0:2316_8": "gantvā vanditvā evamāha – “bhante, ‘evarūpo me soko uppanno, taṃ me tumhe nibbāpetuṃ",
  "atk-s0502a0:2316_9": "sakkhissathā’ti āgatomhi, paṭisaraṇaṃ me hothā”ti. Atha naṃ satthā “sokaṃ nibbāpetuṃ",
  "atk-s0502a0:2316_10": "samatthasseva santikaṃ āgatosi. Imissā hi itthiyā imināva ākārena matakāle tava rodantassa",
  "atk-s0502a0:2316_11": "paggharitaassūni catunnaṃ mahāsamuddānaṃ udakato atirekatarānī”ti vatvā imaṃ gāthamāha –",
  "atk-s0502a0:2317": "“Yaṃ pubbe taṃ visosehi, pacchā te māhu kiñcanaṃ;",
  "atk-s0502a0:2318": "Majjhe ce no gahessasi, upasanto carissasī”ti. ;",
  "atk-s0502a0:2319_0": "Gāthāpariyosāne santatimahāmatto arahattaṃ patvā attano āyusaṅkhāraṃ olokento tassa",
  "atk-s0502a0:2319_1": "appavattanabhāvaṃ ñatvā satthāraṃ āha – “bhante, parinibbānaṃ me anujānāthā”ti. Satthā",
  "atk-s0502a0:2319_2": "tena katakammaṃ jānantopi “musāvādena niggaṇhanatthaṃ sannipatitā micchādiṭṭhikā",
  "atk-s0502a0:2319_3": "okāsaṃ na labhissanti, ‘buddhalīḷañceva santatimahāmattalīḷañca passissāmā’ti sannipatitā",
  "atk-s0502a0:2319_4": "sammādiṭṭhikā iminā katakammaṃ sutvā puññesu ādaraṃ karissantī”ti sallakkhetvā “tena",
  "atk-s0502a0:2319_5": "hi tayā katakammaṃ mayhaṃ kathehi, kathento ca bhūmiyaṃ ṭhito akathetvā sattatālamatte",
  "atk-s0502a0:2319_6": "ākāse ṭhito kathehī”ti āha. So “sādhu, bhante”ti satthāraṃ vanditvā ekatālappamāṇaṃ",
  "atk-s0502a0:2319_7": "uggamma orohitvā puna satthāraṃ vanditvā uggacchanto paṭipāṭiyā sattatālappamāṇe",
  "atk-s0502a0:2319_8": "ākāse pallaṅkena nisīditvā “suṇātha me, bhante, pubbakamma”nti vatvā āha –",
  "atk-s0502a0:2320_0": "Ito ekanavutikappe vipassīsammāsambuddhakāle ahaṃ bandhumatinagare ekasmiṃ kule nibbattitvā",
  "atk-s0502a0:2320_1": "cintesiṃ – “kiṃ nu kho paresaṃ chedaṃ vā pīḷaṃ vā akaraṇakamma”nti upadhārento dhammaghosakakammaṃ",
  "atk-s0502a0:2320_2": "disvā tato paṭṭhāya taṃ kammaṃ karonto mahājanaṃ samādapetvā “puññāni karotha, uposathadivasesu",
  "atk-s0502a0:2320_3": "uposathaṃ samādiyatha, dānaṃ detha, dhammaṃ suṇātha, buddharatanādīhi sadisaṃ aññaṃ",
  "atk-s0502a0:2320_4": "nāma natthi, tiṇṇaṃ ratanānaṃ sakkāraṃ karothā”ti ugghosento vicarāmi. Tassa mayhaṃ",
  "atk-s0502a0:2320_5": "saddaṃ sutvā buddhapitā bandhumatimahārājā maṃ pakkosāpetvā, “tāta, kiṃ karonto vicarasī”ti",
  "atk-s0502a0:2320_6": "pucchitvā, “deva, tiṇṇaṃ ratanānaṃ guṇaṃ pakāsetvā mahājanaṃ puññakammesu samādapento",
  "atk-s0502a0:2320_7": "vicarāmī”ti vutte, “kattha nisinno vicarasī”ti maṃ pucchitvā “padasāva, devā”ti mayā",
  "atk-s0502a0:2320_8": "vutte, “tāta, na tvaṃ evaṃ vicarituṃ arahasi, imaṃ pupphadāmaṃ pilandhitvā assapiṭṭhe",
  "atk-s0502a0:2320_9": "nisinnova vicarā”ti mayhaṃ muttādāmasadisaṃ pupphadāmaṃ datvā dantaṃ assaṃ adāsi.",
  "atk-s0502a0:2320_10": "Atha maṃ raññā dinnaparihārena tatheva ugghosetvā vicarantaṃ puna rājā pakkosāpetvā,",
  "atk-s0502a0:2320_11": "“tāta, kiṃ karonto vicarasī”ti pucchitvā “tadeva, devā”ti vutte, “tāta, assopi te",
  "atk-s0502a0:2320_12": "nānucchaviko, idha nisīditvā vicarā”ti catusindhavayuttarathaṃ adāsi. Tatiyavārepi",
  "atk-s0502a0:2320_13": "me rājā saddaṃ sutvā pakkosāpetvā, “tāta, kiṃ karonto vicarasī”ti pucchitvā “tadeva,",
  "atk-s0502a0:2320_14": "devā”ti vutte, “tāta, rathopi te nānucchaviko”ti mayhaṃ mahantaṃ bhogakkhandhaṃ mahāpasādhanañca",
  "atk-s0502a0:2320_15": "datvā ekañca hatthiṃ adāsi. Svāhaṃ sabbābharaṇapaṭimaṇḍito hatthikkhandhe nisinno",
  "atk-s0502a0:2320_16": "asīti vassasahassāni dhammaghosakakammaṃ akāsiṃ, tassa me ettakaṃ kālaṃ kāyato candanagandho",
  "atk-s0502a0:2320_17": "vāyati, mukhato uppalagandho vāyati. Idaṃ mayā katakammanti.",
  "atk-s0502a0:2321_0": "Evaṃ so attano pubbakammaṃ kathetvā ākāse nisinnova tejodhātuṃ samāpajjitvā parinibbāyi.",
  "atk-s0502a0:2321_1": "Sarīre aggijālā uṭṭhahitvā maṃsalohitaṃ jhāpesi, sumanapupphāni viya dhātuyo avasissiṃsu.",
  "atk-s0502a0:2321_2": "Satthā suddhavatthaṃ pasāresi, dhātuyo tattha patiṃsu. Tā patte pakkhipitvā catumahāpathe",
  "atk-s0502a0:2321_3": "thūpaṃ kāresi “mahājano vanditvā puññabhāgī bhavissatī”ti. Bhikkhū dhammasabhāyaṃ",
  "atk-s0502a0:2321_4": "kathaṃ samuṭṭhāpesuṃ, “āvuso, santatimahāmatto gāthāvasāne arahattaṃ patvā alaṅkatapaṭiyattoyeva",
  "atk-s0502a0:2321_5": "ākāse nisīditvā parinibbuto, kiṃ nu kho etaṃ ‘samaṇo’ti vattuṃ vaṭṭati udāhu brāhmaṇo”ti.",
  "atk-s0502a0:2321_6": "Satthā āgantvā “kāya nuttha, bhikkhave, etarahi kathāya sannisinnā”ti pucchitvā “imāya",
  "atk-s0502a0:2321_7": "nāmā”ti vutte, “bhikkhave, mama puttaṃ ‘samaṇo’tipi vattuṃ vaṭṭati, ‘brāhmaṇo’tipi",
  "atk-s0502a0:2321_8": "vattuṃ vaṭṭatiyevā”ti vatvā dhammaṃ desento imaṃ gāthamāha –",
  "atk-s0502a0:2322": "142.",
  "atk-s0502a0:2323": "Alaṅkato cepi samaṃ careyya,",
  "atk-s0502a0:2324": "Santo danto niyato brahmacārī;",
  "atk-s0502a0:2325": "Sabbesu bhūtesu nidhāya daṇḍaṃ,",
  "atk-s0502a0:2326": "So brāhmaṇo so samaṇo sa bhikkhū”ti.",
  "atk-s0502a0:2327_0": "Tattha alaṅkatoti vatthābharaṇehi paṭimaṇḍito. Tassattho – vatthālaṅkārādīhi alaṅkato",
  "atk-s0502a0:2327_1": "cepi puggalo kāyādīhi samaṃ careyya, rāgādivūpasamena santo indriyadamanena danto",
  "atk-s0502a0:2327_2": "catumagganiyamena niyato seṭṭhacariyāya brahmacārī kāyadaṇḍādīnaṃ oropitatāya sabbesu",
  "atk-s0502a0:2327_3": "bhūtesu nidhāya daṇḍaṃ. So evarūpo bāhitapāpattā brāhmaṇotipi samitapāpattā samaṇotipi",
  "atk-s0502a0:2327_4": "bhinnakilesattā bhikkhūtipi vattabboyevāti.",
  "atk-s0502a0:2328": "Desanāvasāne bahū sotāpattiphalādīni pāpuṇiṃsūti.",
  "atk-s0502a0:2329": "Santatimahāmattavatthu navamaṃ.",
  "atk-s0502a0:2330": "10. Pilotikatissattheravatthu",
  "atk-s0502a0:2331": "Hirīnisedhoti imaṃ dhammadesanaṃ satthā jetavane viharanto pilotikattheraṃ ārabbha kathesi.",
  "atk-s0502a0:2332_0": "Ekasmiñhi samaye ānandatthero ekaṃ pilotikakhaṇḍanivatthaṃ kapālaṃ ādāya bhikkhāya",
  "atk-s0502a0:2332_1": "carantaṃ dārakaṃ disvā “kiṃ te evaṃ vicaritvā jīvanato pabbajjā na uttaritarā”ti",
  "atk-s0502a0:2332_2": "vatvā, “bhante, ko maṃ pabbājessatī”ti vutte “ahaṃ pabbājessāmī”ti taṃ ādāya gantvā",
  "atk-s0502a0:2332_3": "sahatthā nhāpetvā kammaṭṭhānaṃ datvā pabbājesi. Tañca pana nivatthapilotikakhaṇḍaṃ",
  "atk-s0502a0:2332_4": "pasāretvā olokento parissāvanakaraṇamattampi gayhūpagaṃ kañci padesaṃ adisvā kapālena",
  "atk-s0502a0:2332_5": "saddhiṃ ekissā rukkhasākhāya ṭhapesi. So pabbajitvā laddhūpasampado buddhānaṃ uppannalābhasakkāraṃ",
  "atk-s0502a0:2332_6": "paribhuñjamāno mahagghāni cīvarāni acchādetvā vicaranto thūlasarīro hutvā ukkaṇṭhitvā",
  "atk-s0502a0:2332_7": "“kiṃ me janassa saddhādeyyaṃ nivāsetvā vicaraṇena, attano pilotikameva nivāsessāmī”ti",
  "atk-s0502a0:2332_8": "taṃ ṭhānaṃ gantvā pilotikaṃ gahetvā “ahirika nillajja evarūpānaṃ vatthānaṃ acchādanaṭṭhānaṃ",
  "atk-s0502a0:2332_9": "pahāya imaṃ pilotikakhaṇḍaṃ nivāsetvā kapālahattho bhikkhāya carituṃ gacchasī”ti",
  "atk-s0502a0:2332_10": "taṃ ārammaṇaṃ katvā attanāva attānaṃ ovadi, ovadantasseva panassa cittaṃ sannisīdi.",
  "atk-s0502a0:2332_11": "So taṃ pilotikaṃ tattheva paṭisāmetvā nivattitvā vihārameva gato. So katipāhaccayena",
  "atk-s0502a0:2332_12": "punapi ukkaṇṭhitvā tatheva vatvā nivatti, punapi tathevāti. Taṃ evaṃ aparāparaṃ vicarantaṃ",
  "atk-s0502a0:2332_13": "disvā bhikkhū “kahaṃ, āvuso, gacchasī”ti pucchanti. So “ācariyassa santikaṃ gacchāmāvuso”ti",
  "atk-s0502a0:2332_14": "vatvā eteneva nīhārena attano pilotikakhaṇḍameva ārammaṇaṃ katvā attānaṃ nisedhetvā",
  "atk-s0502a0:2332_15": "katipāheneva arahattaṃ pāpuṇi. Bhikkhū āhaṃsu – “kiṃ, āvuso, na dāni ācariyassa santikaṃ",
  "atk-s0502a0:2332_16": "gacchasi, nanu ayaṃ te vicaraṇamaggo”ti. Āvuso, ācariyena saddhiṃ saṃsagge sati gatomhi,",
  "atk-s0502a0:2332_17": "idāni pana me chinno saṃsaggo, tenassa santikaṃ na gacchāmīti. Bhikkhū tathāgatassa",
  "atk-s0502a0:2332_18": "ārocesuṃ – “bhante, pilotikatthero aññaṃ byākarotī”ti. Kimāha, bhikkhaveti? Idaṃ",
  "atk-s0502a0:2332_19": "nāma, bhanteti. Taṃ sutvā satthā “āma, bhikkhave, mama putto saṃsagge sati ācariyassa",
  "atk-s0502a0:2332_20": "santikaṃ gato, idāni panassa saṃsaggo chinno, attanāva attānaṃ nisedhetvā arahattaṃ",
  "atk-s0502a0:2332_21": "patto”ti vatvā imā gāthā abhāsi –",
  "atk-s0502a0:2333": "143.",
  "atk-s0502a0:2334": "“Hirīnisedho puriso, koci lokasmiṃ vijjati;",
  "atk-s0502a0:2335": "Yo niddaṃ apabodheti, asso bhadro kasāmiva.",
  "atk-s0502a0:2336": "144.",
  "atk-s0502a0:2337": "“Asso yathā bhadro kasāniviṭṭho,",
  "atk-s0502a0:2338": "Ātāpino saṃvegino bhavātha;",
  "atk-s0502a0:2339": "Saddhāya sīlena ca vīriyena ca,",
  "atk-s0502a0:2340": "Samādhinā dhammavinicchayena ca;",
  "atk-s0502a0:2341": "Sampannavijjācaraṇā patissatā,",
  "atk-s0502a0:2342": "Jahissatha dukkhamidaṃ anappaka”nti.",
  "atk-s0502a0:2343_0": "Tattha anto uppannaṃ akusalavitakkaṃ hiriyā nisedhetīti hirīnisedho. Koci lokasminti",
  "atk-s0502a0:2343_1": "evarūpo puggalo dullabho, kocideva lokasmiṃ vijjati. Yo niddanti appamatto samaṇadhammaṃ",
  "atk-s0502a0:2343_2": "karonto attano uppannaṃ niddaṃ apaharanto bujjhatīti apabodheti. Kasāmivāti yathā",
  "atk-s0502a0:2343_3": "bhadro asso attani patamānaṃ kasaṃ apaharati, attani patituṃ na deti. Yo evaṃ niddaṃ",
  "atk-s0502a0:2343_4": "apabodheti, so dullabhoti attho.",
  "atk-s0502a0:2344_0": "Dutiyagāthāya ayaṃ saṅkhepattho – “bhikkhave, yathā bhadro asso pamādamāgamma kasāya",
  "atk-s0502a0:2344_1": "niviṭṭho, ahampi nāma kasāya pahaṭo”ti aparabhāge ātappaṃ karoti, evaṃ tumhepi ātāpino",
  "atk-s0502a0:2344_2": "saṃvegino bhavatha, evaṃbhūtā lokiyalokuttarāya duvidhāya saddhāya ca catupārisuddhisīlena",
  "atk-s0502a0:2344_3": "ca kāyikacetasikavīriyena ca aṭṭhasamāpattisamādhinā ca kāraṇākāraṇajānanalakkhaṇena",
  "atk-s0502a0:2344_4": "dhammavinicchayena ca samannāgatā hutvā tissannaṃ vā aṭṭhannaṃ vā vijjānaṃ, pañcadasannañca",
  "atk-s0502a0:2344_5": "caraṇānaṃ sampattiyā sampannavijjācaraṇā. Upaṭṭhitasatitāya patissatā hutvā idaṃ",
  "atk-s0502a0:2344_6": "anappakaṃ vaṭṭadukkhaṃ pajahissathāti.",
  "atk-s0502a0:2345": "Desanāvasāne bahū sotāpattiphalādīni pāpuṇiṃsūti.",
  "atk-s0502a0:2346": "Pilotikatissattheravatthu dasamaṃ.",
  "atk-s0502a0:2347": "11. Sukhasāmaṇeravatthu",
  "atk-s0502a0:2348": "Udakañhi nayantīti imaṃ dhammadesanaṃ satthā jetavane viharanto sukhasāmaṇeraṃ ārabbha kathesi.",
  "atk-s0502a0:2349_0": "Atītasmiñhi bārāṇasiseṭṭhino gandhakumāro nāma putto ahosi. Rājā tassa pitari kālakate",
  "atk-s0502a0:2349_1": "taṃ pakkosāpetvā samassāsetvā mahantena sakkārena tasseva seṭṭhiṭṭhānaṃ adāsi. So",
  "atk-s0502a0:2349_2": "tato paṭṭhāya gandhaseṭṭhīti paññāyi. Athassa bhaṇḍāgāriko dhanagabbhadvāraṃ vivaritvā,",
  "atk-s0502a0:2349_3": "“sāmi, idaṃ te ettakaṃ pitu dhanaṃ, ettakaṃ pitāmahādīna”nti nīharitvā dassesi. So",
  "atk-s0502a0:2349_4": "taṃ dhanarāsiṃ oloketvā āha – “kiṃ pana te imaṃ dhanaṃ gahetvā na gamiṃsū”ti. “Sāmi,",
  "atk-s0502a0:2349_5": "dhanaṃ gahetvā gatā nāma natthi. Attanā kataṃ kusalākusalameva hi ādāya sattā gacchantī”ti.",
  "atk-s0502a0:2349_6": "So cintesi – “te bālatāya dhanaṃ saṇṭhāpetvā pahāya gatā, ahaṃ panetaṃ gahetvāva",
  "atk-s0502a0:2349_7": "gamissāmī”ti. Evaṃ pana cintento “dānaṃ vā dassāmi, pūjaṃ vā karissāmī”ti acintetvā",
  "atk-s0502a0:2349_8": "“idaṃ sabbaṃ khāditvāva gamissāmī”ti cintesi. So satasahassaṃ vissajjetvā phalikamayaṃ",
  "atk-s0502a0:2349_9": "nhānakoṭṭhakaṃ kāresi, satasahassaṃ datvā phalikamayameva nhānaphalakaṃ, satasahassaṃ",
  "atk-s0502a0:2349_10": "datvā nisīdanapallaṅkaṃ, satasahassaṃ datvā bhojanapātiṃ, satasahassameva datvā bhojanaṭṭhāne",
  "atk-s0502a0:2349_11": "maṇḍapaṃ kārāpesi, satasahassaṃ datvā bhojanapātiyā āsittakūpadhānaṃ kāresi, satasahasseneva",
  "atk-s0502a0:2349_12": "gehe sīhapañjaraṃ saṇṭhāpesi, attano pātarāsatthāya sahassaṃ adāsi, sāyamāsatthāyapi",
  "atk-s0502a0:2349_13": "sahassameva. Puṇṇamadivase pana bhojanatthāya satasahassaṃ dāpesi, taṃ bhattaṃ bhuñjanadivase",
  "atk-s0502a0:2349_14": "satasahassaṃ vissajjetvā nagaraṃ alaṅkaritvā bheriṃ carāpesi – “gandhaseṭṭhissa kira",
  "atk-s0502a0:2349_15": "bhattabhuñjanākāraṃ olokentū”ti.",
  "atk-s0502a0:2350_0": "Mahājano mañcātimañce bandhitvā sannipati. Sopi satasahassagghanake nhānakoṭṭhake",
  "atk-s0502a0:2350_1": "satasahassagghanake phalake nisīditvā soḷasahi gandhodakaghaṭehi nhatvā taṃ sīhapañjaraṃ",
  "atk-s0502a0:2350_2": "vivaritvā tasmiṃ pallaṅke nisīdi. Athassa tasmiṃ āsittakūpadhāne taṃ pātiṃ ṭhapetvā",
  "atk-s0502a0:2350_3": "satasahassagghanakaṃ bhojanaṃ vaḍḍhesuṃ. So nāṭakaparivuto evarūpāya sampattiyā taṃ",
  "atk-s0502a0:2350_4": "bhojanaṃ bhuñjati. Aparena samayena eko gāmikamanusso attano paribbayāharaṇatthaṃ",
  "atk-s0502a0:2350_5": "dāruādīni yānake pakkhipitvā nagaraṃ gantvā sahāyakassa gehe nivāsaṃ gaṇhi. Tadā",
  "atk-s0502a0:2350_6": "pana puṇṇamadivaso hoti. “Gandhaseṭṭhino bhuñjanalīḷaṃ olokentū”ti nagare bheriṃ",
  "atk-s0502a0:2350_7": "carāpesi. Atha naṃ sahāyako āha – “samma, gandhaseṭṭhino te bhuñjanalīḷaṃ diṭṭhapubba”nti.",
  "atk-s0502a0:2350_8": "“Na diṭṭhapubbaṃ, sammā”ti. “Tena hi ehi, gacchāma, ayaṃ nagare bherī carati, etassa",
  "atk-s0502a0:2350_9": "mahāsampattiṃ passāmā”ti nagaravāsī janapadavāsiṃ gahetvā agamāsi. Mahājanopi mañcātimañce",
  "atk-s0502a0:2350_10": "abhiruhitvā passati. Gāmavāsī bhattagandhaṃ ghāyitvāva nagaravāsiṃ āha – “mayhaṃ",
  "atk-s0502a0:2350_11": "etāya pātiyā bhattapiṇḍe pipāsā jātā”ti. Samma, mā etaṃ patthayi, na sakkā laddhunti.",
  "atk-s0502a0:2350_12": "Samma, alabhanto na jīvissāmīti. So taṃ paṭibāhituṃ asakkonto parisapariyante ṭhatvā",
  "atk-s0502a0:2350_13": "“paṇamāmi te, sāmī”ti tikkhattuṃ mahāsaddaṃ nicchāretvā “ko eso”ti vutte ahaṃ, sāmīti.",
  "atk-s0502a0:2350_14": "“Kimeta”nti. “Ayaṃ eko gāmavāsī tumhākaṃ pātiyaṃ bhattapiṇḍe pipāsaṃ upādesi, ekaṃ",
  "atk-s0502a0:2350_15": "bhattapiṇḍaṃ dāpethā”ti. “Na sakkā laddhu”nti. “Kiṃ, samma, sutaṃ te”ti? “Sutaṃ me,",
  "atk-s0502a0:2350_16": "apica labhanto jīvissāmi, alabhantassa me maraṇaṃ bhavissatī”ti. So punapi viravi",
  "atk-s0502a0:2350_17": "– “ayaṃ kira, sāmi, alabhanto marissati, jīvitamassa dethā”ti. Ambho bhattapiṇḍo",
  "atk-s0502a0:2350_18": "nāma satampi agghati, satadvayampi agghati. Yo yo yācati, tassa tassa dadamāno ahaṃ",
  "atk-s0502a0:2350_19": "kiṃ bhuñjissāmīti? Sāmi, ayaṃ alabhanto marissati, jīvitamassa dethāti. Na sakkāva",
  "atk-s0502a0:2350_20": "mudhā laddhuṃ, yadi pana alabhanto na jīvati, tīṇi saṃvaccharāni mama gehe bhatiṃ",
  "atk-s0502a0:2350_21": "karotu, evamassa bhattapātiṃ dāpessāmīti. Gāmavāsī taṃ sutvā “evaṃ hotu, sammā”ti",
  "atk-s0502a0:2350_22": "sahāyakaṃ vatvā puttadāraṃ pahāya “bhattapātiatthāya tīṇi saṃvaccharāni bhatiṃ karissāmī”ti",
  "atk-s0502a0:2350_23": "seṭṭhissa gehaṃ pāvisi. So bhatiṃ karonto sabbakiccāni sakkaccaṃ akāsi. Gehe vā araññe",
  "atk-s0502a0:2350_24": "vā rattiṃ vā divā vā sabbāni kattabbakammāni katāneva paññāyiṃsu. “Bhattabhatiko”ti",
  "atk-s0502a0:2350_25": "ca vutte sakalanagarepi paññāyi. Athassa divase paripuṇṇe bhattaveyyāvaṭiko “bhattabhatikassa,",
  "atk-s0502a0:2350_26": "sāmi, divaso puṇṇo, dukkaraṃ tena kataṃ tīṇi saṃvaccharāni bhatiṃ karontena, ekampi",
  "atk-s0502a0:2350_27": "kammaṃ na kopitapubba”nti āha.",
  "atk-s0502a0:2351_0": "Athassa seṭṭhi attano sāyapātarāsatthāya dve sahassāni, tassa pātarāsatthāya sahassanti",
  "atk-s0502a0:2351_1": "tīṇi sahassāni dāpetvā āha – “ajja mayhaṃ kattabbaṃ parihāraṃ tasseva karothā”ti.",
  "atk-s0502a0:2351_2": "Vatvā ca pana ṭhapetvā ekaṃ cintāmaṇiṃ nāma piyabhariyaṃ avasesajanampi “ajja tameva",
  "atk-s0502a0:2351_3": "parivārethā”ti vatvā sabbasampattiṃ tassa niyyādesi. So seṭṭhino nhānodakena tasseva",
  "atk-s0502a0:2351_4": "koṭṭhake tasmiṃ phalake nisinno nhatvā tasseva nivāsanasāṭake nivāsetvā tasseva pallaṅke",
  "atk-s0502a0:2351_5": "nisīdi. Seṭṭhipi nagare bheriṃ carāpesi – “bhattabhatiko gandhaseṭṭhissa gehe tīṇi",
  "atk-s0502a0:2351_6": "saṃvaccharāni bhatiṃ katvā pātiṃ labhi, tassa bhuñjanasampattiṃ olokentū”ti. Mahājano",
  "atk-s0502a0:2351_7": "mañcātimañce abhiruhitvā passati, gāmavāsissa olokitolokitaṭṭhānaṃ kampanākārappattaṃ",
  "atk-s0502a0:2351_8": "ahosi. Nāṭakā parivāretvā aṭṭhasuṃ, tassa purato bhattapātiṃ vaḍḍhetvā ṭhapayiṃsu.",
  "atk-s0502a0:2351_9": "Athassa hatthadhovanavelāya gandhamādane eko paccekabuddho sattame divase samāpattito",
  "atk-s0502a0:2351_10": "vuṭṭhāya “kattha nu kho ajja bhikkhācāratthāya gacchāmī”ti upadhārento bhattabhatikaṃ",
  "atk-s0502a0:2351_11": "addasa. Atha so “ayaṃ tīṇi saṃvaccharāni bhatiṃ katvā bhattapātiṃ labhi, atthi nu",
  "atk-s0502a0:2351_12": "kho etassa saddhā, natthī”ti upadhārento “atthī”ti ñatvā “saddhāpi ekacce saṅgahaṃ",
  "atk-s0502a0:2351_13": "kātuṃ na sakkonti, sakkhissati nu kho me saṅgahaṃ kātu”nti cintetvā “sakkhissati",
  "atk-s0502a0:2351_14": "ceva mama ca saṅgahakaraṇaṃ nissāya mahāsampattiṃ labhissatī”ti ñatvā cīvaraṃ pārupitvā",
  "atk-s0502a0:2351_15": "pattamādāya vehāsaṃ abbhuggantvā parisantarena gantvā tassa purato ṭhitameva attānaṃ dassesi.",
  "atk-s0502a0:2352_0": "So paccekabuddhaṃ disvā cintesi – “ahaṃ pubbe adinnabhāvena ekissā bhattapātiyā atthāya",
  "atk-s0502a0:2352_1": "tīṇi saṃvaccharāni paragehe bhatiṃ akāsiṃ, idāni me idaṃ bhattaṃ ekaṃ rattindivaṃ",
  "atk-s0502a0:2352_2": "rakkheyya, sace pana naṃ ayyassa dassāmi, anekānipi kappakoṭisahassāni rakkhissati,",
  "atk-s0502a0:2352_3": "ayyasseva naṃ dassāmī”ti. So tīṇi saṃvaccharāni bhatiṃ katvā laddhabhattapātito ekapiṇḍampi",
  "atk-s0502a0:2352_4": "mukhe aṭṭhapetvā taṇhaṃ vinodetvā sayameva pātiṃ ukkhipitvā paccekabuddhassa santikaṃ",
  "atk-s0502a0:2352_5": "gantvā pātiṃ aññassa hatthe datvā pañcapatiṭṭhitena vanditvā pātiṃ vāmahatthena gahetvā",
  "atk-s0502a0:2352_6": "dakkhiṇahatthena tassa patte bhattaṃ ākiri. Paccekabuddho bhattassa upaḍḍhasesakāle",
  "atk-s0502a0:2352_7": "pattaṃ hatthena pidahi. Atha naṃ so āha – “bhante, ekova paṭiviso na sakkā dvidhā",
  "atk-s0502a0:2352_8": "kātuṃ, mā maṃ idhalokena saṅgaṇhatha, paralokena saṅgahameva karotha, sāvasesaṃ akatvā",
  "atk-s0502a0:2352_9": "niravasesameva dassāmī”ti. Attano hi thokampi anavasesetvā dinnaṃ niravasesadānaṃ",
  "atk-s0502a0:2352_10": "nāma, taṃ mahapphalaṃ hoti. So tathā karonto sabbaṃ datvā puna vanditvā āha – “bhante,",
  "atk-s0502a0:2352_11": "ekaṃ bhattapātiṃ nissāya tīṇi saṃvaccharāni me paragehe bhatiṃ karontena dukkhaṃ",
  "atk-s0502a0:2352_12": "anubhūtaṃ, idāni me nibbattanibbattaṭṭhāne sukhameva hotu, tumhehi diṭṭhadhammasseva",
  "atk-s0502a0:2352_13": "bhāgī assa”nti. Paccekabuddho “evaṃ hotu, cintāmaṇi viya te sabbakāmadado manosaṅkappā",
  "atk-s0502a0:2352_14": "puṇṇacando viya pūrentū”ti anumodanaṃ karonto –",
  "atk-s0502a0:2353": "“Icchitaṃ patthitaṃ tuyhaṃ, sabbameva samijjhatu;",
  "atk-s0502a0:2354": "Sabbe pūrentu saṅkappā, cando pannaraso yathā.",
  "atk-s0502a0:2355": "“Icchitaṃ patthikaṃ tuyhaṃ, khippameva samijjhatu;",
  "atk-s0502a0:2356": "Sabbe pūrentu saṅkappā, maṇi jotiraso yathā”ti. –",
  "atk-s0502a0:2357": "Vatvā “ayaṃ mahājano yāva gandhamādanapabbatagamanā maṃ passanto tiṭṭhatū”ti adhiṭṭhāya ākāsena gandhamādanaṃ agamāsi.",
  "atk-s0502a0:2358_0": "Mahājanopi naṃ passantova aṭṭhāsi. So tattha gantvā taṃ piṇḍapātaṃ pañcasatānaṃ paccekabuddhānaṃ",
  "atk-s0502a0:2358_1": "vibhajitvā adāsi. Sabbe attano pahonakaṃ gaṇhiṃsu. “Appo piṇḍapāto kathaṃ pahosī”ti",
  "atk-s0502a0:2358_2": "na cintetabbaṃ. Cattāri hi acinteyyāni vuttāni, tatrāyaṃ paccekabuddhavisayoti. Mahājano",
  "atk-s0502a0:2358_3": "paccekabuddhānaṃ piṇḍapātaṃ vibhajitvā diyyamānaṃ disvā sādhukārasahassāni pavattesi,",
  "atk-s0502a0:2358_4": "asanisatanipākasaddo viya ahosi. Taṃ sutvā gandhaseṭṭhi cintesi – “bhattabhatiko",
  "atk-s0502a0:2358_5": "mayā dinnasampattiṃ dhāretuṃ nāsakkhi maññe, tenāyaṃ mahājano parihāsaṃ karonto sannipatito",
  "atk-s0502a0:2358_6": "nadatī”ti. So tappavattijānanatthaṃ manusse pesesi. Te āgantvā “sampattidhārakā nāma,",
  "atk-s0502a0:2358_7": "sāmi, evaṃ hontū”ti vatvā taṃ pavattiṃ ārocesuṃ. Seṭṭhi taṃ sutvāva pañcavaṇṇāya",
  "atk-s0502a0:2358_8": "pītiyā phuṭṭhasarīro hutvā “aho dukkaraṃ tena kataṃ, ahaṃ ettakaṃ kālaṃ evarūpāya",
  "atk-s0502a0:2358_9": "sampattiyā ṭhito kiñci dātuṃ nāsakkhi”nti taṃ pakkosāpetvā “saccaṃ kira tayā idaṃ",
  "atk-s0502a0:2358_10": "nāma kata”nti pucchitvā “āma, sāmī”ti vutte, “handa, sahassaṃ gahetvā tava dāne mayhampi",
  "atk-s0502a0:2358_11": "pattiṃ dehī”ti āha. So tathā akāsi. Seṭṭhipissa sabbaṃ attano santakaṃ majjhe bhinditvā adāsi.",
  "atk-s0502a0:2359_0": "Catasso hi sampadā nāma – vatthusampadā, paccayasampadā, cetanāsampadā, guṇātirekasampadāti.",
  "atk-s0502a0:2359_1": "Tattha nirodhasamāpattiraho arahā vā anāgāmī vā dakkhiṇeyyo vatthusampadā nāma. Paccayānaṃ",
  "atk-s0502a0:2359_2": "dhammena samena uppatti paccayasampadā nāma. Dānato pubbe dānakāle pacchā bhāgeti",
  "atk-s0502a0:2359_3": "tīsu kālesu cetanāya somanassasahagatañāṇasampayuttabhāvo cetanāsampadā nāma. Dakkhiṇeyyassa",
  "atk-s0502a0:2359_4": "samāpattito vuṭṭhitabhāvo guṇātirekasampadā nāmāti. Imassa ca khīṇāsavo paccekabuddho",
  "atk-s0502a0:2359_5": "dakkhiṇeyyā, bhatiṃ katvā laddhabhāvena paccayo dhammato uppanno, tīsu kālesu parisuddhā",
  "atk-s0502a0:2359_6": "cetanā, samāpattito vuṭṭhitamatto paccekabuddho guṇātirekoti catassopi sampadā nipphannā.",
  "atk-s0502a0:2359_7": "Etāsaṃ ānubhāvena diṭṭheva dhamme mahāsampattiṃ pāpuṇanti. Tasmā so seṭṭhino santikā",
  "atk-s0502a0:2359_8": "sampattiṃ labhi. Aparabhāge ca rājāpi iminā katakammaṃ sutvā taṃ pakkosāpetvā sahassaṃ",
  "atk-s0502a0:2359_9": "datvā pattiṃ gahetvā tuṭṭhamānaso mahantaṃ bhogakkhandhaṃ datvā seṭṭhiṭṭhānaṃ adāsi.",
  "atk-s0502a0:2359_10": "Bhattabhatikaseṭṭhītissa nāmaṃ akāsi. So gandhaseṭṭhinā saddhiṃ sahāyo hutvā ekato",
  "atk-s0502a0:2359_11": "khādanto pivanto yāvatāyukaṃ ṭhatvā tato cuto devaloke nibbattitvā ekaṃ buddhantaraṃ",
  "atk-s0502a0:2359_12": "dibbasampattiṃ anubhavitvā imasmiṃ buddhuppāde sāvatthiyaṃ sāriputtattherassūpaṭṭhākakule",
  "atk-s0502a0:2359_13": "paṭisandhiṃ gaṇhi. Athassa mātā laddhagabbhaparihārā katipāhaccayena “aho vatāhaṃ",
  "atk-s0502a0:2359_14": "pañcasatehi bhikkhūhi saddhiṃ sāriputtattherassa satarasabhojanaṃ datvā kāsāyavatthanivatthā",
  "atk-s0502a0:2359_15": "suvaṇṇasarakaṃ ādāya āsanapariyante nisinnā tesaṃ bhikkhūnaṃ ucchiṭṭhāvasesakaṃ paribhuñjeyya”nti",
  "atk-s0502a0:2359_16": "dohaḷinī hutvā tatheva katvā dohaḷaṃ paṭivinodesi. Sā sesamaṅgalesupi tathārūpameva",
  "atk-s0502a0:2359_17": "dānaṃ datvā puttaṃ vijāyitvā nāmaggahaṇadivase “puttassa me, bhante, sikkhāpadāni",
  "atk-s0502a0:2359_18": "dethā”ti theraṃ āha. Thero “kimassa nāma”nti pucchi. “Bhante, puttassa me paṭisandhiggahaṇato",
  "atk-s0502a0:2359_19": "paṭṭhāya imasmiṃ gehe kassaci dukkhaṃ nāma na bhūtapubbaṃ, tenevassa sukhakumāroti",
  "atk-s0502a0:2359_20": "nāmaṃ bhavissatī”ti vutte tadevassa nāmaṃ gahetvā sikkhāpadāni adāsi.",
  "atk-s0502a0:2360_0": "Tadā evañcassa mātu “nāhaṃ mama puttassa ajjhāsayaṃ bhindissāmī”ti cittaṃ uppajji.",
  "atk-s0502a0:2360_1": "Sā tassa kaṇṇavijjhanamaṅgalādīsupi tatheva dānaṃ adāsi. Kumāropi sattavassikakāle",
  "atk-s0502a0:2360_2": "“icchāmahaṃ, amma, therassa santike pabbajitu”nti āha. Sā “sādhu, tāta, nāhaṃ tava",
  "atk-s0502a0:2360_3": "ajjhāsayaṃ bhindissāmī”ti theraṃ nimantetvā bhojetvā, “bhante, putto me pabbajituṃ",
  "atk-s0502a0:2360_4": "icchati, imāhaṃ sāyanhasamaye vihāraṃ ānessāmī”ti theraṃ uyyojetvā ñātake sannipātetvā",
  "atk-s0502a0:2360_5": "“puttassa me gihikāle kattabbaṃ kiccaṃ ajjeva karissāmā”ti vatvā puttaṃ alaṅkaritvā",
  "atk-s0502a0:2360_6": "mahantena sirisobhaggena vihāraṃ netvā therassa niyyādesi. Theropi taṃ, “tāta, pabbajjā",
  "atk-s0502a0:2360_7": "nāma dukkarā, sakkhissasi abhiramitu”nti vatvā “karissāmi vo, bhante, ovāda”nti vutte",
  "atk-s0502a0:2360_8": "kammaṭṭhānaṃ datvā pabbājesi. Mātāpitaropissa pabbajjāya sakkāraṃ karontā antovihāreyeva",
  "atk-s0502a0:2360_9": "sattāhaṃ buddhappamukhassa bhikkhusaṅghassa satarasabhojanaṃ datvā sāyaṃ attano gehaṃ",
  "atk-s0502a0:2360_10": "agamaṃsu. Aṭṭhame divase sāriputtatthero bhikkhusaṅghe gāmaṃ paviṭṭhe vihāre kattabbakiccaṃ",
  "atk-s0502a0:2360_11": "katvā sāmaṇeraṃ pattacīvaraṃ gāhāpetvā gāmaṃ piṇḍāya pāvisi. Sāmaṇero antarāmagge",
  "atk-s0502a0:2360_12": "mātikādīni disvā paṇḍitasāmaṇero viya pucchi. Theropi tassa tatheva byākāsi. Sāmaṇero",
  "atk-s0502a0:2360_13": "tāni kāraṇāni sutvā “sace tumhe attano pattacīvaraṃ gaṇheyyātha, ahaṃ nivatteyya”nti",
  "atk-s0502a0:2360_14": "vatvā therena tassa ajjhāsayaṃ abhinditvā, “sāmaṇera, dehi mama pattacīvara”nti pattacīvare",
  "atk-s0502a0:2360_15": "gahite theraṃ vanditvā nivattamāno, “bhante, mayhaṃ āhāraṃ āharamāno satarasabhojanaṃ",
  "atk-s0502a0:2360_16": "āhareyyāthā”ti āha. Kuto taṃ labhissāmīti? Attano puññena alabhanto mama puññena",
  "atk-s0502a0:2360_17": "labhissatha, bhanteti. Athassa thero kuñcikaṃ datvā gāmaṃ piṇḍāya pāvisi. Sopi vihāraṃ",
  "atk-s0502a0:2360_18": "āgantvā therassa gabbhaṃ vivaritvā pavisitvā dvāraṃ pidhāya attano kāye ñāṇaṃ otāretvā nisīdi.",
  "atk-s0502a0:2361_0": "Tassa guṇatejena sakkassa āsanaṃ uṇhākāraṃ dassesi. Sakko “kiṃ nu kho eta”nti olokento",
  "atk-s0502a0:2361_1": "sāmaṇeraṃ disvā “sukhasāmaṇero attano upajjhāyassa pattacīvaraṃ datvā ‘samaṇadhammaṃ",
  "atk-s0502a0:2361_2": "karissāmī’ti nivatto, mayā tattha gantuṃ vaṭṭatī”ti cintetvā cattāro mahārāje pakkosāpetvā",
  "atk-s0502a0:2361_3": "“gacchatha, tātā, vihārassūpavane dussaddake sakuṇe palāpethā”ti uyyojesi. Te tathā",
  "atk-s0502a0:2361_4": "katvā sāmantā ārakkhaṃ gaṇhiṃsu. Candimasūriye “attano vimānāni gahetvā tiṭṭhathā”ti",
  "atk-s0502a0:2361_5": "āṇāpesi. Tepi tathā kariṃsu. Sayampi āviñchanaṭṭhāne ārakkhaṃ gaṇhi. Vihāro sannisinno",
  "atk-s0502a0:2361_6": "niravo ahosi. Sāmaṇero ekaggacittena vipassanaṃ vaḍḍhetvā tīṇi maggaphalāni pāpuṇi.",
  "atk-s0502a0:2361_7": "Thero “sāmaṇerena ‘satarasabhojanaṃ āhareyyāthā’ti vuttaṃ, kassa nu kho ghare sakkā",
  "atk-s0502a0:2361_8": "laddhu”nti olokento ekaṃ ajjhāsayasampannaṃ upaṭṭhākatulaṃ disvā tattha gantvā, “bhante,",
  "atk-s0502a0:2361_9": "sādhu vo kataṃ ajja idhāgacchantehī”ti tehi tuṭṭhamānasehi pattaṃ gahetvā nisīdāpetvā",
  "atk-s0502a0:2361_10": "yāgukhajjakaṃ datvā yāva bhattakālaṃ dhammakathaṃ yācito tesaṃ sāraṇīyadhammakathaṃ",
  "atk-s0502a0:2361_11": "kathetvā kālaṃ sallakkhetvā desanaṃ niṭṭhāpesi. Athassa satarasabhojanaṃ datvā taṃ",
  "atk-s0502a0:2361_12": "ādāya gantukāmaṃ theraṃ disvā “bhuñjatha, bhante, aparampi te dassāmā”ti theraṃ bhojetvā",
  "atk-s0502a0:2361_13": "puna pattapūraṃ adaṃsu. Thero taṃ ādāya “sāmaṇero me chāto”ti turitaturito vihāraṃ",
  "atk-s0502a0:2361_14": "pāyāsi. Taṃ divasaṃ satthā pātova nikkhamitvā gandhakuṭiyaṃ nisinnova āvajjesi –",
  "atk-s0502a0:2361_15": "“ajja sukhasāmaṇero upajjhāyassa pattacīvaraṃ datvā ‘samaṇadhammaṃ karissāmī’ti nivatto,",
  "atk-s0502a0:2361_16": "nipphannaṃ nu kho tassa kicca”nti. So tiṇṇaṃyeva maggaphalānaṃ pattabhāvaṃ disvā",
  "atk-s0502a0:2361_17": "uttaripi upadhārento “sakkhissatāyaṃ ajja arahattaṃ pāpuṇituṃ, sāriputto pana ‘sāmaṇero",
  "atk-s0502a0:2361_18": "me chāto’ti vegena bhattaṃ ādāya nikkhamati, sace imasmiṃ arahattaṃ appatte bhattaṃ",
  "atk-s0502a0:2361_19": "āharissati, imassa antarāyo bhavissati, mayā gantvā dvārakoṭṭhake ārakkhaṃ gaṇhituṃ",
  "atk-s0502a0:2361_20": "vaṭṭatī”ti cintetvā gandhakuṭito nikkhamitvā dvārakoṭṭhake ṭhatvā ārakkhaṃ gaṇhi.",
  "atk-s0502a0:2362_0": "Theropi bhattaṃ āhari. Atha naṃ heṭṭhā vuttanayeneva cattāro pañhe pucchi. Pañhavissajjanāvasāne",
  "atk-s0502a0:2362_1": "sāmaṇero arahattaṃ pāpuṇi. Satthā theraṃ āmantetvā “gaccha, sāriputta, sāmaṇerassa",
  "atk-s0502a0:2362_2": "te bhattaṃ dehī”ti āha. Thero gantvā dvāraṃ ākoṭesi. Sāmaṇeropi nikkhamitvā upajjhāyassa",
  "atk-s0502a0:2362_3": "vattaṃ katvā “bhattakiccaṃ karohī”ti vutte therassa bhattena anatthikabhāvaṃ ñatvā",
  "atk-s0502a0:2362_4": "sattavassikakumāro taṅkhaṇaññeva arahattaṃ patto nīcāsanaṭṭhānaṃ paccavekkhanto bhattakiccaṃ",
  "atk-s0502a0:2362_5": "katvā pattaṃ dhovi. Tasmiṃ kāle cattāro mahārājāno ārakkhaṃ vissajjesuṃ. Candimasūriyāpi",
  "atk-s0502a0:2362_6": "vimānāni muñciṃsu. Sakkopi āviñchanaṭṭhāne ārakkhaṃ vissajjesi. Sūriyo nabhamajjhaṃ",
  "atk-s0502a0:2362_7": "atikkantoyeva paññāyi. Bhikkhū “sāyanho paññāyati, sāmaṇerena ca idāneva bhattakiccaṃ",
  "atk-s0502a0:2362_8": "kataṃ, kiṃ nu kho ajja pubbaṇho balavā jāto, sāyanho mando”ti vadiṃsu. Satthā āgantvā",
  "atk-s0502a0:2362_9": "“kāya nuttha, bhikkhave, etarahi kathāya sannisinnā”ti pucchitvā, “bhante, ajja pubbaṇho",
  "atk-s0502a0:2362_10": "balavā jāto, sāyanho mando, sāmaṇerena ca idāneva bhattakiccaṃ kataṃ, atha ca pana",
  "atk-s0502a0:2362_11": "sūriyo nabhamajjhaṃ atikkantoyeva paññāyatī”ti vutte, “bhikkhave, evamevaṃ hoti puññavantānaṃ",
  "atk-s0502a0:2362_12": "samaṇadhammakaraṇakāle. Ajja hi cattāro mahārājāno sāmantā ārakkhaṃ gaṇhiṃsu, candimasūriyā",
  "atk-s0502a0:2362_13": "vimānāni gahetvā aṭṭhaṃsu, sakko āviñchanake ārakkhaṃ gaṇhi, ahampi dvārakoṭṭhake",
  "atk-s0502a0:2362_14": "ārakkhaṃ gaṇhiṃ, ajja sukhasāmaṇero mātikāya udakaṃ harante, usukāre usuṃ ujuṃ karonte,",
  "atk-s0502a0:2362_15": "tacchake cakkādīni karonte disvā attānaṃ dametvā arahattaṃ patto”ti vatvā imaṃ gāthamāha –",
  "atk-s0502a0:2363": "145.",
  "atk-s0502a0:2364": "“Udakañhi nayanti nettikā, usukārā namayanti tejanaṃ;",
  "atk-s0502a0:2365": "Dāruṃ namayanti tacchakā, attānaṃ damayanti subbatā”ti.",
  "atk-s0502a0:2366": "Tattha subbatāti suvadā, sukhena ovaditabbā anusāsitabbāti attho. Sesaṃ heṭṭhā vuttanayameva.",
  "atk-s0502a0:2367": "Desanāvasāne bahū sotāpattiphalādīni pāpuṇiṃsūti.",
  "atk-s0502a0:2368": "Sukhasāmaṇeravatthu ekādasamaṃ.",
  "atk-s0502a0:2369": "Daṇḍavaggavaṇṇanā niṭṭhitā.",
  "atk-s0502a0:2370": "Dasamo vaggo.",
  "atk-s0502a0:2371": "11. Jarāvaggo",
  "atk-s0502a0:2372": "1. Visākhāya sahāyikānaṃ vatthu",
  "atk-s0502a0:2373": "Ko nu hāso kimānandoti imaṃ dhammadesanaṃ satthā jetavane viharanto visākhāya sahāyikāyo ārabbha kathesi.",
  "atk-s0502a0:2374_0": "Sāvatthiyaṃ kira pañcasatā kulaputtā “evaṃ imā appamādavihāriniyo bhavissantī”ti",
  "atk-s0502a0:2374_1": "attano attano bhariyāyo visākhaṃ mahāupāsikaṃ sampaṭicchāpesuṃ. Tā uyyānaṃ vā vihāraṃ",
  "atk-s0502a0:2374_2": "vā gacchantiyo tāya saddhiṃyeva gacchanti. Tā ekasmiṃ kāle “sattāhaṃ surāchaṇo bhavissatī”ti",
  "atk-s0502a0:2374_3": "chaṇe saṅghuṭṭhe attano attano sāmikānaṃ suraṃ paṭiyādesuṃ. Te sattāhaṃ surāchaṇaṃ",
  "atk-s0502a0:2374_4": "kīḷitvā aṭṭhame divase kammantabheriyā nikkhantāya kammante agamaṃsu. Tāpi itthiyo",
  "atk-s0502a0:2374_5": "“mayaṃ sāmikānaṃ sammukhā suraṃ pātuṃ na labhimhā, avasesā surā ca atthi, idaṃ yathā",
  "atk-s0502a0:2374_6": "te na jānanti, tathā pivissāmā”ti visākhāya santikaṃ gantvā “icchāma, ayye, uyyānaṃ",
  "atk-s0502a0:2374_7": "daṭṭhu”nti vatvā “sādhu, ammā, tena hi kattabbakiccāni katvā nikkhamathā”ti vutte",
  "atk-s0502a0:2374_8": "tāya saddhiṃ gantvā paṭicchannākārena suraṃ nīharāpetvā uyyāne pivitvā mattā vicariṃsu.",
  "atk-s0502a0:2374_9": "Visākhāpi “ayuttaṃ imāhi kataṃ, idāni maṃ ‘samaṇassa gotamassa sāvikā visākhā suraṃ",
  "atk-s0502a0:2374_10": "pivitvā vicaratī’ti titthiyāpi garahissantī”ti cintetvā tā itthiyo āha – “ammā ayuttaṃ",
  "atk-s0502a0:2374_11": "vo kataṃ, mamapi ayaso uppādito, sāmikāpi vo kujjhissanti, idāni kiṃ karissathā”ti.",
  "atk-s0502a0:2374_12": "Gilānālayaṃ dassayissāma, ayyeti. Tena hi paññāyissatha sakena kammenāti. Tā gehaṃ",
  "atk-s0502a0:2374_13": "gantvā gilānālayaṃ kariṃsu. Atha tāsaṃ sāmikā “itthannāmā ca itthannāmā ca kaha”nti",
  "atk-s0502a0:2374_14": "pucchitvā “gilānā”ti sutvā “addhā etāhi avasesasurā pītā bhavissantī”ti sallakkhetvā",
  "atk-s0502a0:2374_15": "tā pothetvā anayabyasanaṃ pāpesuṃ. Tā aparasmimpi chaṇavāre tatheva suraṃ pivitukāmā",
  "atk-s0502a0:2374_16": "visākhaṃ upasaṅkamitvā, “ayye, uyyānaṃ no nehī”ti vatvā “pubbepi me tumhehi ayaso",
  "atk-s0502a0:2374_17": "uppādito, gacchatha, na vo ahaṃ nessāmī”ti tāya paṭikkhittā “idāni evaṃ na karissāmā”ti",
  "atk-s0502a0:2374_18": "sammantayitvā puna taṃ upasaṅkamitvā āhaṃsu, “ayye, buddhapūjaṃ kātukāmāmhā, vihāraṃ",
  "atk-s0502a0:2374_19": "no nehī”ti. Idāni ammā yujjati, gacchatha, parivacchaṃ karothāti. Tā caṅkoṭakehi",
  "atk-s0502a0:2374_20": "gandhamālādīni gāhāpetvā surāpuṇṇe muṭṭhivārake hatthehi olambetvā mahāpaṭe pārupitvā",
  "atk-s0502a0:2374_21": "visākhaṃ upasaṅkamitvā tāya saddhiṃ vihāraṃ pavisamānā ekamantaṃ gantvā muṭṭhivārakeheva",
  "atk-s0502a0:2374_22": "suraṃ pivitvā vārake chaḍḍetvā dhammasabhāyaṃ satthu purato nisīdiṃsu.",
  "atk-s0502a0:2375_0": "Visākhā “imāsaṃ, bhante, dhammaṃ kathethā”ti āha. Tāpi madavegena kampamānasarīrā",
  "atk-s0502a0:2375_1": "“iccāma, gāyāmā”ti cittaṃ uppādesuṃ. Athekā mārakāyikā devatā “imāsaṃ sarīre adhimuccitvā",
  "atk-s0502a0:2375_2": "samaṇassa gotamassa purato vippakāraṃ dassessāmī”ti cintetvā tāsaṃ sarīre adhimucci.",
  "atk-s0502a0:2375_3": "Tāsu ekaccā satthu purato pāṇiṃ paharitvā hasituṃ, ekaccā naccituṃ ārabhiṃsu. Satthā",
  "atk-s0502a0:2375_4": "“kiṃ ida”nti āvajjento taṃ kāraṇaṃ ñatvā “na idāni mārakāyikānaṃ otāraṃ labhituṃ",
  "atk-s0502a0:2375_5": "dassāmi. Na hi mayā ettakaṃ kālaṃ pāramiyo pūrentena mārakāyikānaṃ otāralābhatthāya",
  "atk-s0502a0:2375_6": "pūritā”ti tā saṃvejetuṃ bhamukalomato rasmiyo vissajjesi, tāvadeva andhakāratimisā",
  "atk-s0502a0:2375_7": "ahosi. Tā bhītā ahesuṃ maraṇabhayatajjitā. Tena tāsaṃ kucchiyaṃ surā jīri. Satthā",
  "atk-s0502a0:2375_8": "nisinnapallaṅke antarahito sinerumuddhani ṭhatvā uṇṇālomato rasmiṃ vissajjesi, taṅkhaṇaṃyeva",
  "atk-s0502a0:2375_9": "candasahassuggamanaṃ viya ahosi. Atha satthā tā itthiyo āmantetvā “tumhehi mama santikaṃ",
  "atk-s0502a0:2375_10": "āgacchamānāhi pamattāhi āgantuṃ na vaṭṭati. Tumhākañhi pamādeneva mārakāyikā devatā",
  "atk-s0502a0:2375_11": "otāraṃ labhitvā tumhe hasādīnaṃ akaraṇaṭṭhāne hasādīni kārāpesi, idāni tumhehi rāgādīnaṃ",
  "atk-s0502a0:2375_12": "aggīnaṃ nibbāpanatthāya ussāhaṃ kātuṃ vaṭṭatī”ti vatvā imaṃ gāthamāha –",
  "atk-s0502a0:2376": "146.",
  "atk-s0502a0:2377": "“Ko nu hāso kimānando, niccaṃ pajjalite sati;",
  "atk-s0502a0:2378": "Andhakārena onaddhā, padīpaṃ na gavesathā”ti.",
  "atk-s0502a0:2379_0": "Tattha ānandoti tuṭṭhi. Idaṃ vuttaṃ hoti – imasmiṃ lokasannivāse rāgādīhi ekādasahi",
  "atk-s0502a0:2379_1": "aggīhi niccaṃ pajjalite sati ko nu tumhākaṃ hāso vā tuṭṭhi vā? Nanu esa akattabbarūpoyeva.",
  "atk-s0502a0:2379_2": "Aṭṭhavatthukena hi avijjāndhakārena onaddhā tumhe tasseva andhakārassa vidhamanatthāya",
  "atk-s0502a0:2379_3": "kiṃ kāraṇā ñāṇappadīpaṃ na gavesatha na karothāti.",
  "atk-s0502a0:2380": "Desanāvasāne pañcasatāpi tā itthiyo sotāpattiphale patiṭṭhahiṃsu.",
  "atk-s0502a0:2381_0": "Satthā tāsaṃ acalasaddhāya patiṭṭhitabhāvaṃ ñatvā sinerumatthakā otaritvā buddhāsane",
  "atk-s0502a0:2381_1": "nisīdi. Atha naṃ visākhā āha – “bhante, surā nāmesā pāpikā. Evarūpā hi nāma imā itthiyo",
  "atk-s0502a0:2381_2": "tumhādisassa buddhassa purato nisīditvā iriyāpathamattampi saṇṭhāpetuṃ asakkontiyo",
  "atk-s0502a0:2381_3": "uṭṭhāya pāṇiṃ paharitvā hasanagītanaccādīni ārabhiṃsū”ti. Satthā “āma, visākhe, pāpikā",
  "atk-s0502a0:2381_4": "eva esā surā nāma. Etañhi nissāya aneke sattā anayabyasanaṃ pattā”ti vatvā “kadā",
  "atk-s0502a0:2381_5": "panesā, bhante, uppannā”ti vutte tassā uppattiṃ vitthārena kathetuṃ atītaṃ āharitvā",
  "atk-s0502a0:2381_6": "kumbhajātakaṃ kathesīti.",
  "atk-s0502a0:2382": "Visākhāya sahāyikānaṃ vatthu paṭhamaṃ.",
  "atk-s0502a0:2383": "2. Sirimāvatthu",
  "atk-s0502a0:2384": "Passa cittakatanti imaṃ dhammadesanaṃ satthā veḷuvane viharanto sirimaṃ ārabbha kathesi.",
  "atk-s0502a0:2385_0": "Sā kira rājagahe abhirūpā gaṇikā. Ekasmiṃ pana antovasse sumanaseṭṭhiputtassa bhariyāya",
  "atk-s0502a0:2385_1": "puṇṇakaseṭṭhissa dhītāya uttarāya nāma upāsikāya aparajjhitvā taṃ pasādetukāmā tassā",
  "atk-s0502a0:2385_2": "gehe bhikkhusaṅghena saddhiṃ katabhattakiccaṃ satthāraṃ khamāpetvā taṃ divasaṃ dasabalassa",
  "atk-s0502a0:2385_3": "bhattānumodanaṃ sutvā –",
  "atk-s0502a0:2386": "“Akkodhena jine kodhaṃ, asādhuṃ sādhunā jine;",
  "atk-s0502a0:2387": "Jine kadariyaṃ dānena, saccenālikavādina”nti. –",
  "atk-s0502a0:2388_0": "Gāthāpariyosāne sotāpattiphalaṃ pāpuṇi. Ayamettha saṅkhepo, vitthārakathā pana kodhavagge",
  "atk-s0502a0:2388_1": "anumodanagāthāvaṇṇanāyameva āvibhavissati. Evaṃ sotāpattiphalaṃ pattā pana sirimā",
  "atk-s0502a0:2388_2": "dasabalaṃ nimantetvā punadivase mahādānaṃ datvā saṅghassa aṭṭhakabhattaṃ nibaddhaṃ",
  "atk-s0502a0:2388_3": "dāpesi. Ādito paṭṭhāya nibaddhaṃ aṭṭha bhikkhū gehaṃ gacchanti. “Sappiṃ gaṇhatha,",
  "atk-s0502a0:2388_4": "khīraṃ gaṇhathā”tiādīni vatvā tesaṃ patte pūreti. Ekena laddhaṃ tiṇṇampi catunnampi",
  "atk-s0502a0:2388_5": "pahoti. Devasikaṃ soḷasakahāpaṇaparibbayena piṇḍapāto dīyati. Athekadivasaṃ eko bhikkhu",
  "atk-s0502a0:2388_6": "tassā gehe aṭṭhakabhattaṃ bhuñjitvā tiyojanamatthake ekaṃ vihāraṃ agamāsi. Atha naṃ",
  "atk-s0502a0:2388_7": "sāyaṃ therupaṭṭhāne nisinnaṃ pucchiṃsu – “āvuso, kahaṃ bhikkhaṃ gahetvā āgatosī”ti.",
  "atk-s0502a0:2388_8": "Sirimāya aṭṭhakabhattaṃ me bhuttanti. Manāpaṃ katvā deti, āvusoti. “Na sakkā tassā",
  "atk-s0502a0:2388_9": "bhattaṃ vaṇṇetuṃ, ativiya paṇītaṃ katvā deti, ekena laddhaṃ tiṇṇampi catunnampi pahoti,",
  "atk-s0502a0:2388_10": "tassā pana deyyadhammatopi dassanameva uttaritaraṃ. Sā hi itthī evarūpā ca evarūpā",
  "atk-s0502a0:2388_11": "cā”ti tassā guṇe vaṇṇesi.",
  "atk-s0502a0:2389_0": "Atheko bhikkhu tassā guṇakathaṃ sutvā adassaneneva sinehaṃ uppādetvā “mayā gantvā",
  "atk-s0502a0:2389_1": "taṃ daṭṭhuṃ vaṭṭatī”ti attano vassaggaṃ kathetvā taṃ bhikkhuṃ ṭhitikaṃ pucchitvā",
  "atk-s0502a0:2389_2": "“sve, āvuso, tasmiṃ gehe tvaṃ saṅghatthero hutvā aṭṭhakabhattaṃ labhissasī”ti sutvā",
  "atk-s0502a0:2389_3": "taṅkhaṇaññeva pattacīvaraṃ ādāya pakkantopi pātova aruṇe uggate salākaggaṃ pavisitvā",
  "atk-s0502a0:2389_4": "ṭhito saṅghatthero hutvā tassā gehe aṭṭhakabhattaṃ labhi. Yo pana bhikkhu hiyyo bhuñjitvā",
  "atk-s0502a0:2389_5": "pakkāmi, tassa gatavelāyameva assā sarīre rogo uppajji. Tasmā sā ābharaṇāni omuñcitvā",
  "atk-s0502a0:2389_6": "nipajji. Athassā dāsiyo aṭṭhakabhattaṃ labhitvā āgate bhikkhū disvā ārocesuṃ. Sā",
  "atk-s0502a0:2389_7": "sahatthā patte gahetvā nisīdāpetuṃ vā parivisituṃ vā asakkontī dāsiyo āṇāpesi – “ammā",
  "atk-s0502a0:2389_8": "patte gahetvā, ayye, nisīdāpetvā yāguṃ pāyetvā khajjakaṃ datvā bhattavelāya patte",
  "atk-s0502a0:2389_9": "pūretvā dethā”ti. Tā “sādhu, ayye”ti bhikkhū pavesetvā yāguṃ pāyetvā khajjakaṃ datvā",
  "atk-s0502a0:2389_10": "bhattavelāya bhattassa patte pūretvā tassā ārocayiṃsu. Sā “maṃ pariggahetvā netha,",
  "atk-s0502a0:2389_11": "ayye, vandissāmī”ti vatvā tāhi pariggahetvā bhikkhūnaṃ santikaṃ nītā vedhamānena",
  "atk-s0502a0:2389_12": "sarīrena bhikkhū vandi. So bhikkhu taṃ oloketvā cintesi – “gilānāya tāva evarūpā",
  "atk-s0502a0:2389_13": "ayaṃ etissā rūpasobhā, arogakāle pana sabbābharaṇapaṭimaṇḍitāya imissā kīdisī rūpasampattī”ti.",
  "atk-s0502a0:2389_14": "Athassa anekavassakoṭisannicito kileso samudācari, so aññāṇī hutvā bhattaṃ bhuñjituṃ",
  "atk-s0502a0:2389_15": "asakkonto pattamādāya vihāraṃ gantvā pattaṃ pidhāya ekamante ṭhapetvā cīvaraṃ pattharitvā nipajji.",
  "atk-s0502a0:2390_0": "Atha naṃ eko sahāyako bhikkhu yācantopi bhojetuṃ nāsakkhi. So chinnabhatto ahosi.",
  "atk-s0502a0:2390_1": "Taṃ divasameva sāyanhasamaye sirimā kālamakāsi. Rājā satthu sāsanaṃ pesesi – “bhante,",
  "atk-s0502a0:2390_2": "jīvakassa kaniṭṭhabhaginī, sirimā, kālamakāsī”ti. Satthā taṃ sutvā rañño sāsanaṃ",
  "atk-s0502a0:2390_3": "pahiṇi “sirimāya jhāpanakiccaṃ natthi, āmakasusāne taṃ yathā kākasunakhādayo na khādanti,",
  "atk-s0502a0:2390_4": "tathā nipajjāpetvā rakkhāpethā”ti. Rājāpi tathā akāsi. Paṭipāṭiyā tayo divasā atikkantā,",
  "atk-s0502a0:2390_5": "catutthe divase sarīraṃ uddhumāyi, navahi vaṇamukhehi puḷavā pagghariṃsu, sakalasarīraṃ",
  "atk-s0502a0:2390_6": "bhinnaṃ sālibhattacāṭi viya ahosi. Rājā nagare bheriṃ carāpesi – “ṭhapetvā geharakkhake",
  "atk-s0502a0:2390_7": "dārake sirimāya dassanatthaṃ anāgacchantānaṃ aṭṭha kahāpaṇāni daṇḍo”ti. Satthu santi",
  "atk-s0502a0:2390_8": "kañca pesesi – “buddhappamukho kira bhikkhusaṅgho sirimāya dassanatthaṃ āgacchatū”ti.",
  "atk-s0502a0:2390_9": "Satthā bhikkhūnaṃ ārocesi – “sirimāya dassanatthaṃ gamissāmā”ti. Sopi daharabhikkhu",
  "atk-s0502a0:2390_10": "cattāro divase kassaci vacanaṃ aggahetvā chinnabhattova nipajji. Patte bhattaṃ pūtikaṃ",
  "atk-s0502a0:2390_11": "jātaṃ, patte malaṃ uṭṭhahi. Atha naṃ so sahāyako bhikkhu upasaṅkamitvā, “āvuso, satthā",
  "atk-s0502a0:2390_12": "sirimāya dassanatthaṃ gacchatī”ti āha. So tathā chātajjhattopi “sirimā”ti vuttapadeyeva",
  "atk-s0502a0:2390_13": "sahasā uṭṭhahitvā “kiṃ bhaṇasī”ti āha. “Satthā sirimaṃ daṭṭhuṃ gacchati, tvampi gamissasī”ti",
  "atk-s0502a0:2390_14": "vutte, “āma, gamissāmī”ti bhattaṃ chaḍḍetvā pattaṃ dhovitvā thavikāya pakkhipitvā",
  "atk-s0502a0:2390_15": "bhikkhusaṅghena saddhiṃ agamāsi. Satthā bhikkhusaṅghaparivuto ekapasse aṭṭhāsi, bhikkhunisaṅghopi",
  "atk-s0502a0:2390_16": "rājaparisāpi upāsakaparisāpi upāsikāparisāpi ekekapasse aṭṭhaṃsu.",
  "atk-s0502a0:2391_0": "Satthā rājānaṃ pucchi – “kā esā, mahārājo”ti. Bhante, jīvakassa bhaginī, sirimā,",
  "atk-s0502a0:2391_1": "nāmāti. Sirimā, esāti. Āma, bhanteti. Tena hi nagare bheriṃ carāpehi “sahassaṃ datvā",
  "atk-s0502a0:2391_2": "sirimaṃ gaṇhantū”ti. Rājā tathā kāresi. Ekopi ‘ha’nti vā ‘hu’nti vā vadanto nāma",
  "atk-s0502a0:2391_3": "nāhosi. Rājā satthu ārocesi – “na gaṇhanti, bhante”ti. Tena hi, mahārāja, agghaṃ",
  "atk-s0502a0:2391_4": "ohārehīti. Rājā “pañcasatāni datvā gaṇhantū”ti bheriṃ carāpetvā kañci gaṇhanakaṃ",
  "atk-s0502a0:2391_5": "adisvā “aḍḍhateyyāni satāni, dve satāni, sataṃ, paṇṇāsaṃ, pañcavīsati kahāpaṇe, dasa",
  "atk-s0502a0:2391_6": "kahāpaṇe, pañca kahāpaṇe, ekaṃ kahāpaṇaṃ aḍḍhaṃ, pādaṃ, māsakaṃ, kākaṇikaṃ datvā",
  "atk-s0502a0:2391_7": "sirimaṃ gaṇhantū”ti bheriṃ carāpesi. Koci taṃ na icchi. “Mudhāpi gaṇhantū”ti bheriṃ",
  "atk-s0502a0:2391_8": "carāpesi. ‘Ha’nti vā ‘hu’nti vā vadanto nāma nāhosi. Rājā “mudhāpi, bhante, gaṇhanto",
  "atk-s0502a0:2391_9": "nāma natthī”ti āha. Satthā “passatha, bhikkhave, mahājanassa piyaṃ mātugāmaṃ, imasmiṃyeva",
  "atk-s0502a0:2391_10": "nagare sahassaṃ datvā pubbe ekadivasaṃ labhiṃsu, idāni mudhā gaṇhantopi natthi, evarūpaṃ",
  "atk-s0502a0:2391_11": "nāma rūpaṃ khayavayappattaṃ, passatha, bhikkhave, āturaṃ attabhāva”nti vatvā imaṃ gāthamāha –",
  "atk-s0502a0:2392": "147.",
  "atk-s0502a0:2393": "“Passa cittakataṃ bimbaṃ, arukāyaṃ samussitaṃ;",
  "atk-s0502a0:2394": "Āturaṃ bahusaṅkappaṃ, yassa natthi dhuvaṃ ṭhitī”ti.",
  "atk-s0502a0:2395_0": "Tattha cittakatanti katacittaṃ, vatthābharaṇamālālattakādīhi vicittanti attho. Bimbanti",
  "atk-s0502a0:2395_1": "dīghādiyuttaṭṭhānesu dīghādīhi aṅgapaccaṅgehi saṇṭhitaṃ attabhāvaṃ. Arukāyanti navannaṃ",
  "atk-s0502a0:2395_2": "vaṇamukhānaṃ vasena arubhūtaṃ kāyaṃ. Samussitanti tīhi aṭṭhisatehi samussitaṃ. Āturanti",
  "atk-s0502a0:2395_3": "sabbakālaṃ iriyāpathādīhi pariharitabbatāya niccagilānaṃ. Bahusaṅkappanti mahājanena",
  "atk-s0502a0:2395_4": "bahudhā saṅkappitaṃ. Yassa natthi dhuvaṃ ṭhitīti yassa dhuvabhāvo vā ṭhitibhāvo vā",
  "atk-s0502a0:2395_5": "natthi, ekantena bhedanavikiraṇaviddhaṃsanadhammamevetaṃ, imaṃ passathāti attho.",
  "atk-s0502a0:2396": "Desanāvasāne caturāsītiyā pāṇasahassānaṃ dhammābhisamayo ahosi, sopi bhikkhu sotāpattiphale patiṭṭhahīti.",
  "atk-s0502a0:2397": "Sirimāvatthu dutiyaṃ.",
  "atk-s0502a0:2398": "3. Uttarātherīvatthu",
  "atk-s0502a0:2399": "Parijiṇṇamidanti imaṃ dhammadesanaṃ satthā jetavane viharanto uttarātheriṃ nāma bhikkhuniṃ ārabbha kathesi.",
  "atk-s0502a0:2400_0": "Therī kira vīsavassasatikā jātiyā piṇḍāya caritvā laddhapiṇḍapātā antaravīthiyaṃ",
  "atk-s0502a0:2400_1": "ekaṃ bhikkhuṃ disvā piṇḍapātena āpucchitvā tassa apaṭikkhipitvā gaṇhantassa sabbaṃ",
  "atk-s0502a0:2400_2": "datvā nirāhārā ahosi. Evaṃ dutiyepi tatiyepi divase tasseva bhikkhuno tasmiṃyeva",
  "atk-s0502a0:2400_3": "ṭhāne bhattaṃ datvā nirāhārā ahosi, catutthe divase pana piṇḍāya carantī ekasmiṃ",
  "atk-s0502a0:2400_4": "sambādhaṭṭhāne satthāraṃ disvā paṭikkamantī olambantaṃ attano cīvarakaṇṇaṃ akkamitvā",
  "atk-s0502a0:2400_5": "saṇṭhātuṃ asakkontī parivattitvā pati. Satthā tassā santikaṃ gantvā, “bhagini, parijiṇṇo",
  "atk-s0502a0:2400_6": "te attabhāvo na cirasseva bhijjissatī”ti vatvā imaṃ gāthamāha –",
  "atk-s0502a0:2401": "148.",
  "atk-s0502a0:2402": "“Parijiṇṇamidaṃ rūpaṃ, roganīḷaṃ pabhaṅguraṃ;",
  "atk-s0502a0:2403": "Bhijjati pūtisandeho, maraṇantañhi jīvita”nti.",
  "atk-s0502a0:2404_0": "Tassattho – bhagini idaṃ tava sarīrasaṅkhātaṃ rūpaṃ mahallakabhāvena parijiṇṇaṃ,",
  "atk-s0502a0:2404_1": "tañca kho sabbarogānaṃ nivāsaṭṭhānaṭṭhena roganīḷaṃ, yathā kho pana taruṇopi siṅgālo",
  "atk-s0502a0:2404_2": "“jarasiṅgālo”ti vuccati, taruṇāpi gaḷocīlatā “pūtilatā”ti vuccati, evaṃ tadahujātaṃ",
  "atk-s0502a0:2404_3": "suvaṇṇavaṇṇampi samānaṃ niccaṃ paggharaṇaṭṭhena pūtitāya pabhaṅguraṃ, so esa pūtiko",
  "atk-s0502a0:2404_4": "samāno tava deho bhijjati, na cirasseva bhijjissatīti veditabbo. Kiṃ kāraṇā? Maraṇantañhi",
  "atk-s0502a0:2404_5": "jīvitaṃ yasmā sabbasattānaṃ jīvitaṃ maraṇapariyosānamevāti vuttaṃ hoti.",
  "atk-s0502a0:2405": "Desanāvasāne sā therī sotāpattiphalaṃ pattā, mahājanassāpi sātthikā dhammadesanā ahosīti.",
  "atk-s0502a0:2406": "Uttarātherīvatthu tatiyaṃ.",
  "atk-s0502a0:2407": "4. Sambahulaadhimānikabhikkhuvatthu",
  "atk-s0502a0:2408": "Yānimānīti imaṃ dhammadesanaṃ satthā jetavane viharanto sambahule adhimānike bhikkhū ārabbha kathesi.",
  "atk-s0502a0:2409_0": "Pañcasatā kira bhikkhū satthu santike kammaṭṭhānaṃ gahetvā araññaṃ pavisitvā ghaṭentā",
  "atk-s0502a0:2409_1": "vāyamantā jhānaṃ nibbattetvā “kilesānaṃ asamudācārena pabbajitakiccaṃ no nipphannaṃ,",
  "atk-s0502a0:2409_2": "attanā paṭiladdhaguṇaṃ satthu ārocessāmā”ti āgamiṃsu. Satthā tesaṃ bahidvārakoṭṭhakaṃ",
  "atk-s0502a0:2409_3": "pattakāleyeva ānandattheraṃ āha – “ānanda, etesaṃ bhikkhūnaṃ pavisitvā mayā diṭṭhena",
  "atk-s0502a0:2409_4": "kammaṃ natthi, āmakasusānaṃ gantvā tato āgantvā maṃ passantū”ti. Thero gantvā tesaṃ",
  "atk-s0502a0:2409_5": "tamatthaṃ ārocesi. Te “kiṃ amhākaṃ āmakasusānenā”ti avatvāva “dīghadassinā buddhena",
  "atk-s0502a0:2409_6": "kāraṇaṃ diṭṭhaṃ bhavissatī”ti āmakasusānaṃ gantvā tattha kuṇapāni passantā ekāhadvīhapatitesu",
  "atk-s0502a0:2409_7": "kuṇapesu āghātaṃ paṭilabhitvā taṃ khaṇaṃ patitesu allasarīresu rāgaṃ uppādayiṃsu,",
  "atk-s0502a0:2409_8": "tasmiṃ khaṇe attano sakilesabhāvaṃ jāniṃsu. Satthā gandhakuṭiyaṃ nisinnova obhāsaṃ",
  "atk-s0502a0:2409_9": "pharitvā tesaṃ bhikkhūnaṃ sammukhe kathento viya “nappatirūpaṃ nu kho, bhikkhave,",
  "atk-s0502a0:2409_10": "tumhākaṃ evarūpaṃ aṭṭhisaṅghātaṃ disvā rāgaratiṃ uppādetu”nti vatvā imaṃ gāthamāha –",
  "atk-s0502a0:2410": "149.",
  "atk-s0502a0:2411": "“Yānimāni apatthāni, alābūneva sārade;",
  "atk-s0502a0:2412": "Kāpotakāni aṭṭhīni, tāni disvāna kā ratī”ti.",
  "atk-s0502a0:2413_0": "Tattha apatthānīti chaḍḍitāni. Sāradeti saradakāle vātātapapahatāni tattha tattha",
  "atk-s0502a0:2413_1": "vippakiṇṇaalābūni viya. Kāpotakānīti kapotakavaṇṇāni. Tāni disvānāti tāni evarūpāni",
  "atk-s0502a0:2413_2": "aṭṭhīni disvā tumhākaṃ kā rati, nanu appamattakampi kāmaratiṃ kātuṃ na vaṭṭatiyevāti attho.",
  "atk-s0502a0:2414": "Desanāvasāne te bhikkhū yathāṭhitāva arahattaṃ patvā bhagavantaṃ abhitthavamānā āgantvā vandiṃsūti.",
  "atk-s0502a0:2415": "Sambahulaadhimānikabhikkhuvatthu catutthaṃ.",
  "atk-s0502a0:2416": "5. Janapadakalyāṇī rūpanandātherīvatthu",
  "atk-s0502a0:2417": "Aṭṭhīnaṃ nagaraṃ katanti imaṃ dhammadesanaṃ satthā jetavane viharanto janapadakalyāṇiṃ rūpanandātheriṃ ārabbha kathesi.",
  "atk-s0502a0:2418_0": "Sā kira ekadivasaṃ cintesi – “mayhaṃ jeṭṭhabhātiko rajjasiriṃ pahāya pabbajitvā loke",
  "atk-s0502a0:2418_1": "aggapuggalo buddho jāto, puttopissa rāhulakumāro pabbajito, bhattāpi me pabbajito,",
  "atk-s0502a0:2418_2": "mātāpi me pabbajitā, ahampi ettake ñātijane pabbajite gehe kiṃ karissāmi, pabbajissāmā”ti.",
  "atk-s0502a0:2418_3": "Sā bhikkhunupassayaṃ gantvā pabbaji ñātisineheneva, no saddhāya, abhirūpatāya pana",
  "atk-s0502a0:2418_4": "rūpanandāti paññāyi. “Satthā kira ‘rūpaṃ aniccaṃ dukkhaṃ anattā, vedanā… saññā… saṅkhārā…",
  "atk-s0502a0:2418_5": "viññāṇaṃ aniccaṃ dukkhaṃ anattā’ti vadetī”ti sutvā sā evaṃ dassanīye pāsādike mamapi",
  "atk-s0502a0:2418_6": "rūpe dosaṃ katheyyāti satthu sammukhībhāvaṃ na gacchati. Sāvatthivāsino pātova dānaṃ",
  "atk-s0502a0:2418_7": "datvā samādinnuposathā suddhuttarāsaṅgā gandhamālādihatthā sāyanhasamaye jetavane",
  "atk-s0502a0:2418_8": "sannipatitvā dhammaṃ suṇanti. Bhikkhunisaṅghopi satthu dhammadesanāya uppannacchando",
  "atk-s0502a0:2418_9": "vihāraṃ gantvā dhammaṃ suṇāti. Dhammaṃ sutvā nagaraṃ pavisanto satthu guṇakathaṃ",
  "atk-s0502a0:2418_10": "kathentova pavisati.",
  "atk-s0502a0:2419_0": "Catuppamāṇike hi lokasannivāse appakāva te sattā, yesaṃ tathāgataṃ passantānaṃ pasādo",
  "atk-s0502a0:2419_1": "na uppajjati. Rūpappamāṇikāpi hi tathāgatassa lakkhaṇānubyañjanapaṭimaṇḍitaṃ suvaṇṇavaṇṇaṃ",
  "atk-s0502a0:2419_2": "sarīraṃ disvā pasīdanti, ghosappamāṇikāpi anekāni jātisatāni nissāya pavattaṃ satthu",
  "atk-s0502a0:2419_3": "guṇaghosañceva aṭṭhaṅgasamannāgataṃ dhammadesanāghosañca sutvā pasīdanti, lūkhappamāṇikāpissa",
  "atk-s0502a0:2419_4": "cīvarādilūkhataṃ paṭicca pasīdanti, dhammappamāṇikāpi “evarūpaṃ dasabalassa sīlaṃ,",
  "atk-s0502a0:2419_5": "evarūpo samādhi, evarūpā paññā, bhagavā sīlādīhi guṇehi asamo appaṭipuggalo”ti pasīdanti.",
  "atk-s0502a0:2419_6": "Tesaṃ tathāgatassa guṇaṃ kathentānaṃ mukhaṃ nappahoti. Rūpanandā bhikkhunīnañceva",
  "atk-s0502a0:2419_7": "upāsikānañca santikā tathāgatassa guṇakathaṃ sutvā cintesi – “ativiya me bhātikassa",
  "atk-s0502a0:2419_8": "vaṇṇaṃ kathentiyeva. Ekadivasampi me rūpe dosaṃ kathento kittakaṃ kathessati. Yaṃnūnāhaṃ",
  "atk-s0502a0:2419_9": "bhikkhunīhi saddhiṃ gantvā attānaṃ adassetvāva tathāgataṃ passitvā dhammamassa suṇitvā",
  "atk-s0502a0:2419_10": "āgaccheyya”nti. Sā “ahampi ajja dhammassavanaṃ gamissāmī”ti bhikkhunīnaṃ ārocesi.",
  "atk-s0502a0:2420_0": "Bhikkhuniyo “cirassaṃ vata rūpanandāya satthu upaṭṭhānaṃ gantukāmatā uppannā, ajja",
  "atk-s0502a0:2420_1": "satthā imaṃ nissāya vicitradhammadesanaṃ nānānayaṃ desessatī”ti tuṭṭhamānasā taṃ",
  "atk-s0502a0:2420_2": "ādāya nikkhamiṃsu. Sā nikkhantakālato paṭṭhāya “ahaṃ attānaṃ neva dassessāmī”ti cintesi.",
  "atk-s0502a0:2420_3": "Satthā “ajja rūpanandā mayhaṃ upaṭṭhānaṃ āgamissati, kīdisī nu kho tassā dhammadesanā",
  "atk-s0502a0:2420_4": "sappāyā”ti cintetvā “rūpagarukā esā attabhāve balavasinehā, kaṇṭakena kaṇṭakuddharaṇaṃ",
  "atk-s0502a0:2420_5": "viya rūpenevassā rūpamadanimmadanaṃ sappāya”nti sanniṭṭhānaṃ katvā tassā vihāraṃ",
  "atk-s0502a0:2420_6": "pavisanasamaye ekaṃ pana abhirūpaṃ itthiṃ soḷasavassuddesikaṃ rattavatthanivatthaṃ",
  "atk-s0502a0:2420_7": "sabbābharaṇapaṭimaṇḍitaṃ bījaniṃ gahetvā attano santike ṭhatvā bījayamānaṃ iddhibalena",
  "atk-s0502a0:2420_8": "abhinimmini. Taṃ kho pana itthiṃ satthā ceva passati rūpanandā ca. Sā bhikkhunīhi",
  "atk-s0502a0:2420_9": "saddhiṃ vihāraṃ pavisitvā bhikkhunīnaṃ piṭṭhipasse ṭhatvā pañcapatiṭṭhitena satthāraṃ",
  "atk-s0502a0:2420_10": "vanditvā bhikkhunīnaṃ antare nisinnā pādantato paṭṭhāya satthāraṃ olokentī lakkhaṇavicittaṃ",
  "atk-s0502a0:2420_11": "anubyañjanasamujjalaṃ byāmappabhāparikkhittaṃ satthu sarīraṃ disvā puṇṇacandasassirikaṃ",
  "atk-s0502a0:2420_12": "mukhaṃ olokentī samīpe ṭhitaṃ itthirūpaṃ addasa. Sā taṃ oloketvā attabhāvaṃ olokentī",
  "atk-s0502a0:2420_13": "suvaṇṇarājahaṃsiyā purato kākīsadisaṃ attānaṃ avamaññi. Iddhimayarūpaṃ diṭṭhakālato",
  "atk-s0502a0:2420_14": "paṭṭhāyeva hi tassā akkhīni bhamiṃsu. Sā “aho imissā kesā sobhanā, aho nalāṭaṃ sobhana”nti",
  "atk-s0502a0:2420_15": "sabbesaṃ sārīrappadesānaṃ rūpasiriyā samākaḍḍhitacittā tasmiṃ rūpe balavasinehā ahosi.",
  "atk-s0502a0:2421_0": "Satthā tassā tattha abhiratiṃ ñatvā dhammaṃ desentova taṃ rūpaṃ soḷasavassuddesikabhāvaṃ",
  "atk-s0502a0:2421_1": "atikkamitvā vīsativassuddesikaṃ katvā dassesi. Rūpanandā oloketvā “na vatidaṃ rūpaṃ",
  "atk-s0502a0:2421_2": "purimasadisa”nti thokaṃ virattacittā ahosi. Satthā anukkameneva tassā itthiyā sakiṃ",
  "atk-s0502a0:2421_3": "vijātavaṇṇaṃ majjhimitthivaṇṇaṃ jarājiṇṇamahallikitthivaṇṇañca dassesi. Sāpi anupubbeneva",
  "atk-s0502a0:2421_4": "“idampi antarahitaṃ, idampi antarahita”nti jarājiṇṇakāle taṃ virajjamānā khaṇḍadantiṃ",
  "atk-s0502a0:2421_5": "palitasiraṃ obhaggaṃ gopānasivaṅkaṃ daṇḍaparāyaṇaṃ pavedhamānaṃ disvā ativiya virajji.",
  "atk-s0502a0:2421_6": "Atha satthā taṃ byādhinā abhibhūtaṃ katvā dassesi. Sā taṅkhaṇaññeva daṇḍañca tālavaṇṭañca",
  "atk-s0502a0:2421_7": "chaḍḍetvā mahāviravaṃ viravamānā bhūmiyaṃ patitvā sake muttakarīse nimuggā aparāparaṃ",
  "atk-s0502a0:2421_8": "parivatti. Rūpanandā tampi disvā ativiya virajji. Satthāpi tassā itthiyā maraṇaṃ",
  "atk-s0502a0:2421_9": "dassesi. Sā taṅkhaṇaṃyeva uddhumātakabhāvaṃ āpajji, navahi vaṇamukhehi pubbavaṭṭiyo",
  "atk-s0502a0:2421_10": "ceva puḷavā ca pagghariṃsu, kākādayo sannipatitvā vilumpiṃsu. Rūpanandāpi taṃ oloketvā",
  "atk-s0502a0:2421_11": "“ayaṃ itthī imasmiṃyeva ṭhāne jaraṃ pattā, byādhiṃ pattā, maraṇaṃ pattā, imassāpi",
  "atk-s0502a0:2421_12": "me attabhāvassa evameva jarābyādhimaraṇāni āgamissantī”ti attabhāvaṃ aniccato passi.",
  "atk-s0502a0:2421_13": "Aniccato diṭṭhattā eva pana dukkhato anattato diṭṭhoyeva hoti. Athassā tayo bhavā",
  "atk-s0502a0:2421_14": "ādittā gehā viya gīvāya baddhakuṇapaṃ viya ca upaṭṭhahiṃsu, kammaṭṭhānābhimukhaṃ",
  "atk-s0502a0:2421_15": "cittaṃ pakkhandi. Satthā tāya aniccato diṭṭhabhāvaṃ ñatvā “sakkhissati nu kho sayameva",
  "atk-s0502a0:2421_16": "attano patiṭṭhaṃ kātu”nti olokento “na sakkhissati, bahiddhā paccayaṃ laddhuṃ vaṭṭatī”ti",
  "atk-s0502a0:2421_17": "cintetvā tassā sappāyavasena dhammaṃ desento āha –",
  "atk-s0502a0:2422": "“Āturaṃ asuciṃ pūtiṃ, passa nande samussayaṃ;",
  "atk-s0502a0:2423": "Uggharantaṃ paggharantaṃ, bālānaṃ abhipatthitaṃ.",
  "atk-s0502a0:2424": "“Yathā idaṃ tathā etaṃ, yathā etaṃ tathā idaṃ;",
  "atk-s0502a0:2425": "Dhātuto suññato passa, mā lokaṃ punarāgami;",
  "atk-s0502a0:2426": "Bhave chandaṃ virājetvā, upasanto carissatī”ti. –",
  "atk-s0502a0:2427_0": "Itthaṃ sudaṃ bhagavā nandaṃ bhikkhuniṃ ārabbha imā gāthāyo abhāsitthāti. Nandā desanānusārena",
  "atk-s0502a0:2427_1": "ñāṇaṃ pesetvā sotāpattiphalaṃ pāpuṇi. Athassā upari tiṇṇaṃ maggaphalānaṃ vipassanāparivāsatthāya",
  "atk-s0502a0:2427_2": "suññatākammaṭṭhānaṃ kathetuṃ, “nande, mā ‘imasmiṃ sarīre sāro atthī’ti saññaṃ kari.",
  "atk-s0502a0:2427_3": "Appamattakopi hi ettha sāro natthi, tīṇi aṭṭhisatāni ussāpetvā kataṃ aṭṭhinagarameta”nti",
  "atk-s0502a0:2427_4": "vatvā imaṃ gāthamāha –",
  "atk-s0502a0:2428": "150.",
  "atk-s0502a0:2429": "“Aṭṭhīnaṃ nagaraṃ kataṃ, maṃsalohitalepanaṃ;",
  "atk-s0502a0:2430": "Yattha jarā ca maccu ca, māno makkho ca ohito”ti.",
  "atk-s0502a0:2431_0": "Tassattho – yatheva hi pubbaṇṇāparaṇṇādīnaṃ odahanatthāya kaṭṭhāni ussāpetvā vallīhi",
  "atk-s0502a0:2431_1": "bandhitvā mattikāya vilimpetvā nagarasaṅkhātaṃ bahiddhā gehaṃ karonti, evamidaṃ ajjhattikampi",
  "atk-s0502a0:2431_2": "tīṇi aṭṭhisatāni ussāpetvā nhāruvinaddhaṃ maṃsalohitalepanaṃ tacapaṭicchannaṃ jīraṇalakkhaṇāya",
  "atk-s0502a0:2431_3": "jarāya maraṇalakkhaṇassa maccuno ārohasampadādīni paṭicca maññanalakkhaṇassa mānassa",
  "atk-s0502a0:2431_4": "sukatakāraṇavināsanalakkhaṇassa makkhassa ca odahanatthāya nagaraṃ kataṃ. Evarūpo",
  "atk-s0502a0:2431_5": "eva hi ettha kāyikacetasiko ābādho ohito, ito uddhaṃ kiñci gayhūpagaṃ natthīti.",
  "atk-s0502a0:2432": "Desanāvasāne sā therī arahattaṃ pāpuṇi, mahājanassāpi sātthikā dhammadesanā ahosīti.",
  "atk-s0502a0:2433": "Janapadakalyāṇī rūpanandātherīvatthu pañcamaṃ.",
  "atk-s0502a0:2434": "6. Mallikādevīvatthu",
  "atk-s0502a0:2435": "Jīranti veti imaṃ dhammadesanaṃ satthā jetavane viharanto mallikaṃ deviṃ ārabbha kathesi.",
  "atk-s0502a0:2436_0": "Sā kira ekadivasaṃ nhānakoṭṭhakaṃ paviṭṭhā mukhaṃ dhovitvā onatasarīrā jaṅghaṃ dhovituṃ",
  "atk-s0502a0:2436_1": "ārabhi. Tāya ca saddhiṃyeva paviṭṭho eko vallabhasunakho atthi. So taṃ tathā onataṃ",
  "atk-s0502a0:2436_2": "disvā asaddhammasanthavaṃ kātuṃ ārabhi. Sā phassaṃ sādiyantī aṭṭhāsi. Rājāpi uparipāsāde",
  "atk-s0502a0:2436_3": "vātapānena olokento taṃ disvā tato āgatakāle “nassa, vasali, kasmā evarūpamakāsī”ti",
  "atk-s0502a0:2436_4": "āha. Kiṃ mayā kataṃ, devāti. Sunakhena saddhiṃ santhavoti. Natthetaṃ, devāti. Mayā",
  "atk-s0502a0:2436_5": "sāmaṃ diṭṭhaṃ, nāhaṃ tava saddahissāmi, nassa, vasalīti. “Mahārāja, yo koci imaṃ",
  "atk-s0502a0:2436_6": "koṭṭhakaṃ paviṭṭho iminā vātapānena olokentassa ekova dvidhā paññāyatī”ti abhūtaṃ",
  "atk-s0502a0:2436_7": "kathesi. Deva, sace me saddahasi, etaṃ koṭṭhakaṃ pavisa, ahaṃ taṃ iminā vātapānena",
  "atk-s0502a0:2436_8": "olokessāmīti. Rājā mūḷhadhātuko tassā vacanaṃ saddahitvā koṭṭhakaṃ pāvisi. Sāpi kho",
  "atk-s0502a0:2436_9": "devī vātapāne ṭhatvā olokentī “andhabāla, mahārāja, kiṃ nāmetaṃ, ajikāya saddhiṃ",
  "atk-s0502a0:2436_10": "santhavaṃ karosī”ti āha. “Nāhaṃ, bhadde, evarūpaṃ karomī”ti ca vuttepi “mayā sāmaṃ",
  "atk-s0502a0:2436_11": "diṭṭhaṃ, nāhaṃ tava saddahissāmī”ti āha.",
  "atk-s0502a0:2437_0": "Taṃ sutvā rājā “addhā imaṃ koṭṭhakaṃ paviṭṭho ekova dvidhā paññāyatī”ti saddahi.",
  "atk-s0502a0:2437_1": "Mallikā cintesi – “ayaṃ rājā andhabālatāya mayā vañcito, pāpaṃ me kataṃ, ayañca me",
  "atk-s0502a0:2437_2": "abhūtena abbhācikkhito, idaṃ me kammaṃ satthāpi jānissati, dve aggasāvakāpi asīti",
  "atk-s0502a0:2437_3": "mahāsāvakāpi jānissanti, aho vata me bhāriyaṃ kammaṃ kata”nti. Ayaṃ kira rañño asadisadāne",
  "atk-s0502a0:2437_4": "sahāyikā ahosi. Tattha ca ekadivasaṃ katapariccāgo dhanassa cuddasakoṭiagghanako",
  "atk-s0502a0:2437_5": "ahosi. Tathāgatassa setacchattaṃ nisīdanapallaṅko ādhārako pādapīṭhanti imāni pana",
  "atk-s0502a0:2437_6": "cattāri anagghāneva ahesuṃ. Sā maraṇakāle evarūpaṃ mahāpariccāgaṃ nānussaritvā tadeva",
  "atk-s0502a0:2437_7": "pāpakammaṃ anussarantī kālaṃ katvā avīcimhi nibbatti. Rañño pana sā ativiya piyā",
  "atk-s0502a0:2437_8": "ahosi. So balavasokābhibhūto tassā sarīrakiccaṃ kāretvā “nibbattaṭṭhānamassā pucchissāmī”ti",
  "atk-s0502a0:2437_9": "satthu santikaṃ agamāsi. Satthā yathā so āgatakāraṇaṃ na sarati, tathā akāsi. So",
  "atk-s0502a0:2437_10": "satthu santike sāraṇīyadhammakathaṃ sutvā gehaṃ paviṭṭhakāle saritvā “ahaṃ bhaṇe",
  "atk-s0502a0:2437_11": "mallikāya nibbattaṭṭhānaṃ pucchissāmīti satthu santikaṃ gantvā pamuṭṭho, sve puna",
  "atk-s0502a0:2437_12": "pucchissāmī”ti punadivasepi agamāsi. Satthāpi paṭipāṭiyā satta divasāni yathā so",
  "atk-s0502a0:2437_13": "na sarati, tathā akāsi. Sāpi sattāhameva niraye paccitvā aṭṭhame divase tato cutā",
  "atk-s0502a0:2437_14": "tusitabhavane nibbatti. Kasmā panassa satthā asaraṇabhāvaṃ akāsīti? Sā kira tassa",
  "atk-s0502a0:2437_15": "ativiya piyā ahosi manāpā, tasmā tassā niraye nibbattabhāvaṃ sutvā “sace evarūpā",
  "atk-s0502a0:2437_16": "saddhāsampannā niraye nibbattā, dānaṃ datvā kiṃ karissāmī”ti micchādiṭṭhiṃ gahetvā",
  "atk-s0502a0:2437_17": "pañcannaṃ bhikkhusatānaṃ gehe pavattaṃ niccabhattaṃ harāpetvā niraye nibbatteyya,",
  "atk-s0502a0:2437_18": "tenassa satthā sattāhaṃ asaraṇabhāvaṃ katvā aṭṭhame divase piṇḍāya caranto sayameva",
  "atk-s0502a0:2437_19": "rājakuladvāraṃ agamāsi.",
  "atk-s0502a0:2438_0": "Rājā “satthā āgato”ti sutvā nikkhamitvā pattaṃ ādāya pāsādaṃ abhiruhituṃ ārabhi.",
  "atk-s0502a0:2438_1": "Satthā pana rathasālāya nisīdituṃ ākāraṃ dassesi. Rājā satthāraṃ tattheva nisīdāpetvā",
  "atk-s0502a0:2438_2": "yāgukhajjakena paṭimānetvā vanditvā nisinnova ahaṃ, bhante, mallikāya deviyā nibbattaṭṭhānaṃ",
  "atk-s0502a0:2438_3": "pucchissāmīti gantvā pamuṭṭho, kattha nu kho sā, bhante, nibbattāti. Tusitabhavane,",
  "atk-s0502a0:2438_4": "mahārājāti, bhante, tāya tusitabhavane anibbattantiyā ko añño nibbattissati, bhante,",
  "atk-s0502a0:2438_5": "natthi tāya sadisā itthī. Tassā hi nisinnaṭṭhānādīsu “sve tathāgatassa idaṃ dassāmi,",
  "atk-s0502a0:2438_6": "idaṃ karissāmī”ti dānasaṃvidhānaṃ ṭhapetvā aññaṃ kiccameva natthi, bhante, tassā",
  "atk-s0502a0:2438_7": "paralokaṃ gatakālato paṭṭhāya sarīraṃ me na vahatīti. Atha naṃ satthā “mā cintayi,",
  "atk-s0502a0:2438_8": "mahārāja, sabbesaṃ dhuvadhammo aya”nti vatvā “ayaṃ, mahārāja, ratho kassā”ti pucchi.",
  "atk-s0502a0:2438_9": "Taṃ sutvā rājā sirasmiṃ añjaliṃ patiṭṭhāpetvā “pitāmahassa me, bhante”ti āha. “Ayaṃ",
  "atk-s0502a0:2438_10": "kassā”ti? “Pitu me, bhante”ti. “Ayaṃ pana ratho kassā”ti? “Mama, bhante”ti. Evaṃ",
  "atk-s0502a0:2438_11": "vutte satthā, “mahārāja, tava pitāmahassa ratho tenevākārena tava pitu rathaṃ na",
  "atk-s0502a0:2438_12": "pāpuṇi, tava pitu ratho tava rathaṃ na pāpuṇi, evarūpassa nāma kaṭṭhakaliṅgarassāpi",
  "atk-s0502a0:2438_13": "jarā āgacchati, kimaṅgaṃ pana attabhāvassa. Mahārāja, sappurisadhammasseva hi jarā",
  "atk-s0502a0:2438_14": "natthi, sattā pana ajīrakā nāma natthī”ti vatvā imaṃ gāthamāha –",
  "atk-s0502a0:2439": "151.",
  "atk-s0502a0:2440": "“Jīranti ve rājarathā sucittā,",
  "atk-s0502a0:2441": "Atho sarīrampi jaraṃ upeti;",
  "atk-s0502a0:2442": "Satañca dhammo na jaraṃ upeti,",
  "atk-s0502a0:2443": "Santo have sabbhi pavedayantī”ti.",
  "atk-s0502a0:2444_0": "Tattha veti nipāto. Sucittāti sattahi ratanehi aparehi ca rathālaṅkārehi suṭṭhu cittitā",
  "atk-s0502a0:2444_1": "rājūnaṃ rathāpi jīranti. Sarīrampīti na kevalaṃ rathā eva, idaṃ suppaṭijaggitaṃ sarīrampi",
  "atk-s0502a0:2444_2": "khaṇḍiccādīni pāpuṇantaṃ jaraṃ upeti. Satañcāti buddhādīnaṃ pana santānaṃ navavidho",
  "atk-s0502a0:2444_3": "lokuttaradhammo ca kiñci upaghātaṃ na upetīti na jaraṃ upeti nāma. Pavedayantīti",
  "atk-s0502a0:2444_4": "evaṃ santo buddhādayo sabbhi paṇḍitehi saddhiṃ kathentīti attho.",
  "atk-s0502a0:2445": "Desanāvasāne bahū sotāpattiphalādīni pāpuṇiṃsūti.",
  "atk-s0502a0:2446": "Mallikādevīvatthu chaṭṭhaṃ.",
  "atk-s0502a0:2447": "7. Lāḷudāyittheravatthu",
  "atk-s0502a0:2448": "Appassutāyanti imaṃ dhammadesanaṃ satthā jetavane viharanto lāḷudāyittheraṃ ārabbha kathesi.",
  "atk-s0502a0:2449_0": "So kira maṅgalaṃ karontānaṃ gehaṃ gantvā “tirokuṭṭesu tiṭṭhantī”tiādinā nayena avamaṅgalaṃ",
  "atk-s0502a0:2449_1": "katheti, avamaṅgalaṃ karontānaṃ gehaṃ gantvā tirokuṭṭādīsu kathetabbesu “dānañca",
  "atk-s0502a0:2449_2": "dhammacariyā cā”tiādinā nayena maṅgalagāthā vā “yaṃ kiñci vittaṃ idha vā huraṃ vā”ti",
  "atk-s0502a0:2449_3": "ratanasuttaṃ vā katheti. Evaṃ tesu tesu ṭhānesu “aññaṃ kathessāmī”ti aññaṃ kathentopi",
  "atk-s0502a0:2449_4": "“aññaṃ kathemī”ti na jānāti. Bhikkhū tassa kathaṃ sutvā satthu ārocesuṃ – “kiṃ, bhante,",
  "atk-s0502a0:2449_5": "lāḷudāyissa maṅgalāmaṅgalaṭṭhānesu gamanena, aññasmiṃ kathetabbe aññameva kathetī”ti.",
  "atk-s0502a0:2449_6": "Satthā “na, bhikkhave, idānevesa evaṃ katheti, pubbepi aññasmiṃ kathetabbe aññameva",
  "atk-s0502a0:2449_7": "kathesī”ti vatvā atītaṃ āhari –",
  "atk-s0502a0:2450_0": "Atīte kira bārāṇasiyaṃ aggidattassa nāma brāhmaṇassa putto somadattakumāro nāma rājānaṃ",
  "atk-s0502a0:2450_1": "upaṭṭhahi. So raññā piyo ahosi manāpo. Brāhmaṇo pana kasikammaṃ nissāya jīvati. Tassa",
  "atk-s0502a0:2450_2": "dveyeva goṇā ahesuṃ. Tesu eko mato. Brāhmaṇo puttaṃ āha – “tāta, somadatta, rājānaṃ",
  "atk-s0502a0:2450_3": "me yācitvā ekaṃ goṇaṃ āharā”ti. Somadatto “sacāhaṃ rājānaṃ yācissāmi, lahubhāvo me",
  "atk-s0502a0:2450_4": "paññāyissatī”ti cintetvā “tumheyeva, tāta, rājānaṃ yācathā”ti vatvā “tena hi, tāta,",
  "atk-s0502a0:2450_5": "maṃ gahetvā yāhī”ti vutto cintesi – “ayaṃ brāhmaṇo dandhapañño abhikkamādivacanamattampi",
  "atk-s0502a0:2450_6": "na jānāti, aññasmiṃ vattabbe aññameva vadati, sikkhāpetvā pana naṃ nessāmī”ti. So",
  "atk-s0502a0:2450_7": "taṃ ādāya bīraṇatthambhakaṃ nāma susānaṃ gantvā tiṇakalāpe bandhitvā “ayaṃ rājā,",
  "atk-s0502a0:2450_8": "ayaṃ uparājā, ayaṃ senāpatī”ti nāmāni katvā paṭipāṭiyā pitu dassetvā “tumhehi rājakulaṃ",
  "atk-s0502a0:2450_9": "gantvā evaṃ abhikkamitabbaṃ, evaṃ paṭikkamitabbaṃ, evaṃ nāma rājā vattabbo, evaṃ",
  "atk-s0502a0:2450_10": "nāma uparājā, rājānaṃ pana upasaṅkamitvā ‘jayatu bhavaṃ, mahārājā’ti vatvā evaṃ ṭhatvā",
  "atk-s0502a0:2450_11": "imaṃ gāthaṃ vatvā goṇaṃ yāceyyāthā”ti gāthaṃ uggaṇhāpesi –",
  "atk-s0502a0:2451": "“Dve me goṇā mahārāja, yehi khettaṃ kasāmase;",
  "atk-s0502a0:2452": "Tesu eko mato deva, dutiyaṃ dehi khattiyā”ti.",
  "atk-s0502a0:2453_0": "So hi saṃvaccharamattena taṃ gāthaṃ paguṇaṃ katvā paguṇabhāvaṃ puttassa ārocetvā",
  "atk-s0502a0:2453_1": "“tena hi, tāta, kañcideva paṇṇākāraṃ ādāya āgacchatha, ahaṃ purimataraṃ gantvā rañño",
  "atk-s0502a0:2453_2": "santike ṭhassāmī”ti vutte “sādhu, tātā”ti paṇṇākāraṃ gahetvā somadattassa rañño santike",
  "atk-s0502a0:2453_3": "ṭhitakāle ussāhappatto rājakulaṃ gantvā raññā tuṭṭhacittena katapaṭisammodano, “tāta,",
  "atk-s0502a0:2453_4": "cirassaṃ vata āgatattha, idamāsanaṃ nisīditvā vadatha, yenattho”ti vutte imaṃ gāthamāha –",
  "atk-s0502a0:2454": "“Dve me goṇā mahārāja, yehi khettaṃ kasāmase;",
  "atk-s0502a0:2455": "Tesu eko mato deva, dutiyaṃ gaṇha khattiyā”ti.",
  "atk-s0502a0:2456_0": "Raññā “kiṃ vadesi, tāta, puna vadehī”ti vuttepi tameva gāthaṃ āha. Rājā tena virajjhitvā",
  "atk-s0502a0:2456_1": "kathitabhāvaṃ ñatvā sitaṃ katvā, “somadatta, tumhākaṃ gehe bahū maññe goṇā”ti vatvā",
  "atk-s0502a0:2456_2": "“tumhehi dinnā bahū bhavissanti, devā”ti vutte bodhisattassa tussitvā brāhmaṇassa",
  "atk-s0502a0:2456_3": "soḷasa goṇe alaṅkārabhaṇḍakaṃ nivāsagāmañcassa brahmadeyyaṃ datvā mahantena yasena",
  "atk-s0502a0:2456_4": "brāhmaṇaṃ uyyojesīti.",
  "atk-s0502a0:2457_0": "Satthā imaṃ dhammadesanaṃ āharitvā “tadā rājā ānando ahosi, brāhmaṇo lāḷudāyī, somadatto",
  "atk-s0502a0:2457_1": "pana ahamevā”ti jātakaṃ samodhānetvā “na, bhikkhave, idāneva, pubbepesa attano appassutatāya",
  "atk-s0502a0:2457_2": "aññasmiṃ vattabbe aññameva vadati. Appassutapuriso hi balibaddasadiso nāma hotī”ti",
  "atk-s0502a0:2457_3": "vatvā imaṃ gāthamāha –",
  "atk-s0502a0:2458": "152.",
  "atk-s0502a0:2459": "“Appassutāyaṃ puriso, balibaddova jīrati;",
  "atk-s0502a0:2460": "Maṃsāni tassa vaḍḍhanti, paññā tassa na vaḍḍhatī”ti.",
  "atk-s0502a0:2461_0": "Tattha appassutāyanti ekassa vā dvinnaṃ vā paṇṇāsakānaṃ. Atha vā pana vaggānaṃ sabbantimena",
  "atk-s0502a0:2461_1": "paricchedena ekassa vā dvinnaṃ vā suttantānaṃ vāpi abhāvena appassuto ayaṃ. Kammaṭṭhānaṃ",
  "atk-s0502a0:2461_2": "pana uggahetvā anuyuñjanto bahussutova. Balibaddova jīratīti yathā hi balibaddo jīramāno",
  "atk-s0502a0:2461_3": "vaḍḍhamāno neva mātu, na pitu, na sesañātakānaṃ atthāya vaḍḍhati, atha kho niratthakameva",
  "atk-s0502a0:2461_4": "jīrati, evamevaṃ ayampi na upajjhāyavattaṃ karoti, na ācariyavattaṃ, na āgantukavattādīni,",
  "atk-s0502a0:2461_5": "na bhāvanārāmataṃ anuyuñjati, niratthakameva jīrati, maṃsāni tassa vaḍḍhantīti yathā",
  "atk-s0502a0:2461_6": "balibaddassa “yuganaṅgalādīni vahituṃ asamattho eso”ti araññe vissaṭṭhassa tattheva",
  "atk-s0502a0:2461_7": "vicarantassa khādantassa pivantassa maṃsāni vaḍḍhanti, evameva imassāpi upajjhāyādīhi",
  "atk-s0502a0:2461_8": "vissaṭṭhassa saṅghaṃ nissāya cattāro paccaye labhitvā uddhavirecanādīni katvā kāyaṃ",
  "atk-s0502a0:2461_9": "posentassa maṃsāni vaḍḍhanti, thūlasarīro hutvā vicarati. Paññā tassāti lokiyalokuttarā",
  "atk-s0502a0:2461_10": "panassa paññā ekaṅgulamattāpi na vaḍḍhati, araññe pana gacchalatādīni viya cha dvārāni",
  "atk-s0502a0:2461_11": "nissāya taṇhā ceva navavidhamāno ca vaḍḍhatīti attho.",
  "atk-s0502a0:2462": "Desanāvasāne mahājano sotāpattiphalādīni pāpuṇīti.",
  "atk-s0502a0:2463": "Lāḷudāyittheravatthu sattamaṃ.",
  "atk-s0502a0:2464": "8. Udānavatthu",
  "atk-s0502a0:2465": "Anekajātisaṃsāranti imaṃ dhammadesanaṃ satthā bodhirukkhamūle nisinno udānavasena udānetvā aparabhāge ānandattherena puṭṭho kathesi.",
  "atk-s0502a0:2466_0": "So hi bodhirukkhamūle nisinno sūriye anatthaṅgateyeva mārabalaṃ viddhaṃsetvā paṭhamayāme",
  "atk-s0502a0:2466_1": "pubbenivāsapaṭicchādakaṃ tamaṃ padāletvā majjhimayāme dibbacakkhuṃ visodhetvā pacchimayāme",
  "atk-s0502a0:2466_2": "sattesu kāruññataṃ paṭicca paccayākāre ñāṇaṃ otāretvā taṃ anulomapaṭilomavasena sammasanto",
  "atk-s0502a0:2466_3": "aruṇuggamanavelāya sammāsambodhiṃ abhisambujjhitvā anekehi buddhasatasahassehi avijahitaṃ",
  "atk-s0502a0:2466_4": "udānaṃ udānento imā gāthā abhāsi –",
  "atk-s0502a0:2467": "153.",
  "atk-s0502a0:2468": "“Anekajātisaṃsāraṃ, sandhāvissaṃ anibbisaṃ;",
  "atk-s0502a0:2469": "Gahakāraṃ gavesanto, dukkhā jāti punappunaṃ.",
  "atk-s0502a0:2470": "154.",
  "atk-s0502a0:2471": "“Gahakāraka diṭṭhosi, puna gehaṃ na kāhasi;",
  "atk-s0502a0:2472": "Sabbā te phāsukā bhaggā, gahakūṭaṃ visaṅkhataṃ;",
  "atk-s0502a0:2473": "Visaṅkhāragataṃ cittaṃ, taṇhānaṃ khayamajjhagā”ti.",
  "atk-s0502a0:2474_0": "Tattha gahakāraṃ gavesantoti ahaṃ imassa attabhāvasaṅkhātassa gehassa kārakaṃ taṇhāvaḍḍhakiṃ",
  "atk-s0502a0:2474_1": "gavesanto yena ñāṇena sakkā taṃ daṭṭhuṃ, tassa bodhiñāṇassatthāya dīpaṅkarapādamūle",
  "atk-s0502a0:2474_2": "katābhinīhāro ettakaṃ kālaṃ anekajātisaṃsāraṃ anekajātisatasahassasaṅkhātaṃ imaṃ",
  "atk-s0502a0:2474_3": "saṃsāravaṭṭaṃ anibbisaṃ taṃ ñāṇaṃ avindanto alabhantoyeva sandhāvissaṃ saṃsariṃ,",
  "atk-s0502a0:2474_4": "aparāparaṃ anuvicarinti attho. Dukkhā jāti punappunanti idaṃ gahakārakagavesanassa",
  "atk-s0502a0:2474_5": "kāraṇavacanaṃ. Yasmā jarābyādhimaraṇamissitāya jāti nāmesā punappunaṃ upagantuṃ dukkhā,",
  "atk-s0502a0:2474_6": "na ca sā tasmiṃ adiṭṭhe nivattati. Tasmā taṃ gavesanto sandhāvissanti attho. Diṭṭhosīti",
  "atk-s0502a0:2474_7": "sabbaññutaññāṇaṃ paṭivijjhantena mayā idāni diṭṭhosi. Puna gehanti puna imasmiṃ saṃsāravaṭṭe",
  "atk-s0502a0:2474_8": "attabhāvasaṅkhātaṃ mama gehaṃ na kāhasi. Sabbā te phāsukā bhaggāti tava sabbā avasesā",
  "atk-s0502a0:2474_9": "kilesaphāsukā mayā bhaggā. Gahakūṭaṃ visaṅkhatanti imassa tayā katassa attabhāvagehassa",
  "atk-s0502a0:2474_10": "avijjāsaṅkhātaṃ kaṇṇikamaṇḍalampi mayā viddhaṃsitaṃ. Visaṅkhāragataṃ cittanti idāni",
  "atk-s0502a0:2474_11": "mama cittaṃ visaṅkhāraṃ nibbānaṃ ārammaṇakaraṇavasena gataṃ anupaviṭṭhaṃ. Taṇhānaṃ",
  "atk-s0502a0:2474_12": "khayamajjhagāti taṇhānaṃ khayasaṅkhātaṃ arahattaṃ adhigatosmīti.",
  "atk-s0502a0:2475": "Udānavatthu aṭṭhamaṃ.",
  "atk-s0502a0:2476": "9. Mahādhanaseṭṭhiputtavatthu",
  "atk-s0502a0:2477": "Acaritvāti imaṃ dhammadesanaṃ satthā isipatane migadāye viharanto mahādhanaseṭṭhiputtaṃ ārabbha kathesi.",
  "atk-s0502a0:2478_0": "So kira bārāṇasiyaṃ asītikoṭivibhave kule nibbatti. Athassa mātāpitaro cintesuṃ –",
  "atk-s0502a0:2478_1": "“amhākaṃ kule mahābhogakkhandho, puttassa no hatthe ṭhapetvā yathāsukhaṃ paribhogaṃ",
  "atk-s0502a0:2478_2": "karissāma, aññena kammena kiccaṃ natthī”ti. Taṃ naccagītavāditamattameva sikkhāpesuṃ.",
  "atk-s0502a0:2478_3": "Tasmiṃyeva nagare aññasmiṃ asītikoṭivibhave kule ekā dhītāpi nibbatti. Tassāpi mātāpitaro",
  "atk-s0502a0:2478_4": "tatheva cintetvā taṃ naccagītavāditamattameva sikkhāpesuṃ. Tesaṃ vayappattānaṃ āvāhavivāho",
  "atk-s0502a0:2478_5": "ahosi. Atha nesaṃ aparabhāge mātāpitaro kālamakaṃsu. Dveasītikoṭidhanaṃ ekasmiṃyeva",
  "atk-s0502a0:2478_6": "gehe ahosi. Seṭṭhiputto divasassa tikkhattuṃ rañño upaṭṭhānaṃ gacchati. Atha tasmiṃ",
  "atk-s0502a0:2478_7": "nagare dhuttā cintesuṃ – “sacāyaṃ seṭṭhiputto surāsoṇḍo bhavissati, amhākaṃ phāsukaṃ",
  "atk-s0502a0:2478_8": "bhavissati, uggaṇhāpema naṃ surāsoṇḍabhāva”nti. Te suraṃ ādāya khajjakamaṃse ceva",
  "atk-s0502a0:2478_9": "loṇasakkharā ca dussante bandhitvā mūlakande gahetvā tassa rājakulato āgacchantassa",
  "atk-s0502a0:2478_10": "maggaṃ olokayamānā nisīditvā taṃ āgacchantaṃ disvā suraṃ pivitvā loṇasakkharaṃ mukhe",
  "atk-s0502a0:2478_11": "khipitvā mūlakandaṃ ḍaṃsitvā “vassasataṃ jīva sāmi, seṭṭhiputta, taṃ nissāya mayaṃ",
  "atk-s0502a0:2478_12": "khādanapivanasamatthā bhaveyyāmā”ti āhaṃsu. So tesaṃ vacanaṃ sutvā pacchato āgacchantaṃ",
  "atk-s0502a0:2478_13": "cūḷūpaṭṭhākaṃ pucchi – “kiṃ ete pivantī”ti. Ekaṃ pānakaṃ, sāmīti. Manāpajātikaṃ etanti.",
  "atk-s0502a0:2478_14": "Sāmi, imasmiṃ jīvaloke iminā sadisaṃ pātabbayuttakaṃ nāma natthīti. So “evaṃ sante",
  "atk-s0502a0:2478_15": "mayāpi pātuṃ vaṭṭatī”ti thokaṃ thokaṃ āharāpetvā pivati. Athassa nacirasseva te dhuttā",
  "atk-s0502a0:2478_16": "pivanabhāvaṃ ñatvā taṃ parivārayiṃsu. Gacchante kāle parivāro mahā ahosi. So satenapi",
  "atk-s0502a0:2478_17": "satadvayenapi suraṃ āharāpetvā pivanto iminā anukkameneva nisinnaṭṭhānādīsu kahāpaṇarāsiṃ",
  "atk-s0502a0:2478_18": "ṭhapetvā suraṃ pivanto “iminā mālā āharatha, iminā gandhe, ayaṃ jano jute cheko,",
  "atk-s0502a0:2478_19": "ayaṃ nacce, ayaṃ gīte, ayaṃ vādite. Imassa sahassaṃ detha, imassa dve sahassānī”ti",
  "atk-s0502a0:2478_20": "evaṃ vikiranto nacirasseva attano santakaṃ asītikoṭidhanaṃ khepetvā “khīṇaṃ te, sāmi,",
  "atk-s0502a0:2478_21": "dhana”nti vutte kiṃ bhariyāya me santakaṃ natthīti. Atthi, sāmīti. Tena hi taṃ āharathāti.",
  "atk-s0502a0:2478_22": "Tampi tatheva khepetvā anupubbena khettaārāmuyyānayoggādikampi antamaso bhājanabhaṇḍakampi",
  "atk-s0502a0:2478_23": "attharaṇapāvuraṇanisīdanampi sabbaṃ attano santakaṃ vikkiṇitvā khādi. Atha naṃ mahallakakāle",
  "atk-s0502a0:2478_24": "yehissa kulasantakaṃ gehaṃ vikkiṇitvā gahitaṃ, te taṃ gehā nīhariṃsu. So bhariyaṃ",
  "atk-s0502a0:2478_25": "ādāya parajanassa gehabhittiṃ nissāya vasanto kapālakhaṇḍaṃ ādāya bhikkhāya caritvā",
  "atk-s0502a0:2478_26": "janassa ucchiṭṭhakaṃ bhuñjituṃ ārabhi.",
  "atk-s0502a0:2479_0": "Atha naṃ ekadivasaṃ āsanasālāya dvāre ṭhatvā daharasāmaṇerehi diyyamānaṃ ucchiṭṭhakabhojanaṃ",
  "atk-s0502a0:2479_1": "paṭiggaṇhantaṃ disvā satthā sitaṃ pātvākāsi. Atha naṃ ānandatthero sitakāraṇaṃ pucchi.",
  "atk-s0502a0:2479_2": "Satthā sitakāraṇaṃ kathento “passānanda, imaṃ mahādhanaseṭṭhiputtaṃ imasmiṃ nagare",
  "atk-s0502a0:2479_3": "dveasītikoṭidhanaṃ khepetvā bhariyaṃ ādāya bhikkhāya carantaṃ. Sace hi ayaṃ paṭhamavaye",
  "atk-s0502a0:2479_4": "bhoge akhepetvā kammante payojayissa, imasmiṃyeva nagare aggaseṭṭhi abhavissa. Sace",
  "atk-s0502a0:2479_5": "pana nikkhamitvā pabbajissa, arahattaṃ pāpuṇissa, bhariyāpissa anāgāmiphale patiṭṭhahissa.",
  "atk-s0502a0:2479_6": "Sace majjhimavaye bhoge akhepetvā kammante payojayissa, dutiyaseṭṭhi abhavissa, nikkhamitvā",
  "atk-s0502a0:2479_7": "pabbajanto anāgāmī abhavissa. Bhariyāpissa sakadāgāmiphale patiṭṭhahissa. Sace pacchimavaye",
  "atk-s0502a0:2479_8": "bhoge akhepetvā kammante payojayissa, tatiyaseṭṭhi abhavissa, nikkhamitvā pabbajantopi",
  "atk-s0502a0:2479_9": "sakadāgāmī abhavissa, bhariyāpissa sotāpattiphale patiṭṭhahissa. Idāni panesa gihibhogatopi",
  "atk-s0502a0:2479_10": "parihīno sāmaññatopi. Parihāyitvā ca pana sukkhapallale koñcasakuṇo viya jāto”ti",
  "atk-s0502a0:2479_11": "vatvā imā gāthā abhāsi –",
  "atk-s0502a0:2480": "155.",
  "atk-s0502a0:2481": "“Acaritvā brahmacariyaṃ, aladdhā yobbane dhanaṃ;",
  "atk-s0502a0:2482": "Jiṇṇakoñcāva jhāyanti, khīṇamaccheva pallale.",
  "atk-s0502a0:2483": "156.",
  "atk-s0502a0:2484": "“Acaritvā brahmacariyaṃ, aladdhā yobbane dhanaṃ;",
  "atk-s0502a0:2485": "Senti cāpātikhīṇāva, purāṇāni anutthuna”nti.",
  "atk-s0502a0:2486_0": "Tattha acaritvāti brahmacariyavāsaṃ avasitvā. Yobbaneti anuppanne vā bhoge uppādetuṃ",
  "atk-s0502a0:2486_1": "uppanne vā bhoge rakkhituṃ samatthakāle dhanampi alabhitvā. Khīṇamaccheti te evarūpā",
  "atk-s0502a0:2486_2": "bālā udakassa abhāvā khīṇamacche pallale parikkhīṇapattā jiṇṇakoñcā viya avajhāyanti.",
  "atk-s0502a0:2486_3": "Idaṃ vuttaṃ hoti – pallale udakassa abhāvo viya hi imesaṃ vasanaṭṭhānassa abhāvo,",
  "atk-s0502a0:2486_4": "macchānaṃ khīṇabhāvo viya imesaṃ bhogānaṃ abhāvo, khīṇapattānaṃ koñcānaṃ uppatitvā",
  "atk-s0502a0:2486_5": "gamanābhāvo viya imesaṃ idāni jalathalapathādīhi bhoge saṇṭhāpetuṃ asamatthabhāvo.",
  "atk-s0502a0:2486_6": "Tasmā te khīṇapattā koñcā viya ettheva bajjhitvā avajhāyantīti. Cāpātikhīṇāvāti cāpato",
  "atk-s0502a0:2486_7": "atikhīṇā, cāpā vinimuttāti attho. Idaṃ vuttaṃ hoti – yathā cāpā vinimuttā sarā yathāvegaṃ",
  "atk-s0502a0:2486_8": "gantvā patitā, taṃ gahetvā ukkhipante asati tattheva upacikānaṃ bhattaṃ honti, evaṃ",
  "atk-s0502a0:2486_9": "imepi tayo vaye atikkantā idāni attānaṃ uddharituṃ asamatthatāya maraṇaṃ upagamissanti.",
  "atk-s0502a0:2486_10": "Tena vuttaṃ – “senti cāpātikhīṇāvā”ti. Purāṇāni anutthunanti “iti amhehi khāditaṃ",
  "atk-s0502a0:2486_11": "iti pīta”nti pubbe katāni khāditapivitanaccagītavāditādīni anutthunantā socantā anusocantā sentīti.",
  "atk-s0502a0:2487": "Desanāvasāne bahū sotāpattiphalādīni pāpuṇiṃsūti.",
  "atk-s0502a0:2488": "Mahādhanaseṭṭhiputtavatthu navamaṃ.",
  "atk-s0502a0:2489": "Jarāvaggavaṇṇanā niṭṭhitā.",
  "atk-s0502a0:2490": "Ekādasamo vaggo.",
  "atk-s0502a0:2491": "12. Attavaggo",
  "atk-s0502a0:2492": "1. Bodhirājakumāravatthu",
  "atk-s0502a0:2493": "Attānañceti imaṃ dhammadesanaṃ satthā bhesakaḷāvane viharanto bodhirājakumāraṃ ārabbha kathesi.",
  "atk-s0502a0:2494_0": "So kira pathavītale aññehi pāsādehi asadisarūpaṃ ākāse uppatamānaṃ viya kokanudaṃ",
  "atk-s0502a0:2494_1": "nāma pāsādaṃ kāretvā vaḍḍhakiṃ pucchi – “kiṃ tayā aññatthāpi evarūpo pāsādo katapubbo,",
  "atk-s0502a0:2494_2": "udāhu paṭhamasippameva te ida”nti. “Paṭhamasippameva, devā”ti ca vutte cintesi –",
  "atk-s0502a0:2494_3": "“sace ayaṃ aññassapi evarūpaṃ pāsādaṃ karissati, ayaṃ pāsādo anacchariyo bhavissati.",
  "atk-s0502a0:2494_4": "Imaṃ mayā māretuṃ vā hatthapāde vāssa chindituṃ akkhīni vā uppāṭetuṃ vaṭṭati, evaṃ",
  "atk-s0502a0:2494_5": "aññassa pāsādaṃ na karissatī”ti. So tamatthaṃ attano piyasahāyakassa sañjīvakaputtassa",
  "atk-s0502a0:2494_6": "nāma māṇavakassa kathesi. So cintesi – “nissaṃsayaṃ esa vaḍḍhakiṃ nāsessati, anaggho",
  "atk-s0502a0:2494_7": "sippī, so mayi passante mā nassatu, saññamassa dassāmī”ti. So taṃ upasaṅkamitvā “pāsāde",
  "atk-s0502a0:2494_8": "te kammaṃ niṭṭhitaṃ, no”ti pucchitvā “niṭṭhita”nti vutte “rājakumāro taṃ nāsetukāmo",
  "atk-s0502a0:2494_9": "attānaṃ rakkheyyāsī”ti āha. Vaḍḍhakīpi “bhaddakaṃ te, sāmi, kataṃ mama ārocentena,",
  "atk-s0502a0:2494_10": "ahamettha kattabbaṃ jānissāmī”ti vatvā “kiṃ, samma, amhākaṃ pāsāde kammaṃ niṭṭhita”nti",
  "atk-s0502a0:2494_11": "rājakumārena puṭṭho “na tāva, deva, niṭṭhitaṃ, bahu avasiṭṭha”nti āha. Kiṃ kammaṃ",
  "atk-s0502a0:2494_12": "nāma avasiṭṭhanti? Pacchā, deva, ācikkhissāmi, dārūni tāva āharāpethāti. Kiṃ dārūni",
  "atk-s0502a0:2494_13": "nāmāti? Nissārāni sukkhadārūni, devāti. So āharāpetvā adāsi. Atha naṃ āha – “deva,",
  "atk-s0502a0:2494_14": "te ito paṭṭhāya mama santikaṃ nāgantabbaṃ. Kiṃ kāraṇā? Sukhumakammaṃ karontassa hi",
  "atk-s0502a0:2494_15": "aññehi saddhiṃ sallapantassa me kammavikkhepo hoti, āhāravelāyaṃ pana me bhariyāva",
  "atk-s0502a0:2494_16": "āhāraṃ āharissatī”ti. Rājakumāropi “sādhū”ti paṭissuṇi. Sopi ekasmiṃ gabbhe nisīditvā",
  "atk-s0502a0:2494_17": "tāni dārūni tacchetvā attano puttadārassa anto nisīdanayoggaṃ garuḷasakuṇaṃ katvā",
  "atk-s0502a0:2494_18": "āhāravelāya pana bhariyaṃ āha – “gehe vijjamānakaṃ sabbaṃ vikkiṇitvā hiraññasuvaṇṇaṃ",
  "atk-s0502a0:2494_19": "gaṇhāhī”ti. Rājakumāropi vaḍḍhakissa anikkhamanatthāya gehaṃ parikkhipitvā ārakkhaṃ",
  "atk-s0502a0:2494_20": "ṭhapesi. Vaḍḍhakīpi sakuṇassa niṭṭhitakāle “ajja sabbepi dārake gahetvā āgaccheyyāsī”ti",
  "atk-s0502a0:2494_21": "bhariyaṃ vatvā bhuttapātarāso puttadāraṃ sakuṇassa kucchiyaṃ nisīdāpetvā vātapānena",
  "atk-s0502a0:2494_22": "nikkhamitvā palāyi. So tesaṃ, “deva, vaḍḍhakī palāyatī”ti kandantānaṃyeva gantvā",
  "atk-s0502a0:2494_23": "himavante otaritvā ekaṃ nagaraṃ māpetvā kaṭṭhavāhanarājā nāma jāto.",
  "atk-s0502a0:2495_0": "Rājakumāropi “pāsādamahaṃ karissāmī”ti satthāraṃ nimantetvā pāsāde catujjātiyagandhehi",
  "atk-s0502a0:2495_1": "paribhaṇḍikaṃ katvā paṭhamaummārato paṭṭhāya celapaṭikaṃ patthari. So kira aputtako,",
  "atk-s0502a0:2495_2": "tasmā “sacāhaṃ puttaṃ vā dhītaraṃ vā lacchāmi, satthā imaṃ akkamissatī”ti cintetvā",
  "atk-s0502a0:2495_3": "patthari. So satthari āgate satthāraṃ pañcapatiṭṭhitena vanditvā pattaṃ gahetvā “pavisatha,",
  "atk-s0502a0:2495_4": "bhante”ti āha. Satthā na pāvisi, so dutiyampi tatiyampi yāci. Satthā apavisitvāva",
  "atk-s0502a0:2495_5": "ānandattheraṃ olokesi. Thero olokitasaññāyeva vatthānaṃ anakkamanabhāvaṃ ñatvā taṃ",
  "atk-s0502a0:2495_6": "“saṃharatu, rājakumāra, dussāni, na bhagavā celapaṭikaṃ akkamissati, pacchimajanataṃ",
  "atk-s0502a0:2495_7": "tathāgato oloketī”ti dussāni saṃharāpesi. So dussāni saṃharitvā satthāraṃ antonivesanaṃ",
  "atk-s0502a0:2495_8": "pavesatvā yāgukhajjakena sammānetvā ekamantaṃ nisinno vanditvā āha – “bhante, ahaṃ",
  "atk-s0502a0:2495_9": "tumhākaṃ upakārako tikkhattuṃ saraṇaṃ gato, kucchigato ca kiramhi ekavāraṃ saraṇaṃ",
  "atk-s0502a0:2495_10": "gato, dutiyaṃ taruṇadārakakāle, tatiyaṃ viññubhāvaṃ pattakāle. Tassa me kasmā celapaṭikaṃ",
  "atk-s0502a0:2495_11": "na akkamitthā”ti? “Kiṃ pana tvaṃ, kumāra, cintetvā celāni attharī”ti? “Sace puttaṃ",
  "atk-s0502a0:2495_12": "vā dhītaraṃ vā lacchāmi, satthā me celapaṭikaṃ akkamissatī”ti idaṃ cintetvā, bhanteti.",
  "atk-s0502a0:2495_13": "Tenevāhaṃ taṃ na akkaminti. “Kiṃ panāhaṃ, bhante, puttaṃ vā dhītaraṃ vā neva lacchāmī”ti?",
  "atk-s0502a0:2495_14": "“Āma, kumārā”ti. “Kiṃ kāraṇā”ti? “Purimakaattabhāve jāyāya saddhiṃ pamādaṃ āpannattā”ti.",
  "atk-s0502a0:2495_15": "“Kasmiṃ kāle, bhante”ti? Athassa satthā atītaṃ āharitvā dassesi –",
  "atk-s0502a0:2496_0": "Atīte kira anekasatā manussā mahatiyā nāvāya samuddaṃ pakkhandiṃsu. Nāvā samuddamajjhe",
  "atk-s0502a0:2496_1": "bhijji. Dve jayampatikā ekaṃ phalakaṃ gahetvā antaradīpakaṃ pavisiṃsu, sesā sabbe",
  "atk-s0502a0:2496_2": "tattheva mariṃsu. Tasmiṃ kho pana dīpake mahāsakuṇasaṅgho vasati. Te aññaṃ khāditabbakaṃ",
  "atk-s0502a0:2496_3": "adisvā chātajjhattā sakuṇaaṇḍāni aṅgāresu pacitvā khādiṃsu, tesu appahontesu sakuṇacchāpe",
  "atk-s0502a0:2496_4": "gahetvā khādiṃsu. Evaṃ paṭhamavayepi majjhimavayepi pacchimavayepi khādiṃsuyeva.",
  "atk-s0502a0:2496_5": "Ekasmimpi vaye appamādaṃ nāpajjiṃsu, ekopi ca nesaṃ appamādaṃ nāpajji.",
  "atk-s0502a0:2497_0": "Satthā idaṃ tassa pubbakammaṃ dassetvā “sace hi tvaṃ, kumāra, tadā ekasmimpi vaye",
  "atk-s0502a0:2497_1": "bhariyāya saddhiṃ appamādaṃ āpajjissa, ekasmimpi vaye putto vā dhītā vā uppajjeyya.",
  "atk-s0502a0:2497_2": "Sace pana vo ekopi appamatto abhavissa, taṃ paṭicca putto vā dhītā vā uppajjissa.",
  "atk-s0502a0:2497_3": "Kumāra, attānañhi piyaṃ maññamānena tīsupi vayesu appamattena attā rakkhitabbo, evaṃ",
  "atk-s0502a0:2497_4": "asakkontena ekavayepi rakkhitabboyevā”ti vatvā imaṃ gāthamāha –",
  "atk-s0502a0:2498": "157.",
  "atk-s0502a0:2499": "“Attānañce piyaṃ jaññā, rakkheyya naṃ surakkhitaṃ;",
  "atk-s0502a0:2500": "Tiṇṇaṃ aññataraṃ yāmaṃ, paṭijaggeyya paṇḍito”ti.",
  "atk-s0502a0:2501_0": "Tattha yāmanti satthā attano dhammissaratāya desanākusalatāya ca idha tiṇṇaṃ vayānaṃ",
  "atk-s0502a0:2501_1": "aññataraṃ vayaṃ yāmanti katvā desesi, tasmā evamettha attho veditabbo. Sace attānaṃ",
  "atk-s0502a0:2501_2": "piyaṃ jāneyya, rakkheyya naṃ surakkhitanti yathā so surakkhito hoti, evaṃ naṃ rakkheyya.",
  "atk-s0502a0:2501_3": "Tattha sace gīhī samāno “attānaṃ rakkhissāmī”ti uparipāsādatale susaṃvutaṃ gabbhaṃ",
  "atk-s0502a0:2501_4": "pavisitvā sampannārakkho hutvā vasantopi, pabbajito hutvā susaṃvute pihitadvāravātapāne",
  "atk-s0502a0:2501_5": "leṇe viharantopi attānaṃ na rakkhatiyeva. Gihī pana samāno yathābalaṃ dānasīlādīni",
  "atk-s0502a0:2501_6": "puññāni karonto, pabbajito vā pana vattapaṭivattapariyattimanasikāresu ussukkaṃ āpajjanto",
  "atk-s0502a0:2501_7": "attānaṃ rakkhati nāma. Evaṃ tīsu vayesu asakkonto aññatarasmimpi vaye paṇḍitapuriso",
  "atk-s0502a0:2501_8": "attānaṃ paṭijaggatiyeva. Sace hi gihibhūto paṭhamavaye khiḍḍāpasutatāya kusalaṃ kātuṃ",
  "atk-s0502a0:2501_9": "na sakkoti, majjhimavaye appamattena hutvā kusalaṃ kātabbaṃ. Sace majjhimavaye puttadāraṃ",
  "atk-s0502a0:2501_10": "posento kusalaṃ kātuṃ na sakkoti, pacchimavaye kātabbameva. Evampi karontena attā",
  "atk-s0502a0:2501_11": "paṭijaggitova hoti. Evaṃ akarontassa pana attā piyo nāma na hoti, apāyaparāyaṇameva",
  "atk-s0502a0:2501_12": "naṃ karoti. Sace pana pabbajito paṭhamavaye sajjhāyaṃ karonto dhārento vācento vattapaṭivattaṃ",
  "atk-s0502a0:2501_13": "karonto pamādaṃ āpajjati, majjhimavaye appamattena samaṇadhammo kātabbo. Sace paṭhamavaye",
  "atk-s0502a0:2501_14": "uggahitapariyattiyā aṭṭhakathaṃ vinicchayaṃ kāraṇākāraṇañca pucchanto majjhimavaye",
  "atk-s0502a0:2501_15": "pamādaṃ āpajjati, pacchimavaye appamattena samaṇadhammo kātabboyeva. Evampi karontena",
  "atk-s0502a0:2501_16": "attā paṭijaggitova hoti. Evaṃ akarontassa pana attā piyo nāma na hoti, pacchānutāpeneva naṃ tāpetīti.",
  "atk-s0502a0:2502": "Desanāvasāne bodhirājakumāro sotāpattiphale patiṭṭhahi, sampattaparisāyapi sātthikā dhammadesanā ahosīti.",
  "atk-s0502a0:2503": "Bodhirājakumāravatthu paṭhamaṃ.",
  "atk-s0502a0:2504": "2. Upanandasakyaputtattheravatthu",
  "atk-s0502a0:2505": "Attānameva paṭhamanti imaṃ dhammadesanaṃ satthā jetavane viharanto upanandaṃ sakyaputtaṃ ārabbha kathesi.",
  "atk-s0502a0:2506_0": "So kira thero dhammakathaṃ kathetuṃ cheko. Tassa appicchatādipaṭisaṃyuttaṃ dhammakathaṃ",
  "atk-s0502a0:2506_1": "sutvā bahū bhikkhu taṃ ticīvarehi pūjetvā dhutaṅgāni samādiyiṃsu. Tehi vissaṭṭhaparikkhāre",
  "atk-s0502a0:2506_2": "soyeva gaṇhi. So ekasmiṃ antovasse upakaṭṭhe janapadaṃ agamāsi. Atha naṃ ekasmiṃ",
  "atk-s0502a0:2506_3": "vihāre daharasāmaṇerā dhammakathikapemena, “bhante, idha vassaṃ upethā”ti vadiṃsu.",
  "atk-s0502a0:2506_4": "“Idha kittakaṃ vassāvāsikaṃ labbhatī”ti pucchitvā tehi “ekeko sāṭako”ti vutte tattha",
  "atk-s0502a0:2506_5": "upāhanā ṭhapetvā aññaṃ vihāraṃ agamāsi. Dutiyaṃ vihāraṃ gantvā “idha kiṃ labbhatī”ti",
  "atk-s0502a0:2506_6": "pucchitvā “dve sāṭakā”ti vutte kattarayaṭṭhiṃ ṭhapesi. Tatiyaṃ vihāraṃ gantvā “idha",
  "atk-s0502a0:2506_7": "kiṃ labbhatī”ti pucchitvā “tayo sāṭakā”ti vutte tattha udakatumbaṃ ṭhapesi. Catutthaṃ",
  "atk-s0502a0:2506_8": "vihāraṃ gantvā “idha kiṃ labbhatī”ti pucchitvā “cattāro sāṭakā”ti vutte “sādhu idha",
  "atk-s0502a0:2506_9": "vasissāmī”ti tattha vassaṃ upagantvā gahaṭṭhānañceva bhikkhūnañca dhammakathaṃ kathesi.",
  "atk-s0502a0:2506_10": "Te naṃ bahūhi vatthehi ceva cīvarehi ca pūjesuṃ. So vuṭṭhavasso itaresupi vihāresu",
  "atk-s0502a0:2506_11": "sāsanaṃ pesetvā “mayā parikkhārassa ṭhapitattā vassāvāsikaṃ laddhabbaṃ, taṃ me pahiṇantū”ti",
  "atk-s0502a0:2506_12": "sabbaṃ āharāpetvā yānakaṃ pūretvā pāyāsi.",
  "atk-s0502a0:2507_0": "Athekasmiṃ vihāre dve daharabhikkhū dve sāṭake ekañca kambalaṃ labhitvā “tuyhaṃ sāṭakā",
  "atk-s0502a0:2507_1": "hontu, mayhaṃ kambalo”ti bhājetuṃ asakkontā maggasamīpe nisīditvā vivadanti. Te taṃ",
  "atk-s0502a0:2507_2": "theraṃ āgacchantaṃ disvā, “bhante, tumhe no bhājetvā dethā”ti vadiṃsu. Tumheyeva",
  "atk-s0502a0:2507_3": "bhājethāti. Na sakkoma, bhante, tumheyeva no bhājetvā dethāti. Tena hi mama vacane",
  "atk-s0502a0:2507_4": "ṭhassathāti. Āma, ṭhassāmāti. “Tena hi sādhū”ti tesaṃ dve sāṭake datvā “ayaṃ dhammakathaṃ",
  "atk-s0502a0:2507_5": "kathentānaṃ amhākaṃ pārupanāraho”ti mahagghaṃ kambalaṃ ādāya pakkāmi. Daharabhikkhū",
  "atk-s0502a0:2507_6": "vippaṭisārino hutvā satthu santikaṃ gantvā tamatthaṃ ārocesuṃ. Satthā “na, bhikkhave,",
  "atk-s0502a0:2507_7": "idāneva tumhākaṃ santakaṃ gahetvā tumhe vippaṭisārino karoti, pubbepi akāsiyevā”ti",
  "atk-s0502a0:2507_8": "vatvā atītaṃ āhari –",
  "atk-s0502a0:2508_0": "Atītasmiṃ anutīracārī ca gambhīracārī cāti dve uddā mahantaṃ rohitamacchaṃ labhitvā",
  "atk-s0502a0:2508_1": "“mayhaṃ sīsaṃ hotu, tava naṅguṭṭha”nti vivādāpannā bhājetuṃ asakkontā ekaṃ siṅgālaṃ",
  "atk-s0502a0:2508_2": "disvā āhaṃsu – “mātula, imaṃ no bhājetvā dehī”ti. Ahaṃ raññā vinicchayaṭṭhāne ṭhapito,",
  "atk-s0502a0:2508_3": "tattha ciraṃ nisīditvā jaṅghavihāratthāya āgatomhi, idāni me okāso natthīti. Mātula,",
  "atk-s0502a0:2508_4": "mā evaṃ karotha, bhājetvā eva no dethāti. Mama vacane ṭhassathāti. Ṭhassāma, mātulāti.",
  "atk-s0502a0:2508_5": "“Tena hi sādhū”ti so sīsaṃ chinditvā ekamante akāsi, naṅguṭṭhaṃ ekamante. Katvā ca",
  "atk-s0502a0:2508_6": "pana, “tātā, yena vo anutīre caritaṃ, so naṅguṭṭhaṃ gaṇhātu. Yena gambhīre caritaṃ,",
  "atk-s0502a0:2508_7": "tassa sīsaṃ hotu. Ayaṃ pana majjhimo khaṇḍo mama vinicchayadhamme ṭhitassa bhavissatī”ti te saññāpento –",
  "atk-s0502a0:2509": "“Anutīracāri naṅguṭṭhaṃ, sīsaṃ gambhīracārino;",
  "atk-s0502a0:2510": "Accāyaṃ majjhimo khaṇḍo, dhammaṭṭhassa bhavissatī”ti. –",
  "atk-s0502a0:2511": "Imaṃ gāthaṃ vatvā majjhimakhaṇḍaṃ ādāya pakkāmi. Tepi vippaṭisārino taṃ oloketvā aṭṭhaṃsu.",
  "atk-s0502a0:2512_0": "Satthā imaṃ atītaṃ dassetvā “evamesa atītepi tumhe vippaṭisārino akāsiyevā”ti te",
  "atk-s0502a0:2512_1": "bhikkhū saññāpetvā upanandaṃ garahanto, “bhikkhave, paraṃ ovadantena nāma paṭhamameva",
  "atk-s0502a0:2512_2": "attā patirūpe patiṭṭhāpetabbo”ti vatvā imaṃ gāthamāha –",
  "atk-s0502a0:2513": "158.",
  "atk-s0502a0:2514": "“Attānameva paṭhamaṃ, patirūpe nivesaye;",
  "atk-s0502a0:2515": "Athaññamanusāseyya, na kilisseyya paṇḍito”ti.",
  "atk-s0502a0:2516_0": "Tattha patirūpe nivesayeti anucchavike guṇe patiṭṭhāpeyya. Idaṃ vuttaṃ hoti – yo",
  "atk-s0502a0:2516_1": "appicchatādiguṇehi vā ariyavaṃsapaṭipadādīhi vā paraṃ anusāsitukāmo, so attānameva",
  "atk-s0502a0:2516_2": "paṭhamaṃ tasmiṃ guṇe patiṭṭhāpeyya. Evaṃ patiṭṭhāpetvā athaññaṃ tehi guṇehi anusāseyya.",
  "atk-s0502a0:2516_3": "Attānañhi tattha anivesetvā kevalaṃ parameva anusāsamāno parato nindaṃ labhitvā kilissati",
  "atk-s0502a0:2516_4": "nāma, tattha attānaṃ nivesetvā anusāsamāno parato pasaṃsaṃ labhati, tasmā na kilissati",
  "atk-s0502a0:2516_5": "nāma. Evaṃ karonto paṇḍito na kilisseyyāti.",
  "atk-s0502a0:2517": "Desanāvasāne te bhikkhū sotāpattiphale patiṭṭhahiṃsu, mahājanassāpi sātthikā dhammadesanā ahosīti.",
  "atk-s0502a0:2518": "Upanandasakyaputtattheravatthu dutiyaṃ.",
  "atk-s0502a0:2519": "3. Padhānikatissattheravatthu",
  "atk-s0502a0:2520": "Attānañceti imaṃ dhammadesanaṃ satthā jetavane viharanto padhānikatissattheraṃ ārabbha kathesi.",
  "atk-s0502a0:2521_0": "So kira satthu santike kammaṭṭhānaṃ gahetvā pañcasate bhikkhū ādāya araññe vassaṃ",
  "atk-s0502a0:2521_1": "upagantvā, “āvuso, dharamānakassa buddhassa santike vo kammaṭṭhānaṃ gahitaṃ, appamattāva",
  "atk-s0502a0:2521_2": "samaṇadhammaṃ karothā”ti ovaditvā sayaṃ gantvā nipajjitvā supati. Te bhikkhū paṭhamayāme",
  "atk-s0502a0:2521_3": "caṅkamitvā majjhimayāme vihāraṃ pavisanti. So niddāyitvā pabuddhakāle tesaṃ santikaṃ",
  "atk-s0502a0:2521_4": "gantvā “kiṃ tumhe ‘nipajjitvā niddāyissāmā’ti āgatā, sīghaṃ nikkhamitvā samaṇadhammaṃ",
  "atk-s0502a0:2521_5": "karothā”ti vatvā sayaṃ gantvā tatheva supati. Itare majjhimayāme bahi caṅkamitvā",
  "atk-s0502a0:2521_6": "pacchimayāme vihāraṃ pavisanti. So punapi pabujjhitvā tesaṃ santikaṃ gantvā te vihārā",
  "atk-s0502a0:2521_7": "nīharitvā sayaṃ puna gantvā tatheva supati. Tasmiṃ niccakālaṃ evaṃ karonte te bhikkhū",
  "atk-s0502a0:2521_8": "sajjhāyaṃ vā kammaṭṭhānaṃ vā manasikātuṃ nāsakkhiṃsu, cittaṃ aññathattaṃ agamāsi.",
  "atk-s0502a0:2521_9": "Te “amhākaṃ ācariyo ativiya āraddhavīriyo, pariggaṇhissāma na”nti pariggaṇhantā tassa",
  "atk-s0502a0:2521_10": "kiriyaṃ disvā “naṭṭhamhā, āvuso, ācariyo no tuccharavaṃ ravatī”ti vadiṃsu. Tesaṃ",
  "atk-s0502a0:2521_11": "ativiya niddāya kilamantānaṃ ekabhikkhupi visesaṃ nibbattetuṃ nāsakkhi. Te vuṭṭhavassā",
  "atk-s0502a0:2521_12": "satthu santikaṃ gantvā satthārā katapaṭisanthārā “kiṃ, bhikkhave, appamattā hutvā",
  "atk-s0502a0:2521_13": "samaṇadhammaṃ karitthā”ti pucchitā tamatthaṃ ārocesuṃ. Satthā “na, bhikkhave, idāneva,",
  "atk-s0502a0:2521_14": "pubbepesa tumhākaṃ antarāyamakāsiyevā”ti vatvā tehi yācito –",
  "atk-s0502a0:2522": "“Amātāpitarasaṃvaḍḍho, anācerakule vasaṃ;",
  "atk-s0502a0:2523": "Nāyaṃ kālaṃ akālaṃ vā, abhijānāti kukkuṭo”ti. –",
  "atk-s0502a0:2524_0": "Imaṃ akālarāvikukkuṭajātakaṃ vitthāretvā kathesi. “Tadā hi so kukkuṭo ayaṃ padhānikatissatthero",
  "atk-s0502a0:2524_1": "ahosi, ime pañca satā bhikkhū te māṇavā ahesuṃ, disāpāmokkho ācariyo ahamevā”ti satthā",
  "atk-s0502a0:2524_2": "imaṃ jātakaṃ vitthāretvā, “bhikkhave, paraṃ ovadantena nāma attā sudanto kātabbo.",
  "atk-s0502a0:2524_3": "Evaṃ ovadanto hi sudanto hutvā dameti nāmā”ti vatvā imaṃ gāthamāha –",
  "atk-s0502a0:2525": "159.",
  "atk-s0502a0:2526": "“Attānañce tathā kayirā, yathāññamanusāsati;",
  "atk-s0502a0:2527": "Sudanto vata dametha, attā hi kira duddamo”ti.",
  "atk-s0502a0:2528_0": "Tassattho – yo hi bhikkhu “paṭhamayāmādīsu caṅkamitabba”nti vatvā paraṃ ovadati,",
  "atk-s0502a0:2528_1": "sayaṃ caṅkamanādīni adhiṭṭhahanto attānañce tathā kayirā, yathāññamanusāsati, evaṃ",
  "atk-s0502a0:2528_2": "sante sudanto vata damethāti yena guṇena paraṃ anusāsati, tena attanā sudanto hutvā",
  "atk-s0502a0:2528_3": "dameyya. Attā hi kira duddamoti ayañhi attā nāma duddamo. Tasmā yathā so sudanto",
  "atk-s0502a0:2528_4": "hoti, tathā dametabboti.",
  "atk-s0502a0:2529": "Desanāvasāne pañca satāpi te bhikkhū arahattaṃ pāpuṇiṃsūti.",
  "atk-s0502a0:2530": "Padhānikatissattheravatthu tatiyaṃ.",
  "atk-s0502a0:2531": "4. Kumārakassapamātutherīvatthu",
  "atk-s0502a0:2532": "Attā hi attano nāthoti imaṃ dhammadesanaṃ satthā jetavane viharanto kumārakassapattherassa mātaraṃ ārabbha kathesi.",
  "atk-s0502a0:2533_0": "Sā kira rājagahanagare seṭṭhidhītā viññutaṃ pattakālato paṭṭhāya pabbajjaṃ yāci.",
  "atk-s0502a0:2533_1": "Atha sā punappunaṃ yācamānāpi mātāpitūnaṃ santikā pabbajjaṃ alabhitvā vayappattā",
  "atk-s0502a0:2533_2": "patikulaṃ gantvā patidevatā hutvā agāraṃ ajjhāvasi. Athassā na cirasseva kucchismiṃ",
  "atk-s0502a0:2533_3": "gabbho patiṭṭhahi. Sā gabbhassa patiṭṭhitabhāvaṃ ajānitvāva sāmikaṃ ārādhetvā pabbajjaṃ",
  "atk-s0502a0:2533_4": "yāci. Atha naṃ so mahantena sakkārena bhikkhunupassayaṃ netvā ajānanto devadattapakkhikānaṃ",
  "atk-s0502a0:2533_5": "bhikkhunīnaṃ santike pabbājesi. Aparena samayena bhikkhuniyo tassā gabbhinibhāvaṃ",
  "atk-s0502a0:2533_6": "ñatvā tāhi “kiṃ ida”nti vuttā nāhaṃ, ayye, jānāmi “kimetaṃ”, sīlaṃ vata me arogamevāti.",
  "atk-s0502a0:2533_7": "Bhikkhuniyo taṃ devadattassa santikaṃ netvā “ayaṃ bhikkhunī saddhāpabbajitā, imissā",
  "atk-s0502a0:2533_8": "mayaṃ gabbhassa patiṭṭhitabhāvaṃ jānāma, kālaṃ na jānāma, kiṃ dāni karomā”ti pucchiṃsu.",
  "atk-s0502a0:2533_9": "Devadatto “mā mayhaṃ ovādakārikānaṃ bhikkhunīnaṃ ayaso uppajjatū”ti ettakameva cintetvā",
  "atk-s0502a0:2533_10": "“uppabbājetha na”nti āha. Taṃ sutvā sā daharā mā maṃ, ayye, nāsetha, nāhaṃ devadattaṃ",
  "atk-s0502a0:2533_11": "uddissa pabbajitā, etha, maṃ satthu santikaṃ jetavanaṃ nethāti. Tā taṃ ādāya jetavanaṃ",
  "atk-s0502a0:2533_12": "gantvā satthu ārocesuṃ. Satthā “tassā gihikāle gabbho patiṭṭhito”ti jānantopi paravādamocanatthaṃ",
  "atk-s0502a0:2533_13": "rājānaṃ pasenadikosalaṃ mahāanāthapiṇḍikaṃ cūḷaanāthapiṇḍikaṃ visākhāupāsikaṃ aññāni",
  "atk-s0502a0:2533_14": "ca mahākulāni pakkosāpetvā upālittheraṃ āṇāpesi – “gaccha, imissā daharāya bhikkhuniyā",
  "atk-s0502a0:2533_15": "catuparisamajjhe kammaṃ parisodhehī”ti. Thero rañño purato visākhaṃ pakkosāpetvā",
  "atk-s0502a0:2533_16": "taṃ adhikaraṇaṃ paṭicchāpesi. Sā sāṇipākāraṃ parikkhipāpetvā antosāṇiyaṃ tassā hatthapādanābhiudarapariyosānāni",
  "atk-s0502a0:2533_17": "oloketvā māsadivase samānetvā “gihibhāve imāya gabbho laddho”ti ñatvā therassa tamatthaṃ",
  "atk-s0502a0:2533_18": "ārocesi. Athassā thero parisamajjhe parisuddhabhāvaṃ patiṭṭhāpesi. Sā aparena samayena",
  "atk-s0502a0:2533_19": "padumuttarabuddhassa pādamūle patthitapatthanaṃ mahānubhāvaṃ puttaṃ vijāyi.",
  "atk-s0502a0:2534_0": "Athekadivasaṃ rājā bhikkhunupassayasamīpena gacchanto dārakasaddaṃ sutvā “kiṃ ida”nti",
  "atk-s0502a0:2534_1": "pucchitvā, “deva, ekissā bhikkhuniyā putto jāto, tassesa saddo”ti vutte taṃ kumāraṃ",
  "atk-s0502a0:2534_2": "attano gharaṃ netvā dhātīnaṃ adāsi. Nāmaggahaṇadivase cassa kassapoti nāmaṃ katvā",
  "atk-s0502a0:2534_3": "kumāraparihārena vaḍḍhitattā kumārakassapoti sañjāniṃsu. So kīḷāmaṇḍale dārake paharitvā",
  "atk-s0502a0:2534_4": "“nimmātāpitikenamhā pahaṭā”ti vutte rājānaṃ upasaṅkamitvā, “deva, maṃ ‘nimmātāpitiko’ti",
  "atk-s0502a0:2534_5": "vadanti, mātaraṃ me ācikkhathā”ti pucchitvā raññā dhātiyo dassetvā “imā te mātaro”ti",
  "atk-s0502a0:2534_6": "vutte “na ettikā me mātaro, ekāya me mātarā bhavitabbaṃ, taṃ me ācikkhathā”ti āha.",
  "atk-s0502a0:2534_7": "Rājā “na sakkā imaṃ vañcetu”nti cintetvā, tāta, tava mātā bhikkhunī, tvaṃ mayā bhikkhunupassayā",
  "atk-s0502a0:2534_8": "ānītoti. So tāvatakeneva samuppannasaṃvego hutvā, “tāta, pabbājetha ma”nti āha. Rājā",
  "atk-s0502a0:2534_9": "“sādhu, tātā”ti taṃ mahantena sakkārena satthu santike pabbājesi. So laddhūpasampado",
  "atk-s0502a0:2534_10": "kumārakassapattheroti paññāyi. So satthu santike kammaṭṭhānaṃ gahetvā araññaṃ pavisitvā",
  "atk-s0502a0:2534_11": "vāyamitvā visesaṃ nibbattetuṃ asakkonto “puna kammaṭṭhānaṃ visesetvā gahessāmī”ti",
  "atk-s0502a0:2534_12": "satthu santikaṃ gantvā andhavane vihāsi.",
  "atk-s0502a0:2535_0": "Atha naṃ kassapabuddhakāle ekato samaṇadhammaṃ katvā anāgāmiphalaṃ patvā brahmaloke",
  "atk-s0502a0:2535_1": "nibbattabhikkhu brahmalokato āgantvā pannarasa pañhe pucchitvā “ime pañhe ṭhapetvā",
  "atk-s0502a0:2535_2": "satthāraṃ añño byākātuṃ samattho nāma natthi, gaccha, satthu santike imesaṃ atthaṃ",
  "atk-s0502a0:2535_3": "uggaṇhā”ti uyyojesi. So tathā katvā pañhavissajjanāvasāne arahattaṃ pāpuṇi. Tassa",
  "atk-s0502a0:2535_4": "pana nikkhantadivasato paṭṭhāya dvādasa vassāni mātubhikkhuniyā akkhīhi assūni pavattiṃsu.",
  "atk-s0502a0:2535_5": "Sā puttaviyogadukkhitā assutinteneva mukhena bhikkhāya caramānā antaravīthiyaṃ theraṃ",
  "atk-s0502a0:2535_6": "disvāva, “putta, puttā”ti viravantī taṃ gaṇhituṃ upadhāvamānā parivattitvā pati.",
  "atk-s0502a0:2535_7": "Sā thanehi khīraṃ muñcantehi uṭṭhahitvā allacīvarā gantvā theraṃ gaṇhi. So cintesi",
  "atk-s0502a0:2535_8": "– “sacāyaṃ mama santikā madhuravacanaṃ labhissati, vinassissati. Thaddhameva katvā",
  "atk-s0502a0:2535_9": "imāya saddhiṃ sallapissāmī”ti. Atha naṃ āha – “kiṃ karontī vicarasi, sinehamattampi",
  "atk-s0502a0:2535_10": "chindituṃ na sakkosī”ti. Sā “aho kakkhaḷā therassa kathā”ti cintetvā “kiṃ vadesi,",
  "atk-s0502a0:2535_11": "tātā”ti vatvā punapi tena tatheva vuttā cintesi – “ahaṃ imassa kāraṇā dvādasa vassāni",
  "atk-s0502a0:2535_12": "assūni sandhāretuṃ na sakkomi, ayaṃ panevaṃ thaddhahadayo, kiṃ me iminā”ti puttasinehaṃ",
  "atk-s0502a0:2535_13": "chinditvā taṃdivasameva arahattaṃ pāpuṇi.",
  "atk-s0502a0:2536_0": "Aparena samayena dhammasabhāyaṃ kathaṃ samuṭṭhāpesuṃ – “āvuso, devadattena evaṃ upanissayasampanno",
  "atk-s0502a0:2536_1": "kumārakassapo ca therī ca nāsitā, satthā pana tesaṃ patiṭṭhā jāto, aho buddhā nāma",
  "atk-s0502a0:2536_2": "lokānukampakā”ti. Satthā āgantvā “kāya nuttha, bhikkhave, etarahi kathāya sannisinnā”ti",
  "atk-s0502a0:2536_3": "pucchitvā “imāya nāmā”ti vutte “na, bhikkhave, idāneva ahaṃ imesaṃ paccayo patiṭṭhā",
  "atk-s0502a0:2536_4": "jāto, pubbepi nesaṃ ahaṃ patiṭṭhā ahosiṃyevā”ti vatvā –",
  "atk-s0502a0:2537": "“Nigrodhameva seveyya, na sākhamupasaṃvase;",
  "atk-s0502a0:2538": "Nigrodhasmiṃ mataṃ seyyo, yañce sākhasmi jīvita”nti. –",
  "atk-s0502a0:2539_0": "Imaṃ nigrodhajātakaṃ vitthārena kathetvā “tadā sākhamigo devadatto ahosi, parisāpissa",
  "atk-s0502a0:2539_1": "devadattaparisā, vārappattā migadhenu therī ahosi, putto kumārakassapo, gabbhinīmigiyā",
  "atk-s0502a0:2539_2": "jīvitaṃ pariccajitvā gato nigrodhamigarājā pana ahamevā”ti jātakaṃ samodhānetvā puttasinehaṃ",
  "atk-s0502a0:2539_3": "chinditvā theriyā attanāva attano patiṭṭhānakatabhāvaṃ pakāsento, “bhikkhave, yasmā",
  "atk-s0502a0:2539_4": "parassa attani ṭhitena saggaparāyaṇena vā maggaparāyaṇena vā bhavituṃ na sakkā, tasmā",
  "atk-s0502a0:2539_5": "attāva attano nātho, paro kiṃ karissatī”ti vatvā imaṃ gāthamāha –",
  "atk-s0502a0:2540": "160.",
  "atk-s0502a0:2541": "“Attā hi attano nātho, ko hi nātho paro siyā;",
  "atk-s0502a0:2542": "Attanā hi sudantena, nāthaṃ labhati dullabha”nti.",
  "atk-s0502a0:2543_0": "Tattha nāthoti patiṭṭhā. Idaṃ vuttaṃ hoti – yasmā attani ṭhitena attasampannena kusalaṃ",
  "atk-s0502a0:2543_1": "katvā saggaṃ vā pāpuṇituṃ, maggaṃ vā bhāvetuṃ, phalaṃ vā sacchikātuṃ sakkā. Tasmā",
  "atk-s0502a0:2543_2": "hi attāva attano patiṭṭhā hoti, paro ko nāma kassa patiṭṭhā siyā. Attanā eva hi sudantena",
  "atk-s0502a0:2543_3": "nibbisevanena arahattaphalasaṅkhātaṃ dullabhaṃ nāthaṃ labhati. Arahattañhi sandhāya",
  "atk-s0502a0:2543_4": "idha “nāthaṃ labhati dullabha”nti vuttaṃ.",
  "atk-s0502a0:2544": "Desanāvasāne bahū sotāpattiphalādīni pāpuṇiṃsūti.",
  "atk-s0502a0:2545": "Kumārakassapamātutherīvatthu catutthaṃ.",
  "atk-s0502a0:2546": "5. Mahākālaupāsakavatthu",
  "atk-s0502a0:2547": "Attanā hi kataṃ pāpanti imaṃ dhammadesanaṃ satthā jetavane viharanto ekaṃ mahākālaṃ nāma sotāpannaupāsakaṃ ārabbha kathesi.",
  "atk-s0502a0:2548_0": "So kira māsassa aṭṭhadivasesu uposathiko hutvā vihāre sabbarattiṃ dhammakathaṃ suṇāti.",
  "atk-s0502a0:2548_1": "Atha rattiṃ corā ekasmiṃ gehe sandhiṃ chinditvā bhaṇḍakaṃ gahetvā lohabhājanasaddena",
  "atk-s0502a0:2548_2": "pabuddhehi sāmikehi anubaddhā gahitabhaṇḍaṃ chaḍḍetvā palāyiṃsu. Sāmikāpi te anubandhiṃsuyeva,",
  "atk-s0502a0:2548_3": "te disā pakkhandiṃsu. Eko pana vihāramaggaṃ gahetvā mahākālassa rattiṃ dhammakathaṃ",
  "atk-s0502a0:2548_4": "sutvā pātova pokkharaṇitīre mukhaṃ dhovantassa purato bhaṇḍikaṃ chaḍḍetvā palāyi.",
  "atk-s0502a0:2548_5": "Core anubandhitvā āgatamanussā bhaṇḍikaṃ disvā “tvaṃ no gehasandhiṃ chinditvā bhaṇḍikaṃ",
  "atk-s0502a0:2548_6": "haritvā dhammaṃ suṇanto viya vicarasī”ti taṃ gahetvā pothetvā māretvā chaḍḍetvā agamiṃsu.",
  "atk-s0502a0:2548_7": "Atha naṃ pātova pānīyaghaṭaṃ ādāya gatā daharasāmaṇerā disvā “vihāre dhammakathaṃ",
  "atk-s0502a0:2548_8": "sutvā sayitaupāsako ayuttaṃ maraṇaṃ labhatī”ti vatvā satthu ārocesuṃ. Satthā “āma,",
  "atk-s0502a0:2548_9": "bhikkhave, imasmiṃ attabhāve kālena appatirūpaṃ maraṇaṃ laddhaṃ, pubbe katakammassa",
  "atk-s0502a0:2548_10": "pana tena yuttameva laddha”nti vatvā tehi yācito tassa pubbakammaṃ kathesi –",
  "atk-s0502a0:2549_0": "Atīte kira bārāṇasirañño vijite ekassa paccantagāmassa aṭavimukhe corā paharanti.",
  "atk-s0502a0:2549_1": "Rājā aṭavimukhe ekaṃ rājabhaṭaṃ ṭhapesi, so bhatiṃ gahetvā manusse orato pāraṃ neti,",
  "atk-s0502a0:2549_2": "pārato oraṃ āneti. Atheko manusso abhirūpaṃ attano bhariyaṃ cūḷayānakaṃ āropetvā",
  "atk-s0502a0:2549_3": "taṃ ṭhānaṃ agamāsi. Rājabhaṭo taṃ itthiṃ disvāva sañjātasineho tena “aṭaviṃ no, sāmi,",
  "atk-s0502a0:2549_4": "atikkāmehī”ti vuttepi “idāni vikālo, pātova atikkāmessāmī”ti āha. So sakālo, sāmi,",
  "atk-s0502a0:2549_5": "idāneva no nehīti. Nivatta, bho, amhākaṃyeva gehe āhāro ca nivāso ca bhavissatīti.",
  "atk-s0502a0:2549_6": "So neva nivattituṃ icchi. Itaro purisānaṃ saññaṃ datvā yānakaṃ nivattāpetvā anicchantasseva",
  "atk-s0502a0:2549_7": "dvārakoṭṭhake nivāsaṃ datvā āhāraṃ paṭiyādāpesi. Tassa pana gehe ekaṃ maṇiratanaṃ",
  "atk-s0502a0:2549_8": "atthi. So taṃ tassa yānakantare pakkhipāpetvā paccūsakāle corānaṃ paviṭṭhasaddaṃ",
  "atk-s0502a0:2549_9": "kāresi. Athassa purisā “maṇiratanaṃ, sāmi, corehi haṭa”nti ārocesuṃ. So gāmadvāresu",
  "atk-s0502a0:2549_10": "ārakkhaṃ ṭhapetvā “antogāmato nikkhamante vicinathā”ti āha. Itaropi pātova yānakaṃ",
  "atk-s0502a0:2549_11": "yojetvā pāyāsi. Athassa yānakaṃ sodhentā attanā ṭhapitaṃ maṇiratanaṃ disvā santajjetvā",
  "atk-s0502a0:2549_12": "“tvaṃ maṇiṃ gahetvā palāyasī”ti pothetvā “gahito no, sāmi, coro”ti gāmabhojakassa",
  "atk-s0502a0:2549_13": "dassesuṃ. So “bhatakassa vata me gehe nivāsaṃ datvā bhattaṃ dinnaṃ, maṇiṃ gahetvā",
  "atk-s0502a0:2549_14": "gato, gaṇhatha naṃ pāpapurisa”nti pothāpetvā māretvā chaḍḍāpesi. Idaṃ tassa pubbakammaṃ.",
  "atk-s0502a0:2549_15": "So tato cuto avīcimhi nibbattitvā tattha dīgharattaṃ paccitvā vipākāvasesena attabhāvasate",
  "atk-s0502a0:2549_16": "tatheva pothito maraṇaṃ pāpuṇi.",
  "atk-s0502a0:2550": "Evaṃ satthā mahākālassa pubbakammaṃ dassetvā, “bhikkhave, evaṃ ime satte attanā katapāpakammameva catūsu apāyesu abhimatthatī”ti vatvā imaṃ gāthamāha –",
  "atk-s0502a0:2551": "161.",
  "atk-s0502a0:2552": "“Attanā hi kataṃ pāpaṃ, attajaṃ attasambhavaṃ;",
  "atk-s0502a0:2553": "Abhimatthati dummedhaṃ, vajiraṃvasmamayaṃ maṇi”nti.",
  "atk-s0502a0:2554_0": "Tattha vajiraṃvasmamayaṃ maṇinti vajiraṃva asmamayaṃ maṇiṃ. Idaṃ vuttaṃ hoti – yathā",
  "atk-s0502a0:2554_1": "pāsāṇamayaṃ pāsāṇasambhavaṃ vajiraṃ tameva asmamayaṃ maṇiṃ attano uṭṭhānaṭṭhānasaṅkhātaṃ",
  "atk-s0502a0:2554_2": "pāsāṇamaṇiṃ khāditvā chiddaṃ chiddaṃ khaṇḍaṃ khaṇḍaṃ katvā aparibhogaṃ karoti, evameva",
  "atk-s0502a0:2554_3": "attanā kataṃ attani jātaṃ attasambhavaṃ pāpaṃ dummedhaṃ nippaññaṃ puggalaṃ catūsu",
  "atk-s0502a0:2554_4": "apāyesu abhimatthati kantati viddhaṃsetīti.",
  "atk-s0502a0:2555": "Desanāvasāne sampattabhikkhū sotāpattiphalādīni pāpuṇiṃsūti.",
  "atk-s0502a0:2556": "Mahākālaupāsakavatthu pañcamaṃ.",
  "atk-s0502a0:2557": "6. Devadattavatthu",
  "atk-s0502a0:2558": "Yassa accantadussīlyanti imaṃ dhammadesanaṃ satthā veḷuvane viharanto devadattaṃ ārabbha kathesi.",
  "atk-s0502a0:2559_0": "Ekasmiñhi divase bhikkhū dhammasabhāyaṃ kathaṃ samuṭṭhāpesuṃ – “āvuso, devadatto",
  "atk-s0502a0:2559_1": "dussīlo pāpadhammo dussīlyakāraṇena vaḍḍhitāya taṇhāya ajātasattuṃ saṅgaṇhitvā mahantaṃ",
  "atk-s0502a0:2559_2": "lābhasakkāraṃ nibbattetvā ajātasattuṃ pituvadhe samādapetvā tena saddhiṃ ekato hutvā",
  "atk-s0502a0:2559_3": "nānappakārena tathāgatassa vadhāya parisakkatī”ti. Satthā āgantvā “kāya nuttha, bhikkhave,",
  "atk-s0502a0:2559_4": "etarahi kathāya sannisinnā”ti pucchitvā “imāya nāmā”ti vutte “na, bhikkhave, idāneva,",
  "atk-s0502a0:2559_5": "pubbepi devadatto nānappakārena mayhaṃ vadhāya parisakkatī”ti vatvā kuruṅgamigajātakādīni",
  "atk-s0502a0:2559_6": "kathetvā, “bhikkhave, accantadussīlapuggalaṃ nāma dussīlyakāraṇā uppannā taṇhā māluvā",
  "atk-s0502a0:2559_7": "viya sālaṃ pariyonandhitvā sambhañjamānā nirayādīsu pakkhipatī”ti vatvā imaṃ gāthāmāha –",
  "atk-s0502a0:2560": "162.",
  "atk-s0502a0:2561": "“Yassa accantadussīlyaṃ, māluvā sālamivotthataṃ;",
  "atk-s0502a0:2562": "Karoti so tathattānaṃ, yathā naṃ icchatī diso”ti.",
  "atk-s0502a0:2563_0": "Tattha accantadussīlyanti ekantadussīlabhāvo. Gihī vā jātito paṭṭhāya dasa akusalakammapathe",
  "atk-s0502a0:2563_1": "karonto, pabbajito vā upasampannadivasato paṭṭhāya garukāpattiṃ āpajjamāno accantadussīlo",
  "atk-s0502a0:2563_2": "nāma. Idha pana yo dvīsu tīsu attabhāvesu dussīlo, etassa gatiyā āgataṃ dussīlabhāvaṃ",
  "atk-s0502a0:2563_3": "sandhāyetaṃ vuttaṃ. Dussīlabhāvoti cettha dussīlassa cha dvārāni nissāya uppannā",
  "atk-s0502a0:2563_4": "taṇhā veditabbā. Māluvā sālamivotthatanti yassa puggalassa taṃ taṇhāsaṅkhātaṃ dussīlyaṃ",
  "atk-s0502a0:2563_5": "yathā nāma māluvā sālaṃ ottharantī deve vassante pattehi udakaṃ sampaṭicchitvā sambhañjanavasena",
  "atk-s0502a0:2563_6": "sabbatthakameva pariyonandhati, evaṃ attabhāvaṃ otthataṃ pariyonandhitvā ṭhitaṃ.",
  "atk-s0502a0:2563_7": "So māluvāya sambhañjitvā bhūmiyaṃ pātiyamāno rukkho viya tāya dussīlyasaṅkhātāya",
  "atk-s0502a0:2563_8": "taṇhāya sambhañjitvā apāyesu pātiyamāno, yathā naṃ anatthakāmo diso icchati, tathā",
  "atk-s0502a0:2563_9": "attānaṃ karoti nāmāti attho.",
  "atk-s0502a0:2564": "Desanāvasāne bahū sotāpattiphalādīni pāpuṇiṃsūti.",
  "atk-s0502a0:2565": "Devadattavatthu chaṭṭhaṃ.",
  "atk-s0502a0:2566": "7. Saṅghabhedaparisakkanavatthu",
  "atk-s0502a0:2567": "Sukarānīti imaṃ dhammadesanaṃ satthā veḷuvane viharanto saṅghabhedaparisakkanaṃ ārabbha kathesi.",
  "atk-s0502a0:2568_0": "Ekadivasañhi devadatto saṅghabhedāya parisakkanto āyasmantaṃ ānandaṃ piṇḍāya carantaṃ",
  "atk-s0502a0:2568_1": "disvā attano adhippāyaṃ ārocesi. Taṃ sutvā thero satthu santikaṃ gantvā bhagavantaṃ",
  "atk-s0502a0:2568_2": "etadavoca – “idhāhaṃ, bhante, pubbaṇhasamayaṃ nivāsetvā pattacīvaramādāya rājagahaṃ",
  "atk-s0502a0:2568_3": "piṇḍāya pāvisiṃ. Addasā kho maṃ, bhante, devadatto rājagahe piṇḍāya carantaṃ. Disvā",
  "atk-s0502a0:2568_4": "yenāhaṃ tenupasaṅkami, upasaṅkamitvā maṃ etadavoca – ‘ajjatagge dānāhaṃ, āvuso ānanda,",
  "atk-s0502a0:2568_5": "aññatreva bhagavatā aññatra bhikkhusaṅghena uposathaṃ karissāmi saṅghakammañcā’ti.",
  "atk-s0502a0:2568_6": "Ajja bhagavā devadatto saṅghaṃ bhindissati, uposathañca karissati saṅghakammāni cā”ti. Evaṃ vutte satthā –",
  "atk-s0502a0:2569": "“Sukaraṃ sādhunā sādhu, sādhu pāpena dukkaraṃ;",
  "atk-s0502a0:2570": "Pāpaṃ pāpena sukaraṃ, pāpamariyehi dukkara”nti. –",
  "atk-s0502a0:2571": "Imaṃ udānaṃ udānetvā, “ānanda, attano ahitakammaṃ nāma sukaraṃ, hitakammameva dukkara”nti vatvā imaṃ gāthamāha –",
  "atk-s0502a0:2572": "163.",
  "atk-s0502a0:2573": "“Sukarāni asādhūni, attano ahitāni ca;",
  "atk-s0502a0:2574": "Yaṃ ve hitañca sādhuñca, taṃ ve paramadukkara”nti.",
  "atk-s0502a0:2575_0": "Tassattho – yāni kammāni asādhūni sāvajjāni apāyasaṃvattanikattāyeva attano ahitāni",
  "atk-s0502a0:2575_1": "ca honti, tāni sukarāni. Yaṃ pana sugatisaṃvattanikattā attano hitañca anavajjatthena",
  "atk-s0502a0:2575_2": "sādhuñca sugatisaṃvattanikañceva nibbānasaṃvattanikañca kammaṃ, taṃ pācīnaninnāya",
  "atk-s0502a0:2575_3": "gaṅgāya ubbattetvā pacchāmukhakaraṇaṃ viya atidukkaranti.",
  "atk-s0502a0:2576": "Desanāvasāne bahū sotāpattiphalādīni pāpuṇiṃsūti.",
  "atk-s0502a0:2577": "Saṅghabhedaparisakkanavatthu sattamaṃ.",
  "atk-s0502a0:2578": "8. Kālattheravatthu",
  "atk-s0502a0:2579": "Yo sāsananti imaṃ dhammadesanaṃ satthā jetavane viharanto kālattheraṃ ārabbha kathesi.",
  "atk-s0502a0:2580_0": "Sāvatthiyaṃ kirekā itthī mātuṭṭhāne ṭhatvā taṃ theraṃ upaṭṭhahi. Tassā paṭivissakagehe",
  "atk-s0502a0:2580_1": "manussā satthu santike dhammaṃ sutvā āgantvā “aho buddhā nāma acchariyā, aho dhammadesanā",
  "atk-s0502a0:2580_2": "madhurā”ti pasaṃsanti. Sā itthī tesaṃ kathaṃ sutvā, “bhante, ahampi satthu dhammadesanaṃ",
  "atk-s0502a0:2580_3": "sotukāmā”ti tassa ārocesi. So “tattha mā gamī”ti taṃ nivāresi. Sā punadivase punadivasepīti",
  "atk-s0502a0:2580_4": "yāvatatiyaṃ tena nivāriyamānāpi sotukāmāva ahosi. Kasmā so panetaṃ nivāresīti? Evaṃ",
  "atk-s0502a0:2580_5": "kirassa ahosi – “satthu santike dhammaṃ sutvā mayi bhijjissatī”ti. Sā ekadivasaṃ",
  "atk-s0502a0:2580_6": "pātova bhuttapātarāsā uposathaṃ samādiyitvā, “amma, sādhukaṃ ayyaṃ pariviseyyāsī”ti",
  "atk-s0502a0:2580_7": "dhītaraṃ āṇāpetvā vihāraṃ agamāsi. Dhītāpissā taṃ bhikkhuṃ āgatakāle parivisitvā",
  "atk-s0502a0:2580_8": "“kuhiṃ mahāupāsikā”ti vuttā “dhammassavanāya vihāraṃ gatā”ti āha. So taṃ sutvāva",
  "atk-s0502a0:2580_9": "kucchiyaṃ uṭṭhitena ḍāhena santappamāno “idāni sā mayi bhinnā”ti vegena gantvā satthu",
  "atk-s0502a0:2580_10": "santike dhammaṃ suṇamānaṃ disvā satthāraṃ āha, “bhante, ayaṃ itthī dandhā sukhumaṃ",
  "atk-s0502a0:2580_11": "dhammakathaṃ na jānāti, imissā khandhādipaṭisaṃyuttaṃ sukhumaṃ dhammakathaṃ akathetvā",
  "atk-s0502a0:2580_12": "dānakathaṃ vā sīlakathaṃ vā kathetuṃ vaṭṭatī”ti. Satthā tassajjhāsayaṃ viditvā “tvaṃ",
  "atk-s0502a0:2580_13": "duppañño pāpikaṃ diṭṭhiṃ nissāya buddhānaṃ sāsanaṃ paṭikkosasi. Attaghātāyeva vāyamasī”ti",
  "atk-s0502a0:2580_14": "vatvā imaṃ gāthamāha –",
  "atk-s0502a0:2581": "164.",
  "atk-s0502a0:2582": "“Yo sāsanaṃ arahataṃ, ariyānaṃ dhammajīvinaṃ;",
  "atk-s0502a0:2583": "Paṭikkosati dummedho, diṭṭhiṃ nissāya pāpikaṃ;",
  "atk-s0502a0:2584": "Phalāni kaṭṭhakasseva, attaghātāya phallatī”ti.",
  "atk-s0502a0:2585_0": "Tassattho – yo dummedho puggalo attano sakkārahānibhayena pāpikaṃ diṭṭhiṃ nissāya",
  "atk-s0502a0:2585_1": "“dhammaṃ vā sossāma, dānaṃ vā dassāmā”ti vadante paṭikkosanto arahataṃ ariyānaṃ dhammajīvinaṃ",
  "atk-s0502a0:2585_2": "buddhānaṃ sāsanaṃ paṭikkosati, tassa taṃ paṭikkosanaṃ sā ca pāpikā diṭṭhi veḷusaṅkhātassa",
  "atk-s0502a0:2585_3": "kaṭṭhakassa phalāni viya hoti. Tasmā yathā kaṭṭhako phalāni gaṇhanto attaghātāya",
  "atk-s0502a0:2585_4": "phallati, attano ghātatthameva phalati, evaṃ sopi attaghātāya phallatīti. Vuttampi cetaṃ –",
  "atk-s0502a0:2586": "“Phalaṃ ve kadaliṃ hanti, phalaṃ veḷuṃ phalaṃ naḷaṃ;",
  "atk-s0502a0:2587": "Sakkāro kāpurisaṃ hanti, gabbho assatariṃ yathā”ti. ;",
  "atk-s0502a0:2588": "Desanāvasāne upāsikā sotāpattiphale patiṭṭhahi, sampattaparisāyapi sātthikā dhammadesanā ahosīti.",
  "atk-s0502a0:2589": "Kālattheravatthu aṭṭhamaṃ.",
  "atk-s0502a0:2590": "9. Cūḷakālaupāsakavatthu",
  "atk-s0502a0:2591": "Attanā hi katanti imaṃ dhammadesanaṃ satthā jetavane viharanto cūḷakālaṃ upāsakaṃ ārabbha kathesi.",
  "atk-s0502a0:2592_0": "Ekadivasañhi mahākālavatthusmiṃ vuttanayeneva umaṅgacorā sāmikehi anubaddhā rattiṃ",
  "atk-s0502a0:2592_1": "vihāre dhammakathaṃ sutvā pātova vihārā nikkhamitvā sāvatthiṃ āgacchantassa tassa",
  "atk-s0502a0:2592_2": "upāsakassa purato bhaṇḍikaṃ chaḍḍetvā palāyiṃsu. Manussā taṃ disvā “ayaṃ rattiṃ corakammaṃ",
  "atk-s0502a0:2592_3": "katvā dhammaṃ suṇanto viya carati, gaṇhatha na”nti taṃ pothayiṃsu. Kumbhadāsiyo udakatitthaṃ",
  "atk-s0502a0:2592_4": "gacchamānā taṃ disvā “apetha, sāmi, nāyaṃ evarūpaṃ karotī”ti taṃ mocesuṃ. So vihāraṃ",
  "atk-s0502a0:2592_5": "gantvā, “bhante, ahamhi manussehi nāsito, kumbhadāsiyo me nissāya jīvitaṃ laddha”nti",
  "atk-s0502a0:2592_6": "bhikkhūnaṃ ārocesi. Bhikkhū tathāgatassa tamatthaṃ ārocesuṃ. Satthā tesaṃ kathaṃ",
  "atk-s0502a0:2592_7": "sutvā, “bhikkhave, cūḷakālaupāsako kumbhadāsiyo ceva nissāya, attano ca akaraṇabhāvena",
  "atk-s0502a0:2592_8": "jīvitaṃ labhi. Ime hi nāma sattā attanā pāpakammaṃ katvā nirayādīsu attanāva kilissanti,",
  "atk-s0502a0:2592_9": "kusalaṃ katvā pana sugatiñceva nibbānañca gacchantā attanāva visujjhantī”ti vatvā imaṃ gāthamāha –",
  "atk-s0502a0:2593": "165.",
  "atk-s0502a0:2594": "“Attanā hi kataṃ pāpaṃ, attanā saṃkilissati;",
  "atk-s0502a0:2595": "Attanā akataṃ pāpaṃ, attanāva visujjhati;",
  "atk-s0502a0:2596": "Suddhī asuddhi paccattaṃ, nāñño aññaṃ visodhaye”ti.",
  "atk-s0502a0:2597_0": "Tassattho – yena attanā akusalakammaṃ kataṃ hoti, so catūsu apāyesu dukkhaṃ anubhavanto",
  "atk-s0502a0:2597_1": "attanāva saṃkilissati. Yena pana attanā akataṃ pāpaṃ, so sugatiñceva nibbānañca gacchanto",
  "atk-s0502a0:2597_2": "attanāva visujjhati. Kusalakammasaṅkhātā suddhi akusalakammasaṅkhātā ca asuddhi paccattaṃ",
  "atk-s0502a0:2597_3": "kārakasattānaṃ attaniyeva vipaccati. Añño puggalo aññaṃ puggalaṃ na visodhaye neva",
  "atk-s0502a0:2597_4": "visodheti, na kilesetīti vuttaṃ hoti.",
  "atk-s0502a0:2598": "Desanāvasāne cūḷakālo sotāpattiphale patiṭṭhahi, sampattaparisāyapi sātthikā dhammadesanā ahosīti.",
  "atk-s0502a0:2599": "Cūḷakālaupāsakavatthu navamaṃ.",
  "atk-s0502a0:2600": "10. Attadatthattheravatthu",
  "atk-s0502a0:2601": "Attadatthanti imaṃ dhammadesanaṃ satthā jetavane viharanto attadatthattheraṃ ārabbha kathesi.",
  "atk-s0502a0:2602_0": "Satthārā hi parinibbānakāle, “bhikkhave, ahaṃ ito catumāsaccayena parinibbāyissāmī”ti",
  "atk-s0502a0:2602_1": "vutte uppannasaṃvegā sattasatā puthujjanā bhikkhū satthu santikaṃ avijahitvā “kiṃ",
  "atk-s0502a0:2602_2": "nu kho, āvuso, karissāmā”ti sammantayamānā vicaranti. Attadatthatthero pana cintesi",
  "atk-s0502a0:2602_3": "– “satthā kira catumāsaccayena parinibbāyissati, ahañcamhi avītarāgo, satthari dharamāneyeva",
  "atk-s0502a0:2602_4": "arahattatthāya vāyamissāmī”ti. So bhikkhūnaṃ santikaṃ na gacchati. Atha naṃ bhikkhū",
  "atk-s0502a0:2602_5": "“kasmā, āvuso, tvaṃ neva amhākaṃ santikaṃ āgacchasi, na kiñci mantesī”ti vatvā satthu",
  "atk-s0502a0:2602_6": "santikaṃ netvā “ayaṃ, bhante, evaṃ nāma karotī”ti ārocayiṃsu. So satthārāpi “kasmā",
  "atk-s0502a0:2602_7": "evaṃ karosī”ti vutte “tumhe kira, bhante, catumāsaccayena parinibbāyissatha, ahaṃ",
  "atk-s0502a0:2602_8": "tumhesu dharantesuyeva arahattappattiyā vāyamissāmī”ti. Satthā tassa sādhukāraṃ datvā,",
  "atk-s0502a0:2602_9": "“bhikkhave, yassa mayi sineho atthi, tena attadatthena viya bhavituṃ vaṭṭati. Na",
  "atk-s0502a0:2602_10": "hi gandhādīhi pūjentā maṃ pūjenti, dhammānudhammapaṭipattiyā pana maṃ pūjenti. Tasmā",
  "atk-s0502a0:2602_11": "aññenapi attadatthasadiseneva bhavitabba”nti vatvā imaṃ gāthamāha –",
  "atk-s0502a0:2603": "166.",
  "atk-s0502a0:2604": "“Attadatthaṃ paratthena, bahunāpi na hāpaye;",
  "atk-s0502a0:2605": "Attadatthamabhiññāya, sadatthapasuto siyā”ti.",
  "atk-s0502a0:2606_0": "Tassattho – gihibhūtā tāva kākaṇikamattampi attano atthaṃ sahassamattenāpi parassa",
  "atk-s0502a0:2606_1": "atthena na hāpaye. Kākaṇikamattenāpi hissa attadatthova khādanīyaṃ vā bhojanīyaṃ",
  "atk-s0502a0:2606_2": "vā nipphādeyya, na parattho. Idaṃ pana evaṃ akathetvā kammaṭṭhānasīsena kathitaṃ,",
  "atk-s0502a0:2606_3": "tasmā “attadatthaṃ na hāpemī”ti bhikkhunā nāma saṅghassa uppannaṃ cetiyapaṭisaṅkharaṇādikiccaṃ",
  "atk-s0502a0:2606_4": "vā upajjhāyādivattaṃ vā na hāpetabbaṃ. Ābhisamācārikavattañhi pūrentoyeva ariyaphalādīni",
  "atk-s0502a0:2606_5": "sacchikaroti, tasmā ayampi attadatthova. Yo pana accāraddhavipassako “ajja vā suve",
  "atk-s0502a0:2606_6": "vā”ti paṭivedhaṃ patthayamāno vicarati, tena upajjhāyavattādīnipi hāpetvā attano",
  "atk-s0502a0:2606_7": "kiccameva kātabbaṃ. Evarūpañhi attadatthamabhiññāya “ayaṃ me attano attho”ti sallakkhetvā,",
  "atk-s0502a0:2606_8": "sadatthapasuto siyāti tasmiṃ sake atthe uyyuttapayutto bhaveyyāti.",
  "atk-s0502a0:2607": "Desanāvasāne so thero arahatte patiṭṭhahi, sampattabhikkhūnampi sātthikā dhammadesanā ahosīti.",
  "atk-s0502a0:2608": "Attadatthattheravatthu dasamaṃ.",
  "atk-s0502a0:2609": "Attavaggavaṇṇanā niṭṭhitā.",
  "atk-s0502a0:2610": "Dvādasamo vaggo.",
  "atk-s0502a0:2611": "13. Lokavaggo",
  "atk-s0502a0:2612": "1. Daharabhikkhuvatthu",
  "atk-s0502a0:2613": "Hīnaṃ dhammanti imaṃ dhammadesanaṃ satthā jetavane viharanto aññataraṃ daharabhikkhuṃ ārabbha kathesi.",
  "atk-s0502a0:2614_0": "Aññataro kira thero daharabhikkhunā saddhiṃ pātova visākhāya gehaṃ agamāsi. Visākhāya",
  "atk-s0502a0:2614_1": "gehe pañcasatānaṃ bhikkhūnaṃ dhuvayāgu niccapaññattā hoti. Thero tattha yāguṃ pivitvā",
  "atk-s0502a0:2614_2": "daharabhikkhuṃ nisīdāpetvā sayaṃ aññaṃ gehaṃ agamāsi. Tena ca samayena visākhāya",
  "atk-s0502a0:2614_3": "puttassa dhītā ayyikāya ṭhāne ṭhatvā bhikkhūnaṃ veyyāvaccaṃ karoti. Sā tassa daharassa",
  "atk-s0502a0:2614_4": "udakaṃ parissāventī cāṭiyaṃ attano mukhanimittaṃ disvā hasi, daharopi taṃ oloketvā",
  "atk-s0502a0:2614_5": "hasi. Sā taṃ hasamānaṃ disvā “chinnasīso hasatī”ti āha. Atha naṃ daharo “tvaṃ chinnasīsā,",
  "atk-s0502a0:2614_6": "mātāpitaropi te chinnasīsā”ti akkosi. Sā rodamānā mahānase ayyikāya santikaṃ gantvā",
  "atk-s0502a0:2614_7": "“kiṃ idaṃ, ammā”ti vutte tamatthaṃ ārocesi. Sā daharassa santikaṃ āgantvā, “bhante,",
  "atk-s0502a0:2614_8": "mā kujjhi, na etaṃ chinnakesanakhassa chinnanivāsanapārupanassa majjhe chinnakapālaṃ",
  "atk-s0502a0:2614_9": "ādāya bhikkhāya carantassa ayyassa agaruka”nti āha. Daharo āma, upāsike, tvaṃ mama",
  "atk-s0502a0:2614_10": "chinnakesādibhāvaṃ jānāsi, imissā maṃ “chinnasīso”ti katvā akkosituṃ vaṭṭissatīti.",
  "atk-s0502a0:2614_11": "Visākhā neva daharaṃ saññāpetuṃ asakkhi, napi dārikaṃ. Tasmiṃ khaṇe thero āgantvā",
  "atk-s0502a0:2614_12": "“kimidaṃ upāsike”ti pucchitvā tamatthaṃ sutvā daharaṃ ovadanto āha – “apehi, āvuso,",
  "atk-s0502a0:2614_13": "nāyaṃ chinnakesanakhavatthassa majjhe chinnakapālaṃ ādāya bhikkhāya carantassa akkoso,",
  "atk-s0502a0:2614_14": "tuṇhī hohī”ti. Āma, bhante, kiṃ tumhe attano upaṭṭhāyikaṃ atajjetvā maṃ tajjetha,",
  "atk-s0502a0:2614_15": "maṃ “chinnasīso”ti akkosituṃ vaṭṭissatīti. Tasmiṃ khaṇe satthā āgantvā “kiṃ ida”nti",
  "atk-s0502a0:2614_16": "pucchi. Visākhā ādito paṭṭhāya taṃ pavattiṃ ārocesi. Satthā tassa daharassa sotāpattiphalūpanissayaṃ",
  "atk-s0502a0:2614_17": "disvā “mayā imaṃ daharaṃ anuvattituṃ vaṭṭatī”ti cintetvā visākhaṃ āha – “kiṃ pana",
  "atk-s0502a0:2614_18": "visākhe tava dārikāya chinnakesādimattakeneva mama sāvake chinnasīse katvā akkosituṃ",
  "atk-s0502a0:2614_19": "vaṭṭatī”ti? Daharo tāvadeva uṭṭhāya añjaliṃ paggahetvā, “bhante, etaṃ pañhaṃ tumheva",
  "atk-s0502a0:2614_20": "suṭṭhu jānātha, amhākaṃ upajjhāyo ca upāsikā ca suṭṭhu na jānantī”ti āha. Satthā",
  "atk-s0502a0:2614_21": "daharassa attano anukulabhāvaṃ ñatvā “kāmaguṇaṃ ārabbha hasanabhāvo nāma hīno dhammo,",
  "atk-s0502a0:2614_22": "hīnañca nāma dhammaṃ sevituṃ pamādena saddhiṃ saṃvasituṃ na vaṭṭatī”ti vatvā imaṃ gāthamāha –",
  "atk-s0502a0:2615": "167.",
  "atk-s0502a0:2616": "“Hīnaṃ dhammaṃ na seveyya, pamādena na saṃvase;",
  "atk-s0502a0:2617": "Micchādiṭṭhiṃ na seveyya, na siyā lokavaḍḍhano”ti.",
  "atk-s0502a0:2618_0": "Tattha hīnaṃ dhammanti pañcakāmaguṇaṃ dhammaṃ. So hi hīno dhammo na antamaso oṭṭhagoṇādīhipi",
  "atk-s0502a0:2618_1": "paṭisevitabbo. Hīnesu ca nirayādīsu ṭhānesu nibbattāpetīti hīno nāma, taṃ na seveyya.",
  "atk-s0502a0:2618_2": "Pamādenāti sativossaggalakkhaṇena pamādenāpi na saṃvase. Na seveyyāti micchādiṭṭhimpi",
  "atk-s0502a0:2618_3": "na gaṇheyya. Lokavaḍḍhanoti yo hi evaṃ karoti, so lokavaḍḍhano nāma hoti. Tasmā evaṃ",
  "atk-s0502a0:2618_4": "akaraṇena na siyā lokavaḍḍhanoti.",
  "atk-s0502a0:2619": "Desanāvasāne so daharo sotāpattiphale patiṭṭhahi, sampattānampi sātthikā dhammadesanā ahosīti.",
  "atk-s0502a0:2620": "Daharabhikkhuvatthu paṭhamaṃ.",
  "atk-s0502a0:2621": "2. Suddhodanavatthu",
  "atk-s0502a0:2622": "Uttiṭṭheti imaṃ dhammadesanaṃ satthā nigrodhārāme viharanto pitaraṃ ārabbha kathesi.",
  "atk-s0502a0:2623_0": "Ekasmiñhi samaye satthā paṭhamagamanena kapilapuraṃ gantvā ñātīhi katapaccuggamano",
  "atk-s0502a0:2623_1": "nigrodhārāmaṃ patvā ñātīnaṃ mānabhindanatthāya ākāse ratanacaṅkamaṃ māpetvā tattha",
  "atk-s0502a0:2623_2": "caṅkamanto dhammaṃ desesi. Ñātī pasannacittā suddhodanamahārājānaṃ ādiṃ katvā vandiṃsu.",
  "atk-s0502a0:2623_3": "Tasmiṃ ñātisamāgame pokkharavassaṃ vassi. Taṃ ārabbha mahājanena kathāya samuṭṭhāpitāya",
  "atk-s0502a0:2623_4": "“na, bhikkhave, idāneva, pubbepi mayhaṃ ñātisamāgame pokkharavassaṃ vassiyevā”ti",
  "atk-s0502a0:2623_5": "vatvā vessantarajātakaṃ kathesi. Dhammadesanaṃ sutvā pakkamantesu ñātīsu ekopi satthāraṃ",
  "atk-s0502a0:2623_6": "na nimantesi. Rājāpi “mayhaṃ putto mama gehaṃ anāgantvā kahaṃ gamissatī”ti animantetvāva",
  "atk-s0502a0:2623_7": "agamāsi. Gantvā ca pana gehe vīsatiyā bhikkhusahassānaṃ yāguādīni paṭiyādāpetvā āsanāni",
  "atk-s0502a0:2623_8": "paññāpesi. Punadivase satthā piṇḍāya pavisanto “kiṃ nu kho atītabuddhā pitu nagaraṃ",
  "atk-s0502a0:2623_9": "patvā ujukameva ñātikulaṃ pavisiṃsu, udāhu paṭipāṭiyā piṇḍāya cariṃsū”ti āvajjento",
  "atk-s0502a0:2623_10": "“paṭipāṭiyā cariṃsū”ti disvā paṭhamagehato paṭṭhāya piṇḍāya caranto pāyāsi. Rāhulamātā",
  "atk-s0502a0:2623_11": "pāsādatale nisinnāva disvā taṃ pavattiṃ rañño ārocesi. Rājā sāṭakaṃ saṇṭhāpento vegena",
  "atk-s0502a0:2623_12": "nikkhamitvā satthāraṃ vanditvā – “putta, kasmā maṃ nāsesi, ativiya te piṇḍāya carantena",
  "atk-s0502a0:2623_13": "lajjā uppāditā, yuttaṃ nāma vo imasmiṃyeva nagare suvaṇṇasivikādīhi vicaritvā piṇḍāya",
  "atk-s0502a0:2623_14": "carituṃ, kiṃ maṃ lajjāpesī”ti? “Nāhaṃ taṃ, mahārāja, lajjāpemi, attano pana kulavaṃsaṃ",
  "atk-s0502a0:2623_15": "anuvattāmī”ti. “Kiṃ pana, tāta, piṇḍāya caritvā jīvanavaṃso mama vaṃso”ti? “Neso,",
  "atk-s0502a0:2623_16": "mahārāja, tava vaṃso, mama paneso vaṃso. Anekāni hi buddhasahassāni piṇḍāya caritvāva",
  "atk-s0502a0:2623_17": "jīviṃsū”ti vatvā dhammaṃ desento imā gāthā abhāsi –",
  "atk-s0502a0:2624": "168.",
  "atk-s0502a0:2625": "“Uttiṭṭhe nappamajjeyya, dhammaṃ sucaritaṃ care;",
  "atk-s0502a0:2626": "Dhammacārī sukhaṃ seti, asmiṃ loke paramhi ca.",
  "atk-s0502a0:2627": "169.",
  "atk-s0502a0:2628": "“Dhammaṃ care sucaritaṃ, na naṃ duccaritaṃ care;",
  "atk-s0502a0:2629": "Dhammacārī sukhaṃ seti, asmiṃ loke paramhi cā”ti.",
  "atk-s0502a0:2630_0": "Tattha uttiṭṭheti uṭṭhahitvā paresaṃ gharadvāre ṭhatvā gahetabbapiṇḍe. Nappamajjeyyāti",
  "atk-s0502a0:2630_1": "piṇḍacārikavattañhi hāpetvā paṇītabhojanāni pariyesanto uttiṭṭhe pamajjati nāma,",
  "atk-s0502a0:2630_2": "sapadānaṃ piṇḍāya caranto pana na pamajjati nāma. Evaṃ karonto uttiṭṭhe nappamajjeyya.",
  "atk-s0502a0:2630_3": "Dhammanti anesanaṃ pahāya sapadānaṃ caranto tameva bhikkhācariyadhammaṃ sucaritaṃ",
  "atk-s0502a0:2630_4": "care. Sukhaṃ setīti desanāmattametaṃ, evaṃ panetaṃ bhikkhācariyadhammaṃ caranto dhammacārī",
  "atk-s0502a0:2630_5": "idha loke catūhi iriyāpathehi sukhaṃ viharatīti attho. Na naṃ duccaritanti vesiyādibhede",
  "atk-s0502a0:2630_6": "agocare caranto bhikkhācariyadhammaṃ duccaritaṃ carati nāma. Evaṃ acaritvā dhammaṃ",
  "atk-s0502a0:2630_7": "care sucaritaṃ, na naṃ duccaritaṃ care. Sesaṃ vuttatthameva.",
  "atk-s0502a0:2631": "Desanāvasāne rājā sotāpattiphale patiṭṭhahi, sampattānampi sātthikā dhammadesanā ahosīti.",
  "atk-s0502a0:2632": "Suddhodanavatthu dutiyaṃ.",
  "atk-s0502a0:2633": "3. Pañcasatavipassakabhikkhuvatthu",
  "atk-s0502a0:2634": "Yathā pubbuḷakanti imaṃ dhammadesanaṃ satthā jetavane viharanto pañcasate vipassake bhikkhū ārabbha kathesi.",
  "atk-s0502a0:2635_0": "Te kira satthu santike kammaṭṭhānaṃ gahetvā araññaṃ pavisitvā ghaṭentā vāyamantā",
  "atk-s0502a0:2635_1": "appavisesā “visesetvā kammaṭṭhānaṃ gahessāmā”ti satthu santikaṃ āgacchantā antarāmagge",
  "atk-s0502a0:2635_2": "marīcikammaṭṭhānaṃ bhāventāva āgamiṃsu. Tesaṃ vihāraṃ paviṭṭhakkhaṇeyeva devo vassi.",
  "atk-s0502a0:2635_3": "Te tattha tattha pamukhesu ṭhatvā dhārāvegena uṭṭhahitvā bhijjante pubbaḷake disvā",
  "atk-s0502a0:2635_4": "“ayampi attabhāvo uppajjitvā bhijjanatthena pubbuḷakasadisoyevā”ti ārammaṇaṃ gaṇhiṃsu.",
  "atk-s0502a0:2635_5": "Satthā gandhakuṭiyaṃ nisinnova te bhikkhū oloketvā tehi saddhiṃ kathento viya obhāsaṃ",
  "atk-s0502a0:2635_6": "pharitvā imaṃ gāthamāha –",
  "atk-s0502a0:2636": "170.",
  "atk-s0502a0:2637": "“Yathā pubbuḷakaṃ passe, yathā passe marīcikaṃ;",
  "atk-s0502a0:2638": "Evaṃ lokaṃ avekkhantaṃ, maccurājā na passatī”ti.",
  "atk-s0502a0:2639_0": "Tattha marīcikanti mayūkhaṃ. Te hi dūratova gehasaṇṭhānādivasena upaṭṭhitāpi upagacchantānaṃ",
  "atk-s0502a0:2639_1": "agayhūpagā rittakā tucchakāva. Tasmā yathā uppajjitvā bhijjanatthena pubbuḷakaṃ rittatucchādibhāveneva",
  "atk-s0502a0:2639_2": "passeyya, evaṃ khandhādilokaṃ avekkhantaṃ maccurājā na passatīti attho.",
  "atk-s0502a0:2640": "Desanāvasāne te bhikkhū ṭhitaṭṭhāneyeva arahattaṃ pāpuṇiṃsūti.",
  "atk-s0502a0:2641": "Pañcasatavipassakabhikkhuvatthu tatiyaṃ.",
  "atk-s0502a0:2642": "4. Abhayarājakumāravatthu",
  "atk-s0502a0:2643": "Etha passathimaṃ lokanti imaṃ dhammadesanaṃ satthā veḷuvane viharanto abhayarājakumāraṃ ārabbha kathesi.",
  "atk-s0502a0:2644_0": "Tassa kira paccantaṃ vūpasametvā āgatassa pitā bimbisāro tussitvā ekaṃ naccagītakusalaṃ",
  "atk-s0502a0:2644_1": "nāṭakitthiṃ datvā sattāhaṃ rajjamadāsi. So sattāhaṃ gehā bahi anikkhantova rajjasiriṃ",
  "atk-s0502a0:2644_2": "anubhavitvā aṭṭhame divase nadītitthaṃ gantvā nhatvā uyyānaṃ pavisitvā santatimahāmatto",
  "atk-s0502a0:2644_3": "viya tassā itthiyā naccagītaṃ passanto nisīdi. Sāpi taṅkhaṇaññeva santatimahāmattassa",
  "atk-s0502a0:2644_4": "nāṭakitthī viya satthakavātānaṃ vasena kālamakāsi. Kumāro tassā kālakiriyāya uppannasoko",
  "atk-s0502a0:2644_5": "“na me imaṃ sokaṃ ṭhapetvā satthāraṃ añño nibbāpetuṃ sakkhissatī”ti satthāraṃ upasaṅkamitvā,",
  "atk-s0502a0:2644_6": "“bhante, sokaṃ me nibbāpethā”ti āha. Satthā taṃ samassāsetvā “tayā hi, kumāra, imissā",
  "atk-s0502a0:2644_7": "itthiyā evameva matakāle rodantena pavattitānaṃ assūnaṃ anamatagge saṃsāre pamāṇaṃ",
  "atk-s0502a0:2644_8": "natthī”ti vatvā tāya desanāya sokassa tanubhāvaṃ ñatvā, “kumāra, mā soci, bālajanānaṃ",
  "atk-s0502a0:2644_9": "saṃsīdanaṭṭhānameta”nti vatvā imaṃ gāthamāha –",
  "atk-s0502a0:2645": "171.",
  "atk-s0502a0:2646": "“Etha passathimaṃ lokaṃ, cittaṃ rājarathūpamaṃ;",
  "atk-s0502a0:2647": "Yattha bālā visīdanti, natthi saṅgo vijānata”nti.",
  "atk-s0502a0:2648_0": "Tattha te passathāti rājakumārameva sandhāyāha. Imaṃ lokanti imaṃ khandhalokādisaṅkhātaṃ",
  "atk-s0502a0:2648_1": "attabhāvaṃ. Cittanti sattaratanādivicittaṃ rājarathaṃ viya vatthālaṅkārādicittitaṃ.",
  "atk-s0502a0:2648_2": "Yattha bālāti yasmiṃ attabhāve bālā evaṃ visīdanti. Vijānatanti vijānantānaṃ paṇḍitānaṃ",
  "atk-s0502a0:2648_3": "ettha rāgasaṅgādīsu ekopi saṅgo natthīti attho.",
  "atk-s0502a0:2649": "Desanāvasāne rājakumāro sotāpattiphale patiṭṭhahi, sampattānampi sātthikā dhammadesanā ahosīti.",
  "atk-s0502a0:2650": "Abhayarājakumāravatthu catutthaṃ.",
  "atk-s0502a0:2651": "5. Sammajjanattheravatthu",
  "atk-s0502a0:2652": "Yo ca pubbeti imaṃ dhammadesanaṃ satthā jetavane viharanto sammajjanattheraṃ ārabbha kathesi.",
  "atk-s0502a0:2653_0": "So kira pāto vā sāyaṃ vāti velaṃ pamāṇaṃ akatvā abhikkhaṇaṃ sammajjantova vicarati.",
  "atk-s0502a0:2653_1": "So ekadivasaṃ sammajjaniṃ gahetvā divāṭṭhāne nisinnassa revatattherassa santikaṃ",
  "atk-s0502a0:2653_2": "gantvā “ayaṃ mahākusīto janassa saddhādeyyaṃ bhuñjitvā āgantvā nisīdati, kiṃ nāmetassa",
  "atk-s0502a0:2653_3": "sammajjaniṃ gahetvā ekaṃ ṭhānaṃ sammajjituṃ na vaṭṭatī”ti āha. Thero “ovādamassa",
  "atk-s0502a0:2653_4": "dassāmī”ti cintetvā ehāvusoti. Kiṃ, bhanteti? Gaccha nhatvā ehīti. So tathā akāsi.",
  "atk-s0502a0:2653_5": "Atha naṃ thero ekamantaṃ nisīdāpetvā ovadanto āha – “āvuso, bhikkhunā nāma na sabbakālaṃ",
  "atk-s0502a0:2653_6": "sammajjantena vicarituṃ vaṭṭati, pāto eva pana sammajjitvā piṇḍāya caritvā piṇḍapātapaṭikkantena",
  "atk-s0502a0:2653_7": "āgantvā rattiṭṭhāne vā divāṭṭhāne vā nisinnena dvattiṃsākāraṃ sajjhāyitvā attabhāve",
  "atk-s0502a0:2653_8": "khayavayaṃ paṭṭhapetvā sāyanhe uṭṭhāya sammajjituṃ vaṭṭati, niccakālaṃ asammajjitvā",
  "atk-s0502a0:2653_9": "attanopi nāma okāso kātabbo”ti. So therassa ovāde ṭhatvā na cirasseva arahattaṃ pāpuṇi.",
  "atk-s0502a0:2653_10": "Taṃ taṃ ṭhānaṃ uklāpaṃ ahosi. Atha naṃ bhikkhū āhaṃsu – “āvuso sammajjanatthera,",
  "atk-s0502a0:2653_11": "taṃ taṃ ṭhānaṃ uklāpaṃ kasmā na sammajjasī”ti? “Bhante, mayā pamādakāle evaṃ kataṃ,",
  "atk-s0502a0:2653_12": "idānāmhi appamatto”ti. Bhikkhū “ayaṃ thero aññaṃ byākarotī”ti satthu ārocesuṃ. Satthā",
  "atk-s0502a0:2653_13": "“āma, bhikkhave, mama putto pubbe pamādakāle sammajjanto vicari, idāni pana maggaphalasukhena",
  "atk-s0502a0:2653_14": "vītināmento na sammajjatī”ti vatvā imaṃ gāthamāha –",
  "atk-s0502a0:2654": "172.",
  "atk-s0502a0:2655": "“Yo ca pubbe pamajjitvā, pacchā so nappamajjati;",
  "atk-s0502a0:2656": "Somaṃ lokaṃ pabhāseti, abbhā muttova candimā”ti.",
  "atk-s0502a0:2657_0": "Tassattho – yo puggalo pubbe vattapaṭivattakaraṇena vā sajjhāyādīhi vā pamajjitvā",
  "atk-s0502a0:2657_1": "pacchā maggaphalasukhena vītināmento nappamajjati, so abbhādīhi mutto candova okāsalokaṃ",
  "atk-s0502a0:2657_2": "maggañāṇena imaṃ khandhādilokaṃ obhāseti, ekālokaṃ karotīti.",
  "atk-s0502a0:2658": "Desanāvasāne bahū sotāpattiphalādīni pāpuṇiṃsūti.",
  "atk-s0502a0:2659": "Sammajjanattheravatthu pañcamaṃ.",
  "atk-s0502a0:2660": "6. Aṅgulimālattheravatthu",
  "atk-s0502a0:2661": "Yassa pāpanti imaṃ dhammadesanaṃ satthā jetavane viharanto aṅgulimālattheraṃ ārabbha kathesi. Vatthu aṅgulimālasuttantavaseneva veditabbaṃ.",
  "atk-s0502a0:2662": "Thero pana satthu santike pabbajitvā arahattaṃ pāpuṇi. Atha kho āyasmā aṅgulimālo rahogato paṭisallīno vimuttisukhapaṭisaṃvedī. Tāyaṃ velāyaṃ imaṃ udānaṃ udānesi –",
  "atk-s0502a0:2663": "“Yo ca pubbe pamajjitvā, pacchā so nappamajjati;",
  "atk-s0502a0:2664": "Somaṃ lokaṃ pabhāseti, abbhā muttova candimā”ti. –",
  "atk-s0502a0:2665_0": "Ādinā nayena udānaṃ udānetvā anupādisesāya nibbānadhātuyā parinibbuto. Bhikkhū “kahaṃ",
  "atk-s0502a0:2665_1": "nu kho, āvuso, thero uppanno”ti dhammasabhāyaṃ kathaṃ samuṭṭhāpesuṃ? Satthā āgantvā",
  "atk-s0502a0:2665_2": "“kāya nuttha, bhikkhave, etarahi kathāya sannisinnā”ti pucchitvā, “bhante, aṅgulimālattherassa",
  "atk-s0502a0:2665_3": "nibbattaṭṭhānakathāyā”ti vutte “parinibbuto ca, bhikkhave, mama putto”ti. “Bhante,",
  "atk-s0502a0:2665_4": "ettake manusse māretvā parinibbuto”ti? “Āma, bhikkhave, so pubbe ekaṃ kalyāṇamittaṃ",
  "atk-s0502a0:2665_5": "alabhitvā ettakaṃ pāpamakāsi, pacchā pana kalyāṇamittapaccayaṃ labhitvā appamatto",
  "atk-s0502a0:2665_6": "ahosi. Tenassa taṃ pāpakammaṃ kusalena pihita”nti vatvā imaṃ gāthamāha –",
  "atk-s0502a0:2666": "173.",
  "atk-s0502a0:2667": "“Yassa pāpaṃ kataṃ kammaṃ, kusalena pidhīyati;",
  "atk-s0502a0:2668": "Somaṃ lokaṃ pabhāseti, abbhā muttova candimā”ti.",
  "atk-s0502a0:2669": "Tattha kusalenāti arahattamaggaṃ sandhāya vuttaṃ. Sesaṃ uttānatthamevāti.",
  "atk-s0502a0:2670": "Desanāvasāne bahū sotāpattiphalādīni pāpuṇiṃsūti.",
  "atk-s0502a0:2671": "Aṅgulimālattheravatthu chaṭṭhaṃ.",
  "atk-s0502a0:2672": "7. Pesakāradhītāvatthu",
  "atk-s0502a0:2673": "Andhabhūtoti imaṃ dhammadesanaṃ satthā aggāḷave cetiye viharanto ekaṃ pesakāradhītaraṃ ārabbha kathesi.",
  "atk-s0502a0:2674_0": "Ekadivasañhi āḷavivāsino satthari āḷaviṃ sampatte nimantetvā dānaṃ adaṃsu. Satthā",
  "atk-s0502a0:2674_1": "bhattakiccāvasāne anumodanaṃ karonto “addhuvaṃ me jīvitaṃ, dhuvaṃ me maraṇaṃ, avassaṃ",
  "atk-s0502a0:2674_2": "mayā maritabbameva, maraṇapariyosānaṃ me jīvitaṃ, jīvitameva aniyataṃ, maraṇaṃ niyatanti",
  "atk-s0502a0:2674_3": "evaṃ maraṇassatiṃ bhāvetha. Yesañhi maraṇassati abhāvitā, te pacchime kāle āsīvisaṃ",
  "atk-s0502a0:2674_4": "disvā bhītaadaṇḍapuriso viya santāsappattā bheravaravaṃ ravantā kālaṃ karonti. Yesaṃ",
  "atk-s0502a0:2674_5": "pana maraṇassati bhāvitā, te dūratova āsīvisaṃ disvā daṇḍakena gahetvā chaḍḍetvā",
  "atk-s0502a0:2674_6": "ṭhitapuriso viya pacchime kāle na santasanti, tasmā maraṇassati bhāvetabbā”ti āha.",
  "atk-s0502a0:2674_7": "Taṃ dhammadesanaṃ sutvā avasesajanā sakiccappasutāva ahesuṃ. Ekā pana soḷasavassuddesikā",
  "atk-s0502a0:2674_8": "pesakāradhītā “aho buddhānaṃ kathā nāma acchariyā, mayā pana maraṇassatiṃ bhāvetuṃ",
  "atk-s0502a0:2674_9": "vaṭṭatī”ti rattindivaṃ maraṇassatimeva bhāvesi. Satthāpi tato nikkhamitvā jetavanaṃ",
  "atk-s0502a0:2674_10": "agamāsi. Sāpi kumārikā tīṇi vassāni maraṇassatiṃ bhāvesiyeva.",
  "atk-s0502a0:2675_0": "Athekadivasaṃ satthā paccūsasamaye lokaṃ olokento taṃ kumārikaṃ attano ñāṇajālassa",
  "atk-s0502a0:2675_1": "antopaviṭṭhaṃ disvā “kiṃ nu kho bhavissatī”ti upadhārento “imāya kumārikāya mama",
  "atk-s0502a0:2675_2": "dhammadesanāya sutadivasato paṭṭhāya tīṇi vassāni maraṇassati bhāvitā, idānāhaṃ tattha",
  "atk-s0502a0:2675_3": "gantvā imaṃ kumārikaṃ cattāro pañhe pucchitvā tāya vissajjentiyā catūsu ṭhānesu sādhukāraṃ",
  "atk-s0502a0:2675_4": "datvā imaṃ gāthaṃ bhāsissāmi. Sā gāthāvasāne sotāpattiphale patiṭṭhahissati, taṃ",
  "atk-s0502a0:2675_5": "nissāya mahājanassāpi sātthikā dhammadesanā bhavissatī”ti ñatvā pañcasatabhikkhuparivāro",
  "atk-s0502a0:2675_6": "jetavanā nikkhamitvā anupubbena aggāḷavavihāraṃ agamāsi. Āḷavivāsino “satthā āgato”ti",
  "atk-s0502a0:2675_7": "sutvā taṃ vihāraṃ gantvā nimantayiṃsu. Tadā sāpi kumārikā satthu āgamanaṃ sutvā “āgato",
  "atk-s0502a0:2675_8": "kira mayhaṃ pitā, sāmi, ācariyo puṇṇacandamukho mahāgotamabuddho”ti tuṭṭhamānasā",
  "atk-s0502a0:2675_9": "“ito me tiṇṇaṃ saṃvaccharānaṃ matthake suvaṇṇavaṇṇo satthā diṭṭhapubbo, idānissa",
  "atk-s0502a0:2675_10": "suvaṇṇavaṇṇaṃ sarīraṃ daṭṭhuṃ madhurojañca varadhammaṃ sotuṃ labhissāmī”ti cintesi.",
  "atk-s0502a0:2675_11": "Pitā panassā sālaṃ gacchanto āha – “amma, parasantako me sāṭako āropito, tassa vidatthimattaṃ",
  "atk-s0502a0:2675_12": "aniṭṭhitaṃ, taṃ ajja niṭṭhāpessāmi, sīghaṃ me tasaraṃ vaṭṭetvā āhareyyāsī”ti. Sā",
  "atk-s0502a0:2675_13": "cintesi – “ahaṃ satthu dhammaṃ sotukāmā, pitā ca maṃ evaṃ āha. Kiṃ nu kho satthu",
  "atk-s0502a0:2675_14": "dhammaṃ suṇāmi, udāhu pitu tasaraṃ vaṭṭetvā harāmī”ti? Athassā etadahosi “pitā maṃ",
  "atk-s0502a0:2675_15": "tasare anāhariyamāne potheyyapi pahareyyapi, tasmā tasaraṃ vaṭṭetvā tassa datvā pacchā",
  "atk-s0502a0:2675_16": "dhammaṃ sossāmī”ti pīṭhake nisīditvā tasaraṃ vaṭṭesi.",
  "atk-s0502a0:2676_0": "Āḷavivāsinopi satthāraṃ parivisitvā pattaṃ gahetvā anumodanatthāya aṭṭhaṃsu. Satthā",
  "atk-s0502a0:2676_1": "“yamahaṃ kuladhītaraṃ nissāya tiṃsayojanamaggaṃ āgato, sā ajjāpi okāsaṃ na labhati.",
  "atk-s0502a0:2676_2": "Tāya okāse laddhe anumodanaṃ karissāmī”ti tuṇhībhūto ahosi. Evaṃ tuṇhībhūtampi satthāraṃ",
  "atk-s0502a0:2676_3": "sadevake loke koci kiñci vattuṃ na visahati. Sāpi kho kumārikā tasaraṃ vaṭṭetvā pacchiyaṃ",
  "atk-s0502a0:2676_4": "ṭhapetvā pitu santikaṃ gacchamānā parisapariyante ṭhatvā satthāraṃ olokayamānāva",
  "atk-s0502a0:2676_5": "aṭṭhāsi. Satthāpi gīvaṃ ukkhipitvā taṃ olokesi. Sā olokitākāreneva aññāsi – “satthā",
  "atk-s0502a0:2676_6": "evarūpāya parisāya majjhe nisīditvāva maṃ olokento mamāgamanaṃ paccāsīsati, attano",
  "atk-s0502a0:2676_7": "santikaṃ āgamanameva paccāsīsatī”ti. Sā tasarapacchiṃ ṭhapetvā satthu santikaṃ agamāsi.",
  "atk-s0502a0:2676_8": "Kasmā pana naṃ satthā olokesīti? Evaṃ kirassa ahosi “esā ettova gacchamānā puthujjanakālakiriyaṃ",
  "atk-s0502a0:2676_9": "katvā aniyatagatikā bhavissati, mama santikaṃ āgantvā gacchamānā sotāpattiphalaṃ",
  "atk-s0502a0:2676_10": "patvā niyatagatikā hutvā tusitavimāne nibbattissatī”ti. Tassā kira taṃ divasaṃ maraṇato",
  "atk-s0502a0:2676_11": "mutti nāma natthi. Sā olokitasaññāṇeneva satthāraṃ upasaṅkamitvā chabbaṇṇaraṃsīnaṃ",
  "atk-s0502a0:2676_12": "antaraṃ pavisitvā vanditvā ekamantaṃ aṭṭhāsi. Tathārūpāya parisāya majjhe nisīditvā",
  "atk-s0502a0:2676_13": "tuṇhībhūtaṃ satthāraṃ vanditvā ṭhitakkhaṇeyeva taṃ āha – “kumārike, kuto āgacchasī”ti?",
  "atk-s0502a0:2676_14": "“Na jānāmi, bhante”ti. “Kattha gamissasī”ti? “Na jānāmi, bhante”ti. “Na jānāsī”ti?",
  "atk-s0502a0:2676_15": "“Jānāmi, bhante”ti. “Jānāsī”ti? “Na jānāmi, bhante”ti. Iti naṃ satthā cattāro pañhe",
  "atk-s0502a0:2676_16": "pucchi. Mahājano ujjhāyi – “ambho, passatha, ayaṃ pesakāradhītā sammāsambuddhena",
  "atk-s0502a0:2676_17": "saddhiṃ icchiticchitaṃ kathesi, nanu nāma imāya ‘kuto āgacchasī’ti vutte ‘pesakāragehato’ti",
  "atk-s0502a0:2676_18": "vattabbaṃ. ‘Kahaṃ gacchasī’ti vutte ‘pesakārasāla’nti vattabbaṃ siyā”ti.",
  "atk-s0502a0:2677_0": "Satthā mahājanaṃ nissaddaṃ katvā, “kumārike, tvaṃ kuto āgacchasī”ti vutte “kasmā",
  "atk-s0502a0:2677_1": "na jānāmīti vadesī”ti pucchi. Bhante, tumhe mama pesakāragehato āgatabhāvaṃ jānātha,",
  "atk-s0502a0:2677_2": "“kuto āgatāsī”ti pucchantā pana “kuto āgantvā idha nibbattāsī”ti pucchatha. Ahaṃ",
  "atk-s0502a0:2677_3": "pana na jānāmi “kuto ca āgantvā idha nibbattāmhī”ti. Athassā satthā “sādhu sādhu,",
  "atk-s0502a0:2677_4": "kumārike, mayā pucchitapañhova tayā vissajjito”ti paṭhamaṃ sādhukāraṃ datvā uttarimpi",
  "atk-s0502a0:2677_5": "pucchi – “kattha gamissasīti puna puṭṭhā kasmā ‘na jānāmī’ti vadesī”ti? Bhante, tumhe",
  "atk-s0502a0:2677_6": "maṃ tasarapacchiṃ gahetvā pesakārasālaṃ gacchantiṃ jānātha, “ito gantvā kattha nibbattissasī”ti",
  "atk-s0502a0:2677_7": "pucchatha. Ahañca ito cutā na jānāmi “kattha gantvā nibbattissāmī”ti. Athassā satthā",
  "atk-s0502a0:2677_8": "“mayā pucchitapañhoyeva tayā vissajjito”ti dutiyaṃ sādhukāraṃ datvā uttarimpi pucchi",
  "atk-s0502a0:2677_9": "– “atha kasmā ‘na jānāsī’ti puṭṭhā ‘jānāmī’ti vadesī”ti? “Maraṇabhāvaṃ jānāmi, bhante,",
  "atk-s0502a0:2677_10": "tasmā evaṃ vademī”ti. Athassā satthā “mayā pucchitapañhoyeva tayā vissajjito”ti tatiyaṃ",
  "atk-s0502a0:2677_11": "sādhukāraṃ datvā uttarimpi pucchi – “atha kasmā ‘jānāsī’ti puṭṭhā ‘na jānāmī’ti vadesī”ti.",
  "atk-s0502a0:2677_12": "Mama maraṇabhāvameva ahaṃ jānāmi, bhante, “rattindivapubbaṇhādīsu pana asukakāle",
  "atk-s0502a0:2677_13": "nāma marissāmī”ti na jānāmi, tasmā evaṃ vademīti. Athassā satthā “mayā pucchitapañhoyeva",
  "atk-s0502a0:2677_14": "tayā vissajjito”ti catutthaṃ sādhukāraṃ datvā parisaṃ āmantetvā “ettakaṃ nāma tumhe",
  "atk-s0502a0:2677_15": "imāya kathitaṃ na jānātha, kevalaṃ ujjhāyatheva. Yesañhi paññācakkhu natthi, te andhā",
  "atk-s0502a0:2677_16": "eva. Yesaṃ paññācakkhu atthi, te eva cakkhumanto”ti vatvā imaṃ gāthamāha –",
  "atk-s0502a0:2678": "174.",
  "atk-s0502a0:2679": "“Andhabhūto ayaṃ loko, tanukettha vipassati;",
  "atk-s0502a0:2680": "Sakuṇo jālamuttova, appo saggāya gacchatī”ti.",
  "atk-s0502a0:2681_0": "Tattha andhabhūto ayaṃ lokoti ayaṃ lokiyamahājano paññācakkhuno abhāvena andhabhūto.",
  "atk-s0502a0:2681_1": "Tanuketthāti tanuko ettha, na bahu jano aniccādivasena vipassati. Jālamuttovāti yathā",
  "atk-s0502a0:2681_2": "chekena sākuṇikena jālena ottharitvā gayhamānesu vaṭṭakesu kocideva jālato muccati.",
  "atk-s0502a0:2681_3": "Sesā antojālameva pavisanti. Tathā maraṇajālena otthaṭesu sattesu bahū apāyagāmino",
  "atk-s0502a0:2681_4": "honti, appo kocideva satto saggāya gacchati, sugatiṃ vā nibbānaṃ vā pāpuṇātīti attho.",
  "atk-s0502a0:2682": "Desanāvasāne kumārikā sotāpattiphale patiṭṭhahi, mahājanassāpi sātthikā dhammadesanā ahosīti.",
  "atk-s0502a0:2683_0": "Sāpi tasarapacchiṃ gahetvā pitu santikaṃ agamāsi, sopi nisinnakova niddāyi. Tassā",
  "atk-s0502a0:2683_1": "asallakkhetvāva tasarapacchiṃ upanāmentiyā tasarapacchi vemakoṭiyaṃ paṭihaññitvā",
  "atk-s0502a0:2683_2": "saddaṃ kurumānā pati. So pabujjhitvā gahitanimitteneva vemakoṭiṃ ākaḍḍhi. Vemakoṭi",
  "atk-s0502a0:2683_3": "gantvā taṃ kumārikaṃ ure pahari, sā tattheva kālaṃ katvā tusitabhavane nibbatti.",
  "atk-s0502a0:2683_4": "Athassā pitā taṃ olokento sakalasarīrena lohitamakkhitena patitvā mataṃ addasa. Athassa",
  "atk-s0502a0:2683_5": "mahāsoko uppajji. So “na mama sokaṃ añño nibbāpetuṃ sakkhissatī”ti rodanto satthu",
  "atk-s0502a0:2683_6": "santikaṃ gantvā tamatthaṃ ārocetvā, “bhante, sokaṃ me nibbāpethā”ti āha. Satthā taṃ",
  "atk-s0502a0:2683_7": "samassāsetvā “mā soci, upāsaka. Anamataggasmiñhi saṃsāre tava evameva dhītu maraṇakāle",
  "atk-s0502a0:2683_8": "paggharitaassu catunnaṃ mahāsamuddānaṃ udakato atirekatara”nti vatvā anamataggakathaṃ",
  "atk-s0502a0:2683_9": "kathesi. So tanubhūtasoko satthāraṃ pabbajjaṃ yācitvā laddhūpasampado na cirasseva arahattaṃ pāpuṇīti.",
  "atk-s0502a0:2684": "Pesakāradhītāvatthu sattamaṃ.",
  "atk-s0502a0:2685": "8. Tiṃsabhikkhuvatthu",
  "atk-s0502a0:2686": "Haṃsādiccapatheti imaṃ dhammadesanaṃ satthā jetavane viharanto tiṃsa bhikkhū ārabbha kathesi.",
  "atk-s0502a0:2687_0": "Ekasmiñhi divase tiṃsamattā disāvāsikā bhikkhū satthāraṃ upasaṅkamiṃsu. Ānandatthero",
  "atk-s0502a0:2687_1": "satthu vattakaraṇavelāya āgantvā te bhikkhū disvā “satthārā imehi saddhiṃ paṭisanthāre",
  "atk-s0502a0:2687_2": "kate vattaṃ karissāmī”ti dvārakoṭṭhake aṭṭhāsi. Satthāpi tehi saddhiṃ paṭisanthāraṃ",
  "atk-s0502a0:2687_3": "katvā tesaṃ sāraṇīyadhammaṃ kathesi. Taṃ sutvā te sabbepi arahattaṃ patvā uppatitvā",
  "atk-s0502a0:2687_4": "ākāsena agamiṃsu. Ānandatthero tesu cirāyantesu satthāraṃ upasaṅkamitvā, “bhante,",
  "atk-s0502a0:2687_5": "idāneva tiṃsamattā bhikkhū āgatā, te kuhi”nti pucchi. “Gatā, ānandā”ti. “Katarena",
  "atk-s0502a0:2687_6": "maggena, bhante”ti? “Ākāsenānandā”ti. “Kiṃ pana te, bhante, khīṇāsavā”ti? “Āmānanda,",
  "atk-s0502a0:2687_7": "mama santike dhammaṃ sutvā arahattaṃ pattā”ti. Tasmiṃ pana khaṇe ākāsena haṃsā āgamiṃsu.",
  "atk-s0502a0:2687_8": "Satthā “yassa kho panānanda, cattāro iddhipādā subhāvitā, so haṃsā viya ākāsena gacchatī”ti",
  "atk-s0502a0:2687_9": "vatvā imaṃ gāthamāha –",
  "atk-s0502a0:2688": "175.",
  "atk-s0502a0:2689": "“Haṃsādiccapathe yanti, ākāse yanti iddhiyā;",
  "atk-s0502a0:2690": "Nīyanti dhīrā lokamhā, jetvā māraṃ savāhini”nti.",
  "atk-s0502a0:2691_0": "Tassattho – ime haṃsā ādiccapathe ākāse gacchanti. Yesaṃ iddhipādā subhāvitā, tepi",
  "atk-s0502a0:2691_1": "ākāse yanti iddhiyā. Dhīrā paṇḍitā savāhiniṃ māraṃ jetvā imamhā vaṭṭalokā nīyanti,",
  "atk-s0502a0:2691_2": "nibbānaṃ pāpuṇantīti attho.",
  "atk-s0502a0:2692": "Desanāvasāne bahū sotāpattiphalādīni pāpuṇiṃsūti.",
  "atk-s0502a0:2693": "Tiṃsabhikkhuvatthu aṭṭhamaṃ.",
  "atk-s0502a0:2694": "9. Ciñcamāṇavikāvatthu",
  "atk-s0502a0:2695": "Ekaṃ dhammanti dhammadesanaṃ satthā jetavane viharanto ciñcamāṇavikaṃ ārabbha kathesi.",
  "atk-s0502a0:2696_0": "Paṭhamabodhiyañhi dasabalassa puthubhūtesu sāvakesu appamāṇesu devamanussesu ariyabhūmiṃ",
  "atk-s0502a0:2696_1": "okkantesu patthaṭe guṇasamudaye mahālābhasakkāro udapādi. Titthiyā sūriyuggamane",
  "atk-s0502a0:2696_2": "khajjopanakasadisā ahesuṃ hatalābhasakkārā. Te antaravīthiyaṃ ṭhatvā “kiṃ samaṇo",
  "atk-s0502a0:2696_3": "gotamova buddho, mayampi buddhā, kiṃ tasseva dinnaṃ mahapphalaṃ, amhākampi dinnaṃ",
  "atk-s0502a0:2696_4": "mahapphalameva, amhākampi detha sakkarothā”ti evaṃ manusse viññāpentāpi lābhasakkāraṃ",
  "atk-s0502a0:2696_5": "alabhitvā raho sannipatitvā “kena nu kho upāyena samaṇassa gotamassa manussānaṃ antare",
  "atk-s0502a0:2696_6": "avaṇṇaṃ uppādetvā lābhasakkāraṃ nāseyyāmā”ti cintayiṃsu.",
  "atk-s0502a0:2697_0": "Tadā sāvatthiyaṃ ciñcamāṇavikā nāmekā paribbājikā uttamarūpadharā sobhaggappattā",
  "atk-s0502a0:2697_1": "devaccharā viya. Assā sarīrato rasmiyo niccharanti. Atheko kharamantī evamāha – “ciñcamāṇavikaṃ",
  "atk-s0502a0:2697_2": "paṭicca samaṇassa gotamassa avaṇṇaṃ uppādetvā lābhasakkāraṃ nāsessāmā”ti. Te “attheko",
  "atk-s0502a0:2697_3": "upāyo”ti sampaṭicchiṃsu. Atha sā titthiyārāmaṃ gantvā vanditvā aṭṭhāsi, titthiyā",
  "atk-s0502a0:2697_4": "tāya saddhiṃ na kathesuṃ. Sā “ko nu kho me doso”ti yāvatatiyaṃ “vandāmi, ayyā”ti",
  "atk-s0502a0:2697_5": "vatvā, “ayyā, ko nu kho me doso, kiṃ mayā saddhiṃ na kathethā”ti āha. “Bhagini, samaṇaṃ",
  "atk-s0502a0:2697_6": "gotamaṃ amhe viheṭhayantaṃ hatalābhasakkāre katvā vicarantaṃ na jānāsī”ti? “Na jānāmi,",
  "atk-s0502a0:2697_7": "ayyā, kiṃ panettha mayā kattabba”nti. “Sace tvaṃ, bhagini, amhākaṃ sukhamicchasi,",
  "atk-s0502a0:2697_8": "attānaṃ paṭicca samaṇassa gotamassa avaṇṇaṃ uppādetvā lābhasakkāraṃ nāsehī”ti.",
  "atk-s0502a0:2698_0": "Sā “sādhu, ayyā, mayhaṃveso bhāro, mā cintayitthā”ti vatvā pakkamitvā itthimāyāsu",
  "atk-s0502a0:2698_1": "kusalatāya tato paṭṭhāya sāvatthivāsīnaṃ dhammakathaṃ sutvā jetavanā nikkhamanasamaye",
  "atk-s0502a0:2698_2": "indagopakavaṇṇaṃ paṭaṃ pārupitvā gandhamālādihatthā jetavanābhimukhī gacchati. “Imāya",
  "atk-s0502a0:2698_3": "velāya kuhiṃ gacchasī”ti vutte, “kiṃ tumhākaṃ mama gamanaṭṭhānenā”ti vatvā jetavanasamīpe",
  "atk-s0502a0:2698_4": "titthiyārāme vasitvā pātova “aggavandanaṃ vandissāmā”ti nagarā nikkhamante upāsakajane",
  "atk-s0502a0:2698_5": "jetavanassa antovuṭṭhā viya hutvā nagaraṃ pavisati. “Kuhiṃ vuṭṭhāsī”ti vutte, “kiṃ",
  "atk-s0502a0:2698_6": "tumhākaṃ mama vuṭṭhaṭṭhānenā”ti vatvā māsaddhamāsaccayena pucchiyamānā jetavane samaṇena",
  "atk-s0502a0:2698_7": "gotamena saddhiṃ ekagandhakuṭiyā vuṭṭhāmhīti. Puthujjanānaṃ “saccaṃ nu kho etaṃ,",
  "atk-s0502a0:2698_8": "no”ti kaṅkhaṃ uppādetvā temāsacatumāsaccayena pilotikāhi udaraṃ veṭhetvā gabbhinivaṇṇaṃ",
  "atk-s0502a0:2698_9": "dassetvā upari rattapaṭaṃ pārupitvā “samaṇaṃ gotamaṃ paṭicca gabbho uppanno”ti andhabāle",
  "atk-s0502a0:2698_10": "saddahāpetvā aṭṭhanavamāsaccayena udare dārumaṇḍalikaṃ bandhitvā upari paṭaṃ pārupitvā",
  "atk-s0502a0:2698_11": "hatthapādapiṭṭhiyo gohanukena koṭṭāpetvā ussade dassetvā kilantindriyā hutvā sāyanhasamaye",
  "atk-s0502a0:2698_12": "tathāgate alaṅkatadhammāsane nisīditvā dhammaṃ desente dhammasabhaṃ gantvā tathāgatassa",
  "atk-s0502a0:2698_13": "purato ṭhatvā, “mahāsamaṇa, mahājanassa tāva dhammaṃ desesi, madhuro te saddo, samphusitaṃ",
  "atk-s0502a0:2698_14": "dantāvaraṇaṃ. Ahaṃ pana taṃ paṭicca gabbhaṃ labhitvā paripuṇṇagabbhā jātā, neva me",
  "atk-s0502a0:2698_15": "sūtigharaṃ jānāsi, sappitelādīni sayaṃ akaronto upaṭṭhākānampi aññataraṃ kosalarājānaṃ",
  "atk-s0502a0:2698_16": "vā anāthapiṇḍikaṃ vā visākhaṃ upāsikaṃ vā ‘imissā ciñcamāṇavikāya kattabbayuttakaṃ",
  "atk-s0502a0:2698_17": "karohī’ti na vadesi, abhiramituṃyeva jānāsi, gabbhaparihāraṃ na jānāsī”ti gūthapiṇḍaṃ",
  "atk-s0502a0:2698_18": "gahetvā candamaṇḍalaṃ dūsetuṃ vāyamantī viya parisamajjhe tathāgataṃ akkosi. Tathāgato",
  "atk-s0502a0:2698_19": "dhammakathaṃ ṭhapetvā sīho viya abhinadanto, “bhagini, tayā kathitassa tathabhāvaṃ",
  "atk-s0502a0:2698_20": "vā vitathabhāvaṃ vā ahameva ca tvañca jānāmā”ti āha. “Āma, mahāsamaṇa, tayā ca mayā",
  "atk-s0502a0:2698_21": "ca ñātabhāvenetaṃ jāta”nti.",
  "atk-s0502a0:2699_0": "Tasmiṃ khaṇe sakkassa āsanaṃ uṇhākāraṃ dassesi. So āvajjamāno “ciñcamāṇavikā tathāgataṃ",
  "atk-s0502a0:2699_1": "abhūtena akkosatī”ti ñatvā “idaṃ vatthuṃ sodhessāmī”ti catūhi devaputtehi saddhiṃ",
  "atk-s0502a0:2699_2": "āgami. Devaputtā mūsikapotakā hutvā dārumaṇḍalikassa bandhanarajjuke ekappahāreneva",
  "atk-s0502a0:2699_3": "chindiṃsu, pārutapaṭaṃ vāto ukkhipi, dārumaṇḍalikaṃ patamānaṃ tassā pādapiṭṭhiyaṃ",
  "atk-s0502a0:2699_4": "pati, ubho aggapādā chijjiṃsu. Manussā “dhī kāḷakaṇṇi, sammāsambuddhaṃ akkosī”ti",
  "atk-s0502a0:2699_5": "sīse kheḷaṃ pātetvā leḍḍudaṇḍādihattā jetavanā nīhariṃsu. Athassā tathāgatassa cakkhupathaṃ",
  "atk-s0502a0:2699_6": "atikkantakāle mahāpathavī bhijjitvā vivaramadāsi, avīcito aggijālā uṭṭhahi. Sā kuladattiyaṃ",
  "atk-s0502a0:2699_7": "kambalaṃ pārupamānā viya gantvā avīcimhi nibbatti. Aññatitthiyānaṃ lābhasakkāro parihāyi,",
  "atk-s0502a0:2699_8": "dasabalassa bhiyyosomattāya vaḍḍhi. Punadivase dhammasabhāyaṃ kathaṃ samuṭṭhāpesuṃ,",
  "atk-s0502a0:2699_9": "“āvuso, ciñcamāṇavikā evaṃ uḷāraguṇaṃ aggadakkhiṇeyyaṃ sammāsambuddhaṃ abhūtena akkositvā",
  "atk-s0502a0:2699_10": "mahāvināsaṃ pattā”ti. Satthā āgantvā “kāya nuttha, bhikkhave, etarahi kathāya sannisinnā”ti",
  "atk-s0502a0:2699_11": "pucchitvā “imāya nāmā”ti vutte “na, bhikkhave, idāneva, pubbepi esā maṃ abhūtena",
  "atk-s0502a0:2699_12": "akkositvā vināsaṃ pattāyevā”ti vatvā –",
  "atk-s0502a0:2700": "“Nādaṭṭhā parato dosaṃ, aṇuṃ thūlāni sabbaso;",
  "atk-s0502a0:2701": "Issaro paṇaye daṇḍaṃ, sāmaṃ appaṭivekkhiyā”ti. –",
  "atk-s0502a0:2702": "Imaṃ dvādasanipāte mahāpadumajātakaṃ vitthāretvā kathesi –",
  "atk-s0502a0:2703_0": "Tadā kiresā mahāpadumakumārassa bodhisattassa mātu sapattī rañño aggamahesī hutvā",
  "atk-s0502a0:2703_1": "mahāsattaṃ asaddhammena nimantetvā tassa manaṃ alabhitvā attanāva attani vippakāraṃ",
  "atk-s0502a0:2703_2": "katvā gilānālayaṃ dassetvā “tava putto maṃ anicchantiṃ imaṃ vippakāraṃ pāpesī”ti",
  "atk-s0502a0:2703_3": "rañño ārocesi. Rājā kuddho mahāsattaṃ corapapāte khipi. Atha naṃ pabbatakucchiyaṃ",
  "atk-s0502a0:2703_4": "adhivatthā devatā paṭiggahetvā nāgarājassa phaṇagabbhe patiṭṭhapesi. Nāgarājā taṃ",
  "atk-s0502a0:2703_5": "nāgabhavanaṃ netvā upaḍḍharajjena sammānesi. So tattha saṃvaccharaṃ vasitvā pabbajitukāmo",
  "atk-s0502a0:2703_6": "himavantappadesaṃ patvā pabbajitvā jhānābhiññāyo nibbattesi. Atha naṃ eko vanacarako",
  "atk-s0502a0:2703_7": "disvā rañño ārocesi. Rājā tassa santikaṃ gantvā katapaṭisanthāro sabbaṃ taṃ pavattiṃ",
  "atk-s0502a0:2703_8": "ñatvā mahāsattaṃ rajjena nimantetvā tena “mayhaṃ rajjena kiccaṃ natthi, tvaṃ pana",
  "atk-s0502a0:2703_9": "dasa rājadhamme akopetvā agatigamanaṃ pahāya dhammena rajjaṃ kārehī”ti ovadito uṭṭhāyāsanā",
  "atk-s0502a0:2703_10": "roditvā nagaraṃ gacchanto antarāmagge amacce pucchi – “ahaṃ kaṃ nissāya evaṃ ācārasampannena",
  "atk-s0502a0:2703_11": "puttena viyogaṃ patto”ti? “Aggamahesiṃ nissāya, devā”ti. Rājā taṃ uddhaṃpādaṃ gahetvā",
  "atk-s0502a0:2703_12": "corapapāte khipāpetvā nagaraṃ pavisitvā dhammena rajjaṃ kāresi. Tadā mahāpadumakumāro",
  "atk-s0502a0:2703_13": "satthā ahosi, mātu sapattī ciñcamāṇavikāti.",
  "atk-s0502a0:2704": "Satthā imamatthaṃ pakāsetvā, “bhikkhave, ekaṃ dhammañhi saccavacanaṃ pahāya musāvāde patiṭṭhitānaṃ vissaṭṭhaparalokānaṃ akattabbapāpakammaṃ nāma natthī”ti vatvā imaṃ gāthamāha –",
  "atk-s0502a0:2705": "176.",
  "atk-s0502a0:2706": "“Ekaṃ dhammaṃ atītassa, musāvādissa jantuno;",
  "atk-s0502a0:2707": "Vitiṇṇaparalokassa, natthi pāpaṃ akāriya”nti.",
  "atk-s0502a0:2708_0": "Tattha ekaṃ dhammanti saccaṃ. Musāvādissāti yassa dasasu vacanesu ekampi saccaṃ natthi,",
  "atk-s0502a0:2708_1": "evarūpassa musāvādino. Vitiṇṇaparalokassāti vissaṭṭhaparalokassa. Evarūpo hi manussasampattiṃ",
  "atk-s0502a0:2708_2": "devasampattiṃ avasāne nibbānasampattinti imā tissopi sampattiyo na passati. Natthi",
  "atk-s0502a0:2708_3": "pāpanti tassa evarūpassa idaṃ nāma pāpaṃ akattabbanti natthi.",
  "atk-s0502a0:2709": "Desanāvasāne bahū sotāpattiphalādīni pāpuṇiṃsūti.",
  "atk-s0502a0:2710": "Ciñcamāṇavikāvatthu navamaṃ.",
  "atk-s0502a0:2711": "10. Asadisadānavatthu",
  "atk-s0502a0:2712": "Na ve kadariyāti imaṃ dhammadesanaṃ satthā jetavane viharanto asadisadānaṃ ārabbha kathesi.",
  "atk-s0502a0:2713_0": "Ekasmiñhi samaye satthā cārikaṃ caritvā pañcasatabhikkhuparivāro jetavanaṃ pāvisi.",
  "atk-s0502a0:2713_1": "Rājā vihāraṃ gantvā satthāraṃ nimantetvā punadivase āgantukadānaṃ sajjetvā “dānaṃ",
  "atk-s0502a0:2713_2": "me passantū”ti nāgare pakkosi. Nāgarā āgantvā rañño dānaṃ disvā punadivase satthāraṃ",
  "atk-s0502a0:2713_3": "nimantetvā dānaṃ sajjetvā “amhākampi dānaṃ, devo, passatū”ti rañño pahiṇiṃsu. Rājā",
  "atk-s0502a0:2713_4": "tesaṃ dānaṃ disvā “imehi mama dānato uttaritaraṃ kataṃ, puna dānaṃ karissāmī”ti punadivasepi",
  "atk-s0502a0:2713_5": "dānaṃ sajjesi. Nāgarāpi taṃ disvā punadivase sajjayiṃsu. Evaṃ neva rājā nāgare parājetuṃ",
  "atk-s0502a0:2713_6": "sakkoti, na nāgarā rājānaṃ. Atha chaṭṭhe vāre nāgarā sataguṇaṃ sahassaguṇaṃ vaḍḍhetvā",
  "atk-s0502a0:2713_7": "yathā na sakkā hoti “idaṃ nāma imesaṃ dāne natthī”ti vattuṃ, evaṃ dānaṃ sajjayiṃsu.",
  "atk-s0502a0:2713_8": "Rājā taṃ disvā “sacāhaṃ imesaṃ dānato uttaritaraṃ kātuṃ na sakkhissāmi, kiṃ me jīvitenā”ti",
  "atk-s0502a0:2713_9": "upāyaṃ cintento nipajji. Atha naṃ mallikā devī upasaṅkamitvā, “kasmā, mahārāja, evaṃ",
  "atk-s0502a0:2713_10": "nipannosi, kena te indriyāni kilantāni viyā”ti pucchi. Rājā āha – “na dāni tvaṃ,",
  "atk-s0502a0:2713_11": "devi, jānāsī”ti. “Na jānāmi, devā”ti. So tassā tamatthaṃ ārocesi.",
  "atk-s0502a0:2714_0": "Atha naṃ mallikā āha – “deva, mā cintayi, kahaṃ tayā pathavissaro rājā nāgarehi parājiyamāno",
  "atk-s0502a0:2714_1": "diṭṭhapubbo vā sutapubbo vā, ahaṃ te dānaṃ saṃvidahissāmī”ti. Itissa asadisadānaṃ",
  "atk-s0502a0:2714_2": "saṃvidahitukāmatāya evaṃ vatvā, mahārāja, sālakalyāṇipadarehi pañcannaṃ bhikkhusatānaṃ",
  "atk-s0502a0:2714_3": "anto āvaṭṭe nisīdanamaṇḍapaṃ kārehi, sesā bahiāvaṭṭe nisīdissanti. Pañca setacchattasatāni",
  "atk-s0502a0:2714_4": "kārehi, tāni gahetvā pañcasatā hatthī pañcannaṃ bhikkhusatānaṃ matthake dhārayamānā",
  "atk-s0502a0:2714_5": "ṭhassanti. Aṭṭha vā dasa vā rattasuvaṇṇanāvāyo kārehi, tā maṇḍapamajjhe bhavissanti.",
  "atk-s0502a0:2714_6": "Dvinnaṃ dvinnaṃ bhikkhūnaṃ antare ekekā khattiyadhītā nisīditvā gandhe pisissati,",
  "atk-s0502a0:2714_7": "ekekā khattiyadhītā bījanaṃ ādāya dve dve bhikkhū bījamānā ṭhassati, sesā khattiyadhītaro",
  "atk-s0502a0:2714_8": "pise pise gandhe haritvā suvaṇṇanāvāsu pakkhipissanti, tāsu ekaccā khattiyadhītaro",
  "atk-s0502a0:2714_9": "nīluppalakalāpe gahetvā suvaṇṇanāvāsu pakkhittagandhe āloḷetvā vāsaṃ gāhāpessanti.",
  "atk-s0502a0:2714_10": "Nāgarānañhineva khattiyadhītaro atthi, na setacchattāni, na hatthino ca. Imehi kāraṇehi",
  "atk-s0502a0:2714_11": "nāgarā parājissanti, evaṃ karohi, mahārājāti. Rājā “sādhu, devi, kalyāṇaṃ te kathita”nti",
  "atk-s0502a0:2714_12": "tāya kathitaniyāmena sabbaṃ kāresi. Ekassa pana bhikkhuno eko hatthi nappahosi. Atha",
  "atk-s0502a0:2714_13": "rājā mallikaṃ āha – “bhadde, ekassa bhikkhuno eko hatthi nappahoti, kiṃ karissāmā”ti.",
  "atk-s0502a0:2714_14": "“Kiṃ, deva, pañca hatthisatāni natthī”ti? “Atthi, devi, avasesā duṭṭhahatthino, te",
  "atk-s0502a0:2714_15": "bhikkhū disvāva verambhavātā viya caṇḍā hontī”ti. “Deva, ahaṃ ekassa duṭṭhahatthipotakassa",
  "atk-s0502a0:2714_16": "chattaṃ gahetvā tiṭṭhanaṭṭhānaṃ jānāmī”ti. “Kattha naṃ ṭhapessāmā”ti? “Ayyassa aṅgulimālassa",
  "atk-s0502a0:2714_17": "santike”ti. Rājā tathā kāresi. Hatthipotako vāladhiṃ antarasatthimhi pakkhipitvā",
  "atk-s0502a0:2714_18": "ubho kaṇṇe pātetvā akkhīni nimiletvā aṭṭhāsi. Mahājano “evarūpassa nāma caṇḍahatthino",
  "atk-s0502a0:2714_19": "ayamākāro”ti hatthimeva olokesi.",
  "atk-s0502a0:2715_0": "Rājā buddhappamukhaṃ bhikkhusaṅghaṃ parivisitvā satthāraṃ vanditvā, “bhante, yaṃ",
  "atk-s0502a0:2715_1": "imasmiṃ dānagge kappiyabhaṇḍaṃ vā akappiyabhaṇḍaṃ vā, sabbaṃ taṃ tumhākameva dammī”ti",
  "atk-s0502a0:2715_2": "āha. Tasmiṃ pana dāne ekadivaseneva pariccattaṃ cuddasakoṭidhanaṃ hoti. Satthu pana",
  "atk-s0502a0:2715_3": "setacchattaṃ nisīdanapallaṅko ādhārako pādapīṭhikāti cattāri anagghāneva. Puna evarūpaṃ",
  "atk-s0502a0:2715_4": "katvā buddhānaṃ dānaṃ nāma dātuṃ samattho nāhosi, teneva taṃ “asadisadāna”nti paññāyi.",
  "atk-s0502a0:2715_5": "Taṃ kira sabbabuddhānaṃ ekavāraṃ hotiyeva, sabbesaṃ pana itthīyeva saṃvidahati. Rañño",
  "atk-s0502a0:2715_6": "pana kāḷo ca juṇho cāti dve amaccā ahesuṃ. Tesu kāḷo cintesi – “aho rājakulassa parihāni,",
  "atk-s0502a0:2715_7": "ekadivaseneva cuddasakoṭidhanaṃ khayaṃ gacchati, ime imaṃ dānaṃ bhuñjitvā gantvā",
  "atk-s0502a0:2715_8": "nipannā niddāyissanti, aho naṭṭhaṃ rājakula”nti. Juṇho cintesi – “aho rañño dānaṃ",
  "atk-s0502a0:2715_9": "sudinnaṃ. Na hi sakkā rājabhāve aṭṭhitena evarūpaṃ dānaṃ dātuṃ, sabbasattānaṃ pattiṃ",
  "atk-s0502a0:2715_10": "adento nāma natthi, ahaṃ panidaṃ dānaṃ anumodāmī”ti.",
  "atk-s0502a0:2716_0": "Satthu bhattakiccāvasāne rājā anumodanatthāya pattaṃ gaṇhi. Satthā cintesi – “raññā",
  "atk-s0502a0:2716_1": "mahoghaṃ pavattentena viya mahādānaṃ dinnaṃ, asakkhi nu kho mahājano cittaṃ pasādetuṃ,",
  "atk-s0502a0:2716_2": "udāhu no”ti. So tesaṃ amaccānaṃ cittācāraṃ ñatvā “sace rañño dānānucchavikaṃ anumodanaṃ",
  "atk-s0502a0:2716_3": "karissāmi, kāḷassa muddhā sattadhā phalissati, juṇho sotāpattiphale patiṭṭhahissatī”ti",
  "atk-s0502a0:2716_4": "ñatvā kāḷe anukampaṃ paṭicca evarūpaṃ dānaṃ datvā ṭhitassa rañño catuppadikaṃ gāthameva",
  "atk-s0502a0:2716_5": "vatvā uṭṭhāyāsanā vihāraṃ gato. Bhikkhū aṅgulimālaṃ pucchiṃsu – “na kiṃ nu kho, āvuso,",
  "atk-s0502a0:2716_6": "duṭṭhahatthiṃ chattaṃ dhāretvā ṭhitaṃ disvā bhāyī”ti? “Na bhāyiṃ, āvuso”ti. Te satthāraṃ",
  "atk-s0502a0:2716_7": "upasaṅkamitvā āhaṃsu – “aṅgulimālo, bhante, aññaṃ byākarosī”ti. Satthā “na, bhikkhave,",
  "atk-s0502a0:2716_8": "aṅgulimālo bhāyati. Khīṇāsavausabhānañhi antare jeṭṭhakausabhā mama puttasadisā bhikkhū",
  "atk-s0502a0:2716_9": "na bhāyantī”ti vatvā brāhmaṇavagge imaṃ gāthamāha –",
  "atk-s0502a0:2717": "“Usabhaṃ pavaraṃ vīraṃ, mahesiṃ vijitāvinaṃ;",
  "atk-s0502a0:2718": "Anejaṃ nhātakaṃ buddhaṃ, tamahaṃ brūmi brāhmaṇa”nti. ;",
  "atk-s0502a0:2719_0": "Rājāpi domanassappatto “evarūpāya nāma parisāya dānaṃ datvā ṭhitassa mayhaṃ anucchavikaṃ",
  "atk-s0502a0:2719_1": "anumodanaṃ akatvā gāthameva vatvā satthā uṭṭhāyāsanā gato. Mayā satthu anucchavikaṃ",
  "atk-s0502a0:2719_2": "dānaṃ akatvā ananucchavikaṃ kataṃ bhavissati, kappiyabhaṇḍaṃ adatvā akappiyabhaṇḍaṃ",
  "atk-s0502a0:2719_3": "vā dinnaṃ bhavissati, satthārā me kupitena bhavitabbaṃ. Evañhi asadisadānaṃ nāma,",
  "atk-s0502a0:2719_4": "dānānurūpaṃ anumodanaṃ kātuṃ vaṭṭatī”ti vihāraṃ gantvā satthāraṃ vanditvā etadavoca",
  "atk-s0502a0:2719_5": "– “kiṃ nu kho me, bhante, dātabbayuttakaṃ dānaṃ na dinnaṃ, udāhu dānānurūpaṃ kappiyabhaṇḍaṃ",
  "atk-s0502a0:2719_6": "adatvā akappiyabhaṇḍameva dinna”nti. “Kimetaṃ, mahārājā”ti? “Na me tumhehi dānānucchavikā",
  "atk-s0502a0:2719_7": "anumodanā katā”ti? “Mahārāja, anucchavikameva te dānaṃ dinnaṃ. Etañhi asadisadānaṃ",
  "atk-s0502a0:2719_8": "nāma, ekassa buddhassa ekavārameva sakkā dātuṃ, puna evarūpaṃ nāma dānaṃ duddada”nti.",
  "atk-s0502a0:2719_9": "“Atha kasmā, bhante, me dānānurūpaṃ anumodanaṃ na karitthā”ti? “Parisāya asuddhattā,",
  "atk-s0502a0:2719_10": "mahārājā”ti. “Ko nu kho, bhante, parisāya doso”ti? Athassa satthā dvinnampi amaccānaṃ",
  "atk-s0502a0:2719_11": "cittācāraṃ ārocetvā kāḷe anukampaṃ paṭicca anumodanāya akatabhāvaṃ ācikkhi. Rājā",
  "atk-s0502a0:2719_12": "“saccaṃ kira te, kāḷa, evaṃ cintita”nti pucchitvā “sacca”nti vutte “tava santakaṃ",
  "atk-s0502a0:2719_13": "aggahetvā mama puttadārehi saddhiṃ mayi attano santakaṃ dente tuyhaṃ kā pīḷā. Gaccha,",
  "atk-s0502a0:2719_14": "bho, yaṃ te mayā dinnaṃ, taṃ dinnameva hotu, raṭṭhato pana me nikkhamā”ti taṃ raṭṭhā",
  "atk-s0502a0:2719_15": "nīharitvā juṇhaṃ pakkosāpetvā “saccaṃ kira te evaṃ cintita”nti pucchitvā “sacca”nti",
  "atk-s0502a0:2719_16": "vutte, “sādhu, mātula, pasannosmi, tvaṃ mama parijanaṃ gahetvā mayā dinnaniyāmeneva",
  "atk-s0502a0:2719_17": "satta divasāni dānaṃ dehī”ti sattāhaṃ rajjaṃ niyyādetvā satthāraṃ āha – “passatha,",
  "atk-s0502a0:2719_18": "bhante, bālassa karaṇaṃ, mayā evaṃ dinnadāne pahāramadāsī”ti. Satthā “āma, mahārāja,",
  "atk-s0502a0:2719_19": "bālā nāma parassa dānaṃ anabhinanditvā duggatiparāyaṇā honti, dhīrā pana paresampi",
  "atk-s0502a0:2719_20": "dānaṃ anumoditvā saggaparāyaṇā eva hontī”ti vatvā imaṃ gāthamāha –",
  "atk-s0502a0:2720": "177.",
  "atk-s0502a0:2721": "“Na ve kadariyā devalokaṃ vajanti, bālā have nappasaṃsanti dānaṃ;",
  "atk-s0502a0:2722": "Dhīro ca dānaṃ anumodamāno, teneva so hoti sukhī paratthā”ti.",
  "atk-s0502a0:2723_0": "Tattha kadariyāti thaddhamaccharino. Bālāti idhalokaparalokaṃ ajānanakā. Dhīroti",
  "atk-s0502a0:2723_1": "paṇḍito. Sukhī paratthāti teneva so dānānumodanapuññena paraloke dibbasampattiṃ anubhavamāno sukhī hotīti.",
  "atk-s0502a0:2724": "Desanāvasāne juṇho sotāpattiphale patiṭṭhahi, sampattaparisāyapi sātthikā dhammadesanā ahosi, juṇhopi sotāpanno hutvā sattāhaṃ raññā dinnaniyāmeneva dānaṃ adāsīti.",
  "atk-s0502a0:2725": "Asadisadānavatthu dasamaṃ.",
  "atk-s0502a0:2726": "11. Anāthapiṇḍakaputtakālavatthu",
  "atk-s0502a0:2727": "Pathabyā ekarajjenāti imaṃ dhammadesanaṃ satthā jetavane viharanto kālaṃ nāma anāthapiṇḍikassa puttaṃ ārabbha kathesi.",
  "atk-s0502a0:2728_0": "So kira tathāvidhassa saddhāsampannassa seṭṭhino putto hutvā neva satthu santikaṃ",
  "atk-s0502a0:2728_1": "gantuṃ, na gehaṃ āgatakāle daṭṭhuṃ, na dhammaṃ sotuṃ, na saṅghassa veyyāvaccaṃ kātuṃ",
  "atk-s0502a0:2728_2": "icchati. Pitarā “mā evaṃ, tāta, karī”ti vuttopi tassa vacanaṃ na suṇāti. Athassa",
  "atk-s0502a0:2728_3": "pitā cintesi – “ayaṃ evarūpaṃ diṭṭhiṃ gahetvā vicaranto avīciparāyaṇo bhavissati,",
  "atk-s0502a0:2728_4": "na kho panetaṃ patirūpaṃ, yaṃ mayi passante mama putto nirayaṃ gaccheyya. Imasmiṃ",
  "atk-s0502a0:2728_5": "kho pana loke dhanadānena abhijjanakasatto nāma natthi, dhanena naṃ bhindissāmī”ti.",
  "atk-s0502a0:2728_6": "Atha naṃ āha – “tāta, uposathiko hutvā vihāraṃ gantvā dhammaṃ sutvā ehi, kahāpaṇasataṃ",
  "atk-s0502a0:2728_7": "te dassāmī”ti. Dassatha, tātāti. Dassāmi, puttāti. So yāvatatiyaṃ paṭiññaṃ gahetvā",
  "atk-s0502a0:2728_8": "uposathiko hutvā vihāraṃ agamāsi. Dhammassavanena panassa kiccaṃ natthi, yathāphāsukaṭṭhāne",
  "atk-s0502a0:2728_9": "sayitvā pātova gehaṃ agamāsi. Athassa pitā “putto me uposathiko ahosi, sīghamassa",
  "atk-s0502a0:2728_10": "yāguādīni āharathā”ti vatvā dāpesi. So “kahāpaṇe aggahetvā na bhuñjissāmī”ti āhaṭāhaṭaṃ",
  "atk-s0502a0:2728_11": "paṭikkhipi. Athassa pitā pīḷaṃ asahanto kahāpaṇabhaṇḍaṃ dāpesi. So taṃ hatthena gahetvāva āhāraṃ paribhuñji.",
  "atk-s0502a0:2729_0": "Atha naṃ punadivase seṭṭhi, “tāta, kahāpaṇasahassaṃ te dassāmi, satthu purato ṭhatvā",
  "atk-s0502a0:2729_1": "ekaṃ dhammapadaṃ uggaṇhitvā āgaccheyyāsī”ti pesesi. Sopi vihāraṃ gantvā satthu purato",
  "atk-s0502a0:2729_2": "ṭhatvāva ekameva padaṃ uggaṇhitvā palāyitukāmo ahosi. Athassa satthā asallakkhaṇākāraṃ",
  "atk-s0502a0:2729_3": "akāsi. So taṃ padaṃ asallakkhetvā uparipadaṃ uggaṇhissāmīti ṭhatvā assosiyeva. Uggaṇhissāmīti",
  "atk-s0502a0:2729_4": "suṇantova kira sakkaccaṃ suṇāti nāma. Evañca kira suṇantānaṃ dhammo sotāpattimaggādayo",
  "atk-s0502a0:2729_5": "deti. Sopi uggaṇhissāmīti suṇāti, satthāpissa asallakkhaṇākāraṃ karoti. So “uparipadaṃ",
  "atk-s0502a0:2729_6": "uggaṇhissāmī”ti ṭhatvā suṇantova sotāpattiphale patiṭṭhāsi.",
  "atk-s0502a0:2730_0": "So punadivase buddhappamukhena bhikkhusaṅghena saddhiṃyeva sāvatthiṃ pāvisi. Mahāseṭṭhi",
  "atk-s0502a0:2730_1": "taṃ disvā “ajja mama puttassa ākāro ruccatī”ti cintesi. Tassapi etadahosi – “aho",
  "atk-s0502a0:2730_2": "vata me pitā ajja satthu santike kahāpaṇe na dadeyya, kahāpaṇakāraṇā mayhaṃ uposathikabhāvaṃ",
  "atk-s0502a0:2730_3": "paṭicchādeyyā”ti. Satthā panassa hiyyova kahāpaṇassa kāraṇā uposathikabhāvaṃ aññāsi.",
  "atk-s0502a0:2730_4": "Mahāseṭṭhi, buddhappamukhassa bhikkhusaṅghassa yāguṃ dāpetvā puttassapi dāpesi. So",
  "atk-s0502a0:2730_5": "nisīditvā tuṇhībhūtova yāguṃ pivi, khādanīyaṃ khādi, bhattaṃ bhuñji. Mahāseṭṭhi satthu",
  "atk-s0502a0:2730_6": "bhattakiccāvasāne puttassa purato sahassabhaṇḍikaṃ ṭhapāpetvā, “tāta, mayā te ‘sahassaṃ",
  "atk-s0502a0:2730_7": "dassāmī’ti vatvā uposathaṃ samādāpetvā vihāraṃ pahito. Idaṃ te sahassa”nti āha. So",
  "atk-s0502a0:2730_8": "satthu purato kahāpaṇe diyyamāne disvā lajjanto “alaṃ me kahāpaṇehī”ti vatvā, “gaṇha,",
  "atk-s0502a0:2730_9": "tātā”ti vuccamānopi na gaṇhi. Athassa pitā satthāraṃ vanditvā, “bhante, ajja me puttassa",
  "atk-s0502a0:2730_10": "ākāro ruccatī”ti vatvā “kiṃ, mahāseṭṭhī”ti vutte “mayā esa purimadivase ‘kahāpaṇasataṃ",
  "atk-s0502a0:2730_11": "te dassāmī’ti vatvā vihāraṃ pesito. Punadivase kahāpaṇe aggahetvā bhuñjituṃ na icchi,",
  "atk-s0502a0:2730_12": "ajja pana diyyamānepi kahāpaṇe na icchatī”ti āha. Satthā “āma, mahāseṭṭhi, ajja tava",
  "atk-s0502a0:2730_13": "puttassa cakkavattisampattitopi devalokabrahmalokasampattīhipi sotāpattiphalameva",
  "atk-s0502a0:2730_14": "vara”nti vatvā imaṃ gāthamāha –",
  "atk-s0502a0:2731": "178.",
  "atk-s0502a0:2732": "“Pathabyā ekarajjena, saggassa gamanena vā;",
  "atk-s0502a0:2733": "Sabbalokādhipaccena, sotāpattiphalaṃ vara”nti.",
  "atk-s0502a0:2734_0": "Tattha pathabyā ekarajjenāti cakkavattirajjena. Saggassa gamanena vāti chabbīsatividhassa",
  "atk-s0502a0:2734_1": "saggassa adhigamanena. Sabbalokādhipaccenāti na ekasmiṃ ettake loke nāgasupaṇṇavemānikapetehi",
  "atk-s0502a0:2734_2": "saddhiṃ, sabbasmiṃ loke ādhipaccena. Sotāpattiphalaṃ varanti yasmā ettake ṭhāne rajjaṃ",
  "atk-s0502a0:2734_3": "kāretvāpi nirayādīhi amuttova hoti, sotāpanno pana pihitāpāyadvāro hutvā sabbadubbalopi",
  "atk-s0502a0:2734_4": "aṭṭhame bhave na nibbattati, tasmā sotāpattiphalameva varaṃ uttamanti attho.",
  "atk-s0502a0:2735": "Desanāvasāne bahū sotāpattiphalādīni pāpuṇiṃsūti.",
  "atk-s0502a0:2736": "Anāthapiṇḍakaputtakālavatthu ekādasamaṃ.",
  "atk-s0502a0:2737": "Lokavaggavaṇṇanā niṭṭhitā.",
  "atk-s0502a0:2738": "Terasamo vaggo.",
  "atk-s0502a0:2739": "14. Buddhavaggo",
  "atk-s0502a0:2740": "1. Māradhītaravatthu",
  "atk-s0502a0:2741": "Yassa jitanti imaṃ dhammadesanaṃ satthā bodhimaṇḍe viharanto māradhītaro ārabbha kathesi. Desanaṃ pana sāvatthiyaṃ samuṭṭhāpetvā puna kururaṭṭhe māgaṇḍiyabrāhmaṇassa kathesi.",
  "atk-s0502a0:2742_0": "Kururaṭṭhe kira māgaṇḍiyabrāhmaṇassa dhītā māgaṇḍiyāyeva nāma ahosi uttamarūpadharā.",
  "atk-s0502a0:2742_1": "Taṃ patthayamānā anekabrāhmaṇamahāsālā ceva khattiyamahāsālā ca “dhītaraṃ no detū”ti",
  "atk-s0502a0:2742_2": "māgaṇḍiyassa pahiṇiṃsu. Sopi “na tumhe mayhaṃ dhītu anucchavikā”ti sabbe paṭikkhipateva.",
  "atk-s0502a0:2742_3": "Athekadivasaṃ satthā paccūsasamaye lokaṃ volokento attano ñāṇajālassa anto paviṭṭhaṃ",
  "atk-s0502a0:2742_4": "māgaṇḍiyabrāhmaṇaṃ disvā “kiṃ nu kho bhavissatī”ti upadhārento brāhmaṇassa ca brāhmaṇiyā",
  "atk-s0502a0:2742_5": "ca tiṇṇaṃ maggaphalānaṃ upanissayaṃ addasa. Brāhmaṇopi bahigāme nibaddhaṃ aggiṃ paricarati.",
  "atk-s0502a0:2742_6": "Satthā pātova pattacīvaramādāya taṃ ṭhānaṃ agamāsi. Brāhmaṇo satthu rūpasiriṃ olokento",
  "atk-s0502a0:2742_7": "“imasmiṃ loke iminā sadiso puriso nāma natthi, ayaṃ mayhaṃ dhītu anucchaviko, imassa",
  "atk-s0502a0:2742_8": "me dhītaraṃ dassāmā”ti cintetvā satthāraṃ āha – “samaṇa, mama ekā dhītā atthi, ahaṃ",
  "atk-s0502a0:2742_9": "tassā anucchavikaṃ purisaṃ apassanto taṃ na kassaci adāsiṃ, tvaṃ panassā anucchaviko,",
  "atk-s0502a0:2742_10": "ahaṃ te dhītaraṃ pādaparicārikaṃ katvā dātukāmo, yāva naṃ ānemi, tāva idheva tiṭṭhāhī”ti.",
  "atk-s0502a0:2742_11": "Satthā tassa kathaṃ sutvā neva abhinandi, na paṭikkosi.",
  "atk-s0502a0:2743_0": "Brāhmaṇopi gehaṃ gantvā brāhmaṇiṃ āha – “bhoti, ajja me dhītu anucchaviko puriso",
  "atk-s0502a0:2743_1": "diṭṭho, tassa naṃ dassāmā”ti dhītaraṃ alaṅkārāpetvā ādāya brāhmaṇiyā saddhiṃ taṃ",
  "atk-s0502a0:2743_2": "ṭhānaṃ agamāsi. Mahājanopi kutūhalajāto nikkhami. Satthā brāhmaṇena vuttaṭṭhāne aṭṭhatvā",
  "atk-s0502a0:2743_3": "tattha padacetiyaṃ dassetvā aññasmiṃ ṭhāne aṭṭhāsi. Buddhānaṃ kira padacetiyaṃ “idaṃ",
  "atk-s0502a0:2743_4": "asuko nāma passatū”ti adhiṭṭhahitvā akkantaṭṭhāneyeva paññāyati, sesaṭṭhāne taṃ passanto",
  "atk-s0502a0:2743_5": "nāma natthi. Brāhmaṇo attanā saddhiṃ gacchamānāya brāhmaṇiyā “kahaṃ so”ti puṭṭho",
  "atk-s0502a0:2743_6": "“imasmiṃ ṭhāne tiṭṭhāhīti taṃ avaca”nti olokento padavalañjaṃ disvā “idamassa pada”nti",
  "atk-s0502a0:2743_7": "dassesi. Sā lakkhaṇamantakusalatāya “na idaṃ, brāhmaṇa, kāmabhogino pada”nti vatvā",
  "atk-s0502a0:2743_8": "brāhmaṇena, “bhoti, tvaṃ udakapātimhi susumāraṃ passasi, mayā so samaṇo diṭṭho ‘dhītaraṃ",
  "atk-s0502a0:2743_9": "te dassāmī’ti vutto, tenāpi adhivāsita”nti vutte, “brāhmaṇa, kiñcāpi tvaṃ evaṃ vadesi,",
  "atk-s0502a0:2743_10": "idaṃ pana nikkilesasseva pada”nti vatvā imaṃ gāthamāha –",
  "atk-s0502a0:2744": "“Rattassa hi ukkuṭikaṃ padaṃ bhave,",
  "atk-s0502a0:2745": "Duṭṭhassa hoti sahasānupīḷitaṃ;",
  "atk-s0502a0:2746": "Mūḷhassa hoti avakaḍḍhitaṃ padaṃ,",
  "atk-s0502a0:2747": "Vivaṭṭacchadassa idamīdisaṃ pada”nti. ;",
  "atk-s0502a0:2748_0": "Atha naṃ brāhmaṇo, “bhoti, mā viravi, tuṇhībhūtāva ehī”ti gacchanto satthāraṃ disvā",
  "atk-s0502a0:2748_1": "“ayaṃ so puriso”ti tassā dassetvā satthāraṃ upasaṅkamitvā, “samaṇa, dhītaraṃ te dassāmī”ti",
  "atk-s0502a0:2748_2": "āha. Satthā “na me tava dhītāya attho”ti avatvā, “brāhmaṇa, ekaṃ te kāraṇaṃ kathessāmi,",
  "atk-s0502a0:2748_3": "suṇissasī”ti vatvā “kathehi, bho samaṇa, suṇissāmī”ti vutte abhinikkhamanato paṭṭhāya",
  "atk-s0502a0:2748_4": "atītaṃ āharitvā dassesi.",
  "atk-s0502a0:2749_0": "Tatrāyaṃ saṅkhepakathā – mahāsatto rajjasiriṃ pahāya kaṇṭakaṃ āruyha channasahāyo",
  "atk-s0502a0:2749_1": "abhinikkhamanto nagaradvāre ṭhitena mārena “siddhattha, nivatta, ito te sattame divase",
  "atk-s0502a0:2749_2": "cakkaratanaṃ pātubhavissatī”ti vutte, “ahametaṃ, māra, jānāmi, na me tenattho”ti",
  "atk-s0502a0:2749_3": "āha. Atha kimatthāya nikkhamasīti? Sabbaññutaññāṇatthāyāti. “Tena hi sace ajjato",
  "atk-s0502a0:2749_4": "paṭṭhāya kāmavitakkādīnaṃ ekampi vitakkaṃ vitakkessasi, jānissāmi te kattabba”nti",
  "atk-s0502a0:2749_5": "āha. So tato paṭṭhāya otārāpekkho satta vassāni mahāsattaṃ anubandhi.",
  "atk-s0502a0:2750_0": "Satthāpi chabbassāni dukkarakārikaṃ caritvā paccattapurisakāraṃ nissāya bodhimūle",
  "atk-s0502a0:2750_1": "sabbaññutaññāṇaṃ paṭivijjhitvā vimuttisukhaṃ paṭisaṃvedayamāno pañcamasattāhe ajapālanigrodhamūle",
  "atk-s0502a0:2750_2": "nisīdi. Tasmiṃ samaye māro “ahaṃ ettakaṃ kālaṃ anubandhitvā otārāpekkhopi imassa",
  "atk-s0502a0:2750_3": "kiñci khalitaṃ nāddasaṃ, atikkanto idāni esa mama visaya”nti domanassappatto mahāmagge",
  "atk-s0502a0:2750_4": "nisīdi. Athassa taṇhā aratī ragāti imā tisso dhītaro “pitā no na paññāyati, kahaṃ",
  "atk-s0502a0:2750_5": "nu kho etarahī”ti olokayamānā taṃ tathā nisinnaṃ disvā upasaṅkamitvā “kasmā, tāta,",
  "atk-s0502a0:2750_6": "dukkhī dummanosī”ti pucchiṃsu. So tāsaṃ tamatthaṃ ārocesi. Atha naṃ tā āhaṃsu – “tāta,",
  "atk-s0502a0:2750_7": "mā cintayi, mayaṃ taṃ attano vase katvā ānessāmā”ti. “Na sakkā ammā, esa kenaci vase",
  "atk-s0502a0:2750_8": "kātunti. “Tāta, mayaṃ itthiyo nāma idāneva naṃ rāgapāsādīhi bandhitvā ānessāma, tumhe",
  "atk-s0502a0:2750_9": "mā cintayitthā”ti satthāraṃ upasaṅkamitvā “pāde te, samaṇa, paricāremā”ti āhaṃsu.",
  "atk-s0502a0:2750_10": "Satthā neva tāsaṃ vacanaṃ manasākāsi, na akkhīni ummīletvā olokesi.",
  "atk-s0502a0:2751_0": "Puna māradhītaro “uccāvacā kho purisānaṃ adhippāyā, kesañci kumārikāsu pemaṃ hoti,",
  "atk-s0502a0:2751_1": "kesañci paṭhamavaye ṭhitāsu, kesañci majjhimavaye ṭhitāsu, kesañci pacchimavaye ṭhitāsu,",
  "atk-s0502a0:2751_2": "nānappakārehi taṃ palobhessāmā”ti ekekā kumārikavaṇṇādivasena sataṃ sataṃ attabhāve",
  "atk-s0502a0:2751_3": "abhinimminitvā kumāriyo, avijātā, sakiṃ vijātā, duvijātā, majjhimitthiyo, mahallakitthiyo",
  "atk-s0502a0:2751_4": "ca hutvā chakkhattuṃ bhagavantaṃ upasaṅkamitvā “pāde te, samaṇa, paricāremā”ti āhaṃsu.",
  "atk-s0502a0:2751_5": "Tampi bhagavā na manasākāsi yathā taṃ anuttare upadhisaṅkhaye vimuttoti. Atha satthā",
  "atk-s0502a0:2751_6": "ettakenapi tā anugacchantiyo “apetha, kiṃ disvā evaṃ vāyamatha, evarūpaṃ nāma vītarāgānaṃ",
  "atk-s0502a0:2751_7": "purato kātuṃ na vaṭṭati. Tathāgatassa pana rāgādayo pahīnā. Kena taṃ kāraṇena attano",
  "atk-s0502a0:2751_8": "vasaṃ nessathā”ti vatvā imā gāthā abhāsi –",
  "atk-s0502a0:2752": "179.",
  "atk-s0502a0:2753": "“Yassa jitaṃ nāvajīyati,",
  "atk-s0502a0:2754": "Jitaṃ yassa noyāti koci loke;",
  "atk-s0502a0:2755": "Taṃ buddhamanantagocaraṃ,",
  "atk-s0502a0:2756": "Apadaṃ kena padena nessatha.",
  "atk-s0502a0:2757": "180.",
  "atk-s0502a0:2758": "“Yassa jālinī visattikā,",
  "atk-s0502a0:2759": "Taṇhā natthi kuhiñci netave;",
  "atk-s0502a0:2760": "Taṃ buddhamanantagocaraṃ,",
  "atk-s0502a0:2761": "Apadaṃ kena padena nessathā”ti.",
  "atk-s0502a0:2762_0": "Tattha yassa jitaṃ nāvajīyatīti yassa sammāsambuddhassa tena tena maggena jitaṃ rāgādikilesajātaṃ",
  "atk-s0502a0:2762_1": "puna asamudācaraṇato nāvajīyati, dujjitaṃ nāma na hoti. Noyātīti na uyyāti, yassa",
  "atk-s0502a0:2762_2": "jitaṃ kilesajātaṃ rāgādīsu koci eko kilesopi loke pacchato vattī nāma na hoti, nānubandhatīti",
  "atk-s0502a0:2762_3": "attho. Anantagocaranti anantārammaṇassa sabbaññutaññāṇassa vasena apariyanta gocaraṃ.",
  "atk-s0502a0:2762_4": "Kena padenāti yassa hi rāgapadādīsu ekapadampi atthi, taṃ tumhe tena padena nessatha.",
  "atk-s0502a0:2762_5": "Buddhassa pana ekapadampi natthi, taṃ apadaṃ buddhaṃ tumhe kena padena nessatha.",
  "atk-s0502a0:2763_0": "Dutiyagāthāya taṇhā nāmesā saṃsibbitapariyonandhanaṭṭhena jālamassā atthītipi jālakārikātipi",
  "atk-s0502a0:2763_1": "jālūpamātipi jālinī. Rūpādīsu ārammaṇesu visattatāya visattamanatāya visāharatāya",
  "atk-s0502a0:2763_2": "visapupphatāya visaphalatāya visaparibhogatāya visattikā. Sā evarūpā taṇhā yassa",
  "atk-s0502a0:2763_3": "kuhiñci bhave netuṃ natthi, taṃ tumhe apadaṃ buddhaṃ kena padena nessathāti attho.",
  "atk-s0502a0:2764": "Desanāvasāne bahūnaṃ devatānaṃ dhammābhisamayo ahosi. Māradhītaropi tattheva antaradhāyiṃsu.",
  "atk-s0502a0:2765_0": "Satthā imaṃ dhammadesanaṃ āharitvā, “māgaṇḍiya, ahaṃ pubbe imā tisso māradhītaro",
  "atk-s0502a0:2765_1": "addasaṃ semhādīhi apalibuddhena suvaṇṇakkhandhasadisena attabhāvena samannāgatā,",
  "atk-s0502a0:2765_2": "tadāpi methunasmiṃ chando nāhosiyeva. Tava dhītu sarīraṃ dvattiṃsākārakuṇapaparipūraṃ",
  "atk-s0502a0:2765_3": "bahivicitto viya asucighaṭo. Sace hi mama pādo asucimakkhito bhaveyya, ayañca ummāraṭṭhāne",
  "atk-s0502a0:2765_4": "tiṭṭheyya, tathāpissā sarīre ahaṃ pāde na phuseyya”nti vatvā imaṃ gāthamāha –",
  "atk-s0502a0:2766": "“Disvāna taṇhaṃ aratiṃ ragañca,",
  "atk-s0502a0:2767": "Nāhosi chando api methunasmiṃ;",
  "atk-s0502a0:2768": "Kimevidaṃ muttakarīsapuṇṇaṃ,",
  "atk-s0502a0:2769": "Pādāpi naṃ samphusituṃ na icche”ti. ;",
  "atk-s0502a0:2770": "Desanāvasāne ubhopi jayampatikā anāgāmiphale patiṭṭhahiṃsūti.",
  "atk-s0502a0:2771": "Māradhītaravatthu paṭhamaṃ.",
  "atk-s0502a0:2772": "2. Devorohaṇavatthu",
  "atk-s0502a0:2773": "Ye jhānapasutā dhīrāti imaṃ dhammadesanaṃ satthā saṅkassanagaradvāre bahū devamanusse ārabbha kathesi. Desanā pana rājagahe samuṭṭhitā.",
  "atk-s0502a0:2774_0": "Ekasmiñhi samaye rājagahaseṭṭhi parissayamocanatthañceva pamādena galitānaṃ ābharaṇādīnaṃ",
  "atk-s0502a0:2774_1": "rakkhaṇatthañca jālakaraṇḍakaṃ parikkhipāpetvā gaṅgāya udakakīḷaṃ kīḷi. Atheko rattacandanarukkho",
  "atk-s0502a0:2774_2": "gaṅgāya uparitīre jāto gaṅgodakena dhotamūlo patitvā tattha tattha pāsāṇesu saṃbhajjamāno",
  "atk-s0502a0:2774_3": "vippakiri. Tato ekā ghaṭappamāṇā ghaṭikā pāsāṇehi ghaṃsiyamānā udakaūmīhi pothiyamānā",
  "atk-s0502a0:2774_4": "maṭṭhā hutvā anupubbena vuyhamānā sevālapariyonaddhā āgantvā tassa jāle laggi. Seṭṭhi",
  "atk-s0502a0:2774_5": "“kimeta”nti vatvā “rukkhaghaṭikā”ti sutvā taṃ āharāpetvā “kiṃ nāmeta”nti upadhāraṇatthaṃ",
  "atk-s0502a0:2774_6": "vāsikaṇṇena tacchāpesi. Tāvadeva alattakavaṇṇaṃ rattacandanaṃ paññāyi. Seṭṭhi pana",
  "atk-s0502a0:2774_7": "neva sammādiṭṭhi na micchādiṭṭhi, majjhattadhātuko. So cintesi – “mayhaṃ gehe rattacandanaṃ",
  "atk-s0502a0:2774_8": "bahu, kiṃ nu kho iminā karissāmī”ti. Athassa etadahosi – “imasmiṃ loke ‘mayaṃ arahanto",
  "atk-s0502a0:2774_9": "mayaṃ arahanto’ti vattāro bahū, ahaṃ ekaṃ arahantampi na passāmi. Gehe bhamaṃ yojetvā",
  "atk-s0502a0:2774_10": "pattaṃ likhāpetvā sikkāya ṭhapetvā veḷuparamparāya saṭṭhihatthamatte ākāse olambāpetvā",
  "atk-s0502a0:2774_11": "‘sace arahā atthi, imaṃ ākāsenāgantvā gaṇhātū’ti vakkhāmi. Yo taṃ gahessati, taṃ",
  "atk-s0502a0:2774_12": "saputtadāro saraṇaṃ gamissāmī”ti. So cintitaniyāmeneva pattaṃ likhāpetvā veḷuparamparāya",
  "atk-s0502a0:2774_13": "ussāpetvā “yo imasmiṃ loke arahā, so ākāsenāgantvā imaṃ pattaṃ gaṇhātū”ti āha.",
  "atk-s0502a0:2775_0": "Cha satthāro “amhākaṃ esa anucchaviko, amhākameva naṃ dehī”ti vadiṃsu. So “ākāsenāgantvā",
  "atk-s0502a0:2775_1": "gaṇhathā”ti āha. Atha chaṭṭhe divase nigaṇṭho nāṭaputto antevāsike pesesi – “gacchatha,",
  "atk-s0502a0:2775_2": "seṭṭhiṃ evaṃ vadetha – ‘amhākaṃ ācariyasseva anucchavikoyaṃ, mā appamattakassa kāraṇā",
  "atk-s0502a0:2775_3": "ākāsenāgamanaṃ kari, dehi kira me taṃ patta”’nti. Te gantvā seṭṭhiṃ tathā vadiṃsu.",
  "atk-s0502a0:2775_4": "Seṭṭhi “ākāsenāgantvā gaṇhituṃ samatthova gaṇhātū”ti āha. Nāṭaputto sayaṃ gantukāmo",
  "atk-s0502a0:2775_5": "antevāsikānaṃ saññaṃ adāsi – “ahaṃ ekaṃ hatthañca pādañca ukkhipitvā uppatitukāmo",
  "atk-s0502a0:2775_6": "viya bhavissāmi, tumhe maṃ, ‘ācariya, kiṃ karotha, dārumayapattassa kāraṇā paṭicchannaṃ",
  "atk-s0502a0:2775_7": "arahattaguṇaṃ mahājanassa mā dassayitthā’ti vatvā maṃ hatthesu ca pādesu ca gahetvā",
  "atk-s0502a0:2775_8": "ākaḍḍhantā bhūmiyaṃ pāteyyāthā”ti. So tattha gantvā seṭṭhiṃ āha, “mahāseṭṭhi, mayhaṃ",
  "atk-s0502a0:2775_9": "ayaṃ patto anucchaviko, aññesaṃ nānucchaviko, mā te appamattakassa kāraṇā mama ākāse",
  "atk-s0502a0:2775_10": "uppatanaṃ rucci, dehi me patta”nti. Bhante, ākāse uppatitvāva gaṇhathāti. Tato nāṭaputto",
  "atk-s0502a0:2775_11": "“tena hi apetha apethā”ti antevāsike apanetvā “ākāse uppatissāmī”ti ekaṃ hatthañca",
  "atk-s0502a0:2775_12": "pādañca ukkhipi. Atha naṃ antevāsikā, “ācariya, kiṃ nāmetaṃ karotha, chavassa lāmakassa",
  "atk-s0502a0:2775_13": "dārumayapattassa kāraṇā paṭicchannaguṇena mahājanassa dassitena ko attho”ti taṃ hatthapādesu",
  "atk-s0502a0:2775_14": "gahetvā ākaḍḍhitvā bhūmiyaṃ pātesuṃ. So seṭṭhiṃ āha – “ime, mahāseṭṭhi, uppatituṃ",
  "atk-s0502a0:2775_15": "na denti, dehi me patta”nti. Uppatitvā gaṇhatha, bhanteti. Evaṃ titthiyā cha divasāni",
  "atk-s0502a0:2775_16": "vāyamitvāpi taṃ pattaṃ na labhiṃsuyeva.",
  "atk-s0502a0:2776_0": "Sattame divase āyasmato mahāmoggallānassa ca āyasmato piṇḍolabhāradvājassa ca “rājagahe",
  "atk-s0502a0:2776_1": "piṇḍāya carissāmā”ti gantvā ekasmiṃ piṭṭhipāsāṇe ṭhatvā cīvaraṃ pārupanakāle dhuttakā",
  "atk-s0502a0:2776_2": "kathaṃ samuṭṭhāpesuṃ “ambho pubbe cha satthāro loke ‘mayaṃ arahantamhā’ti vicariṃsu.,",
  "atk-s0502a0:2776_3": "Rājagahaseṭṭhino pana ajja sattamo divaso pattaṃ ussāpetvā ‘sace arahā atthi, ākāsenāgantvā",
  "atk-s0502a0:2776_4": "gaṇhātū’ti vadantassa, ekopi ‘ahaṃ arahā’ti ākāse uppatanto natthi. Ajja no loke",
  "atk-s0502a0:2776_5": "arahantānaṃ natthibhāvo ñāto”ti. Taṃ kathaṃ sutvā āyasmā mahāmoggallāno āyasmantaṃ",
  "atk-s0502a0:2776_6": "piṇḍolabhāradvājaṃ āha – “sutaṃ te, āvuso bhāradvāja, imesaṃ vacanaṃ, ime buddhassa",
  "atk-s0502a0:2776_7": "sāsanaṃ pariggaṇhantā viya vadanti. Tvañca mahiddhiko mahānubhāvo, gaccha taṃ pattaṃ",
  "atk-s0502a0:2776_8": "ākāsena gantvā gaṇhāhī”ti. Āvuso mahāmoggallāna, tvaṃ iddhimantānaṃ aggo, tvaṃ etaṃ",
  "atk-s0502a0:2776_9": "gaṇhāhi, tayi pana aggaṇhante ahaṃ gaṇhissāmīti. “Gaṇhāvuso”ti vutte āyasmā piṇḍolabhāradvājo",
  "atk-s0502a0:2776_10": "abhiññāpādakaṃ catutthajjhānaṃ samāpajjitvā uṭṭhāya tigāvutaṃ piṭṭhipāsāṇaṃ pādantena",
  "atk-s0502a0:2776_11": "paṭicchādento tulapicu viya ākāse uṭṭhāpetvā rājagahanagarassa upari sattakkhattuṃ",
  "atk-s0502a0:2776_12": "anupariyāyi. So tigāvutapamāṇassa nagarassa pidhānaṃ viya paññāyi. Nagaravāsino “pāsāṇo",
  "atk-s0502a0:2776_13": "no avattharitvā gaṇhātī”ti bhītā suppādīni matthake katvā tattha tattha nilīyiṃsu.",
  "atk-s0502a0:2776_14": "Sattame vāre thero piṭṭhipāsāṇaṃ bhinditvā attānaṃ dassesi. Mahājano theraṃ disvā,",
  "atk-s0502a0:2776_15": "“bhante piṇḍolabhāradvāja, tava pāsāṇaṃ daḷhaṃ katvā gaṇha, mā no sabbe nāsayī”ti.",
  "atk-s0502a0:2776_16": "Thero pāsāṇaṃ pādantena khipitvā vissajjesi. So gantvā yathāṭhāneyeva patiṭṭhāsi.",
  "atk-s0502a0:2776_17": "Thero seṭṭhissa gehamatthake aṭṭhāsi. Taṃ disvā seṭṭhi urena nipajjitvā “otaratha",
  "atk-s0502a0:2776_18": "sāmī”ti vatvā ākāsato otiṇṇaṃ theraṃ nisīdāpetvā pattaṃ otārāpetvā catumadhurapuṇṇaṃ",
  "atk-s0502a0:2776_19": "katvā therassa adāsi. Thero pattaṃ gahetvā vihārābhimukho pāyāsi. Athassa ye araññagatā",
  "atk-s0502a0:2776_20": "vā suññāgāragatā vā taṃ pāṭihāriyaṃ nāddasaṃsu. Te sannipatitvā, “bhante, amhākampi",
  "atk-s0502a0:2776_21": "pāṭihāriyaṃ dassehī”ti theraṃ anubandhiṃsu. So tesaṃ tesaṃ pāṭihāriyaṃ dassetvā vihāraṃ agamāsi.",
  "atk-s0502a0:2777_0": "Satthā taṃ anubandhitvā unnādentassa mahājanassa saddaṃ sutvā, “ānanda, kasseso saddo”ti",
  "atk-s0502a0:2777_1": "pucchitvā, “bhante, piṇḍolabhāradvājena ākāse uppatitvā candanapatto gahito, tassa",
  "atk-s0502a0:2777_2": "santike eso saddo”ti sutvā bhāradvājaṃ pakkosāpetvā “saccaṃ kira tayā evaṃ kata”nti",
  "atk-s0502a0:2777_3": "pucchitvā “saccaṃ, bhante”ti vutte, “kasmā te, bhāradvāja, evaṃ kata”nti theraṃ garahitvā",
  "atk-s0502a0:2777_4": "taṃ pattaṃ khaṇḍākhaṇḍaṃ bhedāpetvā bhikkhūnaṃ añjanapisanatthāya dāpetvā pāṭihāriyassa",
  "atk-s0502a0:2777_5": "akaraṇatthāya sāvakānaṃ sikkhāpadaṃ paññāpesi.",
  "atk-s0502a0:2778_0": "Titthiyā “samaṇo kira gotamo taṃ pattaṃ bhedāpetvā pāṭihāriyassa akaraṇatthāya sāvakānaṃ",
  "atk-s0502a0:2778_1": "sikkhāpadaṃ paññāpesī”ti sutvā “samaṇassa gotamassa sāvakā paññattaṃ sikkhāpadaṃ",
  "atk-s0502a0:2778_2": "jīvitahetupi nātikkamanti, samaṇopi gotamo taṃ rakkhissateva. Idāni amhehi okāso",
  "atk-s0502a0:2778_3": "laddho”ti nagaravīthīsu ārocentā vicariṃsu “mayaṃ attano guṇaṃ rakkhantā pubbe dārumayapattassa",
  "atk-s0502a0:2778_4": "kāraṇā attano guṇaṃ mahājanassa na dassayimhā, samaṇassa gotamassa sāvakā pattakamattassa",
  "atk-s0502a0:2778_5": "kāraṇā attano guṇaṃ mahājanassa dassesuṃ. Samaṇo gotamo attano paṇḍitatāya pattaṃ",
  "atk-s0502a0:2778_6": "bhedāpetvā sikkhāpadaṃ paññāpesi, idāni mayaṃ teneva saddhiṃ pāṭihāriyaṃ karissāmā”ti.",
  "atk-s0502a0:2779_0": "Rājā bimbisāro taṃ kathaṃ sutvā satthu santikaṃ gantvā “tumhehi kira, bhante, pāṭihāriyassa",
  "atk-s0502a0:2779_1": "akaraṇatthāya sāvakānaṃ sikkhāpadaṃ paññatta”nti? “Āma, mahārājā”ti. Idāni titthiyā",
  "atk-s0502a0:2779_2": "“tumhehi saddhiṃ pāṭihāriyaṃ karissāmā”ti vadanti, kiṃ idāni karissathāti? “Tesu",
  "atk-s0502a0:2779_3": "karontesu karissāmi, mahārājā”ti. Nanu tumhehi sikkhāpadaṃ paññattanti. Nāhaṃ, mahārāja,",
  "atk-s0502a0:2779_4": "attano sikkhāpadaṃ paññāpesiṃ, taṃ mameva sāvakānaṃ paññattanti. Tumhe ṭhapetvā aññattha",
  "atk-s0502a0:2779_5": "sikkhāpadaṃ paññattaṃ nāma hoti, bhanteti. Tena hi, mahārāja, tamevettha paṭipucchāmi,",
  "atk-s0502a0:2779_6": "“atthi pana te, mahārāja, vijite uyyāna”nti. “Atthi, bhante”ti. “Sace te, mahārāja,",
  "atk-s0502a0:2779_7": "uyyāne mahājano ambādīni khādeyya, kimassa kattabba”nti? “Daṇḍo, bhante”ti. “Tvaṃ",
  "atk-s0502a0:2779_8": "pana khādituṃ labhasī”ti? “Āma, bhante, mayhaṃ daṇḍo natthi, ahaṃ attano santakaṃ",
  "atk-s0502a0:2779_9": "khādituṃ labhāmī”ti. “Mahārāja, yathā tava tiyojanasatike rajje āṇā pavattati, attano",
  "atk-s0502a0:2779_10": "uyyāne ambādīni khādantassa daṇḍo natthi, aññesaṃ atthi, evaṃ mamapi cakkavāḷakoṭisatasahasse",
  "atk-s0502a0:2779_11": "āṇā pavattati, attano sikkhāpadapaññattiyā atikkamo nāma natthi, aññesaṃ pana atthi,",
  "atk-s0502a0:2779_12": "karissāmahaṃ pāṭihāriya”nti. Titthiyā taṃ kathaṃ sutvā “idānamhā naṭṭhā, samaṇena",
  "atk-s0502a0:2779_13": "kira gotamena sāvakānaṃyeva sikkhāpadaṃ paññattaṃ, na attano. Sayameva kira pāṭihāriyaṃ",
  "atk-s0502a0:2779_14": "kattukāmo, kiṃ nu kho karomā”ti mantayiṃsu.",
  "atk-s0502a0:2780_0": "Rājā satthāraṃ pucchi – “bhante, kadā pāṭihāriyaṃ karissathā”ti. “Ito catumāsaccayena",
  "atk-s0502a0:2780_1": "āsāḷhipuṇṇamāyaṃ, mahārājā”ti. “Kattha karissatha, bhante”ti? “Sāvatthiṃ nissāya,",
  "atk-s0502a0:2780_2": "mahārājā”ti. “Kasmā pana satthā evaṃ dūraṭṭhānaṃ apadisī”ti? “Yasmā taṃ sabbabuddhānaṃ",
  "atk-s0502a0:2780_3": "mahāpāṭihāriyakaraṇaṭṭhānaṃ, apica mahājanassa sannipātanatthāyapi dūraṭṭhānameva",
  "atk-s0502a0:2780_4": "apadisī”ti. Titthiyā taṃ kathaṃ sutvā “ito kira catunnaṃ māsānaṃ accayena samaṇo",
  "atk-s0502a0:2780_5": "gotamo sāvatthiyaṃ pāṭihāriyaṃ karissati, idāni taṃ amuñcitvāva anubandhissāma, mahājano",
  "atk-s0502a0:2780_6": "amhe disvā ‘kiṃ ida’nti pucchissati. Athassa vakkhāma ‘mayaṃ samaṇena gotamena saddhiṃ",
  "atk-s0502a0:2780_7": "pāṭihāriyaṃ karissāmā’ti vadimhā. So palāyati, mayamassa palāyituṃ adatvā anubandhāmā”ti.",
  "atk-s0502a0:2780_8": "Satthā rājagahe piṇḍāya caritvā nikkhami. Titthiyāpissa pacchatova nikkhamitvā bhattakiccaṭṭhāne",
  "atk-s0502a0:2780_9": "vasanti. Vasitaṭṭhāne punadivase pātarāsaṃ karonti. Te manussehi “kimida”nti pucchitā",
  "atk-s0502a0:2780_10": "heṭṭhā cintitaniyāmeneva ārocesuṃ. Mahājanopi “pāṭihāriyaṃ passissāmā”ti anubandhi.",
  "atk-s0502a0:2781_0": "Satthā anupubbena sāvatthiṃ pāpuṇi. Titthiyāpi tena saddhiṃyeva gantvā upaṭṭhāke",
  "atk-s0502a0:2781_1": "samādapetvā satasahassaṃ labhitvā khadirathambhehi maṇḍapaṃ kāretvā nīluppalehi chādāpetvā",
  "atk-s0502a0:2781_2": "“idha pāṭihāriyaṃ karissāmā”ti nisīdiṃsu. Rājā pasenadi kosalo satthāraṃ upasaṅkamitvā,",
  "atk-s0502a0:2781_3": "“bhante, titthiyehi maṇḍapo kārito, ahampi tumhākaṃ maṇḍapaṃ karissāmī”ti. “Alaṃ,",
  "atk-s0502a0:2781_4": "mahārāja, atthi mayhaṃ maṇḍapakārako”ti. “Bhante, maṃ ṭhapetvā ko añño kātuṃ sakkhissatī”ti?",
  "atk-s0502a0:2781_5": "“Sakko, devarājā”ti. “Kahaṃ pana, bhante, pāṭihāriyaṃ karissathā”ti? “Kaṇḍambarukkhamūle,",
  "atk-s0502a0:2781_6": "mahārājā”ti. Titthiyā “ambarukkhamūle kira pāṭihāriyaṃ karissatī”ti sutvā attano",
  "atk-s0502a0:2781_7": "upaṭṭhākānaṃ ārocetvā yojanabbhantare ṭhāne antamaso tadahujātampi ambapotakaṃ uppāṭetvā araññe khipāpesuṃ.",
  "atk-s0502a0:2782_0": "Satthā āsāḷhipuṇṇamadivase antonagaraṃ pāvisi. Raññopi uyyānapālo kaṇḍo nāma ekaṃ",
  "atk-s0502a0:2782_1": "piṅgalakipillikehi katapattapuṭassa antare mahantaṃ ambapakkaṃ disvā tassa gandharasalobhena",
  "atk-s0502a0:2782_2": "sampatante vāyase palāpetvā rañño khādanatthāya ādāya gacchanto antarāmagge satthāraṃ",
  "atk-s0502a0:2782_3": "disvā cintesi – “rājā imaṃ ambaṃ khāditvā mayhaṃ aṭṭha vā soḷasa vā kahāpaṇe dadeyya,",
  "atk-s0502a0:2782_4": "taṃ me ekattabhāvepi jīvitavuttiyā nālaṃ. Sace panāhaṃ satthu imaṃ dassāmi, avassaṃ",
  "atk-s0502a0:2782_5": "taṃ me dīghakālaṃ hitāvahaṃ bhavissatī”ti. So taṃ ambapakkaṃ satthu upanāmesi. Satthā",
  "atk-s0502a0:2782_6": "ānandattheraṃ olokesi. Athassa thero catumahārājadattiyaṃ pattaṃ nīharitvā hatthe",
  "atk-s0502a0:2782_7": "ṭhapesi. Satthā pattaṃ upanāmetvā ambapakkaṃ paṭiggahetvā tattheva nisīdanākāraṃ",
  "atk-s0502a0:2782_8": "dassesi. Thero cīvaraṃ paññāpetvā adāsi. Athassa tasmiṃ nisinne thero pānīyaṃ parissāvetvā",
  "atk-s0502a0:2782_9": "ambapakkaṃ madditvā pānakaṃ katvā adāsi. Satthā ambapānakaṃ pivitvā kaṇḍaṃ āha –",
  "atk-s0502a0:2782_10": "“imaṃ ambaṭṭhiṃ idheva paṃsuṃ viyūhitvā ropehī”ti. So tathā akāsi. Satthā tassa upari",
  "atk-s0502a0:2782_11": "hatthaṃ dhovi. Hatthe dhovitamatteyeva naṅgalasīsamattakkhandho hutvā ubbedhena paṇṇāsahattho",
  "atk-s0502a0:2782_12": "ambarukkho uṭṭhahi. Catūsu disāsu ekekā, uddhaṃ ekāti pañca mahāsākhā paṇṇāsahatthā",
  "atk-s0502a0:2782_13": "ahesuṃ. So tāvadeva pupphaphalasañchanno hutvā ekekasmiṃ ṭhāne paripakkaambapiṇḍidharo",
  "atk-s0502a0:2782_14": "ahosi. Pacchato āgacchantā bhikkhū ambapakkāni khādantā eva āgamiṃsu. Rājā “evarūpo",
  "atk-s0502a0:2782_15": "kira ambarukkho uṭṭhito”ti sutvā “mā naṃ koci chindī”ti ārakkhaṃ ṭhapesi. So pana",
  "atk-s0502a0:2782_16": "kaṇḍena ropitattā kaṇḍambarukkhotveva paññāyi. Dhuttakāpi ambapakkāni khāditvā “hare",
  "atk-s0502a0:2782_17": "duṭṭhatitthiyā ‘samaṇo kira gotamo kaṇḍambarukkhamūle pāṭihāriyaṃ karissatī’ti tumhehi",
  "atk-s0502a0:2782_18": "yojanabbhantare tadahujātāpi ambapotakā uppāṭāpitā, kaṇḍambo nāma aya”nti vatvā te",
  "atk-s0502a0:2782_19": "ucchiṭṭhaambaṭṭhīhi pahariṃsu.",
  "atk-s0502a0:2783_0": "Sakko vātavalāhakaṃ devaputtaṃ āṇāpesi “titthiyānaṃ maṇḍapaṃ vātehi uppāṭetvā ukkārabhūmiyaṃ",
  "atk-s0502a0:2783_1": "khipāpehī”ti. So tathā akāsi. Sūriyampi devaputtaṃ āṇāpesi “sūriyamaṇḍalaṃ nikaḍḍhanto",
  "atk-s0502a0:2783_2": "tāpehī”ti. So tathā akāsi. Puna vātavalāhakaṃ āṇāpesi “vātamaṇḍalaṃ uṭṭhāpento yāhī”ti.",
  "atk-s0502a0:2783_3": "So tathā karonto titthiyānaṃ paggharitasedasarīre rajovaṭṭiyā okiri. Te tambamattikasadisā",
  "atk-s0502a0:2783_4": "ahesuṃ. Vassavalāhakampi āṇāpesi “mahantāni bindūni pātehī”ti. So tathā akāsi. Atha",
  "atk-s0502a0:2783_5": "nesaṃ kāyo kabaragāvisadiso ahosi. Te nigaṇṭhā lajjamānā hutvā sammukhasammukhaṭṭhāneneva",
  "atk-s0502a0:2783_6": "palāyiṃsu. Evaṃ palāyantesu purāṇakassapassa upaṭṭhāko eko kassako “idāni me ayyānaṃ",
  "atk-s0502a0:2783_7": "pāṭihāriyakaraṇavelā, gantvā pāṭihāriyaṃ passissāmī”ti goṇe vissajjetvā pātova ābhataṃ",
  "atk-s0502a0:2783_8": "yāgukuṭañceva yottakañca gahetvā āgacchanto purāṇaṃ tathā palāyantaṃ disvā, bhante,",
  "atk-s0502a0:2783_9": "ajja ‘ayyānaṃ pāṭihāriyaṃ passissāmī’ti āgacchāmi, tumhe kahaṃ gacchathā”ti. Kiṃ",
  "atk-s0502a0:2783_10": "te pāṭihāriyena, imaṃ kuṭañca yottañca dehīti. So tena dinnaṃ kuṭañca yottañca ādāya",
  "atk-s0502a0:2783_11": "nadītīraṃ gantvā kuṭaṃ yottena attano gīvāya bandhitvā lajjanto kiñci akathetvā rahade",
  "atk-s0502a0:2783_12": "patitvā udakapubbuḷe uṭṭhāpento kālaṃ katvā avīcimhi nibbatti.",
  "atk-s0502a0:2784_0": "Sakko ākāse ratanacaṅkamaṃ māpesi. Tassa ekā koṭi pācīnacakkavāḷamukhavaṭṭiyaṃ ahosi,",
  "atk-s0502a0:2784_1": "ekā pacchimacakkavāḷamukhavaṭṭiyaṃ. Satthā sannipatitāya chattiṃsayojanikāya parisāya",
  "atk-s0502a0:2784_2": "vaḍḍhamānakacchāyāya “idāni pāṭihāriyakaraṇavelā”ti gandhakuṭito nikkhamitvā pamukhe",
  "atk-s0502a0:2784_3": "aṭṭhāsi. Atha naṃ gharaṇī nāma iddhimantī ekā anāgāmiupāsikā upasaṅkamitvā, “bhante,",
  "atk-s0502a0:2784_4": "mādisāya dhītari vijjamānāya tumhākaṃ kilamanakiccaṃ natthi, ahaṃ pāṭihāriyaṃ karissāmī”ti",
  "atk-s0502a0:2784_5": "āha. “Kathaṃ tvaṃ karissasi, gharaṇī”ti? “Bhante, ekasmiṃ cakkavāḷagabbhe mahāpathaviṃ",
  "atk-s0502a0:2784_6": "udakaṃ katvā udakasakuṇikā viya nimujjitvā pācīnacakkavāḷamukhavaṭṭiyaṃ attānaṃ dassessāmi,",
  "atk-s0502a0:2784_7": "tathā pacchimauttaradakkhiṇacakkavāḷamukhavaṭṭiyaṃ, tathā majjhe”. Mahājano maṃ disvā",
  "atk-s0502a0:2784_8": "“kā esā”ti vutte vakkhati “gharaṇī nāmesā, ayaṃ tāva ekissā itthiyā ānubhāvo, buddhānubhāvo",
  "atk-s0502a0:2784_9": "pana kīdiso bhavissatī”ti. Evaṃ titthiyā tumhe adisvāva palāyissantīti. Atha naṃ",
  "atk-s0502a0:2784_10": "satthā “jānāmi te gharaṇī evarūpaṃ pāṭihāriyaṃ kātuṃ samatthabhāvaṃ, na panāyaṃ tavatthāya",
  "atk-s0502a0:2784_11": "baddho mālāpuṭo”ti vatvā paṭikkhipi. Sā “na me satthā anujānāti, addhā mayā uttaritaraṃ",
  "atk-s0502a0:2784_12": "pāṭihāriyaṃ kātuṃ samattho añño atthī”ti ekamantaṃ aṭṭhāsi. Satthāpi “evameva tesaṃ",
  "atk-s0502a0:2784_13": "guṇo pākaṭo bhavissatīti evaṃ chattiṃsayojanikāya parisāya majjhe sīhanādaṃ nadissatī”ti",
  "atk-s0502a0:2784_14": "maññamāno aparepi pucchi – “tumhe kathaṃ pāṭihāriyaṃ karissathā”ti. Te “evañca evañca",
  "atk-s0502a0:2784_15": "karissāma, bhante”ti satthu purato ṭhitāva sīhanādaṃ nadiṃsu. Tesu kira cūḷaanāthapiṇḍiko",
  "atk-s0502a0:2784_16": "“mādise anāgāmiupāsake putte vijjamāne satthu kilamanakiccaṃ natthī”ti cintetvā “ahaṃ,",
  "atk-s0502a0:2784_17": "bhante, pāṭihāriyaṃ karissāmī”ti vatvā “kathaṃ karissasī”ti puṭṭho “ahaṃ, bhante,",
  "atk-s0502a0:2784_18": "dvādasayojanikaṃ brahmattabhāvaṃ nimminitvā imissā parisāya majjhe mahāmeghagajjitasadisena",
  "atk-s0502a0:2784_19": "saddena brahmaapphoṭanaṃ nāma apphoṭessāmī”ti. Mahājano “kiṃ nāmeso saddo”ti pucchitvā",
  "atk-s0502a0:2784_20": "“cūḷaanāthapiṇḍikassa kira brahmaapphoṭanasaddo nāmā”ti vakkhati. Titthiyā “gahapatikassa",
  "atk-s0502a0:2784_21": "kira tāva eso ānubhāvo, buddhānubhāvo kīdiso bhavissatī”ti tumhe adisvāva palāyissantīti.",
  "atk-s0502a0:2784_22": "Satthā “jānāmi te ānubhāva”nti tassapi tatheva vatvā pāṭihāriyakaraṇaṃ nānujāni.",
  "atk-s0502a0:2785_0": "Athekā paṭisambhidappattā sattavassikā cīrasāmaṇerī kira nāma satthāraṃ vanditvā",
  "atk-s0502a0:2785_1": "“ahaṃ, bhante, pāṭihāriyaṃ karissāmī”ti āha. “Kathaṃ karissasi cīre”ti? “Bhante,",
  "atk-s0502a0:2785_2": "sineruñca cakkavāḷapabbatañca himavantañca āharitvā imasmiṃ ṭhāne paṭipāṭiyā ṭhapetvā",
  "atk-s0502a0:2785_3": "ahaṃ haṃsasakuṇī viya tato tato nikkhamitvā asajjamānā gamissāmi, mahājano maṃ disvā",
  "atk-s0502a0:2785_4": "‘kā esā’ti pucchitvā ‘cīrasāmaṇerī’ti vakkhati. Titthiyā ‘sattavassikāya tāva sāmaṇeriyā",
  "atk-s0502a0:2785_5": "ayamānubhāvo, buddhānubhāvo kīdiso bhavissatī’ti tumhe adisvāva palāyissantī”ti.",
  "atk-s0502a0:2785_6": "Ito paraṃ evarūpāni vacanāni vuttānusāreneva veditabbāni. Tassāpi bhagavā “jānāmi",
  "atk-s0502a0:2785_7": "te ānubhāva”nti vatvā pāṭihāriyakaraṇaṃ nānujāni. Atheko paṭisambhidappatto khīṇāsavo",
  "atk-s0502a0:2785_8": "cundasāmaṇero nāma jātiyā sattavassiko satthāraṃ vanditvā “ahaṃ bhagavā pāṭihāriyaṃ",
  "atk-s0502a0:2785_9": "karissāmī”ti vatvā “kathaṃ karissasī”ti puṭṭho āha – “ahaṃ, bhante, jambudīpassa",
  "atk-s0502a0:2785_10": "dhajabhūtaṃ mahājamburukkhaṃ khandhe gahetvā cāletvā mahājambupesiyo āharitvā imaṃ",
  "atk-s0502a0:2785_11": "parisaṃ khādāpessāmi, pāricchattakakusumāni ca āharitvā tumhe vandissāmī”ti. Satthā",
  "atk-s0502a0:2785_12": "“jānāmi te ānubhāva”nti tassa pāṭihāriyakaraṇaṃ paṭikkhipi.",
  "atk-s0502a0:2786_0": "Atha uppalavaṇṇā therī satthāraṃ vanditvā “ahaṃ, bhante, pāṭihāriyaṃ karissāmī”ti",
  "atk-s0502a0:2786_1": "vatvā “kathaṃ karissasī”ti puṭṭhā āha – “ahaṃ, bhante, samantā dvādasayojanikaṃ parisaṃ",
  "atk-s0502a0:2786_2": "dassetvā āvaṭṭato chattiṃsayojanāya parisāya parivuto cakkavattirājā hutvā āgantvā",
  "atk-s0502a0:2786_3": "tumhe vandissāmī”ti. Satthā “jānāmi te ānubhāva”nti tassāpi pāṭihāriyakaraṇaṃ paṭikkhipi.",
  "atk-s0502a0:2786_4": "Atha mahāmoggallānatthero bhagavantaṃ vanditvā “ahaṃ, bhante, pāṭihāriyaṃ karissāmī”ti",
  "atk-s0502a0:2786_5": "vatvā “kathaṃ karissasī”ti puṭṭho āha – “ahaṃ, bhante, sinerupabbatarājānaṃ dantantare",
  "atk-s0502a0:2786_6": "ṭhapetvā māsasāsapabījaṃ viya khādissāmī”ti. “Aññaṃ kiṃ karissasī”ti? “Imaṃ mahāpathaviṃ",
  "atk-s0502a0:2786_7": "kaṭasārakaṃ viya saṃvellitvā aṅgulantare nikkhipissāmī”ti. “Aññaṃ kiṃ karissasī”ti?",
  "atk-s0502a0:2786_8": "“Mahāpathaviṃ kulālacakkaṃ viya parivattetvā mahājanaṃ pathavojaṃ khādāpessāmī”ti.",
  "atk-s0502a0:2786_9": "“Aññaṃ kiṃ karissasī”ti? “Vāmahatthe pathaviṃ katvā ime satte dakkhiṇahatthena aññasmiṃ",
  "atk-s0502a0:2786_10": "dīpe ṭhapessāmī”ti. “Aññaṃ kiṃ karissasī”ti? “Sineruṃ chattadaṇḍaṃ viya katvā mahāpathaviṃ",
  "atk-s0502a0:2786_11": "ukkhipitvā tassupari ṭhapetvā chattahattho bhikkhu viya ekahatthenādāya ākāse caṅkamissāmī”ti.",
  "atk-s0502a0:2786_12": "Satthā “jānāmi te ānubhāva”nti tassapi pāṭihāriyakaraṇaṃ nānujāni. So “jānāti maññe",
  "atk-s0502a0:2786_13": "satthā mayā uttaritaraṃ pāṭihāriyaṃ kātuṃ samattha”nti ekamantaṃ aṭṭhāsi.",
  "atk-s0502a0:2787_0": "Atha naṃ satthā “nāyaṃ moggallānaṃ tavatthāya baddho bālāpuṭo. Ahañhi asamadhuro,",
  "atk-s0502a0:2787_1": "mama dhuraṃ añño vahituṃ samattho nāma natthi. Anacchariyametaṃ, yaṃ idāni mama dhuraṃ",
  "atk-s0502a0:2787_2": "vahituṃ samattho nāma bhaveyya. Ahetukatiracchānayoniyaṃ nibbattakālepi mama dhuraṃ",
  "atk-s0502a0:2787_3": "añño vahituṃ samattho nāma nāhosiyevā”ti vatvā “kadā pana, bhante”ti therena puṭṭho atītaṃ āharitvā –",
  "atk-s0502a0:2788": "“Yato yato garu dhuraṃ, yato gambhīravattanī;",
  "atk-s0502a0:2789": "Tadāssu kaṇhaṃ yuñjanti, svāssu taṃ vahate dhura”nti. –",
  "atk-s0502a0:2790": "Idaṃ kaṇhausabhajātakaṃ vitthāretvā puna tameva vatthuṃ visesetvā dassento –",
  "atk-s0502a0:2791": "“Manuññameva bhāseyya, nāmanuññaṃ kudācanaṃ;",
  "atk-s0502a0:2792": "Manuññaṃ bhāsamānassa, garuṃ bhāraṃ udaddhari;",
  "atk-s0502a0:2793": "Dhanañca naṃ alābhesi, tena cattamano ahū”ti. –",
  "atk-s0502a0:2794_0": "Idaṃ nandivisālajātakaṃ vitthāretvā kathesi. Kathetvā ca pana satthā ratanacaṅkamaṃ",
  "atk-s0502a0:2794_1": "abhiruhi, purato dvādasayojanikā parisā ahosi tathā pacchato ca uttarato ca dakkhiṇato",
  "atk-s0502a0:2794_2": "ca. Ujukaṃ pana catuvīsatiyojanikāya parisāya majjhe bhagavā yamakapāṭihāriyaṃ akāsi.",
  "atk-s0502a0:2795_0": "Taṃ pāḷito tāva evaṃ veditabbaṃ – katamaṃ tathāgatassa yamakapāṭihāriye ñāṇaṃ? Idhaṃ",
  "atk-s0502a0:2795_1": "tathāgato yamakapāṭihāriyaṃ karoti asādhāraṇaṃ sāvakehi, uparimakāyato aggikkhandho",
  "atk-s0502a0:2795_2": "pavattati, heṭṭhimakāyato udakadhārā pavattati. Heṭṭhimakāyato aggikkhandho pavattati,",
  "atk-s0502a0:2795_3": "uparimakāyato udakadhārā pavattati. Puratthimakāyato, pacchimakāyato; pacchimakāyato,",
  "atk-s0502a0:2795_4": "puratthimakāyato; dakkhiṇaakkhito, vāmaakkhito; vāmaakkhito, dakkhiṇaakkhito; dakkhiṇakaṇṇasotato,",
  "atk-s0502a0:2795_5": "vāmakaṇṇasotato; vāmakaṇṇasotato, dakkhiṇakaṇṇasotato; dakkhiṇanāsikāsotato, vāmanāsikāsotato;",
  "atk-s0502a0:2795_6": "vāmanāsikāsotato, dakkhiṇanāsikāsotato; dakkhiṇaaṃsakūṭato, vāmaaṃsakūṭato; vāmaaṃsakūṭato,",
  "atk-s0502a0:2795_7": "dakkhiṇaaṃsakūṭato; dakkhiṇahatthato, vāmahatthato; vāmahatthato, dakkhiṇahatthato;",
  "atk-s0502a0:2795_8": "dakkhiṇapassato, vāmapassato; vāmapassato, dakkhiṇapassato; dakkhiṇapādato, vāmapādato;",
  "atk-s0502a0:2795_9": "vāmapādato, dakkhiṇapādato; aṅgulaṅgulehi, aṅgulantarikāhi; aṅgulantarikāhi, aṅgulaṅgulehi;",
  "atk-s0502a0:2795_10": "ekekalomakūpato aggikkhandho pavattati, ekekalomato udakadhārā pavattati. Ekekalomato",
  "atk-s0502a0:2795_11": "aggikkhandho pavattati, ekekalomakūpato udakadhārā pavattati channaṃ vaṇṇānaṃ nīlānaṃ",
  "atk-s0502a0:2795_12": "pītakānaṃ lohitakānaṃ odātānaṃ mañjeṭṭhānaṃ pabhassarānaṃ. Bhagavā caṅkamati, buddhanimmito",
  "atk-s0502a0:2795_13": "tiṭṭhati vā nisīdati vā seyyaṃ vā kappeti…pe… nimmito seyyaṃ kappeti, bhagavā caṅkamati",
  "atk-s0502a0:2795_14": "vā tiṭṭhati vā nisīdati vā. Idaṃ tathāgatassa yamakapāṭihāriye ñāṇanti.",
  "atk-s0502a0:2796_0": "Idaṃ pana pāṭihāriyaṃ bhagavā tasmiṃ caṅkame caṅkamitvā akāsi. Tassa tejokasiṇasamāpattivasena",
  "atk-s0502a0:2796_1": "uparimakāyato aggikkhandho pavattati, āpokasiṇasamāpattivasena heṭṭhimakāyato udakadhārā",
  "atk-s0502a0:2796_2": "pavattati. Na pana udakadhārāya pavattanaṭṭhānato aggikkhandho pavattati, aggikkhandhassa",
  "atk-s0502a0:2796_3": "pavattanaṭṭhānato udakadhārā pavattatīti dassetuṃ “heṭṭhimakāyato uparimakāyato”ti",
  "atk-s0502a0:2796_4": "vuttaṃ. Eseva nayo sabbapadesu. Aggikkhandho panettha udakadhārāya asammisso ahosi,",
  "atk-s0502a0:2796_5": "tathā udakadhārā aggikkhandhena. Ubhayampi kira cetaṃ yāva brahmalokā uggantvā cakkavāḷamukhavaṭṭiyaṃ",
  "atk-s0502a0:2796_6": "patati. “Channaṃ vaṇṇāna”nti vuttā panassa chabbaṇṇaraṃsiyo ghaṭehi āsiñcamānaṃ vilīnasuvaṇṇaṃ",
  "atk-s0502a0:2796_7": "viya yantanālikato nikkhantasuvaṇṇarasadhārā viya ca ekacakkavāḷagabbhato uggantvā",
  "atk-s0502a0:2796_8": "brahmalokaṃ āhacca paṭinivattitvā cakkavāḷamukhavaṭṭimeva gaṇhiṃsu. Ekacakkavāḷagabbhaṃ",
  "atk-s0502a0:2796_9": "vaṅkagopānasikaṃ viya bodhigharaṃ ahosi ekālokaṃ.",
  "atk-s0502a0:2797_0": "Taṃdivasaṃ satthā caṅkamitvā pāṭihāriyaṃ karonto antarantarā mahājanassa dhammaṃ",
  "atk-s0502a0:2797_1": "kathesi. Kathento ca janaṃ nirassāsaṃ akatvā tassa assāsavāraṃ deti. Tasmiṃ khaṇe",
  "atk-s0502a0:2797_2": "mahājano sādhukāraṃ pavattesi. Tassa sādhukārapavattanakāle satthā tāvamahatiyā parisāya",
  "atk-s0502a0:2797_3": "cittaṃ olokento ekekassa soḷasannaṃ ākārānaṃ vasena cittācāraṃ aññāsi. Evaṃ lahukaparivattaṃ",
  "atk-s0502a0:2797_4": "buddhānaṃ cittaṃ. Yo yo yasmiñca dhamme yasmiñca pāṭihīre pasanno, tassa tassa ajjhāsayavaseneva",
  "atk-s0502a0:2797_5": "dhammañca kathesi, pāṭihīrañca akāsi. Evaṃ dhamme desiyamāne pāṭihīre ca kariyamāne",
  "atk-s0502a0:2797_6": "mahājanassa dhammābhisamayo ahosi. Satthā pana tasmiṃ samāgame attano manaṃ gahetvā",
  "atk-s0502a0:2797_7": "aññaṃ pañhaṃ pucchituṃ samatthaṃ adisvā nimmitabuddhaṃ māpesi. Tena pucchitaṃ pañhaṃ",
  "atk-s0502a0:2797_8": "satthā vissajjesi, satthārā pucchitaṃ so vissajjesi. Bhagavato caṅkamanakāle nimmito",
  "atk-s0502a0:2797_9": "ṭhānādīsu aññataraṃ kappesi, nimmitassa caṅkamanakāle bhagavā ṭhānādīsu aññataraṃ",
  "atk-s0502a0:2797_10": "kappesi. Tamatthaṃ dassetuṃ “nimmito caṅkamati vā”tiādi vuttaṃ. Evaṃ karontassa satthu",
  "atk-s0502a0:2797_11": "pāṭihāriyaṃ disvā dhammakathaṃ sutvā tasmiṃ samāgame vīsatiyā pāṇakoṭīnaṃ dhammābhisamayo ahosi.",
  "atk-s0502a0:2798_0": "Satthā pāṭihīraṃ karontova “kattha nu kho atītabuddhā idaṃ pāṭihīraṃ katvā vassaṃ",
  "atk-s0502a0:2798_1": "upentī”ti āvajjetvā “tāvatiṃsabhavane vassaṃ upagantvā mātu abhidhammapiṭakaṃ desentī”ti",
  "atk-s0502a0:2798_2": "disvā dakkhiṇapādaṃ ukkhipitvā yugandharamatthake ṭhapetvā itaraṃ pādaṃ ukkhipitvā",
  "atk-s0502a0:2798_3": "sinerumatthake ṭhapesi. Evaṃ aṭṭhasaṭṭhiyojanasatasahassaṭṭhāne tayo padavārā ahesuṃ,",
  "atk-s0502a0:2798_4": "dve pādachiddāni. Satthā pādaṃ pasāretvā akkamīti na sallakkhetabbaṃ. Tassa hi pādukkhipanakāleyeva",
  "atk-s0502a0:2798_5": "pabbatā pādamūlaṃ āgantvā sampaṭicchiṃsu, satthārā akkamanakāle te pabbatā uṭṭhāya",
  "atk-s0502a0:2798_6": "sakaṭṭhāneyeva aṭṭhaṃsu. Sakko satthāraṃ disvā cintesi – “paṇḍukambalasilāya maññe",
  "atk-s0502a0:2798_7": "satthā imaṃ vassāvāsaṃ upessati, bahūnañca devatānaṃ upakāro bhavissati, satthari",
  "atk-s0502a0:2798_8": "panettha vassāvāsaṃ upagate aññā devatā hatthampi ṭhapetuṃ na sakkhissanti. Ayaṃ",
  "atk-s0502a0:2798_9": "kho pana paṇḍukambalasilā dīghato saṭṭhiyojanā, vitthārato paṇṇāsayojanā, puthulato",
  "atk-s0502a0:2798_10": "pannarasayojanā, satthari nisinnepi tucchaṃ bhavissatī”ti. Satthā tassa ajjhāsayaṃ",
  "atk-s0502a0:2798_11": "viditvā attano saṅghāṭiṃ silāsanaṃ paṭicchādayamānaṃ khipi. Sakko cintesi – “cīvaraṃ",
  "atk-s0502a0:2798_12": "tāva paṭicchādayamānaṃ khipi, sayaṃ pana parittake ṭhāne nisīdissatī”ti. Satthā tassa",
  "atk-s0502a0:2798_13": "ajjhāsayaṃ viditvā nīcapīṭhakaṃ mahāpaṃsukūliko viya paṇḍukambalasilaṃ antocīvarabhogeyeva",
  "atk-s0502a0:2798_14": "katvā nisīdi. Mahājanopi taṃkhaṇaññeva satthāraṃ olokento nāddasa, candassa atthaṅgamitakālo",
  "atk-s0502a0:2798_15": "viya sūriyassa ca atthaṅgamitakālo viya ahosi. Mahājano –",
  "atk-s0502a0:2799": "“Gato nu cittakūṭaṃ vā, kelāsaṃ vā yugandharaṃ;",
  "atk-s0502a0:2800": "Na no dakkhemu sambuddhaṃ, lokajeṭṭhaṃ narāsabha”nti. –",
  "atk-s0502a0:2801_0": "Imaṃ gāthaṃ vadanto paridevi. Apare “satthā nāma pavivekarato, so ‘evarūpāya me parisāya",
  "atk-s0502a0:2801_1": "evarūpaṃ pāṭihīraṃ kata’nti lajjāya aññaṃ raṭṭhaṃ vā janapadaṃ vā gato bhavissati,",
  "atk-s0502a0:2801_2": "na dāni taṃ dakkhissāmā”ti paridevantā imaṃ gāthamāhaṃsu –",
  "atk-s0502a0:2802": "“Pavivekarato dhīro, nimaṃ lokaṃ punehiti;",
  "atk-s0502a0:2803": "Na no dakkhemu sambuddhaṃ, lokajeṭṭhaṃ narāsabha”nti.",
  "atk-s0502a0:2804_0": "Te mahāmoggallānaṃ pucchiṃsu – “kahaṃ, bhante, satthā”ti? So sayaṃ jānantopi “paresampi",
  "atk-s0502a0:2804_1": "guṇā pākaṭā hontū”ti ajjhāsayena “anuruddhaṃ pucchathā”ti āha. Te theraṃ tathā pucchiṃsu",
  "atk-s0502a0:2804_2": "– “kahaṃ, bhante, satthā”ti? Tāvatiṃsabhavane paṇḍukambalasilāyaṃ vassaṃ upagantvā",
  "atk-s0502a0:2804_3": "mātu abhidhammapiṭakaṃ desetuṃ gatoti. “Kadā āgamissati, bhante”ti? “Tayo māse abhidhammapiṭakaṃ",
  "atk-s0502a0:2804_4": "desetvā mahāpavāraṇadivase”ti. Te “satthāraṃ adisvā na gamissāmā”ti tattheva khandhāvāraṃ",
  "atk-s0502a0:2804_5": "bandhiṃsu. Ākāsameva kira nesaṃ chadanaṃ ahosi. Tāya ca mahatiyā parisāya sarīranighaṃso",
  "atk-s0502a0:2804_6": "nāma na paññāyi, pathavī vivaraṃ adāsi, sabbattha parisuddhameva bhūmitalaṃ ahosi.",
  "atk-s0502a0:2805_0": "Satthā paṭhamameva moggallānattheraṃ avoca – “moggallāna, tvaṃ etissāya parisāya",
  "atk-s0502a0:2805_1": "dhammaṃ deseyyāsi, cūḷaanāthapiṇḍiko āhāraṃ dassatī”ti. Tasmā taṃ temāsaṃ cūḷaanāthapiṇḍikova",
  "atk-s0502a0:2805_2": "tassā parisāya yāpanaṃ yāgubhattaṃ khādanīyaṃ tambulatelagandhamālāpilandhanāni ca",
  "atk-s0502a0:2805_3": "adāsi. Mahāmoggallāno dhammaṃ desesi, pāṭihāriyadassanatthaṃ āgatāgatehi puṭṭhapañhe",
  "atk-s0502a0:2805_4": "ca vissajjesi. Satthārampi mātu abhidhammadesanatthaṃ paṇḍukambalasilāyaṃ vassaṃ",
  "atk-s0502a0:2805_5": "upagataṃ dasasahassacakkavāḷadevatā parivārayiṃsu. Tena vuttaṃ –",
  "atk-s0502a0:2806": "“Tāvatiṃse yadā buddho, silāyaṃ paṇḍukambale;",
  "atk-s0502a0:2807": "Pāricchattakamūlamhi, vihāsi purisuttamo.",
  "atk-s0502a0:2808": "“Dasasu lokadhātūsu, sannipatitvāna devatā;",
  "atk-s0502a0:2809": "Payirupāsanti sambuddhaṃ, vasantaṃ nāgamuddhani.",
  "atk-s0502a0:2810": "“Na koci devo vaṇṇena, sambuddhassa virocati;",
  "atk-s0502a0:2811": "Sabbe deve atikkamma, sambuddhova virocatī”ti. ;",
  "atk-s0502a0:2812_0": "Evaṃ sabbā devatā attano sarīrappabhāya abhibhavitvā nisinnassa panassa mātā tusitavimānato",
  "atk-s0502a0:2812_1": "āgantvā dakkhiṇapasse nisīdi. Indakopi devaputto āgantvā dakkhiṇapasseyeva nisīdi,",
  "atk-s0502a0:2812_2": "aṅkuro vāmapasse nisīdi. So mahesakkhāsu devatāsu sannipatantīsu apagantvā dvādasayojanike",
  "atk-s0502a0:2812_3": "ṭhāne okāsaṃ labhi, indako tattheva nisīdi. Satthā te ubhopi oloketvā attano sāsane",
  "atk-s0502a0:2812_4": "dakkhiṇeyyapuggalānaṃ dinnadānassa mahapphalabhāvaṃ ñāpetukāmo evamāha – “aṅkura,",
  "atk-s0502a0:2812_5": "tayā dīghamantare dasavassasahassaparimāṇakāle dvādasayojanikaṃ uddhanapantiṃ katvā",
  "atk-s0502a0:2812_6": "mahādānaṃ dinnaṃ, idāni mama samāgamaṃ āgantvā dvādasayojanike ṭhāne okāsaṃ labhi,",
  "atk-s0502a0:2812_7": "kiṃ nu kho ettha kāraṇa”nti? Vuttampi cetaṃ –",
  "atk-s0502a0:2813": "“Oloketvāna sambuddho, aṅkurañcāpi indakaṃ;",
  "atk-s0502a0:2814": "Dakkhiṇeyyaṃ sambhāvento, idaṃ vacanamabravi.",
  "atk-s0502a0:2815": "“Mahādānaṃ tayā dinnaṃ, aṅkura dīghamantare;",
  "atk-s0502a0:2816": "Atidūre nisinnosi, āgaccha mama santike”ti. ;",
  "atk-s0502a0:2817": "So saddho pathavītalaṃ pāpuṇi. Sabbāpi naṃ sā parisā assosi. Evaṃ vutte –",
  "atk-s0502a0:2818": "“Codito bhāvitattena, aṅkuro etamabravi;",
  "atk-s0502a0:2819": "Kiṃ mayhaṃ tena dānena, dakkhiṇeyyena suññataṃ.",
  "atk-s0502a0:2820": "“Ayaṃ so indako yakkho, dajjā dānaṃ parittakaṃ;",
  "atk-s0502a0:2821": "Atirocati amhehi, cando tārāgaṇe yathā”ti. ;",
  "atk-s0502a0:2822_0": "Tattha dajjāti datvā. Evaṃ vutte satthā indakaṃ āha – “indaka, tvaṃ mama dakkhiṇapasse",
  "atk-s0502a0:2822_1": "nisinno, kasmā anapagantvāva nisīdasī”ti? So “ahaṃ, bhante, sukhette appakabījaṃ",
  "atk-s0502a0:2822_2": "vapanakassako viya dakkhiṇeyyasampadaṃ alattha”nti dakkhiṇeyyaṃ pabhāvento āha –",
  "atk-s0502a0:2823": "“Ujjaṅgale yathā khette, bījaṃ bahumpi ropitaṃ;",
  "atk-s0502a0:2824": "Na phalaṃ vipulaṃ hoti, napi toseti kassakaṃ.",
  "atk-s0502a0:2825": "“Tatheva dānaṃ bahukaṃ, dussīlesu patiṭṭhitaṃ;",
  "atk-s0502a0:2826": "Na phalaṃ vipulaṃ hoti, napi toseti dāyakaṃ.",
  "atk-s0502a0:2827": "“Yathāpi bhaddake khette, bījaṃ appampi ropitaṃ;",
  "atk-s0502a0:2828": "Sammā dhāraṃ pavecchante, phalaṃ toseti kassakaṃ.",
  "atk-s0502a0:2829": "“Tatheva sīlavantesu, guṇavantesu tādisu;",
  "atk-s0502a0:2830": "Appakampi kataṃ kāraṃ, puññaṃ hoti mahapphala”nti. ;",
  "atk-s0502a0:2831_0": "Kiṃ panetassa pubbakammanti? So kira anuruddhattherassa antogāmaṃ piṇḍāya paviṭṭhassa",
  "atk-s0502a0:2831_1": "attano ābhataṃ kaṭacchubhikkhaṃ dāpesi. Tadā tassa puññaṃ aṅkurena dasavassasahassāni",
  "atk-s0502a0:2831_2": "dvādasayojanikaṃ uddhanapantiṃ katvā dinnadānato mahapphalataraṃ jātaṃ. Tasmā evamāha.",
  "atk-s0502a0:2832_0": "Evaṃ vutte satthā, “aṅkura, dānaṃ nāma viceyya dātuṃ vaṭṭati, evaṃ taṃ sukhettesu",
  "atk-s0502a0:2832_1": "vuttabījaṃ viya mahapphalaṃ hoti. Tvaṃ pana na tathā akāsi, tena te dānaṃ mahapphalaṃ",
  "atk-s0502a0:2832_2": "na jāta”nti imamatthaṃ vibhāvento –",
  "atk-s0502a0:2833": "“Viceyya dānaṃ dātabbaṃ, yattha dinnaṃ mahapphalaṃ…pe….",
  "atk-s0502a0:2834": "“Viceyya dānaṃ sugatappasatthaṃ,",
  "atk-s0502a0:2835": "Ye dakkhiṇeyyā idha jīvaloke;",
  "atk-s0502a0:2836": "Etesu dinnāni mahapphalāni,",
  "atk-s0502a0:2837": "Bījāni vuttāni yathā sukhette”ti. –",
  "atk-s0502a0:2838": "Vatvā uttarimpi dhammaṃ desento imā gāthā abhāsi –",
  "atk-s0502a0:2839": "“Tiṇadosāni khettāni, rāgadosā ayaṃ pajā;",
  "atk-s0502a0:2840": "Tasmā hi vītarāgesu, dinnaṃ hoti mahapphalaṃ.",
  "atk-s0502a0:2841": "“Tiṇadosāni khettāni, dosadosā ayaṃ pajā;",
  "atk-s0502a0:2842": "Tasmā hi vītadosesu, dinnaṃ hoti mahapphalaṃ.",
  "atk-s0502a0:2843": "“Tiṇadosāni khettāni, mohadosā ayaṃ pajā;",
  "atk-s0502a0:2844": "Tasmā hi vītamohesu, dinnaṃ hoti mahapphalaṃ.",
  "atk-s0502a0:2845": "“Tiṇadosāni khettāni, icchādosā ayaṃ pajā;",
  "atk-s0502a0:2846": "Tasmā hi vigaticchesu, dinnaṃ hoti mahapphala”nti.",
  "atk-s0502a0:2847": "Desanāvasāne aṅkuro ca indako ca sotāpattiphale patiṭṭhahiṃsu, mahājanassāpi sātthikā dhammadesanā ahosīti.",
  "atk-s0502a0:2848_0": "Atha satthā devaparisāya majjhe nisinno mātaraṃ ārabbha “kusalā dhammā, akusalā dhammā,",
  "atk-s0502a0:2848_1": "abyākatā dhammā”ti abhidhammapiṭakaṃ paṭṭhapesi. Evaṃ tayo māse nirantaraṃ abhidhammapiṭakaṃ",
  "atk-s0502a0:2848_2": "kathesi. Kathento pana bhikkhācāravelāya “yāva mamāgamanā ettakaṃ nāma dhammaṃ desetū”ti",
  "atk-s0502a0:2848_3": "nimmitabuddhaṃ māpetvā himavantaṃ gantvā nāgalatādantakaṭṭhaṃ khāditvā anotattadahe",
  "atk-s0502a0:2848_4": "mukhaṃ dhovitvā uttarakuruto piṇḍapātaṃ āharitvā mahāsālamāḷake nisinno bhattakiccaṃ",
  "atk-s0502a0:2848_5": "akāsi. Sāriputtatthero tattha gantvā satthu vattaṃ karoti. Satthā bhattakiccapariyosāne,",
  "atk-s0502a0:2848_6": "“sāriputta, ajja mayā ettako nāma dhammo bhāsito, tvaṃ attano antevāsikānaṃ bhikkhūnaṃ",
  "atk-s0502a0:2848_7": "vācehī”ti therassa kathesi. Yamakapāṭihīre kira pasīditvā pañcasatā kulaputtā therassa",
  "atk-s0502a0:2848_8": "santike pabbajiṃsu. Te sandhāya theraṃ evamāha. Vatvā ca pana devalokaṃ gantvā nimmitabuddhena",
  "atk-s0502a0:2848_9": "desitaṭṭhānato paṭṭhāya sayaṃ dhammaṃ desesi. Theropi gantvā tesaṃ bhikkhūnaṃ dhammaṃ",
  "atk-s0502a0:2848_10": "desesi. Te satthari devaloke viharanteyeva sattapakaraṇikā ahesuṃ.",
  "atk-s0502a0:2849_0": "Te kira kassapabuddhakāle khuddakavagguliyo hutvā ekasmiṃ pabbhāre olambantā dvinnaṃ",
  "atk-s0502a0:2849_1": "therānaṃ caṅkamitvā abhidhammaṃ sajjhāyantānaṃ saddaṃ sutvā sare nimittaṃ aggahesuṃ.",
  "atk-s0502a0:2849_2": "Te “ime khandhā nāma, imā dhātuyo nāmā”ti ajānitvā sare nimittagahaṇamatteneva tato",
  "atk-s0502a0:2849_3": "cutā devaloke nibbattā, ekaṃ buddhantaraṃ dibbasampattiṃ anubhavitvā tato cavitvā",
  "atk-s0502a0:2849_4": "sāvatthiyaṃ kulagharesu nibbattā. Yamakapāṭihīre uppannapasādā therassa santike pabbajitvā",
  "atk-s0502a0:2849_5": "sabbapaṭhamaṃ sattapakaraṇikā ahesuṃ. Satthāpi teneva nīhārena taṃ temāsaṃ abhidhammaṃ",
  "atk-s0502a0:2849_6": "desesi. Desanāvasāne asītikoṭisahassānaṃ devatānaṃ dhammābhisamayo ahosi, mahāmāyāpi",
  "atk-s0502a0:2849_7": "sotāpattiphale patiṭṭhahi.",
  "atk-s0502a0:2850_0": "Sāpi kho chattiṃsayojanaparimaṇḍalā parisā “idāni sattame divase mahāpavāraṇā bhavissatī”ti",
  "atk-s0502a0:2850_1": "mahāmoggallānattheraṃ upasaṅkamitvā āha – “bhante satthu, orohaṇadivasaṃ saññātuṃ",
  "atk-s0502a0:2850_2": "vaṭṭati, na hi mayaṃ satthāraṃ adisvā gamissāmā”ti. Āyasmā mahāmoggallāno taṃ kathaṃ",
  "atk-s0502a0:2850_3": "sutvā “sādhāvuso”ti vatvā tattheva pathaviyaṃ nimuggo sinerupādaṃ gantvā “maṃ abhiruhantaṃ",
  "atk-s0502a0:2850_4": "parisā passatū”ti adhiṭṭhāya maṇiratanena āvutaṃ paṇḍukambalasuttaṃ viya paññāyamānarūpova",
  "atk-s0502a0:2850_5": "sinerumajjhena abhiruhi. Manussāpi naṃ “ekayojanaṃ abhiruḷho, dviyojanaṃ abhiruḷho”ti",
  "atk-s0502a0:2850_6": "olokayiṃsu. Theropi satthu pāde sīsena ukkhipanto viya abhiruhitvā vanditvā evamāha",
  "atk-s0502a0:2850_7": "– “bhante, parisā tumhe disvāva gantukāmā, kadā orohissathā”ti. “Kahaṃ pana te, moggallāna,",
  "atk-s0502a0:2850_8": "jeṭṭhabhātiko sāriputto”ti. “Bhante, saṅkassanagare vassaṃ upagato”ti. Moggallāna,",
  "atk-s0502a0:2850_9": "ahaṃ ito sattame divase mahāpavāraṇāya saṅkassanagaradvāre otarissāmi, maṃ daṭṭhukāmā",
  "atk-s0502a0:2850_10": "tattha āgacchantu, sāvatthito saṅkassanagaradvāraṃ tiṃsayojanāni, ettake magge kassaci",
  "atk-s0502a0:2850_11": "pātheyyakiccaṃ natthi, uposathikā hutvā dhuravihāraṃ dhammassavanatthāya gacchantā",
  "atk-s0502a0:2850_12": "viya āgaccheyyāthāti tesaṃ āroceyyāsīti. Thero “sādhu, bhante”ti gantvā tathā ārocesi.",
  "atk-s0502a0:2851_0": "Satthā vuṭṭhavasso pavāretvā sakkassa ārocesi – “mahārāja, manussapathaṃ gamissāmī”ti.",
  "atk-s0502a0:2851_1": "Sakko suvaṇṇamayaṃ maṇimayaṃ rajatamayanti tīṇi sopānāni māpesi. Tesaṃ pādā saṅkassanagaradvāre",
  "atk-s0502a0:2851_2": "patiṭṭhahiṃsu, sīsāni sinerumuddhani. Tesu dakkhiṇapasse suvaṇṇamayaṃ sopānaṃ devatānaṃ",
  "atk-s0502a0:2851_3": "ahosi, vāmapasse rajatamayaṃ sopānaṃ mahābrahmānaṃ ahosi, majjhe maṇimayaṃ sopānaṃ",
  "atk-s0502a0:2851_4": "tathāgatassa ahosi. Satthāpi sinerumuddhani ṭhatvā devorohaṇasamaye yamakapāṭihāriyaṃ",
  "atk-s0502a0:2851_5": "katvā uddhaṃ olokesi, yāva brahmalokā ekaṅgaṇā ahesuṃ. Adho olokesi, yāva avīcito",
  "atk-s0502a0:2851_6": "ekaṅgaṇaṃ ahosi. Disāvidisā olokesi, anekāni cakkavāḷasatasahassāni ekaṅgaṇāni ahesuṃ.",
  "atk-s0502a0:2851_7": "Devā manusse passiṃsu, manussāpi deve passiṃsu, sabbe sammukhāva passiṃsu.",
  "atk-s0502a0:2852_0": "Bhagavā chabbaṇṇaraṃsiyo vissajjesi. Taṃ divasaṃ buddhasiriṃ oloketvā chattiṃsayojana",
  "atk-s0502a0:2852_1": "parimaṇḍalāya parisāya ekopi buddhabhāvaṃ apatthento nāma natthi. Suvaṇṇasopānena",
  "atk-s0502a0:2852_2": "devā otariṃsu, rajatasopānena mahābrahmāno otariṃsu, maṇisopānena sammāsambuddho",
  "atk-s0502a0:2852_3": "otari. Pañcasikho gandhabbadevaputto beluvapaṇḍuvīṇaṃ ādāya dakkhiṇapasse ṭhatvā",
  "atk-s0502a0:2852_4": "satthu gandhabbamadhuradibbavīṇāya saddena pūjaṃ karonto otari, mātali, saṅgāhako",
  "atk-s0502a0:2852_5": "vāmapasse ṭhatvā dibbagandhamālāpupphaṃ gahetvā namassamāno pūjaṃ katvā otari, mahābrahmā",
  "atk-s0502a0:2852_6": "chattaṃ dhāresi, suyāmo vālabījaniṃ dhāresi. Satthā iminā parivārena saddhiṃ otaritvā",
  "atk-s0502a0:2852_7": "saṅkassanagaradvāre patiṭṭhahi. Sāriputtattheropi āgantvā satthāraṃ vanditvā yasmā",
  "atk-s0502a0:2852_8": "sāriputtattherena tathārūpāya buddhasiriyā otaranto satthā ito pubbe na diṭṭhapubbo, tasmā –",
  "atk-s0502a0:2853": "“Na me diṭṭho ito pubbe, na suto uda kassaci;",
  "atk-s0502a0:2854": "Evaṃ vagguvado satthā, tusitā gaṇimāgato”ti. –",
  "atk-s0502a0:2855_0": "Ādīhi attano tuṭṭhiṃ pakāsetvā, “bhante, ajja sabbepi devamanussā tumhākaṃ pihayanti,",
  "atk-s0502a0:2855_1": "patthentī”ti āha. Atha naṃ satthā, “sāriputta, evarūpehi guṇehi samannāgatā buddhā",
  "atk-s0502a0:2855_2": "devamanussānaṃ piyā hontiyevā”ti vatvā dhammaṃ desento imaṃ gāthamāha –",
  "atk-s0502a0:2856": "181.",
  "atk-s0502a0:2857": "“Ye jhānapasutā dhīrā, nekkhammūpasame ratā;",
  "atk-s0502a0:2858": "Devāpi tesaṃ pihayanti, sambuddhānaṃ satīmata”nti.",
  "atk-s0502a0:2859_0": "Tattha ye jhānapasutāti lakkhaṇūpanijjhānaṃ ārammaṇūpanijjhānanti imesu dvīsu jhānesu",
  "atk-s0502a0:2859_1": "āvajjanasamāpajjanaadhiṭṭhānavuṭṭhānapaccavekkhaṇehi yuttappayuttā. Nekkhammūpasame",
  "atk-s0502a0:2859_2": "ratāti ettha pabbajjā nekkhammanti na gahetabbā, kilesavūpasamanibbānaratiṃ pana",
  "atk-s0502a0:2859_3": "sandhāyetaṃ vuttaṃ. Devāpīti devāpi manussāpi tesaṃ pihayanti patthenti. Satīmatanti",
  "atk-s0502a0:2859_4": "evarūpaguṇānaṃ tesaṃ satiyā samannāgatānaṃ sambuddhānaṃ. “Aho vata mayaṃ buddhā bhaveyyāmā”ti",
  "atk-s0502a0:2859_5": "buddhabhāvaṃ icchamānā pihayantīti attho.",
  "atk-s0502a0:2860": "Desanāvasāne tiṃsamattānaṃ pāṇakoṭīnaṃ dhammābhisamayo ahosi, therassa saddhivihārikā pañcasatabhikkhū arahatte patiṭṭhahiṃsu.",
  "atk-s0502a0:2861_0": "Sabbabuddhānaṃ kira avijahitameva yamakapāṭihīraṃ katvā devaloke vassaṃ vasitvā saṅkassanagaradvāre",
  "atk-s0502a0:2861_1": "otaraṇaṃ. Tattha pana dakkhiṇapādassa patiṭṭhitaṭṭhānaṃ acalacetiyaṭṭhānaṃ nāma hoti.",
  "atk-s0502a0:2861_2": "Satthā tattha ṭhatvā puthujjanādīnaṃ visaye pañhaṃ pucchi, puthujjanā attano visaye",
  "atk-s0502a0:2861_3": "pañhe vissajjetvā sotāpannavisaye pañhaṃ vissajjetuṃ nāsakkhiṃsu. Tathā sakadāgāmiādīnaṃ",
  "atk-s0502a0:2861_4": "visaye sotāpannādayo, mahāmoggallānavisaye sesamahāsāvakā, sāriputtattherassa visaye",
  "atk-s0502a0:2861_5": "mahāmoggallāno, buddhavisaye ca sāriputtopi vissajjetuṃ nāsakkhiyeva. So pācīnadisaṃ",
  "atk-s0502a0:2861_6": "ādiṃ katvā sabbadisā olokesi, sabbattha ekaṅgaṇameva ahosi. Aṭṭhasu disāsu devamanussā",
  "atk-s0502a0:2861_7": "uddhaṃ yāva brahmalokā heṭṭhā bhūmaṭṭhā ca yakkhanāgasupaṇṇā añjaliṃ paggahetvā,",
  "atk-s0502a0:2861_8": "“bhante, idha tassa pañhassa vissajjetā natthi, ettheva upadhārethā”ti āhaṃsu. Satthā",
  "atk-s0502a0:2861_9": "sāriputto kilamati. Kiñcāpi hesa –",
  "atk-s0502a0:2862": "“Ye ca saṅkhātadhammāse, ye ca sekhā puthū idha;",
  "atk-s0502a0:2863": "Tesaṃ me nipako iriyaṃ, puṭṭho pabrūhi mārisā”ti. –",
  "atk-s0502a0:2864_0": "Imaṃ buddhavisaye puṭṭhapañhaṃ sutvā ‘satthā maṃ sekhāsekhānaṃ āgamanapaṭipadaṃ pucchatī’ti",
  "atk-s0502a0:2864_1": "pañhe nikkaṅkho, khandhādīsu pana katarena nu kho mukhena imaṃ paṭipadaṃ kathento",
  "atk-s0502a0:2864_2": "‘ahaṃ satthu ajjhāsayaṃ gaṇhituṃ na sakkhissāmī’ti mama ajjhāsaye kaṅkhati, so mayā",
  "atk-s0502a0:2864_3": "naye adinne kathetuṃ na sakkhissati, nayamassa dassāmīti nayaṃ dassento “bhūtamidaṃ,",
  "atk-s0502a0:2864_4": "sāriputta, samanupassasī”ti āha. Evaṃ kirassa ahosi “sāriputto mama ajjhāsayaṃ gahetvā",
  "atk-s0502a0:2864_5": "kathento khandhavasena kathessatī”ti. Therassa saha nayadānena so pañho nayasatena",
  "atk-s0502a0:2864_6": "nayasahassena nayasatasahassena upaṭṭhāsi. So satthārā dinnanaye ṭhatvā taṃ pañhaṃ",
  "atk-s0502a0:2864_7": "kathesi. Ṭhapetvā kira sammāsambuddhaṃ añño sāriputtattherassa paññaṃ pāpuṇituṃ samattho",
  "atk-s0502a0:2864_8": "nāma natthi. Teneva kira thero satthu purato ṭhatvā sīhanādaṃ nadi – “ahaṃ, bhante,",
  "atk-s0502a0:2864_9": "sakalakappampi deve vuṭṭhe ‘ettakāni bindūni mahāsamudde patitāni, ettakāni bhūmiyaṃ,",
  "atk-s0502a0:2864_10": "ettakāni pabbate’ti gaṇetvā lekhaṃ āropetuṃ samattho”ti. Satthāpi naṃ “jānāmi, sāriputta,",
  "atk-s0502a0:2864_11": "gaṇetuṃ samatthabhāva”nti āha. Tassa āyasmato paññāya upamā nāma natthi. Tenevāha –",
  "atk-s0502a0:2865": "“Gaṅgāya vālukā khīye, udakaṃ khīye mahaṇṇave;",
  "atk-s0502a0:2866": "Mahiyā mattikā khīye, na khīye mama buddhiyā”ti.",
  "atk-s0502a0:2867_0": "Idaṃ vuttaṃ hoti – sace hi, bhante, buddhisampannalokanātha, mayā ekasmiṃ pañhe vissajjite",
  "atk-s0502a0:2867_1": "ekaṃ vā vālukaṃ ekaṃ vā udakabinduṃ ekaṃ vā paṃsukhaṇḍaṃ akhipitvā pañhānaṃ satena",
  "atk-s0502a0:2867_2": "vā sahassenavā satasahassena vā vissajjite gaṅgāya vālukādīsu ekekaṃ ekamante khipeyya,",
  "atk-s0502a0:2867_3": "khippataraṃ gaṅgādīsu vālukādayo parikkhayaṃ gaccheyyuṃ, na tveva mama pañhānaṃ vissajjananti.",
  "atk-s0502a0:2867_4": "Evaṃ mahāpaññopi hi bhikkhu buddhavisaye pañhassa antaṃ vā koṭiṃ vā adisvā satthārā",
  "atk-s0502a0:2867_5": "dinnanaye ṭhatvāva pañhaṃ vissajjesi. Taṃ sutvā bhikkhū kathaṃ samuṭṭhāpesuṃ – “yaṃ",
  "atk-s0502a0:2867_6": "pañhaṃ puṭṭho sabbopi jano kathetuṃ na sakkhi, taṃ dhammasenāpati sāriputto ekakova",
  "atk-s0502a0:2867_7": "kathesī”ti. Satthā taṃ kathaṃ sutvā “na idāneva sāriputto yaṃ pañhaṃ mahājano vissajjetuṃ",
  "atk-s0502a0:2867_8": "nāsakkhi, taṃ vissajjesi, pubbepi anena vissajjitoyevā”ti vatvā atītaṃ āharituṃ –",
  "atk-s0502a0:2868": "“Parosahassampi samāgatānaṃ,",
  "atk-s0502a0:2869": "Kandeyyuṃ te vassasataṃ apaññā;",
  "atk-s0502a0:2870": "Ekova seyyo puriso sapañño,",
  "atk-s0502a0:2871": "Yo bhāsitassa vijānāti attha”nti. –",
  "atk-s0502a0:2872": "Imaṃ jātakaṃ vitthārena kathesīti.",
  "atk-s0502a0:2873": "Devorohaṇavatthu dutiyaṃ.",
  "atk-s0502a0:2874": "3. Erakapattanāgarājavatthu",
  "atk-s0502a0:2875": "Kiccho manussapaṭilābhoti imaṃ dhammadesanaṃ satthā bārāṇasiyaṃ upanissāya sattasirīsakarukkhamūle viharanto erakapattaṃ nāma nāgarājaṃ ārabbha kathesi.",
  "atk-s0502a0:2876_0": "So kira pubbe kassapabuddhasāsane daharabhikkhu hutvā gaṅgāya nāvaṃ abhiruyha gacchanto",
  "atk-s0502a0:2876_1": "ekasmiṃ erakagumbe erakapattaṃ gahetvā nāvāya vegasā gacchamānāyapi na muñci, erakapattaṃ",
  "atk-s0502a0:2876_2": "chijjitvā gataṃ. So “appamattakaṃ eta”nti āpattiṃ adesetvā vīsati vassasahassāni",
  "atk-s0502a0:2876_3": "araññe samaṇadhammaṃ katvāpi maraṇakāle erakapattena gīvāya gahito viya āpattiṃ desetukāmopi",
  "atk-s0502a0:2876_4": "aññaṃ bhikkhuṃ apassamāno “aparisuddhaṃ me sīla”nti uppannavippaṭisāro tato cavitvā",
  "atk-s0502a0:2876_5": "ekarukkhadoṇikanāvappamāṇo nāgarājā hutvā nibbatti, erakapattotvevassa nāmaṃ ahosi.",
  "atk-s0502a0:2876_6": "So nibbattakkhaṇeyeva attabhāvaṃ oloketvā “ettakaṃ nāma kālaṃ samaṇadhammaṃ katvā",
  "atk-s0502a0:2876_7": "ahetukayoniyaṃ maṇḍūkabhakkhaṭṭhāne nibbattomhī”ti vippaṭisārī ahosi. So aparabhāge",
  "atk-s0502a0:2876_8": "ekaṃ dhītaraṃ labhitvā majjhe gaṅgāya udakapiṭṭhe mahantaṃ phalaṃ ukkhipitvā dhītaraṃ",
  "atk-s0502a0:2876_9": "tasmiṃ ṭhapetvā naccāpetvā gāyāpesi. Evaṃ kirassa ahosi – “addhā ahaṃ idha iminā",
  "atk-s0502a0:2876_10": "upāyena buddhe uppanne tassa uppannabhāvaṃ suṇissāmī”ti. Yo me gītassa paṭigītaṃ",
  "atk-s0502a0:2876_11": "āharati, tassa mahantena nāgabhavanena saddhiṃ dhītaraṃ dassāmīti anvaḍḍhamāsaṃ uposathadivase",
  "atk-s0502a0:2876_12": "taṃ dhītaraṃ phaṇe ṭhapesi. Sā tattha ṭhitā naccantī –",
  "atk-s0502a0:2877": "“Kiṃsu adhippatī rājā, kiṃsu rājā rajjissaro;",
  "atk-s0502a0:2878": "Kathaṃsu virajo hoti, kathaṃ bāloti vuccatī”ti. –",
  "atk-s0502a0:2879": "Imaṃ gītaṃ gāyati.",
  "atk-s0502a0:2880_0": "Sakalajambudīpavāsino “nāgamāṇavikaṃ gaṇhissāmā”ti gantvā attano attano paññābalena",
  "atk-s0502a0:2880_1": "paṭigītaṃ katvā gāyanti. Sā taṃ paṭikkhipati. Tassā anvaḍḍhamāsaṃ phaṇe ṭhatvā evaṃ",
  "atk-s0502a0:2880_2": "gāyantiyāva ekaṃ buddhantaraṃ vītivattaṃ. Atha amhākaṃ satthā loke uppajjitvā ekadivasaṃ",
  "atk-s0502a0:2880_3": "paccūsakāle lokaṃ volokento erakapattaṃ ādiṃ katvā uttaramāṇavaṃ nāma attano ñāṇajālassa",
  "atk-s0502a0:2880_4": "anto paviṭṭhaṃ disvā “kiṃ nu kho bhavissatī”ti āvajjento “ajja erakapattassa dhītaraṃ",
  "atk-s0502a0:2880_5": "phaṇe ṭhapetvā naccāpanadivaso, ayaṃ uttaramāṇavo mayā dinnaṃ paṭigītaṃ gaṇhantova",
  "atk-s0502a0:2880_6": "sotāpanno hutvā taṃ ādāya nāgarājassa santikaṃ gamissati. So taṃ sutvā ‘buddho uppanno’ti",
  "atk-s0502a0:2880_7": "ñatvā mama santikaṃ āgamissati, ahaṃ tasmiṃ āgate mahāsamāgame gāthaṃ kathessāmi,",
  "atk-s0502a0:2880_8": "gāthāpariyosāne caturāsītiyā pāṇasahassānaṃ dhammābhisamayo bhavissatī”ti addasa.",
  "atk-s0502a0:2880_9": "So tattha gantvā bārāṇasito avidūre satta sirīsakarukkhā atthi, tesu ekassa mūle",
  "atk-s0502a0:2880_10": "nisīdi. Jambudīpavāsino gītapaṭigītaṃ ādāya sannipatiṃsu. Satthā avidūre ṭhāne gacchantaṃ",
  "atk-s0502a0:2880_11": "uttaramāṇavaṃ disvā “ehi, uttarā”ti āha. “Kiṃ, bhante”ti? “Ito tāva ehī”ti. Atha",
  "atk-s0502a0:2880_12": "naṃ āgantvā vanditvā nisinnaṃ āha “kahaṃ gacchasī”ti? “Erakapattassa dhītu gāyanaṭṭhāna”nti.",
  "atk-s0502a0:2880_13": "“Jānāsi pana gītapaṭigīta”nti? “Jānāmi, bhante”ti. “Vadehi tāva na”nti? Atha naṃ",
  "atk-s0502a0:2880_14": "attano jānananiyāmeneva vadantaṃ “na uttaraṃ etaṃ paṭigītaṃ, ahaṃ te paṭigītaṃ dassāmi,",
  "atk-s0502a0:2880_15": "ādāya naṃ gamissasī”ti. “Sādhu, bhante”ti. Atha naṃ satthā, uttara, tvaṃ nāgamāṇavikāya gītakāle –",
  "atk-s0502a0:2881": "“Chadvārādhippatī rājā, rajjamāno rajjissaro;",
  "atk-s0502a0:2882": "Arajjaṃ virajo hoti, rajjaṃ bāloti vuccatī”ti. –",
  "atk-s0502a0:2883": "Imaṃ paṭigītaṃ gāyeyyāsīti āha.",
  "atk-s0502a0:2884_0": "Māṇavikāya gītassa attho – kiṃsu adhippatī rājāti kiṃ adhippati rājā nāma hoti? Kiṃsu",
  "atk-s0502a0:2884_1": "rājā rajjissaroti kathaṃ pana rājā rajjissaro nāma hoti? Kathaṃsu virajo hotīti kathaṃ",
  "atk-s0502a0:2884_2": "nu kho so rājā virajo nāma hotīti?",
  "atk-s0502a0:2885_0": "Paṭigītassa pana attho – chadvārādhippatī rājāti yo channaṃ dvārānaṃ adhippati, ekadvārepi",
  "atk-s0502a0:2885_1": "rūpādīhi anabhibhūto, ayaṃ rājā nāma. Rajjamāno rajjissaroti yo pana tesu ārammaṇesu",
  "atk-s0502a0:2885_2": "rajjati, so rajjamāno rajjissaro nāma. Arajjanti arajjamāno pana virajo nāma hoti.",
  "atk-s0502a0:2885_3": "Rajjanti rajjamāno bāloti vuccatīti.",
  "atk-s0502a0:2886": "Evamassa satthā paṭigītaṃ datvā, uttara, tayā imasmiṃ gīte gāyite imassa gītassa imaṃ paṭigītaṃ gāyissati –",
  "atk-s0502a0:2887": "“Kenassu vuyhati bālo, kathaṃ nudati paṇḍito;",
  "atk-s0502a0:2888": "Yogakkhemī kathaṃ hoti, taṃ me akkhāhi pucchito”ti.",
  "atk-s0502a0:2889": "Athassa tvaṃ idaṃ paṭigītaṃ gāyeyyāsi –",
  "atk-s0502a0:2890": "“Oghena vuyhati bālo, yogā nudati paṇḍito;",
  "atk-s0502a0:2891": "Sabbayogavisaṃyutto, yogakkhemīti vuccatī”ti.",
  "atk-s0502a0:2892": "Tassattho – “kāmoghādinā catubbidhena oghena bālo vuyhati, taṃ oghaṃ paṇḍito sammappadhānasaṅkhātena yogena nudati. So sabbehi kāmayogādīhi visaṃyutto yogakkhemī nāma vuccatī”ti.",
  "atk-s0502a0:2893_0": "Uttaro imaṃ paṭigītaṃ gaṇhantova sotāpattiphale patiṭṭhahi. So sotāpanno hutvā taṃ",
  "atk-s0502a0:2893_1": "gāthaṃ ādāya gantvā, “ambho, mayā gītapaṭigītaṃ āhaṭaṃ, okāsaṃ me dethā”ti vatvā",
  "atk-s0502a0:2893_2": "nirantaraṃ ṭhitassa mahājanassa jaṇṇunā akkamanto agamāsi. Nāgamāṇavikā pitu phaṇe",
  "atk-s0502a0:2893_3": "ṭhatvā naccamānā “kiṃsu adhippatī rājā”ti gītaṃ gāyati? Uttaro “chadvārādhippatī",
  "atk-s0502a0:2893_4": "rājā”ti paṭigītaṃ gāyi. Puna nāgamāṇavikā “kenassu vuyhatī”ti tassa gītaṃ gāyati?",
  "atk-s0502a0:2893_5": "Athassā paṭigītaṃ gāyanto uttaro “oghena vuyhatī”ti imaṃ gāthamāha. Nāgarājā taṃ",
  "atk-s0502a0:2893_6": "sutvāva buddhassa uppannabhāvaṃ ñatvā “mayā ekaṃ buddhantaraṃ evarūpaṃ padaṃ nāma",
  "atk-s0502a0:2893_7": "na sutapubbaṃ, uppanno vata, bho, loke buddho”ti tuṭṭhamānaso naṅguṭṭhena udakaṃ",
  "atk-s0502a0:2893_8": "pahari, mahāvīciyo uṭṭhahiṃsu, ubho tīrāni bhijjiṃsu. Ito cito ca usabhamatte ṭhāne",
  "atk-s0502a0:2893_9": "manussā udake nimujjiṃsu. So ettakaṃ mahājanaṃ phaṇe ṭhapetvā ukkhipitvā thale patiṭṭhapesi.",
  "atk-s0502a0:2893_10": "So uttaraṃ upasaṅkamitvā “kahaṃ, sāmi, satthā”ti pucchi. “Ekasmiṃ rukkhamūle nisinno,",
  "atk-s0502a0:2893_11": "mahārājā”ti. So “ehi, sāmi, gacchāmā”ti uttarena saddhiṃ agamāsi. Mahājanopi tena",
  "atk-s0502a0:2893_12": "saddhiṃyeva gato. Nāgarājā gantvā chabbaṇṇaraṃsīnaṃ antaraṃ pavisitvā satthāraṃ vanditvā",
  "atk-s0502a0:2893_13": "rodamāno aṭṭhāsi. Atha naṃ satthā āha – “kiṃ idaṃ, mahārājā”ti? “Ahaṃ, bhante, tumhādisassa",
  "atk-s0502a0:2893_14": "buddhassa sāvako hutvā vīsati vassasahassāni samaṇadhammaṃ akāsiṃ, sopi maṃ samaṇadhammo",
  "atk-s0502a0:2893_15": "niddhāretuṃ nāsakkhi. Appamattakaṃ erakapattachindanamattaṃ nissāya ahetukapaṭisandhiṃ",
  "atk-s0502a0:2893_16": "gahetvā urena parisakkanaṭṭhāne nibbattosmi, ekaṃ buddhantaraṃ neva manussattaṃ labhāmi,",
  "atk-s0502a0:2893_17": "na saddhammassavanaṃ, na tumhādisassa buddhassa dassana”nti satthā tassa kathaṃ sutvā,",
  "atk-s0502a0:2893_18": "“mahārāja, manussattaṃ nāma dullabhameva, tathā saddhammassavanaṃ, tathā buddhuppādo,",
  "atk-s0502a0:2893_19": "idaṃ kicchena kasirena labbhatī”ti vatvā dhammaṃ desento imaṃ gāthamāha –",
  "atk-s0502a0:2894": "182.",
  "atk-s0502a0:2895": "“Kiccho manussapaṭilābho, kicchaṃ maccāna jīvitaṃ;",
  "atk-s0502a0:2896": "Kicchaṃ saddhammassavanaṃ, kiccho buddhānamuppādo”ti.",
  "atk-s0502a0:2897_0": "Tassattho – mahantena hi vāyāmena mahantena kusalena laddhattā manussattapaṭilābho",
  "atk-s0502a0:2897_1": "nāma kiccho dullabho. Nirantaraṃ kasikammādīni katvā jīvitavuttiṃ ghaṭanatopi parittaṭṭhāyitāyapi",
  "atk-s0502a0:2897_2": "maccānaṃ jīvitaṃ kicchaṃ. Anekesupi kappesu dhammadesakassa puggalassa dullabhatāya",
  "atk-s0502a0:2897_3": "saddhammassavanampi kicchaṃ. Mahantena vāyāmena abhinīhārassa samijjhanato samiddhābhinīhārassa",
  "atk-s0502a0:2897_4": "ca anekehipi kappakoṭisahassehi dullabhuppādato buddhānaṃ uppādopi kicchoyeva, ativiya dullabhoti.",
  "atk-s0502a0:2898_0": "Desanāvasāne caturāsītiyā pāṇasahassānaṃ dhammābhisamayo ahosi. Nāgarājāpi taṃdivasaṃ",
  "atk-s0502a0:2898_1": "sotāpattiphalaṃ labheyya, tiracchānagatattā pana nālattha. So yesu paṭisandhigahaṇatacajahanavissaṭṭhaniddokkamanasajātiyāmethunasevanacutisaṅkhātesu",
  "atk-s0502a0:2898_2": "pañcasu ṭhānesu nāgasarīrameva gahetvā kilamanti, tesu akilamanabhāvaṃ patvā māṇavarūpeneva",
  "atk-s0502a0:2898_3": "vicarituṃ labhatīti.",
  "atk-s0502a0:2899": "Erakapattanāgarājavatthu tatiyaṃ.",
  "atk-s0502a0:2900": "4. Ānandattherapañhavatthu",
  "atk-s0502a0:2901": "Sabbapāpassa akaraṇanti imaṃ dhammadesanaṃ satthā jetavane viharanto ānandattherassa pañhaṃ ārabbha kathesi.",
  "atk-s0502a0:2902_0": "Thero kira divāṭṭhāne nisinno cintesi – “satthārā sattannaṃ buddhānaṃ mātāpitaro",
  "atk-s0502a0:2902_1": "āyuparicchedo bodhi sāvakasannipāto aggasāvakasannipāto aggasāvakaupaṭṭhākoti idaṃ",
  "atk-s0502a0:2902_2": "sabbaṃ kathitaṃ, uposatho pana akathito, kiṃ nu kho tesampi ayameva uposatho, añño”ti?",
  "atk-s0502a0:2902_3": "So satthāraṃ upasaṅkamitvā tamatthaṃ pucchi. Yasmā pana tesaṃ buddhānaṃ kālabhedova",
  "atk-s0502a0:2902_4": "ahosi, na kathābhedo. Vipassī sammāsambuddho hi sattame sattame saṃvacchare uposathaṃ",
  "atk-s0502a0:2902_5": "akāsi. Ekadivasaṃ dinnovādoyeva hissa sattannaṃ saṃvaccharānaṃ alaṃ hoti. Sikhī ceva",
  "atk-s0502a0:2902_6": "vessabhū ca chaṭṭhe chaṭṭhe saṃvacchare uposathaṃ kariṃsu, kakusandho koṇāgamano",
  "atk-s0502a0:2902_7": "ca saṃvacchare saṃvacchare. Kassapadasabalo chaṭṭhe chaṭṭhe māse uposathaṃ akāsi.",
  "atk-s0502a0:2902_8": "Ekadivasaṃ dinnovādo eva hissa channaṃ māsānaṃ alaṃ ahosi. Tasmā satthā tesaṃ imaṃ",
  "atk-s0502a0:2902_9": "kālabhedaṃ ārocetvā “ovādagāthā pana nesaṃ imāyevā”ti vatvā sabbesaṃ ekameva uposathaṃ",
  "atk-s0502a0:2902_10": "āvi karonto imā gāthā abhāsi –",
  "atk-s0502a0:2903": "183.",
  "atk-s0502a0:2904": "“Sabbapāpassa akaraṇaṃ, kusalassa upasampadā;",
  "atk-s0502a0:2905": "Sacittapariyodapanaṃ, etaṃ buddhāna sāsanaṃ.",
  "atk-s0502a0:2906": "184.",
  "atk-s0502a0:2907": "“Khantī paramaṃ tapo titikkhā,",
  "atk-s0502a0:2908": "Nibbānaṃ paramaṃ vadanti buddhā;",
  "atk-s0502a0:2909": "Na hi pabbajito parūpaghātī,",
  "atk-s0502a0:2910": "Na samaṇo hoti paraṃ viheṭhayanto.",
  "atk-s0502a0:2911": "185.",
  "atk-s0502a0:2912": "“Anūpavādo anūpaghāto, pātimokkhe ca saṃvaro;",
  "atk-s0502a0:2913": "Mattaññutā ca bhattasmiṃ, pantañca sayanāsanaṃ;",
  "atk-s0502a0:2914": "Adhicitte ca āyogo, etaṃ buddhāna sāsana”nti.",
  "atk-s0502a0:2915_0": "Tattha sabbapāpassāti sabbassa akusalakammassa. Upasampadāti abhinikkhamanato paṭṭhāya",
  "atk-s0502a0:2915_1": "yāva arahattamaggā kusalassa uppādanañceva uppāditassa ca bhāvanā. Sacittapariyodapananti",
  "atk-s0502a0:2915_2": "pañcahi nīvaraṇehi attano cittassa vodāpanaṃ. Etaṃ buddhāna sāsananti sabbabuddhānaṃ ayamanusiṭṭhi.",
  "atk-s0502a0:2916_0": "Khantīti yā esā titikkhāsaṅkhātā khantī nāma, idaṃ imasmiṃ sāsane paramaṃ uttamaṃ",
  "atk-s0502a0:2916_1": "tapo. Nibbānaṃ paramaṃ vadanti buddhāti buddhā ca paccekabuddhā ca anubuddhā cāti",
  "atk-s0502a0:2916_2": "ime tayo buddhā nibbānaṃ uttamantī vadanti. Na hi pabbajitoti pāṇiādīhi paraṃ apahananto",
  "atk-s0502a0:2916_3": "viheṭhento parūpaghātī pabbajito nāma na hoti. Na samaṇoti vuttanayeneva paraṃ viheṭhayanto",
  "atk-s0502a0:2916_4": "samaṇopi na hotiyeva.",
  "atk-s0502a0:2917_0": "Anūpavādoti anūpavādanañceva anūpavādāpanañca. Anūpaghātoti anūpaghātanañceva anūpaghātāpanañca.",
  "atk-s0502a0:2917_1": "Pātimokkheti jeṭṭhakasīle. Saṃvaroti pidahanaṃ. Mattaññutāti mattaññubhāvo pamāṇajānanaṃ.",
  "atk-s0502a0:2917_2": "Pantanti vivittaṃ. Adhicitteti aṭṭhasamāpattisaṅkhāte adhicitte. Āyogoti payogakaraṇaṃ.",
  "atk-s0502a0:2917_3": "Etanti etaṃ sabbesaṃ buddhānaṃ sāsanaṃ. Ettha hi anūpavādena vācasikaṃ sīlaṃ kathitaṃ,",
  "atk-s0502a0:2917_4": "anūpaghātena kāyikasīlaṃ, “pātimokkhe ca saṃvaro”ti sīlaṃ kathitaṃ, anūpaghātena",
  "atk-s0502a0:2917_5": "kāyikasīlaṃ, “pātimokkhe ca saṃvaro”ti iminā pātimokkhasīlañceva indriyasaṃvarañca,",
  "atk-s0502a0:2917_6": "mattaññutāya ājīvapārisuddhi ceva paccayasannisitasīlañca, pantasenāsanena sappāyasenāsanaṃ,",
  "atk-s0502a0:2917_7": "adhicittena aṭṭha samāpattiyo. Evaṃ imāya gāthāya tissopi sikkhā kathitā eva hontīti.",
  "atk-s0502a0:2918": "Desanāvasāne bahū sotāpattiphalādīni pāpuṇiṃsūti.",
  "atk-s0502a0:2919": "Ānandattherapañhavatthu catutthaṃ.",
  "atk-s0502a0:2920": "5. Anabhiratabhikkhuvatthu",
  "atk-s0502a0:2921": "Na kahāpaṇavassenāti imaṃ dhammadesanaṃ satthā jetavane viharanto ekaṃ anabhiratabhikkhuṃ ārabbha kathesi.",
  "atk-s0502a0:2922_0": "So kira sāsane pabbajitvā laddhūpasampado “asukaṭṭhānaṃ nāma gantvā uddesaṃ uggaṇhāhī”ti",
  "atk-s0502a0:2922_1": "upajjhāyena pesito tattha agamāsi. Athassa pituno rogo uppajji. So puttaṃ daṭṭhukāmo",
  "atk-s0502a0:2922_2": "hutvā taṃ pakkosituṃ samatthaṃ kañci alabhitvā puttasokena vippalapantoyeva āsannamaraṇo",
  "atk-s0502a0:2922_3": "hutvā “idaṃ me puttassa pattacīvaramūlaṃ kareyyāsī”ti kahāpaṇasataṃ kaniṭṭhassa hatthe",
  "atk-s0502a0:2922_4": "datvā kālamakāsi. So daharassa āgatakāle pādamūle nipatitvā pavaṭṭento roditvā, “bhante,",
  "atk-s0502a0:2922_5": "pitā te vippalapantova kālakato, mayhaṃ pana tena kahāpaṇasataṃ hatthe ṭhapitaṃ,",
  "atk-s0502a0:2922_6": "tena kiṃ karomī”ti āha. Daharo “na me kahāpaṇehi attho”ti paṭikkhipitvā aparabhāge",
  "atk-s0502a0:2922_7": "cintesi – “kiṃ me parakulesu piṇḍāya caritvā jīvitena, sakkā taṃ kahāpaṇasataṃ nissāya",
  "atk-s0502a0:2922_8": "jīvituṃ, vibbhamissāmī”ti. So anabhiratiyā pīḷito vissaṭṭhasajjhāyanakammaṭṭhāno",
  "atk-s0502a0:2922_9": "paṇḍurogī viya ahosi. Atha naṃ daharasāmaṇerā “kiṃ ida”nti pucchitvā “ukkaṇṭhitomhī”ti",
  "atk-s0502a0:2922_10": "vutte ācariyupajjhāyānaṃ ācikkhiṃsu. Atha naṃ te satthu santikaṃ netvā satthu dassesuṃ.",
  "atk-s0502a0:2922_11": "Satthā “saccaṃ kira tvaṃ ukkaṇṭhito”ti pucchitvā, “āma, bhante”ti vutte “kasmā evamakāsi,",
  "atk-s0502a0:2922_12": "atthi pana te koci jīvitapaccayo”ti āha. “Āma, bhante”ti. “Kiṃ te atthī”ti? “Kahāpaṇasataṃ,",
  "atk-s0502a0:2922_13": "bhante”ti. Tena hi katthaci tāva sakkharā āhara, gaṇetvā jānissāma “sakkā vā tāvattakena",
  "atk-s0502a0:2922_14": "jīvituṃ, no vā”ti. So sakkharā āhari. Atha naṃ satthā āha – “paribhogatthāya tāva",
  "atk-s0502a0:2922_15": "paṇṇāsaṃ ṭhapehi, dvinnaṃ goṇānaṃ atthāya catuvīsati, ettakaṃ nāma bījatthāya, yuganaṅgalatthāya,",
  "atk-s0502a0:2922_16": "kuddālavāsipharasuatthāyā”ti evaṃ gaṇiyamāne taṃ kahāpaṇasataṃ nappahoti. Atha naṃ",
  "atk-s0502a0:2922_17": "satthā “bhikkhu tava kahāpaṇā appakā, kathaṃ ete nissāya taṇhaṃ pūressasi, atīte",
  "atk-s0502a0:2922_18": "kira cakkavattirajjaṃ kāretvā apphoṭitamattena dvādasayojanaṭṭhāne kaṭippamāṇena",
  "atk-s0502a0:2922_19": "ratanavassaṃ vassāpetuṃ samattho yāva chattiṃsa sakkā cavanti, ettakaṃ kālaṃ devarajjaṃ",
  "atk-s0502a0:2922_20": "kāretvāpi maraṇakāle taṇhaṃ apūretvāva kālamakāsī”ti vatvā tena yācito atītaṃ āharitvā",
  "atk-s0502a0:2922_21": "mandhātujātakaṃ vitthāretvā –",
  "atk-s0502a0:2923": "“Yāvatā candimasūriyā pariharanti, disā bhanti virocanā;",
  "atk-s0502a0:2924": "Sabbeva dāsā mandhātu, ye pāṇā pathavissitā”ti. –",
  "atk-s0502a0:2925": "Imissā gāthāya anantarā imā dve gāthā abhāsi –",
  "atk-s0502a0:2926": "186.",
  "atk-s0502a0:2927": "“Na kahāpaṇavassena, titti kāmesu vijjati;",
  "atk-s0502a0:2928": "Appassādā dukhā kāmā, iti viññāya paṇḍito.",
  "atk-s0502a0:2929": "187.",
  "atk-s0502a0:2930": "“Api dibbesu kāmesu, ratiṃ so nādhigacchati;",
  "atk-s0502a0:2931": "Taṇhakkhayarato hoti, sammāsambuddhasāvako”ti.",
  "atk-s0502a0:2932_0": "Tattha kahāpaṇavassenāti yaṃ so apphoṭetvā sattaratanavassaṃ vassāpesi, taṃ idha",
  "atk-s0502a0:2932_1": "kahāpaṇavassanti vuttaṃ. Tenapi hi vatthukāmakilesakāmesu titti nāma natthi. Evaṃ",
  "atk-s0502a0:2932_2": "duppūrā esā taṇhā. Appassādāti supinasadisatāya parittasukhā. Dukhāti dukkhakkhandhādīsu",
  "atk-s0502a0:2932_3": "āgatadukkhavasena pana bahudukkhāva. Iti viññāyāti evamete kāme jānitvā. Api dibbesūti",
  "atk-s0502a0:2932_4": "sace hi devānaṃ upakappanakakāmehi nimanteyyāpi āyasmā samiddhi viya evampi tesu",
  "atk-s0502a0:2932_5": "kāmesu ratiṃ na vindatiyeva. Taṇhakkhayaratoti arahatte ceva nibbāne ca abhirato",
  "atk-s0502a0:2932_6": "hoti, taṃ patthayamāno viharati. Sammāsambuddhasāvakoti sammāsambuddhena desitassa",
  "atk-s0502a0:2932_7": "dhammassa savanena jāto yogāvacarabhikkhūti.",
  "atk-s0502a0:2933": "Desanāvasāne so bhikkhu sotāpattiphale patiṭṭhahi, sampattaparisāyapi sātthikā dhammadesanā ahosīti.",
  "atk-s0502a0:2934": "Anabhiratabhikkhuvatthu pañcamaṃ.",
  "atk-s0502a0:2935": "6. Aggidattabrāhmaṇavatthu",
  "atk-s0502a0:2936": "Bahuṃ ve saraṇaṃ yantīti imaṃ dhammadesanaṃ satthā jetavane viharanto vālikarāsimhi nisinnaṃ aggidattaṃ nāma kosalarañño purohitaṃ ārabbha kathesi.",
  "atk-s0502a0:2937_0": "So kira mahākosalassa purohito ahosi. Atha naṃ pitari kālakate rājā pasenadi kosalo",
  "atk-s0502a0:2937_1": "“pitu me purohito”ti gāravena tasmiṃyeva ṭhāne ṭhapetvā tassa attano upaṭṭhānaṃ āgatakāle",
  "atk-s0502a0:2937_2": "paccuggamanaṃ karoti, “ācariya, idha nisīdathā”ti samānāsanaṃ dāpesi. So cintesi",
  "atk-s0502a0:2937_3": "– “ayaṃ rājā mayi ativiya gāravaṃ karoti, na kho pana rājūnaṃ niccakālameva sakkā",
  "atk-s0502a0:2937_4": "cittaṃ gahetuṃ. Samānavayeneva hi saddhiṃ rajjasukhaṃ nāma sukhaṃ hoti, ahañcamhi",
  "atk-s0502a0:2937_5": "mahallako, pabbajituṃ me yutta”nti. So rājānaṃ pabbajjaṃ anujānāpetvā nagare bheriṃ",
  "atk-s0502a0:2937_6": "carāpetvā sattāhena sabbaṃ attano dhanaṃ dānamukhe vissajjetvā bāhirakapabbajjaṃ",
  "atk-s0502a0:2937_7": "pabbaji. Taṃ nissāya dasa purisasahassāni anupabbajiṃsu. So tehi saddhiṃ aṅgamagadhānañca",
  "atk-s0502a0:2937_8": "kururaṭṭhassa ca antare vāsaṃ kappetvā imaṃ ovādaṃ deti, “tātā, yassa kāmavitakkādayo",
  "atk-s0502a0:2937_9": "uppajjanti, so nadito ekekaṃ vālukapuṭaṃ uddharitvā imasmiṃ okiratū”ti. Te “sādhū”ti",
  "atk-s0502a0:2937_10": "paṭissuṇitvā kāmavitakkādīnaṃ uppannakāle tathā kariṃsu. Aparena samayena mahāvālukarāsi",
  "atk-s0502a0:2937_11": "ahosi, taṃ ahichatto nāma nāgarājā paṭiggahesi. Aṅgamagadhavāsino ceva kururaṭṭhavāsino",
  "atk-s0502a0:2937_12": "ca māse māse tesaṃ mahantaṃ sakkāraṃ abhiharitvā dānaṃ denti. Atha nesaṃ aggidatto",
  "atk-s0502a0:2937_13": "imaṃ ovādaṃ adāsi – “pabbataṃ saraṇaṃ yātha, vanaṃ saraṇaṃ yātha, ārāmaṃ saraṇaṃ",
  "atk-s0502a0:2937_14": "yātha, rukkhaṃ saraṇaṃ yātha, evaṃ sabbadukkhato muccissathā”ti. Attano antevāsikepi",
  "atk-s0502a0:2937_15": "iminā ovādena ovadi.",
  "atk-s0502a0:2938_0": "Bodhisattopi katābhinikkhamano sammāsambodhiṃ patvā tasmiṃ samaye sāvatthiṃ nissāya",
  "atk-s0502a0:2938_1": "jetavane viharanto paccūsakāle lokaṃ volokento aggidattabrāhmaṇaṃ saddhiṃ antevāsikehi",
  "atk-s0502a0:2938_2": "attano ñāṇajālassa anto paviṭṭhaṃ disvā “sabbepi ime arahattassa upanissayasampannā”ti",
  "atk-s0502a0:2938_3": "ñatvā sāyanhasamaye mahāmoggallānattheraṃ āha – “moggallāna, kiṃ passasi aggidattabrāhmaṇaṃ",
  "atk-s0502a0:2938_4": "mahājanaṃ atitthe pakkhandāpentaṃ, gaccha tesaṃ ovādaṃ dehī”ti. Bhante, bahū ete,",
  "atk-s0502a0:2938_5": "ekakassa mayhaṃ avisayhā. Sace tumhepi āgamissatha, visayhā bhavissantīti. Moggallāna,",
  "atk-s0502a0:2938_6": "ahampi āgamissāmi, tvaṃ purato yāhīti. Thero purato gacchantova cintesi – “ete balavanto",
  "atk-s0502a0:2938_7": "ceva bahū ca. Sace sabbesaṃ samāgamaṭṭhāne kiñci kathessāmi, sabbepi vaggavaggena",
  "atk-s0502a0:2938_8": "uṭṭhaheyyu”nti attano ānubhāvena thūlaphusitakaṃ devaṃ vuṭṭhāpesi. Te thūlaphusitakesu",
  "atk-s0502a0:2938_9": "patantesu uṭṭhāyuṭṭhāya attano attano paṇṇasālaṃ pavisiṃsu. Thero aggidattassa brāhmaṇassa",
  "atk-s0502a0:2938_10": "paṇṇasāladvāre ṭhatvā “aggidattā”ti āha. So therassa saddaṃ sutvā “maṃ imasmiṃ loke",
  "atk-s0502a0:2938_11": "nāmena ālapituṃ samattho nāma natthi, ko nu kho maṃ nāmena ālapatī”ti mānathaddhatāya",
  "atk-s0502a0:2938_12": "“ko eso”ti āha. “Ahaṃ, brāhmaṇā”ti. “Kiṃ vadesī”ti? “Ajja me ekarattiṃ idha vasanaṭṭhānaṃ",
  "atk-s0502a0:2938_13": "tvaṃ ācikkhāhī”ti. “Idha vasanaṭṭhānaṃ natthi, ekassa ekāva paṇṇasālā”ti. “Aggidatta,",
  "atk-s0502a0:2938_14": "manussā nāma manussānaṃ, gāvo gunnaṃ, pabbajitā pabbajitānaṃ santikaṃ gacchanti,",
  "atk-s0502a0:2938_15": "mā evaṃ kari, dehi me vasanaṭṭhāna”nti. “Kiṃ pana tvaṃ pabbajito”ti? “Āma, pabbajitomhī”ti.",
  "atk-s0502a0:2938_16": "“Sace pabbajito, kahaṃ te khāribhaṇḍaṃ, ko pabbajitaparikkhāro”ti. “Atthi me parikkhāro,",
  "atk-s0502a0:2938_17": "visuṃ pana naṃ gahetvā vicarituṃ dukkhanti abbhantareneva naṃ gahetvā vicarāmi, brāhmaṇā”ti.",
  "atk-s0502a0:2938_18": "So “taṃ gahetvā vicarissasī”ti therassa kujjhi. Atha naṃ so āha – “amhe, aggidatta,",
  "atk-s0502a0:2938_19": "mā kujjhi, vasanaṭṭhānaṃ me ācikkhāhī”ti. Natthi ettha vasanaṭṭhānanti. Etasmiṃ pana",
  "atk-s0502a0:2938_20": "vālukarāsimhi ko vasatīti. Eko, nāgarājāti. Etaṃ me dehīti. Na sakkā dātuṃ, bhāriyaṃ",
  "atk-s0502a0:2938_21": "etassa kammanti. Hotu, dehi meti. Tena hi tvaṃ eva jānāhīti.",
  "atk-s0502a0:2939_0": "Thero vālukarāsiabhimukho pāyāsi. Nāgarājā taṃ āgacchantaṃ disvā “ayaṃ samaṇo ito",
  "atk-s0502a0:2939_1": "āgacchati, na jānāti maññe mama atthibhāvaṃ, dhūmāyitvā naṃ māressāmī”ti dhūmāyi.",
  "atk-s0502a0:2939_2": "Thero “ayaṃ nāgarājā ‘ahameva dhūmāyituṃ sakkomi, aññe na sakkontī’ti maññe sallakkhetī”ti",
  "atk-s0502a0:2939_3": "sayampi dhūmāyi. Dvinnampi sarīrato uggatā dhūmā yāva brahmalokā uṭṭhahiṃsu. Ubhopi",
  "atk-s0502a0:2939_4": "dhūmā theraṃ abādhetvā nāgarājānameva bādhenti. Nāgarājā dhūmavegaṃ sahituṃ asakkonto",
  "atk-s0502a0:2939_5": "pajjali. Theropi tejodhātuṃ samāpajjitvā tena saddhiṃyeva pajjali. Aggijālā yāva",
  "atk-s0502a0:2939_6": "brahmalokā uṭṭhahiṃsu. Ubhopi theraṃ abādhetvā nāgarājānameva bādhayiṃsu. Athassa",
  "atk-s0502a0:2939_7": "sakalasarīraṃ ukkāhi padittaṃ viya ahosi. Isigaṇo oloketvā cintesi – “nāgarājā, samaṇaṃ",
  "atk-s0502a0:2939_8": "jhāpeti, bhaddako vata samaṇo amhākaṃ vacanaṃ asutvā naṭṭho”ti. Thero nāgarājānaṃ",
  "atk-s0502a0:2939_9": "dametvā nibbisevanaṃ katvā vālukarāsimhi nisīdi. Nāgarājā vālukarāsiṃ bhogehi parikkhipitvā",
  "atk-s0502a0:2939_10": "kūṭāgārakucchipamāṇaṃ phaṇaṃ māpetvā therassa upari dhāresi.",
  "atk-s0502a0:2940_0": "Isigaṇā pātova “samaṇassa matabhāvaṃ vā amatabhāvaṃ vā jānissāmā”ti therassa santikaṃ",
  "atk-s0502a0:2940_1": "gantvā taṃ vālukarāsimatthake nisinnaṃ disvā añjaliṃ paggayha abhitthavantā āhaṃsu",
  "atk-s0502a0:2940_2": "– “samaṇa, kacci nāgarājena na bādhito”ti. “Kiṃ na passatha mama upariphaṇaṃ dhāretvā",
  "atk-s0502a0:2940_3": "ṭhita”nti? Te “acchariyaṃ vata bho, samaṇassa evarūpo nāma nāgarājā damito”ti theraṃ",
  "atk-s0502a0:2940_4": "parivāretvā aṭṭhaṃsu. Tasmiṃ khaṇe satthā āgato. Thero satthāraṃ disvā uṭṭhāya vandi.",
  "atk-s0502a0:2940_5": "Atha naṃ isayo āhaṃsu – “ayampi tayā mahantataro”ti. Eso bhagavā satthā, ahaṃ imassa",
  "atk-s0502a0:2940_6": "sāvakoti. Satthā vālukarāsimatthake nisīdi, isigaṇo “ayaṃ tāva sāvakassa ānubhāvo,",
  "atk-s0502a0:2940_7": "imassa pana ānubhāvo kīdiso bhavissatī”ti añjaliṃ paggayha satthāraṃ abhitthavi.",
  "atk-s0502a0:2940_8": "Satthā aggidattaṃ āmantetvā āha – “aggidatta, tvaṃ tava sāvakānañca upaṭṭhākānañca",
  "atk-s0502a0:2940_9": "ovādaṃ dadamāno kinti vatvā desī”ti. “Etaṃ pabbataṃ saraṇaṃ gacchatha, vanaṃ ārāmaṃ",
  "atk-s0502a0:2940_10": "rukkhaṃ saraṇaṃ gacchatha. Etāni hi saraṇaṃ gato sabbadukkhā pamuccatī”ti evaṃ tesaṃ",
  "atk-s0502a0:2940_11": "ovādaṃ dammīti. Satthā “na kho, aggidatta, etāni saraṇaṃ gato sabbadukkhā pamuccati,",
  "atk-s0502a0:2940_12": "buddhaṃ dhammaṃ saṅghaṃ pana saraṇaṃ gantvā sakalavaṭṭadukkhā pamuccatī”ti vatvā imā gāthā abhāsi –",
  "atk-s0502a0:2941": "188.",
  "atk-s0502a0:2942": "“Bahuṃ ve saraṇaṃ yanti, pabbatāni vanāni ca;",
  "atk-s0502a0:2943": "Ārāmarukkhacetyāni, manussā bhayatajjitā.",
  "atk-s0502a0:2944": "189.",
  "atk-s0502a0:2945": "“Netaṃ kho saraṇaṃ khemaṃ, netaṃ saraṇamuttamaṃ;",
  "atk-s0502a0:2946": "Netaṃ saraṇamāgamma, sabbadukkhā pamuccati.",
  "atk-s0502a0:2947": "190.",
  "atk-s0502a0:2948": "“Yo ca buddhañca dhammañca, saṅghañca saraṇaṃ gato;",
  "atk-s0502a0:2949": "Cattāri ariyasaccāni, sammappaññāya passati.",
  "atk-s0502a0:2950": "191.",
  "atk-s0502a0:2951": "“Dukkhaṃ dukkhasamuppādaṃ, dukkhassa ca atikkamaṃ;",
  "atk-s0502a0:2952": "Ariyaṃ caṭṭhaṅgikaṃ maggaṃ, dukkhūpasamagāminaṃ.",
  "atk-s0502a0:2953": "192.",
  "atk-s0502a0:2954": "“Etaṃ kho saraṇaṃ khemaṃ, etaṃ saraṇamuttamaṃ;",
  "atk-s0502a0:2955": "Etaṃ saraṇamāgamma, sabbadukkhā pamuccatī”ti.",
  "atk-s0502a0:2956_0": "Tattha bahunti bahu. Pabbatānīti tattha tattha isigilivepullavebhārādike pabbate",
  "atk-s0502a0:2956_1": "ca mahāvanagosiṅgasālavanādīni vanāni ca veḷuvanajīvakambavanādayo ārāme ca udenacetiyagotamacetiyādīni",
  "atk-s0502a0:2956_2": "rukkhacetyāni ca te te manussā tena tena bhayena tajjitā bhayato muccitukāmā puttalābhādīni",
  "atk-s0502a0:2956_3": "vā patthayamānā saraṇaṃ yantīti attho. Netaṃ saraṇanti etaṃ sabbampi saraṇaṃ neva",
  "atk-s0502a0:2956_4": "khemaṃ na uttamaṃ, na ca etaṃ paṭicca jātiādidhammesu sattesu ekopi jātiādito sabbadukkhā pamuccatīti attho.",
  "atk-s0502a0:2957_0": "Yo cāti idaṃ akhemaṃ anuttamaṃ saraṇaṃ dassetvā khemaṃ uttamaṃ saraṇaṃ dassanatthaṃ",
  "atk-s0502a0:2957_1": "āraddhaṃ. Tassattho – yo ca gahaṭṭho vā pabbajito vā “itipi so bhagavā arahaṃ sammāsambuddho”tiādikaṃ",
  "atk-s0502a0:2957_2": "buddhadhammasaṅghānussatikammaṭṭhānaṃ nissāya seṭṭhavasena buddhañca dhammañca saṅghañca",
  "atk-s0502a0:2957_3": "saraṇaṃ gato, tassapi taṃ saraṇagamanaṃ aññatitthiyavandanādīhi kuppati calati. Tassa",
  "atk-s0502a0:2957_4": "pana acalabhāvaṃ dassetuṃ maggena āgatasaraṇameva pakāsanto cattāri ariyasaccāni",
  "atk-s0502a0:2957_5": "sammappaññāya passatīti āha. Yo hi etesaṃ saccānaṃ dassanavasena etāni saraṇaṃ gato,",
  "atk-s0502a0:2957_6": "etassa etaṃ saraṇaṃ khemañca uttamañca, so ca puggalo etaṃ saraṇaṃ paṭicca sakalasmāpi",
  "atk-s0502a0:2957_7": "vaṭṭadukkhā pamuccati, tasmā etaṃ kho saraṇaṃ khemantiādi vuttaṃ.",
  "atk-s0502a0:2958_0": "Desanāvasāne sabbepi te isayo saha paṭisambhidāhi arahattaṃ patvā satthāraṃ vanditvā",
  "atk-s0502a0:2958_1": "pabbajjaṃ yāciṃsu. Satthāpi cīvaragabbhato hatthaṃ pasāretvā “etha bhikkhavo, caratha",
  "atk-s0502a0:2958_2": "brahmacariya”nti āha. Te taṅkhaṇeyeva aṭṭhaparikkhāradharā vassasaṭṭhikatherā viya",
  "atk-s0502a0:2958_3": "ahesuṃ. So ca sabbesampi aṅgamagadhakururaṭṭhavāsīnaṃ sakkāraṃ ādāya āgamanadivaso",
  "atk-s0502a0:2958_4": "ahosi. Te sakkāraṃ ādāya āgatā sabbepi te isayo pabbajite disvā “kiṃ nu kho amhākaṃ",
  "atk-s0502a0:2958_5": "aggidattabrāhmaṇo mahā, udāhu samaṇo gotamo”ti cintetvā samaṇassa gotamassa āgatattā",
  "atk-s0502a0:2958_6": "“aggidattova mahā”ti maññiṃsu. Satthā tesaṃ ajjhāsayaṃ oloketvā, “aggidatta, parisāya",
  "atk-s0502a0:2958_7": "kaṅkhaṃ chindā”ti āha. So “ahampi ettakameva paccāsīsāmī”ti iddhibalena sattakkhattuṃ",
  "atk-s0502a0:2958_8": "vehāsaṃ abbhuggantvā punappunaṃ oruyha satthāraṃ vanditvā “satthā me, bhante, bhagavā,",
  "atk-s0502a0:2958_9": "sāvakohamasmī”ti vatvā sāvakattaṃ pakāsesīti.",
  "atk-s0502a0:2959": "Aggidattabrāhmaṇavatthu chaṭṭhaṃ.",
  "atk-s0502a0:2960": "7. Ānandattherapañhavatthu",
  "atk-s0502a0:2961": "Dullabhoti imaṃ dhammadesanaṃ satthā jetavane viharanto ānandattherassa pañhaṃ ārabbha kathesi.",
  "atk-s0502a0:2962_0": "Thero hi ekadivasaṃ divāṭṭhāne nisinno cintesi – “hatthājānīyo chaddantakule vā uposathakule",
  "atk-s0502a0:2962_1": "vā uppajjati, assājānīyo sindhavakule vā valāhakassarājakule vā, usabho goājanīyo",
  "atk-s0502a0:2962_2": "dakkhiṇapathetiādīni vadantena satthārā hatthiājānīyādīnaṃ uppattiṭṭhānādīni kathitāni,",
  "atk-s0502a0:2962_3": "purisājānīyo pana kahaṃ nu kho uppajjatī”ti. So satthāraṃ upasaṅkamitvā vanditvā",
  "atk-s0502a0:2962_4": "ekamantaṃ nisīditvā etamatthaṃ pucchi. Satthā, “ānanda, purisājānīyo nāma sabbattha",
  "atk-s0502a0:2962_5": "nuppajjati, ujukato pana tiyojanasatāyāme vitthārato aḍḍhateyyasate āvaṭṭato navayojanasatappamāṇe",
  "atk-s0502a0:2962_6": "majjhimapadesaṭṭhāne uppajjati. Uppajjanto ca pana na yasmiṃ vā tasmiṃ vā kule uppajjati,",
  "atk-s0502a0:2962_7": "khattiyamahāsālabrāhmaṇamahāsālakulānaṃ pana aññatarasmiṃyeva uppajjatī”ti vatvā imaṃ gāthamāha –",
  "atk-s0502a0:2963": "193.",
  "atk-s0502a0:2964": "“Dullabho purisājañño, na so sabbattha jāyati;",
  "atk-s0502a0:2965": "Yattha so jāyatī dhīro, taṃ kulaṃ sukhamedhatī”ti.",
  "atk-s0502a0:2966_0": "Tattha dullabhoti purisājañño hi dullabho, na hatthiājānīyādayo viya sulabho, so",
  "atk-s0502a0:2966_1": "sabbattha paccantadese vā nīcakule vā na jāyati, majjhimadesepi mahājanassa abhivādanādisakkārakaraṇaṭṭhāne",
  "atk-s0502a0:2966_2": "khattiyabrāhmaṇakulānaṃ aññatarasmiṃ kule jāyati. Evaṃ jāyamāno yattha so jāyati",
  "atk-s0502a0:2966_3": "dhīro uttamapañño sammāsambuddho, taṃ kulaṃ sukhamedhatīti sukhappattameva hotīti attho.",
  "atk-s0502a0:2967": "Desanāvasāne bahū sotāpattiphalādīni pāpuṇiṃsūti.",
  "atk-s0502a0:2968": "Ānandattherapañhavatthu sattamaṃ.",
  "atk-s0502a0:2969": "8. Sambahulabhikkhuvatthu",
  "atk-s0502a0:2970": "Sukho buddhānanti imaṃ dhammadesanaṃ satthā jetavane viharanto sambahulānaṃ bhikkhūnaṃ kathaṃ ārabbha kathesi.",
  "atk-s0502a0:2971_0": "Ekadivasañhi pañcasatabhikkhū upaṭṭhānasālāyaṃ nisinnā, “āvuso, kiṃ nu kho imasmiṃ",
  "atk-s0502a0:2971_1": "loke sukha”nti kathaṃ samuṭṭhāpesuṃ? Tattha keci “rajjasukhasadisaṃ sukhaṃ nāma natthī”ti",
  "atk-s0502a0:2971_2": "āhaṃsu. Keci kāmasukhasadisaṃ, keci “sālimaṃsabhojanādisadisaṃ sukhaṃ nāma natthī”ti",
  "atk-s0502a0:2971_3": "āhaṃsu. Satthā tesaṃ nisinnaṭṭhānaṃ gantvā “kāya nuttha, bhikkhave, etarahi kathāya",
  "atk-s0502a0:2971_4": "sannisinnā”ti pucchitvā “imāya nāmā”ti vutte, “bhikkhave, kiṃ kathetha? Idañhi sabbampi",
  "atk-s0502a0:2971_5": "sukhaṃ vaṭṭadukkhapariyāpannameva, imasmiṃ loke buddhuppādo dhammassavanaṃ, saṅghasāmaggī,",
  "atk-s0502a0:2971_6": "sammodamānabhāvoti idameva sukha”nti vatvā imaṃ gāthamāha –",
  "atk-s0502a0:2972": "194.",
  "atk-s0502a0:2973": "“Sukho buddhānamuppādo, sukhā saddhammadesanā;",
  "atk-s0502a0:2974": "Sukhā saṅghassa sāmaggī, samaggānaṃ tapo sukho”ti.",
  "atk-s0502a0:2975_0": "Tattha buddhānamuppādoti yasmā buddhā uppajjamānā mahājanaṃ rāgakantārādīhi tārenti,",
  "atk-s0502a0:2975_1": "tasmā buddhānaṃ uppādo sukho uttamo. Yasmā saddhammadesanaṃ āgamma jātiādidhammā",
  "atk-s0502a0:2975_2": "sattā jātiādīhi muccanti, tasmā saddhammadesanā sukhā. Sāmaggīti samacittatā, sāpi",
  "atk-s0502a0:2975_3": "sukhā eva. Samaggānaṃ pana ekacittānaṃ yasmā buddhavacanaṃ vā uggaṇhituṃ dhutaṅgāni",
  "atk-s0502a0:2975_4": "vā pariharituṃ samaṇadhammaṃ vā kātuṃ sakkā, tasmā samaggānaṃ tapo sukhoti vuttaṃ.",
  "atk-s0502a0:2975_5": "Tenevāha – “yāvakīvañca, bhikkhave, bhikkhū samaggā sannipatissanti, sammaggā vuṭṭhahissanti,",
  "atk-s0502a0:2975_6": "samaggā saṅghakaraṇīyāni karissanti, vuddhiyeva, bhikkhave, bhikkhūnaṃ pāṭikaṅkhā, no parihānī”ti.",
  "atk-s0502a0:2976": "Desanāvasāne te bhikkhū arahatte patiṭṭhahiṃsu, mahājanassāpi sātthikā dhammadesanā ahosīti.",
  "atk-s0502a0:2977": "Sambahulabhikkhuvatthu aṭṭhamaṃ.",
  "atk-s0502a0:2978": "9. Kassapadasabalassa suvaṇṇacetiyavatthu",
  "atk-s0502a0:2979": "Pūjāraheti imaṃ dhammadesanaṃ satthā cārikaṃ caramāno kassapadasabalassa suvaṇṇacetiyaṃ ārabbha kathesi.",
  "atk-s0502a0:2980_0": "Tathāgato sāvatthito nikkhamitvā anupubbena bārāṇasiṃ gacchanto antarāmagge todeyyagāmassa",
  "atk-s0502a0:2980_1": "samīpe mahābhikkhusaṅghaparivāro aññataraṃ devaṭṭhānaṃ sampāpuṇi. Tatra nisinno sugato",
  "atk-s0502a0:2980_2": "dhammabhaṇḍāgārikaṃ pesetvā avidūre kasikammaṃ karontaṃ brāhmaṇaṃ pakkosāpesi. So",
  "atk-s0502a0:2980_3": "brāhmaṇo āgantvā tathāgataṃ anabhivanditvā tameva devaṭṭhānaṃ vanditvā aṭṭhāsi. Sugatopi",
  "atk-s0502a0:2980_4": "“imaṃ padesaṃ kinti maññasi brāhmaṇā”ti āha. Amhākaṃ paveṇiyā āgatacetiyaṭṭhānanti",
  "atk-s0502a0:2980_5": "vandāmi, bho gotamāti. “Imaṃ ṭhānaṃ vandantena tayā sādhu kataṃ brāhmaṇā”ti sugato",
  "atk-s0502a0:2980_6": "taṃ sampahaṃsesi. Taṃ sutvā bhikkhū “kena nu kho kāraṇena bhagavā evaṃ sampahaṃsesī”ti",
  "atk-s0502a0:2980_7": "saṃsayaṃ sañjanesuṃ. Tato tathāgato tesaṃ saṃsayamapanetuṃ majjhimanikāye ghaṭikārasuttantaṃ",
  "atk-s0502a0:2980_8": "vatvā iddhānubhāvena kassapadasabalassa yojanubbedhaṃ kanakacetiyaṃ aparañca kanakacetiyaṃ",
  "atk-s0502a0:2980_9": "ākāse nimminitvā mahājanaṃ dassetvā, “brāhmaṇa, evaṃvidhānaṃ pūjārahānaṃ pūjā yuttatarāvā”ti",
  "atk-s0502a0:2980_10": "vatvā mahāparinibbānasutte dassitanayeneva buddhādike cattāro thūpārahe pakāsetvā",
  "atk-s0502a0:2980_11": "sarīracetiyaṃ uddissacetiyaṃ paribhogacetiyanti tīṇi cetiyāni visesato paridīpetvā imā gāthā abhāsi –",
  "atk-s0502a0:2981": "195.",
  "atk-s0502a0:2982": "“Pūjārahe pūjayato, buddhe yadi ca sāvake;",
  "atk-s0502a0:2983": "Papañcasamatikkante, tiṇṇasokapariddave.",
  "atk-s0502a0:2984": "196.",
  "atk-s0502a0:2985": "“Te tādise pūjayato, nibbute akutobhaye;",
  "atk-s0502a0:2986": "Na sakkā puññaṃ saṅkhātuṃ, imettamapi kenacī”ti. ;",
  "atk-s0502a0:2987_0": "Tattha pūjituṃ arahā pūjārahā, pūjituṃ yuttāti attho. Pūjārahe pūjayatoti abhivādanādīhi",
  "atk-s0502a0:2987_1": "ca catūhi ca paccayehi pūjentassa. Pūjārahe dasseti buddhetiādinā. Buddheti sammāsambuddhe.",
  "atk-s0502a0:2987_2": "Yadīti yadi vā, atha vāti attho. Tattha paccekabuddheti kathitaṃ hoti, sāvake ca.",
  "atk-s0502a0:2987_3": "Papañcasamatikkanteti samatikkantataṇhādiṭṭhimānapapañce. Tiṇṇasokapariddaveti atikkantasokapariddave,",
  "atk-s0502a0:2987_4": "ime dve atikkanteti attho. Etehi pūjārahattaṃ dassitaṃ.",
  "atk-s0502a0:2988_0": "Teti buddhādayo. Tādiseti vuttagahaṇavasena. Nibbuteti rāgādinibbutiyā. Natthi kutoci",
  "atk-s0502a0:2988_1": "bhavato vā ārammaṇato vā etesaṃ bhayanti akutobhayā, te akutobhaye. Na sakkā puññaṃ",
  "atk-s0502a0:2988_2": "saṅkhātunti puññaṃ gaṇetuṃ na sakkā. Kathanti ce? Imettamapi kenacīti imaṃ ettakaṃ,",
  "atk-s0502a0:2988_3": "imaṃ ettakanti kenacīti apisaddo idha sambandhitabbo, kenaci puggalena mānena vā.",
  "atk-s0502a0:2988_4": "Tattha puggalenāti tena brahmādinā. Mānenāti tividhena mānena tīraṇena dhāraṇena",
  "atk-s0502a0:2988_5": "pūraṇena vā. Tīraṇaṃ nāma idaṃ ettakanti nayato tīraṇaṃ. Dhāraṇanti tulāya dhāraṇaṃ.",
  "atk-s0502a0:2988_6": "Pūraṇaṃ nāma aḍḍhapasatapatthanāḷikādivasena pūraṇaṃ. Kenaci puggalena imehi tīhi",
  "atk-s0502a0:2988_7": "mānehi buddhādike pūjayato puññaṃ vipākavasena gaṇetuṃ na sakkā pariyantarahitatoti",
  "atk-s0502a0:2988_8": "dvīsu ṭhānesu pūjayato kiṃ dānaṃ paṭhamaṃ dharamāne buddhādī pūjayato na sakkā puññaṃ",
  "atk-s0502a0:2988_9": "saṅkhātuṃ, puna te tādise kilesaparinibbānanimittena khandhaparinibbānena nibbutepi",
  "atk-s0502a0:2988_10": "pūjayato na sakkā saṅkhātunti bhedā yujjanti. Tena hi vimānavatthumhi –",
  "atk-s0502a0:2989": "“Tiṭṭhante nibbute cāpi, same citte samaṃ phalaṃ;",
  "atk-s0502a0:2990": "Cetopaṇidhihetu hi, sattā gacchanti suggati”nti. ;",
  "atk-s0502a0:2991_0": "Desanāvasāne so brāhmaṇo sotāpanno ahosīti. Yojanikaṃ kanakacetiyaṃ sattāhamākāseva",
  "atk-s0502a0:2991_1": "aṭṭhāsi, mahantena samāgamo cāhosi, sattāhaṃ cetiyaṃ nānappakārena pūjesuṃ. Tato",
  "atk-s0502a0:2991_2": "bhinnaladdhikānaṃ laddhibhedo jāto, buddhānubhāvena taṃ cetiyaṃ sakaṭṭhānameva gataṃ,",
  "atk-s0502a0:2991_3": "tattheva taṃkhaṇe mahantaṃ pāsāṇacetiyaṃ ahosi. Tasmiṃ samāgame caturāsītiyā pāṇasahassānaṃ",
  "atk-s0502a0:2991_4": "dhammābhisamayo ahosīti.",
  "atk-s0502a0:2992": "Kassapadasabalassa suvaṇṇacetiyavatthu navamaṃ.",
  "atk-s0502a0:2993": "Buddhavaggavaṇṇanā niṭṭhitā.",
  "atk-s0502a0:2994": "Cuddasamo vaggo.",
  "atk-s0502a0:2995": "Paṭhamabhāṇavāraṃ niṭṭhitaṃ.",
  "atk-s0502a0:2996": "15. Sukhavaggo",
  "atk-s0502a0:2997": "1. Ñāātikalahavūpasamanavatthu",
  "atk-s0502a0:2998": "Susukhaṃ vatāti imaṃ dhammadesanaṃ satthā sakkesu viharanto kalahavūpasamanatthaṃ ñātake ārabbha kathesi.",
  "atk-s0502a0:2999_0": "Sākiyakoliyā kira kapilavatthunagarassa ca koliyanagarassa ca antare rohiṇiṃ nāma",
  "atk-s0502a0:2999_1": "nadiṃ ekeneva āvaraṇena bandhāpetvā sassāni karonti. Atha jeṭṭhamūlamāse sassesu",
  "atk-s0502a0:2999_2": "milāyantesu ubhayanagaravāsikānampi kammakārā sannipatiṃsu. Tattha koliyanagaravāsino",
  "atk-s0502a0:2999_3": "āhaṃsu – “idaṃ udakaṃ ubhayato hariyamānaṃ neva tumhākaṃ, na amhākaṃ pahossati, amhākaṃ",
  "atk-s0502a0:2999_4": "pana sassaṃ ekaudakeneva nipphajjissati, idaṃ udakaṃ amhākaṃ dethā”ti. Itarepi āhaṃsu",
  "atk-s0502a0:2999_5": "– “tumhesu koṭṭhake pūretvā ṭhitesu mayaṃ rattasuvaṇṇanīlamaṇikāḷakahāpaṇe ca gahetvā",
  "atk-s0502a0:2999_6": "pacchipasibbakādihatthā na sakkhissāma tumhākaṃ gharadvāre vicarituṃ, amhākampi sassaṃ",
  "atk-s0502a0:2999_7": "ekaudakeneva nipphajjissati, idaṃ udakaṃ amhākaṃ dethā”ti. Na mayaṃ dassāmāti. Mayampi",
  "atk-s0502a0:2999_8": "na dassāmāti evaṃ kathaṃ vaḍḍhetvā eko uṭṭhāya ekassa pahāraṃ adāsi, sopi aññassāti",
  "atk-s0502a0:2999_9": "evaṃ aññamaññaṃ paharitvā rājakulānaṃ jātiṃ ghaṭṭetvā kalahaṃ vaḍḍhayiṃsu.",
  "atk-s0502a0:3000_0": "Koliyakammakārā vadanti – “tumhe kapilavatthuvāsike gahetvā gajjatha, ye soṇasiṅgālādayo",
  "atk-s0502a0:3000_1": "viya attano bhaginīhi saddhiṃ saṃvasiṃsu, etesaṃ hatthino ceva assā ca phalakāvudhāni",
  "atk-s0502a0:3000_2": "ca amhākaṃ kiṃ karissantī”ti. Sākiyakammakārāpi vadanti “tumhe idāni kuṭṭhino dārake",
  "atk-s0502a0:3000_3": "gahetvā gajjatha, ye anāthā niggatikā tiracchānā viya kolarukkhe vasiṃsu, etesaṃ",
  "atk-s0502a0:3000_4": "hatthino ca assā ca phalakāvudhāni ca amhākaṃ kiṃ karissantī”ti. Te gantvā tasmiṃ",
  "atk-s0502a0:3000_5": "kamme niyuttānaṃ amaccānaṃ kathayiṃsu, amaccā rājakulānaṃ kathesuṃ. Tato sākiyā “bhaginīhi",
  "atk-s0502a0:3000_6": "saddhiṃ saṃvasitakānaṃ thāmañca balañca dassessāmā”ti yuddhasajjā nikkhamiṃsu. Koliyāpi",
  "atk-s0502a0:3000_7": "“kolarukkhavāsīnaṃ thāmañca balañca dassessāmā”ti yuddhasajjā nikkhamiṃsu.",
  "atk-s0502a0:3001_0": "Satthāpi paccūsasamaye lokaṃ volokento ñātake disvā “mayi agacchante ime nassissanti,",
  "atk-s0502a0:3001_1": "mayā gantuṃ vaṭṭatī”ti cintetvā ekakova ākāsena gantvā rohiṇinadiyā majjhe ākāse",
  "atk-s0502a0:3001_2": "pallaṅkena nisīdi. Ñātakā satthāraṃ disvā āvudhāni chaḍḍetvā vandiṃsu. Atha ne satthā",
  "atk-s0502a0:3001_3": "āha – “kiṃ kalaho nāmesa, mahārājā”ti? “Na jānāma, bhante”ti. “Ko dāni jānissatī”ti?",
  "atk-s0502a0:3001_4": "Te “uparājā jānissati, senāpati jānissatī”ti iminā upāyena yāva dāsakammakare pucchitvā,",
  "atk-s0502a0:3001_5": "“bhante, udakakalaho”ti āhaṃsu. “Udakaṃ kiṃ agghati, mahārājā”ti? “Appagghaṃ, bhante”ti.",
  "atk-s0502a0:3001_6": "“Khattiyā kiṃ agghanti mahārājā”ti? “Khattiyā nāma anagghā, bhante”ti. “Ayuttaṃ tumhākaṃ",
  "atk-s0502a0:3001_7": "appamattataṃ udakaṃ nissāya anagghe khattiye nāsetu”nti. Te tuṇhī ahesuṃ. Atha te",
  "atk-s0502a0:3001_8": "satthā āmantetvā “kasmā mahārājā evarūpaṃ karotha, mayi asante ajja lohitanadī pavattissati,",
  "atk-s0502a0:3001_9": "ayuttaṃ vo kataṃ, tumhe pañcahi verehi saverā viharatha, ahaṃ avero viharāmi. Tumhe",
  "atk-s0502a0:3001_10": "kilesāturā hutvā viharatha, ahaṃ anāturo. Tumhe kāmaguṇapariyesanussukkā hutvā viharatha,",
  "atk-s0502a0:3001_11": "ahaṃ anussukko viharāmī”ti vatvā imā gāthā abhāsi –",
  "atk-s0502a0:3002": "197.",
  "atk-s0502a0:3003": "“Susukhaṃ vata jīvāma, verinesu averino,",
  "atk-s0502a0:3004": "Verinesu manussesu, viharāma averino.",
  "atk-s0502a0:3005": "198.",
  "atk-s0502a0:3006": "“Susukhaṃ vata jīvāma, āturesu anāturā;",
  "atk-s0502a0:3007": "Āturesu manussesu, viharāma anāturā.",
  "atk-s0502a0:3008": "199.",
  "atk-s0502a0:3009": "“Susukhaṃ vata jīvāma, ussukesu anussukā;",
  "atk-s0502a0:3010": "Ussukesu manussesu, viharāma anussukā”ti.",
  "atk-s0502a0:3011_0": "Tattha susukhanti suṭṭhu sukhaṃ. Idaṃ vuttaṃ hoti – ye gihino sandhicchedādivasena,",
  "atk-s0502a0:3011_1": "pabbajitā vā pana vejjakammādivasena jīvitavuttiṃ uppādetvā “sukhena jīvāmā”ti vadanti,",
  "atk-s0502a0:3011_2": "tehi mayameva susukhaṃ vata jīvāma, ye mayaṃ pañcahi verīhi verinesu manussesu averino,",
  "atk-s0502a0:3011_3": "kilesāturesu manussesu nikkilesatāya anāturā, pañcakāmaguṇapariyesane ussukesu tāya",
  "atk-s0502a0:3011_4": "pariyesanāya abhāvena anussukāti. Sesaṃ uttānatthameva.",
  "atk-s0502a0:3012": "Desanāvasāne bahū sotāpattiphalādīni pāpuṇiṃsūti.",
  "atk-s0502a0:3013": "Ñātikalahavūpasamanavatthu paṭhamaṃ.",
  "atk-s0502a0:3014": "2. Māravatthu",
  "atk-s0502a0:3015": "Susukhaṃ vata jīvāmāti imaṃ dhammadesanaṃ satthā pañcasālāya brāhmaṇagāme viharanto māraṃ ārabbha kathesi.",
  "atk-s0502a0:3016_0": "Ekadivasañhi satthā pañcasatānaṃ kumārikānaṃ sotāpattimaggassūpanissayaṃ disvā taṃ",
  "atk-s0502a0:3016_1": "gāmaṃ upanissāya vihāsi. Tāpi kumārikāyo ekasmiṃ nakkhattadivase nadiṃ gantvā nhatvā",
  "atk-s0502a0:3016_2": "alaṅkatapaṭiyattā gāmābhimukhiyo pāyiṃsu. Satthāpi taṃ gāmaṃ pavisitvā piṇḍāya carati.",
  "atk-s0502a0:3016_3": "Atha māro sakalagāmavāsīnaṃ sarīre adhimuccitvā yathā satthā kaṭacchubhattamattampi",
  "atk-s0502a0:3016_4": "na labhati, evaṃ katvā yathādhotena pattena nikkhamantaṃ satthāraṃ gāmadvāre ṭhatvā",
  "atk-s0502a0:3016_5": "āha – “api, samaṇa, piṇḍapātaṃ labhitthā”ti. “Kiṃ pana tvaṃ, pāpima, tathā akāsi,",
  "atk-s0502a0:3016_6": "yathāhaṃ piṇḍaṃ na labheyya”nti? “Tena hi, bhante, puna pavisathā”ti. Evaṃ kirassa",
  "atk-s0502a0:3016_7": "ahosi – “sace puna pavisati, sabbesaṃ sarīre adhimuccitvā imassa purato pāṇiṃ paharitvā",
  "atk-s0502a0:3016_8": "hassakeḷiṃ karissāmī”ti. Tasmiṃ khaṇe tā kumārikāyo gāmadvāraṃ patvā satthāraṃ disvā",
  "atk-s0502a0:3016_9": "vanditvā ekamantaṃ aṭṭhaṃsu. Māropi satthāraṃ āha – “api, bhante, piṇḍaṃ alabhamānā",
  "atk-s0502a0:3016_10": "jighacchādukkhena pīḷitatthā”ti. Satthā “ajja mayaṃ, pāpima, kiñci alabhitvāpi ābhassaraloke",
  "atk-s0502a0:3016_11": "mahābrahmāno viya pītisukheneva vītināmessāmā”ti vatvā imaṃ gāthamāha –",
  "atk-s0502a0:3017": "200.",
  "atk-s0502a0:3018": "“Susukhaṃ vata jīvāma, yesaṃ no natthi kiñcanaṃ;",
  "atk-s0502a0:3019": "Pītibhakkhā bhavissāma, devā ābhassarā yathā”ti.",
  "atk-s0502a0:3020_0": "Tattha yesaṃ noti yesaṃ amhākaṃ palibujjhanatthena rāgādīsu kiñcanesu ekampi kiñcanaṃ",
  "atk-s0502a0:3020_1": "natthi. Pītibhakkhāti yathā ābhassarā devā pītibhakkhā hutvā pītisukheneva vītināmenti,",
  "atk-s0502a0:3020_2": "evaṃ mayampi, pāpima, kiñci alabhitvā pītibhakkhā bhavissāmāti attho.",
  "atk-s0502a0:3021": "Desanāvasāne pañcasatāpi kumārikāyo sotāpattiphale patiṭṭhahiṃsūti.",
  "atk-s0502a0:3022": "Māravatthu dutiyaṃ.",
  "atk-s0502a0:3023": "3. Kosalarañño parājayavatthu",
  "atk-s0502a0:3024": "Jayaṃ veranti imaṃ dhammadesanaṃ satthā jetavane viharanto kosalarañño parājayaṃ ārabbha kathesi.",
  "atk-s0502a0:3025_0": "So kira kāsikagāmaṃ nissāya bhāgineyyena ajātasattunā saddhiṃ yujjhanto tena tayo",
  "atk-s0502a0:3025_1": "vāre parājito tatiyavāre cintesi – “ahaṃ khīramukhampi dārakaṃ parājetuṃ nāsakkhiṃ,",
  "atk-s0502a0:3025_2": "kiṃ me jīvitenā”ti. So āhārūpacchedaṃ katvā mañcake nipajji. Athassa sā pavatti sakalanagaraṃ",
  "atk-s0502a0:3025_3": "patthari. Bhikkhū tathāgatassa ārocesuṃ – “bhante, rājā kira kāsikagāmakaṃ nissāya",
  "atk-s0502a0:3025_4": "tayo vāre parājito, so idāni parājitvā āgato ‘khīramukhampi dārakaṃ parājetuṃ nāsakkhiṃ,",
  "atk-s0502a0:3025_5": "kiṃ me jīvitenā’ti āhārūpacchedaṃ katvā mañcake nipanno”ti. Satthā tesaṃ kathaṃ sutvā,",
  "atk-s0502a0:3025_6": "“bhikkhave, jinantopi veraṃ pasavati, parājito pana dukkhaṃ setiyevā”ti vatvā imaṃ gāthamāha –",
  "atk-s0502a0:3026": "201.",
  "atk-s0502a0:3027": "“Jayaṃ veraṃ pasavati, dukkhaṃ seti parājito;",
  "atk-s0502a0:3028": "Upasanto sukhaṃ seti, hitvā jayaparājaya”nti.",
  "atk-s0502a0:3029_0": "Tattha jayanti paraṃ jinanto veraṃ paṭilabhati. Parājitoti parena parājito “kadā",
  "atk-s0502a0:3029_1": "nu kho paccāmittassa piṭṭhiṃ daṭṭhuṃ sakkhissāmī”ti dukkhaṃ seti sabbiriyāpathesu",
  "atk-s0502a0:3029_2": "dukkhameva viharatīti attho. Upasantoti abbhantare upasantarāgādikileso khīṇāsavo",
  "atk-s0502a0:3029_3": "jayañca parājayañca hitvā sukhaṃ seti, sabbiriyāpathesu sukhameva viharatīti attho.",
  "atk-s0502a0:3030": "Desanāvasāne bahū sotāpattiphalādīni pāpuṇiṃsūti.",
  "atk-s0502a0:3031": "Kosalarañño parājayavatthu tatiyaṃ.",
  "atk-s0502a0:3032": "4. Aññatarakuladārikāvatthu",
  "atk-s0502a0:3033": "Natthi rāgasamoti imaṃ dhammadesanaṃ satthā jetavane viharanto aññataraṃ kuladārikaṃ ārabbha kathesi.",
  "atk-s0502a0:3034_0": "Tassā kira mātāpitaro āvāhaṃ katvā maṅgaladivase satthāraṃ nimantayiṃsu. Satthā bhikkhusaṅghaparivuto",
  "atk-s0502a0:3034_1": "tattha gantvā nisīdi. Sāpi kho vadhukā bhikkhusaṅghassa udakaparissāvanādīni karontī",
  "atk-s0502a0:3034_2": "aparāparaṃ sañcarati. Sāmikopissā taṃ olokento aṭṭhāsi. Tassa rāgavasena olokentassa",
  "atk-s0502a0:3034_3": "anto kileso samudācari. So aññāṇābhibhūto neva buddhaṃ upaṭṭhahi, na asīti mahāthere.",
  "atk-s0502a0:3034_4": "Hatthaṃ pasāretvā “taṃ vadhukaṃ gaṇhissāmī”ti pana cittaṃ akāsi. Satthā tassajjhāsayaṃ",
  "atk-s0502a0:3034_5": "oloketvā yathā taṃ itthiṃ na passati, evamakāsi. So adisvā satthāraṃ olokento aṭṭhāsi.",
  "atk-s0502a0:3034_6": "Satthā tassa oloketvā ṭhitakāle “kumāraka, na hi rāgagginā sadiso aggi nāma, dosakalinā",
  "atk-s0502a0:3034_7": "sadiso kali nāma, khandhapariharaṇadukkhena sadisaṃ dukkhaṃ nāma atthi, nibbānasukhasadisaṃ",
  "atk-s0502a0:3034_8": "sukhampi natthiyevā”ti vatvā imaṃ gāthamāha –",
  "atk-s0502a0:3035": "202.",
  "atk-s0502a0:3036": "“Natthi rāgasamo aggi, natthi dosasamo kali;",
  "atk-s0502a0:3037": "Natthi khandhasamā dukkhā, natthi santiparaṃ sukha”nti.",
  "atk-s0502a0:3038_0": "Tattha natthi rāgasamoti dhūmaṃ vā jālaṃ vā aṅgāraṃ vā adassetvā antoyeva jhāpetvā",
  "atk-s0502a0:3038_1": "bhasmamuṭṭhiṃ kātuṃ samattho rāgena samo añño aggi nāma natthi. Kalīti dosena samo",
  "atk-s0502a0:3038_2": "aparādhopi natthi. Khandhasamāti khandhehi samā. Yathā parihariyamānā khandhā dukkhā,",
  "atk-s0502a0:3038_3": "evaṃ aññaṃ dukkhaṃ nāma natthi. Santiparanti nibbānato uttariṃ aññaṃ sukhampi natthi.",
  "atk-s0502a0:3038_4": "Aññañhi sukhaṃ sukhameva, nibbānaṃ paramasukhanti attho.",
  "atk-s0502a0:3039": "Desanāvasāne kumārikā ca kumārako ca sotāpattiphale patiṭṭhahiṃsu. Tasmiṃ samaye bhagavā tesaṃ aññamaññaṃ dassanākāraṃ akāsīti.",
  "atk-s0502a0:3040": "Aññatarakuladārikāvatthu catutthaṃ.",
  "atk-s0502a0:3041": "5. Ekaupāsakavatthu",
  "atk-s0502a0:3042": "Jighacchāti imaṃ dhammadesanaṃ satthā āḷaviyaṃ viharanto ekaṃ upāsakaṃ ārabbha kathesi.",
  "atk-s0502a0:3043_0": "Ekasmiñhi divase satthā jetavane gandhakuṭiyaṃ nisinnova paccūsakāle lokaṃ volokento",
  "atk-s0502a0:3043_1": "āḷaviyaṃ ekaṃ duggatamanussaṃ disvā tassūpanissayasampattiṃ ñatvā pañcasatabhikkhuparivāro",
  "atk-s0502a0:3043_2": "āḷaviṃ agamāsi. Āḷavivāsino satthāraṃ nimantayiṃsu. Sopi duggatamanusso “satthā kira",
  "atk-s0502a0:3043_3": "āgato”ti sutvā “satthu santike dhammaṃ sossāmī”ti manaṃ akāsi. Taṃdivasameva cassa",
  "atk-s0502a0:3043_4": "eko goṇo palāyi. So “kiṃ nu kho goṇaṃ pariyesissāmi, udāhu dhammaṃ suṇāmī”ti cintetvā",
  "atk-s0502a0:3043_5": "“goṇaṃ pariyesitvā pacchā dhammaṃ sossāmī”ti pātova gehā nikkhami. Āḷavivāsinopi",
  "atk-s0502a0:3043_6": "buddhappamukhaṃ bhikkhusaṅghaṃ nisīdāpetvā parivisitvā anumodanatthāya pattaṃ gaṇhiṃsu.",
  "atk-s0502a0:3043_7": "Satthā “yaṃ nissāya ahaṃ tiṃsayojanamaggaṃ āgato, so goṇaṃ pariyesituṃ araññaṃ paviṭṭho,",
  "atk-s0502a0:3043_8": "tasmiṃ āgateyeva dhammaṃ desessāmī”ti tuṇhī ahosi.",
  "atk-s0502a0:3044_0": "Sopi manusso divā goṇaṃ disvā gogaṇe pakkhipitvā “sacepi aññaṃ natthi, satthu vandanamattampi",
  "atk-s0502a0:3044_1": "karissāmī”ti jighacchāpīḷitopi gehaṃ gamanāya manaṃ akatvā vegena satthu santikaṃ",
  "atk-s0502a0:3044_2": "āgantvā satthāraṃ vanditvā ekamantaṃ aṭṭhāsi. Satthā tassa ṭhitakāle dānaveyyāvaṭikaṃ",
  "atk-s0502a0:3044_3": "āha – “atthi kiñci bhikkhusaṅghassa atirittabhatta”nti? “Bhante, sabbaṃ atthī”ti.",
  "atk-s0502a0:3044_4": "Tena hi “imaṃ parivisāhī”ti. So satthārā vuttaṭṭhāneyeva taṃ nisīdāpetvā yāgukhādanīyabhojanīyehi",
  "atk-s0502a0:3044_5": "sakkaccaṃ parivisi. So bhuttabhatto mukhaṃ vikkhālesi. Ṭhapetvā kira imaṃ ṭhānaṃ",
  "atk-s0502a0:3044_6": "tīsu piṭakesu aññattha gatāgatassa bhattavicāraṇaṃ nāma natthi. Tassa passaddhadarathassa",
  "atk-s0502a0:3044_7": "cittaṃ ekaggaṃ ahosi. Athassa satthā anupubbiṃ kathaṃ kathetvā saccāni pakāsesi.",
  "atk-s0502a0:3044_8": "So desanāvasāne sotāpattiphale patiṭṭhahi. Satthāpi anumodanaṃ katvā uṭṭhāyāsanā",
  "atk-s0502a0:3044_9": "pakkāmi. Mahājano satthāraṃ anugantvā nivatti.",
  "atk-s0502a0:3045_0": "Bhikkhū satthārā saddhiṃ gacchantāyeva ujjhāyiṃsu – “passathāvuso, satthu kammaṃ,",
  "atk-s0502a0:3045_1": "aññesu divasesu evarūpaṃ natthi, ajja panekaṃ manussaṃ disvāva yāguādīni vicāretvā",
  "atk-s0502a0:3045_2": "dāpesī”ti. Satthā nivattitvā ṭhitakova “kiṃ kathetha, bhikkhave”ti pucchitvā tamatthaṃ",
  "atk-s0502a0:3045_3": "sutvā “āma, bhikkhave, ahaṃ tiṃsayojanaṃ kantāraṃ āgacchanto tassa upāsakassūpanissayaṃ",
  "atk-s0502a0:3045_4": "disvā āgato, so ativiya jighacchito, pātova paṭṭhāya goṇaṃ pariyesanto araññe vicari.",
  "atk-s0502a0:3045_5": "‘Jighacchadukkhena dhamme desiyamānepi paṭivijjhituṃ na sakkhissatī’ti cintetvā evaṃ",
  "atk-s0502a0:3045_6": "akāsiṃ, jighacchārogasadiso rogo nāma natthī”ti vatvā imaṃ gāthamāha –",
  "atk-s0502a0:3046": "203.",
  "atk-s0502a0:3047": "“Jighacchāparamā rogā, saṅkhāraparamā dukhā;",
  "atk-s0502a0:3048": "Etaṃ ñatvā yathābhūtaṃ, nibbānaṃ paramaṃ sukha”nti.",
  "atk-s0502a0:3049_0": "Tattha jighacchāparamā rogāti yasmā añño rogo sakiṃ tikicchito vinassati vā tadaṅgavasena",
  "atk-s0502a0:3049_1": "vā pahīyati, jighacchā pana niccakālaṃ tikicchitabbāyevāti sesarogānaṃ ayaṃ paramā",
  "atk-s0502a0:3049_2": "nāma. Saṅkhārāti pañca khandhā. Etaṃ ñatvāti jighacchāsamo rogo natthi, khandhapariharaṇasamaṃ",
  "atk-s0502a0:3049_3": "dukkhaṃ nāma natthīti etamatthaṃ yathābhūtaṃ ñatvā paṇḍito nibbānaṃ sacchi karoti.",
  "atk-s0502a0:3049_4": "Nibbānaṃ paramaṃ sukhanti tañhi sabbasukhānaṃ paramaṃ uttamaṃ sukhanti attho.",
  "atk-s0502a0:3050": "Desanāvasāne bahū sotāpattiphalādīni pāpuṇiṃsūti.",
  "atk-s0502a0:3051": "Ekaupāsakavatthu pañcamaṃ.",
  "atk-s0502a0:3052": "6. Pasenadikosalavatthu",
  "atk-s0502a0:3053": "Ārogyaparamā lābhāti imaṃ dhammadesanaṃ satthā jetavane viharanto rājānaṃ pasenadikosalaṃ ārabbha kathesi.",
  "atk-s0502a0:3054_0": "Ekasmiñhi samaye rājā taṇḍuladoṇassa odanaṃ tadupiyena sūpabyañjanena bhuñjati. Ekadivasaṃ",
  "atk-s0502a0:3054_1": "bhuttapātarāso bhattasammadaṃ avinodetvā satthu santikaṃ gantvā kilantarūpo ito cito",
  "atk-s0502a0:3054_2": "ca samparivattati, niddāya abhibhūyamānopi ujukaṃ nipajjituṃ asakkonto ekamantaṃ",
  "atk-s0502a0:3054_3": "nisīdi. Atha naṃ satthā āha – “kiṃ, mahārāja, avissamitvāva āgatosī”ti? “Āma, bhante,",
  "atk-s0502a0:3054_4": "bhuttakālato paṭṭhāya me mahādukkhaṃ hotī”ti. Atha naṃ satthā, “mahārāja, atibahubhojanaṃ",
  "atk-s0502a0:3054_5": "evaṃ dukkhaṃ hotī”ti vatvā imaṃ gāthamāha –",
  "atk-s0502a0:3055": "“Middhī yadā hoti mahagghaso ca,",
  "atk-s0502a0:3056": "Niddāyitā samparivattasāyī;",
  "atk-s0502a0:3057": "Mahāvarāhova nivāpapuṭṭho,",
  "atk-s0502a0:3058": "Punappunaṃ gabbhamupeti mando”ti. ; –",
  "atk-s0502a0:3059": "Imāya gāthāya ovaditvā, “mahārāja, bhojanaṃ nāma mattāya bhuñjituṃ vaṭṭati. Mattabhojino hi sukhaṃ hotī”ti uttari ovadanto imaṃ gāthamāha –",
  "atk-s0502a0:3060": "“Manujassa sadā satīmato,",
  "atk-s0502a0:3061": "Mattaṃ jānato laddhabhojane;",
  "atk-s0502a0:3062": "Tanukassa bhavanti vedanā,",
  "atk-s0502a0:3063": "Saṇikaṃ jīrati āyupālaya”nti. ;",
  "atk-s0502a0:3064_0": "Rājā gāthaṃ uggaṇhituṃ nāsakkhi, samīpe ṭhitaṃ pana bhāgineyyaṃ, sudassanaṃ nāma",
  "atk-s0502a0:3064_1": "māṇavaṃ “imaṃ gāthaṃ uggaṇha, tātā”ti āha. So taṃ gāthaṃ uggaṇhitvā “kiṃ karomi,",
  "atk-s0502a0:3064_2": "bhante”ti satthāraṃ pucchi. Atha naṃ satthā āha – “rañño bhuñjantassa osānapiṇḍakāle",
  "atk-s0502a0:3064_3": "imaṃ gāthaṃ vadeyyāsi, rājā atthaṃ sallakkhetvā yaṃ piṇḍaṃ chaḍḍessati, tasmiṃ piṇḍe",
  "atk-s0502a0:3064_4": "sitthagaṇanāya rañño bhattapacanakāle tattake taṇḍule hareyyāsī”ti. So “sādhu, bhante”ti",
  "atk-s0502a0:3064_5": "sāyampi pātopi rañño bhuñjantassa osānapiṇḍakāle taṃ gāthaṃ udāharitvā tena chaḍḍitapiṇḍe",
  "atk-s0502a0:3064_6": "sitthagaṇanāya taṇḍule hāpesi. Rājāpi tassa gāthaṃ sutvā sahassaṃ sahassaṃ dāpesi.",
  "atk-s0502a0:3064_7": "So aparena samayena nāḷikodanaparamatāya saṇṭhahitvā sukhappatto tanusarīro ahosi.",
  "atk-s0502a0:3065_0": "Athekadivasaṃ satthu santikaṃ gantvā satthāraṃ vanditvā āha – “bhante, idāni me sukhaṃ",
  "atk-s0502a0:3065_1": "jātaṃ, migampi assampi anubandhitvā gaṇhanasamattho jātomhi. Pubbe me bhāgineyyena",
  "atk-s0502a0:3065_2": "saddhiṃ yuddhameva hoti, idāni vajīrakumāriṃ nāma dhītaraṃ bhāgineyyassa datvā so",
  "atk-s0502a0:3065_3": "gāmo tassāyeva nhānacuṇṇamūlaṃ katvā dinno, tena saddhiṃ viggaho vūpasanto, imināpi",
  "atk-s0502a0:3065_4": "me kāraṇena sukhameva jātaṃ. Kulasantakaṃ rājamaṇiratanaṃ no gehe purimadivase naṭṭhaṃ,",
  "atk-s0502a0:3065_5": "tampi idāni hatthapattaṃ āgataṃ, imināpi me kāraṇena sukhameva jātaṃ. Tumhākaṃ sāvakehi",
  "atk-s0502a0:3065_6": "saddhiṃ vissāsaṃ icchantena ñātidhītāpi no gehe katā, imināpi me kāraṇena sukhameva",
  "atk-s0502a0:3065_7": "jāta”nti. Satthā “ārogyaṃ nāma, mahārāja, paramo lābho, yathāladdhena santuṭṭhabhāvasadisampi",
  "atk-s0502a0:3065_8": "dhanaṃ, vissāsasadiso ca paramā ñāti, nibbānasadisañca sukhaṃ nāma natthī”ti vatvā imaṃ gāthamāha –",
  "atk-s0502a0:3066": "204.",
  "atk-s0502a0:3067": "“Ārogyaparamā lābhā, santuṭṭhiparamaṃ dhanaṃ;",
  "atk-s0502a0:3068": "Vissāsaparamā ñāti, nibbānaparamaṃ sukha”nti.",
  "atk-s0502a0:3069_0": "Tattha ārogyaparamā lābhāti arogabhāvaparamā lābhā. Rogino hi vijjamānāpi lābhā alābhāyeva,",
  "atk-s0502a0:3069_1": "tasmā arogassa sabbalābhā āgatāva honti. Tenetaṃ vuttaṃ – “ārogyaparamā lābhā”ti.",
  "atk-s0502a0:3069_2": "Santuṭṭhiparamaṃ dhananti gihino vā pabbajitassa vā yaṃ attanā laddhaṃ attano santakaṃ,",
  "atk-s0502a0:3069_3": "teneva tussanabhāvo santuṭṭhī nāma sesadhanehi paramaṃ dhanaṃ. Vissāsaparamā ñātīti",
  "atk-s0502a0:3069_4": "mātā vā hotu pitā vā, yena saddhiṃ vissāso natthi, so aññātakova. Yena aññātakena",
  "atk-s0502a0:3069_5": "pana saddhiṃ vissāso atthi, so asambandhopi paramo uttamo ñāti. Tena vuttaṃ – “vissāsaparamā",
  "atk-s0502a0:3069_6": "ñātī”ti. Nibbānasadisaṃ pana sukhaṃ nāma natthi, tenevāha – nibbānaparamaṃ sukhanti.",
  "atk-s0502a0:3070": "Desanāvasāne bahū sotāpattiphalādīni pāpuṇiṃsūti.",
  "atk-s0502a0:3071": "Pasenadikosalavatthu chaṭṭhaṃ.",
  "atk-s0502a0:3072": "7. Tissattheravatthu",
  "atk-s0502a0:3073": "Pavivekarasanti imaṃ dhammadesanaṃ satthā vesāliyaṃ viharanto aññataraṃ bhikkhuṃ ārabbha kathesi.",
  "atk-s0502a0:3074_0": "Satthārā hi, “bhikkhave, ahaṃ ito catūhi māsehi parinibbāyissāmī”ti vutte satthu",
  "atk-s0502a0:3074_1": "santike satta bhikkhusatāni santāsaṃ āpajjiṃsu, khīṇāsavānaṃ dhammasaṃvego uppajji,",
  "atk-s0502a0:3074_2": "puthujjanā assūni sandhāretuṃ nāsakkhiṃsu. Bhikkhū vaggā vaggā hutvā “kiṃ nu kho",
  "atk-s0502a0:3074_3": "karissāmā”ti mantentā vicaranti. Atheko tissatthero nāma bhikkhū “satthā kira catumāsaccayena",
  "atk-s0502a0:3074_4": "parinibbāyissati, ahañcamhi avītarāgo, satthari dharamāneyeva mayā arahattaṃ gaṇhituṃ",
  "atk-s0502a0:3074_5": "vaṭṭatī”ti catūsu iriyāpathesu ekakova vihāsi. Bhikkhūnaṃ santike gamanaṃ vā kenaci",
  "atk-s0502a0:3074_6": "saddhiṃ kathāsallāpo vā natthi. Atha naṃ bhikkhū āhaṃsu – “āvuso, tissa tasmā evaṃ",
  "atk-s0502a0:3074_7": "karosī”ti. So tesaṃ kathaṃ na suṇāti. Te tassa pavattiṃ satthu ārocetvā, “bhante,",
  "atk-s0502a0:3074_8": "tumhesu tissattherassa sineho natthī”ti āhaṃsu. Satthā taṃ pakkosāpetvā “kasmā tissa",
  "atk-s0502a0:3074_9": "evaṃ akāsī”ti pucchitvā tena attano adhippāye ārocite “sādhu, tissā”ti sādhukāraṃ",
  "atk-s0502a0:3074_10": "datvā, “bhikkhave, mayi sineho tissasadisova hotu. Gandhamālādīhi pūjaṃ karontāpi",
  "atk-s0502a0:3074_11": "neva maṃ pūjenti, dhammānudhammaṃ paṭipajjamānāyeva pana maṃ pūjentī”ti vatvā imaṃ gāthamāha –",
  "atk-s0502a0:3075": "205.",
  "atk-s0502a0:3076": "“Pavivekarasaṃ pitvā, rasaṃ upasamassa ca;",
  "atk-s0502a0:3077": "Niddaro hoti nippāpo, dhammapītirasaṃ piva”nti.",
  "atk-s0502a0:3078_0": "Tattha pavivekarasanti pavivekato uppannaṃ rasaṃ, ekībhāvasukhanti attho. Pitvāti",
  "atk-s0502a0:3078_1": "dukkhapariññādīni karonto ārammaṇato sacchikiriyāvasena pivitvā. Upasamassa cāti",
  "atk-s0502a0:3078_2": "kilesūpasamanibbānassa ca rasaṃ pitvā. Niddaro hotīti tena ubhayarasapānena khīṇāsavo",
  "atk-s0502a0:3078_3": "bhikkhu abbhantare rāgadarathādīnaṃ abhāvena niddaro ceva nippāpo ca hoti. Rasaṃ",
  "atk-s0502a0:3078_4": "pivanti navavidhalokuttaradhammavasena uppannaṃ pītirasaṃ pivantopi niddaro nippāpo ca hoti.",
  "atk-s0502a0:3079": "Desanāvasāne tissatthero arahattaṃ pāpuṇi, mahājanassāpi sātthikā dhammadesanā ahosīti.",
  "atk-s0502a0:3080": "Tissattheravatthu sattamaṃ.",
  "atk-s0502a0:3081": "8. Sakkavatthu",
  "atk-s0502a0:3082": "Sāhu dassananti imaṃ dhammadesanaṃ satthā veḷuvagāmake viharanto sakkaṃ ārabbha kathesi.",
  "atk-s0502a0:3083_0": "Tathāgatassa hi āyusaṅkhāre vissaṭṭhe lohitapakkhandikābādhassa uppannabhāvaṃ ñatvā",
  "atk-s0502a0:3083_1": "sakko devarājā “mayā satthu santikaṃ gantvā gilānupaṭṭhānaṃ kātuṃ vaṭṭatī”ti cintetvā",
  "atk-s0502a0:3083_2": "tigāvutappamāṇaṃ attabhāvaṃ vijahitvā satthāraṃ upasaṅkamitvā hatthehi pāde parimajji.",
  "atk-s0502a0:3083_3": "Atha naṃ satthā āha “ko eso”ti? “Ahaṃ, bhante, sakko”ti. “Kasmā āgatosī”ti? “Tumhe",
  "atk-s0502a0:3083_4": "gilāne upaṭṭhahituṃ, bhante”ti. “Sakka, devānaṃ manussagandho yojanasatato paṭṭhāya",
  "atk-s0502a0:3083_5": "gale baddhakuṇapaṃ viya hoti, gaccha tvaṃ, atthi me gilānupaṭṭhakā bhikkhū”ti. “Bhante,",
  "atk-s0502a0:3083_6": "caturāsītiyojanasahassamatthake ṭhito tumhākaṃ sīlagandhaṃ ghāyitvā āgato, ahameva",
  "atk-s0502a0:3083_7": "upaṭṭhahissāmī”ti so satthu sarīravaḷañjanabhājanaṃ aññassa hatthenāpi phusituṃ adatvā",
  "atk-s0502a0:3083_8": "sīseyeva ṭhapetvā nīharanto mukhasaṅkocanamattampi na akāsi, gandhabhājanaṃ pariharanto",
  "atk-s0502a0:3083_9": "viya ahosi. Evaṃ satthāraṃ paṭijaggitvā satthu phāsukakāleyeva agamāsi.",
  "atk-s0502a0:3084_0": "Bhikkhū kathaṃ samuṭṭhāpesuṃ “aho satthari sakkassa sineho, evarūpaṃ nāma dibbasampattiṃ",
  "atk-s0502a0:3084_1": "pahāya mukhasaṅkocanamattampi akatvā gandhabhājanaṃ nīharanto viya satthu sarīravaḷañjanabhājanaṃ",
  "atk-s0502a0:3084_2": "sīsena nīharanto upaṭṭhānamakāsī”ti. Satthā tesaṃ kathaṃ sutvā kiṃ vadetha, bhikkhave,",
  "atk-s0502a0:3084_3": "anacchariyaṃ etaṃ, yaṃ sakko devarājā mayi sinehaṃ karoti. Ayaṃ sakko hi devarājā",
  "atk-s0502a0:3084_4": "maṃ nissāya jarasakkabhāvaṃ vijahitvā sotāpanno hutvā taruṇasakkassa bhāvaṃ patto,",
  "atk-s0502a0:3084_5": "ahaṃ hissa maraṇabhayatajjitassa pañcasikhagandhabbadevaputtaṃ purato katvā āgatakāle",
  "atk-s0502a0:3084_6": "indasālaguhāyaṃ devaparisāya majjhe nisinnassa –",
  "atk-s0502a0:3085": "“Puccha vāsava maṃ pañhaṃ, yaṃ kiñci manasicchasi;",
  "atk-s0502a0:3086": "Tassa tasseva pañhassa, ahaṃ antaṃ karomi te”ti. –",
  "atk-s0502a0:3087_0": "Vatvā tassa kaṅkhaṃ vinodento dhammaṃ desesiṃ. Desanāvasāne cuddasannaṃ pāṇakoṭīnaṃ",
  "atk-s0502a0:3087_1": "dhammābhisamayo ahosi, sakkopi yathānisinnova sotāpattiphalaṃ patvā taruṇasakko jāto.",
  "atk-s0502a0:3087_2": "Evamassāhaṃ bahūpakāro. Tassa mayi sineho nāma anacchariyo. Bhikkhave, ariyānañhi",
  "atk-s0502a0:3087_3": "dassanampi sukhaṃ, tehi saddhiṃ ekaṭṭhāne sannivāsopi sukho. Bālehi saddhiṃ pana",
  "atk-s0502a0:3087_4": "sabbametaṃ dukkhanti vatvā imā gāthā abhāsi –",
  "atk-s0502a0:3088": "206.",
  "atk-s0502a0:3089": "“Sāhu dassanamariyānaṃ, sannivāso sadā sukho;",
  "atk-s0502a0:3090": "Adassanena bālānaṃ, niccameva sukhī siyā.",
  "atk-s0502a0:3091": "207.",
  "atk-s0502a0:3092": "“Bālasaṅgatacārī hi, dīghamaddhāna socati;",
  "atk-s0502a0:3093": "Dukkho bālehi saṃvāso, amitteneva sabbadā;",
  "atk-s0502a0:3094": "Dhīro ca sukhasaṃvāso, ñātīnaṃva samāgamo”.",
  "atk-s0502a0:3095": "Tasmā hi –",
  "atk-s0502a0:3096": "208.",
  "atk-s0502a0:3097": "“Dhīrañca paññañca bahussutañca,dhorayhasīlaṃ vatavantamariyaṃ;",
  "atk-s0502a0:3098": "Taṃ tādisaṃ sappurisaṃ sumedhaṃ,bhajetha nakkhattapathaṃ va candimā”ti.",
  "atk-s0502a0:3099_0": "Tattha sāhūti sundaraṃ bhaddakaṃ. Sannivāsoti na kevalañca tesaṃ dassanameva, tehi",
  "atk-s0502a0:3099_1": "saddhiṃ ekaṭṭhāne nisīdanādibhāvopi tesaṃ vattapaṭivattaṃ kātuṃ labhanabhāvopi sādhuyeva.",
  "atk-s0502a0:3099_2": "Bālasaṅgatacārī hīti yo bālena sahacārī. Dīghamaddhānanti so bālasahāyena “ehi sandhicchedādīni",
  "atk-s0502a0:3099_3": "karomā”ti vuccamāno tena saddhiṃ ekacchando hutvā tāni karonto hatthacchedādīni patvā",
  "atk-s0502a0:3099_4": "dīghamaddhānaṃ socati. Sabbadāti yathā asihatthena vā amittena āsīvisādīhi vā saddhiṃ",
  "atk-s0502a0:3099_5": "ekato vāso nāma niccaṃ dukkho, tatheva bālehi saddhinti attho. Dhīro ca sukhasaṃvāsoti",
  "atk-s0502a0:3099_6": "ettha sukho saṃvāso etenāti sukhasaṃvāso, paṇḍitena saddhiṃ ekaṭṭhāne saṃvāso sukhoti",
  "atk-s0502a0:3099_7": "attho. Kathaṃ? Ñātīnaṃva samāgamoti yathāpi ñātīnaṃ samāgamo sukho, evaṃ sukho.",
  "atk-s0502a0:3100_0": "Tasmā hīti yasmā bālehi saddhiṃ saṃvāso dukkho, paṇḍitena saddhiṃ sukho, tasmā hi",
  "atk-s0502a0:3100_1": "dhitisampannaṃ dhīrañca, lokiyalokuttarapaññāsampannaṃ paññañca, āgamādhigamasampannaṃ",
  "atk-s0502a0:3100_2": "bahussutañca, arahattapāpanakasaṅkhātāya dhuravahanasīlatāya dhorayhasīlaṃ, sīlavatena",
  "atk-s0502a0:3100_3": "ceva dhutaṅgavatena ca vatavantaṃ, kilesehi ārakatāya ariyaṃ, tathārūpaṃ sappurisaṃ",
  "atk-s0502a0:3100_4": "sobhanapañhaṃ yathā nimmalaṃ nakkhattapathasaṅkhātaṃ ākāsaṃ candimā bhajati, evaṃ",
  "atk-s0502a0:3100_5": "bhajetha payirupāsethāti attho.",
  "atk-s0502a0:3101": "Desanāvasāne bahū sotāpattiphalādīni pāpuṇiṃsūti.",
  "atk-s0502a0:3102": "Sakkavatthu aṭṭhamaṃ.",
  "atk-s0502a0:3103": "Sukhavaggavaṇṇanā niṭṭhitā.",
  "atk-s0502a0:3104": "Pannarasamo vaggo.",
  "atk-s0502a0:3105": "16. Piyavaggo",
  "atk-s0502a0:3106": "1. Tayojanapabbajitavatthu",
  "atk-s0502a0:3107": "Ayogeti imaṃ dhammadesanaṃ satthā jetavane viharanto tayo pabbajite ārabbha kathesi.",
  "atk-s0502a0:3108_0": "Sāvatthiyaṃ kira ekasmiṃ kule mātāpitūnaṃ ekaputtako ahosi piyo manāpo. So ekadivasaṃ",
  "atk-s0502a0:3108_1": "gehe nimantitānaṃ bhikkhūnaṃ anumodanaṃ karontānaṃ dhammakathaṃ sutvā pabbajitukāmo",
  "atk-s0502a0:3108_2": "hutvā mātāpitaro pabbajjaṃ yāci. Te nānujāniṃsu. Tassa etadahosi – “ahaṃ mātāpitūnaṃ",
  "atk-s0502a0:3108_3": "apassantānaṃyeva bahi gantvā pabbajissāmī”ti. Athassa pitā bahi nikkhamanto “imaṃ",
  "atk-s0502a0:3108_4": "rakkheyyāsī”ti mātaraṃ paṭicchāpesi, mātā bahi nikkhamantī pitaraṃ paṭicchāpesi.",
  "atk-s0502a0:3108_5": "Athassa ekadivasaṃ pitari bahi gate mātā “puttaṃ rakkhissāmī”ti ekaṃ dvārabāhaṃ nissāya",
  "atk-s0502a0:3108_6": "ekaṃ pādehi uppīḷetvā chamāya nisinnā suttaṃ kantati. So “imaṃ vañcetvā gamissāmī”ti",
  "atk-s0502a0:3108_7": "cintetvā, “amma, thokaṃ tāva apehi, sarīravalañjaṃ karissāmī”ti vatvā tāya pāde samiñjite",
  "atk-s0502a0:3108_8": "nikkhamitvā vegena vihāraṃ gantvā bhikkhū upasaṅkamitvā “pabbājetha maṃ, bhante”ti",
  "atk-s0502a0:3108_9": "yācitvā tesaṃ santike pabbaji.",
  "atk-s0502a0:3109_0": "Athassa pitā āgantvā mātaraṃ pucchi – “kahaṃ me putto”ti? “Sāmi, imasmiṃ padese ahosī”ti.",
  "atk-s0502a0:3109_1": "So “kahaṃ nu kho me putto”ti olokento taṃ adisvā “vihāraṃ gato bhavissatī”ti vihāraṃ",
  "atk-s0502a0:3109_2": "gantvā puttaṃ pabbajitaṃ disvā kanditvā roditvā, “tāta, kiṃ maṃ nāsesī”ti vatvā “mama",
  "atk-s0502a0:3109_3": "putte pabbajite ahaṃ idāni gehe kiṃ karissāmī”ti sayampi bhikkhū yācitvā pabbaji.",
  "atk-s0502a0:3109_4": "Athassa mātāpi “kiṃ nu kho me putto ca pati ca cirāyanti, kacci vihāraṃ gantvā pabbajitā”ti",
  "atk-s0502a0:3109_5": "te olokentī vihāraṃ gantvā ubhopi pabbajite disvā “imesaṃ pabbajitakāle mama gehena",
  "atk-s0502a0:3109_6": "ko attho”ti sayampi bhikkhuniupassayaṃ gantvā pabbaji. Te pabbajitvāpi vinā bhavituṃ",
  "atk-s0502a0:3109_7": "na sakkonti, vihārepi bhikkhuniupassayepi ekatova nisīditvā sallapantā divasaṃ vītināmenti.",
  "atk-s0502a0:3109_8": "Tena bhikkhūpi bhikkhūniyopi ubbāḷhā honti.",
  "atk-s0502a0:3110_0": "Athekadivasaṃ bhikkhū nesaṃ kiriyaṃ satthuṃ ārocesuṃ. Satthā te pakkosāpetvā “saccaṃ",
  "atk-s0502a0:3110_1": "kira tumhe evaṃ karothā”ti pucchitvā “sacca”nti vutte “kasmā evaṃ karotha? Na hi",
  "atk-s0502a0:3110_2": "esa pabbajitānaṃ yogo”ti. “Bhante, vinā bhavituṃ na sakkomā”ti. “Pabbajitakālato",
  "atk-s0502a0:3110_3": "paṭṭhāya evaṃ karaṇaṃ ayuttaṃ. Piyānañhi adassanaṃ, appiyānañca dassanaṃ dukkhameva.",
  "atk-s0502a0:3110_4": "Tasmā sattesu ca saṅkhāresu ca kañci piyaṃ vā appiyaṃ vā kātuṃ na vaṭṭatī”ti vatvā imā gāthā abhāsi –",
  "atk-s0502a0:3111": "209.",
  "atk-s0502a0:3112": "“Ayoge yuñjamattānaṃ, yogasmiñca ayojayaṃ;",
  "atk-s0502a0:3113": "Atthaṃ hitvā piyaggāhī, pihetattānuyoginaṃ.",
  "atk-s0502a0:3114": "210.",
  "atk-s0502a0:3115": "“Mā piyehi samāgañchi, appiyehi kudācanaṃ;",
  "atk-s0502a0:3116": "Piyānaṃ adassanaṃ dukkhaṃ, appiyānañca dassanaṃ.",
  "atk-s0502a0:3117": "211.",
  "atk-s0502a0:3118": "“Tasmā piyaṃ na kayirātha, piyāpāyo hi pāpako;",
  "atk-s0502a0:3119": "Ganthā tesaṃ na vijjanti, yesaṃ natthi piyāppiya”nti.",
  "atk-s0502a0:3120_0": "Tattha ayogeti ayuñjitabbe ayonisomanasikāre. Vesiyāgocarādibhedassa hi chabbidhassa",
  "atk-s0502a0:3120_1": "agocarassa sevanaṃ idha ayonisomanasikāro nāma, tasmiṃ ayonisomanasikāre attānaṃ",
  "atk-s0502a0:3120_2": "yuñjantoti attho. Yogasminti tabbiparīte ca yonisomanasikāre ayuñjantoti attho. Atthaṃ",
  "atk-s0502a0:3120_3": "hitvāti pabbajitakālato paṭṭhāya adhisīlādisikkhattayaṃ attho nāma, taṃ atthaṃ hitvā.",
  "atk-s0502a0:3120_4": "Piyaggāhīti pañcakāmaguṇasaṅkhātaṃ piyameva gaṇhanto. Pihetattānuyoginanti tāya paṭipattiyā",
  "atk-s0502a0:3120_5": "sāsanato cuto gihibhāvaṃ patvā pacchā ye attānuyogaṃ anuyuttā sīlādīni sampādetvā",
  "atk-s0502a0:3120_6": "devamanussānaṃ santikā sakkāraṃ labhanti, tesaṃ piheti, “aho vatāhampi evarūpo assa”nti icchatīti attho.",
  "atk-s0502a0:3121_0": "Mā piyehīti piyehi sattehi vā saṅkhārehi vā kudācanaṃ ekakkhaṇepi na samāgaccheyya,",
  "atk-s0502a0:3121_1": "tathā appiyehi. Kiṃ kāraṇā? Piyā nañhi viyogavasena adassanaṃ appiyānañca upasaṅkamanavasena",
  "atk-s0502a0:3121_2": "dassanaṃ nāma dukkhaṃ. Tasmāti yasmā idaṃ ubhayampi dukkhaṃ, tasmā kañci sattaṃ vā",
  "atk-s0502a0:3121_3": "saṅkhāraṃ vā piyaṃ nāma na kareyya. Piyāpāyo hīti piyehi apāyo viyogo. Pāpakoti lāmako.",
  "atk-s0502a0:3121_4": "Ganthā tesaṃ na vijjantīti yesaṃ piyaṃ natthi, tesaṃ abhijjhākāyagantho pahīyati.",
  "atk-s0502a0:3121_5": "Yesaṃ appiyaṃ natthi, tesaṃ byāpādo kāyagantho. Tesu pana dvīsu pahīnesu sesaganthā",
  "atk-s0502a0:3121_6": "pahīnā honti. Tasmā piyaṃ vā appiyaṃ vā na kattabbanti attho.",
  "atk-s0502a0:3122": "Desanāvasāne bahū sotāpattiphalādīni pāpuṇiṃsūti. Tena pana tayo janā “mayaṃ vinā bhavituṃ na sakkomā”ti vibbhamitvā gehameva agamiṃsūti.",
  "atk-s0502a0:3123": "Tayojanapabbajitavatthu paṭhamaṃ.",
  "atk-s0502a0:3124": "2. Aññatarakuṭumbikavatthu",
  "atk-s0502a0:3125": "Piyato jāyatīti imaṃ dhammadesanaṃ satthā jetavane viharanto aññataraṃ kuṭumbikaṃ ārabbha kathesi.",
  "atk-s0502a0:3126_0": "So hi attano putte kālakate puttasokābhibhūto āḷāhanaṃ gantvā rodati, puttasokaṃ",
  "atk-s0502a0:3126_1": "sandhāretuṃ na sakkoti. Satthā paccūsakāle lokaṃ volokento tassa sotāpattimaggassūpanissayaṃ",
  "atk-s0502a0:3126_2": "disvā piṇḍapātapaṭikkanto ekaṃ pacchāsamaṇaṃ gahetvā tassa gehadvāraṃ agamāsi. So",
  "atk-s0502a0:3126_3": "satthu āgatabhāvaṃ sutvā “mayā saddhiṃ paṭisanthāraṃ kātukāmo bhavissatī”ti satthāraṃ",
  "atk-s0502a0:3126_4": "pavesetvā gehamajjhe āsanaṃ paññāpetvā satthari nisinne āgantvā ekamantaṃ nisīdi.",
  "atk-s0502a0:3126_5": "Atha naṃ satthā “kiṃ nu kho, upāsaka, dukkhitosī”ti pucchitvā tena puttaviyogadukkhe",
  "atk-s0502a0:3126_6": "ārocite, “upāsaka, mā cintayi, idaṃ maraṇaṃ nāma na ekasmiṃyeva ṭhāne, na ca ekasseva",
  "atk-s0502a0:3126_7": "hoti, yāvatā pana bhavuppatti nāma atthi, sabbasattānaṃ hotiyeva. Ekasaṅkhāropi nicco",
  "atk-s0502a0:3126_8": "nāma natthi. Tasmā ‘maraṇadhammaṃ mataṃ, bhijjanadhammaṃ bhinna’nti yoniso paccavekkhitabbaṃ,",
  "atk-s0502a0:3126_9": "na socitabbaṃ. Porāṇapaṇḍitāpi hi puttassa matakāle ‘maraṇadhammaṃ mataṃ, bhijjanadhammaṃ",
  "atk-s0502a0:3126_10": "bhinna’nti sokaṃ akatvā maraṇassatimeva bhāvayiṃsū”ti vatvā, “bhante, ke evamakaṃsu,",
  "atk-s0502a0:3126_11": "kadā ca akaṃsu, ācikkhatha me”ti yācito tassatthassa pakāsanatthaṃ atītaṃ āharitvā –",
  "atk-s0502a0:3127": "“Uragova tacaṃ jiṇṇaṃ, hitvā gacchati saṃ tanuṃ;",
  "atk-s0502a0:3128": "Evaṃ sarīre nibbhoge, pete kālakate sati.",
  "atk-s0502a0:3129": "“Ḍayhamāno na jānāti, ñātīnaṃ paridevitaṃ;",
  "atk-s0502a0:3130": "Tasmā etaṃ na socāmi, gato so tassa yā gatī”ti. –",
  "atk-s0502a0:3131_0": "Imaṃ pañcakanipāte uragajātakaṃ vitthāretvā “evaṃ pubbe paṇḍitā piyaputte kālakate",
  "atk-s0502a0:3131_1": "yathā etarahi tvaṃ kammante vissajjetvā nirāhāro rodanto vicarasi, tathā avicaritvā",
  "atk-s0502a0:3131_2": "maraṇassatibhāvanābalena sokaṃ akatvā āhāraṃ paribhuñjiṃsu, kammantañca adhiṭṭhahiṃsu.",
  "atk-s0502a0:3131_3": "Tasmā ‘piyaputto me kālakato’ti mā cintayi. Uppajjamāno hi soko vā bhayaṃ vā piyameva",
  "atk-s0502a0:3131_4": "nissāya uppajjatī”ti vatvā imaṃ gāthamāha –",
  "atk-s0502a0:3132": "212.",
  "atk-s0502a0:3133": "“Piyato jāyatī soko, piyato jāyatī bhayaṃ;",
  "atk-s0502a0:3134": "Piyato vippamuttassa, natthi soko kuto bhaya”nti.",
  "atk-s0502a0:3135": "Tattha piyatoti vaṭṭamūlako hi soko vā bhayaṃ vā uppajjamānaṃ piyameva sattaṃ vā saṅkhāraṃ vā nissāya uppajjati, tato pana vippamuttassa ubhayampetaṃ natthīti attho.",
  "atk-s0502a0:3136": "Desanāvasāne kuṭumbiko sotāpattiphale patiṭṭhahi, sampattānampi sātthikā dhammadesanā ahosīti.",
  "atk-s0502a0:3137": "Aññatarakuṭumbikavatthu dutiyaṃ.",
  "atk-s0502a0:3138": "3. Visākhāvatthu",
  "atk-s0502a0:3139": "Pemato jāyatīti imaṃ dhammadesanaṃ satthā jetavane viharanto visākhaṃ upāsikaṃ ārabbha kathesi.",
  "atk-s0502a0:3140_0": "Sā kira puttassa dhītaraṃ sudattaṃ nāma kumārikaṃ attano ṭhāne ṭhapetvā gehe bhikkhusaṅghassa",
  "atk-s0502a0:3140_1": "veyyāvaccaṃ kāresi. Sā aparena samayena kālamakāsi. Sā tassā sarīranikkhepaṃ kāretvā",
  "atk-s0502a0:3140_2": "sokaṃ sandhāretuṃ asakkontī dukkhinī dummanā satthu santikaṃ gantvā vanditvā ekamantaṃ",
  "atk-s0502a0:3140_3": "nisīdi. Atha naṃ satthā “kiṃ nu kho tvaṃ, visākhe, dukkhinī dummanā assumukhā rodamānā",
  "atk-s0502a0:3140_4": "nisinnā”ti āha. Sā tamatthaṃ ārocetvā “piyā me, bhante, sā kumārikā vattasampannā,",
  "atk-s0502a0:3140_5": "idāni tathārūpaṃ na passāmī”ti āha. “Kittakā pana, visākhe, sāvatthiyaṃ manussā”ti?",
  "atk-s0502a0:3140_6": "“Bhante, tumhehiyeva me kathitaṃ satta janakoṭiyo”ti. “Sace panāyaṃ ettako jano tava",
  "atk-s0502a0:3140_7": "nattāya sadiso bhaveyya, iccheyyāsi na”nti? “Āma, bhante”ti. “Kati pana janā sāvatthiyaṃ",
  "atk-s0502a0:3140_8": "devasikaṃ kālaṃ karontī”ti? “Bahū, bhante”ti. “Nanu evaṃ, bhante, tava asocanakālo",
  "atk-s0502a0:3140_9": "na bhaveyya, rattindivaṃ rodantīyeva vicareyyāsī”ti. “Hotu, bhante, ñātaṃ mayā”ti.",
  "atk-s0502a0:3140_10": "Atha naṃ satthā “tena hi mā soci, soko vā bhayaṃ vā pematova jāyatī”ti vatvā imaṃ gāthamāha –",
  "atk-s0502a0:3141": "213.",
  "atk-s0502a0:3142": "“Pemato jāyatī soko, pemato jāyatī bhayaṃ;",
  "atk-s0502a0:3143": "Pemato vippamuttassa, natthi soko kuto bhaya”nti.",
  "atk-s0502a0:3144": "Tattha pematoti puttadhītādīsu kataṃ pemameva nissāya soko jāyatīti attho.",
  "atk-s0502a0:3145": "Desanāvasāne bahū sotāpattiphalādīni pāpuṇiṃsūti.",
  "atk-s0502a0:3146": "Visākhāvatthu tatiyaṃ.",
  "atk-s0502a0:3147": "4. Licchavīvatthu",
  "atk-s0502a0:3148": "Ratiyā jāyatīti imaṃ dhammadesanaṃ satthā vesāliṃ nissāya kūṭāgārasālāyaṃ viharanto licchavī ārabbha kathesi.",
  "atk-s0502a0:3149_0": "Te kira ekasmiṃ chaṇadivase aññamaññaṃ asadisehi alaṅkārehi alaṅkaritvā uyyānagamanatthāya",
  "atk-s0502a0:3149_1": "nagarā nikkhamiṃsu. Satthā piṇḍāya pavisanto te disvā bhikkhū āmantesi – “passatha,",
  "atk-s0502a0:3149_2": "bhikkhave, licchavayo, yehi devā tāvatiṃsā na diṭṭhapubbā, te ime olokentū”ti vatvā",
  "atk-s0502a0:3149_3": "nagaraṃ pāvisi. Tepi uyyānaṃ gacchantā ekaṃ nagarasobhiniṃ itthiṃ ādāya gantvā taṃ",
  "atk-s0502a0:3149_4": "nissāya issābhibhūtā aññamaññaṃ paharitvā lohitaṃ nadiṃ viya pavattayiṃsu. Atha ne",
  "atk-s0502a0:3149_5": "mañcenādāya ukkhipitvā āgamaṃsu. Satthāpi katabhattakicco nagarā nikkhami. Bhikkhūpi",
  "atk-s0502a0:3149_6": "licchavayo tathā nīyamāne disvā satthāraṃ āhaṃsu – “bhante, licchavirājāno pātova",
  "atk-s0502a0:3149_7": "alaṅkatapaṭiyattā devā viya nagarā nikkhamitvā idāni ekaṃ itthiṃ nissāya imaṃ byasanaṃ",
  "atk-s0502a0:3149_8": "pattā”ti. Satthā, “bhikkhave, soko vā bhayaṃ vā uppajjamānaṃ ratiṃ nissāya uppajjatiyevā”ti",
  "atk-s0502a0:3149_9": "vatvā imaṃ gāthamāha –",
  "atk-s0502a0:3150": "214.",
  "atk-s0502a0:3151": "“Ratiyā jāyatī soko, ratiyā jāyatī bhayaṃ;",
  "atk-s0502a0:3152": "Ratiyā vippamuttassa, natthi soko kuto bhaya”nti.",
  "atk-s0502a0:3153": "Tattha ratiyāti pañcakāmaguṇaratito, taṃ nissāyāti attho.",
  "atk-s0502a0:3154": "Desanāvasāne bahū sotāpattiphalādīni pāpuṇiṃsūti.",
  "atk-s0502a0:3155": "Licchavīvatthu catutthaṃ.",
  "atk-s0502a0:3156": "5. Anitthigandhakumāravatthu",
  "atk-s0502a0:3157": "Kāmatoti imaṃ dhammadesanaṃ satthā jetavane viharanto anitthigandhakumāraṃ nāma ārabbha kathesi.",
  "atk-s0502a0:3158_0": "So kira brahmalokā cutasatto sāvatthiyaṃ mahābhogakule nibbatto jātadivasato paṭṭhāya",
  "atk-s0502a0:3158_1": "itthisamīpaṃ upagantuṃ na icchati, itthiyā gayhamāno rodati. Vatthacumbaṭakena naṃ",
  "atk-s0502a0:3158_2": "gahetvā thaññaṃ pāyenti. So vayappatto mātāpitūhi, “tāta, āvāhaṃ te karissāmā”ti",
  "atk-s0502a0:3158_3": "vutte “na me itthiyā attho”ti paṭikkhipitvā punappunaṃ yāciyamāno pañcasate suvaṇṇakāre",
  "atk-s0502a0:3158_4": "pakkosāpetvā rattasuvaṇṇanikkhasahassaṃ dāpetvā ativiya pāsādikaṃ ghanakoṭṭimaṃ itthirūpaṃ",
  "atk-s0502a0:3158_5": "kāretvā puna mātāpitūhi, “tāta, tayi āvāhaṃ akaronte kulavaṃso na patiṭṭhahissati,",
  "atk-s0502a0:3158_6": "kumārikaṃ te ānessāmā”ti vutte “tena hi sace me evarūpaṃ kumārikaṃ ānessatha, karissāmi",
  "atk-s0502a0:3158_7": "vo vacana”nti taṃ suvaṇṇarūpakaṃ dasseti. Athassa mātāpitaro abhiññāte brāhmaṇe pakkosāpetvā",
  "atk-s0502a0:3158_8": "“amhākaṃ putto mahāpuñño, avassaṃ iminā saddhiṃ katapuññā kumārikā bhavissati, gacchatha",
  "atk-s0502a0:3158_9": "imaṃ suvaṇṇarūpakaṃ gahetvā evarūpaṃ kumārikaṃ āharathā”ti pahiṇiṃsu. Te “sādhū”ti",
  "atk-s0502a0:3158_10": "cārikaṃ carantā maddaraṭṭhe sāgalanagaraṃ gatā. Tasmiñca nagare ekā soḷasavassuddesikā",
  "atk-s0502a0:3158_11": "abhirūpā kumārikā ahosi, taṃ mātāpitaro sattabhūmikassa pāsādassūparimatale parivāsesuṃ.",
  "atk-s0502a0:3158_12": "Tepi kho brāhmaṇā “sace idha evarūpā kumārikā bhavissati, imaṃ disvā ‘ayaṃ asukassa",
  "atk-s0502a0:3158_13": "kulassa dhītā viya abhirūpā’ti vakkhantī”ti taṃ suvaṇṇarūpakaṃ titthamagge ṭhapetvā",
  "atk-s0502a0:3158_14": "ekamantaṃ nisīdiṃsu.",
  "atk-s0502a0:3159_0": "Athassa kumārikāya dhātī taṃ kumārikaṃ nhāpetvā sayampi nhāyitukāmā hutvā titthaṃ",
  "atk-s0502a0:3159_1": "āgatā taṃ rūpakaṃ disvā “dhītā me”ti saññāya “dubbinītāsi, idānevāhaṃ nhāpetvā nikkhantā,",
  "atk-s0502a0:3159_2": "tvaṃ mayā puretaraṃ idhāgatāsī”ti hatthena paharitvā thaddhabhāvañceva nibbikāratañca",
  "atk-s0502a0:3159_3": "ñatvā “ahaṃ me, dhītāti saññamakāsiṃ, kiṃ nāmeta”nti āha. Atha naṃ te brāhmaṇā “evarūpā",
  "atk-s0502a0:3159_4": "te, amma, dhītā”ti pucchiṃsu. Ayaṃ mama dhītu santike kiṃ agghatīti? Tena hi te dhītaraṃ",
  "atk-s0502a0:3159_5": "amhākaṃ dassehīti. Sā tehi saddhiṃ gehaṃ gantvā sāmikānaṃ ārocesi. Te brāhmaṇehi",
  "atk-s0502a0:3159_6": "saddhiṃ katapaṭisammodanā dhītaraṃ otāretvā heṭṭhāpāsāde suvaṇṇarūpakassa santike",
  "atk-s0502a0:3159_7": "ṭhapesuṃ. Suvaṇṇarūpakaṃ nippabhaṃ ahosi, kumārikā sappabhā ahosi. Brāhmaṇā taṃ tesaṃ",
  "atk-s0502a0:3159_8": "datvā kumārikaṃ paṭicchāpetvā gantvā anitthigandhakumārassa mātāpitūnaṃ ārocayiṃsu.",
  "atk-s0502a0:3159_9": "Te tuṭṭhamānasā “gacchatha, naṃ sīghaṃ ānethā”ti mahantena sakkārena pahiṇiṃsu.",
  "atk-s0502a0:3160_0": "Kumāropi taṃ pavattiṃ sutvā “kañcanarūpatopi kira abhirūpatarā dārikā atthī”ti savanavaseneva",
  "atk-s0502a0:3160_1": "sinehaṃ uppādetvā “sīghaṃ ānentū”ti āha. Sāpi kho yānaṃ āropetvā ānīyamānā atisukhumālatāya",
  "atk-s0502a0:3160_2": "yānugghātena samuppāditavātarogā antarāmaggeyeva kālamakāsi. Kumāropi “āgatā”ti nirantaraṃ",
  "atk-s0502a0:3160_3": "pucchati, tassa atisinehena pucchantassa sahasāva anārocetvā katipāhaṃ vikkhepaṃ",
  "atk-s0502a0:3160_4": "katvā tamatthaṃ ārocayiṃsu. So “tathārūpāya nāma itthiyā saddhiṃ samāgamaṃ nālattha”nti",
  "atk-s0502a0:3160_5": "uppannadomanasso pabbatena viya sokadukkhena ajjhotthaṭo ahosi. Satthā tassūpanissayaṃ",
  "atk-s0502a0:3160_6": "disvā piṇḍāya caranto taṃ gehadvāraṃ agamāsi. Athassa mātāpitaro satthāraṃ antogehaṃ",
  "atk-s0502a0:3160_7": "pavesetvā sakkaccaṃ parivisiṃsu. Satthā bhattakiccāvasāne “kahaṃ anitthigandhakumāro”ti",
  "atk-s0502a0:3160_8": "pucchi. “Eso, bhante, āhārūpacchedaṃ katvā antogabbhe nisinno”ti. “Pakkosatha na”nti.",
  "atk-s0502a0:3160_9": "So āgantvā satthāraṃ vanditvā ekamantaṃ nisīdi. Satthā “kiṃ nu kho, kumāra, balavasoko",
  "atk-s0502a0:3160_10": "uppanno”ti vutte, “āma, bhante, ‘evarūpā nāma itthī antarāmagge kālakatā’ti sutvā",
  "atk-s0502a0:3160_11": "balavasoko uppanno, bhattampi me nacchādetī”ti. Atha naṃ satthā “jānāsi pana tvaṃ,",
  "atk-s0502a0:3160_12": "kumāra, kiṃ te nissāya soko uppanno”ti? “Na jānāmi, bhante”ti. “Kāmaṃ nissāya, kumāra,",
  "atk-s0502a0:3160_13": "balavasoko uppanno, soko vā bhayaṃ vā kāmaṃ nissāya uppajjatī”ti vatvā imaṃ gāthamāha –",
  "atk-s0502a0:3161": "215.",
  "atk-s0502a0:3162": "“Kāmato jāyatī soko, kāmato jāyatī bhayaṃ;",
  "atk-s0502a0:3163": "Kāmato vippamuttassa, natthi soko kuto bhaya”nti.",
  "atk-s0502a0:3164": "Tattha kāmatoti vatthukāmakilesakāmato, duvidhampetaṃ kāmaṃ nissāyāti attho.",
  "atk-s0502a0:3165": "Desanāvasāne anitthigandhakumāro sotāpattiphale patiṭṭhahi.",
  "atk-s0502a0:3166": "Anitthigandhakumāravatthu pañcamaṃ.",
  "atk-s0502a0:3167": "6. Aññatarabrāhmaṇavatthu",
  "atk-s0502a0:3168": "Taṇhāya jāyatīti imaṃ dhammadesanaṃ satthā jetavane viharanto aññataraṃ brāhmaṇaṃ ārabbha kathesi.",
  "atk-s0502a0:3169_0": "So kira micchādiṭṭhiko ekadivasaṃ nadītīraṃ gantvā khettaṃ sodheti. Satthā tassa",
  "atk-s0502a0:3169_1": "upanissayasampattiṃ disvā tassa santikaṃ agamāsi. So satthāraṃ disvāpi sāmīcikammaṃ",
  "atk-s0502a0:3169_2": "akatvā tuṇhī ahosi. Atha naṃ satthā puretaraṃ ālapitvā, “brāhmaṇa, kiṃ karosī”ti",
  "atk-s0502a0:3169_3": "āha. “Khettaṃ, bho gotama, sodhemī”ti. Satthā ettakameva vatvā gato. Punadivasepi",
  "atk-s0502a0:3169_4": "tassa khettaṃ kasituṃ āgatassa santikaṃ gantvā, “brāhmaṇa, kiṃ karosī”ti pucchitvā",
  "atk-s0502a0:3169_5": "“khettaṃ kasāmi, bho gotamā”ti sutvā pakkāmi. Punadivasādīsupi tatheva gantvā pucchitvā,",
  "atk-s0502a0:3169_6": "“bho gotama, khettaṃ vapāmi niddemi rakkhāmī”ti sutvā pakkāmi. Atha naṃ ekadivasaṃ",
  "atk-s0502a0:3169_7": "brāhmaṇo āha – “bho gotama, tvaṃ mama khettasodhanadivasato paṭṭhāya āgato. Sace",
  "atk-s0502a0:3169_8": "me sassaṃ sampajjissati, tuyhampi saṃvibhāgaṃ karissāmi, tuyhaṃ adatvā sayaṃ na khādissāmi,",
  "atk-s0502a0:3169_9": "ito dāni paṭṭhāya tvaṃ mama sahāyo”ti.",
  "atk-s0502a0:3170_0": "Athassa aparena samayena sassaṃ sampajji, tassa “sampannaṃ me sassaṃ, sve dāni lāyāpessāmī”ti",
  "atk-s0502a0:3170_1": "lāyanatthaṃ kattabbakiccassa rattiṃ mahāmegho vassitvā sabbaṃ sassaṃ hari, khettaṃ",
  "atk-s0502a0:3170_2": "tacchetvā ṭhapitasadisaṃ ahosi. Satthā pana paṭhamadivasaṃyeva “taṃ sassaṃ na sampajjissatī”ti",
  "atk-s0502a0:3170_3": "aññāsi. Brāhmaṇo pātova “khettaṃ olokessāmī”ti gato tucchaṃ khettaṃ disvā uppannabalavasoko",
  "atk-s0502a0:3170_4": "cintesi – “samaṇo gotamo mama khettasodhanakālato paṭṭhāya āgato, ahampi naṃ ‘imasmiṃ",
  "atk-s0502a0:3170_5": "sasse nipphanne tuyhampi saṃvibhāgaṃ karissāmi, tuyhaṃ adatvā sayaṃ na khādissāmi,",
  "atk-s0502a0:3170_6": "ito paṭṭhāya dāni tvaṃ mama sahāyo’ti avacaṃ. Sopi me manoratho matthakaṃ na pāpuṇī”ti",
  "atk-s0502a0:3170_7": "āhārūpacchedaṃ katvā mañcake nipajji. Athassa satthā gehadvāraṃ agamāsi. So satthu",
  "atk-s0502a0:3170_8": "āgamanaṃ sutvā “sahāyaṃ me ānetvā idha nisīdāpethā”ti āha. Parijano tathā akāsi.",
  "atk-s0502a0:3170_9": "Satthā nisīditvā “kahaṃ brāhmaṇo”ti pucchitvā “gabbhe nipanno”ti vutte “pakkosatha",
  "atk-s0502a0:3170_10": "na”nti pakkosāpetvā āgantvā ekamantaṃ nisinnaṃ āha “kiṃ, brāhmaṇā”ti? Bho gotama,",
  "atk-s0502a0:3170_11": "tumhe mama khettasodhanadivasato paṭṭhāya āgatā, ahampi “sasse nipphanne tumhākaṃ",
  "atk-s0502a0:3170_12": "saṃvibhāgaṃ karissāmī”ti avacaṃ. So me manoratho anipphanno, tena me soko uppanno,",
  "atk-s0502a0:3170_13": "bhattampi me nacchādetīti. Atha naṃ satthā “jānāsi pana, brāhmaṇa, kiṃ te nissāya",
  "atk-s0502a0:3170_14": "soko uppanno”ti pucchitvā “na jānāmi, bho gotama, tvaṃ pana jānāsī”ti vutte, “āma,",
  "atk-s0502a0:3170_15": "brāhmaṇa, uppajjamāno soko vā bhayaṃ vā taṇhaṃ nissāya uppajjatī”ti vatvā imaṃ gāthamāha –",
  "atk-s0502a0:3171": "216.",
  "atk-s0502a0:3172": "“Taṇhāya jāyatī soko, taṇhāya jāyatī bhayaṃ;",
  "atk-s0502a0:3173": "Taṇhāya vippamuttassa, natthi soko kuto bhaya”nti.",
  "atk-s0502a0:3174": "Tattha taṇhāyāti chadvārikāya taṇhāya, etaṃ taṇhaṃ nissāya uppajjatīti attho.",
  "atk-s0502a0:3175": "Desanāvasāne brāhmaṇo sotāpattiphale patiṭṭhahīti.",
  "atk-s0502a0:3176": "Aññatarabrāhmaṇavatthu chaṭṭhaṃ.",
  "atk-s0502a0:3177": "7. Pañcasatadārakavatthu",
  "atk-s0502a0:3178": "Sīladassanasampannanti imaṃ dhammadesanaṃ satthā veḷuvane viharanto antarāmagge pañcasatadārake ārabbha kathesi.",
  "atk-s0502a0:3179_0": "Ekadivasañhi satthā asītimahātherehi saddhiṃ pañcasatabhikkhuparivāro rājagahaṃ piṇḍāya",
  "atk-s0502a0:3179_1": "pavisanto ekasmiṃ chaṇadivase pañcasate dārake pūvapacchiyo ukkhipāpetvā nagarā nikkhamma",
  "atk-s0502a0:3179_2": "uyyānaṃ gacchante addasa. Tepi satthāraṃ vanditvā pakkamiṃsu, te ekaṃ bhikkhumpi",
  "atk-s0502a0:3179_3": "“pūvaṃ gaṇhathā”ti na vadiṃsu. Satthā tesaṃ gatakāle bhikkhū āha – “khādissatha,",
  "atk-s0502a0:3179_4": "bhikkhave, pūve”ti. “Kahaṃ bhante, pūvā”ti? “Kiṃ na passatha te dārake pūvapacchiyo",
  "atk-s0502a0:3179_5": "ukkhipāpetvā atikkante”ti? “Bhante, evarūpā nāma dārakā kassaci pūvaṃ na dentī”ti.",
  "atk-s0502a0:3179_6": "“Bhikkhave, kiñcāpi ete maṃ vā tumhe vā pūvehi na nimantayiṃsu, pūvasāmiko pana bhikkhu",
  "atk-s0502a0:3179_7": "pacchato āgacchati, pūve khāditvāva gantuṃ vaṭṭatī”ti. Buddhānañhi ekapuggalepi issā",
  "atk-s0502a0:3179_8": "vā doso vā natthi, tasmā imaṃ vatvā bhikkhusaṅghaṃ ādāya ekasmiṃ rukkhamūle chāyāya",
  "atk-s0502a0:3179_9": "nisīdi. Dārakā mahākassapattheraṃ pacchato āgacchantaṃ disvā uppannasinehā pītivegena",
  "atk-s0502a0:3179_10": "paripuṇṇasarīrā hutvā pacchiyo otāretvā theraṃ pañcapatiṭṭhitena vanditvā pūve pacchīhi",
  "atk-s0502a0:3179_11": "saddhiṃyeva ukkhipitvā “gaṇhatha, bhante”ti theraṃ vadiṃsu. Atha ne thero āha – “esa",
  "atk-s0502a0:3179_12": "satthā bhikkhusaṅghaṃ gahetvā rukkhamūle nisinno, tumhākaṃ deyyadhammaṃ ādāya gantvā",
  "atk-s0502a0:3179_13": "bhikkhusaṅghassa saṃvibhāgaṃ karothā”ti. Te “sādhu, bhante”ti nivattitvā therena",
  "atk-s0502a0:3179_14": "saddhiṃyeva gantvā pūve datvā olokayamānā ekamante ṭhatvā paribhogāvasāne udakaṃ",
  "atk-s0502a0:3179_15": "adaṃsu. Bhikkhū ujjhāyiṃsu “dārakehi mukholokanena bhikkhā dinnā, sammāsambuddhaṃ",
  "atk-s0502a0:3179_16": "vā mahāthere vā pūvehi anāpucchitvā mahākassapattheraṃ disvā pacchīhi saddhiṃyeva",
  "atk-s0502a0:3179_17": "ādāya āgamiṃsū”ti. Satthā tesaṃ kathaṃ sutvā, “bhikkhave, mama puttena mahākassapena",
  "atk-s0502a0:3179_18": "sadiso bhikkhu devamanussānaṃ piyo hoti, te ca tassa catupaccayena pūjaṃ karontiyevā”ti",
  "atk-s0502a0:3179_19": "vatvā imaṃ gāthamāha –",
  "atk-s0502a0:3180": "217.",
  "atk-s0502a0:3181": "“Sīladassanasampannaṃ, dhammaṭṭhaṃ saccavedinaṃ;",
  "atk-s0502a0:3182": "Attano kamma kubbānaṃ, taṃ jano kurute piya”nti.",
  "atk-s0502a0:3183_0": "Tattha sīladassanasampannanti catupārisuddhisīlena ceva maggaphalasampayuttena ca",
  "atk-s0502a0:3183_1": "sammādassanena sampannaṃ. Dhammaṭṭhanti navavidhalokuttaradhamme ṭhitaṃ, sacchikatalokuttaradhammanti",
  "atk-s0502a0:3183_2": "attho. Saccavedinanti catunnaṃ saccānaṃ soḷasahākārehi sacchikatattā saccañāṇena",
  "atk-s0502a0:3183_3": "saccavedinaṃ. Attano kamma kubbānanti attano kammaṃ nāma tisso sikkhā, tā pūrayamānanti",
  "atk-s0502a0:3183_4": "attho. Taṃ janoti taṃ puggalaṃ lokiyamahājano piyaṃ karoti, daṭṭhukāmo vanditukāmo",
  "atk-s0502a0:3183_5": "paccayena pūjetukāmo hotiyevāti attho.",
  "atk-s0502a0:3184": "Desanāvasāne sabbepi te dārakā sotāpattiphale patiṭṭhahiṃsūti.",
  "atk-s0502a0:3185": "Pañcasatadārakavatthu sattamaṃ.",
  "atk-s0502a0:3186": "8. Ekaanāgāmittheravatthu",
  "atk-s0502a0:3187": "Chandajātoti imaṃ dhammadesanaṃ satthā jetavane viharanto ekaṃ anāgāmittheraṃ ārabbha kathesi.",
  "atk-s0502a0:3188_0": "Ekadivasañhi taṃ theraṃ saddhivihārikā pucchiṃsu – “atthi pana vo, bhante, visesādhigamo”ti.",
  "atk-s0502a0:3188_1": "Thero “anāgāmiphalaṃ nāma gahaṭṭhāpi pāpuṇanti, arahattaṃ pattakāleyeva tehi saddhiṃ",
  "atk-s0502a0:3188_2": "kathessāmī”ti harāyamāno kiñci akathetvāva kālakato suddhāvāsadevaloke nibbatti.",
  "atk-s0502a0:3188_3": "Athassa saddhivihārikā roditvā paridevitvā satthu santikaṃ gantvā satthāraṃ vanditvā",
  "atk-s0502a0:3188_4": "rodantāva ekamantaṃ nisīdiṃsu. Atha ne satthā “kiṃ, bhikkhave, rodathā”ti āha. “Upajjhāyo",
  "atk-s0502a0:3188_5": "no, bhante, kālakato”ti. “Hotu, bhikkhave, mā cintayittha, dhuvadhammo nāmeso”ti?",
  "atk-s0502a0:3188_6": "“Āma, bhante, mayampi jānāma, apica mayaṃ upajjhāyaṃ visesādhigamaṃ pucchimhā, so",
  "atk-s0502a0:3188_7": "kiñci akathetvāva kālakato, tenamha dukkhitā”ti. Satthā, “bhikkhave, mā cintayittha,",
  "atk-s0502a0:3188_8": "upajjhāyena vo anāgāmiphalaṃ pattaṃ, so ‘gihīpetaṃ pāpuṇanti, arahattaṃ patvāva nesaṃ",
  "atk-s0502a0:3188_9": "kathessāmī’ti harāyanto tumhākaṃ kiñci akathetvā kālaṃ katvā suddhāvāse nibbatto,",
  "atk-s0502a0:3188_10": "assāsatha, bhikkhave, upajjhāyo vo kāmesu appaṭibaddhacittataṃ patto”ti vatvā imaṃ gāthamāha –",
  "atk-s0502a0:3189": "218.",
  "atk-s0502a0:3190": "“Chandajāto anakkhāte, manasā ca phuṭo siyā;",
  "atk-s0502a0:3191": "Kāmesu ca appaṭibaddhacitto, uddhaṃsototi vuccatī”ti.",
  "atk-s0502a0:3192_0": "Tattha chandajātoti kattukāmatāvasena jātachando ussāhapatto. Anakkhāteti nibbāne.",
  "atk-s0502a0:3192_1": "Tañhi “asukena kataṃ vā nīlādīsu evarūpaṃ vā”ti avattabbatāya anakkhātaṃ nāma. Manasā",
  "atk-s0502a0:3192_2": "ca phuṭo siyāti heṭṭhimehi tīhi maggaphalacittehi phuṭo pūrito bhaveyya. Appaṭibaddhacittoti",
  "atk-s0502a0:3192_3": "anāgāmimaggavasena kāmesu appaṭibaddhacitto. Uddhaṃsototi evarūpo bhikkhu avihesu",
  "atk-s0502a0:3192_4": "nibbattitvā tato paṭṭhāya paṭisandhivasena akaniṭṭhaṃ gacchanto uddhaṃsototi vuccati,",
  "atk-s0502a0:3192_5": "tādiso vo upajjhāyoti attho.",
  "atk-s0502a0:3193": "Desanāvasāne te bhikkhū arahattaphale patiṭṭhahiṃsu, mahājanassāpi sātthikā dhammadesanā ahosīti.",
  "atk-s0502a0:3194": "Ekaanāgāmittheravatthu aṭṭhamaṃ.",
  "atk-s0502a0:3195": "9. Nandiyavatthu",
  "atk-s0502a0:3196": "Cirappavāsinti imaṃ dhammadesanaṃ satthā isipatane viharanto nandiyaṃ ārabbha kathesi.",
  "atk-s0502a0:3197_0": "Bārāṇasiyaṃ kira saddhāsampannassa kulassa nandiyo nāma putto ahosi, so mātāpitūnaṃ",
  "atk-s0502a0:3197_1": "anurūpo saddhāsampanno saṅghupaṭṭhāko ahosi. Athassa mātāpitaro vayappattakāle sammukhagehato",
  "atk-s0502a0:3197_2": "mātuladhītaraṃ revatiṃ nāma ānetukāmā ahesuṃ. Sā pana assaddhā adānasīlā, nandiyo",
  "atk-s0502a0:3197_3": "taṃ na icchi. Athassa mātā revatiṃ āha – “amma, tvaṃ imasmiṃ gehe bhikkhusaṅghassa",
  "atk-s0502a0:3197_4": "nisajjanaṭṭhānaṃ upalimpitvā āsanāni paññāpehi, ādhārake ṭhapehi, bhikkhūnaṃ āgatakāle",
  "atk-s0502a0:3197_5": "pattaṃ gahetvā nisīdāpetvā dhammakaraṇena pānīyaṃ parissāvetvā bhuttakāle patte dhova,",
  "atk-s0502a0:3197_6": "evaṃ me puttassa ārādhitā bhavissasī”ti. Sā tathā akāsi. Atha naṃ “ovādakkhamā jātā”ti",
  "atk-s0502a0:3197_7": "puttassa ārocetvā tena sādhūti sampaṭicchite divasaṃ ṭhapetvā āvāhaṃ kariṃsu.",
  "atk-s0502a0:3198_0": "Atha naṃ nandiyo āha – “sace bhikkhusaṅghañca mātāpitaro ca me upaṭṭhahissasi, evaṃ",
  "atk-s0502a0:3198_1": "imasmiṃ gehe vasituṃ labhissasi, appamattā hohī”ti. Sā “sādhū”ti paṭissuṇitvā katipāhaṃ",
  "atk-s0502a0:3198_2": "saddhā viya hutvā bhattāraṃ upaṭṭhahantī dve putte vijāyi. Nandiyassāpi mātāpitaro",
  "atk-s0502a0:3198_3": "kālamakaṃsu, gehe sabbissariyaṃ tassāyeva ahosi. Nandiyopi mātāpitūnaṃ kālakiriyato",
  "atk-s0502a0:3198_4": "paṭṭhāya mahādānapati hutvā bhikkhusaṅghassa dānaṃ paṭṭhapesi. Kapaṇaddhikādīnampi",
  "atk-s0502a0:3198_5": "gehadvāre pākavattaṃ paṭṭhapesi. So aparabhāge satthu dhammadesanaṃ sutvā āvāsadāne",
  "atk-s0502a0:3198_6": "ānisaṃsaṃ sallakkhetvā isipatane mahāvihāre catūhi gabbhehi paṭimaṇḍitaṃ catusālaṃ",
  "atk-s0502a0:3198_7": "kāretvā mañcapīṭhādīni attharāpetvā taṃ āvāsaṃ niyyādento buddhappamukhassa bhikkhusaṅghassa",
  "atk-s0502a0:3198_8": "dānaṃ datvā tathāgatassa dakkhiṇodakaṃ adāsi. Satthu hatthe dakkhiṇodakapatiṭṭhānena",
  "atk-s0502a0:3198_9": "saddhiṃyeva tāvatiṃsadevaloke sabbadisāsu dvādasayojaniko uddhaṃ yojanasatubbedho",
  "atk-s0502a0:3198_10": "sattaratanamayo nārīgaṇasampanno dibbapāsādo uggacchi.",
  "atk-s0502a0:3199_0": "Athekadivase mahāmoggallānatthero devacārikaṃ gantvā tassa pāsādassa avidūre ṭhito",
  "atk-s0502a0:3199_1": "attano santike āgate devaputte pucchi – “kasseso accharāgaṇaparivuto dibbapāsādo",
  "atk-s0502a0:3199_2": "nibbatto”ti. Athassa devaputtā vimānasāmikaṃ ācikkhantā āhaṃsu – “bhante, yena nandiyena",
  "atk-s0502a0:3199_3": "nāma gahapatiputtena isipatane satthu vihāraṃ kāretvā dinno, tassatthāya etaṃ vimānaṃ",
  "atk-s0502a0:3199_4": "nibbatta”nti. Accharāsaṅghopi naṃ disvā pāsādato orohitvā āha – “bhante, mayaṃ ‘nandiyassa",
  "atk-s0502a0:3199_5": "paricārikā bhavissāmā’ti idha nibbattā, taṃ pana apassantī ativiya ukkaṇṭhitamhā,",
  "atk-s0502a0:3199_6": "mattikapātiṃ bhinditvā suvaṇṇapātigahaṇaṃ viya manussasampattiṃ jahitvā dibbasampattigahaṇaṃ,",
  "atk-s0502a0:3199_7": "idhāgamanatthāya naṃ vadeyyāthā”ti. Thero tato āgantvā satthāraṃ upasaṅkamitvā pucchi",
  "atk-s0502a0:3199_8": "– “nibbattati nu kho, bhante, manussaloke ṭhitānaṃyeva katakalyāṇānaṃ dibbasampattī”ti.",
  "atk-s0502a0:3199_9": "“Moggallāna, nanu te devaloke nandiyassa nibbattā dibbasampatti sāmaṃ diṭṭhā, kasmā",
  "atk-s0502a0:3199_10": "maṃ pucchasī”ti. “Evaṃ, bhante, nibbattatī”ti.",
  "atk-s0502a0:3200_0": "Atha naṃ satthā “moggallānaṃ kiṃ nāmetaṃ kathesi. Yathā hi cirappavuṭṭhaṃ puttaṃ",
  "atk-s0502a0:3200_1": "vā bhātaraṃ vā vippavāsato āgacchantaṃ gāmadvāre ṭhito kocideva disvā vegena gehaṃ",
  "atk-s0502a0:3200_2": "āgantvā ‘asuko nāma āgato’ti āroceyya, athassa ñātakā haṭṭhapahaṭṭhā vegena nikkhamitvā",
  "atk-s0502a0:3200_3": "‘āgatosi, tāta, arogosi, tātā’ti taṃ abhinandeyyuṃ, evameva idha katakalyāṇaṃ itthiṃ",
  "atk-s0502a0:3200_4": "vā purisaṃ vā imaṃ lokaṃ jahitvā paralokaṃ gataṃ dasavidhaṃ dibbapaṇṇākāraṃ ādāya",
  "atk-s0502a0:3200_5": "‘ahaṃ purato, ahaṃ purato’ti paccuggantvā devatā abhinandantī”ti vatvā imā gāthā abhāsi –",
  "atk-s0502a0:3201": "219.",
  "atk-s0502a0:3202": "“Cirappavāsiṃ purisaṃ, dūrato sotthimāgataṃ;",
  "atk-s0502a0:3203": "Ñātimittā suhajjā ca, abhinandanti āgataṃ.",
  "atk-s0502a0:3204": "220.",
  "atk-s0502a0:3205": "“Tatheva katapuññampi, asmā lokā paraṃ gataṃ;",
  "atk-s0502a0:3206": "Puññāni paṭigaṇhanti, piyaṃ ñātīva āgata”nti.",
  "atk-s0502a0:3207_0": "Tattha cirappavāsinti cirappavuṭṭhaṃ. Dūrato sotthimāgatanti vaṇijjaṃ vā rājaporisaṃ",
  "atk-s0502a0:3207_1": "vā katvā laddhalābhaṃ nipphannasampattiṃ anupaddavena dūraṭṭhānato āgataṃ. Ñātimittā",
  "atk-s0502a0:3207_2": "suhajjā cāti kulasambandhavasena ñātī ca sandiṭṭhādibhāvena mittā ca suhadayabhāvena",
  "atk-s0502a0:3207_3": "suhajjā ca. Abhinandanti āgatanti naṃ disvā āgatanti vacanamattena vā añjalikaraṇamattena",
  "atk-s0502a0:3207_4": "vā gehasampattaṃ pana nānappakārapaṇṇākārābhiharaṇavasena abhinandanti. Tathevāti",
  "atk-s0502a0:3207_5": "tenevākārena katapuññampi puggalaṃ imasmā lokā paralokaṃ gataṃ dibbaṃ āyuvaṇṇasukhayasaādhipateyyaṃ,",
  "atk-s0502a0:3207_6": "dibbaṃ rūpasaddagandharasaphoṭṭhabbanti imaṃ dasavidhaṃ paṇṇākāraṃ ādāya mātāpituṭṭhāne",
  "atk-s0502a0:3207_7": "ṭhitāni puññāni abhinandantāni paṭiggaṇhanti. Piyaṃ ñātīvāti idhaloke piyañātakaṃ",
  "atk-s0502a0:3207_8": "āgataṃ sesañātakā viyāti attho.",
  "atk-s0502a0:3208": "Desanāvasāne bahū sotāpattiphalādīni pāpuṇiṃsūti.",
  "atk-s0502a0:3209": "Nandiyavatthu navamaṃ.",
  "atk-s0502a0:3210": "Piyavaggavaṇṇanā niṭṭhitā.",
  "atk-s0502a0:3211": "Soḷasamo vaggo.",
  "atk-s0502a0:3212": "17. Kodhavaggo",
  "atk-s0502a0:3213": "1. Rohinīkhattiyakaññāvatthu",
  "atk-s0502a0:3214": "Kodhaṃ jaheti imaṃ dhammadesanaṃ satthā nigrodhārāme viharanto rohiniṃ nāma khattiyakaññaṃ ārabbha kathesi.",
  "atk-s0502a0:3215_0": "Ekasmiṃ kira samaye āyasmā anuruddho pañcasatehi bhikkhūhi saddhiṃ kapilavatthuṃ",
  "atk-s0502a0:3215_1": "agamāsi. Athassa ñātakā “thero āgato”ti sutvā therassa santikaṃ agamaṃsu ṭhapetvā",
  "atk-s0502a0:3215_2": "rohiniṃ nāma therassa bhaginiṃ. Thero ñātake pucchi “kahaṃ, rohinī”ti? “Gehe, bhante”ti.",
  "atk-s0502a0:3215_3": "“Kasmā idha nāgatā”ti? “Sarīre tassā chavirogo uppannoti lajjāya nāgatā, bhante”ti.",
  "atk-s0502a0:3215_4": "Thero “pakkosatha na”nti pakkosāpetvā paṭakañcukaṃ paṭimuñcitvā āgataṃ evamāha –",
  "atk-s0502a0:3215_5": "“rohini, kasmā nāgatāsī”ti? “Sarīre me, bhante, chavirogo uppanno, tasmā lajjāya",
  "atk-s0502a0:3215_6": "nāgatāmhī”ti. “Kiṃ pana te puññaṃ kātuṃ na vaṭṭatī”ti? “Kiṃ karomi, bhante”ti? “Āsanasālaṃ",
  "atk-s0502a0:3215_7": "kārehī”ti. “Kiṃ gahetvā”ti? “Kiṃ te pasādhanabhaṇḍakaṃ natthī”ti? “Atthi, bhante”ti.",
  "atk-s0502a0:3215_8": "“Kiṃ mūla”nti? “Dasasahassamūlaṃ bhavissatī”ti. “Tena hi taṃ vissajjetvā āsanasālaṃ",
  "atk-s0502a0:3215_9": "kārehī”ti. “Ko me, bhante, kāressatī”ti? Thero samīpe ṭhitañātake oloketvā “tumhākaṃ",
  "atk-s0502a0:3215_10": "bhāro hotū”ti āha. “Tumhe pana, bhante, kiṃ karissathā”ti? “Ahampi idheva bhavissāmī”ti.",
  "atk-s0502a0:3215_11": "“Tena hi etissā dabbasambhāre āharathā”ti. Te “sādhu, bhante”ti āhariṃsu.",
  "atk-s0502a0:3216_0": "Thero āsanasālaṃ saṃvidahanto rohiniṃ āha – “dvibhūmikaṃ āsanasālaṃ kāretvā upari",
  "atk-s0502a0:3216_1": "padarānaṃ dinnakālato paṭṭhāya heṭṭhāsālaṃ nibaddhaṃ sammajjitvā āsanāni paññāpehi,",
  "atk-s0502a0:3216_2": "nibaddhaṃ pānīyaghaṭe upaṭṭhāpehī”ti. Sā “sādhu, bhante”ti pasādhanabhaṇḍakaṃ vissajjetvā",
  "atk-s0502a0:3216_3": "dvibhūmikaāsanasālaṃ kāretvā upari padarānaṃ dinnakālato paṭṭhāya heṭṭhāsālaṃ sammajjanādīni",
  "atk-s0502a0:3216_4": "akāsi. Nibaddhaṃ bhikkhū nisīdanti. Athassā āsanasālaṃ sammajjantiyāva chavirogo",
  "atk-s0502a0:3216_5": "milāyi. Sā āsanasālāya niṭṭhitāya buddhappamukhaṃ bhikkhusaṅghaṃ nimantetvā āsanasālaṃ",
  "atk-s0502a0:3216_6": "pūretvā nisinnassa buddhappamukhassa bhikkhusaṅghassa paṇītaṃ khādanīyaṃ bhojanīyaṃ",
  "atk-s0502a0:3216_7": "adāsi. Satthā katabhattakicco “kassetaṃ dāna”nti pucchi. “Bhaginiyā me, bhante, rohiniyā”ti.",
  "atk-s0502a0:3216_8": "“Sā pana kaha”nti? “Gehe, bhante”ti. “Pakkosatha na”nti? Sā āgantuṃ na icchi. Atha",
  "atk-s0502a0:3216_9": "naṃ satthā anicchamānampi pakkosāpesiyeva. Āgantvā ca pana vanditvā nisinnaṃ āha",
  "atk-s0502a0:3216_10": "– “rohini, kasmā nāgamitthā”ti? “Sarīre me, bhante, chavirogo atthi, tena lajjamānā",
  "atk-s0502a0:3216_11": "nāgatāmhī”ti. “Jānāsi pana kiṃ te nissāya esa uppanno”ti? “Na jānāmi, bhante”ti.",
  "atk-s0502a0:3216_12": "“Tava kodhaṃ nissāya uppanno eso”ti. “Kiṃ pana me, bhante, kata”nti? “Tena hi suṇāhī”ti.",
  "atk-s0502a0:3216_13": "Athassā satthā atītaṃ āhari.",
  "atk-s0502a0:3217_0": "Atīte bārāṇasirañño aggamahesī ekissā rañño nāṭakitthiyā āghātaṃ bandhitvā “dukkhamassā",
  "atk-s0502a0:3217_1": "uppādessāmī”ti cintetvā mahākacchuphalāni āharāpetvā taṃ nāṭakitthiṃ attano santikaṃ",
  "atk-s0502a0:3217_2": "pakkosāpetvā yathā sā na jānāti, evamassā sayane ceva pāvārakojavādīnañca antaresu",
  "atk-s0502a0:3217_3": "kacchucuṇṇāni ṭhapāpesi, keḷiṃ kurumānā viya tassā sarīrepi okiri. Taṃ khaṇaṃyeva",
  "atk-s0502a0:3217_4": "tassā sarīraṃ uppakkuppakkaṃ gaṇḍāgaṇḍajātaṃ ahosi. Sā kaṇḍuvantī gantvā sayane nipajji,",
  "atk-s0502a0:3217_5": "tatrāpissā kacchucuṇṇehi khādiyamānāya kharatarā vedanā uppajji. Tadā aggamahesī rohinī ahosīti.",
  "atk-s0502a0:3218": "Satthā imaṃ atītaṃ āharitvā, “rohini, tadā tayāvetaṃ kammaṃ kataṃ. Appamattakopi hi kodho vā issā vā kātuṃ na yuttarūpo evā”ti vatvā imaṃ gāthamāha –",
  "atk-s0502a0:3219": "221.",
  "atk-s0502a0:3220": "“Kodhaṃ jahe vippajaheyya mānaṃ,",
  "atk-s0502a0:3221": "Saṃyojanaṃ sabbamatikkameyya;",
  "atk-s0502a0:3222": "Taṃ nāmarūpasmimasajjamānaṃ,",
  "atk-s0502a0:3223": "Akiñcanaṃ nānupatanti dukkhā”ti.",
  "atk-s0502a0:3224_0": "Tattha kodhanti sabbākārampi kodhaṃ navavidhampi mānaṃ jaheyya. Saṃyojananti kāmarāgasaṃyojanādikaṃ",
  "atk-s0502a0:3224_1": "dasavidhampi sabbasaṃyojanaṃ atikkameyya. Asajjamānanti alaggamānaṃ. Yo hi “mama",
  "atk-s0502a0:3224_2": "rūpaṃ mama vedanā”tiādinā nayena nāmarūpaṃ paṭiggaṇhāti, tasmiñca bhijjamāne socati",
  "atk-s0502a0:3224_3": "vihaññati, ayaṃ nāmarūpasmiṃ sajjati nāma. Evaṃ aggaṇhanto avihaññanto na sajjati",
  "atk-s0502a0:3224_4": "nāma. Taṃ puggalaṃ evaṃ asajjamānaṃ rāgādīnaṃ abhāvena akiñcanaṃ dukkhā nāma nānupatantīti",
  "atk-s0502a0:3224_5": "attho. Desanāvasāne bahū sotāpattiphalādīni pāpuṇiṃsūti. Rohinīpi sotāpattiphale",
  "atk-s0502a0:3224_6": "patiṭṭhitā, taṅkhaṇaññevassā sarīraṃ suvaṇṇavaṇṇaṃ ahosi.",
  "atk-s0502a0:3225_0": "Sā tato cutā tāvatiṃsabhavane catunnaṃ devaputtānaṃ sīmantare nibbattitvā pāsādikā",
  "atk-s0502a0:3225_1": "rūpasobhaggappattā ahosi. Cattāropi devaputtā taṃ disvā uppannasinehā hutvā “mama",
  "atk-s0502a0:3225_2": "sīmāya anto nibbattā, mama sīmāya anto nibbattā”ti vivadantā sakkassa devarañño santikaṃ",
  "atk-s0502a0:3225_3": "gantvā, “deva, imaṃ no nissāya aḍḍo uppanno, taṃ vinicchināthā”ti āhaṃsu. Sakkopi",
  "atk-s0502a0:3225_4": "taṃ oloketvāva uppannasineho hutvā evamāha – “imāya vo diṭṭhakālato paṭṭhāya kathaṃ",
  "atk-s0502a0:3225_5": "cittāni uppannānī”ti. Atheko āha – “mama tāva uppannacittaṃ saṅgāmabheri viya sannisīdituṃ",
  "atk-s0502a0:3225_6": "nāsakkhī”ti. Dutiyo “mama cittaṃ pabbatanadī viya sīghaṃ pavattatiyevā”ti. Tatiyo",
  "atk-s0502a0:3225_7": "“mama imissā diṭṭhakālato paṭṭhāya kakkaṭassa viya akkhīni nikkhamiṃsū”ti. Catuttho",
  "atk-s0502a0:3225_8": "“mama cittaṃ cetiye ussāpitadhajo viya niccalaṃ ṭhātuṃ nāsakkhī”ti. Atha ne sakko",
  "atk-s0502a0:3225_9": "āha – “tātā, tumhākaṃ tāva cittāni pasayharūpāni, ahaṃ pana imaṃ labhanto jīvissāmi,",
  "atk-s0502a0:3225_10": "alabhantassa me maraṇaṃ bhavissatī”ti. Devaputtā, “mahārāja, tumhākaṃ maraṇena attho",
  "atk-s0502a0:3225_11": "natthī”ti taṃ sakkassa vissajjetvā pakkamiṃsu. Sā sakkassa piyā ahosi manāpā. “Asukakīḷaṃ",
  "atk-s0502a0:3225_12": "nāma gacchāmā”ti vutte sakko tassā vacanaṃ paṭikkhipituṃ nāsakkhīti.",
  "atk-s0502a0:3226": "Rohinīkhattiyakaññāvatthu paṭhamaṃ.",
  "atk-s0502a0:3227": "2. Aññatarabhikkhuvatthu",
  "atk-s0502a0:3228": "Yo ve uppatitanti imaṃ dhammadesanaṃ satthā aggāḷave cetiye viharanto aññataraṃ bhikkhuṃ ārabbha kathesi.",
  "atk-s0502a0:3229_0": "Satthārā hi bhikkhusaṅghassa senāsane anuññāte rājagahaseṭṭhiādīhi senāsanesu kariyamānesu",
  "atk-s0502a0:3229_1": "eko āḷaviko bhikkhu attano senāsanaṃ karonto ekaṃ manāparukkhaṃ disvā chindituṃ ārabhi.",
  "atk-s0502a0:3229_2": "Tattha pana nibbattā ekā taruṇaputtā devatā puttaṃ aṅkenādāya ṭhitā yāci “mā me,",
  "atk-s0502a0:3229_3": "sāmi, vimānaṃ chindi, na sakkhissāmi puttaṃ ādāya anāvāsā vicaritu”nti. So “ahaṃ",
  "atk-s0502a0:3229_4": "aññatra īdisaṃ rukkhaṃ na labhissāmī”ti tassā vacanaṃ nādiyi. Sā “imampi tāva dārakaṃ",
  "atk-s0502a0:3229_5": "oloketvā oramissatī”ti puttaṃ rukkhasākhāya ṭhapesi. Sopi bhikkhu ukkhipitaṃ pharasuṃ",
  "atk-s0502a0:3229_6": "sandhāretuṃ asakkonto dārakassa bāhuṃ chindi, devatā uppannabalavakodhā “paharitvā",
  "atk-s0502a0:3229_7": "naṃ māressāmī”ti ubho hatthe ukkhipitvā evaṃ tāva cintesi – “ayaṃ bhikkhu sīlavā.",
  "atk-s0502a0:3229_8": "Sacāhaṃ imaṃ māressāmi, nirayagāminī bhavissāmi. Sesadevatāpi attano rukkhaṃ chindante",
  "atk-s0502a0:3229_9": "bhikkhū disvā ‘asukadevatāya evaṃ nāma mārito bhikkhū’ti maṃ pamāṇaṃ katvā bhikkhū",
  "atk-s0502a0:3229_10": "māressanti. Ayañca sasāmiko bhikkhu, sāmikasseva naṃ kathessāmī”ti ukkhittahatthe",
  "atk-s0502a0:3229_11": "apanetvā rodamānā satthu santikaṃ gantvā vanditvā ekamantaṃ aṭṭhāsi. Atha naṃ satthā",
  "atk-s0502a0:3229_12": "“kiṃ devate”ti āha. Sā, “bhante, tumhākaṃ me sāvakena idaṃ nāma kataṃ, ahampi naṃ",
  "atk-s0502a0:3229_13": "māretukāmā hutvā idaṃ nāma cintetvā amāretvāva idhāgatā”ti sabbaṃ taṃ pavattiṃ vitthārato ārocesi.",
  "atk-s0502a0:3230": "Satthā taṃ sutvā “sādhu, sādhu devate, sādhu te kataṃ evaṃ uggataṃ kopaṃ bhantaṃ rathaṃ viya niggaṇhamānāyā”ti vatvā imaṃ gāthamāha –",
  "atk-s0502a0:3231": "222.",
  "atk-s0502a0:3232": "“Yo ve uppatitaṃ kodhaṃ, rathaṃ bhantaṃva vāraye;",
  "atk-s0502a0:3233": "Tamahaṃ sārathiṃ brūmi, rasmiggāho itaro jano”ti.",
  "atk-s0502a0:3234_0": "Tattha uppatitanti uppannaṃ. Rathaṃ bhantaṃ vāti yathā nāma cheko sārathi ativegena",
  "atk-s0502a0:3234_1": "dhāvantaṃ rathaṃ niggaṇhitvā yathicchakaṃ ṭhapeti, evaṃ yo puggalo uppannaṃ kodhaṃ",
  "atk-s0502a0:3234_2": "vāraye niggaṇhituṃ sakkoti. Tamahanti taṃ ahaṃ sārathiṃ brūmi. Itaro janoti itaro",
  "atk-s0502a0:3234_3": "pana rājauparājādīnaṃ rathasārathijano rasmiggāho nāma hoti, na uttamasārathīti.",
  "atk-s0502a0:3235": "Desanāvasāne devatā sotāpattiphale patiṭṭhahi, sampattaparisāyapi sātthikā dhammadesanā ahosīti.",
  "atk-s0502a0:3236_0": "Devatā pana sotāpannā hutvāpi rodamānā aṭṭhāsi. Atha naṃ satthā “kiṃ devate”ti pucchitvā,",
  "atk-s0502a0:3236_1": "“bhante, vimānaṃ me naṭṭhaṃ, idāni kiṃ karissāmī”ti vutte, “alaṃ devate, mā cintayi,",
  "atk-s0502a0:3236_2": "ahaṃ te vimānaṃ dassāmī”ti jetavane gandhakuṭisamīpe purimadivase cutadevataṃ ekaṃ",
  "atk-s0502a0:3236_3": "rukkhaṃ apadisanto “amukasmiṃ okāse rukkho vivitto, tattha upagacchā”ti āha. Sā tattha",
  "atk-s0502a0:3236_4": "upagañchi. Tato paṭṭhāya “buddhadattiyaṃ imissā vimāna”nti mahesakkhadevatāpi āgantvā",
  "atk-s0502a0:3236_5": "taṃ cāletuṃ nāsakkhiṃsu. Satthā taṃ atthuppattiṃ katvā bhikkhūnaṃ bhūtagāmasikkhāpadaṃ paññāpesīti.",
  "atk-s0502a0:3237": "Aññatarabhikkhuvatthu dutiyaṃ.",
  "atk-s0502a0:3238": "3. Uttarāupāsikāvatthu",
  "atk-s0502a0:3239": "Akkodhena jine kodhanti imaṃ dhammadesanaṃ satthā veḷuvane viharanto uttarāya gehe katabhattakicco uttaraṃ upāsikaṃ ārabbha kathesi.",
  "atk-s0502a0:3240_0": "Tatrāyamanupubbī kathā – rājagahe kira sumanaseṭṭhiṃ nissāya puṇṇo nāma daliddo bhatiṃ",
  "atk-s0502a0:3240_1": "katvā jīvati. Tassa bhariyā ca uttarā nāma dhītā cāti dveyeva gehamānusakā. Athekadivasaṃ",
  "atk-s0502a0:3240_2": "“sattāhaṃ nakkhattaṃ kīḷitabba”nti rājagahe ghosanaṃ kariṃsu. Taṃ sutvā sumanaseṭṭhi",
  "atk-s0502a0:3240_3": "pātova āgataṃ puṇṇaṃ āmantetvā, “tāta, amhākaṃ parijano nakkhattaṃ kīḷitukāmo, tvaṃ",
  "atk-s0502a0:3240_4": "kiṃ nakkhattaṃ kīḷissasi, udāhu bhatiṃ karissasī”ti āha. “Sāmi, nakkhattaṃ nāma sadhanānaṃ",
  "atk-s0502a0:3240_5": "hoti, mama pana gehe svātanāya yāgutaṇḍulampi natthi, kiṃ me nakkhattena, goṇe labhanto",
  "atk-s0502a0:3240_6": "kasituṃ gamissāmī”ti. “Tena hi goṇe gaṇhāhī”ti. So balavagoṇe ca naṅgalañca gahetvā,",
  "atk-s0502a0:3240_7": "“bhadde, nāgarā nakkhattaṃ kīḷanti, ahaṃ daliddatāya bhatiṃ kātuṃ gamissāmi, mayhampi",
  "atk-s0502a0:3240_8": "tāva ajja dviguṇaṃ nivāpaṃ pacitvā bhattaṃ āhareyyāsī”ti bhariyaṃ vatvā khettaṃ agamāsi.",
  "atk-s0502a0:3241_0": "Sāriputtattheropi sattāhaṃ nirodhasamāpanno taṃ divasaṃ vuṭṭhāya “kassa nu kho ajja",
  "atk-s0502a0:3241_1": "mayā saṅgahaṃ kātuṃ vaṭṭatī”ti olokento puṇṇaṃ attano ñāṇajālassa anto paviṭṭhaṃ",
  "atk-s0502a0:3241_2": "disvā “saddho nu kho esa, sakkhissati vā me saṅgahaṃ kātu”nti olokento tassa saddhabhāvañca",
  "atk-s0502a0:3241_3": "saṅgahaṃ kātuṃ samatthabhāvañca tappaccayā cassa mahāsampattipaṭilābhañca ñatvā pattacīvaramādāya",
  "atk-s0502a0:3241_4": "tassa kasanaṭṭhānaṃ gantvā āvāṭatīre ekaṃ gumbaṃ olokento aṭṭhāsi.",
  "atk-s0502a0:3242_0": "Puṇṇo theraṃ disvāva kasiṃ ṭhapetvā pañcapatiṭṭhitena theraṃ vanditvā “dantakaṭṭhena",
  "atk-s0502a0:3242_1": "attho bhavissatī”ti dantakaṭṭhaṃ kappiyaṃ katvā adāsi. Athassa thero pattañca parissāvanañca",
  "atk-s0502a0:3242_2": "nīharitvā adāsi. So “pānīyena attho bhavissatī”ti taṃ ādāya pānīyaṃ parissāvetvā",
  "atk-s0502a0:3242_3": "adāsi. Thero cintesi – “ayaṃ paresaṃ pacchimagehe vasati. Sacassa gehadvāraṃ gamissāmi,",
  "atk-s0502a0:3242_4": "imassa bhariyā maṃ daṭṭhuṃ na labhissati. Yāvassā bhattaṃ ādāya maggaṃ paṭipajjati,",
  "atk-s0502a0:3242_5": "tāva idheva bhavissāmī”ti. So tattheva thokaṃ vītināmetvā tassa maggāruḷhabhāvaṃ",
  "atk-s0502a0:3242_6": "ñatvā antonagarābhimukho pāyāsi.",
  "atk-s0502a0:3243_0": "Sā antarāmagge theraṃ disvā cintesi – “appekadāhaṃ deyyadhamme sati ayyaṃ na passāmi,",
  "atk-s0502a0:3243_1": "appekadā me ayyaṃ passantiyā deyyadhammo na hoti. Ajja pana me ayyo ca diṭṭho, deyyadhammo",
  "atk-s0502a0:3243_2": "cāyaṃ atthi, karissati nu kho me saṅgaha”nti. Sā bhattabhājanaṃ oropetvā theraṃ pañcapatiṭṭhitena",
  "atk-s0502a0:3243_3": "vanditvā, “bhante, idaṃ lūkhaṃ vā paṇītaṃ vāti acintetvā dāsassa vo saṅgahaṃ karothā”ti",
  "atk-s0502a0:3243_4": "āha. Thero pattaṃ upanāmetvā tāya ekena hatthena bhājanaṃ dhāretvā ekena hatthena",
  "atk-s0502a0:3243_5": "tato bhattaṃ dadamānāya upaḍḍhabhatte dinne “ala”nti hatthena pattaṃ pidahi. Sā,",
  "atk-s0502a0:3243_6": "“bhante, ekova paṭiviso, na sakkā dvidhā kātuṃ. Tumhākaṃ dāsassa idhalokasaṅgahaṃ",
  "atk-s0502a0:3243_7": "akatvā paralokasaṅgahaṃ karotha, niravasesameva dātukāmamhī”ti vatvā sabbameva therassa",
  "atk-s0502a0:3243_8": "patte patiṭṭhapetvā “tumhehi diṭṭhadhammasseva bhāgī assa”nti patthanaṃ akāsi. Thero",
  "atk-s0502a0:3243_9": "“evaṃ hotū”ti vatvā ṭhitakova anumodanaṃ karitvā ekasmiṃ udakaphāsukaṭṭhāne nisīditvā",
  "atk-s0502a0:3243_10": "bhattakiccamakāsi. Sāpi nivattitvā taṇḍule pariyesitvā bhattaṃ paci. Puṇṇopi aḍḍhakarīsamattaṭṭhānaṃ",
  "atk-s0502a0:3243_11": "kasitvā jighacchaṃ sahituṃ asakkonto goṇe vissajjetvā ekarukkhacchāyaṃ pavisitvā",
  "atk-s0502a0:3243_12": "maggaṃ olokento nisīdi.",
  "atk-s0502a0:3244_0": "Athassa bhariyā bhattaṃ ādāya gacchamānā taṃ disvāva “esa jighacchāya pīḷito maṃ",
  "atk-s0502a0:3244_1": "olokento nisinno. Sace maṃ ‘ativiya je cirāyī’ti tajjetvā patodalaṭṭhiyā maṃ paharissati,",
  "atk-s0502a0:3244_2": "mayā katakammaṃ niratthakaṃ bhavissati. Paṭikaccevassa ārocessāmī”ti cintetvā evamāha",
  "atk-s0502a0:3244_3": "– “sāmi, ajjekadivasaṃ cittaṃ pasādehi, mā mayā katakammaṃ niratthakaṃ kari. Ahañhi",
  "atk-s0502a0:3244_4": "pātova te bhattaṃ āharantī antarāmagge dhammasenāpatiṃ disvā tava bhattaṃ tassa datvā",
  "atk-s0502a0:3244_5": "puna gantvā bhattaṃ pacitvā āgatā, pasādehi, sāmi, citta”nti. So “kiṃ vadesi, bhadde”ti",
  "atk-s0502a0:3244_6": "pucchitvā puna tamatthaṃ sutvā, “bhadde, sādhu vata te kataṃ mama bhattaṃ ayyassa",
  "atk-s0502a0:3244_7": "dadamānāya, mayāpissa ajja pātova dantakaṭṭhañca mukhodakañca dinna”nti pasannamānaso",
  "atk-s0502a0:3244_8": "taṃ vacanaṃ abhinanditvā ussure laddhabhattatāya kilantakāyo tassā aṅke sīsaṃ katvā niddaṃ okkami.",
  "atk-s0502a0:3245_0": "Athassa pātova kasitaṭṭhānaṃ paṃsucuṇṇaṃ upādāya sabbaṃ rattasuvaṇṇaṃ kaṇikārapuppharāsi",
  "atk-s0502a0:3245_1": "viya sobhamānaṃ aṭṭhāsi. So pabuddho oloketvā bhariyaṃ āha – “bhadde, etaṃ kasitaṭṭhānaṃ",
  "atk-s0502a0:3245_2": "sabbaṃ mama suvaṇṇaṃ hutvā paññāyati, kiṃ nu kho me atiussure laddhabhattatāya akkhīni",
  "atk-s0502a0:3245_3": "bhamantī”ti. “Sāmi, mayhampi evameva paññāyatī”ti. So uṭṭhāya tattha gantvā ekapiṇḍaṃ",
  "atk-s0502a0:3245_4": "gahetvā naṅgalasīse paharitvā suvaṇṇabhāvaṃ ñatvā “aho ayyassa dhammasenāpatissa",
  "atk-s0502a0:3245_5": "me dinnadānena ajjeva vipāko dassito, na kho pana sakkā ettakaṃ dhanaṃ paṭicchādetvā",
  "atk-s0502a0:3245_6": "paribhuñjitu”nti bhariyāya ābhataṃ bhattapātiṃ suvaṇṇassa pūretvā rājakulaṃ gantvā",
  "atk-s0502a0:3245_7": "raññā katokāso pavisitvā rājānaṃ abhivādetvā “kiṃ, tātā”ti vutte, “deva, ajja mayā",
  "atk-s0502a0:3245_8": "kasitaṭṭhānaṃ sabbaṃ suvaṇṇabharitameva hutvā ṭhitaṃ, idaṃ suvaṇṇaṃ āharāpetuṃ vaṭṭatī”ti.",
  "atk-s0502a0:3245_9": "“Kosi tva”nti? “Puṇṇo nāma aha”nti. “Kiṃ pana te ajja kata”nti? “Dhammasenāpatissa",
  "atk-s0502a0:3245_10": "me ajja pātova dantakaṭṭhañca mukhodakañca dinnaṃ, bhariyāyapi me mayhaṃ āharaṇabhattaṃ tasseva dinna”nti.",
  "atk-s0502a0:3246_0": "Taṃ sutvā rājā “ajjeva kira, bho, dhammasenāpatissa dinnadānena vipāko dassito”ti",
  "atk-s0502a0:3246_1": "vatvā, “tāta, kiṃ karomī”ti pucchi. “Bahūni sakaṭasahassāni pahiṇitvā suvaṇṇaṃ āharāpethā”ti.",
  "atk-s0502a0:3246_2": "Rājā sakaṭāni pahiṇi. Rājapurisesu “rañño santaka”nti gaṇhantesu gahitagahitaṃ mattikāva",
  "atk-s0502a0:3246_3": "hoti. Te gantvā rañño ārocetvā “tumhehi kinti vatvā gahita”nti. Puṭṭhā “tumhākaṃ",
  "atk-s0502a0:3246_4": "santaka”nti āhaṃsu. Na mayhaṃ, tātā, santakaṃ, gacchatha “puṇṇassa santaka”nti vatvā",
  "atk-s0502a0:3246_5": "gaṇhathāti. Te tathā kariṃsu, gahitagahitaṃ suvaṇṇameva ahosi. Sabbampi āharitvā",
  "atk-s0502a0:3246_6": "rājaṅgaṇe rāsimakaṃsu, asītihatthubbedho rāsi ahosi. Rājā nāgare sannipātetvā “imasmiṃ",
  "atk-s0502a0:3246_7": "nagare atthi kassaci ettakaṃ suvaṇṇa”nti? “Natthi, devā”ti. “Kiṃ panassa dātuṃ vaṭṭatī”ti?",
  "atk-s0502a0:3246_8": "“Seṭṭhichattaṃ, devā”ti. Rājā “bāhudhanaseṭṭhi nāma hotū”ti mahantena bhogena saddhiṃ",
  "atk-s0502a0:3246_9": "tassa seṭṭhichattamadāsi. Atha naṃ so āha – “mayaṃ, deva, ettakaṃ kālaṃ parakule",
  "atk-s0502a0:3246_10": "vasimhā, vasanaṭṭhānaṃ no dethā”ti. “Tena hi passa, esa gumbo paññāyati, etaṃ harāpetvā",
  "atk-s0502a0:3246_11": "gehaṃ kārehī”ti purāṇaseṭṭhissa gehaṭṭhānaṃ ācikkhi. So tasmiṃ ṭhāne katipāheneva",
  "atk-s0502a0:3246_12": "gehaṃ kārāpetvā gehappavesanamaṅgalañca chattamaṅgalañca ekatova karonto sattāhaṃ",
  "atk-s0502a0:3246_13": "buddhappamukhassa bhikkhusaṅghassa dānaṃ adāsi. Athassa satthā anumodanaṃ karonto",
  "atk-s0502a0:3246_14": "anupubbiṃ kathaṃ kathesi. Dhammakathāvasāne puṇṇaseṭṭhi ca bhariyā cassa dhītā ca",
  "atk-s0502a0:3246_15": "uttarāti tayo janā sotāpannā ahesuṃ.",
  "atk-s0502a0:3247_0": "Aparabhāge rājagahaseṭṭhi puṇṇaseṭṭhino dhītaraṃ attano puttassa vāresi. So “nāhaṃ",
  "atk-s0502a0:3247_1": "dassāmī”ti vatvā “mā evaṃ karotu, ettakaṃ kālaṃ amhe nissāya vasanteneva te sampatti",
  "atk-s0502a0:3247_2": "laddhā, detu me puttassa dhītara”nti vutte “so micchādiṭṭhiko, mama dhītā tīhi ratanehi",
  "atk-s0502a0:3247_3": "vinā vattituṃ na sakkoti, nevassa dhītaraṃ dassāmī”ti āha. Atha naṃ bahū seṭṭhigaṇādayo",
  "atk-s0502a0:3247_4": "kulaputtā “mā tena saddhiṃ vissāsaṃ bhindi, dehissa dhītara”nti yāciṃsu. So tesaṃ",
  "atk-s0502a0:3247_5": "vacanaṃ sampaṭicchitvā āsāḷhipuṇṇamāyaṃ dhītaraṃ adāsi. Sā patikulaṃ gatakālato paṭṭhāya",
  "atk-s0502a0:3247_6": "bhikkhuṃ vā bhikkhuniṃ vā upasaṅkamituṃ dānaṃ vā dātuṃ dhammaṃ vā sotuṃ nālattha.",
  "atk-s0502a0:3247_7": "Evaṃ aḍḍhatiyesu māsesu vītivattesu santike ṭhitaṃ paricārikaṃ pucchi – “idāni kittakaṃ",
  "atk-s0502a0:3247_8": "antovassassa avasiṭṭha”nti? “Aḍḍhamāso, ayye”ti. Sā pitu sāsanaṃ pahiṇi “kasmā maṃ",
  "atk-s0502a0:3247_9": "evarūpe bandhanāgāre pakkhipiṃsu, varaṃ me lakkhaṇāhataṃ katvā paresaṃ dāsiṃ sāvetuṃ.",
  "atk-s0502a0:3247_10": "Evarūpassa micchādiṭṭhikulassa dātuṃ na vaṭṭati. Āgatakālato paṭṭhāya bhikkhudassanādīsu",
  "atk-s0502a0:3247_11": "ekampi puññaṃ kātuṃ na labhāmī”ti.",
  "atk-s0502a0:3248_0": "Athassā pitā “dukkhitā vata me dhītā”ti anattamanataṃ pavedetvā pañcadasa kahāpaṇasahassāni",
  "atk-s0502a0:3248_1": "pesesi “imasmiṃ nagare sirimā nāma gaṇikā atthi, devasikaṃ sahassaṃ gaṇhāti. Imehi",
  "atk-s0502a0:3248_2": "kahāpaṇehi taṃ ānetvā sāmikassa pādaparicārikaṃ katvā sayaṃ puññāni karotū”ti. Sā",
  "atk-s0502a0:3248_3": "sirimaṃ pakkosāpetvā “sahāyike ime kahāpaṇe gahetvā imaṃ aḍḍhamāsaṃ tava sahāyakaṃ",
  "atk-s0502a0:3248_4": "paricarāhī”ti āha. Sā “sādhū”ti paṭissuṇi. Sā taṃ ādāya sāmikassa santikaṃ gantvā",
  "atk-s0502a0:3248_5": "tena sirimaṃ disvā “kiṃ ida”nti vutte, “sāmi, imaṃ aḍḍhamāsaṃ mama sahāyikā tumhe",
  "atk-s0502a0:3248_6": "paricaratu, ahaṃ pana imaṃ aḍḍhamāsaṃ dānañceva dātukāmā dhammañca sotukāmā”ti āha.",
  "atk-s0502a0:3248_7": "So taṃ abhirūpaṃ itthiṃ disvā uppannasineho “sādhū”ti sampaṭicchi.",
  "atk-s0502a0:3249_0": "Uttarāpi kho buddhappamukhaṃ bhikkhusaṅghaṃ nimantetvā, “bhante, imaṃ aḍḍhamāsaṃ",
  "atk-s0502a0:3249_1": "aññattha agantvā idheva bhikkhā gahetabbā”ti satthu paṭiññaṃ gahetvā “ito dāni paṭṭhāya",
  "atk-s0502a0:3249_2": "yāva mahāpavāraṇā, tāva satthāraṃ upaṭṭhātuṃ dhammañca sotuṃ labhissāmī”ti tuṭṭhamānasā",
  "atk-s0502a0:3249_3": "“evaṃ yāguṃ pacatha, evaṃ pūve pacathā”ti mahānase sabbakiccāni saṃvidahantī vicarati.",
  "atk-s0502a0:3249_4": "Athassā sāmiko “sve pavāraṇā bhavissatī”ti mahānasābhimukho vātapāne ṭhatvā “kiṃ",
  "atk-s0502a0:3249_5": "nu kho karontī sā andhabālā vicaratī”ti olokento taṃ seṭṭhīdhītaraṃ sedakilinnaṃ",
  "atk-s0502a0:3249_6": "chārikāya okiṇṇaṃ aṅgāramasimakkhitaṃ tathā saṃvidahitvā vicaramānaṃ disvā “aho andhabālā",
  "atk-s0502a0:3249_7": "evarūpe ṭhāne imaṃ sirisampattiṃ nānubhavati, ‘muṇḍakasamaṇe upaṭṭhahissāmī’ti tuṭṭhacittā",
  "atk-s0502a0:3249_8": "vicaratī”ti hasitvā apagañchi.",
  "atk-s0502a0:3250_0": "Tasmiṃ apagate tassa santike ṭhitā sirimā “kiṃ nu kho oloketvā esa hasī”ti teneva",
  "atk-s0502a0:3250_1": "vātapānena olokentī uttaraṃ disvā “imaṃ oloketvā iminā hasitaṃ, addhā imassa etāya",
  "atk-s0502a0:3250_2": "saddhiṃ santhavo atthī”ti cintesi. Sā kira aḍḍhamāsaṃ tasmiṃ gehe bāhirakaitthī hutvā",
  "atk-s0502a0:3250_3": "vasamānāpi taṃ sampattiṃ anubhavamānā attano bāhirakaitthibhāvaṃ ajānitvā “ahaṃ gharasāminī”ti",
  "atk-s0502a0:3250_4": "saññamakāsi. Sā uttarāya āghātaṃ bandhitvā “dukkhamassā uppādessāmī”ti pāsādā oruyha",
  "atk-s0502a0:3250_5": "mahānasaṃ pavisitvā pūvapacanaṭṭhāne pakkuthitaṃ sappiṃ kaṭacchunā ādāya uttarābhimukhaṃ",
  "atk-s0502a0:3250_6": "pāyāsi. Uttarā taṃ āgacchantiṃ disvā “mama sahāyikāya mayhaṃ upakāro kato, cakkavāḷaṃ",
  "atk-s0502a0:3250_7": "atisambādhaṃ, brahmaloko atinīcako, mama sahāyikāya guṇova mahanto. Ahañhi etaṃ nissāya",
  "atk-s0502a0:3250_8": "dānañca dātuṃ dhammañca sotuṃ labhiṃ. Sace mama etissā upari kopo atthi, idaṃ sappi",
  "atk-s0502a0:3250_9": "maṃ dahatu. Sace natthi, mā dahatū”ti taṃ mettāya phari. Tāya tassā matthake āsittaṃ",
  "atk-s0502a0:3250_10": "pakkuthitasappi sītudakaṃ viya ahosi.",
  "atk-s0502a0:3251_0": "Atha naṃ “idaṃ sītalaṃ bhavissatī”ti kaṭacchuṃ pūretvā ādāya āgacchantiṃ uttarāya",
  "atk-s0502a0:3251_1": "dāsiyo disvā “apehi dubbinīte, na tvaṃ amhākaṃ ayyāya pakkuthitaṃ sappiṃ āsiñcituṃ",
  "atk-s0502a0:3251_2": "anucchavikā”ti santajjentiyo ito cito ca uṭṭhāya hatthehi ca pādehi ca pothetvā bhūmiyaṃ",
  "atk-s0502a0:3251_3": "pātesuṃ. Uttarā vārentīpi vāretuṃ nāsakkhi. Athassā upari ṭhitā sabbā dāsiyo paṭibāhitvā",
  "atk-s0502a0:3251_4": "“kissa te evarūpaṃ bhāriyaṃ kata”nti sirimaṃ ovaditvā uṇhodakena nhāpetvā satapākatelena",
  "atk-s0502a0:3251_5": "abbhañji. Tasmiṃ khaṇe sā attano bāhirakitthibhāvaṃ ñatvā cintesi – “mayā bhāriyaṃ",
  "atk-s0502a0:3251_6": "kammaṃ kataṃ sāmikassa hasanamattakāraṇā imissā upari pakkuthitaṃ sappiṃ āsiñcantiyā,",
  "atk-s0502a0:3251_7": "ayaṃ ‘gaṇhatha na’nti dāsiyo na āṇāpesi. Maṃ viheṭhanakālepi sabbadāsiyo paṭibāhitvā",
  "atk-s0502a0:3251_8": "mayhaṃ kattabbameva akāsi. Sacāhaṃ imaṃ na khamāpessāmi, muddhā me sattadhā phaleyyā”ti",
  "atk-s0502a0:3251_9": "tassā pādamūle nipajjitvā, “ayye, khamāhi me”ti āha. Ahaṃ sapitikā dhītā, pitari",
  "atk-s0502a0:3251_10": "khamante khamāmīti. Hotu, ayye, pitaraṃ te puṇṇaseṭṭhiṃ khamāpessāmīti. Puṇṇo mama",
  "atk-s0502a0:3251_11": "vaṭṭajanakapitā, vivaṭṭajanake pitari khamante panāhaṃ khamissāmīti. Ko pana te vivaṭṭajanakapitāti?",
  "atk-s0502a0:3251_12": "Sammāsambuddhoti. Mayhaṃ tena saddhiṃ vissāso natthīti. Ahaṃ karissāmi, satthā sve",
  "atk-s0502a0:3251_13": "bhikkhusaṅghaṃ ādāya idhāgamissati, tvaṃ yathāladdhaṃ sakkāraṃ gahetvā idheva āgantvā",
  "atk-s0502a0:3251_14": "taṃ khamāpehīti. Sā “sādhu, ayye”ti uṭṭhāya attano gehaṃ gantvā pañcasatā parivāritthiyo",
  "atk-s0502a0:3251_15": "āṇāpetvā nānāvidhāni khādanīyāni ceva sūpeyyāni ca sampādetvā punadivase taṃ sakkāraṃ",
  "atk-s0502a0:3251_16": "ādāya uttarāya gehaṃ āgantvā buddhappamukhassa bhikkhusaṅghassa patte patiṭṭhāpetuṃ",
  "atk-s0502a0:3251_17": "avisahantī aṭṭhāsi. Taṃ sabbaṃ gahetvā uttarāva saṃvidahi. Sirimāpi bhattakiccāvasāne",
  "atk-s0502a0:3251_18": "saddhiṃ parivārena satthu pādamūle nipajji.",
  "atk-s0502a0:3252_0": "Atha naṃ satthā pucchi – “ko te aparādho”ti? Bhante, mayā hiyyo idaṃ nāma kataṃ,",
  "atk-s0502a0:3252_1": "atha me sahāyikā maṃ viheṭhayamānā dāsiyo nivāretvā mayhaṃ upakārameva akāsi. Sāhaṃ",
  "atk-s0502a0:3252_2": "imissā guṇaṃ jānitvā imaṃ khamāpesiṃ, atha maṃ esā “tumhesu khamantesu khamissāmī”ti",
  "atk-s0502a0:3252_3": "āha. “Evaṃ kira uttare”ti? “Āma, bhante, sīse me sahāyikāya pakkuthitasappi āsitta”nti.",
  "atk-s0502a0:3252_4": "Atha “tayā kiṃ cintita”nti? “Cakkavāḷaṃ atisambādhaṃ, brahmaloko atinīcako, mama",
  "atk-s0502a0:3252_5": "sahāyikāya guṇova mahanto. Ahañhi etaṃ nissāya dānañca dātuṃ dhammañca sotuṃ alatthaṃ,",
  "atk-s0502a0:3252_6": "sace me imissā upari kopo atthi, idaṃ maṃ dahatu. No ce, mā dahatū”ti evaṃ cintetvā",
  "atk-s0502a0:3252_7": "imaṃ mettāya phariṃ, bhanteti. Satthā “sādhu sādhu, uttare, evaṃ kodhaṃ jinituṃ vaṭṭati.",
  "atk-s0502a0:3252_8": "Kodho hi nāma akkodhena, akkosakaparibhāsako anakkosantena aparibhāsantena, thaddhamaccharī",
  "atk-s0502a0:3252_9": "attano santakassa dānena, musāvādī saccavacanena jinitabbo”ti vatvā imaṃ gāthamāha –",
  "atk-s0502a0:3253": "223.",
  "atk-s0502a0:3254": "“Akkodhena jine kodhaṃ, asādhuṃ sādhunā jine;",
  "atk-s0502a0:3255": "Jine kadariyaṃ dānena, saccenālikavādina”nti.",
  "atk-s0502a0:3256_0": "Tattha akkodhenāti kodhano hi puggalo akkodhena hutvā jinitabbo. Asādhunti abhaddako",
  "atk-s0502a0:3256_1": "bhaddakena hutvā jinitabbo. Kadariyanti thaddhamaccharī attano santakassa cāgacittena",
  "atk-s0502a0:3256_2": "jinitabbo. Alikavādī saccavacanena jinitabbo. Tasmā evamāha – “akkodhena jine kodhaṃ…pe…",
  "atk-s0502a0:3256_3": "saccenālikavādina”nti.",
  "atk-s0502a0:3257": "Desanāvasāne sirimā saddhiṃ pañcasatāhi itthīhi sotāpattiphale patiṭṭhahīti.",
  "atk-s0502a0:3258": "Uttarāupāsikāvatthu tatiyaṃ.",
  "atk-s0502a0:3259": "4. Mahāmoggallānattherapañhavatthu",
  "atk-s0502a0:3260": "Saccaṃ bhaṇeti imaṃ dhammadesanaṃ satthā jetavane viharanto mahāmoggallānattherassa pañhaṃ ārabbha kathesi.",
  "atk-s0502a0:3261_0": "Ekasmiñhi samaye thero devacārikaṃ gantvā mahesakkhāya devatāya vimānadvāre ṭhatvā",
  "atk-s0502a0:3261_1": "taṃ attano santikaṃ āgantvā vanditvā ṭhitaṃ evamāha – “devate mahatī te sampatti,",
  "atk-s0502a0:3261_2": "kiṃ kammaṃ katvā imaṃ alatthā”ti? “Mā maṃ, bhante, pucchathā”ti. Devatā kira attano",
  "atk-s0502a0:3261_3": "parittakammena lajjamānā evaṃ vadati. Sā pana therena “kathehiyevā”ti vuccamānā āha",
  "atk-s0502a0:3261_4": "– “bhante, mayā neva dānaṃ dinnaṃ, na pūjā katā, na dhammo suto, kevalaṃ saccamattaṃ",
  "atk-s0502a0:3261_5": "rakkhita”nti. Thero aññāni vimānadvārāni gantvā āgatāgatā aparāpi devadhītaro pucchi.",
  "atk-s0502a0:3261_6": "Tāsupi tatheva niguhitvā theraṃ paṭibāhituṃ asakkontīsu ekā tāva āha – “bhante, mayā",
  "atk-s0502a0:3261_7": "neva dānādīsu kataṃ nāma atthi, ahaṃ pana kassapabuddhakāle parassa dāsī ahosiṃ,",
  "atk-s0502a0:3261_8": "tassā me sāmiko ativiya caṇḍo pharuso, gahitaggahiteneva kaṭṭhena vā kaliṅgarena",
  "atk-s0502a0:3261_9": "vā sīsaṃ bhindati. Sāhaṃ uppanne kope ‘esa tava sāmiko lakkhaṇāhataṃ vā kātuṃ nāsādīni",
  "atk-s0502a0:3261_10": "vā chindituṃ issaro, mā kujjhī’ti attānameva paribhāsetvā kopaṃ nāma na akāsiṃ, tena",
  "atk-s0502a0:3261_11": "me ayaṃ sampatti laddhā”ti. Aparā āha – “ahaṃ, bhante, ucchukhettaṃ rakkhamānā ekassa",
  "atk-s0502a0:3261_12": "bhikkhuno ucchuyaṭṭhiṃ adāsiṃ”. Aparā ekaṃ timbarusakaṃ adāsiṃ. Aparā ekaṃ eḷālukaṃ",
  "atk-s0502a0:3261_13": "adāsiṃ. Aparā ekaṃ phārusakaṃ adāsiṃ. Aparā ekaṃ mūlamuṭṭhiṃ. Aparā “nimbamuṭṭhi”ntiādinā",
  "atk-s0502a0:3261_14": "nayena attanā attanā kataṃ parittadānaṃ ārocetvā “iminā iminā kāraṇena amhehi ayaṃ",
  "atk-s0502a0:3261_15": "sampatti laddhā”ti āhaṃsu.",
  "atk-s0502a0:3262_0": "Thero tāhi katakammaṃ sutvā satthāraṃ upasaṅkamitvā pucchi – “sakkā nu kho, bhante,",
  "atk-s0502a0:3262_1": "saccakathanamattena, kopanibbāpanamattena, atiparittakena timbarusakādidānamattena",
  "atk-s0502a0:3262_2": "dibbasampattiṃ laddhu”nti. “Kasmā maṃ, moggallāna, pucchasi, nanu te devatāhi ayaṃ",
  "atk-s0502a0:3262_3": "attho kathito”ti? “Āma, bhante, labbhati maññe ettakena dibbasampattī”ti. Atha naṃ",
  "atk-s0502a0:3262_4": "satthā “moggallāna, saccamattaṃ kathetvāpi kopamattaṃ jahitvāpi parittakaṃ dānaṃ",
  "atk-s0502a0:3262_5": "datvāpi devalokaṃ gacchatiyevā”ti vatvā imaṃ gāthamāha –",
  "atk-s0502a0:3263": "224.",
  "atk-s0502a0:3264": "“Saccaṃ bhaṇe na kujjheyya, dajjā appampi yācito;",
  "atk-s0502a0:3265": "Etehi tīhi ṭhānehi, gacche devāna santike”ti.",
  "atk-s0502a0:3266_0": "Tattha saccaṃ bhaṇeti saccaṃ dīpeyya vohareyya, sacce patiṭṭhaheyyāti attho. Na kujjheyyāti",
  "atk-s0502a0:3266_1": "parassa na kujjheyya. Yācitoti yācakā nāma sīlavanto pabbajitā. Te hi kiñcāpi “dethā”ti",
  "atk-s0502a0:3266_2": "ayācitvāva gharadvāre tiṭṭhanti, atthato pana yācantiyeva nāma. Evaṃ sīlavantehi",
  "atk-s0502a0:3266_3": "yācito appasmiṃ deyyadhamme vijjamāne appamattakampi dadeyya. Etehi tīhīti etesu",
  "atk-s0502a0:3266_4": "tīsu ekenāpi kāraṇena devalokaṃ gaccheyyāti attho.",
  "atk-s0502a0:3267": "Desanāvasāne bahū sotāpattiphalādīni pāpuṇiṃsūti.",
  "atk-s0502a0:3268": "Mahāmoggallānattherapañhavatthu catutthaṃ.",
  "atk-s0502a0:3269": "5. Buddhapitubrāhmaṇavatthu",
  "atk-s0502a0:3270": "Ahiṃsakā yeti imaṃ dhammadesanaṃ satthā sāketaṃ nissāya añjanavane viharanto bhikkhūhi paṭṭhapañhaṃ ārabbha kathesi.",
  "atk-s0502a0:3271_0": "Bhagavato kira bhikkhusaṅghaparivutassa sāketaṃ piṇḍāya pavisanakāle eko sāketavāsī",
  "atk-s0502a0:3271_1": "mahallakabrāhmaṇo nagarato nikkhamanto antaragharadvāre dasabalaṃ disvā pādesu nipatitvā",
  "atk-s0502a0:3271_2": "gopphakesu daḷhaṃ gahetvā, “tāta, nanu nāma puttehi jiṇṇakāle mātāpitaro paṭijaggitabbā,",
  "atk-s0502a0:3271_3": "kasmā ettakaṃ kālaṃ amhākaṃ attānaṃ na dassesi. Mayā tāva diṭṭhosi, mātarampi passituṃ",
  "atk-s0502a0:3271_4": "ehī”ti satthāraṃ gahetvā attano gehaṃ agamāsi. Satthā tattha gantvā paññatte āsane",
  "atk-s0502a0:3271_5": "nisīdi saddhiṃ bhikkhusaṅghena. Brāhmaṇīpi āgantvā satthu pādesu nipatitvā, “tāta,",
  "atk-s0502a0:3271_6": "ettakaṃ kālaṃ kuhiṃ gatosi, nanu nāma mātāpitaro mahallakakāle upaṭṭhātabbā”ti vatvā",
  "atk-s0502a0:3271_7": "puttadhītaro “etha bhātaraṃ vandathā”ti vandāpesi. Te ubhopi tuṭṭhamānasā buddhappamukhaṃ",
  "atk-s0502a0:3271_8": "bhikkhusaṅghaṃ parivisitvā, “bhante, idheva nibaddhaṃ bhikkhaṃ gaṇhathā”ti vatvā",
  "atk-s0502a0:3271_9": "“buddhā nāma ekaṭṭhāneyeva nibaddhaṃ bhikkhaṃ na gaṇhantī”ti vutte, “tena hi, bhante,",
  "atk-s0502a0:3271_10": "ye vo nimantetuṃ āgacchanti, te amhākaṃ santikaṃ pahiṇeyyāthā”ti āhaṃsu. Satthā tato",
  "atk-s0502a0:3271_11": "paṭṭhāya nimantetuṃ āgate “gantvā brāhmaṇassa āroceyyāthā”ti pesesi. Te gantvā “mayaṃ",
  "atk-s0502a0:3271_12": "svātanāya satthāraṃ nimantemā”ti brāhmaṇaṃ vadanti. Brāhmaṇo punadivase attano gehato",
  "atk-s0502a0:3271_13": "bhattabhājanasūpeyyabhājanāni ādāya satthu nisīdanaṭṭhānaṃ gacchati. Aññatra pana",
  "atk-s0502a0:3271_14": "nimantane asati satthā brāhmaṇasseva gehe bhattakiccaṃ karoti. Te ubhopi attano deyyadhammaṃ",
  "atk-s0502a0:3271_15": "niccakālaṃ tathāgatassa dentā dhammakathaṃ suṇantā anāgāmiphalaṃ pāpuṇiṃsu.",
  "atk-s0502a0:3272_0": "Bhikkhū dhammasabhāyaṃ kathaṃ samuṭṭhāpesuṃ, “āvuso, brāhmaṇo ‘tathāgatassa suddhodano",
  "atk-s0502a0:3272_1": "pitā, mahāmāyā mātā’ti jānāti, jānantova saddhiṃ brāhmaṇiyā tathāgataṃ ‘amhākaṃ putto’ti",
  "atk-s0502a0:3272_2": "vadati, satthāpi tatheva adhivāseti. Kiṃ nu kho kāraṇa”nti? Satthā tesaṃ kathaṃ sutvā,",
  "atk-s0502a0:3272_3": "“bhikkhave, ubhopi te attano puttameva puttoti vadantī”ti vatvā atītaṃ āhari.",
  "atk-s0502a0:3273_0": "Atīte, bhikkhave, ayaṃ brāhmaṇo nirantaraṃ pañca jātisatāni mayhaṃ pitā ahosi, pañca",
  "atk-s0502a0:3273_1": "jātisatāni cūḷapitā, pañca jātisatāni mahāpitā. Sāpi me brāhmaṇī nirantarameva pañca",
  "atk-s0502a0:3273_2": "jātisatāni mātā ahosi, pañca jātisatāni cūḷamātā, pañca jātisatāni mahāmātā. Evāhaṃ",
  "atk-s0502a0:3273_3": "diyaḍḍhajātisahassaṃ brāhmaṇassa hatthe saṃvaḍḍho, diyaḍḍhajātisahassaṃ brāhmaṇiyā",
  "atk-s0502a0:3273_4": "hattheti tīṇi jātisahassāni tesaṃ puttabhāvaṃ dassetvā imā gāthā abhāsi –",
  "atk-s0502a0:3274": "“Yasmiṃ mano nivisati, cittañcāpi pasīdati;",
  "atk-s0502a0:3275": "Adiṭṭhapubbake pose, kāmaṃ tasmimpi vissase. ;",
  "atk-s0502a0:3276": "“Pubbeva sannivāsena, paccuppannahitena vā;",
  "atk-s0502a0:3277": "Evaṃ taṃ jāyate pemaṃ, uppalaṃva yathodake”ti. ;",
  "atk-s0502a0:3278_0": "Satthā temāsameva taṃ kulaṃ nissāya vihāsi. Te ubhopi arahattaṃ sacchikatvā parinibbāyiṃsu.",
  "atk-s0502a0:3278_1": "Atha nesaṃ mahāsakkāraṃ katvā ubhopi ekakūṭāgārameva āropetvā nīhariṃsu. Satthāpi",
  "atk-s0502a0:3278_2": "pañcasatabhikkhuparivāro tehi saddhiṃyeva āḷāhanaṃ agamāsi. “Buddhānaṃ kira mātāpitaro”ti",
  "atk-s0502a0:3278_3": "mahājano nikkhami. Satthāpi āḷāhanasamīpe ekaṃ sālaṃ pavisitvā aṭṭhāsi. Manussā satthāraṃ",
  "atk-s0502a0:3278_4": "vanditvā ekamante ṭhatvā, “bhante, ‘mātāpitaro vo kālakatā’ti mā cintayitthā”ti satthārā",
  "atk-s0502a0:3278_5": "saddhiṃ paṭisanthāraṃ karonti. Satthā te “mā evaṃ avacutthā”ti appaṭikkhipitvā parisāya",
  "atk-s0502a0:3278_6": "āsayaṃ oloketvā taṅkhaṇānurūpaṃ dhammaṃ desento –",
  "atk-s0502a0:3279": "“Appaṃ vata jīvitaṃ idaṃ,",
  "atk-s0502a0:3280": "Oraṃ vassasatāpi miyyati;",
  "atk-s0502a0:3281": "Yo cepi aticca jīvati,",
  "atk-s0502a0:3282": "Atha so jarasāpi miyyatī”ti. –",
  "atk-s0502a0:3283_0": "Idaṃ jarāsuttaṃ kathesi. Desanāvasāne caturāsītiyā pāṇasahassānaṃ dhammābhisamayo",
  "atk-s0502a0:3283_1": "ahosi. Bhikkhū brāhmaṇassa ca brāhmaṇiyā ca parinibbutabhāvaṃ ajānantā, “bhante,",
  "atk-s0502a0:3283_2": "tesaṃ ko abhisamparāyo”ti pucchiṃsu. Satthā, “bhikkhave, evarūpānaṃ asekhamunīnaṃ",
  "atk-s0502a0:3283_3": "abhisamparāyo nāma natthi. Evarūpā hi accutaṃ amataṃ mahānibbānameva pāpuṇantī”ti",
  "atk-s0502a0:3283_4": "vatvā imaṃ gāthamāha –",
  "atk-s0502a0:3284": "225.",
  "atk-s0502a0:3285": "“Ahiṃsakā ye munayo, niccaṃ kāyena saṃvutā;",
  "atk-s0502a0:3286": "Te yanti accutaṃ ṭhānaṃ, yattha gantvā na socare”ti.",
  "atk-s0502a0:3287_0": "Tattha munayoti moneyyapaṭipadāya maggaphalapattā asekhamunayo. Kāyenāti desanāmattamevetaṃ,",
  "atk-s0502a0:3287_1": "tīhipi dvārehi susaṃvutāti attho. Accutanti sassataṃ. Ṭhānanti akuppaṭṭhānaṃ dhuvaṭṭhānaṃ.",
  "atk-s0502a0:3287_2": "Yatthāti yasmiṃ nibbāne gantvā na socare na socanti na vihaññanti, taṃ ṭhānaṃ gacchantīti attho.",
  "atk-s0502a0:3288": "Desanāvasāne bahū sotāpattiphalādīni pāpuṇiṃsūti.",
  "atk-s0502a0:3289": "Buddhapitubrāhmaṇavatthu pañcamaṃ.",
  "atk-s0502a0:3290": "6. Puṇṇadāsīvatthu",
  "atk-s0502a0:3291": "Sadā jāgaramānānanti imaṃ dhammadesanaṃ satthā gijjhakūṭe viharanto puṇṇaṃ nāma rājagahaseṭṭhino dāsiṃ ārabbha kathesi.",
  "atk-s0502a0:3292_0": "Tassā kira ekadivasaṃ koṭṭanatthāya bahuvīhiṃ adaṃsu. Sā rattimpi dīpaṃ jāletvā vīhiṃ",
  "atk-s0502a0:3292_1": "koṭṭentī vissamanatthāya sedatintena gattena bahivāte aṭṭhāsi. Tasmiṃ samaye dabbo",
  "atk-s0502a0:3292_2": "mallaputto bhikkhūnaṃ senāsanapaññāpako ahosi. So dhammassavanaṃ sutvā attano attano",
  "atk-s0502a0:3292_3": "senāsanaṃ gacchantānaṃ bhikkhūnaṃ aṅguliṃ jāletvā purato purato maggadesanatthāya",
  "atk-s0502a0:3292_4": "gacchanto bhikkhūnaṃ ālokaṃ nimmini. Puṇṇā tenālokena pabbate vicarante bhikkhū disvā",
  "atk-s0502a0:3292_5": "“ahaṃ tāva attano dukkhena upaddutā imāyapi velāya niddaṃ na upemi, bhaddantā kiṃ",
  "atk-s0502a0:3292_6": "kāraṇā na niddāyantī”ti cintetvā “addhā kassaci bhikkhuno aphāsukaṃ vā bhavissati,",
  "atk-s0502a0:3292_7": "dīghajātikena vā upaddavo bhavissatī”ti saññaṃ katvā pātova kuṇḍakaṃ ādāya udakena",
  "atk-s0502a0:3292_8": "temetvā hatthatale pūvaṃ katvā aṅgāresu pacitvā ucchaṅge katvā titthamagge khādissāmīti",
  "atk-s0502a0:3292_9": "ghaṭaṃ ādāya titthābhimukhī pāyāsi. Satthāpi gāmaṃ piṇḍāya pavisituṃ tameva maggaṃ paṭipajji.",
  "atk-s0502a0:3293_0": "Sā satthāraṃ disvā cintesi – “aññesu divasesu satthari diṭṭhepi mama deyyadhammo",
  "atk-s0502a0:3293_1": "na hoti, deyyadhamme sati satthāraṃ na passāmi, idāni me deyyadhammo ca atthi, satthā",
  "atk-s0502a0:3293_2": "ca sammukhībhūto. Sace lūkhaṃ vā paṇītaṃ vāti acintetvā gaṇheyya, dadeyyāhaṃ imaṃ",
  "atk-s0502a0:3293_3": "pūva”nti ghaṭaṃ ekamante nikkhipitvā satthāraṃ vanditvā, “bhante, imaṃ lūkhaṃ dānaṃ",
  "atk-s0502a0:3293_4": "paṭiggaṇhantā mama saṅgahaṃ karothā”ti āha. Satthā ānandattheraṃ oloketvā tena nīharitvā",
  "atk-s0502a0:3293_5": "dinnaṃ mahārājadattiyaṃ pattaṃ upanāmetvā pūvaṃ gaṇhi. Puṇṇāpi taṃ satthu patte patiṭṭhapetvāva",
  "atk-s0502a0:3293_6": "pañcapatiṭṭhitena vanditvā, “bhante, tumhehi diṭṭhadhammoyeva me samijjhatū”ti āha.",
  "atk-s0502a0:3293_7": "Satthā “evaṃ hotū”ti ṭhitakova anumodanaṃ akāsi.",
  "atk-s0502a0:3294_0": "Puṇṇāpi cintesi – “kiñcāpi me satthā saṅgahaṃ karonto pūvaṃ gaṇhi, na panidaṃ khādissati.",
  "atk-s0502a0:3294_1": "Addhā purato kākassa vā sunakhassa vā datvā rañño vā rājaputtassa vā gehaṃ gantvā",
  "atk-s0502a0:3294_2": "paṇītabhojanaṃ bhuñjissatī”ti. Satthāpi “kiṃ nu kho esā cintesī”ti tassā cittācāraṃ",
  "atk-s0502a0:3294_3": "ñatvā ānandattheraṃ oloketvā nisīdanākāraṃ dassesi. Thero cīvaraṃ paññāpetvā adāsi.",
  "atk-s0502a0:3294_4": "Satthā bahinagareyeva nisīditvā bhattakiccaṃ akāsi. Devatā sakalacakkavāḷagabbhe",
  "atk-s0502a0:3294_5": "devamanussānaṃ upakappanakaṃ ojaṃ madhupaṭalaṃ viya pīḷetvā tattha pakkhipiṃsu. Puṇṇā",
  "atk-s0502a0:3294_6": "ca olokentī aṭṭhāsi. Bhattakiccāvasāne thero udakaṃ adāsi. Satthā katabhattakicco",
  "atk-s0502a0:3294_7": "puṇṇaṃ āmantetvā “kasmā tvaṃ puṇṇe mama sāvake paribhavasī”ti āha. Na paribhavāmi,",
  "atk-s0502a0:3294_8": "bhanteti. Atha tayā mama sāvake oloketvā kiṃ kathitanti? “Ahaṃ tāva iminā dukkhupaddavena",
  "atk-s0502a0:3294_9": "niddaṃ na upemi, bhaddantā kimatthaṃ niddaṃ na upenti, addhā kassaci aphāsukaṃ vā",
  "atk-s0502a0:3294_10": "bhavissati, dīghajātikena vā upaddavo bhavissatī”ti ettakaṃ mayā, bhante, cintitanti.",
  "atk-s0502a0:3294_11": "Satthā tassā vacanaṃ sutvā “puṇṇe tvaṃ na tāva dukkhupaddavena niddāyasi, mama sāvakā",
  "atk-s0502a0:3294_12": "sadā jāgariyamanuyuttatāya na niddāyantī”ti vatvā imaṃ gāthamāha –",
  "atk-s0502a0:3295": "226.",
  "atk-s0502a0:3296": "“Sadā jāgaramānānaṃ, ahorattānusikkhinaṃ;",
  "atk-s0502a0:3297": "Nibbānaṃ adhimuttānaṃ, atthaṃ gacchanti āsavā”ti.",
  "atk-s0502a0:3298_0": "Tattha ahorattānusikkhinanti divā ca rattiñca tisso sikkhā sikkhamānānaṃ. Nibbānaṃ",
  "atk-s0502a0:3298_1": "adhimuttānanti nibbānajjhāsayānaṃ. Atthaṃ gacchantīti evarūpānaṃ sabbepi āsavā atthaṃ",
  "atk-s0502a0:3298_2": "vināsaṃ natthibhāvaṃ gacchantīti attho.",
  "atk-s0502a0:3299": "Desanāvasāne yathāṭhitā puṇṇā sotāpattiphale patiṭṭhahi, sampattaparisāyapi sātthikā dhammadesanā ahosīti.",
  "atk-s0502a0:3300_0": "Satthā kuṇḍakaaṅgārapūvena bhattakiccaṃ katvā vihāraṃ agamāsi. Bhikkhū dhammasabhāyaṃ",
  "atk-s0502a0:3300_1": "kathaṃ samuṭṭhāpesuṃ “dukkaraṃ, āvuso, sammāsambuddhena kataṃ puṇṇāya dinnena kuṇḍakaaṅgārapūvena",
  "atk-s0502a0:3300_2": "bhattakiccaṃ karontenā”ti. Satthā āgantvā “kāya nuttha, bhikkhave, etarahi kathāya",
  "atk-s0502a0:3300_3": "sannisinnā”ti pucchitvā “imāya nāmā”ti vutte “na, bhikkhave, idāneva, pubbepi mayā",
  "atk-s0502a0:3300_4": "imāya dinnakuṇḍakaṃ paribhuttamevā”ti vatvā atītaṃ āharitvā –",
  "atk-s0502a0:3301": "“Bhutvā tiṇaparighāsaṃ, bhutvā ācāmakuṇḍakaṃ;",
  "atk-s0502a0:3302": "Etaṃ te bhojanaṃ āsi, kasmā dāni na bhuñjasi.",
  "atk-s0502a0:3303": "“Yattha posaṃ na jānanti, jātiyā vinayena vā;",
  "atk-s0502a0:3304": "Bahuṃ tattha mahābrahme, api ācāmakuṇḍakaṃ.",
  "atk-s0502a0:3305": "“Tvañca kho maṃ pajānāsi, yādisāyaṃ hayuttamo;",
  "atk-s0502a0:3306": "Jānanto jānamāgamma, na te bhakkhāmi kuṇḍaka”nti. –",
  "atk-s0502a0:3307": "Imaṃ kuṇḍakasindhavapotakajātakaṃ vitthāretvā kathesi.",
  "atk-s0502a0:3308": "Puṇṇadāsīvatthu chaṭṭhaṃ.",
  "atk-s0502a0:3309": "7. Atulaupāsakavatthu",
  "atk-s0502a0:3310": "Porāṇametanti imaṃ dhammadesanaṃ satthā jetavane viharanto atulaṃ nāma upāsakaṃ ārabbha kathesi.",
  "atk-s0502a0:3311_0": "So hi sāvatthivāsī upāsako pañcasataupāsakaparivāro ekadivasaṃ te upāsake ādāya dhammassavanatthāya",
  "atk-s0502a0:3311_1": "vihāraṃ gantvā revatattherassa santike dhammaṃ sotukāmo hutvā revatattheraṃ vanditvā",
  "atk-s0502a0:3311_2": "nisīdi. So panāyasmā paṭisallānārāmo sīho viya ekacāro, tasmā tena saddhiṃ na kiñci",
  "atk-s0502a0:3311_3": "kathesi. So “ayaṃ thero na kiñci kathesī”ti kuddho uṭṭhāya sāriputtattherassa santikaṃ",
  "atk-s0502a0:3311_4": "gantvā ekamantaṃ ṭhito therena “kenatthena āgatatthā”ti vutte “ahaṃ, bhante, ime",
  "atk-s0502a0:3311_5": "upāsake ādāya dhammassavanatthāya revatattheraṃ upasaṅkamiṃ, tassa me thero na kiñci",
  "atk-s0502a0:3311_6": "kathesi, svāhaṃ tassa kujjhitvā idhāgato, dhammaṃ me kathethā”ti āha. Atha thero",
  "atk-s0502a0:3311_7": "“tena hi upāsakā nisīdathā”ti vatvā bahukaṃ katvā abhidhammakathaṃ kathesi. Upāsakopi",
  "atk-s0502a0:3311_8": "“abhidhammakathā nāma atisaṇhā, thero bahuṃ abhidhammameva kathesi, amhākaṃ iminā",
  "atk-s0502a0:3311_9": "ko attho”ti kujjhitvā parisaṃ ādāya ānandattherassa santikaṃ agamāsi.",
  "atk-s0502a0:3312_0": "Therenāpi “kiṃ upāsakā”ti vutte, “bhante, mayaṃ dhammassavanatthāya revatattheraṃ",
  "atk-s0502a0:3312_1": "upasaṅkamimhā, tassa santike ālāpasallāpamattampi alabhitvā kuddhā sāriputtattherassa",
  "atk-s0502a0:3312_2": "santikaṃ agamimhā, sopi no atisaṇhaṃ bahuṃ abhidhammameva kathesi, ‘iminā amhākaṃ",
  "atk-s0502a0:3312_3": "ko attho’ti etassāpi kujjhitvā idhāgamimhā, kathehi no, bhante, dhammakatha”nti.",
  "atk-s0502a0:3312_4": "Tena hi nisīditvā suṇāthāti thero tesaṃ suviññeyyaṃ katvā appakameva dhammaṃ kathesi.",
  "atk-s0502a0:3312_5": "Te therassapi kujjhitvā satthu santikaṃ gantvā vanditvā ekamantaṃ nisīdiṃsu, atha",
  "atk-s0502a0:3312_6": "ne satthā āha – “kasmā upāsakā āgatatthā”ti? “Dhammassavanāya, bhante”ti. “Suto pana",
  "atk-s0502a0:3312_7": "vo dhammo”ti? “Bhante, mayaṃ ādito revatattheraṃ upasaṅkamimhā, so amhehi saddhiṃ",
  "atk-s0502a0:3312_8": "na kiñci kathesi, tassa kujjhitvā sāriputtattheraṃ upasaṅkamimhā, tena no bahu abhidhammo",
  "atk-s0502a0:3312_9": "kathito, taṃ asallakkhetvā kujjhitvā ānandattheraṃ upasaṅkamimhā, tena no appamattakova",
  "atk-s0502a0:3312_10": "dhammo kathito, tassapi kujjhitvā idhāgatamhā”ti.",
  "atk-s0502a0:3313_0": "Satthā tassa kathaṃ sutvā, “atula, porāṇato paṭṭhāya āciṇṇamevetaṃ, tuṇhībhūtampi",
  "atk-s0502a0:3313_1": "bahukathampi mandakathampi garahantiyeva. Ekantaṃ garahitabboyeva vā hi pasaṃsitabboyeva",
  "atk-s0502a0:3313_2": "vā natthi. Rājānopi ekacce nindanti, ekacce pasaṃsanti. Mahāpathavimpi candimasūriyepi",
  "atk-s0502a0:3313_3": "ākāsādayopi catuparisamajjhe nisīditvā dhammaṃ kathentampi sammāsambuddhaṃ ekacce",
  "atk-s0502a0:3313_4": "garahanti, ekacce pasaṃsanti. Andhabālānañhi nindā vā pasaṃsā vā appamāṇā, paṇḍitena",
  "atk-s0502a0:3313_5": "pana medhāvinā nindito nindito nāma, pasaṃsito ca pasaṃsito nāma hotī”ti vatvā imā gāthā abhāsi –",
  "atk-s0502a0:3314": "227.",
  "atk-s0502a0:3315": "“Porāṇametaṃ atula, netaṃ ajjatanāmiva;",
  "atk-s0502a0:3316": "Nindanti tuṇhimāsīnaṃ, nindanti bahubhāṇinaṃ;",
  "atk-s0502a0:3317": "Mitabhāṇimpi nindanti, natthi loke anindito.",
  "atk-s0502a0:3318": "228.",
  "atk-s0502a0:3319": "“Na cāhu na ca bhavissati, na cetarahi vijjati;",
  "atk-s0502a0:3320": "Ekantaṃ nindito poso, ekantaṃ vā pasaṃsito.",
  "atk-s0502a0:3321": "229.",
  "atk-s0502a0:3322": "“Yaṃ ce viññū pasaṃsanti, anuvicca suve suve;",
  "atk-s0502a0:3323": "Acchiddavuttiṃ medhāviṃ, paññāsīlasamāhitaṃ.",
  "atk-s0502a0:3324": "230.",
  "atk-s0502a0:3325": "“Nikkhaṃ jambonadasseva, ko taṃ ninditumarahati;",
  "atk-s0502a0:3326": "Devāpi naṃ pasaṃsanti, brahmunāpi pasaṃsito”ti.",
  "atk-s0502a0:3327_0": "Tattha porāṇametanti purāṇakaṃ etaṃ. Atulāti taṃ upāsakaṃ nāmena ālapati. Netaṃ ajjatanāmivāti",
  "atk-s0502a0:3327_1": "idaṃ nindanaṃ vā pasaṃsanaṃ vā ajjatanaṃ adhunā uppannaṃ viya na hoti. Tuṇhimāsīnanti",
  "atk-s0502a0:3327_2": "kiṃ eso mūgo viya badhiro viya kiñci ajānanto viya tuṇhī hutvā nisinnoti nindanti.",
  "atk-s0502a0:3327_3": "Bahubhāṇinanti kiṃ esa vātāhatatālapaṇṇaṃ viya taṭataṭāyati, imassa kathāpariyantoyeva",
  "atk-s0502a0:3327_4": "natthīti nindanti. Mitabhāṇimpīti kiṃ esa suvaṇṇahiraññaṃ viya attano vacanaṃ maññamāno",
  "atk-s0502a0:3327_5": "ekaṃ vā dve vā vatvā tuṇhī ahosīti nindanti. Evaṃ sabbathāpi imasmiṃ loke anindito",
  "atk-s0502a0:3327_6": "nāma natthīti attho. Na cāhūti atītepi nāhosi, anāgatepi na bhavissati.",
  "atk-s0502a0:3328_0": "Yaṃ ce viññūti bālānaṃ nindā vā pasaṃsā vā appamāṇā, yaṃ pana paṇḍitā divase divase",
  "atk-s0502a0:3328_1": "anuvicca nindakāraṇaṃ vā pasaṃsakāraṇaṃ vā jānitvā pasaṃsanti, acchiddāya vā sikkhāya",
  "atk-s0502a0:3328_2": "acchiddāya vā jīvitavuttiyā samannāgatattā acchiddavuttiṃ dhammojapaññāya samannāgatattā",
  "atk-s0502a0:3328_3": "medhāviṃ lokiyalokuttarapaññāya ceva catupārisuddhisīlena ca samannāgatattā paññāsīlasamāhitaṃ",
  "atk-s0502a0:3328_4": "pasaṃsanti, taṃ suvaṇṇadosavirahitaṃ ghaṭṭanamajjanakkhamaṃ jambonadanikkhaṃ viya",
  "atk-s0502a0:3328_5": "ko ninditumarahatīti attho. Devāpīti devatāpi paṇḍitamanussāpi taṃ bhikkhuṃ upaṭṭhāya",
  "atk-s0502a0:3328_6": "thomenti pasaṃsanti. Brahmunāpīti na kevalaṃ devamanussehi, dasasahassacakkavāḷe",
  "atk-s0502a0:3328_7": "mahābrahmunāpi esa pasaṃsitoyevāti attho.",
  "atk-s0502a0:3329": "Desanāvasāne pañcasatāpi upāsakā sotāpattiphale patiṭṭhahiṃsūti.",
  "atk-s0502a0:3330": "Atulaupāsakavatthu sattamaṃ.",
  "atk-s0502a0:3331": "8. Chabbaggiyavatthu",
  "atk-s0502a0:3332": "Kāyappakopanti imaṃ dhammadesanaṃ satthā veḷuvane viharanto chabbaggiye bhikkhū ārabbha kathesi.",
  "atk-s0502a0:3333_0": "Ekadivasañhi satthā veḷuvane viharanto tesaṃ chabbaggiyānaṃ ubhohi hatthehi yaṭṭhiyo",
  "atk-s0502a0:3333_1": "gahetvā kaṭṭhapādukā āruyha piṭṭhipāsāṇe caṅkamantānaṃ khaṭakhaṭātisaddaṃ sutvā,",
  "atk-s0502a0:3333_2": "“ānanda, kiṃ saddo nāmeso”ti pucchitvā “chabbaggiyānaṃ pādukā āruyha caṅkamantānaṃ",
  "atk-s0502a0:3333_3": "khaṭakhaṭasaddo”ti sutvā sikkhāpadaṃ paññāpetvā “bhikkhunā nāma kāyādīni rakkhituṃ",
  "atk-s0502a0:3333_4": "vaṭṭatī”ti vatvā dhammaṃ desento imā gāthā abhāsi –",
  "atk-s0502a0:3334": "231.",
  "atk-s0502a0:3335": "“Kāyappakopaṃ rakkheyya, kāyena saṃvuto siyā;",
  "atk-s0502a0:3336": "Kāyaduccaritaṃ hitvā, kāyena sucaritaṃ care.",
  "atk-s0502a0:3337": "232.",
  "atk-s0502a0:3338": "“Vacīpakopaṃ rakkheyya, vācāya saṃvuto siyā;",
  "atk-s0502a0:3339": "Vacīduccaritaṃ hitvā, vācāya sucaritaṃ care.",
  "atk-s0502a0:3340": "233.",
  "atk-s0502a0:3341": "“Manopakopaṃ rakkheyya, manasā saṃvuto siyā;",
  "atk-s0502a0:3342": "Manoduccaritaṃ hitvā, manasā sucaritaṃ care.",
  "atk-s0502a0:3343": "234.",
  "atk-s0502a0:3344": "“Kāyena saṃvutā dhīrā, atho vācāya saṃvutā;",
  "atk-s0502a0:3345": "Manasā saṃvutā dhīrā, te ve suparisaṃvutā”ti.",
  "atk-s0502a0:3346_0": "Tattha kāyappakopanti tividhaṃ kāyaduccaritaṃ rakkheyya. Kāyena saṃvutoti kāyadvāre",
  "atk-s0502a0:3346_1": "duccaritapavesanaṃ nivāretvā saṃvuto pihitadvāro siyā. Yasmā pana kāyaduccaritaṃ",
  "atk-s0502a0:3346_2": "hitvā kāyasucaritaṃ caranto ubhayampetaṃ karoti, tasmā kāyaduccaritaṃ hitvā, kāyena",
  "atk-s0502a0:3346_3": "sucaritaṃ careti vuttaṃ. Anantaragāthāsupi eseva nayo. Kāyena saṃvutā dhīrāti ye",
  "atk-s0502a0:3346_4": "paṇḍitā pāṇātipātādīni akarontā kāyena, musāvādādīni akarontā vācāya, abhijjhādīni",
  "atk-s0502a0:3346_5": "asamuṭṭhapentā manasā saṃvutā, te idha lokasmiṃ susaṃvutā surakkhitā sugopitā supihitadvārāti attho.",
  "atk-s0502a0:3347": "Desanāvasāne bahū sotāpattiphalādīni pāpuṇiṃsūti.",
  "atk-s0502a0:3348": "Chabbaggiyavatthu aṭṭhamaṃ.",
  "atk-s0502a0:3349": "Kodhavaggavaṇṇanā niṭṭhitā.",
  "atk-s0502a0:3350": "Sattarasamo vaggo.",
  "atk-s0502a0:3351": "18. Malavaggo",
  "atk-s0502a0:3352": "1. Goghātakaputtavatthu",
  "atk-s0502a0:3353": "Paṇḍupalāsova dānisīti imaṃ dhammadesanaṃ satthā jetavane viharanto ekaṃ goghātakaputtaṃ ārabbha kathesi.",
  "atk-s0502a0:3354_0": "Sāvatthiyaṃ kireko goghātako gāvo vadhitvā varamaṃsāni gahetvā pacāpetvā puttadārehi",
  "atk-s0502a0:3354_1": "saddhiṃ nisīditvā maṃsañca khādati, mūlena ca vikkiṇitvā jīvikaṃ kappesi. So evaṃ",
  "atk-s0502a0:3354_2": "pañcapaṇṇāsa vassāni goghātakakammaṃ karonto dhuravihāre viharantassa satthu ekadivasampi",
  "atk-s0502a0:3354_3": "kaṭacchumattampi yāguṃ vā bhattaṃ vā na adāsi. So ca vinā maṃsena bhattaṃ na bhuñjati.",
  "atk-s0502a0:3354_4": "So ekadivasaṃ divasabhāge maṃsaṃ vikkiṇitvā attano atthāya pacituṃ ekaṃ maṃsakhaṇḍaṃ",
  "atk-s0502a0:3354_5": "bhariyāya datvā nhāyituṃ agamāsi. Athassa sahāyako gehaṃ gantvā bhariyaṃ āha – “thokaṃ",
  "atk-s0502a0:3354_6": "me vikkiṇiyamaṃsaṃ dehi, gehaṃ me pāhunako āgato”ti. Natthi vikkiṇiyamaṃsaṃ, sahāyako",
  "atk-s0502a0:3354_7": "te maṃsaṃ vikkiṇitvā idāni nhāyituṃ gatoti. Mā evaṃ kari, sace maṃsakhaṇḍaṃ atthi,",
  "atk-s0502a0:3354_8": "dehīti. Sahāyakassa te nikkhittamaṃsaṃ ṭhapetvā aññaṃ natthīti. So “sahāyakassa me",
  "atk-s0502a0:3354_9": "atthāya ṭhapitamaṃsato aññaṃ maṃsaṃ natthi, so ca vinā maṃsena na bhuñjati, nāyaṃ",
  "atk-s0502a0:3354_10": "dassatī”ti sāmaṃyeva taṃ maṃsaṃ gahetvā pakkāmi.",
  "atk-s0502a0:3355_0": "Goghātakopi nhatvā āgato tāya attano pakkapaṇṇena saddhiṃ vaḍḍhetvā bhatte upanīte",
  "atk-s0502a0:3355_1": "āha “kahaṃ maṃsa”nti? “Natthi, sāmī”ti. Nanu ahaṃ paccanatthāya maṃsaṃ datvā gatoti.",
  "atk-s0502a0:3355_2": "Tava sahāyako āgantvā “pāhunako me āgato, vikkiṇiyamaṃsaṃ dehī”ti vatvā mayā “sahāyakassa",
  "atk-s0502a0:3355_3": "te ṭhapitamaṃsato aññaṃ maṃsaṃ natthi, so ca vinā maṃsena na bhuñjatī”ti vuttepi",
  "atk-s0502a0:3355_4": "balakkārena taṃ maṃsaṃ sāmaṃyeva gahetvā gatoti. Ahaṃ vinā maṃsena bhattaṃ na bhuñjāmi,",
  "atk-s0502a0:3355_5": "harāhi nanti. Kiṃ sakkā kātuṃ, bhuñja, sāmīti. So “nāhaṃ bhuñjāmī”ti taṃ bhattaṃ",
  "atk-s0502a0:3355_6": "harāpetvā satthaṃ ādāya pacchāgehe ṭhito goṇo atthi, tassa santikaṃ gantvā mukhe",
  "atk-s0502a0:3355_7": "hatthaṃ pakkhipitvā jivhaṃ nīharitvā satthena mūle chinditvā ādāya gantvā aṅgāresu",
  "atk-s0502a0:3355_8": "pacāpetvā bhattamatthake ṭhapetvā nisinno ekaṃ bhattapiṇḍaṃ bhuñjitvā ekaṃ maṃsakhaṇḍaṃ",
  "atk-s0502a0:3355_9": "mukhe ṭhapesi. Taṅkhaṇaññevassa jivhā chijjitvā bhattapātiyaṃ pati. Taṅkhaṇaññeva",
  "atk-s0502a0:3355_10": "kammasarikkhakaṃ vipākaṃ labhi. Sopi kho goṇo viya lohitadhārāya mukhato paggharantiyā",
  "atk-s0502a0:3355_11": "antogehaṃ pavisitvā jaṇṇukehi vicaranto viravi.",
  "atk-s0502a0:3356_0": "Tasmiṃ samaye goghātakassa putto pitaraṃ olokento samīpe ṭhito hoti. Atha naṃ mātā",
  "atk-s0502a0:3356_1": "āha – “passa, putta, imaṃ goghātakaṃ goṇaṃ viya gehamajjhe jaṇṇukehi vicaritvā viravantaṃ,",
  "atk-s0502a0:3356_2": "idaṃ dukkhaṃ tava matthake patissati, mamampi anoloketvā attano sotthiṃ karonto palāyassū”ti.",
  "atk-s0502a0:3356_3": "So maraṇabhayatajjito mātaraṃ vanditvā palāyi, palāyitvā ca pana takkasilaṃ agamāsi.",
  "atk-s0502a0:3356_4": "Goghātakopi goṇo viya gehamajjhe viravanto vicaritvā kālakato avīcimhi nibbatti.",
  "atk-s0502a0:3356_5": "Goṇopi kālamakāsi. Goghātakaputtopi takkasilaṃ gantvā suvaṇṇakārakammaṃ uggaṇhi.",
  "atk-s0502a0:3356_6": "Athassācariyo gāmaṃ gacchanto “evarūpaṃ nāma alaṅkāraṃ kareyyāsī”ti vatvā pakkāmi.",
  "atk-s0502a0:3356_7": "Sopi tathārūpaṃ alaṅkāraṃ akāsi. Athassācariyo āgantvā alaṅkāraṃ disvā “ayaṃ yattha",
  "atk-s0502a0:3356_8": "katthaci gantvā jīvituṃ samattho”ti vayappattaṃ attano dhītaraṃ adāsi. So puttadhītāhi vaḍḍhi.",
  "atk-s0502a0:3357_0": "Athassa puttā vayappattā sippaṃ uggaṇhitvā aparabhāge sāvatthiyaṃ gantvā tattha gharāvāsaṃ",
  "atk-s0502a0:3357_1": "saṇṭhapetvā vasantā saddhā pasannā ahesuṃ. Pitāpi nesaṃ takkasilāyaṃ kiñci kusalaṃ",
  "atk-s0502a0:3357_2": "akatvāva jaraṃ pāpuṇi. Athassa puttā “pitā no mahallako”ti attano santikaṃ pakkosāpetvā",
  "atk-s0502a0:3357_3": "“pitu atthāya dānaṃ dassāmā”ti buddhappamukhaṃ bhikkhusaṅghaṃ nimantayiṃsu. Te punadivase",
  "atk-s0502a0:3357_4": "antogehe buddhappamukhaṃ bhikkhusaṅghaṃ nisīdāpetvā sakkaccaṃ parivisitvā bhattakiccāvasāne",
  "atk-s0502a0:3357_5": "satthāraṃ āhaṃsu – “bhante, amhehi idaṃ pitu jīvabhattaṃ dinnaṃ, pitu no anumodanaṃ",
  "atk-s0502a0:3357_6": "karothā”ti. Satthā taṃ āmantetvā, “upāsaka, tvaṃ mahallako paripakkasarīro paṇḍupalāsasadiso,",
  "atk-s0502a0:3357_7": "tava paralokagamanāya kusalapātheyyaṃ natthi, attano patiṭṭhaṃ karohi, paṇḍito bhava,",
  "atk-s0502a0:3357_8": "mā bālo”ti anumodanaṃ karonto imā dve gāthā abhāsi –",
  "atk-s0502a0:3358": "235.",
  "atk-s0502a0:3359": "“Paṇḍupalāsova dānisi,",
  "atk-s0502a0:3360": "Yamapurisāpi ca te upaṭṭhitā;",
  "atk-s0502a0:3361": "Uyyogamukhe ca tiṭṭhasi,",
  "atk-s0502a0:3362": "Pātheyyampi ca te na vijjati.",
  "atk-s0502a0:3363": "236.",
  "atk-s0502a0:3364": "“So karohi dīpamattano,",
  "atk-s0502a0:3365": "Khippaṃ vāyama paṇḍito bhava;",
  "atk-s0502a0:3366": "Niddhantamalo anaṅgaṇo,",
  "atk-s0502a0:3367": "Dibbaṃ ariyabhūmiṃ upehisī”ti.",
  "atk-s0502a0:3368_0": "Tattha paṇḍupalāsova dānisīti, upāsaka, tvaṃ idāni chijjitvā bhūmiyaṃ patitapaṇḍupalāso",
  "atk-s0502a0:3368_1": "viya ahosi. Yamapurisāti yamadūtā vuccanti, idaṃ pana maraṇameva sandhāya vuttaṃ,",
  "atk-s0502a0:3368_2": "maraṇaṃ te paccupaṭṭhitanti attho. Uyyogamukheti parihānimukhe, avuḍḍhimukhe ca ṭhitosīti",
  "atk-s0502a0:3368_3": "attho. Pātheyyanti gamikassa taṇḍulādipātheyyaṃ viya paralokaṃ gacchantassa tava",
  "atk-s0502a0:3368_4": "kusalapātheyyampi natthīti attho. So karohīti so tvaṃ samudde nāvāya bhinnāya dīpasaṅkhātaṃ",
  "atk-s0502a0:3368_5": "patiṭṭhaṃ viya attano kusalapatiṭṭhaṃ karohi. Karonto ca khippaṃ vāyama, sīghaṃ sīghaṃ",
  "atk-s0502a0:3368_6": "vīriyaṃ ārabha, attano kusalakammapatiṭṭhakaraṇena paṇḍito bhava. Yo hi maraṇamukhaṃ",
  "atk-s0502a0:3368_7": "appatvā kātuṃ samatthakāleva kusalaṃ karoti, esa paṇḍito nāma, tādiso bhava, mā andhabāloti",
  "atk-s0502a0:3368_8": "attho. Dibbaṃ ariyabhūminti evaṃ vīriyaṃ karonto rāgādīnaṃ malānaṃ nīhaṭatāya niddhantamalo",
  "atk-s0502a0:3368_9": "aṅgaṇābhāvena anaṅgaṇo nikkileso hutvā pañcavidhaṃ suddhāvāsabhūmiṃ pāpuṇissasīti attho.",
  "atk-s0502a0:3369": "Desanāvasāne upāsako sotāpattiphale patiṭṭhahi, sampattānampi sātthikā dhammadesanā ahosīti.",
  "atk-s0502a0:3370_0": "Te punadivasatthāyapi satthāraṃ nimantetvā dānaṃ datvā katabhattakiccaṃ satthāraṃ",
  "atk-s0502a0:3370_1": "anumodanakāle āhaṃsu – “bhante, idampi amhākaṃ pitu jīvabhattameva, imasseva anumodanaṃ",
  "atk-s0502a0:3370_2": "karothā”ti. Satthā tassa anumodanaṃ karonto imā dve gāthā abhāsi –",
  "atk-s0502a0:3371": "237.",
  "atk-s0502a0:3372": "“Upanītavayo ca dānisi,",
  "atk-s0502a0:3373": "Sampayātosi yamassa santikaṃ;",
  "atk-s0502a0:3374": "Vāso te natthi antarā,",
  "atk-s0502a0:3375": "Pātheyyampi ca te na vijjati.",
  "atk-s0502a0:3376": "238.",
  "atk-s0502a0:3377": "“So karohi dīpamattano,",
  "atk-s0502a0:3378": "Khippaṃ vāyama paṇḍito bhava;",
  "atk-s0502a0:3379": "Niddhantamalo anaṅgaṇo,",
  "atk-s0502a0:3380": "Na puna jātijaraṃ upehisī”ti.",
  "atk-s0502a0:3381_0": "Tattha upanītavayoti upāti nipātamattaṃ, nītavayoti vigatavayo atikkantavayo, tvañcasi",
  "atk-s0502a0:3381_1": "dāni tayo vaye atikkamitvā maraṇamukhe ṭhitoti attho. Sampayātosi yamassa santikanti",
  "atk-s0502a0:3381_2": "maraṇamukhaṃ gantuṃ sajjo hutvā ṭhitosīti attho. Vāso te natthi antarāti yathā maggaṃ",
  "atk-s0502a0:3381_3": "gacchantā tāni tāni kiccāni karontā antarāmagge vasanti, na evaṃ paralokaṃ gacchantā.",
  "atk-s0502a0:3381_4": "Na hi sakkā paralokaṃ gacchantena “adhivāsetha katipāhaṃ, dānaṃ tāva demi, dhammaṃ",
  "atk-s0502a0:3381_5": "tāva suṇāmī”tiādīni vattuṃ. Ito pana cavitvā paraloke nibbattova hoti. Imamatthaṃ",
  "atk-s0502a0:3381_6": "sandhāyetaṃ vuttaṃ. Pātheyyanti idaṃ kiñcāpi heṭṭhā vuttameva, upāsakassa pana punappunaṃ",
  "atk-s0502a0:3381_7": "daḷhīkaraṇatthaṃ idhāpi satthārā kathitaṃ. Jātijaranti ettha byādhimaraṇānipi gahitāneva",
  "atk-s0502a0:3381_8": "honti. Heṭṭhimagāthāhi ca anāgāmimaggo kathito, idha arahattamaggo kathito. Evaṃ",
  "atk-s0502a0:3381_9": "santepi yathā nāma raññā attano mukhapamāṇena kabaḷaṃ vaḍḍhetvā puttassa upanīte",
  "atk-s0502a0:3381_10": "so kumāro attano mukhapamāṇeneva gaṇhāti, evameva satthārā uparimaggavasena dhamme",
  "atk-s0502a0:3381_11": "desitepi upāsako attano upanissayavasena heṭṭhā sotāpattiphalaṃ patvā imissā anumodanāya",
  "atk-s0502a0:3381_12": "avasāne anāgāmiphalaṃ patto. Sesaparisāyapi sātthikā dhammadesanā ahosīti.",
  "atk-s0502a0:3382": "Goghātakaputtavatthu paṭhamaṃ.",
  "atk-s0502a0:3383": "2. Aññatarabrāhmaṇavatthu",
  "atk-s0502a0:3384": "Anupubbenāti imaṃ dhammadesanaṃ satthā jetavane viharanto aññatarabrāhmaṇaṃ ārabbha kathesi.",
  "atk-s0502a0:3385_0": "So kira ekadivasaṃ pātova nikkhamitvā bhikkhūnaṃ cīvarapārupanaṭṭhāne bhikkhū cīvaraṃ",
  "atk-s0502a0:3385_1": "pārupante olokento aṭṭhāsi. Taṃ pana ṭhānaṃ virūḷhatiṇaṃ hoti. Athekassa bhikkhuno",
  "atk-s0502a0:3385_2": "cīvaraṃ pārupantassa cīvarakaṇṇo tiṇesu pavaṭṭento ussāvabindūhi temi. Brāhmaṇo “imaṃ",
  "atk-s0502a0:3385_3": "ṭhānaṃ appaharitaṃ kātuṃ vaṭṭatī”ti punadivase kuddālaṃ ādāya gantvā taṃ ṭhānaṃ tacchetvā",
  "atk-s0502a0:3385_4": "khalamaṇḍalasadisaṃ akāsi. Punadivasepi taṃ ṭhānaṃ āgantvā bhikkhūsu cīvaraṃ pārupantesu",
  "atk-s0502a0:3385_5": "ekassa cīvarakaṇṇaṃ bhūmiyaṃ patitvā paṃsumhi pavaṭṭamānaṃ disvā “idha vālukaṃ okirituṃ",
  "atk-s0502a0:3385_6": "vaṭṭatī”ti cintetvā vālukaṃ āharitvā okiri.",
  "atk-s0502a0:3386_0": "Athekadivasaṃ purebhattaṃ caṇḍo ātapo ahosi, tadāpi bhikkhūnaṃ cīvaraṃ pārupantānaṃ",
  "atk-s0502a0:3386_1": "gattato sede muccante disvā “idha mayā maṇḍapaṃ kāretuṃ vaṭṭatī”ti cintetvā maṇḍapaṃ",
  "atk-s0502a0:3386_2": "kāresi. Punadivase pātova vassaṃ vassi, vaddalikaṃ ahosi. Tadāpi brāhmaṇo bhikkhū",
  "atk-s0502a0:3386_3": "olokentova ṭhito tintacīvarake bhikkhū disvā “ettha mayā sālaṃ kāretuṃ vaṭṭatī”ti",
  "atk-s0502a0:3386_4": "sālaṃ kāretvā “idāni sālamahaṃ karissāmī”ti cintetvā buddhappamukhaṃ bhikkhusaṅghaṃ",
  "atk-s0502a0:3386_5": "nimantetvā anto ca bahi ca bhikkhū nisīdāpetvā bhattakiccāvasāne anumodanatthāya",
  "atk-s0502a0:3386_6": "satthu pattaṃ gahetvā, “bhante, ahaṃ bhikkhūnaṃ cīvarapārupanakāle imasmiṃ ṭhāne",
  "atk-s0502a0:3386_7": "olokento ṭhito idañcidañca disvā idañcidañca kāresi”nti ādito paṭṭhāya sabbaṃ taṃ",
  "atk-s0502a0:3386_8": "pavattiṃ ārocesi. Satthā tassa vacanaṃ sutvā, “brāhmaṇa, paṇḍitā nāma khaṇe khaṇe",
  "atk-s0502a0:3386_9": "thokaṃ kusalaṃ karontā anupubbena attano akusalamalaṃ nīharantiyevā”ti vatvā imaṃ gāthamāha –",
  "atk-s0502a0:3387": "239.",
  "atk-s0502a0:3388": "“Anupubbena medhāvī, thokaṃ thokaṃ khaṇe khaṇe;",
  "atk-s0502a0:3389": "Kammāro rajatasseva, niddhame malamattano”ti.",
  "atk-s0502a0:3390_0": "Tattha anupubbenāti anupaṭipāṭiyā. Medhāvīti dhammojapaññāya samannāgato. Khaṇe khaṇeti",
  "atk-s0502a0:3390_1": "okāse okāse kusalaṃ karonto. Kammāro rajatassevāti yathā suvaṇṇakāro ekavārameva",
  "atk-s0502a0:3390_2": "suvaṇṇaṃ tāpetvā koṭṭetvā malaṃ nīharitvā pilandhanavikatiṃ kātuṃ na sakkoti, punappunaṃ",
  "atk-s0502a0:3390_3": "tāpento koṭṭento pana malaṃ nīharati, tato anekavidhaṃ pilandhanavikatiṃ karoti,",
  "atk-s0502a0:3390_4": "evameva punappunaṃ kusalaṃ karonto paṇḍito attano rāgādimalaṃ niddhameyya, evaṃ niddhantamalo",
  "atk-s0502a0:3390_5": "nikkilesova hotīti attho.",
  "atk-s0502a0:3391": "Desanāvasāne brāhmaṇo sotāpattiphale patiṭṭhati, mahājanassāpi sātthikā dhammadesanā ahosīti.",
  "atk-s0502a0:3392": "Aññatarabrāhmaṇavatthu dutiyaṃ.",
  "atk-s0502a0:3393": "3. Tissattheravatthu",
  "atk-s0502a0:3394": "Ayasāva malanti imaṃ dhammadesanaṃ satthā jetavane viharanto tissattheraṃ nāma bhikkhuṃ ārabbha kathesi.",
  "atk-s0502a0:3395_0": "Eko kira sāvatthivāsī kulaputto pabbajitvā laddhūpasampado tissattheroti paññāyi.",
  "atk-s0502a0:3395_1": "So aparabhāge janapadavihāre vassūpagato aṭṭhahatthakaṃ thūlasāṭakaṃ labhitvā vutthavasso",
  "atk-s0502a0:3395_2": "pavāretvā taṃ ādāya gantvā bhaginiyā hatthe ṭhapesi. Sā “na me eso sāṭako bhātu anucchaviko”ti",
  "atk-s0502a0:3395_3": "taṃ tikhiṇāya vāsiyā chinditvā hīrahīraṃ katvā udukkhale koṭṭetvā pavisetvā pothetvā",
  "atk-s0502a0:3395_4": "vaṭṭetvā sukhumasuttaṃ kantitvā sāṭakaṃ vāyāpesi. Theropi suttañceva sūciyo ca saṃvidahitvā",
  "atk-s0502a0:3395_5": "cīvarakārake daharasāmaṇere sannipātetvā bhaginiyā santikaṃ gantvā “taṃ me sāṭakaṃ",
  "atk-s0502a0:3395_6": "detha, cīvaraṃ kāressāmī”ti āha. Sā navahatthaṃ sāṭakaṃ nīharitvā kaniṭṭhabhātikassa",
  "atk-s0502a0:3395_7": "hatthe ṭhapesi. So taṃ gahetvā vitthāretvā oloketvā “mama sāṭako thūlo aṭṭhahattho,",
  "atk-s0502a0:3395_8": "ayaṃ sukhumo navahattho. Nāyaṃ mama sāṭako, tumhākaṃ esa, na me iminā attho, tameva",
  "atk-s0502a0:3395_9": "me dethā”ti āha. “Bhante, tumhākameva eso, gaṇhatha na”nti? So neva icchi. Athassa",
  "atk-s0502a0:3395_10": "attanā katakiccaṃ sabbaṃ ārocetvā, “bhante, tumhākamevesa, gaṇhatha na”nti adāsi.",
  "atk-s0502a0:3395_11": "So taṃ ādāya vihāraṃ gantvā cīvarakammaṃ paṭṭhapesi.",
  "atk-s0502a0:3396_0": "Athassa bhaginī cīvarakārānaṃ atthāya yāgubhattādīni sampādesi. Cīvarassa niṭṭhitadivase",
  "atk-s0502a0:3396_1": "pana atirekasakkāraṃ kāresi. So cīvaraṃ oloketvā tasmiṃ uppannasineho “sve dāni naṃ",
  "atk-s0502a0:3396_2": "pārupissāmī”ti saṃharitvā cīvaravaṃse ṭhapetvā taṃ rattiṃ bhuttāhāraṃ jirāpetuṃ asakkonto",
  "atk-s0502a0:3396_3": "kālaṃ katvā tasmiṃyeva cīvare ūkā hutvā nibbatti. Bhaginīpissa kālakiriyaṃ sutvā",
  "atk-s0502a0:3396_4": "bhikkhūnaṃ pādesu pavattamānā rodi. Bhikkhū tassa sarīrakiccaṃ katvā gilānupaṭṭhākassa",
  "atk-s0502a0:3396_5": "abhāvena saṅghasseva taṃ pāpuṇāti. “Bhājessāma na”nti taṃ cīvaraṃ nīharāpesuṃ. Sā",
  "atk-s0502a0:3396_6": "ūkā “ime mama santakaṃ vilumpantī”ti viravantī ito cito ca sandhāvi. Satthā gandhakuṭiyaṃ",
  "atk-s0502a0:3396_7": "nisinnova dibbāya sotadhātuyā taṃ saddaṃ sutvā, “ānanda, tissassa cīvaraṃ abhājetvā",
  "atk-s0502a0:3396_8": "sattāhaṃ nikkhipituṃ vadehī”ti āha. Thero tathā kāresi. Sāpi sattame divase kālaṃ",
  "atk-s0502a0:3396_9": "katvā tusitavimāne nibbatti. Satthā “aṭṭhame divase tissassa cīvaraṃ bhājetvā gaṇhathā”ti",
  "atk-s0502a0:3396_10": "āṇāpesi. Bhikkhū tathā kariṃsu.",
  "atk-s0502a0:3397_0": "Bhikkhū dhammasabhāyaṃ kathaṃ samuṭṭhāpesuṃ “kasmā nu kho satthā tissassa cīvaraṃ",
  "atk-s0502a0:3397_1": "satta divase ṭhapāpetvā aṭṭhame divase gaṇhituṃ anujānī”ti. Satthā āgantvā “kāya",
  "atk-s0502a0:3397_2": "nuttha, bhikkhave, etarahi kathāya sannisinnā”ti pucchitvā “imāya nāmā”ti vutte,",
  "atk-s0502a0:3397_3": "“bhikkhave, tisso attano cīvare ūkā hutvā nibbatto, tumhehi tasmiṃ bhājiyamāne ‘ime",
  "atk-s0502a0:3397_4": "mama santakaṃ vilumpantī’ti viravantī ito cito ca dhāvi. Sā tumhehi cīvare gayhamāne",
  "atk-s0502a0:3397_5": "tumhesu manaṃ padussitvā niraye nibbatteyya, tena cāhaṃ cīvaraṃ nikkhipāpesiṃ. Idāni",
  "atk-s0502a0:3397_6": "pana sā tusitavimāne nibbattā, tena vo mayā cīvaragahaṇaṃ anuññāta”nti vatvā puna",
  "atk-s0502a0:3397_7": "tehi “bhāriyā vata ayaṃ, bhante, taṇhā nāmā”ti vutte “āma, bhikkhave, imesaṃ sattānaṃ",
  "atk-s0502a0:3397_8": "taṇhā nāma bhāriyā. Yathā ayato malaṃ uṭṭhahitvā ayameva khādati vināseti aparibhogaṃ",
  "atk-s0502a0:3397_9": "karoti, evamevāyaṃ taṇhā imesaṃ sattānaṃ abbhantare uppajjitvā te satte nirayādīsu",
  "atk-s0502a0:3397_10": "nibbattāpeti, vināsaṃ pāpetī”ti vatvā imaṃ gāthamāha –",
  "atk-s0502a0:3398": "240.",
  "atk-s0502a0:3399": "“Ayasāva malaṃ samuṭṭhitaṃ,",
  "atk-s0502a0:3400": "Tatuṭṭhāya tameva khādati;",
  "atk-s0502a0:3401": "Evaṃ atidhonacārinaṃ,",
  "atk-s0502a0:3402": "Sāni kammāni nayanti duggati”nti.",
  "atk-s0502a0:3403_0": "Tattha ayasāvāti ayato samuṭṭhitaṃ. Tatuṭṭhāyāti tato uṭṭhāya. Atidhonacārinanti",
  "atk-s0502a0:3403_1": "dhonā vuccati cattāro paccaye “idamatthaṃ ete”ti paccavekkhitvā paribhuñjanapaññā,",
  "atk-s0502a0:3403_2": "taṃ atikkamitvā caranto atidhonacārī nāma. Idaṃ vuttaṃ hoti – yathā ayato malaṃ samuṭṭhāya",
  "atk-s0502a0:3403_3": "tato samuṭṭhitaṃ tameva khādati, evamevaṃ catupaccaye apaccavekkhitvā paribhuñjantaṃ",
  "atk-s0502a0:3403_4": "atidhonacārinaṃ sāni kammāni attani ṭhitattā attano santakāneva tāni kammāni duggatiṃ nayantīti.",
  "atk-s0502a0:3404": "Desanāvasāne bahū sotāpattiphalādīni pāpuṇiṃsūti.",
  "atk-s0502a0:3405": "Tissattheravatthu tatiyaṃ.",
  "atk-s0502a0:3406": "4. Lāludāyittheravatthu",
  "atk-s0502a0:3407": "Asajjhāyamalāti imaṃ dhammadesanaṃ satthā jetavane viharanto lāludāyittheraṃ ārabbha kathesi.",
  "atk-s0502a0:3408_0": "Sāvatthiyaṃ kira pañcakoṭimattā ariyasāvakā vasanti, dve koṭimattā puthujjanā vasanti.",
  "atk-s0502a0:3408_1": "Tesu ariyasāvakā purebhattaṃ dānaṃ datvā pacchābhattaṃ sappitelamadhuphāṇitavatthādīni",
  "atk-s0502a0:3408_2": "gahetvā vihāraṃ gantvā dhammakathaṃ suṇanti. Dhammaṃ sutvā gamanakāle ca sāriputtamoggallānānaṃ",
  "atk-s0502a0:3408_3": "guṇakathaṃ kathenti. Udāyitthero tesaṃ kathaṃ sutvā “etesaṃ tāva dhammaṃ sutvā tumhe",
  "atk-s0502a0:3408_4": "evaṃ kathetha, mama dhammakathaṃ sutvā kiṃ nu kho na kathessathā”ti vadati. Manussā",
  "atk-s0502a0:3408_5": "tassa kathaṃ sutvā “ayaṃ eko dhammakathiko bhavissati, imassapi amhehi dhammakathaṃ",
  "atk-s0502a0:3408_6": "sotuṃ vaṭṭatī”ti te ekadivasaṃ theraṃ yācitvā, “bhante, ajja amhākaṃ dhammassavanadivaso”ti",
  "atk-s0502a0:3408_7": "saṅghassa dānaṃ datvā, “bhante, tumhe amhākaṃ divā dhammakathaṃ katheyyāthā”ti āhaṃsu.",
  "atk-s0502a0:3408_8": "Sopi tesaṃ adhivāsesi.",
  "atk-s0502a0:3409_0": "Tehi dhammassavanavelāya āgantvā, “bhante, no dhammaṃ kathethā”ti vutte lāludāyitthero",
  "atk-s0502a0:3409_1": "āsane nisīditvā cittabījaniṃ gahetvā cālento ekampi dhammapadaṃ adisvā “ahaṃ sarabhaññaṃ",
  "atk-s0502a0:3409_2": "bhaṇissāmi, añño dhammakathaṃ kathetū”ti vatvā otari. Te aññena dhammakathaṃ kathāpetvā",
  "atk-s0502a0:3409_3": "sarabhāṇatthāya puna taṃ āsanaṃ āropayiṃsu. So punapi kiñci adisvā “ahaṃ rattiṃ kathessāmi,",
  "atk-s0502a0:3409_4": "añño sarabhaññaṃ bhaṇatū”ti vatvā āsanā otari. Te aññena sarabhaññaṃ bhaṇāpetvā puna",
  "atk-s0502a0:3409_5": "rattiṃ theraṃ ānayiṃsu. So rattimpi kiñci adisvā “ahaṃ paccūsakāle kathessāmi, rattiṃ",
  "atk-s0502a0:3409_6": "añño kathetū”ti vatvā otari. Te aññena rattiṃ kathāpetvā puna paccūse taṃ ānayiṃsu.",
  "atk-s0502a0:3409_7": "So punapi kiñci nāddasa. Mahājano leḍḍudaṇḍādīni gahetvā, “andhabāla, tvaṃ sāriputtamoggallānānaṃ",
  "atk-s0502a0:3409_8": "vaṇṇe kathiyamāne evañcevañca vadesi, idāni kasmā na kathesī”ti santajjetvā palāyantaṃ",
  "atk-s0502a0:3409_9": "anubandhi. So palāyanto ekissā vaccakuṭiyā pati.",
  "atk-s0502a0:3410_0": "Mahājano kathaṃ samuṭṭhāpesi – “ajja lāludāyī sāriputtamoggallānānaṃ guṇakathāya",
  "atk-s0502a0:3410_1": "pavattamānāya ussūyanto attano dhammakathikabhāvaṃ pakāsetvā manussehi sakkāraṃ katvā",
  "atk-s0502a0:3410_2": "‘dhammaṃ suṇomā’ti vutte catukkhattuṃ āsane nisīditvā kathetabbayuttakaṃ kiñci apassanto",
  "atk-s0502a0:3410_3": "‘tvaṃ amhākaṃ ayyehi sāriputtamoggallānattherehi saddhiṃ yugaggāhaṃ gaṇhāsī’ti leḍḍudaṇḍādīni",
  "atk-s0502a0:3410_4": "gahetvā santajjetvā palāpiyamāno vaccakuṭiyā patito”ti. Satthā āgantvā “kāya nuttha,",
  "atk-s0502a0:3410_5": "bhikkhave, etarahi kathāya sannisinnā”ti pucchitvā “imāya nāmā”ti vutte “na, bhikkhave,",
  "atk-s0502a0:3410_6": "idāneva, pubbepi eso gūthakūpe nimuggoyevā”ti vatvā atītaṃ āharitvā –",
  "atk-s0502a0:3411": "“Catuppado ahaṃ samma, tvampi samma catuppado;",
  "atk-s0502a0:3412": "Ehi samma nivattassu, kiṃ nu bhīto palāyasi.",
  "atk-s0502a0:3413": "“Asucipūtilomosi, duggandho vāsi sūkara;",
  "atk-s0502a0:3414": "Sace yujjhitukāmosi, jayaṃ samma dadāmi te”ti. –",
  "atk-s0502a0:3415_0": "Imaṃ jātakaṃ vitthāretvā kathesi. Tadā sīho sāriputto ahosi, sūkaro lāludāyīti. Satthā",
  "atk-s0502a0:3415_1": "imaṃ dhammadesanaṃ āharitvā, “bhikkhave, lāludāyinā appamattakova dhammo uggahito,",
  "atk-s0502a0:3415_2": "sajjhāyaṃ pana neva akāsi, kiñci pariyattiṃ uggahetvā tassā asajjhāyakaraṇaṃ malamevā”ti",
  "atk-s0502a0:3415_3": "vatvā imaṃ gāthamāha –",
  "atk-s0502a0:3416": "241.",
  "atk-s0502a0:3417": "“Asajjhāyamalā mantā, anuṭṭhānamalā gharā;",
  "atk-s0502a0:3418": "Malaṃ vaṇṇassa kosajjaṃ, pamādo rakkhato mala”nti.",
  "atk-s0502a0:3419_0": "Tattha asajjhāyamalāti yākāci pariyatti vā sippaṃ vā yasmā asajjhāyantassa ananuyuñjantassa",
  "atk-s0502a0:3419_1": "vinassati vā nirantaraṃ vā na upaṭṭhāti, tasmā “asajjhāyamalā mantā”ti vuttaṃ. Yasmā",
  "atk-s0502a0:3419_2": "pana gharāvāsaṃ vasantassa uṭṭhāyuṭṭhāya jiṇṇapaṭisaṅkharaṇādīni akarontassa gharaṃ",
  "atk-s0502a0:3419_3": "nāma vinassati, tasmā “anuṭṭhānamalā gharā”ti vuttaṃ. Yasmā gihissa vā pabbajitassa",
  "atk-s0502a0:3419_4": "vā kosajjavasena sarīrapaṭijagganaṃ vā parikkhārapaṭijagganaṃ vā akarontassa kāyo",
  "atk-s0502a0:3419_5": "dubbaṇṇo hoti, tasmā “malaṃ vaṇṇassa kosajja”nti vuttaṃ. Yasmā gāvo rakkhantassa",
  "atk-s0502a0:3419_6": "pamādavasena niddāyantassa vā kīḷantassa vā tā gāvo atitthapakkhandanādinā vā vāḷamigacorādiupaddavena",
  "atk-s0502a0:3419_7": "vā paresaṃ sālikhettādīni otaritvā khādanavasena vināsaṃ āpajjanti, sayampi daṇḍaṃ",
  "atk-s0502a0:3419_8": "vā paribhāsaṃ vā pāpuṇāti, pabbajitaṃ vā pana cha dvārāni arakkhantaṃ pamādavasena",
  "atk-s0502a0:3419_9": "kilesā otaritvā sāsanā cāventi, tasmā “pamādo rakkhato mala”nti vuttaṃ. So hissa",
  "atk-s0502a0:3419_10": "vināsāvahanena malaṭṭhāniyattā malanti attho.",
  "atk-s0502a0:3420": "Desanāvasāne bahū sotāpattiphalādīni pāpuṇiṃsūti.",
  "atk-s0502a0:3421": "Lāludāyittheravatthu catutthaṃ.",
  "atk-s0502a0:3422": "5. Aññatarakulaputtavatthu",
  "atk-s0502a0:3423": "Malitthiyā duccaritanti imaṃ dhammadesanaṃ satthā veḷuvane viharanto aññataraṃ kulaputtaṃ ārabbha kathesi.",
  "atk-s0502a0:3424_0": "Tassa kira samānajātikaṃ kulakumārikaṃ ānesuṃ. Sā ānītadivasato paṭṭhāya aticārinī",
  "atk-s0502a0:3424_1": "ahosi. So kulaputto tassā aticārena lajjito kassaci sammukhībhāvaṃ upagantuṃ asakkonto",
  "atk-s0502a0:3424_2": "buddhupaṭṭhānādīni pacchinditvā katipāhaccayena satthāraṃ upasaṅkamitvā vanditvā",
  "atk-s0502a0:3424_3": "ekamantaṃ nisinno “kiṃ, upāsaka, na dissasī”ti vutte tamatthaṃ ārocesi. Atha naṃ",
  "atk-s0502a0:3424_4": "satthā, “upāsaka, pubbepi mayā ‘itthiyo nāma nadīādisadisā, tāsu paṇḍitena kodho",
  "atk-s0502a0:3424_5": "na kātabbo’ti vuttaṃ, tvaṃ pana bhavapaṭicchannattā na sallakkhesī”ti vatvā tena yācito –",
  "atk-s0502a0:3425": "“Yathā nadī ca pantho ca, pānāgāraṃ sabhā papā;",
  "atk-s0502a0:3426": "Evaṃ lokitthiyo nāma, velā tāsaṃ na vijjatī”ti. –",
  "atk-s0502a0:3427_0": "Jātakaṃ vitthāretvā, “upāsaka, itthiyā hi aticārinibhāvo malaṃ, dānaṃ dentassa maccheraṃ",
  "atk-s0502a0:3427_1": "malaṃ, idhalokaparalokesu sattānaṃ akusalakammaṃ vināsanatthena malaṃ, avijjā pana",
  "atk-s0502a0:3427_2": "sabbamalānaṃ uttamamala”nti vatvā imā gāthā abhāsi –",
  "atk-s0502a0:3428": "242.",
  "atk-s0502a0:3429": "“Malitthiyā duccaritaṃ, maccheraṃ dadato malaṃ;",
  "atk-s0502a0:3430": "Malā ve pāpakā dhammā, asmiṃ loke paramhi ca.",
  "atk-s0502a0:3431": "243.",
  "atk-s0502a0:3432": "“Tato malā malataraṃ, avijjā paramaṃ malaṃ;",
  "atk-s0502a0:3433": "Etaṃ malaṃ pahantvāna, nimmalā hotha bhikkhavo”ti.",
  "atk-s0502a0:3434_0": "Tattha duccaritanti aticāro. Aticāriniñhi itthiṃ sāmikopi gehā nīharati, mātāpitūnaṃ",
  "atk-s0502a0:3434_1": "santikaṃ gatampi “tvaṃ kulassa agāravabhūtā, akkhīhipi na daṭṭhabbā”ti taṃ nīharanti.",
  "atk-s0502a0:3434_2": "Sā anāthā vicarantī mahādukkhaṃ pāpuṇāti. Tenassā duccaritaṃ “mala”nti vuttaṃ. Dadatoti",
  "atk-s0502a0:3434_3": "dāyakassa. Yassa hi khettakasanakāle “imasmiṃ khette sampanne salākabhattādīni dassāmī”ti",
  "atk-s0502a0:3434_4": "cintetvā nipphanne sassepi maccheraṃ uppajjitvā cāgacittaṃ nivāreti, so maccheravasena",
  "atk-s0502a0:3434_5": "cāgacitte avirūhante manussasampattiṃ dibbasampattiṃ nibbānasampattinti tisso sampattiyo",
  "atk-s0502a0:3434_6": "na labhati. Tena vuttaṃ – “maccheraṃ dadato mala”nti. Sesesupi eseva nayo. Pāpakā",
  "atk-s0502a0:3434_7": "dhammāti akusaladhammā pana idhaloke ca paraloke ca malameva.",
  "atk-s0502a0:3435_0": "Tatoti heṭṭhā vuttamalato. Malataranti atirekamalaṃ vo kathemīti attho. Avijjāti",
  "atk-s0502a0:3435_1": "aṭṭhavatthukaṃ aññāṇameva paramaṃ malaṃ. Pahantvānāti etaṃ malaṃ jahitvā, bhikkhave,",
  "atk-s0502a0:3435_2": "tumhe nimmalā hothāti attho.",
  "atk-s0502a0:3436": "Desanāvasāne bahū sotāpattiphalādīni pāpuṇiṃsūti.",
  "atk-s0502a0:3437": "Aññatarakulaputtavatthu pañcamaṃ.",
  "atk-s0502a0:3438": "6. Cūḷasārivatthu",
  "atk-s0502a0:3439": "Sujīvanti imaṃ dhammadesanaṃ satthā jetavane viharanto cūḷasāriṃ nāma sāriputtattherassa saddhivihārikaṃ ārabbha kathesi.",
  "atk-s0502a0:3440_0": "So kira ekadivase vejjakammaṃ katvā paṇītabhojanaṃ labhitvā ādāya nikkhamanto antarāmagge",
  "atk-s0502a0:3440_1": "theraṃ disvā, “bhante, idaṃ mayā vejjakammaṃ katvā laddhaṃ, tumhe aññattha evarūpaṃ",
  "atk-s0502a0:3440_2": "bhojanaṃ na labhissatha, imaṃ bhuñjatha, ahaṃ te vejjakammaṃ katvā niccakālaṃ evarūpaṃ",
  "atk-s0502a0:3440_3": "āhāraṃ āharissāmī”ti āha. Thero tassa vacanaṃ sutvā tuṇhībhūtova pakkāmi. Bhikkhū",
  "atk-s0502a0:3440_4": "vihāraṃ gantvā satthu tamatthaṃ ārocesuṃ. Satthā, “bhikkhave, ahiriko nāma pagabbho",
  "atk-s0502a0:3440_5": "kākasadiso hutvā ekavīsatividhāya anesanāya ṭhatvā sukhaṃ jīvati, hiriottappasampanno",
  "atk-s0502a0:3440_6": "pana dukkhaṃ jīvatī”ti vatvā imā gāthā abhāsi –",
  "atk-s0502a0:3441": "244.",
  "atk-s0502a0:3442": "“Sujīvaṃ ahirikena, kākasūrena dhaṃsinā;",
  "atk-s0502a0:3443": "Pakkhandinā pagabbhena, saṃkiliṭṭhena jīvitaṃ.",
  "atk-s0502a0:3444": "245.",
  "atk-s0502a0:3445": "“Hirīmatā ca dujjīvaṃ, niccaṃ sucigavesinā;",
  "atk-s0502a0:3446": "Alīnenāppagabbhena, suddhājīvena passatā”ti.",
  "atk-s0502a0:3447_0": "Tattha ahirikenāti chinnahirottappakena. Evarūpena hi amātarameva “mātā me”ti apitādayo",
  "atk-s0502a0:3447_1": "eva ca “pitā me”tiādinā nayena vatvā ekavīsatividhāya anesanāya patiṭṭhāya sukhena",
  "atk-s0502a0:3447_2": "jīvatuṃ sakkā. Kākasūrenāti sūrakākasadisena. Yathā hi sūrakāko kulagharesu yāguādīni",
  "atk-s0502a0:3447_3": "gaṇhitukāmo bhittiādīsu nisīditvā attano olokanabhāvaṃ ñatvā anolokento viya aññavihitako",
  "atk-s0502a0:3447_4": "viya niddāyanto viya ca hutvā manussānaṃ pamādaṃ sallakkhetvā anupatitvā “sūsū”ti",
  "atk-s0502a0:3447_5": "vadantesuyeva bhājanato mukhapūraṃ gahetvā palāyati, evamevaṃ ahirikapuggalopi bhikkhūhi",
  "atk-s0502a0:3447_6": "saddhiṃ gāmaṃ pavisitvā yāgubhattaṭṭhānādīni vavatthapeti. Tattha bhikkhū piṇḍāya",
  "atk-s0502a0:3447_7": "caritvā yāpanamattaṃ ādāya āsanasālaṃ gantvā paccavekkhantā yāguṃ pivitvā kammaṭṭhānaṃ",
  "atk-s0502a0:3447_8": "manasi karonti sajjhāyanti āsanasālaṃ sammajjanti. Ayaṃ pana akatvā gāmābhimukhova hoti.",
  "atk-s0502a0:3448_0": "So hi bhikkhūhi “passathima”nti olokiyamānopi anolokento viya aññavihito viya niddāyanto",
  "atk-s0502a0:3448_1": "viya gaṇṭhikaṃ paṭimuñcanto viya cīvaraṃ saṃvidahanto viya hutvā “asukaṃ nāma me",
  "atk-s0502a0:3448_2": "kammaṃ atthī”ti vadanto uṭṭhāyāsanā gāmaṃ pavisitvā pātova vavatthapitagehesu aññataraṃ",
  "atk-s0502a0:3448_3": "gehaṃ upasaṅkamitvā gharamānusakesu thokaṃ kavāṭaṃ pidhāya dvāre nisīditvā kandantesupi",
  "atk-s0502a0:3448_4": "ekena hatthena kavāṭaṃ paṇāmetvā anto pavisati. Atha naṃ disvā akāmakāpi āsane nisīdāpetvā",
  "atk-s0502a0:3448_5": "yāguādīsu yaṃ atthi, taṃ denti. So yāvadatthaṃ bhuñjitvā avasesaṃ pattenādāya pakkamati.",
  "atk-s0502a0:3448_6": "Ayaṃ kākasūro nāma. Evarūpena ahirikena sujīvanti attho.",
  "atk-s0502a0:3449_0": "Dhaṃsināti “asukatthero nāma appiccho”tiādīni vadantesu – “kiṃ pana mayaṃ na appicchā”tiādivacanena",
  "atk-s0502a0:3449_1": "paresaṃ guṇadhaṃsanatāya dhaṃsinā. Tathārūpassa vacanaṃ sutvā “ayampi appicchatādiguṇe",
  "atk-s0502a0:3449_2": "yutto”ti maññamānā manussā dātabbaṃ maññanti. So pana tato paṭṭhāya viññūpurisānaṃ",
  "atk-s0502a0:3449_3": "cittaṃ ārādhetuṃ asakkonto tamhāpi lābhā parihāyati. Evaṃ dhaṃsipuggalo attanopi",
  "atk-s0502a0:3449_4": "parassapi lābhaṃ nāsetiyeva.",
  "atk-s0502a0:3450_0": "Pakkhandināti pakkhandacārinā. Paresaṃ kiccānipi attano kiccāni viya dassento pātova",
  "atk-s0502a0:3450_1": "bhikkhūsu cetiyaṅgaṇādīsu vattaṃ katvā kammaṭṭhānamanasikārena thokaṃ nisīditvā uṭṭhāya",
  "atk-s0502a0:3450_2": "gāmaṃ pavisantesu mukhaṃ dhovitvā paṇḍukāsāvapārupanaakkhiañjanasīsamakkhanādīhi",
  "atk-s0502a0:3450_3": "attabhāvaṃ maṇḍetvā sammajjanto viya dve tayo sammajjanipahāre datvā dvārakoṭṭhakābhimukho",
  "atk-s0502a0:3450_4": "hoti. Manussā pātova “cetiyaṃ vandissāma, mālāpūjaṃ karissāmā”ti āgatā taṃ disvā",
  "atk-s0502a0:3450_5": "“ayaṃ vihāro imaṃ daharaṃ nissāya paṭijagganaṃ labhati, imaṃ mā pamajjitthā”ti vatvā",
  "atk-s0502a0:3450_6": "tassa dātabbaṃ maññanti. Evarūpena pakkhandināpi sujīvaṃ. Pagabbhenāti kāyapāgabbhiyādīhi",
  "atk-s0502a0:3450_7": "samannāgatena. Saṃkiliṭṭhena jīvitanti evaṃ jīvikaṃ kappetvā jīvantena hi puggalena",
  "atk-s0502a0:3450_8": "saṃkiliṭṭhena hutvā jīvitaṃ nāma hoti, taṃ dujjīvitaṃ pāpamevāti attho.",
  "atk-s0502a0:3451_0": "Hirīmatā cāti hirottappasampannena puggalena dujjīvaṃ. So hi amātādayova “mātā me”tiādīni",
  "atk-s0502a0:3451_1": "avatvā adhammike paccaye gūthaṃ viya jigucchanto dhammena samena pariyesanto sapadānaṃ",
  "atk-s0502a0:3451_2": "piṇḍāya caritvā jīvikaṃ kappento lūkhaṃ jīvikaṃ jīvatīti attho. Sucigavesināti sucīni",
  "atk-s0502a0:3451_3": "kāyakammādīni gavesantena. Alīnenāti jīvitavuttimanallīnena. Suddhājīvena passatāti",
  "atk-s0502a0:3451_4": "evarūpo hi puggalo suddhājīvo nāma hoti. Tena evaṃ suddhājīvena tameva suddhājīvaṃ",
  "atk-s0502a0:3451_5": "sārato passatā lūkhajīvitavasena dujjīvaṃ hotīti attho.",
  "atk-s0502a0:3452": "Desanāvasāne bahū sotāpattiphalādīni pāpuṇiṃsūti.",
  "atk-s0502a0:3453": "Cūḷasārivatthu chaṭṭhaṃ.",
  "atk-s0502a0:3454": "7. Pañcaupāsakavatthu",
  "atk-s0502a0:3455": "Yo pāṇanti imaṃ dhammadesanaṃ satthā jetavane viharanto pañca upāsake ārabbha kathesi.",
  "atk-s0502a0:3456_0": "Tesu hi eko pāṇātipātāveramaṇisikkhāpadameva rakkhati, itare itarāni. Te ekadivasaṃ",
  "atk-s0502a0:3456_1": "“ahaṃ dukkaraṃ karomi, dukkaraṃ rakkhāmī”ti vivādāpannā satthu santikaṃ gantvā vanditvā",
  "atk-s0502a0:3456_2": "tamatthaṃ ārocesuṃ. Satthā tesaṃ kathaṃ sutvā ekasīlampi kaniṭṭhakaṃ akatvā “sabbāneva",
  "atk-s0502a0:3456_3": "durakkhānī”ti vatvā imā gāthā abhāsi –",
  "atk-s0502a0:3457": "246.",
  "atk-s0502a0:3458": "“Yo pāṇamatipāteti, musāvādañca bhāsati;",
  "atk-s0502a0:3459": "Loke adinnamādiyati, paradārañca gacchati.",
  "atk-s0502a0:3460": "247.",
  "atk-s0502a0:3461": "“Surāmerayapānañca, yo naro anuyuñjati;",
  "atk-s0502a0:3462": "Idheva meso lokasmiṃ, mūlaṃ khaṇati attano.",
  "atk-s0502a0:3463": "248.",
  "atk-s0502a0:3464": "“Evaṃ bho purisa jānāhi, pāpadhammā asaññatā;",
  "atk-s0502a0:3465": "Mā taṃ lobho adhammo ca, ciraṃ dukkhāya randhayu”nti.",
  "atk-s0502a0:3466_0": "Tattha yo pāṇamatipātetīti yo sāhatthikādīsu chasu payogesu ekapayogenāpi parassa",
  "atk-s0502a0:3466_1": "jīvitindriyaṃ upacchindati. Musāvādanti paresaṃ atthabhañjanakaṃ musāvādañca bhāsati.",
  "atk-s0502a0:3466_2": "Loke adinnamādiyatīti imasmiṃ sattaloke theyyāvahārādīsu ekenapi avahārena parapariggahitaṃ",
  "atk-s0502a0:3466_3": "ādiyati. Paradārañca gacchatīti parassa rakkhitagopitesu bhaṇḍesu aparajjhanto uppathacāraṃ",
  "atk-s0502a0:3466_4": "carati. Surāmerayapānanti yassa kassaci surāya ceva merayassa ca pānaṃ. Anuyuñjatīti",
  "atk-s0502a0:3466_5": "sevati bahulīkaroti. Mūlaṃ khaṇatīti tiṭṭhatu paraloko, so pana puggalo idha lokasmiṃyeva",
  "atk-s0502a0:3466_6": "yena khettavatthuādinā mūlena patiṭṭhapeyya, tampi aṭṭhapetvā vā vissajjetvā vā suraṃ",
  "atk-s0502a0:3466_7": "pivanto attano mūlaṃ khaṇati, anātho kapaṇo hutvā vicarati. Evaṃ, bhoti pañcadussīlyakammakārakaṃ",
  "atk-s0502a0:3466_8": "puggalaṃ ālapati. Pāpadhammāti lāmakadhammā. Asaññatāti kāyasaññatādirahitā. Acetasātipi",
  "atk-s0502a0:3466_9": "pāṭho, acittakāti attho. Lobho adhammo cāti lobho ceva doso ca. Ubhayampi hetaṃ akusalameva.",
  "atk-s0502a0:3466_10": "Ciraṃ dukkhāya randhayunti cirakālaṃ nirayadukkhādīnaṃ atthāya taṃ ete dhammā mā",
  "atk-s0502a0:3466_11": "randhentu mā matthentūti attho.",
  "atk-s0502a0:3467": "Desanāvasāne te pañca upāsakā sotāpattiphale patiṭṭhahiṃsu, sampattānampi sātthikā dhammadesanā ahosīti.",
  "atk-s0502a0:3468": "Pañcaupāsakavatthu sattamaṃ.",
  "atk-s0502a0:3469": "8. Tissadaharavatthu",
  "atk-s0502a0:3470": "Dadāti veti imaṃ dhammadesanaṃ satthā jetavane viharanto tissadaharaṃ nāma ārabbha kathesi.",
  "atk-s0502a0:3471_0": "So kira anāthapiṇḍikassa gahapatino visākhāya upāsikāyāti pañcannaṃ ariyasāvakakoṭīnaṃ",
  "atk-s0502a0:3471_1": "dānaṃ nindanto vicari, asadisadānampi nindiyeva. Tesaṃ tesaṃ dānagge sītalaṃ labhitvā",
  "atk-s0502a0:3471_2": "“sītala”nti nindi, uṇhaṃ labhitvā “uṇha”nti nindi. Appaṃ dentepi “kiṃ ime appamattakaṃ",
  "atk-s0502a0:3471_3": "dentī”ti nindi, bahuṃ dentepi “imesaṃ gehe ṭhapanaṭṭhānaṃ maññe natthi, nanu nāma",
  "atk-s0502a0:3471_4": "bhikkhūnaṃ yāpanamattaṃ dātabbaṃ, ettakaṃ yāgubhattaṃ niratthakameva vissajjatī”ti",
  "atk-s0502a0:3471_5": "nindi. Attano pana ñātake ārabbha “aho amhākaṃ ñātakānaṃ gehaṃ catūhi disāhi āgatāgatānaṃ",
  "atk-s0502a0:3471_6": "bhikkhūnaṃ opānabhūta”ntiādīni vatvā pasaṃsaṃ pavattesi. So panekassa dovārikassa",
  "atk-s0502a0:3471_7": "putto janapadaṃ vicarantehi vaḍḍhakīhi saddhiṃ vicaranto sāvatthiṃ patvā pabbajito.",
  "atk-s0502a0:3471_8": "Atha naṃ bhikkhū evaṃ manussānaṃ dānādīni nindantaṃ disvā “pariggaṇhissāma na”nti",
  "atk-s0502a0:3471_9": "cintetvā, “āvuso, tava ñātakā kahaṃ vasantī”ti pucchitvā “asukagāme nāmā”ti sutvāva",
  "atk-s0502a0:3471_10": "katipaye dahare pesesuṃ. Te tattha gantvā gāmavāsikehi āsanasālāya nisīdāpetvā katasakkārā",
  "atk-s0502a0:3471_11": "pucchiṃsu – “imamhā gāmā nikkhamitvā pabbajito tisso nāma daharo atthi. Tassa katame",
  "atk-s0502a0:3471_12": "ñātakā”ti? Manussā “idha kulagehato nikkhamitvā pabbajitadārako natthi, kiṃ nu kho",
  "atk-s0502a0:3471_13": "ime vadantī”ti cintetvā, “bhante, eko dovārikaputto vaḍḍhakīhi saddhiṃ vicaritvā",
  "atk-s0502a0:3471_14": "pabbajitoti suṇoma, taṃ sandhāya vadetha maññe”ti āhaṃsu. Daharabhikkhū tissassa",
  "atk-s0502a0:3471_15": "tattha issarañātakānaṃ abhāvaṃ ñatvā sāvatthiṃ gantvā “akāraṇameva, bhante, tisso",
  "atk-s0502a0:3471_16": "vilapanto vicaratī”ti taṃ pavattiṃ bhikkhūnaṃ ārocesuṃ. Bhikkhūpi taṃ tathāgatassa ārocesuṃ.",
  "atk-s0502a0:3472": "Satthā “na, bhikkhave, idāneva vikatthento vicarati, pubbepi vikatthakova ahosī”ti vatvā bhikkhūhi yācito atītaṃ āharitvā –",
  "atk-s0502a0:3473": "“Bahumpi so vikattheyya, aññaṃ janapadaṃ gato;",
  "atk-s0502a0:3474": "Anvāgantvāna dūseyya, bhuñja bhoge kaṭāhakā”ti. –",
  "atk-s0502a0:3475_0": "Imaṃ kaṭāhajātakaṃ vitthāretvā, “bhikkhave, yo hi puggalo parehi appake vā bahuke",
  "atk-s0502a0:3475_1": "vā lūkhe vā paṇīte vā dinne aññesaṃ vā datvā attano adinne maṅku hoti, tassa jhānaṃ",
  "atk-s0502a0:3475_2": "vā vipassanaṃ vā maggaphalādīni vā na uppajjantī”ti vatvā dhammaṃ desento imā gāthā abhāsi –",
  "atk-s0502a0:3476": "249.",
  "atk-s0502a0:3477": "“Dadāti ve yathāsaddhaṃ, yathāpasādanaṃ jano;",
  "atk-s0502a0:3478": "Tattha yo ca maṅku hoti, paresaṃ pānabhojane;",
  "atk-s0502a0:3479": "Na so divā vā rattiṃ vā, samādhimadhigacchati.",
  "atk-s0502a0:3480": "250.",
  "atk-s0502a0:3481": "“Yassa cetaṃ samucchinnaṃ, mūlaghaccaṃ samūhataṃ;",
  "atk-s0502a0:3482": "Sa ve divā vā rattiṃ vā, samādhimadhigacchatī”ti.",
  "atk-s0502a0:3483_0": "Tattha dadāti ve yathāsaddhanti lūkhapaṇītādīsu yaṃkiñci dento jano yathāsaddhaṃ",
  "atk-s0502a0:3483_1": "attano saddhānurūpameva deti. Yathāpasādananti theranavādīsu cassa yasmiṃ yasmiṃ",
  "atk-s0502a0:3483_2": "pasādo uppajjati, tassa dento yathāpasādanaṃ attano pasādānurūpameva deti. Tatthāti",
  "atk-s0502a0:3483_3": "tasmiṃ parassa dāne “mayā appaṃ vā laddhaṃ, lūkhaṃ vā laddha”nti maṅkubhāvaṃ āpajjati.",
  "atk-s0502a0:3483_4": "Samādhinti so puggalo divā vā rattiṃ vā upacārappanāvasena vā maggaphalavasena vā",
  "atk-s0502a0:3483_5": "samādhiṃ nādhigacchati. Yassa cetanti yassa puggalassa etaṃ ekesu ṭhānesu maṅkubhāvasaṅkhātaṃ",
  "atk-s0502a0:3483_6": "akusalaṃ samucchinnaṃ mūlaghaccaṃ katvā arahattamaggañāṇena samūhataṃ, so vuttappakāraṃ",
  "atk-s0502a0:3483_7": "samādhiṃ adhigacchatīti attho.",
  "atk-s0502a0:3484": "Desanāvasāne bahū sotāpattiphalādīni pāpuṇiṃsūti.",
  "atk-s0502a0:3485": "Tissadaharavatthu aṭṭhamaṃ.",
  "atk-s0502a0:3486": "9. Pañcaupāsakavatthu",
  "atk-s0502a0:3487": "Natthi rāgasamo aggīti imaṃ dhammadesanaṃ satthā jetavane viharanto pañca upāsake ārabbha kathesi.",
  "atk-s0502a0:3488_0": "Te kira dhammaṃ sotukāmā vihāraṃ gantvā satthāraṃ vanditvā ekamantaṃ nisīdiṃsu. Buddhānañca",
  "atk-s0502a0:3488_1": "“ayaṃ khattiyo, ayaṃ brāhmaṇo, ayaṃ aḍḍho, ayaṃ duggato, imassa uḷāraṃ katvā dhammaṃ",
  "atk-s0502a0:3488_2": "desessāmi, imassa no”ti cittaṃ na uppajjati. Yaṃkiñci ārabbha dhammaṃ desento dhammagāravaṃ",
  "atk-s0502a0:3488_3": "purakkhatvā ākāsagaṅgaṃ otārento viya deseti. Evaṃ desentassa pana tathāgatassa santike",
  "atk-s0502a0:3488_4": "nisinnānaṃ tesaṃ eko nisinnakova niddāyi, eko aṅguliyā bhūmiṃ likhanto nisīdi, eko",
  "atk-s0502a0:3488_5": "ekaṃ rukkhaṃ cālento nisīdi, eko ākāsaṃ ullokento nisīdi, eko pana sakkaccaṃ dhammaṃ assosi.",
  "atk-s0502a0:3489_0": "Ānandatthero satthāraṃ bījayamāno tesaṃ ākāraṃ olokento satthāraṃ āha – “bhante,",
  "atk-s0502a0:3489_1": "tumhe imesaṃ mahāmeghagajjitaṃ gajjantā viya dhammaṃ desetha, ete pana tumhesupi",
  "atk-s0502a0:3489_2": "dhammaṃ kathentesu idañcidañca karontā nisinnā”ti. “Ānanda, tvaṃ ete na jānāsī”ti?",
  "atk-s0502a0:3489_3": "“Āma, na jānāmi, bhante”ti. Etesu hi yo esa niddāyanto nisinno, esa pañca jātisatāni",
  "atk-s0502a0:3489_4": "sappayoniyaṃ nibbattitvā bhogesu sīsaṃ ṭhapetvā niddāyi, idānipissa niddāya titti",
  "atk-s0502a0:3489_5": "natthi, nāssa kaṇṇaṃ mama saddo pavisatīti. Kiṃ pana, bhante, paṭipāṭiyā kathetha,",
  "atk-s0502a0:3489_6": "udāhu antarantarāti. Ānanda, etassa hi kālena manussattaṃ, kālena devattaṃ, kālena",
  "atk-s0502a0:3489_7": "nāgattanti evaṃ antarantarā uppajjantassa upapattiyo sabbaññutaññāṇenāpi na sakkā",
  "atk-s0502a0:3489_8": "paricchindituṃ. Paṭipāṭiyā panesa pañca jātisatāni nāgayoniyaṃ nibbattitvā niddāyantopi",
  "atk-s0502a0:3489_9": "niddāya atittoyeva. Aṅguliyā bhūmiṃ likhanto nisinnapurisopi pañca jātisatāni gaṇḍuppādayoniyaṃ",
  "atk-s0502a0:3489_10": "nibbattitvā bhūmiṃ khaṇi, idānipi bhūmiṃ khaṇantova mama saddaṃ na suṇāti. Esa rukkhaṃ",
  "atk-s0502a0:3489_11": "cālento nisinnapurisopi paṭipāṭiyā pañca jātisatāni makkaṭayoniyaṃ nibbatti, idānipi",
  "atk-s0502a0:3489_12": "pubbāciṇṇavasena rukkhaṃ cāletiyeva, nāssa kaṇṇaṃ mama saddo pavisati. Esa ākāsaṃ",
  "atk-s0502a0:3489_13": "ulloketvā nisinnapurisopi pañca jātisatāni nakkhattapāṭhako hutvā nibbatti, idāni",
  "atk-s0502a0:3489_14": "pubbāciṇṇavasena ajjāpi ākāsameva ulloketi, nāssa kaṇṇaṃ mama saddo pavisati. Esa",
  "atk-s0502a0:3489_15": "sakkaccaṃ dhammaṃ suṇanto nisinnapuriso pana paṭipāṭiyā pañca jātisatāni tiṇṇaṃ vedānaṃ",
  "atk-s0502a0:3489_16": "pāragū mantajjhāyakabrāhmaṇo hutvā nibbatti, idānipi mantaṃ saṃsandanto viya sakkaccaṃ suṇātīti.",
  "atk-s0502a0:3490_0": "“Bhante, tumhākaṃ dhammadesanā chaviādīni chinditvā aṭṭhimiñjaṃ āhacca tiṭṭhati,",
  "atk-s0502a0:3490_1": "kasmā ime tumhesupi dhammaṃ desentesu sakkaccaṃ na suṇantī”ti? “Ānanda, mama dhammo",
  "atk-s0502a0:3490_2": "sussavanīyoti saññaṃ karosi maññe”ti. “Kiṃ pana, bhante, dussavanīyo”ti? “Āma, ānandā”ti.",
  "atk-s0502a0:3490_3": "“Kasmā, bhante”ti? “Ānanda, buddhoti vā dhammoti vā saṅghoti vā padaṃ imehi sattehi",
  "atk-s0502a0:3490_4": "anekesupi kappakoṭisatasahassesu asutapubbaṃ. Yasmā imaṃ dhammaṃ sotuṃ na sakkontā",
  "atk-s0502a0:3490_5": "anamatagge saṃsāre ime sattā anekavihitaṃ tiracchānakathaṃyeva suṇantā āgatā, tasmā",
  "atk-s0502a0:3490_6": "surāpānakeḷimaṇḍalādīsu gāyantā naccantā vicaranti, dhammaṃ sotuṃ na sakkontī”ti.",
  "atk-s0502a0:3490_7": "“Kiṃ nissāya panete na sakkonti, bhante”ti?",
  "atk-s0502a0:3491_0": "Athassa satthā, “ānanda, rāgaṃ nissāya dosaṃ nissāya mohaṃ nissāya taṇhaṃ nissāya",
  "atk-s0502a0:3491_1": "na sakkonti. Rāgaggisadiso aggi nāma natthi, so chārikampi asesetvā satte dahati.",
  "atk-s0502a0:3491_2": "Kiñcāpi sattasūriyapātubhāvaṃ nissāya uppanno kappavināsako aggipi kiñci anavasesetvāva",
  "atk-s0502a0:3491_3": "lokaṃ dahati, so pana aggi kadāciyeva dahati. Rāgaggino adahanakālo nāma natthi,",
  "atk-s0502a0:3491_4": "tasmā rāgasamo vā aggi dosasamo vā gaho mohasamaṃ vā jālaṃ taṇhāsamā vā nadī nāma",
  "atk-s0502a0:3491_5": "natthī”ti vatvā imaṃ gāthamāha –",
  "atk-s0502a0:3492": "251.",
  "atk-s0502a0:3493": "“Natthi rāgasamo aggi, natthi dosasamo gaho;",
  "atk-s0502a0:3494": "Natthi mohasamaṃ jālaṃ, natthi taṇhāsamā nadī”ti.",
  "atk-s0502a0:3495_0": "Tattha rāgasamoti dhūmādīsu kiñci adassetvā antoyeva uṭṭhāya jhāpanavasena rāgena",
  "atk-s0502a0:3495_1": "samo aggi nāma natthi. Dosasamoti yakkhagahaajagaragahakumbhilagahādayo ekasmiṃyeva",
  "atk-s0502a0:3495_2": "attabhāve gaṇhituṃ sakkonti, dosagaho pana sabbattha ekantameva gaṇhātīti dosena",
  "atk-s0502a0:3495_3": "samo gaho nāma natthi. Mohasamanti onandhanapariyonandhanaṭṭhena pana mohasamaṃ jālaṃ",
  "atk-s0502a0:3495_4": "nāma natthi. Taṇhāsamāti gaṅgādīnaṃ nadīnaṃ puṇṇakālopi ūnakālopi sukkhakālopi paññāyati,",
  "atk-s0502a0:3495_5": "taṇhāya pana puṇṇakālo vā sukkhakālo vā natthi, niccaṃ ūnāva paññāyatīti duppūraṇaṭṭhena",
  "atk-s0502a0:3495_6": "taṇhāya samā nadī nāma natthīti attho.",
  "atk-s0502a0:3496": "Desanāvasāne sakkaccaṃ dhammaṃ suṇanto upāsako sotāpattiphale patiṭṭhahi, sampattānampi sātthikā dhammadesanā ahosīti.",
  "atk-s0502a0:3497": "Pañcaupāsakavatthu navamaṃ.",
  "atk-s0502a0:3498": "10. Meṇḍakaseṭṭhivatthu",
  "atk-s0502a0:3499": "Sudassaṃ vajjanti imaṃ dhammadesanaṃ satthā bhaddiyanagaraṃ nissāya jātiyāvane viharanto meṇḍakaseṭṭhiṃ ārabbha kathesi.",
  "atk-s0502a0:3500_0": "Satthā kira aṅguttarāpesu cārikaṃ caranto meṇḍakaseṭṭhino ca, bhariyāya cassa candapadumāya,",
  "atk-s0502a0:3500_1": "puttassa ca dhanañcayaseṭṭhino, suṇisāya ca sumanadeviyā, nattāya cassa visākhāya,",
  "atk-s0502a0:3500_2": "dāsassa ca puṇṇassāti imesaṃ sotāpattiphalūpanissayaṃ disvā bhaddiyanagaraṃ gantvā",
  "atk-s0502a0:3500_3": "jātiyāvane vihāsi. Meṇḍakaseṭṭhi satthu āgamanaṃ assosi. Kasmā panesa meṇḍakaseṭṭhi",
  "atk-s0502a0:3500_4": "nāma jātoti? Tassa kira pacchimagehe aṭṭhakarīsamatte ṭhāne hatthiassausabhapamāṇā",
  "atk-s0502a0:3500_5": "suvaṇṇameṇḍakā pathaviṃ bhinditvā piṭṭhiyā piṭṭhiṃ paharamānā uṭṭhahiṃsu. Tesaṃ mukhesu",
  "atk-s0502a0:3500_6": "pañcavaṇṇānaṃ suttānaṃ geṇḍukā pakkhittā honti. Sappitelamadhuphāṇitādīhi vā vatthacchādanahiraññasuvaṇṇādīhi",
  "atk-s0502a0:3500_7": "vā atthe sati tesaṃ mukhato geṇḍuke apanenti, ekassāpi meṇḍakassa mukhato jambudīpavāsīnaṃ",
  "atk-s0502a0:3500_8": "pahonakaṃ sappitelamadhuphāṇitavatthacchādanahiraññasuvaṇṇaṃ nikkhamati. Tato paṭṭhāya",
  "atk-s0502a0:3500_9": "meṇḍakaseṭṭhīti paññāyi.",
  "atk-s0502a0:3501_0": "Kiṃ panassa pubbakammanti? Vipassībuddhakāle kira esa avarojassa nāma kuṭumbikassa",
  "atk-s0502a0:3501_1": "bhāgineyyo mātulena samānanāmo avarojo nāma ahosi. Athassa mātulo satthu gandhakuṭiṃ",
  "atk-s0502a0:3501_2": "kātuṃ ārabhi. So tassa santikaṃ gantvā, “mātula, ubhopi saheva karomā”ti vatvā “ahaṃ",
  "atk-s0502a0:3501_3": "aññehi saddhiṃ asādhāraṇaṃ katvā ekakova karissāmī”ti tena pana paṭikkhittakāle “imasmiṃ",
  "atk-s0502a0:3501_4": "ṭhāne gandhakuṭiyā katāya imasmiṃ nāma ṭhāne kuñjarasālaṃ nāma laddhuṃ vaṭṭatī”ti",
  "atk-s0502a0:3501_5": "cintetvā araññato dabbasambhāre āharāpetvā ekaṃ thambhaṃ suvaṇṇakhacitaṃ, ekaṃ rajatakhacitaṃ,",
  "atk-s0502a0:3501_6": "ekaṃ maṇikhacitaṃ, ekaṃ sattaratanakhacitanti evaṃ tulāsaṅghātadvārakavāṭavātapānagopānasīchadaniṭṭhakā",
  "atk-s0502a0:3501_7": "sabbāpi suvaṇṇādikhacitāva kāretvā gandhakuṭiyā sammukhaṭṭhāne tathāgatassa sattaratanamayaṃ",
  "atk-s0502a0:3501_8": "kuñjarasālaṃ kāresi. Tassā upari ghanarattasuvaṇṇamayā kambalā pavāḷamayā sikharathūpikāyo",
  "atk-s0502a0:3501_9": "ahesuṃ. Kuñjarasālāya majjhe ṭhāne ratanamaṇḍapaṃ kāretvā dhammāsanaṃ patiṭṭhāpesi.",
  "atk-s0502a0:3501_10": "Tassa ghanarattasuvaṇṇamayā pādā ahesuṃ, tathā catasso aṭaniyo. Cattāro pana suvaṇṇameṇḍake",
  "atk-s0502a0:3501_11": "kārāpetvā āsanassa catunnaṃ pādānaṃ heṭṭhā ṭhapesi, dve meṇḍake kārāpetvā pādapīṭhakāya",
  "atk-s0502a0:3501_12": "heṭṭhā ṭhapesi, cha suvaṇṇameṇḍake kārāpetvā maṇḍapaṃ parikkhipento ṭhapesi. Dhammāsanaṃ",
  "atk-s0502a0:3501_13": "paṭhamaṃ suttamayehi rajjukehi vāyāpetvā majjhe suvaṇṇasuttamayehi upari muttamayehi",
  "atk-s0502a0:3501_14": "suttehi vāyāpesi. Tassa candanamayo apassayo ahosi. Evaṃ kuñjarasālaṃ niṭṭhāpetvā",
  "atk-s0502a0:3501_15": "sālāmahaṃ karonto aṭṭhasaṭṭhīhi bhikkhusatasahassehi saddhiṃ satthāraṃ nimantetvā",
  "atk-s0502a0:3501_16": "cattāro māse dānaṃ datvā osānadivase ticīvaraṃ adāsi. Tattha saṅghanavakassa satasahassagghanikaṃ pāpuṇi.",
  "atk-s0502a0:3502_0": "Evaṃ vipassībuddhakāle puññakammaṃ katvā tato cuto devesu ca manussesu ca saṃsaranto",
  "atk-s0502a0:3502_1": "imasmiṃ bhaddakappe bārāṇasiyaṃ mahābhogakule nibbattitvā bārāṇasiseṭṭhi nāma ahosi.",
  "atk-s0502a0:3502_2": "So ekadivasaṃ rājūpaṭṭhānaṃ gacchanto purohitaṃ disvā “kiṃ, ācariya, nakkhattamuhuttaṃ,",
  "atk-s0502a0:3502_3": "upadhārethā”ti āha. Āma, upadhāremi, kiṃ aññaṃ amhākaṃ kammanti. Tena hi kīdisaṃ",
  "atk-s0502a0:3502_4": "janapadacārittanti? Ekaṃ bhayaṃ bhavissatīti. Kiṃ bhayaṃ nāmāti? Chātakabhayaṃ seṭṭhīti.",
  "atk-s0502a0:3502_5": "Kadā bhavissatīti? Ito tiṇṇaṃ saṃvaccharānaṃ accayenāti. Taṃ sutvā seṭṭhi bahuṃ kasikammaṃ",
  "atk-s0502a0:3502_6": "kāretvā gehe vijjamānadhanenāpi dhaññameva gahetvā aḍḍhaterasāni koṭṭhasatāni kāretvā",
  "atk-s0502a0:3502_7": "sabbakoṭṭhake vīhīhi paripūresi. Koṭṭhesu appahontesu cāṭiādīni pūretvā avasesaṃ",
  "atk-s0502a0:3502_8": "bhūmiyaṃ āvāṭe katvā nikhaṇi. Nidhānāvasesaṃ mattikāya saddhiṃ madditvā bhittiyo limpāpesi.",
  "atk-s0502a0:3503_0": "So aparena samayena chātakabhaye sampatte yathānikkhittaṃ dhaññaṃ paribhuñjanto koṭṭhesu",
  "atk-s0502a0:3503_1": "ca cāṭiādīsu ca nikkhittadhaññe parikkhīṇe parijane pakkosāpetvā āha – “gacchatha,",
  "atk-s0502a0:3503_2": "tātā, pabbatapādaṃ pavisitvā jīvantā subhikkhakāle mama santikaṃ āgantukāmā āgacchatha,",
  "atk-s0502a0:3503_3": "anāgantukāmā tattha tattheva jīvathā”ti. Te rodamānā assumukhā hutvā seṭṭhiṃ vanditvā",
  "atk-s0502a0:3503_4": "khamāpetvā sattāhaṃ nisīditvā tathā akaṃsu. Tassa pana santike veyyāvaccakaro ekova",
  "atk-s0502a0:3503_5": "puṇṇo nāma dāso ohīyi, tena saddhiṃ seṭṭhijāyā seṭṭhiputto seṭṭhisuṇisāti pañceva",
  "atk-s0502a0:3503_6": "janā ahesuṃ. Te bhūmiyaṃ āvāṭesu nihitadhaññepi parikkhīṇe bhittimattikaṃ pātetvā",
  "atk-s0502a0:3503_7": "temetvā tato laddhadhaññena yāpayiṃsu. Athassa jāyā chātake avattharante mattikāya",
  "atk-s0502a0:3503_8": "khīyamānāya bhittipādesu avasiṭṭhamattikaṃ pātetvā temetvā aḍḍhāḷhakamattaṃ vīhiṃ",
  "atk-s0502a0:3503_9": "labhitvā koṭṭetvā ekaṃ taṇḍulanāḷiṃ gahetvā “chātakakāle corā bahū hontī”ti corabhayena",
  "atk-s0502a0:3503_10": "ekasmiṃ kuṭe pakkhipitvā pidahitvā bhūmiyaṃ nikhaṇitvā ṭhapesi. Atha naṃ seṭṭhi rājūpaṭṭhānato",
  "atk-s0502a0:3503_11": "āgantvā āha – “bhadde, chātomhi, atthi kiñcī”ti. Sā vijjamānaṃ “natthī”ti avatvā",
  "atk-s0502a0:3503_12": "“ekā taṇḍulanāḷi atthī”ti āha. “Kahaṃ sā”ti? “Corabhayena me nikhaṇitvā ṭhapitā”ti.",
  "atk-s0502a0:3503_13": "“Tena hi naṃ uddharitvā kiñci pacāhī”ti. “Sace yāguṃ pacissāmi, dve vāre labhissati.",
  "atk-s0502a0:3503_14": "Sace bhattaṃ pacissāmi, ekavārameva labhissati, kiṃ pacāmi, sāmī”ti āha. “Amhākaṃ",
  "atk-s0502a0:3503_15": "añño paccayo natthi, bhattaṃ bhuñjitvā marissāma, bhattameva pacāhī”ti. Sā bhattaṃ",
  "atk-s0502a0:3503_16": "pacitvā pañca koṭṭhāse katvā seṭṭhino koṭṭhāsaṃ vaḍḍhetvā purato ṭhapesi.",
  "atk-s0502a0:3504_0": "Tasmiṃ khaṇe gandhamādanapabbate paccekabuddho samāpattito vuṭṭhāti. Antosamāpattiyaṃ",
  "atk-s0502a0:3504_1": "kira samāpattibalena jighacchā na bādhati. Samāpattito vuṭṭhitānaṃ pana balavatī",
  "atk-s0502a0:3504_2": "hutvā udarapaṭalaṃ ḍayhantī viya uppajjati. Tasmā te labhanaṭṭhānaṃ oloketvā gacchanti.",
  "atk-s0502a0:3504_3": "Taṃ divasañca tesaṃ dānaṃ datvā senāpatiṭṭhānādīsu aññatarasampattiṃ labhanti. Tasmā",
  "atk-s0502a0:3504_4": "sopi dibbena cakkhunā olokento “sakalajambudīpe chātakabhayaṃ uppannaṃ, seṭṭhigehe",
  "atk-s0502a0:3504_5": "ca pañcannaṃ janānaṃ nāḷikodanova pakko, saddhā nu kho ete, sakkhissanti vā mama",
  "atk-s0502a0:3504_6": "saṅgahaṃ kātu”nti tesaṃ saddhabhāvañca saṅgahaṃ kātuṃ samatthabhāvañca disvā pattacīvaramādāya",
  "atk-s0502a0:3504_7": "mahāseṭṭhissa purato dvāre ṭhitameva attānaṃ dassesi. So taṃ disvā pasannacitto “pubbepi",
  "atk-s0502a0:3504_8": "mayā dānassa adinnattā evarūpaṃ chātakaṃ diṭṭhaṃ, idaṃ kho pana bhattaṃ maṃ ekadivasameva",
  "atk-s0502a0:3504_9": "rakkheyya. Ayyassa pana dinnaṃ anekāsu kappakoṭīsu mama hitasukhāvahaṃ bhavissatī”ti",
  "atk-s0502a0:3504_10": "taṃ bhattapātiṃ apanetvā paccekabuddhaṃ upasaṅkamitvā pañcapatiṭṭhitena vanditvā",
  "atk-s0502a0:3504_11": "gehaṃ pavesetvā āsane nisinnassa pāde dhovitvā suvaṇṇapādapīṭhe ṭhapetvā bhattapātimādāya",
  "atk-s0502a0:3504_12": "paccekabuddhassa patte okiri. Upaḍḍhāvasese bhatte paccekabuddho hatthena pattaṃ",
  "atk-s0502a0:3504_13": "pidahi. Atha naṃ, “bhante, ekāya taṇḍulanāḷiyā pañcannaṃ janānaṃ pakkaodanassa ayaṃ",
  "atk-s0502a0:3504_14": "eko koṭṭhāso, imaṃ dvidhā kātuṃ na sakkā. Mā mayhaṃ idhaloke saṅgahaṃ karotha, ahaṃ",
  "atk-s0502a0:3504_15": "niravasesaṃ dātukāmomhī”ti vatvā sabbaṃ bhattamadāsi. Datvā ca pana patthanaṃ paṭṭhapesi,",
  "atk-s0502a0:3504_16": "“mā, bhante, puna nibbattanibbattaṭṭhāne evarūpaṃ chātakabhayaṃ addasaṃ, ito paṭṭhāya",
  "atk-s0502a0:3504_17": "sakalajambudīpavāsīnaṃ bījabhattaṃ dātuṃ samattho bhaveyyaṃ, sahatthena kammaṃ katvā",
  "atk-s0502a0:3504_18": "jīvikaṃ na kappeyyaṃ, aḍḍhaterasa koṭṭhasatāni sodhāpetvā sīsaṃ nhāyitvā tesaṃ dvāre",
  "atk-s0502a0:3504_19": "nisīditvā uddhaṃ olokitakkhaṇeyeva me rattasālidhārā patitvā sabbakoṭṭhe pūreyyuṃ.",
  "atk-s0502a0:3504_20": "Nibbattanibbattaṭṭhāne ca ayameva bhariyā, ayameva putto, ayameva suṇisā, ayameva dāso hotū”ti.",
  "atk-s0502a0:3505_0": "Bhariyāpissa “mama sāmike jighacchāya pīḷiyamāne na sakkā mayā bhuñjitu”nti cintetvā",
  "atk-s0502a0:3505_1": "attano koṭṭhāsaṃ paccekabuddhassa datvā patthanaṃ paṭṭhapesi, “bhante, idāni nibbattanibbattaṭṭhāne",
  "atk-s0502a0:3505_2": "evarūpaṃ chātakabhayaṃ na passeyyaṃ, bhattathālikaṃ purato katvā sakalajambudīpavāsīnaṃ",
  "atk-s0502a0:3505_3": "bhattaṃ dentiyāpi ca me yāva na uṭṭhahissāmi, tāva gahitagahitaṭṭhānaṃ pūritameva",
  "atk-s0502a0:3505_4": "hotu. Ayameva sāmiko, ayameva putto, ayameva suṇisā, ayameva dāso hotū”ti. Puttopissa",
  "atk-s0502a0:3505_5": "attano koṭṭhāsaṃ paccekabuddhassa datvā patthanaṃ paṭṭhapesi, “bhante, ito paṭṭhāya",
  "atk-s0502a0:3505_6": "evarūpaṃ chātakabhayaṃ na passeyyaṃ, ekañca me sahassathavikaṃ gahetvā sakalajambudīpavāsīnaṃ",
  "atk-s0502a0:3505_7": "kahāpaṇaṃ dentassāpi ayaṃ sahassathavikā paripuṇṇāva hotu, imeyeva mātāpitaro hontu,",
  "atk-s0502a0:3505_8": "ayaṃ bhariyā, ayaṃ dāso hotū”ti.",
  "atk-s0502a0:3506_0": "Suṇisāpissa attano koṭṭhāsaṃ paccekabuddhassa datvā patthanaṃ paṭṭhapesi, “ito paṭṭhāya",
  "atk-s0502a0:3506_1": "evarūpaṃ chātakabhayaṃ na passeyyaṃ, ekañca me dhaññapiṭakaṃ purato ṭhapetvā sakalajambudīpavāsīnaṃ",
  "atk-s0502a0:3506_2": "bījabhattaṃ dentiyāpi khīṇabhāvo mā paññāyittha, nibbattanibbattaṭṭhāne imeyeva sasurā",
  "atk-s0502a0:3506_3": "hontu, ayameva sāmiko, ayameva dāso hotū”ti. Dāsopi attano koṭṭhāsaṃ paccekabuddhassa",
  "atk-s0502a0:3506_4": "datvā patthanaṃ paṭṭhapesi, “ito paṭṭhāya evarūpaṃ chātakabhayaṃ na passeyyaṃ, sabbe",
  "atk-s0502a0:3506_5": "ime sāmikā hontu, kasantassa ca me ito tisso, etto tisso, majjhe ekāti dāruambaṇamattā",
  "atk-s0502a0:3506_6": "satta satta sītāyo gacchantū”ti. So taṃ divasaṃ senāpatiṭṭhānaṃ patthetvā laddhuṃ",
  "atk-s0502a0:3506_7": "samatthopi sāmikesu sinehena “imeyeva me sāmikā hontū”ti patthanaṃ paṭṭhapesi. Paccekabuddho",
  "atk-s0502a0:3506_8": "sabbesampi vacanāvasāne “evaṃ hotū”ti vatvā –",
  "atk-s0502a0:3507": "“Icchitaṃ patthitaṃ tuyhaṃ, khippameva samijjhatu;",
  "atk-s0502a0:3508": "Sabbe pūrentu saṅkappā, cando pannaraso yathā.",
  "atk-s0502a0:3509": "“Icchitaṃ patthitaṃ tuyhaṃ, khippameva samijjhatu;",
  "atk-s0502a0:3510": "Sabbe pūrentu saṅkappā, maṇi jotiraso yathā”ti. –",
  "atk-s0502a0:3511_0": "Paccekabuddhagāthāhi anumodanaṃ katvā “mayā imesaṃ cittaṃ pasādetuṃ vaṭṭatī”ti cintetvā",
  "atk-s0502a0:3511_1": "“yāva gandhamādanapabbatā ime maṃ passantū”ti adhiṭṭhahitvā pakkāmi. Tepi oloketvāva",
  "atk-s0502a0:3511_2": "aṭṭhaṃsu. So gantvā taṃ bhattaṃ pañcahi paccekabuddhasatehi saddhiṃ saṃvibhaji. Taṃ",
  "atk-s0502a0:3511_3": "tassānubhāvena sabbesampi pahoti. Te olokentāyeva aṭṭhaṃsu.",
  "atk-s0502a0:3512_0": "Atikkante pana majjhanhike seṭṭhibhariyā ukkhaliṃ dhovitvā pidahitvā ṭhapesi. Seṭṭhipi",
  "atk-s0502a0:3512_1": "jighacchāya pīḷito nipajjitvā niddaṃ okkami. So sāyanhe pabujjhitvā bhariyaṃ āha",
  "atk-s0502a0:3512_2": "– “bhadde, ativiya chātomhi, atthi nu kho ukkhaliyā tale jhāmakasitthānī”ti. Sā dhovitvā",
  "atk-s0502a0:3512_3": "ukkhaliyā ṭhapitabhāvaṃ jānantīpi “natthī”ti avatvā “ukkhaliṃ vivaritvā ācikkhissāmī”ti",
  "atk-s0502a0:3512_4": "uṭṭhāya ukkhalimūlaṃ gantvā ukkhaliṃ vivari, tāvadeva sumanamakulasadisavaṇṇassa",
  "atk-s0502a0:3512_5": "bhattassa pūrā ukkhali pidhānaṃ ukkhipitvā aṭṭhāsi. Sā taṃ disvāva pītiyā phuṭṭhasarīrā",
  "atk-s0502a0:3512_6": "seṭṭhiṃ āha – “uṭṭhehi, sāmi, ahaṃ ukkhaliṃ dhovitvā pidahiṃ, sā pana sumanamakulasadisavaṇṇassa",
  "atk-s0502a0:3512_7": "bhattassa pūrā, puññāni nāma kattabbarūpāni, dānaṃ nāma kattabbayuttakaṃ. Uṭṭhehi,",
  "atk-s0502a0:3512_8": "sāmi, bhuñjassū”ti. Sā dvinnaṃ pitāputtānaṃ bhattaṃ adāsi. Tesu sutvā uṭṭhitesu suṇisāya",
  "atk-s0502a0:3512_9": "saddhiṃ nisīditvā bhuñjitvā puṇṇassa bhattaṃ adāsi. Gahitagahitaṭṭhānaṃ na khīyati,",
  "atk-s0502a0:3512_10": "kaṭacchunā sakiṃ gahitaṭṭhānameva paññāyati. Taṃdivasameva koṭṭhādayo pubbe pūritaniyāmeneva",
  "atk-s0502a0:3512_11": "puna pūrayiṃsu. “Seṭṭhissa gehe bhattaṃ uppannaṃ, bījabhattehi atthikā āgantvā gaṇhantū”ti",
  "atk-s0502a0:3512_12": "nagare ghosanaṃ kāresi. Manussā tassa gehato bījabhattaṃ gaṇhiṃsu. Sakalajambudīpavāsino",
  "atk-s0502a0:3512_13": "taṃ nissāya jīvitaṃ labhiṃsuyeva.",
  "atk-s0502a0:3513_0": "So tato cuto devaloke nibbattitvā devamanussesu saṃsaranto imasmiṃ buddhuppāde bhaddiyanagare",
  "atk-s0502a0:3513_1": "seṭṭhikule nibbatti. Bhariyāpissa mahābhogakule nibbattitvā vayappattā tasseva gehaṃ",
  "atk-s0502a0:3513_2": "agamāsi. Tassa taṃ pubbakammaṃ nissāya pacchāgehe pubbe vuttappakārā meṇḍakā uṭṭhahiṃsu.",
  "atk-s0502a0:3513_3": "Puttopi nesaṃ puttova, suṇisā suṇisāva, dāso dāsova ahosi. Athekadivasaṃ seṭṭhi attano",
  "atk-s0502a0:3513_4": "puññaṃ vīmaṃsitukāmo aḍḍhaterasāni koṭṭhasatāni sodhāpetvā sīsaṃ nhāto dvāre nisīditvā",
  "atk-s0502a0:3513_5": "uddhaṃ olokesi. Sabbānipi vuttappakārānaṃ rattasālīnaṃ pūrayiṃsu. So sesānampi puññāni",
  "atk-s0502a0:3513_6": "vīmaṃsitukāmo bhariyañca puttādayo ca “tumhākampi puññāni vīmaṃsissathā”ti āha.",
  "atk-s0502a0:3514_0": "Athassa bhariyā sabbālaṅkārehi alaṅkaritvā mahājanassa passantasseva taṇḍule mināpetvā",
  "atk-s0502a0:3514_1": "tehi bhattaṃ pacāpetvā dvārakoṭṭhake paññattāsane nisīditvā suvaṇṇakaṭacchuṃ ādāya",
  "atk-s0502a0:3514_2": "“bhattena atthikā āgacchantū”ti ghosāpetvā āgatāgatānaṃ upanītabhājanāni pūretvā",
  "atk-s0502a0:3514_3": "adāsi. Sakaladivasampi dentiyā kaṭacchunā gahitaṭṭhānameva paññāyati. Tassā pana",
  "atk-s0502a0:3514_4": "purimabuddhānampi bhikkhusaṅghassa vāmahatthena ukkhaliṃ dakkhiṇahatthena kaṭacchuṃ",
  "atk-s0502a0:3514_5": "gahetvā evameva patte pūretvā bhattassa dinnattā vāmahatthatalaṃ pūretvā padumalakkhaṇaṃ",
  "atk-s0502a0:3514_6": "nibbatti, dakkhiṇahatthatalaṃ pūretvā candalakkhaṇaṃ nibbatti. Yasmā pana vāmahatthato",
  "atk-s0502a0:3514_7": "dhammakaraṇaṃ ādāya bhikkhusaṅghassa udakaṃ parissāvetvā dadamānā aparāparaṃ vicari,",
  "atk-s0502a0:3514_8": "tenassā dakkhiṇapādatalaṃ pūretvā candalakkhaṇaṃ nibbatti, vāmapādatalaṃ pūretvā",
  "atk-s0502a0:3514_9": "padumalakkhaṇaṃ nibbatti. Tassā iminā kāraṇena candapadumāti nāmaṃ kariṃsu.",
  "atk-s0502a0:3515_0": "Puttopissa sīsaṃ nhāto sahassathavikaṃ ādāya “kahāpaṇehi atthikā āgacchantū”ti vatvā",
  "atk-s0502a0:3515_1": "āgatāgatānaṃ gahitabhājanāni pūretvā adāsi. Thavikāya kahāpaṇasahassaṃ ahosiyeva.",
  "atk-s0502a0:3515_2": "Suṇisāpissa sabbālaṅkārehi alaṅkaritvā vīhipiṭakaṃ ādāya ākāsaṅgaṇe nisinnā “bījabhattehi",
  "atk-s0502a0:3515_3": "atthikā āgacchantū”ti vatvā āgatāgatānaṃ gahitabhājanāni pūretvā adāsi. Piṭakaṃ yathāpūritameva",
  "atk-s0502a0:3515_4": "ahosi. Dāsopissa sabbālaṅkārehi alaṅkaritvā suvaṇṇayugesu suvaṇṇayottehi goṇe yojetvā",
  "atk-s0502a0:3515_5": "suvaṇṇapatodayaṭṭhiṃ ādāya dvinnaṃ goṇānaṃ gandhapañcaṅgulikāni datvā visāṇesu suvaṇṇakosake",
  "atk-s0502a0:3515_6": "paṭimuñcitvā khettaṃ gantvā pājesi. Ito tisso, etto tisso, majjhe ekāti satta sītā",
  "atk-s0502a0:3515_7": "bhijjitvā agamaṃsu. Jambudīpavāsino bhattabījahiraññasuvaṇṇādīsu yathārucitaṃ seṭṭhigehatoyeva",
  "atk-s0502a0:3515_8": "gaṇhiṃsu. Ime pañca mahāpuññā.",
  "atk-s0502a0:3516_0": "Evaṃ mahānubhāvo seṭṭhi “satthā kira āgato”ti sutvā “satthu paccuggamanaṃ karissāmī”ti",
  "atk-s0502a0:3516_1": "nikkhamanto antarāmagge titthiye disvā tehi “kasmā taṃ, gahapati, kiriyavādo samāno",
  "atk-s0502a0:3516_2": "akiriyavādassa samaṇassa gotamassa santikaṃ gacchasī”ti nivāriyamānopi tesaṃ vacanaṃ",
  "atk-s0502a0:3516_3": "anādiyitvā gantvā satthāraṃ vanditvā ekamantaṃ nisīdi. Athassa satthā anupubbiṃ kathaṃ",
  "atk-s0502a0:3516_4": "kathesi. So desanāvasāne sotāpattiphalaṃ patvā satthu titthiyehi avaṇṇaṃ vatvā attano",
  "atk-s0502a0:3516_5": "nivāritabhāvaṃ ārocesi. Atha naṃ satthā, “gahapati, ime sattā nāma mahantampi attano",
  "atk-s0502a0:3516_6": "dosaṃ na passanti, avijjamānampi paresaṃ dosaṃ vijjamānaṃ katvā tattha tattha bhusaṃ",
  "atk-s0502a0:3516_7": "viya opunantī”ti vatvā imaṃ gāthamāha –",
  "atk-s0502a0:3517": "252.",
  "atk-s0502a0:3518": "“Sudassaṃ vajjamaññesaṃ, attano pana duddasaṃ;",
  "atk-s0502a0:3519": "Paresañhi so vajjāni, opunāti yathā bhusaṃ;",
  "atk-s0502a0:3520": "Attano pana chādeti, kaliṃva kitavā saṭho”ti.",
  "atk-s0502a0:3521_0": "Tattha sudassaṃ vajjanti parassa aṇumattampi vajjaṃ khalitaṃ sudassaṃ sukheneva passituṃ",
  "atk-s0502a0:3521_1": "sakkā, attano pana atimahantampi duddasaṃ. Paresaṃ hīti teneva kāraṇena so puggalo",
  "atk-s0502a0:3521_2": "saṅghamajjhādīsu paresaṃ vajjāni uccaṭṭhāne ṭhapetvā bhusaṃ opunanto viya opunāti.",
  "atk-s0502a0:3521_3": "Kaliṃva kitavā saṭhoti ettha sakuṇesu aparajjhanabhāvena attabhāvo kali nāma, sākhabhaṅgādikaṃ",
  "atk-s0502a0:3521_4": "paṭicchādanaṃ kitavā nāma, sākuṇiko saṭho nāma. Yathā sakuṇaluddako sakuṇe gahetvā",
  "atk-s0502a0:3521_5": "māretukāmo kitavā viya attabhāvaṃ paṭicchādeti, evaṃ attano vajjaṃ chādetīti attho.",
  "atk-s0502a0:3522": "Desanāvasāne bahū sotāpattiphalādīni pāpuṇiṃsūti.",
  "atk-s0502a0:3523": "Meṇḍakaseṭṭhivatthu dasamaṃ.",
  "atk-s0502a0:3524": "11. Ujjhānasaññittheravatthu",
  "atk-s0502a0:3525": "Paravajjānupassissāti imaṃ dhammadesanaṃ satthā jetavane viharanto ujjhānasaññiṃ nāma ekaṃ theraṃ ārabbha kathesi.",
  "atk-s0502a0:3526_0": "So kira “ayaṃ evaṃ nivāseti, evaṃ pārupatī”ti bhikkhūnaṃ antarameva gavesanto vicarati.",
  "atk-s0502a0:3526_1": "Bhikkhū “asuko nāma, bhante, thero evaṃ karotī”ti satthu ārocesuṃ. Satthā, “bhikkhave,",
  "atk-s0502a0:3526_2": "vattasīse ṭhatvā evaṃ ovadanto ananupavādo. Yo pana niccaṃ ujjhānasaññitāya paresaṃ",
  "atk-s0502a0:3526_3": "antaraṃ pariyesamāno evaṃ vatvā vicarati, tassa jhānādīsu ekopi viseso nuppajjati,",
  "atk-s0502a0:3526_4": "kevalaṃ āsavāyeva vaḍḍhantī”ti vatvā imaṃ gāthamāha –",
  "atk-s0502a0:3527": "253.",
  "atk-s0502a0:3528": "“Paravajjānupassissa, niccaṃ ujjhānasaññino;",
  "atk-s0502a0:3529": "Āsavā tassa vaḍḍhanti, ārā so āsavakkhayā”ti.",
  "atk-s0502a0:3530_0": "Tattha ujjhānasaññinoti evaṃ nivāsetabbaṃ evaṃ pārupitabbanti paresaṃ antaragavesitāya",
  "atk-s0502a0:3530_1": "ujjhānabahulassa puggalassa jhānādīsu ekadhammopi na vaḍḍhati, atha kho āsavāva tassa",
  "atk-s0502a0:3530_2": "vaḍḍhanti. Teneva kāraṇena so arahattamaggasaṅkhātā āsavakkhayā ārā dūraṃ gatova hotīti.",
  "atk-s0502a0:3531": "Desanāvasāne bahū sotāpattiphalādīni pāpuṇiṃsūti.",
  "atk-s0502a0:3532": "Ujjhānasaññittheravatthu ekādasamaṃ.",
  "atk-s0502a0:3533": "12. Subhaddaparibbājakavatthu",
  "atk-s0502a0:3534": "Ākāseti idaṃ dhammadesanaṃ satthā kusinārāyaṃ upavattane mallānaṃ sālavane parinibbānamañcake nipanno subhaddaṃ paribbājakaṃ ārabbha kathesi.",
  "atk-s0502a0:3535_0": "So kira atīte kaniṭṭhabhātari ekasmiṃ sasse navakkhattuṃ aggadānaṃ dente dānaṃ dātuṃ",
  "atk-s0502a0:3535_1": "anicchanto osakkitvā avasāne adāsi. Tasmā paṭhamabodhiyampi majjhimabodhiyampi satthāraṃ",
  "atk-s0502a0:3535_2": "daṭṭhuṃ nālattha. Pacchimabodhiyaṃ pana satthu parinibbānakāle “ahaṃ tīsu pañhesu",
  "atk-s0502a0:3535_3": "attano kaṅkhaṃ mahallake paribbājake pucchitvā samaṇaṃ gotamaṃ ‘daharo’ti saññāya",
  "atk-s0502a0:3535_4": "na pucchiṃ, tassa ca dāni parinibbānakālo, pacchā me samaṇassa gotamassa apucchitakāraṇā",
  "atk-s0502a0:3535_5": "vippaṭisāro uppajjeyyā”ti satthāraṃ upasaṅkamitvā ānandattherena nivāriyamānopi satthārā",
  "atk-s0502a0:3535_6": "okāsaṃ katvā, “ānanda, mā subhaddaṃ nivārayi, pucchatu maṃ pañha”nti vutte antosāṇiṃ",
  "atk-s0502a0:3535_7": "pavisitvā heṭṭhāmañcake nisinno, “bho samaṇa, kiṃ nu kho ākāse padaṃ nāma atthi,",
  "atk-s0502a0:3535_8": "ito bahiddhā samaṇo nāma atthi, saṅkhārā sassatā nāma atthī”ti ime pañhe pucchi.",
  "atk-s0502a0:3535_9": "Athassa satthā tesaṃ abhāvaṃ ācikkhanto imāhi gāthāhi dhammaṃ desesi –",
  "atk-s0502a0:3536": "254.",
  "atk-s0502a0:3537": "“Ākāseva padaṃ natthi, samaṇo natthi bāhire;",
  "atk-s0502a0:3538": "Papañcābhiratā pajā, nippapañcā tathāgatā.",
  "atk-s0502a0:3539": "255.",
  "atk-s0502a0:3540": "“Ākāseva padaṃ natthi, samaṇo natthi bāhire;",
  "atk-s0502a0:3541": "Saṅkhārā sassatā natthi, natthi buddhānamiñjita”nti.",
  "atk-s0502a0:3542_0": "Tattha padanti imasmiṃ ākāse vaṇṇasaṇṭhānavasena evarūpanti paññāpetabbaṃ kassaci",
  "atk-s0502a0:3542_1": "padaṃ nāma natthi. Bāhireti mama sāsanato bahiddhā maggaphalaṭṭho samaṇo nāma natthi.",
  "atk-s0502a0:3542_2": "Pajāti ayaṃ sattalokasaṅkhātā pajā taṇhādīsu papañcesuyevābhiratā. Nippapañcāti bodhimūleyeva",
  "atk-s0502a0:3542_3": "sabbapapañcānaṃ samucchinnattā nippapañcā tathāgatā. Saṅkhārāti pañcakkhandhā. Tesu",
  "atk-s0502a0:3542_4": "hi ekopi sassato nāma natthi. Iñjitanti buddhānaṃ pana taṇhāmānādīsu iñjitesu yena",
  "atk-s0502a0:3542_5": "saṅkhārā sassatāti gaṇheyya, taṃ ekaṃ iñjitampi nāma natthīti attho.",
  "atk-s0502a0:3543": "Desanāvasāne subhaddo anāgāmiphale patiṭṭhahi, sampattaparisāyapi sātthikā dhammadesanā ahosīti.",
  "atk-s0502a0:3544": "Subhaddaparibbājakavatthu dvādasamaṃ.",
  "atk-s0502a0:3545": "Malavaggavaṇṇanā niṭṭhitā.",
  "atk-s0502a0:3546": "Aṭṭhārasamo vaggo.",
  "atk-s0502a0:3547": "19. Dhammaṭṭhavaggo",
  "atk-s0502a0:3548": "1. Vinicchayamahāmattavatthu",
  "atk-s0502a0:3549": "Na tena hotīti imaṃ dhammadesanaṃ satthā jetavane viharanto vinicchayamahāmatte ārabbha kathesi.",
  "atk-s0502a0:3550_0": "Ekadivasañhi bhikkhū sāvatthiyaṃ uttaradvāragāme piṇḍāya caritvā piṇḍapātapaṭikkantā",
  "atk-s0502a0:3550_1": "nagaramajjhena vihāraṃ āgacchanti. Tasmiṃ khaṇe megho uṭṭhāya pāvassi. Te sammukhāgataṃ",
  "atk-s0502a0:3550_2": "vinicchayasālaṃ pavisitvā vinicchayamahāmatte lañjaṃ gahetvā sāmike asāmike karonte",
  "atk-s0502a0:3550_3": "disvā “aho ime adhammikā, mayaṃ pana ‘ime dhammena vinicchayaṃ karontī’ti saññino",
  "atk-s0502a0:3550_4": "ahumhā”ti cintetvā vasse vigate vihāraṃ gantvā satthāraṃ vanditvā ekamantaṃ nisinnā",
  "atk-s0502a0:3550_5": "tamatthaṃ ārocesuṃ. Satthā “na, bhikkhave, chandādivasikā hutvā sāhasena atthaṃ vinicchinantā",
  "atk-s0502a0:3550_6": "dhammaṭṭhā nāma honti, aparādhaṃ pana anuvijjitvā aparādhānurūpaṃ asāhasena vinicchayaṃ",
  "atk-s0502a0:3550_7": "karontā eva dhammaṭṭhā nāma hontī”ti vatvā imā gāthā abhāsi –",
  "atk-s0502a0:3551": "256.",
  "atk-s0502a0:3552": "“Na tena hoti dhammaṭṭho, yenatthaṃ sāhasā naye;",
  "atk-s0502a0:3553": "Yo ca atthaṃ anatthañca, ubho niccheyya paṇḍito.",
  "atk-s0502a0:3554": "257.",
  "atk-s0502a0:3555": "“Asāhasena dhammena, samena nayatī pare;",
  "atk-s0502a0:3556": "Dhammassa gutto medhāvī, dhammaṭṭhoti pavuccatī”ti.",
  "atk-s0502a0:3557_0": "Tattha tenāti ettakeneva kāraṇena. Dhammaṭṭhoti rājā hi attano kātabbe vinicchayadhamme",
  "atk-s0502a0:3557_1": "ṭhitopi dhammaṭṭho nāma na hoti. Yenāti yena kāraṇena. Atthanti otiṇṇaṃ vinicchitabbaṃ",
  "atk-s0502a0:3557_2": "atthaṃ. Sāhasā nayeti chandādīsu patiṭṭhito sāhasena musāvādena viniccheyya. Yo hi",
  "atk-s0502a0:3557_3": "chande patiṭṭhāya ñātīti vā mittoti vā musā vatvā asāmikameva sāmikaṃ karoti, dose",
  "atk-s0502a0:3557_4": "patiṭṭhāya attano verīnaṃ musā vatvā sāmikameva asāmikaṃ karoti, mohe patiṭṭhāya",
  "atk-s0502a0:3557_5": "lañjaṃ gahetvā vinicchayakāle aññavihito viya ito cito ca olokento musā vatvā “iminā",
  "atk-s0502a0:3557_6": "jitaṃ, ayaṃ parājito”ti paraṃ nīharati, bhaye patiṭṭhāya kassacideva issarajātikassa",
  "atk-s0502a0:3557_7": "parājayaṃ pāpuṇantassāpi jayaṃ āropeti, ayaṃ sāhasena atthaṃ neti nāma. Eso dhammaṭṭho",
  "atk-s0502a0:3557_8": "nāma na hotīti attho. Atthaṃ anatthañcāti bhūtañca abhūtañca kāraṇaṃ. Ubho niccheyyāti",
  "atk-s0502a0:3557_9": "yo pana paṇḍito ubho atthānatthe vinicchinitvā vadati. Asāhasenāti amusāvādena. Dhammenāti",
  "atk-s0502a0:3557_10": "vinicchayadhammena, na chandādivasena. Samenāti aparādhānurūpeneva pare nayati, jayaṃ",
  "atk-s0502a0:3557_11": "vā parājayaṃ vā pāpeti. Dhammassa guttoti so dhammagutto dhammarakkhito dhammojapaññāya",
  "atk-s0502a0:3557_12": "samannāgato medhāvī vinicchayadhamme ṭhitattā dhammaṭṭhoti pavuccatīti attho.",
  "atk-s0502a0:3558": "Desanāvasāne bahū sotāpattiphalādīni pāpuṇiṃsūti.",
  "atk-s0502a0:3559": "Vinicchayamahāmattavatthu paṭhamaṃ.",
  "atk-s0502a0:3560": "2. Chabbaggiyavatthu",
  "atk-s0502a0:3561": "Na tena paṇḍito hotīti imaṃ dhammadesanaṃ satthā jetavane viharanto chabbaggiye ārabbha kathesi.",
  "atk-s0502a0:3562_0": "Te kira vihārepi gāmepi bhattaggaṃ ākulaṃ karontā vicaranti. Athekadivase bhikkhū",
  "atk-s0502a0:3562_1": "gāme bhattakiccaṃ katvā āgate dahare sāmaṇere ca pucchiṃsu – “kīdisaṃ, āvuso, bhattagga”nti?",
  "atk-s0502a0:3562_2": "Bhante, mā pucchatha, chabbaggiyā “mayameva viyattā, mayameva paṇḍitā, ime paharitvā",
  "atk-s0502a0:3562_3": "sīse kacavaraṃ ākiritvā nīharissāmā”ti vatvā amhe piṭṭhiyaṃ gahetvā kacavaraṃ okirantā",
  "atk-s0502a0:3562_4": "bhattaggaṃ ākulaṃ akaṃsūti. Bhikkhū satthu santikaṃ gantvā tamatthaṃ ārocesuṃ. Satthā",
  "atk-s0502a0:3562_5": "“nāhaṃ, bhikkhave, bahuṃ bhāsitvā pare viheṭhayamānaṃ ‘paṇḍito’ti vadāmi, kheminaṃ",
  "atk-s0502a0:3562_6": "pana averīnaṃ abhayameva paṇḍitoti vadāmī”ti vatvā imaṃ gāthamāha –",
  "atk-s0502a0:3563": "258.",
  "atk-s0502a0:3564": "“Na tena paṇḍito hoti, yāvatā bahu bhāsati;",
  "atk-s0502a0:3565": "Khemī averī abhayo, paṇḍitoti pavuccatī”ti.",
  "atk-s0502a0:3566_0": "Tattha yāvatāti yattakena kāraṇena saṅghamajjhādīsu bahuṃ katheti, tena paṇḍito nāma",
  "atk-s0502a0:3566_1": "na hoti. Yo pana sayaṃ khemī pañcannaṃ verānaṃ abhāvena averī nibbhayo, yaṃ vā āgamma",
  "atk-s0502a0:3566_2": "mahājanassa bhayaṃ na hoti, so paṇḍito nāma hotīti attho.",
  "atk-s0502a0:3567": "Desanāvasāne bahū sotāpattiphalādīni pāpuṇiṃsūti.",
  "atk-s0502a0:3568": "Chabbaggiyavatthu dutiyaṃ.",
  "atk-s0502a0:3569": "3. Ekudānakhīṇāsavattheravatthu",
  "atk-s0502a0:3570": "Na tāvatāti imaṃ dhammadesanaṃ satthā jetavane viharanto ekudānattheraṃ nāma khīṇāsavaṃ ārabbha kathesi.",
  "atk-s0502a0:3571": "So kira ekakova ekasmiṃ vanasaṇḍe viharati, ekamevassa udānaṃ paguṇaṃ –",
  "atk-s0502a0:3572": "“Adhicetaso appamajjato,",
  "atk-s0502a0:3573": "Munino monapathesu sikkhato;",
  "atk-s0502a0:3574": "Sokā na bhavanti tādino,",
  "atk-s0502a0:3575": "Upasantassa sadā satīmato”ti. ;",
  "atk-s0502a0:3576_0": "So kira uposathadivasesu sayameva dhammassavanaṃ ghosetvā imaṃ gāthaṃ vadati. Pathaviundriyanasaddo",
  "atk-s0502a0:3576_1": "viya devatānaṃ sādhukārasaddo hoti. Athekasmiṃ uposathadivase pañcapañcasataparivārā",
  "atk-s0502a0:3576_2": "dve tipiṭakadharā bhikkhū tassa vasanaṭṭhānaṃ agamaṃsu. So te disvāva tuṭṭhamānaso",
  "atk-s0502a0:3576_3": "“sādhu vo kataṃ idha āgacchantehi, ajja mayaṃ tumhākaṃ dhammaṃ suṇissāmā”ti āha.",
  "atk-s0502a0:3576_4": "Atthi pana, āvuso, idha dhammaṃ sotukāmāti. Atthi, bhante, ayaṃ vanasaṇḍo dhammassavanadivase",
  "atk-s0502a0:3576_5": "devatānaṃ sādhukārasaddena ekaninnādo hotīti. Tesu eko tipiṭakadharo dhammaṃ osāresi,",
  "atk-s0502a0:3576_6": "eko kathesi. Ekadevatāpi sādhukāraṃ nādāsi. Te āhaṃsu – “tvaṃ, āvuso, dhammassavanadivase",
  "atk-s0502a0:3576_7": "imasmiṃ vanasaṇḍe devatā mahantena saddena sādhukāraṃ dentīti vadesi, kiṃ nāmeta”nti.",
  "atk-s0502a0:3576_8": "Bhante, aññesu divasesu sādhukārasaddena ekaninnādo eva hoti, na ajja pana jānāmi",
  "atk-s0502a0:3576_9": "“kimeta”nti. “Tena hi, āvuso, tvaṃ tāva dhammaṃ kathehī”ti. So bījaniṃ gahetvā āsane",
  "atk-s0502a0:3576_10": "nisinno tameva gāthaṃ vadesi. Devatā mahantena saddena sādhukāramadaṃsu. Atha nesaṃ",
  "atk-s0502a0:3576_11": "parivārā bhikkhū ujjhāyiṃsu “imasmiṃ vanasaṇḍe devatā mukholokanena sādhukāraṃ dadanti,",
  "atk-s0502a0:3576_12": "tipiṭakadharabhikkhūsu ettakaṃ bhaṇantesupi kiñci pasaṃsanamattampi avatvā ekena",
  "atk-s0502a0:3576_13": "mahallakattherena ekagāthāya kathitāya mahāsaddena sādhukāraṃ dadantī”ti. Tepi vihāraṃ",
  "atk-s0502a0:3576_14": "gantvā satthu tamatthaṃ ārocesuṃ.",
  "atk-s0502a0:3577_0": "Satthā “nāhaṃ, bhikkhave, yo bahumpi uggaṇhati vā bhāsati vā, taṃ dhammadharoti vadāmi.",
  "atk-s0502a0:3577_1": "Yo pana ekampi gāthaṃ uggaṇhitvā saccāni paṭivijjhati, ayaṃ dhammadharo nāmā”ti vatvā",
  "atk-s0502a0:3577_2": "dhammaṃ desento imaṃ gāthamāha –",
  "atk-s0502a0:3578": "259.",
  "atk-s0502a0:3579": "“Na tāvatā dhammadharo, yāvatā bahu bhāsati;",
  "atk-s0502a0:3580": "Yo ca appampi sutvāna, dhammaṃ kāyena passati;",
  "atk-s0502a0:3581": "Sa ve dhammadharo hoti, yo dhammaṃ nappamajjatī”ti.",
  "atk-s0502a0:3582_0": "Tattha yāvatāti yattakena uggahaṇadhāraṇavācanādinā kāraṇena bahuṃ bhāsati, tāvattakena",
  "atk-s0502a0:3582_1": "dhammadharo na hoti, vaṃsānurakkhako pana paveṇipālako nāma hoti. Yo ca appampīti",
  "atk-s0502a0:3582_2": "yo pana appamattakampi sutvā dhammamanvāya atthamanvāya dhammānudhammappaṭipanno",
  "atk-s0502a0:3582_3": "hutvā nāmakāyena dukkhādīni parijānanto catusaccadhammaṃ passati, sa ve dhammadharo",
  "atk-s0502a0:3582_4": "hoti. Yo dhammaṃ nappamajjatīti yopi āraddhavīriyo hutvā ajja ajjevāti paṭivedhaṃ",
  "atk-s0502a0:3582_5": "ākaṅkhanto dhammaṃ nappamajjati, ayampi dhammadharoyevāti attho.",
  "atk-s0502a0:3583": "Desanāvasāne bahū sotāpattiphalādīni pāpuṇiṃsūti.",
  "atk-s0502a0:3584": "Ekudānakhīṇāsavattheravatthu tatiyaṃ.",
  "atk-s0502a0:3585": "4. Lakuṇḍakabhaddiyattheravatthu",
  "atk-s0502a0:3586": "Na tena thero so hotīti imaṃ dhammadesanaṃ satthā jetavane viharanto lakuṇḍakabhaddiyattheraṃ ārabbha kathesi.",
  "atk-s0502a0:3587_0": "Ekadivasañhi tasmiṃ there satthu upaṭṭhānaṃ gantvā pakkantamatte tiṃsamattā āraññikā",
  "atk-s0502a0:3587_1": "bhikkhū taṃ passantā eva āgantvā satthāraṃ vanditvā nisīdiṃsu. Satthā tesaṃ arahattūpanissayaṃ",
  "atk-s0502a0:3587_2": "disvā imaṃ pañhaṃ pucchi – “ito gataṃ ekaṃ theraṃ passathā”ti? “Na passāma, bhante”ti.",
  "atk-s0502a0:3587_3": "“Kiṃ nu diṭṭho vo”ti? “Ekaṃ, bhante, sāmaṇeraṃ passimhā”ti. “Na so, bhikkhave, sāmaṇero,",
  "atk-s0502a0:3587_4": "thero eva so”ti? “Ativiya khuddako, bhante”ti. “Nāhaṃ, bhikkhave, mahallakabhāvena",
  "atk-s0502a0:3587_5": "therāsane nisinnamattakena theroti vadāmi. Yo pana saccāni paṭivijjhitvā mahājanassa",
  "atk-s0502a0:3587_6": "ahiṃsakabhāve ṭhito, ayaṃ thero nāmā”ti vatvā imā gāthā abhāsi –",
  "atk-s0502a0:3588": "260.",
  "atk-s0502a0:3589": "“Na tena thero so hoti, yenassa palitaṃ siro;",
  "atk-s0502a0:3590": "Paripakko vayo tassa, moghajiṇṇoti vuccati.",
  "atk-s0502a0:3591": "261.",
  "atk-s0502a0:3592": "“Yamhi saccañca dhammo ca, ahiṃsā saṃyamo damo;",
  "atk-s0502a0:3593": "Sa ve vantamalo dhīro, thero iti pavuccatī”ti.",
  "atk-s0502a0:3594_0": "Tattha paripakkoti pariṇato, vuḍḍhabhāvaṃ pattoti attho. Moghajiṇṇoti anto therakarānaṃ",
  "atk-s0502a0:3594_1": "dhammānaṃ abhāvena tucchajiṇṇo nāma. Yamhi saccañca dhammo cāti yamhi pana puggale",
  "atk-s0502a0:3594_2": "soḷasahākārehi paṭividdhattā catubbidhaṃ saccaṃ, ñāṇena sacchikatattā navavidho lokuttaradhammo",
  "atk-s0502a0:3594_3": "ca atthi. Ahiṃsāti ahiṃsanabhāvo. Desanāmattametaṃ, yamhi pana catubbidhāpi appamaññābhāvanā",
  "atk-s0502a0:3594_4": "atthīti attho. Saṃyamo damoti sīlañceva indriyasaṃvaro ca. Vantamaloti maggañāṇena",
  "atk-s0502a0:3594_5": "nīhaṭamalo. Dhīroti dhitisampanno. Theroti so imehi thirabhāvakārakehi samannāgatattā",
  "atk-s0502a0:3594_6": "theroti vuccatīti attho.",
  "atk-s0502a0:3595": "Desanāvasāne te bhikkhū arahatte patiṭṭhahiṃsūti.",
  "atk-s0502a0:3596": "Lakuṇḍakabhaddiyattheravatthu catutthaṃ.",
  "atk-s0502a0:3597": "5. Sambahulabhikkhuvatthu",
  "atk-s0502a0:3598": "Na vākkaraṇamattenāti imaṃ dhammadesanaṃ satthā jetavane viharanto sambahule bhikkhū ārabbha kathesi.",
  "atk-s0502a0:3599_0": "Ekasmiñhi samaye dahare ceva sāmaṇere ca attano dhammācariyānameva cīvararajanādīni",
  "atk-s0502a0:3599_1": "veyyāvaccāni karonte disvā ekacce therā cintayiṃsu – “mayampi byañjanasamaye kusalā,",
  "atk-s0502a0:3599_2": "amhākameva kiñci natthi. Yaṃnūna mayaṃ satthāraṃ upasaṅkamitvā evaṃ vadeyyāma, ‘bhante,",
  "atk-s0502a0:3599_3": "mayaṃ byañjanasamaye kusalā, aññesaṃ santike dhammaṃ uggaṇhitvāpi imesaṃ santike",
  "atk-s0502a0:3599_4": "asodhetvā mā sajjhāyitthāti daharasāmaṇere āṇāpethā’ti. Evañhi amhākaṃ lābhasakkāro",
  "atk-s0502a0:3599_5": "vaḍḍhissatī”ti. Te satthāraṃ upasaṅkamitvā tathā vadiṃsu.",
  "atk-s0502a0:3600_0": "Satthā tesaṃ vacanaṃ sutvā “imasmiṃ sāsane paveṇivaseneva evaṃ vattuṃ labhati, ime",
  "atk-s0502a0:3600_1": "pana lābhasakkāre nissitāti ñatvā ahaṃ tumhe vākkaraṇamattena sādhurūpāti na vadāmi.",
  "atk-s0502a0:3600_2": "Yassa panete issādayo dhammā arahattamaggena samucchinnā, eso eva sādhurūpo”ti vatvā imā gāthā abhāsi –",
  "atk-s0502a0:3601": "262.",
  "atk-s0502a0:3602": "“Na vākkaraṇamattena, vaṇṇapokkharatāya vā;",
  "atk-s0502a0:3603": "Sādhurūpo naro hoti, issukī maccharī saṭho.",
  "atk-s0502a0:3604": "263.",
  "atk-s0502a0:3605": "“Yassa cetaṃ samucchinnaṃ, mūlaghaccaṃ samūhataṃ;",
  "atk-s0502a0:3606": "Savantadoso medhāvī, sādhurūpoti vuccatī”ti.",
  "atk-s0502a0:3607_0": "Tattha na vākkaraṇamattenāti vacīkaraṇamattena saddalakkhaṇasampannavacanamattena.",
  "atk-s0502a0:3607_1": "Vaṇṇapokkharatāya vāti sarīravaṇṇassa manāpabhāvena vā. Naroti ettakeneva kāraṇena",
  "atk-s0502a0:3607_2": "paralābhādīsu issāmanako pañcavidhena maccherena samannāgato kerāṭikabhāvena saṭho",
  "atk-s0502a0:3607_3": "naro sādhurūpo na hoti. Yassa cetanti yassa ca puggalassetaṃ issādidosajātaṃ arahattamaggañāṇena",
  "atk-s0502a0:3607_4": "samūlakaṃ chinnaṃ, mūlaghātaṃ katvā samūhataṃ, so vantadoso dhammojapaññāya samannāgato",
  "atk-s0502a0:3607_5": "sādhurūpoti vuccatīti attho.",
  "atk-s0502a0:3608": "Desanāvasāne bahū sotāpattiphalādīni pāpuṇiṃsūti.",
  "atk-s0502a0:3609": "Sambahulabhikkhuvatthu pañcamaṃ.",
  "atk-s0502a0:3610": "6. Hatthakavatthu",
  "atk-s0502a0:3611": "Na muṇḍakena samaṇoti imaṃ dhammadesanaṃ satthā sāvatthiyaṃ viharanto hatthakaṃ ārabbha kathesi.",
  "atk-s0502a0:3612_0": "So kira vādakkhitto “tumhe asukavelāya asukaṭṭhānaṃ nāma āgaccheyyātha, vādaṃ karissāmā”ti",
  "atk-s0502a0:3612_1": "vatvā puretarameva tattha gantvā “passatha, titthiyā mama bhayena nāgatā, esova pana",
  "atk-s0502a0:3612_2": "nesaṃ parājayo”tiādīni vatvā vādakkhitto aññenaññaṃ paṭicaranto vicarati. Satthā",
  "atk-s0502a0:3612_3": "“hatthako kira evaṃ karotī”ti sutvā taṃ pakkosāpetvā “saccaṃ kira tvaṃ, hatthaka,",
  "atk-s0502a0:3612_4": "evaṃ karosī”ti pucchitvā “sacca”nti vutte, “kasmā evaṃ karosi? Evarūpañhi musāvādaṃ",
  "atk-s0502a0:3612_5": "karonto sīsamuṇḍanādimatteneva samaṇo nāma na hoti. Yo pana aṇūni vā thūlāni vā pāpāni",
  "atk-s0502a0:3612_6": "sametvā ṭhito, ayameva samaṇo”ti vatvā imā gāthā abhāsi –",
  "atk-s0502a0:3613": "264.",
  "atk-s0502a0:3614": "“Na muṇḍakena samaṇo, abbato alikaṃ bhaṇaṃ;",
  "atk-s0502a0:3615": "Icchālobhasamāpanno, samaṇo kiṃ bhavissati.",
  "atk-s0502a0:3616": "265.",
  "atk-s0502a0:3617": "“Yo ca sameti pāpāni, aṇuṃ thūlāni sabbaso;",
  "atk-s0502a0:3618": "Samitattā hi pāpānaṃ, samaṇoti pavuccatī”ti.",
  "atk-s0502a0:3619_0": "Tattha muṇḍakenāti sīsamuṇḍanamattena. Abbatoti sīlavatena ca dhutaṅgavatena ca virahito.",
  "atk-s0502a0:3619_1": "Alikaṃ bhaṇanti musāvādaṃ bhaṇanto asampattesu ārammaṇesu icchāya pattesu ca lobhena",
  "atk-s0502a0:3619_2": "samannāgato samaṇo nāma kiṃ bhavissati? Sametīti yo ca parittāni vā mahantāni vā",
  "atk-s0502a0:3619_3": "pāpāni vūpasameti, so tesaṃ samitattā samaṇoti pavuccatīti attho.",
  "atk-s0502a0:3620": "Desanāvasāne bahū sotāpattiphalādīni pāpuṇiṃsūti.",
  "atk-s0502a0:3621": "Hatthakavatthu chaṭṭhaṃ.",
  "atk-s0502a0:3622": "7. Aññatarabrāhmaṇavatthu",
  "atk-s0502a0:3623": "Na tena bhikkhu so hotīti imaṃ dhammadesanaṃ satthā jetavane viharanto aññataraṃ brāhmaṇaṃ ārabbha kathesi.",
  "atk-s0502a0:3624_0": "So kira bāhirasamaye pabbajitvā bhikkhaṃ caranto cintesi – “samaṇo gotamo attano",
  "atk-s0502a0:3624_1": "sāvake bhikkhāya caraṇena ‘bhikkhū’ti vadati, mampi ‘bhikkhū’ti vattuṃ vaṭṭatī”ti.",
  "atk-s0502a0:3624_2": "So satthāraṃ upasaṅkamitvā, “bho gotama, ahampi bhikkhaṃ caritvā jīvāmi, mampi ‘bhikkhū’ti",
  "atk-s0502a0:3624_3": "vadehī”ti āha. Atha naṃ satthā “nāhaṃ, brāhmaṇa, bhikkhanamattena bhikkhūti vadāmi.",
  "atk-s0502a0:3624_4": "Na hi vissaṃ dhammaṃ samādāya vattanto bhikkhu nāma hoti. Yo pana sabbasaṅkhāresu",
  "atk-s0502a0:3624_5": "saṅkhāya carati, so bhikkhu nāmā”ti vatvā imā gāthā abhāsi –",
  "atk-s0502a0:3625": "266.",
  "atk-s0502a0:3626": "“Na tena bhikkhu so hoti, yāvatā bhikkhate pare;",
  "atk-s0502a0:3627": "Vissaṃ dhammaṃ samādāya, bhikkhu hoti na tāvatā.",
  "atk-s0502a0:3628": "267.",
  "atk-s0502a0:3629": "“Yodha puññañca pāpañca, bāhetvā brahmacariyavā;",
  "atk-s0502a0:3630": "Saṅkhāya loke carati, sa ve bhikkhūti vuccatī”ti.",
  "atk-s0502a0:3631_0": "Tattha yāvatāti yattakena pare bhikkhate, tena bhikkhanamattena bhikkhu nāma na hoti.",
  "atk-s0502a0:3631_1": "Vissanti visamaṃ dhammaṃ, vissagandhaṃ vā kāyakammādikaṃ dhammaṃ samādāya caranto",
  "atk-s0502a0:3631_2": "bhikkhu nāma na hoti. Yodhāti yo idha sāsane ubhayampetaṃ puññañca pāpañca maggabrahmacariyena",
  "atk-s0502a0:3631_3": "bāhetvā panuditvā brahmacariyavā hoti. Saṅkhāyāti ñāṇena. Loketi khandhādiloke “ime",
  "atk-s0502a0:3631_4": "ajjhattikā khandhā, ime bāhirā”ti evaṃ sabbepi dhamme jānitvā carati, so tena ñāṇena",
  "atk-s0502a0:3631_5": "kilesānaṃ bhinnattā “bhikkhū”ti vuccatīti attho.",
  "atk-s0502a0:3632": "Desanāvasāne bahū sotāpattiphalādīni pāpuṇiṃsūti.",
  "atk-s0502a0:3633": "Aññatarabrāhmaṇavatthu sattamaṃ.",
  "atk-s0502a0:3634": "8. Titthiyavatthu",
  "atk-s0502a0:3635": "Na monenāti imaṃ dhammadesanaṃ satthā jetavane viharanto titthiye ārabbha kathesi.",
  "atk-s0502a0:3636_0": "Te kira bhuttaṭṭhānesu manussānaṃ “khemaṃ hotu, sukhaṃ hotu, āyu vaḍḍhatu, asukaṭṭhāne",
  "atk-s0502a0:3636_1": "nāma kalalaṃ atthi, asukaṭṭhāne nāma kaṇṭako atthi, evarūpaṃ ṭhānaṃ gantuṃ na vaṭṭatī”tiādinā",
  "atk-s0502a0:3636_2": "nayena maṅgalaṃ vatvā pakkamanti. Bhikkhū pana paṭhamabodhiyaṃ anumodanādīnaṃ ananuññātakāle",
  "atk-s0502a0:3636_3": "bhattagge manussānaṃ anumodanaṃ akatvā pakkamanti. Manussā “titthiyānaṃ santikā maṅgalaṃ",
  "atk-s0502a0:3636_4": "suṇāma, bhaddantā pana tuṇhībhūtā pakkamantī”ti ujjhāyiṃsu. Bhikkhū tamatthaṃ satthu",
  "atk-s0502a0:3636_5": "ārocesuṃ. Satthā, “bhikkhave, ito paṭṭhāya bhattaggādīsu yathāsukhaṃ anumodanaṃ karotha,",
  "atk-s0502a0:3636_6": "upanisinnakathaṃ karotha, dhammaṃ kathethā”ti anujāni. Te tathā kariṃsu. Manussā",
  "atk-s0502a0:3636_7": "anumodanādīni suṇantā ussāhappattā bhikkhū nimantetvā sakkāraṃ karontā vicaranti.",
  "atk-s0502a0:3636_8": "Titthiyā pana “mayaṃ munino monaṃ karoma, samaṇassa gotamassa sāvakā bhattaggādīsu",
  "atk-s0502a0:3636_9": "mahākathaṃ kathentā vicarantī”ti ujjhāyiṃsu.",
  "atk-s0502a0:3637_0": "Satthā tamatthaṃ sutvā “nāhaṃ, bhikkhave, tuṇhībhāvamattena ‘munī’ti vadāmi. Ekacce",
  "atk-s0502a0:3637_1": "hi ajānantā na kathenti, ekacce avisāradatāya, ekacce ‘mā no imaṃ atisayatthaṃ aññe",
  "atk-s0502a0:3637_2": "jāniṃsū’ti maccherena. Tasmā monamattena muni na hoti, pāpavūpasamena pana muni nāma",
  "atk-s0502a0:3637_3": "hotī”ti vatvā imā gāthā abhāsi –",
  "atk-s0502a0:3638": "268.",
  "atk-s0502a0:3639": "“Na monena munī hoti, mūḷharūpo aviddasu;",
  "atk-s0502a0:3640": "Yo ca tulaṃva paggayha, varamādāya paṇḍito.",
  "atk-s0502a0:3641": "269.",
  "atk-s0502a0:3642": "“Pāpāni parivajjeti, sa munī tena so muni;",
  "atk-s0502a0:3643": "Yo munāti ubho loke, muni tena pavuccatī”ti.",
  "atk-s0502a0:3644_0": "Tattha na monenāti kāmañhi moneyyapaṭipadāsaṅkhātena maggañāṇamonena muni nāma hoti,",
  "atk-s0502a0:3644_1": "idha pana tuṇhībhāvaṃ sandhāya “monenā”ti vuttaṃ. Mūḷharūpoti tuccharūpo. Aviddasūti",
  "atk-s0502a0:3644_2": "aviññū. Evarūpo hi tuṇhībhūtopi muni nāma na hoti. Atha vā monena muni nāma na hoti,",
  "atk-s0502a0:3644_3": "tucchasabhāvo pana aviññū ca hotīti attho. Yo ca tulaṃva pagayhāti yathā hi tulaṃ",
  "atk-s0502a0:3644_4": "gahetvā ṭhito atirekaṃ ce hoti, harati. Ūnaṃ ce hoti, pakkhipati. Evameva yo atirekaṃ",
  "atk-s0502a0:3644_5": "haranto viya pāpaṃ harati parivajjeti, ūnake pakkhipanto viya kusalaṃ paripūreti.",
  "atk-s0502a0:3644_6": "Evañca pana karonto sīlasamādhipaññāvimuttivimuttiñāṇadassanasaṅkhātaṃ varaṃ uttamameva",
  "atk-s0502a0:3644_7": "ādāya pāpāni akusalakammāni parivajjeti. Sa munīti so muni nāmāti attho. Tena so",
  "atk-s0502a0:3644_8": "munīti kasmā pana so munīti ce? Yaṃ heṭṭhā vuttakāraṇaṃ, tena so munīti attho. So",
  "atk-s0502a0:3644_9": "munāti ubho loketi yo puggalo imasmiṃ khandhādiloke tulaṃ āropetvā minanto viya “ime",
  "atk-s0502a0:3644_10": "ajjhattikā khandhā, ime bāhirā”tiādinā nayena ime ubho atthe munāti. Muni tena pavuccatīti",
  "atk-s0502a0:3644_11": "tena kāraṇena munīti vuccatiyevāti attho.",
  "atk-s0502a0:3645": "Desanāvasāne bahū sotāpattiphalādīni pāpuṇiṃsūti.",
  "atk-s0502a0:3646": "Titthiyavatthu aṭṭhamaṃ.",
  "atk-s0502a0:3647": "9. Bālisikavatthu",
  "atk-s0502a0:3648": "Na tena ariyo hotīti imaṃ dhammadesanaṃ satthā jetavane viharanto ekaṃ ariyaṃ nāma bālisikaṃ ārabbha kathesi.",
  "atk-s0502a0:3649_0": "Ekadivasañhi satthā tassa sotāpattimaggassūpanissayaṃ disvā sāvatthiyā uttaradvāragāme",
  "atk-s0502a0:3649_1": "piṇḍāya caritvā bhikkhusaṅghaparivuto tato āgacchati. Tasmiṃ khaṇe so bālisiko balisena",
  "atk-s0502a0:3649_2": "macche gaṇhanto buddhappamukhaṃ bhikkhusaṅghaṃ disvā balisayaṭṭhiṃ chaḍḍetvā aṭṭhāsi.",
  "atk-s0502a0:3649_3": "Satthā tassa avidūre ṭhāne nivattitvā ṭhito “tvaṃ kiṃ nāmosī”ti sāriputtattherādīnaṃ",
  "atk-s0502a0:3649_4": "nāmāni pucchi. Tepi “ahaṃ sāriputto ahaṃ moggallāno”ti attano attano nāmāni kathayiṃsu.",
  "atk-s0502a0:3649_5": "Bālisiko cintesi – “satthā sabbesaṃ nāmāni pucchati, mamampi nāmaṃ pucchissati maññe”ti.",
  "atk-s0502a0:3649_6": "Satthā tassa icchaṃ ñatvā, “upāsaka, tvaṃ ko nāmosī”ti pucchitvā “ahaṃ, bhante, ariyo",
  "atk-s0502a0:3649_7": "nāmā”ti vutte “na, upāsaka, tādisā pāṇātipātino ariyā nāma honti, ariyā pana mahājanassa",
  "atk-s0502a0:3649_8": "ahiṃsanabhāve ṭhitā”ti vatvā imaṃ gāthamāha –",
  "atk-s0502a0:3650": "270.",
  "atk-s0502a0:3651": "“Na tena ariyo hoti, yena pāṇāni hiṃsati;",
  "atk-s0502a0:3652": "Ahiṃsā sabbapāṇānaṃ, ariyoti pavuccatī”ti.",
  "atk-s0502a0:3653_0": "Tattha ahiṃsāti ahiṃsanena. Idaṃ vuttaṃ hoti – yena hi pāṇāni hiṃsati, na tena kāraṇena",
  "atk-s0502a0:3653_1": "ariyo hoti. Yo pana sabbapāṇānaṃ pāṇiādīhi ahiṃsanena mettādibhāvanāya patiṭṭhitattā",
  "atk-s0502a0:3653_2": "hiṃsato ārāva ṭhito, ayaṃ ariyoti vuccatīti attho.",
  "atk-s0502a0:3654": "Desanāvasāne bālisiko sotāpattiphale patiṭṭhahi, sampattānampi sātthikā dhammadesanā ahosīti.",
  "atk-s0502a0:3655": "Bālisikavatthu navamaṃ.",
  "atk-s0502a0:3656": "10. Sambahulasīlādisampannabhikkhuvatthu",
  "atk-s0502a0:3657": "Na sīlabbatamattenāti imaṃ dhammadesanaṃ satthā jetavane viharanto sambahule sīlādisampanne bhikkhū ārabbha kathesi.",
  "atk-s0502a0:3658_0": "Tesu kira ekaccānaṃ evaṃ ahosi – “mayaṃ sampannasīlā, mayaṃ dhutaṅgadharā, mayaṃ",
  "atk-s0502a0:3658_1": "bahussutā, mayaṃ pantasenāsanavāsino, mayaṃ jhānalābhino, na amhākaṃ arahattaṃ dullabhaṃ,",
  "atk-s0502a0:3658_2": "icchitadivaseyeva arahattaṃ pāpuṇissāmā”ti. Yepi tattha anāgāmino, tesampi etadahosi",
  "atk-s0502a0:3658_3": "– “na amhākaṃ idāni arahattaṃ dullabha”nti. Te sabbepi ekadivasaṃ satthāraṃ upasaṅkamitvā",
  "atk-s0502a0:3658_4": "vanditvā nisinnā “api nu kho vo, bhikkhave, pabbajitakiccaṃ matthakaṃ patta”nti satthārā",
  "atk-s0502a0:3658_5": "puṭṭhā evamāhaṃsu – “bhante, mayaṃ evarūpā evarūpā ca, tasmā ‘icchiticchitakkhaṇeyeva",
  "atk-s0502a0:3658_6": "arahattaṃ pattuṃ samatthamhā’ti cintetvā viharāmā”ti.",
  "atk-s0502a0:3659_0": "Satthā tesaṃ vacanaṃ sutvā, “bhikkhave, bhikkhunā nāma parisuddhasīlādimattakena",
  "atk-s0502a0:3659_1": "vā anāgāmisukhappattamattakena vā ‘appakaṃ no bhavadukkha’nti vattuṃ na vaṭṭati,",
  "atk-s0502a0:3659_2": "āsavakkhayaṃ pana appatvā ‘sukhitomhī’ti cittaṃ na uppādetabba”nti vatvā imā gāthā abhāsi –",
  "atk-s0502a0:3660": "271.",
  "atk-s0502a0:3661": "“Na sīlabbatamattena, bāhusaccena vā pana;",
  "atk-s0502a0:3662": "Atha vā samādhilābhena, vivittasayanena vā.",
  "atk-s0502a0:3663": "272.",
  "atk-s0502a0:3664": "“Phusāmi nekkhammasukhaṃ, aputhujjanasevitaṃ;",
  "atk-s0502a0:3665": "Bhikkhu vissāsamāpādi, appatto āsavakkhaya”nti.",
  "atk-s0502a0:3666_0": "Tattha sīlabbatamattenāti catupārisuddhisīlamattena vā terasadhutaṅgamattena vā.",
  "atk-s0502a0:3666_1": "Bāhusaccena vāti tiṇṇaṃ piṭakānaṃ uggahitamattena vā. Samādhilābhenāti aṭṭhasamāpattiyā",
  "atk-s0502a0:3666_2": "lābhena. Nekkhammasukhanti anāgāmisukhaṃ. Taṃ anāgāmisukhaṃ phusāmīti ettakamattena",
  "atk-s0502a0:3666_3": "vā. Aputhujjanasevitanti puthujjanehi asevitaṃ ariyasevitameva. Bhikkhūti tesaṃ aññataraṃ",
  "atk-s0502a0:3666_4": "ālapanto āha. Vissāsamāpādīti vissāsaṃ na āpajjeyya. Idaṃ vuttaṃ hoti – bhikkhu iminā",
  "atk-s0502a0:3666_5": "sampannasīlādibhāvamattakeneva “mayhaṃ bhavo appako parittako”ti āsavakkhayasaṅkhātaṃ",
  "atk-s0502a0:3666_6": "arahattaṃ appatto hutvā bhikkhu nāma vissāsaṃ nāpajjeyya. Yathā hi appamattakopi",
  "atk-s0502a0:3666_7": "gūtho duggandho hoti, evaṃ appamattakopi bhavo dukkhoti.",
  "atk-s0502a0:3667": "Desanāvasāne te bhikkhū arahatte patiṭṭhahaṃsu, sampattānampi sātthikā dhammadesanā ahosīti.",
  "atk-s0502a0:3668": "Sambahulasīlādisampannabhikkhuvatthu dasamaṃ.",
  "atk-s0502a0:3669": "Dhammaṭṭhavaggavaṇṇanā niṭṭhitā.",
  "atk-s0502a0:3670": "Ekūnavīsatimo vaggo.",
  "atk-s0502a0:3671": "20. Maggavaggo",
  "atk-s0502a0:3672": "1. Pañcasatabhikkhuvatthu",
  "atk-s0502a0:3673": "Maggānaṭṭhaṅgikoti imaṃ dhammadesanaṃ satthā jetavane viharanto pañcasate bhikkhū ārabbha kathesi.",
  "atk-s0502a0:3674_0": "Te kira satthari janapadacārikaṃ caritvā puna sāvatthiṃ āgate upaṭṭhānasālāya nisīditvā",
  "atk-s0502a0:3674_1": "“asukagāmato asukagāmassa maggo samo, asukagāmassa maggo visamo, sasakkharo, asakkharo”tiādinā",
  "atk-s0502a0:3674_2": "nayena attano vicaritamaggaṃ ārabbha maggakathaṃ kathesuṃ. Satthā tesaṃ arahattassūpanissayaṃ",
  "atk-s0502a0:3674_3": "disvā taṃ ṭhānaṃ āgantvā paññattāsane nisinno “kāya nuttha, bhikkhave, etarahi kathāya",
  "atk-s0502a0:3674_4": "sannisinnā”ti pucchitvā “imāya nāmā”ti vutte, “bhikkhave, ayaṃ bāhirakamaggo, bhikkhunā",
  "atk-s0502a0:3674_5": "nāma ariyamagge kammaṃ kātuṃ vaṭṭati, evañhi karonto bhikkhu sabbadukkhā pamuccatī”ti",
  "atk-s0502a0:3674_6": "vatvā imā gāthā abhāsi –",
  "atk-s0502a0:3675": "273.",
  "atk-s0502a0:3676": "“Maggānaṭṭhaṅgiko seṭṭho, saccānaṃ caturo padā;",
  "atk-s0502a0:3677": "Virāgo seṭṭho dhammānaṃ, dvipadānañca cakkhumā.",
  "atk-s0502a0:3678": "274.",
  "atk-s0502a0:3679": "“Eseva maggo natthañño, dassanassa visuddhiyā;",
  "atk-s0502a0:3680": "Etañhi tumhe paṭipajjatha, mārassetaṃ pamohanaṃ.",
  "atk-s0502a0:3681": "275.",
  "atk-s0502a0:3682": "“Etañhi tumhe paṭipannā, dukkhassantaṃ karissatha;",
  "atk-s0502a0:3683": "Akkhāto vo mayā maggo, aññāya sallakantanaṃ.",
  "atk-s0502a0:3684": "276.",
  "atk-s0502a0:3685": "“Tumhehi kiccamātappaṃ, akkhātāro tathāgatā;",
  "atk-s0502a0:3686": "Paṭipannā pamokkhanti, jhāyino mārabandhanā”ti.",
  "atk-s0502a0:3687_0": "Tattha maggānaṭṭhaṅgikoti jaṅghamaggādayo vā hontu dvāsaṭṭhi diṭṭhigatamaggā vā,",
  "atk-s0502a0:3687_1": "tesaṃ sabbesampi maggānaṃ sammādiṭṭhiādīhi aṭṭhahi aṅgehi micchādiṭṭhiādīnaṃ aṭṭhannaṃ",
  "atk-s0502a0:3687_2": "pahānaṃ karonto nirodhaṃ ārammaṇaṃ katvā catūsupi saccesu dukkhaparijānanādikiccaṃ",
  "atk-s0502a0:3687_3": "sādhayamāno aṭṭhaṅgiko maggo seṭṭho uttamo. Saccānaṃ caturo padāti “saccaṃ bhaṇe",
  "atk-s0502a0:3687_4": "na kujjheyyā”ti āgataṃ vacīsaccaṃ vā hotu, “sacco brāhmaṇo sacco khattiyo”tiādibhedaṃ",
  "atk-s0502a0:3687_5": "sammutisaccaṃ vā “idameva saccaṃ moghamañña”nti diṭṭhisaccaṃ vā “dukkhaṃ ariyasacca”ntiādibhedaṃ",
  "atk-s0502a0:3687_6": "paramatthasaccaṃ vā hotu, sabbesampi imesaṃ saccānaṃ parijānitabbaṭṭhena sacchikātabbaṭṭhena",
  "atk-s0502a0:3687_7": "pahātabbaṭṭhena bhāvetabbaṭṭhena ekapaṭivedhaṭṭhena ca tathapaṭivedhaṭṭhena ca dukkhaṃ",
  "atk-s0502a0:3687_8": "ariyasaccantiādayo caturo padā seṭṭhā nāma. Virāgo seṭṭho dhammānanti “yāvatā, bhikkhave,",
  "atk-s0502a0:3687_9": "dhammā saṅkhatā vā asaṅkhatā vā, virāgo tesaṃ aggamakkhāyatī”ti vacanato sabbadhammānaṃ",
  "atk-s0502a0:3687_10": "nibbānasaṅkhāto virāgo seṭṭho. Dvipadānañca cakkhumāti sabbesaṃ devamanussādibhedānaṃ",
  "atk-s0502a0:3687_11": "dvipadānaṃ pañcahi cakkhūhi cakkhumā tathāgatova seṭṭho. Ca-saddo sampiṇḍanattho,",
  "atk-s0502a0:3687_12": "arūpadhamme sampiṇḍeti. Tasmā arūpadhammānampi tathāgato seṭṭho uttamo.",
  "atk-s0502a0:3688_0": "Dassanassa visuddhiyāti maggaphaladassanassa visuddhatthaṃ yo mayā “seṭṭho”ti vutto,",
  "atk-s0502a0:3688_1": "esova maggo, natthañño. Etañhi tumheti tasmā tumhe etameva paṭipajjatha. Mārassetaṃ",
  "atk-s0502a0:3688_2": "pamohananti etaṃ māramohanaṃ māramanthananti vuccati. Dukkhassantanti sakalassapi",
  "atk-s0502a0:3688_3": "vaṭṭadukkhassa antaṃ paricchedaṃ karissathāti attho. Aññāya sallakantananti rāgasallādīnaṃ",
  "atk-s0502a0:3688_4": "kantanaṃ nimmathanaṃ abbūhaṇaṃ etaṃ maggaṃ, mayā vinā anussavādīhi attapaccakkhato",
  "atk-s0502a0:3688_5": "ñatvāva ayaṃ maggo akkhāto, idāni tumhehi kilesānaṃ ātāpanena “ātappa”nti saṅkhaṃ",
  "atk-s0502a0:3688_6": "gataṃ tassa adhigamatthāya sammappadhānavīriyaṃ kiccaṃ karaṇīyaṃ. Kevalañhi akkhātārova",
  "atk-s0502a0:3688_7": "tathāgatā. Tasmā tehi akkhātavasena ye paṭipannā dvīhi jhānehi jhāyino, te tebhūmakavaṭṭasaṅkhātā",
  "atk-s0502a0:3688_8": "mārabandhanā pamokkhantīti attho.",
  "atk-s0502a0:3689": "Desanāvasāne te bhikkhū arahatte patiṭṭhahiṃsu, sampattānampi sātthikā dhammadesanā ahosīti.",
  "atk-s0502a0:3690": "Pañcasatabhikkhuvatthu paṭhamaṃ.",
  "atk-s0502a0:3691": "2. Aniccalakkhaṇavatthu",
  "atk-s0502a0:3692": "Sabbe saṅkhārā aniccāti imaṃ dhammadesanaṃ satthā jetavane viharanto pañcasate bhikkhū ārabbha kathesi.",
  "atk-s0502a0:3693_0": "Te kira satthu santike kammaṭṭhānaṃ gahetvā gantvā araññe vāyamantāpi arahattaṃ appatvā",
  "atk-s0502a0:3693_1": "“visesetvā kammaṭṭhānaṃ uggaṇhissāmā”ti satthu santikaṃ āgamiṃsu. Satthā “kiṃ nu",
  "atk-s0502a0:3693_2": "kho imesaṃ sappāya”nti vīmaṃsanto “ime kassapabuddhakāle vīsati vassasahassāni aniccalakkhaṇe",
  "atk-s0502a0:3693_3": "anuyuñjiṃsu, tasmā aniccalakkhaṇeneva tesaṃ ekaṃ gāthaṃ desetuṃ vaṭṭatī”ti cintetvā,",
  "atk-s0502a0:3693_4": "“bhikkhave, kāmabhavādīsu sabbepi saṅkhārā hutvā abhāvaṭṭhena aniccā evā”ti vatvā imaṃ gāthamāha –",
  "atk-s0502a0:3694": "277.",
  "atk-s0502a0:3695": "“Sabbe saṅkhārā aniccāti, yadā paññāya passati;",
  "atk-s0502a0:3696": "Atha nibbindati dukkhe, esa maggo visuddhiyā”ti.",
  "atk-s0502a0:3697_0": "Tattha sabbe saṅkhārāti kāmabhavādīsu uppannā khandhā tattha tattheva nirujjhanato",
  "atk-s0502a0:3697_1": "aniccāti yadā vipassanāpaññāya passati, atha imasmiṃ khandhapariharaṇadukkhe nibbindati,",
  "atk-s0502a0:3697_2": "nibbindanto dukkhaparijānanādivasena saccāni paṭivijjhati. Esa maggo visuddhiyāti",
  "atk-s0502a0:3697_3": "visuddhatthāya vodānatthāya esa maggoti attho.",
  "atk-s0502a0:3698": "Desanāvasāne te bhikkhū arahatte patiṭṭhahiṃsu, sampattaparisānampi sātthikā dhammadesanā ahosīti.",
  "atk-s0502a0:3699": "Aniccalakkhaṇavatthu dutiyaṃ.",
  "atk-s0502a0:3700": "3. Dukkhalakkhaṇavatthu",
  "atk-s0502a0:3701_0": "Dutiyagāthāyapi evarūpameva vatthu. Tadā hi bhagavā tesaṃ bhikkhūnaṃ dukkhalakkhaṇe",
  "atk-s0502a0:3701_1": "katābhiyogabhāvaṃ ñatvā, “bhikkhave, sabbepi khandhā paṭipīḷanaṭṭhena dukkhā evā”ti",
  "atk-s0502a0:3701_2": "vatvā imaṃ gāthamāha –",
  "atk-s0502a0:3702": "278.",
  "atk-s0502a0:3703": "“Sabbe saṅkhārā dukkhāti, yadā paññāya passati;",
  "atk-s0502a0:3704": "Atha nibbindati dukkhe, esa maggo visuddhiyā”ti.",
  "atk-s0502a0:3705": "Tattha dukkhāti paṭipīḷanaṭṭhena dukkhā. Sesaṃ purimasadisameva.",
  "atk-s0502a0:3706": "Dukkhalakkhaṇavatthu tatiyaṃ.",
  "atk-s0502a0:3707": "4. Anattalakkhaṇavatthu",
  "atk-s0502a0:3708_0": "Tatiyagāthāyapi eseva nayo. Kevalañhi ettha bhagavā tesaṃ bhikkhūnaṃ pubbe anattalakkhaṇe",
  "atk-s0502a0:3708_1": "anuyuttabhāvaṃ ñatvā, “bhikkhave, sabbepi khandhā avasavattanaṭṭhena anattā evā”ti",
  "atk-s0502a0:3708_2": "vatvā imaṃ gāthamāha –",
  "atk-s0502a0:3709": "279.",
  "atk-s0502a0:3710": "“Sabbe dhammā anattāti, yadā paññāya passati;",
  "atk-s0502a0:3711": "Atha nibbindati dukkhe, esa maggo visuddhiyā”ti.",
  "atk-s0502a0:3712_0": "Tattha sabbe dhammāti pañcakkhandhā eva adhippetā. Anattāti “mā jīyantu mā mīyantū”ti",
  "atk-s0502a0:3712_1": "vase vattetuṃ na sakkāti avasavattanaṭṭhena anattā attasuññā assāmikā anissarāti",
  "atk-s0502a0:3712_2": "attho. Sesaṃ purimasadisamevāti.",
  "atk-s0502a0:3713": "Anattalakkhaṇavatthu catutthaṃ.",
  "atk-s0502a0:3714": "5. Padhānakammikatissattheravatthu",
  "atk-s0502a0:3715": "Uṭṭhānakālamhīti imaṃ dhammadesanaṃ satthā jetavane viharanto padhānakammikatissattheraṃ ārabbha kathesi.",
  "atk-s0502a0:3716_0": "Sāvatthivāsino kira pañcasatā kulaputtā satthu santike pabbajitvā kammaṭṭhānaṃ gahetvā",
  "atk-s0502a0:3716_1": "araññaṃ agamaṃsu. Tesu eko tattheva ohīyi. Avasesā araññe samaṇadhammaṃ karontā arahattaṃ",
  "atk-s0502a0:3716_2": "patvā “paṭiladdhaguṇaṃ satthu ārocessāmā”ti puna sāvatthiṃ agamaṃsu. Te sāvatthito",
  "atk-s0502a0:3716_3": "yojanamatte ekasmiṃ gāmake piṇḍāya carante disvā eko upāsako yāgubhattādīhi patimānetvā",
  "atk-s0502a0:3716_4": "anumodanaṃ sutvā punadivasatthāyapi nimantesi. Te tadaheva sāvatthiṃ gantvā pattacīvaraṃ",
  "atk-s0502a0:3716_5": "paṭisāmetvā sāyanhasamaye satthāraṃ upasaṅkamitvā vanditvā ekamantaṃ nisīdiṃsu. Satthā",
  "atk-s0502a0:3716_6": "tehi saddhiṃ ativiya tuṭṭhiṃ pavedayamāno paṭisanthāraṃ akāsi.",
  "atk-s0502a0:3717_0": "Atha nesaṃ tattha ohīno sahāyakabhikkhu cintesi – “satthu imehi saddhiṃ paṭisanthāraṃ",
  "atk-s0502a0:3717_1": "karontassa mukhaṃ nappahoti, mayhaṃ pana maggaphalābhāvena mayā saddhiṃ na katheti,",
  "atk-s0502a0:3717_2": "ajjeva arahattaṃ patvā satthāraṃ upasaṅkamitvā mayā saddhiṃ kathāpessāmī”ti. Tepi",
  "atk-s0502a0:3717_3": "bhikkhū, “bhante, mayaṃ āgamanamagge ekena upāsakena svātanāya nimantitā, tattha",
  "atk-s0502a0:3717_4": "pātova gamissāmā”ti satthāraṃ apalokesuṃ. Atha nesaṃ sahāyako bhikkhu sabbarattiṃ",
  "atk-s0502a0:3717_5": "caṅkamanto niddāvasena caṅkamakoṭiyaṃ ekasmiṃ pāsāṇaphalake pati, ūruṭṭhi bhijji.",
  "atk-s0502a0:3717_6": "So mahāsaddena viravi. Tassa te sahāyakā bhikkhū saddaṃ sañjānitvā ito cito ca upadhāviṃsu.",
  "atk-s0502a0:3717_7": "Tesaṃ dīpaṃ jāletvā tassa kattabbakiccaṃ karontānaṃyeva aruṇo uṭṭhahi, te taṃ gāmaṃ",
  "atk-s0502a0:3717_8": "gantuṃ okāsaṃ na labhiṃsu. Atha ne satthā āha – “kiṃ, bhikkhave, bhikkhācāragāmaṃ",
  "atk-s0502a0:3717_9": "na gamitthā”ti. Te “āma, bhante”ti taṃ pavattiṃ ārocesuṃ. Satthā “na, bhikkhave,",
  "atk-s0502a0:3717_10": "esa idāneva tumhākaṃ lābhantarāyaṃ karoti, pubbepi akāsiyevā”ti vatvā tehi yācito atītaṃ āharitvā –",
  "atk-s0502a0:3718": "“Yo pubbe karaṇīyāni, pacchā so kātumicchati;",
  "atk-s0502a0:3719": "Varuṇakaṭṭhabhañjova, sa pacchā manutappatī”ti. –",
  "atk-s0502a0:3720": "Jātakaṃ vitthāresi. Tadā kira te bhikkhū pañcasatā māṇavakā ahesuṃ, kusītamāṇavako ayaṃ bhikkhu ahosi, ācariyo pana tathāgatova ahosīti.",
  "atk-s0502a0:3721": "Satthā imaṃ dhammadesanaṃ āharitvā, “bhikkhave, yo hi uṭṭhānakāle uṭṭhānaṃ na karoti, saṃsannasaṅkappo hoti, kusīto so jhānādibhedaṃ visesaṃ nādhigacchatī”ti vatvā imaṃ gāthamāha –",
  "atk-s0502a0:3722": "280.",
  "atk-s0502a0:3723": "“Uṭṭhānakālamhi anuṭṭhahāno,",
  "atk-s0502a0:3724": "Yuvā balī ālasiyaṃ upeto;",
  "atk-s0502a0:3725": "Saṃsannasaṅkappamano kusīto,",
  "atk-s0502a0:3726": "Paññāya maggaṃ alaso na vindatī”ti.",
  "atk-s0502a0:3727_0": "Tattha anuṭṭhahānoti anuṭṭhahanto avāyamanto. Yuvā balīti paṭhamayobbane ṭhito balasampannopi",
  "atk-s0502a0:3727_1": "hutvā alasabhāvena upeto hoti, bhutvā sayati. Saṃsannasaṅkappamanoti tīhi micchāvitakkehi",
  "atk-s0502a0:3727_2": "suṭṭhu avasannasammāsaṅkappacitto. Kusītoti nibbīriyo. Alasoti mahāalaso paññāya",
  "atk-s0502a0:3727_3": "daṭṭhabbaṃ ariyamaggaṃ apassanto na vindati, na paṭilabhatīti attho.",
  "atk-s0502a0:3728": "Desanāvasāne bahū sotāpattiphalādīni pāpuṇiṃsūti.",
  "atk-s0502a0:3729": "Padhānakammikatissattheravatthu pañcamaṃ.",
  "atk-s0502a0:3730": "6. Sūkarapetavatthu",
  "atk-s0502a0:3731": "Vācānurakkhīti imaṃ dhammadesanaṃ satthā veḷuvane viharanto sūkarapetaṃ ārabbha kathesi.",
  "atk-s0502a0:3732_0": "Ekasmiñhi divase mahāmoggallānatthero lakkhaṇattherena saddhiṃ gijjhakūṭā orohanto",
  "atk-s0502a0:3732_1": "ekasmiṃ padese sitaṃ pātvākāsi. “Ko nu kho, āvuso, hetu sitassa pātukammāyā”ti lakkhaṇattherena",
  "atk-s0502a0:3732_2": "puṭṭho “akālo, āvuso, imassa pañhassa, satthu santike maṃ puccheyyāthā”ti vatvā lakkhaṇattherena",
  "atk-s0502a0:3732_3": "saddhiṃyeva rājagahe piṇḍāya caritvā piṇḍapātapaṭikkanto veḷuvanaṃ gantvā satthāraṃ",
  "atk-s0502a0:3732_4": "vanditvā nisīdi. Atha naṃ lakkhaṇatthero tamatthaṃ pucchi. So āha – “āvuso, ahaṃ",
  "atk-s0502a0:3732_5": "ekaṃ petaṃ addasaṃ, tassa tigāvutappamāṇaṃ sarīraṃ, taṃ manussasarīrasadisaṃ. Sīsaṃ",
  "atk-s0502a0:3732_6": "pana sūkarassa viya, tassa mukhe naṅguṭṭhaṃ jātaṃ, tato puḷavā paggharanti. Svāhaṃ",
  "atk-s0502a0:3732_7": "‘na me evarūpo satto diṭṭhapubbo’ti taṃ disvā sitaṃ pātvākāsi”nti. Satthā “cakkhubhūtā",
  "atk-s0502a0:3732_8": "vata, bhikkhave, mama sāvakā viharantī”ti vatvā “ahampetaṃ sattaṃ bodhimaṇḍeyeva",
  "atk-s0502a0:3732_9": "addasaṃ. ‘Ye pana me na saddaheyyuṃ, tesaṃ ahitāya assā’ti paresaṃ anukampāya na",
  "atk-s0502a0:3732_10": "kathesiṃ. Idāni moggallānaṃ sakkhiṃ katvā kathemi. Saccaṃ, bhikkhave, moggallāno",
  "atk-s0502a0:3732_11": "āhā”ti kathesi. Taṃ sutvā bhikkhū satthāraṃ pucchiṃsu – “kiṃ pana, bhante, tassa",
  "atk-s0502a0:3732_12": "pubbakamma”nti. Satthā “tena hi, bhikkhave, suṇāthā”ti atītaṃ āharitvā tassa pubbakammaṃ kathesi.",
  "atk-s0502a0:3733_0": "Kassapabuddhakāle kira ekasmiṃ gāmakāvāse dve therā samaggavāsaṃ vasiṃsu. Tesu eko",
  "atk-s0502a0:3733_1": "saṭṭhivasso, eko ekūnasaṭṭhivasso. Ekūnasaṭṭhivasso itarassa pattacīvaraṃ ādāya vicari,",
  "atk-s0502a0:3733_2": "sāmaṇero viya sabbaṃ vattapaṭivattaṃ akāsi. Tesaṃ ekamātukucchiyaṃ vutthabhātūnaṃ",
  "atk-s0502a0:3733_3": "viya samaggavāsaṃ vasantānaṃ vasanaṭṭhānaṃ eko dhammakathiko āgami. Tadā ca dhammassavanadivaso",
  "atk-s0502a0:3733_4": "hoti. Therā naṃ saṅgaṇhitvā “dhammakathaṃ no kathehi sappurisā”ti āhaṃsu. So dhammakathaṃ",
  "atk-s0502a0:3733_5": "kathesi. Therā “dhammakathiko no laddho”ti tuṭṭhacittā punadivase taṃ ādāya dhuragāmaṃ",
  "atk-s0502a0:3733_6": "piṇḍāya pavisitvā tattha katabhattakiccā, “āvuso, hiyyo kathitaṭṭhānatova thokaṃ",
  "atk-s0502a0:3733_7": "dhammaṃ kathehī”ti manussānaṃ dhammaṃ kathāpesuṃ. Manussā dhammakathaṃ sutvā punadivasatthāyapi",
  "atk-s0502a0:3733_8": "nimantayiṃsu. Evaṃ samantā bhikkhācāragāmesu dve dve divase taṃ ādāya piṇḍāya cariṃsu.",
  "atk-s0502a0:3734_0": "Dhammakathiko cintesi – “ime dvepi atimudukā, mayā ubhopete palāpetvā imasmiṃ vihāre",
  "atk-s0502a0:3734_1": "vasituṃ vaṭṭatī”ti. So sāyaṃ therūpaṭṭhānaṃ gantvā bhikkhūnaṃ uṭṭhāya gatakāle nivattitvā",
  "atk-s0502a0:3734_2": "mahātheraṃ upasaṅkamitvā, “bhante, kiñci vattabbaṃ atthī”ti vatvā “kathehi, āvuso”ti",
  "atk-s0502a0:3734_3": "vutte thokaṃ cintetvā, “bhante, kathā nāmesā mahāsāvajjā”ti vatvā akathetvāva pakkāmi.",
  "atk-s0502a0:3734_4": "Anutherassāpi santikaṃ gantvā tatheva akāsi. So dutiyadivase tatheva katvā tatiyadivase",
  "atk-s0502a0:3734_5": "tesaṃ ativiya kotuhale uppanne mahātheraṃ upasaṅkamitvā, “bhante, kiñci vattabbaṃ",
  "atk-s0502a0:3734_6": "atthi, tumhākaṃ pana santike vattuṃ na visahāmī”ti vatvā therena “hotu, āvuso, kathehī”ti",
  "atk-s0502a0:3734_7": "nippīḷito āha – “kiṃ pana, bhante, anuthero tumhehi saddhiṃ saṃbhogo”ti. Sappurisa,",
  "atk-s0502a0:3734_8": "kiṃ nāmetaṃ kathesi, mayaṃ ekamātukucchiyaṃ vutthaputtā viya, amhesu ekena yaṃ laddhaṃ,",
  "atk-s0502a0:3734_9": "itarenāpi laddhameva hoti. Mayā etassa ettakaṃ kālaṃ aguṇo nāma na diṭṭhapubboti?",
  "atk-s0502a0:3734_10": "Evaṃ, bhanteti. Āmāvusoti. Bhante maṃ anuthero evamāha – “sappurisa, tvaṃ kulaputto,",
  "atk-s0502a0:3734_11": "ayaṃ mahāthero lajjī pesaloti etena saddhiṃ saṃbhogaṃ karonto upaparikkhitvā kareyyāsī”ti",
  "atk-s0502a0:3734_12": "evamesa maṃ āgatadivasato paṭṭhāya vadatīti.",
  "atk-s0502a0:3735_0": "Mahāthero taṃ sutvāva kuddhamānaso daṇḍābhihataṃ kulālabhājanaṃ viya bhijji. Itaropi",
  "atk-s0502a0:3735_1": "uṭṭhāya anutherassa santikaṃ gantvā tatheva avoca, sopi tatheva bhijji. Tesu kiñcāpi",
  "atk-s0502a0:3735_2": "ettakaṃ kālaṃ ekopi visuṃ piṇḍāya paviṭṭhapubbo nāma natthi, punadivase pana visuṃ",
  "atk-s0502a0:3735_3": "piṇḍāya pavisitvā anuthero puretaraṃ āgantvā upaṭṭhānasālāya aṭṭhāsi, mahāthero pacchā",
  "atk-s0502a0:3735_4": "agamāsi. Taṃ disvā anuthero cintesi – “kiṃ nu kho imassa pattacīvaraṃ paṭiggahetabbaṃ,",
  "atk-s0502a0:3735_5": "udāhu no”ti. So “na idāni paṭiggahessāmī”ti cintetvāpi “hotu, na mayā evaṃ katapubbaṃ,",
  "atk-s0502a0:3735_6": "mayā attano vattaṃ hāpetuṃ na vaṭṭatī”ti cittaṃ mudukaṃ katvā theraṃ upasaṅkamitvā,",
  "atk-s0502a0:3735_7": "“bhante, pattacīvaraṃ dethā”ti āha. Itaro “gaccha, dubbinīta, na tvaṃ mama pattacīvaraṃ",
  "atk-s0502a0:3735_8": "paṭiggahetuṃ yuttarūpo”ti accharaṃ paharitvā tenapi “āma, bhante, ahampi tumhākaṃ",
  "atk-s0502a0:3735_9": "pattacīvaraṃ na paṭiggaṇhāmīti cintesi”nti vutte, “āvuso navaka, kiṃ tvaṃ cintesi,",
  "atk-s0502a0:3735_10": "mama imasmiṃ vihāre koci saṅgo atthī”ti āha. Itaropi “tumhe pana, bhante, kiṃ evaṃ",
  "atk-s0502a0:3735_11": "maññatha ‘mama imasmiṃ vihāre koci saṅgo atthī’ti, eso te vihāro”ti vatvā pattacīvaraṃ",
  "atk-s0502a0:3735_12": "ādāya nikkhami. Itaropi nikkhami. Te ubhopi ekamaggenāpi agantvā eko pacchimadvārena",
  "atk-s0502a0:3735_13": "maggaṃ gaṇhi, eko puratthimadvārena. Dhammakathiko, “bhante, mā evaṃ karotha, mā",
  "atk-s0502a0:3735_14": "evaṃ karothā”ti vatvā “tiṭṭhāvuso”ti vutte nivatti. So punadivase dhuragāmaṃ paviṭṭho",
  "atk-s0502a0:3735_15": "manussehi, “bhante, bhaddantā kuhi”nti vutte, “āvuso, mā pucchatha, tumhākaṃ kulupakā",
  "atk-s0502a0:3735_16": "hiyyo kalahaṃ katvā nikkhamiṃsu, ahaṃ yācantopi nivattetuṃ nāsakkhi”nti āha. Tesu",
  "atk-s0502a0:3735_17": "bālā tuṇhī ahesuṃ. Paṇḍitā pana “amhehi ettakaṃ kālaṃ bhaddantānaṃ kiñci khalitaṃ",
  "atk-s0502a0:3735_18": "nāma na diṭṭhapubbaṃ, tesaṃ bhayaṃ imaṃ nissāya uppannaṃ bhavissatī”ti domanassappattā ahesuṃ.",
  "atk-s0502a0:3736_0": "Tepi therā gataṭṭhāne cittasukhaṃ nāma na labhiṃsu. Mahāthero cintesi – “aho navakassa",
  "atk-s0502a0:3736_1": "bhikkhuno bhāriyaṃ kammaṃ kataṃ, muhuttaṃ diṭṭhaṃ nāma āgantukabhikkhuṃ āha – ‘mahātherena",
  "atk-s0502a0:3736_2": "saddhiṃ saṃbhogaṃ mā akāsī”’ti. Itaropi cintesi – “aho mahātherassa bhāriyaṃ kammaṃ",
  "atk-s0502a0:3736_3": "kataṃ, muhuttaṃ diṭṭhaṃ nāma āgantukabhikkhuṃ āha – ‘iminā saddhiṃ saṃbhogaṃ mā akāsī”’ti.",
  "atk-s0502a0:3736_4": "Tesaṃ neva sajjhāyo na manasikāro ahosi. Te vassasataccayena pacchimadisāya ekaṃ",
  "atk-s0502a0:3736_5": "vihāraṃ agamaṃsu. Tesaṃ ekameva senāsanaṃ pāpuṇi. Mahāthere pavisitvā mañcake nisinne",
  "atk-s0502a0:3736_6": "itaropi pāvisi. Mahāthero taṃ disvāva sañjānitvā assūni sandhāretuṃ nāsakkhi. Itaropi",
  "atk-s0502a0:3736_7": "mahātheraṃ sañjānitvā assupuṇṇehi nettehi “kathemi nu kho mā kathemī”ti cintetvā",
  "atk-s0502a0:3736_8": "“na taṃ saddheyyarūpa”nti theraṃ vanditvā “ahaṃ, bhante, ettakaṃ kālaṃ tumhākaṃ pattacīvaraṃ",
  "atk-s0502a0:3736_9": "gahetvā vicariṃ, api nu kho me kāyadvārādīsu tumhehi kiñci asāruppaṃ diṭṭhapubba”nti.",
  "atk-s0502a0:3736_10": "“Na diṭṭhapubbaṃ, āvuso”ti. Atha kasmā dhammakathikaṃ avacuttha “mā etena saddhiṃ",
  "atk-s0502a0:3736_11": "saṃbhogamakāsī”ti? “Nāhaṃ, āvuso, evaṃ kathemi, tayā kira mama antare evaṃ vutta”nti.",
  "atk-s0502a0:3736_12": "“Ahampi, bhante, na vadāmī”ti. Te tasmiṃ khaṇe “tena amhe bhinditukāmena evaṃ vuttaṃ",
  "atk-s0502a0:3736_13": "bhavissatī”ti ñatvā aññamaññaṃ accayaṃ desayiṃsu. Te vassasataṃ cittassādaṃ alabhantā",
  "atk-s0502a0:3736_14": "taṃ divasaṃ samaggā hutvā “āyāma, naṃ tato vihārā nikkaḍḍhissāmā”ti pakkamitvā anupubbena",
  "atk-s0502a0:3736_15": "taṃ vihāraṃ agamaṃsu.",
  "atk-s0502a0:3737_0": "Dhammakathikopi there disvā pattacīvaraṃ paṭiggahetuṃ upagacchi. Therā “na tvaṃ imasmiṃ",
  "atk-s0502a0:3737_1": "vihāre vasituṃ yuttarūpo”ti accharaṃ pahariṃsu. So saṇṭhātuṃ asakkonto tāvadeva nikkhamitvā",
  "atk-s0502a0:3737_2": "palāyi. Atha naṃ vīsati vassasahassāni kato samaṇadhammo sandhāretuṃ nāsakkhi, tato",
  "atk-s0502a0:3737_3": "cavitvā avīcimhi nibbatto ekaṃ buddhantaraṃ paccitvā idāni gijjhakūṭe vuttappakārena",
  "atk-s0502a0:3737_4": "attabhāvena dukkhaṃ anubhotīti.",
  "atk-s0502a0:3738": "Satthā idaṃ tassa pubbakammaṃ āharitvā, “bhikkhave, bhikkhunā nāma kāyādīhi upasantarūpena bhavitabba”nti vatvā imaṃ gāthamāha –",
  "atk-s0502a0:3739": "281.",
  "atk-s0502a0:3740": "“Vācānurakkhī manasā susaṃvuto,",
  "atk-s0502a0:3741": "Kāyena ca nākusalaṃ kayirā;",
  "atk-s0502a0:3742": "Ete tayo kammapathe visodhaye,",
  "atk-s0502a0:3743": "Ārādhaye maggamisippavedita”nti.",
  "atk-s0502a0:3744_0": "Tassattho – catunnaṃ vacīduccaritānaṃ vajjanena vācānurakkhī abhijjhādīnaṃ anuppādanena",
  "atk-s0502a0:3744_1": "manasā ca suṭṭhu saṃvuto pāṇātipātādayo pajahanto kāyena ca akusalaṃ na kayirā. Evaṃ",
  "atk-s0502a0:3744_2": "ete tayo kammapathe visodhaye. Evaṃ visodhento hi sīlakkhandhādīnaṃ esakehi buddhādīhi",
  "atk-s0502a0:3744_3": "isīhi paveditaṃ aṭṭhaṅgikamaggaṃ ārādheyyāti.",
  "atk-s0502a0:3745": "Desanāvasāne bahū sotāpattiphalādīni pāpuṇiṃsūti.",
  "atk-s0502a0:3746": "Sūkarapetavatthu chaṭṭhaṃ.",
  "atk-s0502a0:3747": "7. Poṭṭhilattheravatthu",
  "atk-s0502a0:3748": "Yogā veti imaṃ dhammadesanaṃ satthā jetavane viharanto poṭṭhilaṃ nāma theraṃ ārabbha kathesi.",
  "atk-s0502a0:3749_0": "So kira sattannampi buddhānaṃ sāsane tepiṭako pañcannaṃ bhikkhusatānaṃ dhammaṃ vācesi.",
  "atk-s0502a0:3749_1": "Satthā cintesi – “imassa bhikkhuno ‘attano dukkhanissaraṇaṃ karissāmī’ti cittampi",
  "atk-s0502a0:3749_2": "natthi saṃvejessāmi na”nti. Tato paṭṭhāya taṃ theraṃ attano upaṭṭhānaṃ āgatakāle",
  "atk-s0502a0:3749_3": "“ehi, tucchapoṭṭhila, vanda, tucchapoṭṭhila, nisīda, tucchapoṭṭhila, yāhi, tucchapoṭṭhilā”ti",
  "atk-s0502a0:3749_4": "vadati. Uṭṭhāya gatakālepi “tucchapoṭṭhilo gato”ti vadati. So cintesi – “ahaṃ sāṭṭhakathāni",
  "atk-s0502a0:3749_5": "tīṇi piṭakāni dhāremi, pañcannaṃ bhikkhusatānaṃ aṭṭhārasa mahāgaṇe dhammaṃ vācemi,",
  "atk-s0502a0:3749_6": "atha pana maṃ satthā abhikkhaṇaṃ, ‘tucchapoṭṭhilā’ti vadeti, addhā maṃ satthā jhānādīnaṃ",
  "atk-s0502a0:3749_7": "abhāvena evaṃ vadetī”ti. So uppannasaṃvego “dāni araññaṃ pavisitvā samaṇadhammaṃ",
  "atk-s0502a0:3749_8": "karissāmī”ti sayameva pattacīvaraṃ saṃvidahitvā paccūsakāle sabbapacchā dhammaṃ uggaṇhitvā",
  "atk-s0502a0:3749_9": "nikkhamantena bhikkhunā saddhiṃ nikkhami. Pariveṇe nisīditvā sajjhāyantā naṃ “ācariyo”ti",
  "atk-s0502a0:3749_10": "na sallakkhesuṃ. So vīsayojanasatamaggaṃ gantvā ekasmiṃ araññāvāse tiṃsa bhikkhū",
  "atk-s0502a0:3749_11": "vasanti, te upasaṅkamitvā saṅghattheraṃ vanditvā, “bhante, avassayo me hothā”ti āha.",
  "atk-s0502a0:3749_12": "Āvuso, tvaṃ dhammakathiko, amhehi nāma taṃ nissāya kiñci jānitabbaṃ bhaveyya, kasmā",
  "atk-s0502a0:3749_13": "evaṃ vadesīti? Mā, bhante, evaṃ karotha, avassayo me hothāti. Te pana sabbe khīṇāsavāva.",
  "atk-s0502a0:3749_14": "Atha naṃ mahāthero “imassa uggahaṃ nissāya māno atthiyevā”ti anutherassa santikaṃ",
  "atk-s0502a0:3749_15": "pahiṇi. Sopi naṃ tathevāha. Iminā nīhārena sabbepi taṃ pesentā divāṭṭhāne nisīditvā",
  "atk-s0502a0:3749_16": "sūcikammaṃ karontassa sabbanavakassa sattavassikasāmaṇerassa santikaṃ pahiṇiṃsu.",
  "atk-s0502a0:3749_17": "Evamassa mānaṃ nīhariṃsu.",
  "atk-s0502a0:3750_0": "So nihatamāno sāmaṇerassa santike añjaliṃ paggahetvā “avassayo me hohi sappurisā”ti",
  "atk-s0502a0:3750_1": "āha. Aho, ācariya, kiṃ nāmetaṃ kathetha, tumhe mahallakā bahussutā, tumhākaṃ santike",
  "atk-s0502a0:3750_2": "mayā kiñci kāraṇaṃ jānitabbaṃ bhaveyyāti. Mā evaṃ kari, sappurisa, hohiyeva me avassayoti.",
  "atk-s0502a0:3750_3": "Bhante, sacepi ovādakkhamā bhavissatha, bhavissāmi vo avassayoti. Homi, sappurisa,",
  "atk-s0502a0:3750_4": "ahaṃ “aggiṃ pavisā”ti vutte aggiṃ pavisāmiyevāti. Atha naṃ so avidūre ekaṃ saraṃ",
  "atk-s0502a0:3750_5": "dassetvā, “bhante, yathānivatthapārutova imaṃ saraṃ pavisathā”ti āha. So hissa mahagghānaṃ",
  "atk-s0502a0:3750_6": "dupaṭṭacīvarānaṃ nivatthapārutabhāvaṃ ñatvāpi “ovādakkhamo nu kho”ti vīmaṃsanto evamāha.",
  "atk-s0502a0:3750_7": "Theropi ekavacaneneva udakaṃ otari. Atha naṃ cīvarakaṇṇānaṃ temitakāle “etha, bhante”ti",
  "atk-s0502a0:3750_8": "vatvā ekavacaneneva āgantvā ṭhitaṃ āha – “bhante, ekasmiṃ vammike cha chiddāni, tattha",
  "atk-s0502a0:3750_9": "ekena chiddena godhā anto paviṭṭhā, taṃ gaṇhitukāmo itarāni pañca chiddāni thaketvā",
  "atk-s0502a0:3750_10": "chaṭṭhaṃ bhinditvā paviṭṭhachiddeneva gaṇhāti, evaṃ tumhepi chadvārikesu ārammaṇesu",
  "atk-s0502a0:3750_11": "sesāni pañcadvārāni pidhāya manodvāre kammaṃ paṭṭhapethā”ti. Bahussutassa bhikkhuno",
  "atk-s0502a0:3750_12": "ettakeneva padīpujjalanaṃ viya ahosi. So “ettakameva hotu sappurisā”ti karajakāye",
  "atk-s0502a0:3750_13": "ñāṇaṃ otāretvā samaṇadhammaṃ ārabhi.",
  "atk-s0502a0:3751_0": "Satthā vīsayojanasatamatthake nisinnova taṃ bhikkhuṃ oloketvā “yathevāyaṃ bhikkhu",
  "atk-s0502a0:3751_1": "bhūripañño, evamevaṃ anena attānaṃ patiṭṭhāpetuṃ vaṭṭatī”ti cintetvā tena saddhiṃ",
  "atk-s0502a0:3751_2": "kathento viya obhāsaṃ pharitvā imaṃ gāthamāha –",
  "atk-s0502a0:3752": "282.",
  "atk-s0502a0:3753": "“Yogā ve jāyatī bhūri, ayogā bhūrisaṅkhayo;",
  "atk-s0502a0:3754": "Etaṃ dvedhāpathaṃ ñatvā, bhavāya vibhavāya ca;",
  "atk-s0502a0:3755": "Tathāttānaṃ niveseyya, yathā bhūri pavaḍḍhatī”ti.",
  "atk-s0502a0:3756_0": "Tattha yogāti aṭṭhatiṃsāya ārammaṇesu yoniso manasikārā. Bhūrīti pathavīsamāya vitthatāya",
  "atk-s0502a0:3756_1": "paññāyetaṃ nāmaṃ. Saṅkhayoti vināso. Etaṃ dvedhāpathanti etaṃ yogañca ayogañca. Bhavāya",
  "atk-s0502a0:3756_2": "vibhavāya cāti vuddhiyā ca avuddhiyā ca. Tathāti yathā ayaṃ bhūrisaṅkhātā paññā pavaḍḍhati,",
  "atk-s0502a0:3756_3": "evaṃ attānaṃ niveseyyāti attho.",
  "atk-s0502a0:3757": "Desanāvasāne poṭṭhilatthero arahatte patiṭṭhahīti.",
  "atk-s0502a0:3758": "Poṭṭhilattheravatthu sattamaṃ.",
  "atk-s0502a0:3759": "8. Pañcamahallakattheravatthu",
  "atk-s0502a0:3760": "Vanaṃ chindathāti imaṃ dhammadesanaṃ satthā jetavane viharanto sambahule mahallake bhikkhū ārabbha kathesi.",
  "atk-s0502a0:3761_0": "Te kira gihikāle sāvatthiyaṃ kuṭumbikā mahaddhanā aññamaññasahāyakā ekato puññāni",
  "atk-s0502a0:3761_1": "karontā satthu dhammadesanaṃ sutvā “mayaṃ mahallakā, kiṃ no gharāvāsenā”ti satthāraṃ",
  "atk-s0502a0:3761_2": "pabbajjaṃ yācitvā pabbajiṃsu, mahallakabhāvena pana dhammaṃ pariyāpuṇituṃ asakkontā",
  "atk-s0502a0:3761_3": "vihārapariyante paṇṇasālaṃ kāretvā ekatova vasiṃsu. Piṇḍāya carantāpi yebhuyyena",
  "atk-s0502a0:3761_4": "puttadārasseva gehaṃ gantvā bhuñjiṃsu. Tesu ekassa purāṇadutiyikā madhurapācikā nāma,",
  "atk-s0502a0:3761_5": "sā tesaṃ sabbesampi upakārikā ahosi. Kasmā sabbepi attanā laddhāhāraṃ gahetvā tassā",
  "atk-s0502a0:3761_6": "eva gehe nisīditvā bhuñjanti? Sāpi nesaṃ yathāsannihitaṃ sūpabyañjanaṃ deti. Sā aññatarābādhena",
  "atk-s0502a0:3761_7": "phuṭṭhā kālamakāsi. Atha te mahallakattherā sahāyakassa therassa paṇṇasālāya sannipatitvā",
  "atk-s0502a0:3761_8": "aññamaññaṃ gīvāsu gahetvā “madhurapācikā upāsikā kālakatā”ti vilapantā rodiṃsu. Bhikkhūhi",
  "atk-s0502a0:3761_9": "ca samantato upadhāvitvā “kiṃ idaṃ, āvuso”ti puṭṭhā, “bhante, sahāyakassa no purāṇadutiyikā",
  "atk-s0502a0:3761_10": "kālakatā, sā amhākaṃ ativiya upakārikā. Idāni kuto tathārūpiṃ labhissāmāti iminā",
  "atk-s0502a0:3761_11": "kāraṇena rodāmā”ti āhaṃsu.",
  "atk-s0502a0:3762_0": "Bhikkhū dhammasabhāyaṃ kathaṃ samuṭṭhāpesuṃ. Satthā āgantvā “kāya nuttha, bhikkhave,",
  "atk-s0502a0:3762_1": "etarahi kathāya sannisinnā”ti pucchitvā “imāya nāmā”ti vutte “na, bhikkhave, idāneva,",
  "atk-s0502a0:3762_2": "pubbepi te kākayoniyaṃ nibbattitvā samuddatīre caramānā samuddaūmiyā samuddaṃ pavesetvā",
  "atk-s0502a0:3762_3": "māritāya kākiyā roditvā paridevitvā taṃ nīharissāmāti mukhatuṇḍakehi mahāsamuddaṃ",
  "atk-s0502a0:3762_4": "ussiñcantā kilamiṃsū”ti atītaṃ āharitvā –",
  "atk-s0502a0:3763": "“Api nu hanukā santā, mukhañca parisussati;",
  "atk-s0502a0:3764": "Oramāma na pārema, pūrateva mahodadhī”ti. ;",
  "atk-s0502a0:3765_0": "Imaṃ kākajātakaṃ vitthāretvā te bhikkhū āmantetvā, “bhikkhave, rāgadosamohavanaṃ",
  "atk-s0502a0:3765_1": "nissāya tumhehi idaṃ dukkhaṃ pattaṃ, taṃ vanaṃ chindituṃ vaṭṭati, evaṃ niddukkhā",
  "atk-s0502a0:3765_2": "bhavissathā”ti vatvā imā gāthā abhāsi –",
  "atk-s0502a0:3766": "283.",
  "atk-s0502a0:3767": "“Vanaṃ chindatha mā rukkhaṃ, vanato jāyate bhayaṃ;",
  "atk-s0502a0:3768": "Chetvā vanañca vanathañca, nibbanā hotha bhikkhavo.",
  "atk-s0502a0:3769": "284.",
  "atk-s0502a0:3770": "“Yāva hi vanatho na chijjati,",
  "atk-s0502a0:3771": "Aṇumattopi narassa nārisu;",
  "atk-s0502a0:3772": "Paṭibaddhamanova tāva so,",
  "atk-s0502a0:3773": "Vaccho khīrapakova mātarī”ti.",
  "atk-s0502a0:3774_0": "Tattha mā rukkhanti satthārā hi “vanaṃ chindathā”ti vutte tesaṃ acirapabbajitānaṃ",
  "atk-s0502a0:3774_1": "“satthā amhe vāsiādīni gahetvā vanaṃ chindāpetī”ti rukkhaṃ chinditukāmatā uppajji.",
  "atk-s0502a0:3774_2": "Atha ne “mayā rāgādikilesavanaṃ sandhāyetaṃ vuttaṃ, na rukkhe”ti paṭisedhento “mā",
  "atk-s0502a0:3774_3": "rukkha”nti āha. Vanatoti yathā pākatikavanato sīhādibhayaṃ jāyati, evaṃ jātiādibhayampi",
  "atk-s0502a0:3774_4": "kilesavanato jāyatīti attho. Vanañca vanathañcāti ettha mahantā rukkhā vanaṃ nāma,",
  "atk-s0502a0:3774_5": "khuddakā tasmiṃ vane ṭhitattā vanathā nāma. Pubbuppattikarukkhā vā vanaṃ nāma, aparāparuppattikā",
  "atk-s0502a0:3774_6": "vanathā nāma. Evameva mahantamahantā bhavākaḍḍhanakā kilesā vanaṃ nāma, pavattiyaṃ",
  "atk-s0502a0:3774_7": "vipākadāyakā vanathā nāma. Pubbappattikā vanaṃ nāma, aparāparuppattikā vanathā nāma.",
  "atk-s0502a0:3774_8": "Taṃ ubhayaṃ catutthamaggañāṇena chinditabbaṃ. Tenāha – “chetvā vanañca vanathañca,",
  "atk-s0502a0:3774_9": "nibbanā hotha bhikkhavo”ti. Nibbanā hothāti nikkilesā hotha. Yāva hi vanathoti yāva",
  "atk-s0502a0:3774_10": "esa aṇumattopi kilesavanatho narassa nārīsu na chijjati, tāva so khīrapako vaccho",
  "atk-s0502a0:3774_11": "mātari viya paṭibaddhamano laggacittova hotīti attho.",
  "atk-s0502a0:3775": "Desanāvasāne pañcapi te mahallakattherā sotāpattiphale patiṭṭhahiṃsu, sampattānampi sātthikā dhammadesanā ahosīti.",
  "atk-s0502a0:3776": "Pañcamahallakattheravatthu aṭṭhamaṃ.",
  "atk-s0502a0:3777": "9. Suvaṇṇakārattheravatthu",
  "atk-s0502a0:3778": "Ucchindāti imaṃ dhammadesanaṃ satthā jetavane viharanto sāriputtattherassa saddhivihārikaṃ ārabbha kathesi.",
  "atk-s0502a0:3779_0": "Eko kira suvaṇṇakāraputto abhirūpo sāriputtattherassa santike pabbaji. Thero “taruṇānaṃ",
  "atk-s0502a0:3779_1": "rāgo ussanno hotī”ti cintetvā tassa rāgapaṭighātāya asubhakammaṭṭhānaṃ adāsi. Tassa",
  "atk-s0502a0:3779_2": "pana taṃ asappāyaṃ. Tasmā araññaṃ pavisitvā temāsaṃ vāyamanto cittekaggamattampi",
  "atk-s0502a0:3779_3": "alabhitvā puna therassa santikaṃ āgantvā therena “upaṭṭhitaṃ te, āvuso, kammaṭṭhāna”nti",
  "atk-s0502a0:3779_4": "vutte taṃ pavattiṃ ārocesi. Athassa thero “kammaṭṭhānaṃ na sampajjatīti vosānaṃ āpajjituṃ",
  "atk-s0502a0:3779_5": "na vaṭṭatī”ti vatvā puna tadeva kammaṭṭhānaṃ sādhukaṃ kathetvā adāsi. So dutiyavārepi",
  "atk-s0502a0:3779_6": "kiñci visesaṃ nibbattetuṃ asakkonto āgantvā therassa ārocesi. Athassa theropi sakāraṇaṃ",
  "atk-s0502a0:3779_7": "saupamaṃ katvā tadeva kammaṭṭhānaṃ ācikkhi. So punapi āgantvā kammaṭṭhānassa asampajjanabhāvaṃ",
  "atk-s0502a0:3779_8": "kathesi. Thero cintesi – “kārako bhikkhu attani vijjamāne kāmacchandādayo vijjamānāti",
  "atk-s0502a0:3779_9": "avijjamāne avijjamānāti pajānāti. Ayaṃ bhikkhu kārako, no akārako, paṭipanno, no",
  "atk-s0502a0:3779_10": "appaṭipanno, ahaṃ panetassa ajjhāsayaṃ na jānāmi, buddhaveneyyo eso bhavissatī”ti",
  "atk-s0502a0:3779_11": "taṃ ādāya sāyanhasamaye satthāraṃ upasaṅkamitvā “ayaṃ, bhante, mama saddhivihāriko,",
  "atk-s0502a0:3779_12": "imassa mayā iminā kāraṇena idaṃ nāma kammaṭṭhānaṃ dinna”nti sabbaṃ taṃ pavattiṃ ārocesi.",
  "atk-s0502a0:3780_0": "Atha naṃ satthā “āsayānusayañāṇaṃ nāmetaṃ pāramiyo pūretvā dasasahassilokadhātuṃ",
  "atk-s0502a0:3780_1": "unnādetvā sabbaññutaṃ pattānaṃ buddhānaṃyeva visayo”ti vatvā “katarakulā nu kho esa",
  "atk-s0502a0:3780_2": "pabbajito”ti āvajjento “suvaṇṇakārakulā”ti ñatvā atīte attabhāve olokento tassa suvaṇṇakārakuleyeva",
  "atk-s0502a0:3780_3": "paṭipāṭiyā nibbattāni pañca attabhāvasatāni disvā “iminā daharena dīgharattaṃ suvaṇṇakārakammaṃ",
  "atk-s0502a0:3780_4": "karontena kaṇikārapupphapadumapupphādīni karissāmīti rattasuvaṇṇameva samparivattitaṃ,",
  "atk-s0502a0:3780_5": "tasmā imassa asubhapaṭikūlakammaṭṭhānaṃ na vaṭṭati, manāpamevassa kammaṭṭhānaṃ sappāya”nti",
  "atk-s0502a0:3780_6": "cintetvā, “sāriputta, tayā kammaṭṭhānaṃ datvā cattāro māse kilamitaṃ bhikkhuṃ ajja",
  "atk-s0502a0:3780_7": "pacchābhatteyeva arahattaṃ pattaṃ passissasi, gaccha tva”nti theraṃ uyyojetvā iddhiyā",
  "atk-s0502a0:3780_8": "cakkamattaṃ suvaṇṇapadumaṃ māpetvā pattehi ceva nālehi ca udakabindūni muñcantaṃ",
  "atk-s0502a0:3780_9": "viya katvā “bhikkhu imaṃ padumaṃ ādāya vihārapaccante vālukarāsimhi ṭhapetvā sammukhaṭṭhāne",
  "atk-s0502a0:3780_10": "pallaṅkena nisīditvā ‘lohitakaṃ lohitaka’nti parikammaṃ karohī”ti adāsi. Tassa satthuhatthato",
  "atk-s0502a0:3780_11": "padumaṃ gaṇhantasseva cittaṃ pasīdi. So vihārapaccantaṃ gantvā vālukaṃ ussāpetvā",
  "atk-s0502a0:3780_12": "tattha padumanālaṃ pavesetvā sammukhe pallaṅkena nisinno “lohitakaṃ lohitaka”nti",
  "atk-s0502a0:3780_13": "parikammaṃ ārabhi. Athassa taṅkhaṇaññeva nīvaraṇāni vikkhambhiṃsu, upacārajjhānaṃ",
  "atk-s0502a0:3780_14": "uppajji. Tadanantaraṃ paṭhamajjhānaṃ nibbattetvā pañcahākārehi vasībhāvaṃ pāpetvā",
  "atk-s0502a0:3780_15": "yathānisinnova dutiyajjhānādīnipi patvā vasībhūto catutthajjhānena jhānakīḷaṃ kīḷanto nisīdi.",
  "atk-s0502a0:3781_0": "Satthā tassa jhānānaṃ uppannabhāvaṃ ñatvā “sakkhissati nu kho esa attano dhammatāya",
  "atk-s0502a0:3781_1": "uttari visesaṃ nibbattetu”nti olokento “na sakkhissatī”ti ñatvā “taṃ padumaṃ milāyatū”ti",
  "atk-s0502a0:3781_2": "adhiṭṭhahi. Taṃ hatthehi madditapadumaṃ milāyantaṃ viya kāḷavaṇṇaṃ ahosi. So jhānā",
  "atk-s0502a0:3781_3": "vuṭṭhāya taṃ oloketvā “kiṃ nu kho imaṃ padumaṃ jarāya pahaṭaṃ paññāyati, anupādiṇṇakepi",
  "atk-s0502a0:3781_4": "evaṃ jarāya abhibhuyyamāne upādiṇṇake kathāva natthi. Idampi hi jarā abhibhavissatī”ti",
  "atk-s0502a0:3781_5": "aniccalakkhaṇaṃ passi. Tasmiṃ pana diṭṭhe dukkhalakkhaṇañca anattalakkhaṇañca diṭṭhameva",
  "atk-s0502a0:3781_6": "hoti. Tassa tayo bhavā ādittā viya kaṇḍe baddhakuṇapā viya ca khāyiṃsu. Tasmiṃ khaṇe",
  "atk-s0502a0:3781_7": "tassa avidūre kumārakā ekaṃ saraṃ otaritvā kumudāni bhañjitvā thale rāsiṃ karonti.",
  "atk-s0502a0:3781_8": "So jale ca thale ca kumudāni olokesi. Athassa jale kumudāni abhirūpāni udakapaggharantāni",
  "atk-s0502a0:3781_9": "viya upaṭṭhahiṃsu, itarāni aggaggesu parimilātāni. So “anupādiṇṇakaṃ jarā evaṃ paharati,",
  "atk-s0502a0:3781_10": "upādiṇṇakaṃ kiṃ pana na paharissatī”ti suṭṭhutaraṃ aniccalakkhaṇādīni addasa. Satthā",
  "atk-s0502a0:3781_11": "“pākaṭībhūtaṃ idāni imassa bhikkhuno kammaṭṭhāna”nti ñatvā gandhakuṭiyaṃ nisinnakova",
  "atk-s0502a0:3781_12": "obhāsaṃ muñci, so tassa mukhaṃ pahari. Athassa “kiṃ nu kho eta”nti olokentassa satthā",
  "atk-s0502a0:3781_13": "āgantvā sammukhe ṭhito viya ahosi. So uṭṭhāya añjaliṃ paggaṇhi. Athassa satthā sappāyaṃ",
  "atk-s0502a0:3781_14": "sallakkhetvā imaṃ gāthamāha –",
  "atk-s0502a0:3782": "285.",
  "atk-s0502a0:3783": "“Ucchinda sinehamattano, kumudaṃ sāradikaṃva pāṇinā;",
  "atk-s0502a0:3784": "Santimaggameva brūhaya, nibbānaṃ sugatena desita”nti.",
  "atk-s0502a0:3785_0": "Tattha ucchindāti arahattamaggena ucchinda. Sāradikanti saradakāle nibbattaṃ. Santimagganti",
  "atk-s0502a0:3785_1": "nibbānagāmiṃ aṭṭhaṅgikaṃ maggaṃ. Brūhayāti vaḍḍhaya. Nibbānañhi sugatena desitaṃ,",
  "atk-s0502a0:3785_2": "tasmā tassa maggaṃ bhāvehīti attho.",
  "atk-s0502a0:3786": "Desanāvasāne so bhikkhu arahatte patiṭṭhahi.",
  "atk-s0502a0:3787": "Suvaṇṇakārattheravatthu navamaṃ.",
  "atk-s0502a0:3788": "10. Mahādhanavāṇijavatthu",
  "atk-s0502a0:3789": "Idha vassanti imaṃ dhammadesanaṃ satthā jetavane viharanto mahādhanavāṇijaṃ nāma ārabbha kathesi.",
  "atk-s0502a0:3790_0": "So kira bārāṇasito kusumbharattānaṃ vatthānaṃ pañca sakaṭasatāni pūretvā vaṇijjāya",
  "atk-s0502a0:3790_1": "sāvatthiṃ āgato nadītīraṃ patvā “sve nadiṃ uttarissāmī”ti tattheva sakaṭāni mocetvā",
  "atk-s0502a0:3790_2": "vasi. Rattiṃ mahāmegho uṭṭhahitvā vassi. Nadī sattāhaṃ udakassa pūrā aṭṭhāsi. Nāgarāpi",
  "atk-s0502a0:3790_3": "sattāhaṃ nakkhattaṃ kīḷiṃsu. Kusumbharattehi vatthehi kiccaṃ na niṭṭhitaṃ. Vāṇijo",
  "atk-s0502a0:3790_4": "cintesi – “ahaṃ dūraṃ āgato. Sace puna gamissāmi, papañco bhavissati. Idheva vassañca",
  "atk-s0502a0:3790_5": "hemantañca gimhañca mama kammaṃ karonto vasitvā imāni vikkiṇissāmī”ti. Satthā nagare",
  "atk-s0502a0:3790_6": "piṇḍāya caranto tassa cittaṃ ñatvā sitaṃ pātukaritvā ānandattherena sitakāraṇaṃ puṭṭho",
  "atk-s0502a0:3790_7": "āha – “diṭṭho te, ānanda, mahādhanavāṇijo”ti? “Āma, bhante”ti. So attano jīvitantarāyaṃ",
  "atk-s0502a0:3790_8": "ajānitvā imaṃ saṃvaccharaṃ idheva vasitvā bhaṇḍaṃ vikkiṇituṃ cittamakāsīti. “Kiṃ",
  "atk-s0502a0:3790_9": "pana tassa, bhante, antarāyo bhavissatī”ti? Satthā “āmānanda, sattāhameva jīvitvā",
  "atk-s0502a0:3790_10": "so maccumukhe patissatī”ti vatvā imā gāthā abhāsi –",
  "atk-s0502a0:3791": "“Ajjeva kiccamātappaṃ, ko jaññā maraṇaṃ suve;",
  "atk-s0502a0:3792": "Na hi no saṅgaraṃ tena, mahāsenena maccunā.",
  "atk-s0502a0:3793": "“Evaṃ vihāriṃ ātāpiṃ, ahorattamatanditaṃ;",
  "atk-s0502a0:3794": "Taṃ ve bhaddekarattoti, santo ācikkhate munī”ti. ;",
  "atk-s0502a0:3795_0": "Gacchāmissa, bhante, ārocessāmīti. Vissattho gacchānandāti. Thero sakaṭaṭṭhānaṃ gantvā",
  "atk-s0502a0:3795_1": "bhikkhāya cari. Vāṇijo theraṃ āhārena patimānesi. Atha naṃ thero āha – “kittakaṃ",
  "atk-s0502a0:3795_2": "kālaṃ idha vasissasī”ti? “Bhante, ahaṃ dūrato āgato”. Sace puna gamissāmi, papañco",
  "atk-s0502a0:3795_3": "bhavissati, imaṃ saṃvaccharaṃ idha vasitvā bhaṇḍaṃ vikkiṇitvā gamissāmīti. Upāsaka,",
  "atk-s0502a0:3795_4": "dujjāno jīvitantarāyo, appamādaṃ kātuṃ vaṭṭatīti. “Kiṃ pana, bhante, antarāyo bhavissatī”ti.",
  "atk-s0502a0:3795_5": "“Āma, upāsaka, sattāhameva te jīvitaṃ pavattissatīti”. So saṃviggamānaso hutvā buddhappamukhaṃ",
  "atk-s0502a0:3795_6": "bhikkhusaṅghaṃ nimantetvā sattāhaṃ mahādānaṃ datvā anumodanatthāya pattaṃ gaṇhi.",
  "atk-s0502a0:3795_7": "Athassa satthā anumodanaṃ karonto, “upāsaka, paṇḍitena nāma ‘idheva vassādīni vasissāmi,",
  "atk-s0502a0:3795_8": "idañcidañca kammaṃ payojessāmī’ti cintetuṃ na vaṭṭati, attano pana jīvitantarāyameva",
  "atk-s0502a0:3795_9": "cintetuṃ vaṭṭatī”ti vatvā imaṃ gāthamāha –",
  "atk-s0502a0:3796": "286.",
  "atk-s0502a0:3797": "“Idha vassaṃ vasissāmi, idha hemantagimhisu;",
  "atk-s0502a0:3798": "Iti bālo vicinteti, antarāyaṃ na bujjhatī”ti.",
  "atk-s0502a0:3799_0": "Tattha idha vassanti imasmiṃ ṭhāne idañcidañca karonto catumāsaṃ vassaṃ vasissāmi.",
  "atk-s0502a0:3799_1": "Hemantagimhisūti hemantagimhesupi “cattāro māse idañcidañca karonto idheva vasissāmī”ti",
  "atk-s0502a0:3799_2": "evaṃ diṭṭhadhammikasamparāyikaṃ atthaṃ ajānanto bālo vicinteti. Antarāyanti “asukasmiṃ",
  "atk-s0502a0:3799_3": "nāma kāle vā dese vā vaye vā marissāmī”ti attano jīvitantarāyaṃ na bujjhatīti.",
  "atk-s0502a0:3800_0": "Desanāvasāne so vāṇijo sotāpattiphale patiṭṭhahi, sampattānampi sātthikā dhammadesanā",
  "atk-s0502a0:3800_1": "ahosi. Vāṇijopi satthāraṃ anugantvā nivattitvā “sīsarogo viya me uppanno”ti sayane",
  "atk-s0502a0:3800_2": "nipajji, tathānipannova kālaṃ katvā tusitavimāne nibbatti.",
  "atk-s0502a0:3801": "Mahādhanavāṇijavatthu dasamaṃ.",
  "atk-s0502a0:3802": "11. Kisāgotamīvatthu",
  "atk-s0502a0:3803": "Taṃ puttapasusammattanti imaṃ dhammadesanaṃ satthā jetavane viharanto kisāgotamiṃ ārabbha kathesi. Vatthu sahassavagge –",
  "atk-s0502a0:3804": "“Yo ca vassasataṃ jīve, apassaṃ amataṃ padaṃ;",
  "atk-s0502a0:3805": "Ekāhaṃ jīvitaṃ seyyo, passato amataṃ pada”nti. –",
  "atk-s0502a0:3806_0": "Gāthāvaṇṇanāya vitthāretvā kathitaṃ. Tadā hi satthā “kisāgotami laddhā te ekaccharamattā",
  "atk-s0502a0:3806_1": "siddhatthakā”ti āha. “Na laddhā, bhante, sakalagāme jīvantehi kira matakā eva bahutarā”ti.",
  "atk-s0502a0:3806_2": "Atha naṃ satthā “tvaṃ ‘mameva putto mato’ti sallakkhesi, dhuvadhammo esa sabbasattānaṃ.",
  "atk-s0502a0:3806_3": "Maccurājā hi sabbasatte aparipuṇṇajjhāsaye eva mahogho viya parikaḍḍhamāno apāyasamudde",
  "atk-s0502a0:3806_4": "pakkhipatī”ti vatvā dhammaṃ desento imaṃ gāthamāha –",
  "atk-s0502a0:3807": "287.",
  "atk-s0502a0:3808": "“Taṃ puttapasusammattaṃ, byāsattamanasaṃ naraṃ;",
  "atk-s0502a0:3809": "Suttaṃ gāmaṃ mahoghova, maccu ādāya gacchatī”ti.",
  "atk-s0502a0:3810_0": "Tattha taṃ puttapasusammattanti taṃ rūpabalādisampanne putte ca pasū ca labhitvā",
  "atk-s0502a0:3810_1": "“mama puttā abhirūpā balasampannā paṇḍitā sabbakiccasamatthā, mama goṇā abhirūpā",
  "atk-s0502a0:3810_2": "arogā mahābhāravahā, mama gāvī bahukhīrā”ti evaṃ puttehi ca pasūhi ca sammattaṃ naraṃ.",
  "atk-s0502a0:3810_3": "Byāsattamanasanti hiraññasuvaṇṇādīsu vā pattacīvarādīsu vā kiñcideva labhitvā tato",
  "atk-s0502a0:3810_4": "uttaritaraṃ patthanatāya āsattamānasaṃ vā, cakkhuviññeyyādīsu ārammaṇesu vuttappakāresu",
  "atk-s0502a0:3810_5": "vā parikkhāresu yaṃ yaṃ laddhaṃ hoti, tattha tattheva lagganatāya byāsattamānasaṃ",
  "atk-s0502a0:3810_6": "vā. Suttaṃ gāmanti niddaṃ upagataṃ sattanikāyaṃ. Mahoghovāti yathā evarūpaṃ gāmaṃ",
  "atk-s0502a0:3810_7": "gambhīravitthato mahanto mahānadīnaṃ ogho antamaso sunakhampi asesetvā sabbaṃ ādāya",
  "atk-s0502a0:3810_8": "gacchati, evaṃ vuttappakāraṃ naraṃ maccu ādāya gacchatīti attho.",
  "atk-s0502a0:3811": "Desanāvasāne kisāgotamī sotāpattiphale patiṭṭhahi, sampattānampi sātthikā dhammadesanā ahosīti.",
  "atk-s0502a0:3812": "Kisāgotamīvatthu ekādasamaṃ.",
  "atk-s0502a0:3813": "12. Paṭācārāvatthu",
  "atk-s0502a0:3814": "Na santi puttāti imaṃ dhammadesanaṃ satthā jetavane viharanto paṭācāraṃ ārabbha kathesi. Vatthu sahassavagge –",
  "atk-s0502a0:3815": "“Yo ca vassasataṃ jīve, apassaṃ udayabbayaṃ;",
  "atk-s0502a0:3816": "Ekāhaṃ jīvitaṃ seyyo, passato udayabbaya”nti. –",
  "atk-s0502a0:3817_0": "Gāthāvaṇṇanāya vitthāretvā kathitaṃ. Tadā pana satthā paṭācāraṃ tanubhūtasokaṃ ñatvā",
  "atk-s0502a0:3817_1": "“paṭācāre puttādayo nāma paralokaṃ gacchantassa tāṇaṃ vā leṇaṃ vā saraṇaṃ vā bhavituṃ",
  "atk-s0502a0:3817_2": "na sakkonti, tasmā vijjamānāpi te na santiyeva. Paṇḍitena pana sīlaṃ visodhetvā attano",
  "atk-s0502a0:3817_3": "nibbānagāmimaggameva sodhetuṃ vaṭṭatī”ti vatvā dhammaṃ desento imā gāthā abhāsi –",
  "atk-s0502a0:3818": "288.",
  "atk-s0502a0:3819": "“Na santi puttā tāṇāya, na pitā nāpi bandhavā;",
  "atk-s0502a0:3820": "Antakenādhipannassa, natthi ñātīsu tāṇatā.",
  "atk-s0502a0:3821": "289.",
  "atk-s0502a0:3822": "“Etamatthavasaṃ ñatvā, paṇḍito sīlasaṃvuto;",
  "atk-s0502a0:3823": "Nibbānagamanaṃ maggaṃ, khippameva visodhaye”ti.",
  "atk-s0502a0:3824_0": "Tattha tāṇāyāti tāṇabhāvāya patiṭṭhānatthāya. Bandhavāti putte ca mātāpitaro ca ṭhapetvā",
  "atk-s0502a0:3824_1": "avasesā ñātisuhajjā. Antakenādhipannassāti maraṇena abhibhūtassa. Pavattiyañhi puttādayo",
  "atk-s0502a0:3824_2": "annapānādidānena ceva uppannakiccanittharaṇena ca tāṇā hutvāpi maraṇakāle kenaci",
  "atk-s0502a0:3824_3": "upāyena maraṇaṃ paṭibāhituṃ asamatthatāya tāṇatthāya leṇatthāya na santi nāma. Teneva",
  "atk-s0502a0:3824_4": "vuttaṃ – “natthi ñātīsu tāṇatā”ti. Etamatthavasanti evaṃ tesaṃ aññamaññassa tāṇaṃ",
  "atk-s0502a0:3824_5": "bhavituṃ asamatthabhāvasaṅkhātaṃ kāraṇaṃ jānitvā paṇḍito catupārisuddhisīlena saṃvuto",
  "atk-s0502a0:3824_6": "rakkhitagopito hutvā nibbānagamanaṃ aṭṭhaṅgikaṃ maggaṃ sīghaṃ sīghaṃ visodheyyāti attho.",
  "atk-s0502a0:3825": "Desanāvasāne paṭācārā sotāpattiphale patiṭṭhahi, aññe ca bahū sotāpattiphalādīni pāpuṇiṃsūti.",
  "atk-s0502a0:3826": "Paṭācārāvatthu dvādasamaṃ.",
  "atk-s0502a0:3827": "Maggavaggavaṇṇanā niṭṭhitā.",
  "atk-s0502a0:3828": "Vīsatimo vaggo.",
  "atk-s0502a0:3829": "21. Pakiṇṇakavaggo",
  "atk-s0502a0:3830": "1. Attanopubbakammavatthu",
  "atk-s0502a0:3831": "Mattāsukhapariccāgāti imaṃ dhammadesanaṃ satthā veḷuvane viharanto attano pubbakammaṃ ārabbha kathesi.",
  "atk-s0502a0:3832_0": "Ekasmiñhi samaye vesālī iddhā ahosi phītā bahujanā ākiṇṇamanussā. Tattha hi vārena",
  "atk-s0502a0:3832_1": "vārena rajjaṃ kārentānaṃ khattiyānaṃyeva sattasatādhikāni sattasahassāni satta ca",
  "atk-s0502a0:3832_2": "khattiyā ahesuṃ. Tesaṃ vasanatthāya tattakāyeva pāsādā tattakāneva kūṭāgārāni uyyāne",
  "atk-s0502a0:3832_3": "vihāratthāya tattakāyeva ārāmā ca pokkharaṇiyo ca ahesuṃ. Sā aparena samayena dubbhikkhā",
  "atk-s0502a0:3832_4": "ahosi dussassā. Tattha chātakabhayena paṭhamaṃ duggatamanussā kālamakaṃsu. Tesaṃ",
  "atk-s0502a0:3832_5": "tesaṃ tattha tattha chaḍḍitānaṃ kuṇapānaṃ gandhena amanussā nagaraṃ pavisiṃsu. Amanussūpaddavena",
  "atk-s0502a0:3832_6": "bahutarā kālamakaṃsu. Tesaṃ kuṇapagandhapaṭikkūlatāya sattānaṃ ahivātarogo uppajji.",
  "atk-s0502a0:3832_7": "Evaṃ dubbhikkhabhayaṃ amanussabhayaṃ rogabhayanti tīṇi bhayāni uppajjiṃsu.",
  "atk-s0502a0:3833_0": "Nagaravāsino sannipatitvā rājānaṃ āhaṃsu – “mahārāja, imasmiṃ nagare tīṇi bhayāni",
  "atk-s0502a0:3833_1": "uppannāni, ito pubbe yāva sattamā rājaparivaṭṭā evarūpaṃ bhayaṃ nāma na uppannapubbaṃ.",
  "atk-s0502a0:3833_2": "Adhammikarājūnañhi kāle evarūpaṃ bhayaṃ uppajjatī”ti. Rājā santhāgāre sabbesaṃ sannipātaṃ",
  "atk-s0502a0:3833_3": "kāretvā “sace me adhammikabhāvo atthi, taṃ vicinathā”ti āha. Vesālivāsino sabbaṃ",
  "atk-s0502a0:3833_4": "paveṇi vicinantā rañño kañci dosaṃ adisvā, “mahārāja, natthi te doso”ti vatvā “kathaṃ",
  "atk-s0502a0:3833_5": "nu kho idaṃ amhākaṃ bhayaṃ vūpasamaṃ gaccheyyā”ti mantayiṃsu. Tattha ekaccehi “balikammena",
  "atk-s0502a0:3833_6": "āyācanāya maṅgalakiriyāyā”ti vutte sabbampi taṃ vidhiṃ katvā paṭibāhituṃ nāsakkhiṃsu.",
  "atk-s0502a0:3833_7": "Athaññe evamāhaṃsu – “cha satthāro mahānubhāvā, tesu idhāgatamattesu bhayaṃ vūpasameyyā”ti.",
  "atk-s0502a0:3833_8": "Apare “sammāsambuddho loke uppanno. So hi bhagavā sabbasattahitāya dhammaṃ deseti,",
  "atk-s0502a0:3833_9": "mahiddhiko mahānubhāvo. Tasmiṃ idha āgate imāni bhayāni vūpasameyyu”nti āhaṃsu. Tesaṃ",
  "atk-s0502a0:3833_10": "vacanaṃ sabbepi abhinanditvā “kahaṃ nu kho so bhagavā etarahi viharatī”ti āhaṃsu.",
  "atk-s0502a0:3833_11": "Tadā pana satthā upakaṭṭhāya vassūpanāyikāya rañño bimbisārassa paṭiññaṃ datvā veḷuvane",
  "atk-s0502a0:3833_12": "viharati. Tena ca samayena bimbisārasamāgame bimbisārena saddhiṃ sotāpattiphalaṃ",
  "atk-s0502a0:3833_13": "patto mahāli nāma licchavī tassaṃ parisāyaṃ nisinno hoti.",
  "atk-s0502a0:3834_0": "Vesālivāsino mahantaṃ paṇṇākāraṃ sajjetvā rājānaṃ bimbisāraṃ saññāpetvā “satthāraṃ",
  "atk-s0502a0:3834_1": "idhānethā”ti mahāliñceva licchaviṃ purohitaputtañca pahiṇiṃsu. Te gantvā rañño paṇṇākāraṃ",
  "atk-s0502a0:3834_2": "datvā taṃ pavattiṃ nivedetvā, “mahārāja, satthāraṃ amhākaṃ nagaraṃ pesethā”ti yāciṃsu.",
  "atk-s0502a0:3834_3": "Rājā “tumheva jānāthā”ti na sampaṭicchi. Te bhagavantaṃ upasaṅkamitvā vanditvā yāciṃsu",
  "atk-s0502a0:3834_4": "– “bhante, vesāliyaṃ tīṇi bhayāni uppannāni, tāni tumhesu āgatesu vūpasamissanti,",
  "atk-s0502a0:3834_5": "etha, bhante, gacchāmā”ti. Satthā tesaṃ vacanaṃ sutvā āvajjento “vesāliyaṃ ratanasutte",
  "atk-s0502a0:3834_6": "vutte sā rakkhā cakkavāḷānaṃ koṭisatasahassaṃ pharissati, suttapariyosāne caturāsītiyā",
  "atk-s0502a0:3834_7": "pāṇasahassānaṃ dhammābhisamayo bhavissati, tāni ca bhayāni vūpasamissantī”ti ñatvā",
  "atk-s0502a0:3834_8": "tesaṃ vacanaṃ sampaṭicchi.",
  "atk-s0502a0:3835_0": "Rājā bimbisāro “satthārā kira vesāligamanaṃ sampaṭicchita”nti sutvā nagare ghosanaṃ",
  "atk-s0502a0:3835_1": "kāretvā satthāraṃ upasaṅkamitvā “kiṃ, bhante, vesāligamanaṃ sampaṭicchita”nti pucchitvā",
  "atk-s0502a0:3835_2": "“āma, mahārājā”ti vutte “tena hi, bhante, āgametha, tāva maggaṃ paṭiyādessāmī”ti",
  "atk-s0502a0:3835_3": "vatvā rājagahassa ca gaṅgāya ca antare pañcayojanabhūmiṃ samaṃ kāretvā yojane yojane",
  "atk-s0502a0:3835_4": "vihāraṃ patiṭṭhāpetvā satthu gamanakālaṃ ārocesi. Satthā pañcahi bhikkhusatehi saddhiṃ",
  "atk-s0502a0:3835_5": "maggaṃ paṭipajji. Rājā yojanantare jaṇṇumattena odhinā pañcavaṇṇāni pupphāni okirāpetvā",
  "atk-s0502a0:3835_6": "dhajapaṭākakadalīādīni ussāpetvā bhagavato chattātichattaṃ katvā dve setacchattāni",
  "atk-s0502a0:3835_7": "ekamekassa bhikkhuno ekamekaṃ setacchattaṃ upari dhāretvā saparivāro pupphagandhādīhi",
  "atk-s0502a0:3835_8": "pūjaṃ karonto satthāraṃ ekekasmiṃ vihāre vasāpetvā mahādānādīni datvā pañcahi divasehi",
  "atk-s0502a0:3835_9": "gaṅgātīraṃ pāpetvā tattha nāvaṃ alaṅkaronto vesālikānaṃ sāsanaṃ pesesi – “maggaṃ",
  "atk-s0502a0:3835_10": "paṭiyādetvā satthu paccuggamanaṃ karontū”ti. Te “diguṇaṃ pūjaṃ karissāmā”ti vesāliyā",
  "atk-s0502a0:3835_11": "ca gaṅgāya ca antare tiyojanabhūmiṃ samaṃ kāretvā bhagavato catūhi setacchattehi",
  "atk-s0502a0:3835_12": "ekamekassa bhikkhuno dvīhi dvīhi setacchattehi chattātichattāni sajjetvā pūjaṃ kurumānā",
  "atk-s0502a0:3835_13": "āgantvā gaṅgātīre aṭṭhaṃsu. Bimbisāro dve nāvā saṅghāṭetvā maṇḍapaṃ kāretvā pupphadāmādīhi",
  "atk-s0502a0:3835_14": "alaṅkārāpetvā sabbaratanamayaṃ buddhāsanaṃ paññāpesi. Bhagavā tasmiṃ nisīdi. Bhikkhūpi",
  "atk-s0502a0:3835_15": "nāvaṃ abhiruhitvā bhagavantaṃ parivāretvā nisīdiṃsu. Rājā anugacchanto galappamāṇaṃ",
  "atk-s0502a0:3835_16": "udakaṃ otaritvā “yāva, bhante, bhagavā āgacchati, tāvāhaṃ idheva gaṅgātīre vasissāmī”ti",
  "atk-s0502a0:3835_17": "vatvā nāvaṃ uyyojetvā nivatti. Satthā yojanamattaṃ addhānaṃ gaṅgāya gantvā vesālikānaṃ sīmaṃ pāpuṇi.",
  "atk-s0502a0:3836_0": "Licchavīrājāno satthāraṃ paccuggantvā galappamāṇaṃ udakaṃ otaritvā nāvaṃ tīraṃ upanetvā",
  "atk-s0502a0:3836_1": "satthāraṃ nāvāto otārayiṃsu. Satthārā otaritvā tīre akkantamatteyeva mahāmegho uṭṭhahitvā",
  "atk-s0502a0:3836_2": "pokkharavassaṃ vassi. Sabbattha jaṇṇuppamāṇaūruppamāṇakaṭippamāṇādīni udakāni sandantāni",
  "atk-s0502a0:3836_3": "sabbakuṇapāni gaṅgaṃ pavesayiṃsu, parisuddho bhūmibhāgo ahosi. Licchavīrājāno satthāraṃ",
  "atk-s0502a0:3836_4": "yojane yojane vasāpetvā mahādānaṃ datvā diguṇaṃ pūjaṃ karontā tīhi divasehi vesāliṃ",
  "atk-s0502a0:3836_5": "nayiṃsu. Sakko devarājā devagaṇaparivuto āgamāsi, mahesakkhānaṃ devānaṃ sannipātena",
  "atk-s0502a0:3836_6": "amanussā yebhuyyena palāyiṃsu. Satthā sāyaṃ nagaradvāre ṭhatvā ānandattheraṃ āmantesi",
  "atk-s0502a0:3836_7": "– “imaṃ, ānanda, ratanasuttaṃ uggaṇhitvā licchavīkumārehi saddhiṃ vicaranto vesāliyā",
  "atk-s0502a0:3836_8": "tiṇṇaṃ pākārānaṃ antare parittaṃ karohī”ti.",
  "atk-s0502a0:3837_0": "Thero satthārā dinnaṃ ratanasuttaṃ uggaṇhitvā satthu selamayapattena udakaṃ ādāya",
  "atk-s0502a0:3837_1": "nagaradvāre ṭhito paṇidhānato paṭṭhāya tathāgatassa dasa pāramiyo dasa upapāramiyo",
  "atk-s0502a0:3837_2": "dasa paramatthapāramiyoti samatiṃsa pāramiyo pañca mahāpariccāge lokatthacariyā ñātatthacariyā",
  "atk-s0502a0:3837_3": "buddhatthacariyāti tisso cariyāyo pacchimabhave gabbhavokkantiṃ jātiṃ abhinikkhamanaṃ",
  "atk-s0502a0:3837_4": "padhānacariyaṃ bodhipallaṅke māravijayaṃ sabbaññutaññāṇapaṭivedhaṃ dhammacakkapavattanaṃ",
  "atk-s0502a0:3837_5": "navalokuttaradhammeti sabbepime buddhaguṇe āvajjetvā nagaraṃ pavisitvā tiyāmarattiṃ",
  "atk-s0502a0:3837_6": "tīsu pākārantaresu parittaṃ karonto vicari. Tena “yaṃkiñcī”ti vuttamatteyeva uddhaṃ",
  "atk-s0502a0:3837_7": "khittaudakaṃ amanussānaṃ upari pati. “Yānīdha bhūtānī”ti gāthākathanato paṭṭhāya",
  "atk-s0502a0:3837_8": "rajatavaṭaṃsakā viya udakabindūni ākāsena gantvā gilānamanussānaṃ upari patiṃsu.",
  "atk-s0502a0:3837_9": "Tāvadeva vūpasantarogā manussā uṭṭhāyuṭṭhāya theraṃ parivāresuṃ. “Yaṃkiñcī”ti vuttapadato",
  "atk-s0502a0:3837_10": "paṭṭhāya pana udakaphusitehi phuṭṭhaphuṭṭhā sabbe apalāyantā saṅkārakūṭabhittipadesādinissitā",
  "atk-s0502a0:3837_11": "amanussā tena tena dvārena palāyiṃsu. Dvārāni anokāsāni ahesuṃ. Te okāsaṃ alabhantā",
  "atk-s0502a0:3837_12": "pākāraṃ bhinditvāpi palāyiṃsu.",
  "atk-s0502a0:3838_0": "Mahājano nagaramajjhe santhāgāraṃ sabbagandhehi upalimpetvā upari suvaṇṇatārakādivicittaṃ",
  "atk-s0502a0:3838_1": "vitānaṃ bandhitvā buddhāsanaṃ paññāpetvā satthāraṃ ānesi. Satthā paññatte āsane nisīdi.",
  "atk-s0502a0:3838_2": "Bhikkhusaṅghopi licchavīgaṇopi satthāraṃ parivāretvā nisīdi. Sakko devarājā devagaṇaparivuto",
  "atk-s0502a0:3838_3": "patirūpe okāse aṭṭhāsi. Theropi sakalanagaraṃ anuvicaritvā vūpasantarogena mahājanena",
  "atk-s0502a0:3838_4": "saddhiṃ āgantvā satthāraṃ vanditvā nisīdi. Satthā parisaṃ oloketvā tadeva ratanasuttaṃ",
  "atk-s0502a0:3838_5": "abhāsi. Desanāvasāne caturāsītiyā pāṇasahassānaṃ dhammābhisamayo ahosi. Evaṃ punadivasepīti",
  "atk-s0502a0:3838_6": "sattāhaṃ tadeva ratanasuttaṃ desetvā sabbabhayānaṃ vūpasantabhāvaṃ ñatvā licchavīgaṇaṃ",
  "atk-s0502a0:3838_7": "āmantetvā vesālito nikkhami. Licchavīrājāno diguṇaṃ sakkāraṃ karontā puna tīhi divasehi",
  "atk-s0502a0:3838_8": "satthāraṃ gaṅgātīraṃ nayiṃsu.",
  "atk-s0502a0:3839_0": "Gaṅgāya nibbattanāgarājāno cintesuṃ – “manussā tathāgatassa sakkāraṃ karonti, mayaṃ",
  "atk-s0502a0:3839_1": "kiṃ na karomā”ti. Te suvaṇṇarajatamaṇimayā nāvāyo māpetvā suvaṇṇarajatamaṇimaye pallaṅke",
  "atk-s0502a0:3839_2": "paññāpetvā pañcavaṇṇapadumasañchannaṃ udakaṃ karitvā, “bhante, amhākampi anuggahaṃ",
  "atk-s0502a0:3839_3": "karothā”ti attano attano nāvaṃ abhiruhaṇatthāya satthāraṃ yāciṃsu. “Manussā ca nāgā",
  "atk-s0502a0:3839_4": "ca tathāgatassa pūjaṃ karonti, mayaṃ pana kiṃ na karomā”ti bhūmaṭṭhakadevepi ādiṃ",
  "atk-s0502a0:3839_5": "katvā yāva akaniṭṭhabrahmalokā sabbe devā sakkāraṃ kariṃsu. Tattha nāgā yojanikāni",
  "atk-s0502a0:3839_6": "chattātichattāni ukkhipiṃsu. Evaṃ heṭṭhā nāgā bhūmitale rukkhagacchapabbatādīsu bhūmaṭṭhakā",
  "atk-s0502a0:3839_7": "devatā, antalikkhe ākāsaṭṭhadevāti nāgabhavanaṃ ādiṃ katvā cakkavāḷapariyantena yāva",
  "atk-s0502a0:3839_8": "brahmalokā chattātichattāni ussāpitāni ahesuṃ. Chattantaresu dhajā, dhajantaresu",
  "atk-s0502a0:3839_9": "paṭākā, tesaṃ antarantarā pupphadāmavāsacuṇṇadhumādīhi sakkāro ahosi. Sabbalaṅkārapaṭimaṇḍitā",
  "atk-s0502a0:3839_10": "devaputtā chaṇavesaṃ gahetvā ugghosayamānā ākāse vicariṃsu. Tayo eva kira samāgamā",
  "atk-s0502a0:3839_11": "mahantā ahesuṃ – yamakapāṭihāriyasamāgamo devorohaṇasamāgamo ayaṃ gaṅgorohaṇasamāgamoti.",
  "atk-s0502a0:3840_0": "Paratīre bimbisāropi licchavīhi katasakkārato diguṇaṃ sakkāraṃ sajjetvā bhagavato",
  "atk-s0502a0:3840_1": "āgamanaṃ udikkhamāno aṭṭhāsi. Satthā gaṅgāya ubhosu passesu rājūnaṃ mahantaṃ pariccāgaṃ",
  "atk-s0502a0:3840_2": "oloketvā nāgādīnañca ajjhāsayaṃ viditvā ekekāya nāvāya pañcapañcabhikkhusataparivāraṃ",
  "atk-s0502a0:3840_3": "ekekaṃ nimmitabuddhaṃ māpesi. So ekekassa setacchattassa ceva kapparukkhassa ca pupphadāmassa",
  "atk-s0502a0:3840_4": "ca heṭṭhā nāgagaṇaparivuto nisinno hoti. Bhūmaṭṭhakadevatādīsupi ekekasmiṃ okāse",
  "atk-s0502a0:3840_5": "saparivāraṃ ekekaṃ nimmitabuddhaṃ māpesi. Evaṃ sakalacakkavāḷagabbhe ekālaṅkāre ekussave",
  "atk-s0502a0:3840_6": "ekachaṇeyeva ca jāte satthā nāgānamanuggahaṃ karonto ekaṃ ratananāvaṃ abhiruhi. Bhikkhūsupi",
  "atk-s0502a0:3840_7": "ekeko ekekameva abhiruhi. Nāgarājāno buddhappamukhaṃ bhikkhusaṅghaṃ nāgabhavanaṃ",
  "atk-s0502a0:3840_8": "pavesetvā sabbarattiṃ satthu santike dhammakathaṃ sutvā dutiyadivase dibbena khādanīyena",
  "atk-s0502a0:3840_9": "bhojanīyena buddhappamukhaṃ bhikkhusaṅghaṃ parivisiṃsu. Satthā anumodanaṃ katvā nāgabhavanā",
  "atk-s0502a0:3840_10": "nikkhamitvā sakalacakkavāḷadevatāhi pūjiyamāno pañcahi nāvāsatehi gaṅgānadiṃ atikkami.",
  "atk-s0502a0:3841_0": "Rājā paccuggantvā satthāraṃ nāvāto otāretvā āgamanakāle licchavīti katasakkārato",
  "atk-s0502a0:3841_1": "diguṇaṃ sakkāraṃ katvā purimanayeneva pañcahi divasehi rājagahaṃ abhinesi. Dutiyadivase",
  "atk-s0502a0:3841_2": "bhikkhū piṇḍapātapaṭikkantā sāyanhasamaye dhammasabhāyaṃ sannisinnā kathaṃ samuṭṭhāpesuṃ",
  "atk-s0502a0:3841_3": "– “aho buddhānaṃ mahānubhāvo, aho satthari devamanussānaṃ pasādo, gaṅgāya nāma orato",
  "atk-s0502a0:3841_4": "ca pārato ca aṭṭhayojane magge buddhagatena pasādena rājūhi samatalaṃ bhūmiṃ katvā",
  "atk-s0502a0:3841_5": "vālukā okiṇṇā, jaṇṇumattena odhinā nānāvaṇṇāni pupphāni santhatāni, gaṅgāya udakaṃ",
  "atk-s0502a0:3841_6": "nāgānubhāvena pañcavaṇṇehi padumehi sañchannaṃ, yāva akaniṭṭhabhavanā chattātichattāni",
  "atk-s0502a0:3841_7": "ussāpitāni, sakalacakkavāḷagabbhaṃ ekālaṅkāraṃ ekussavaṃ viya jāta”nti. Satthā āgantvā",
  "atk-s0502a0:3841_8": "“kāya nuttha, bhikkhave, etarahi kathāya sannisinnā”ti pucchitvā “imāya nāmā”ti vutte",
  "atk-s0502a0:3841_9": "“na, bhikkhave, esa pūjāsakkāro mayhaṃ buddhānubhāvena nibbatto, na nāgadevabrahmānubhāvena.",
  "atk-s0502a0:3841_10": "Atīte pana appamattakapariccāgānubhāvena nibbatto”ti vatvā bhikkhūhi yācito atītaṃ āhari.",
  "atk-s0502a0:3842_0": "Atīte takkasilāyaṃ saṅkho nāma brāhmaṇo ahosi. Tassa putto susīmo nāma māṇavo soḷasavassuddesiko",
  "atk-s0502a0:3842_1": "ekadivasaṃ pitaraṃ upasaṅkamitvā āha – “icchāmahaṃ, tāta, bārāṇasiṃ gantvā mante",
  "atk-s0502a0:3842_2": "ajjhāyitu”nti. Atha naṃ pitā āha – “tena hi, tāta, asuko nāma brāhmaṇo mama sahāyako,",
  "atk-s0502a0:3842_3": "tassa santikaṃ gantvā adhīyassū”ti. So “sādhū”ti paṭissuṇitvā anupubbena bārāṇasiṃ",
  "atk-s0502a0:3842_4": "gantvā taṃ brāhmaṇaṃ upasaṅkamitvā pitarā pahitabhāvamācikkhi. Atha naṃ so “sahāyakassa",
  "atk-s0502a0:3842_5": "me putto”ti sampaṭicchitvā paṭipassaddhadarathaṃ bhaddakena divasena mante vācetumārabhi.",
  "atk-s0502a0:3842_6": "So lahuñca gaṇhanto bahuñca gaṇhanto attano uggahituggahitaṃ suvaṇṇabhājane pakkhittasīhatelamiva",
  "atk-s0502a0:3842_7": "avinassamānaṃ dhārento na cirasseva ācariyassa sammukhato uggaṇhitabbaṃ sabbaṃ uggaṇhitvā",
  "atk-s0502a0:3842_8": "sajjhāyaṃ karonto attano uggahitasippassa ādimajjhameva passati, no pariyosānaṃ.",
  "atk-s0502a0:3843_0": "So ācariyaṃ upasaṅkamitvā “ahaṃ imassa sippassa ādimajjhameva passāmi, no pariyosāna”nti",
  "atk-s0502a0:3843_1": "vatvā ācariyena “ahampi, tāta, na passāmī”ti vutte “atha ko, ācariya, pariyosānaṃ",
  "atk-s0502a0:3843_2": "jānātī”ti pucchitvā “ime, tāta, isayo isipatane viharanti, te jāneyyuṃ, tesaṃ santikaṃ",
  "atk-s0502a0:3843_3": "upasaṅkamitvā pucchassū”ti ācariyena vutte paccekabuddhe upasaṅkamitvā pucchi – “tumhe",
  "atk-s0502a0:3843_4": "kira pariyosānaṃ jānāthā”ti? “Āma, jānāmā”ti. “Tena hi me ācikkhathā”ti? “Na mayaṃ",
  "atk-s0502a0:3843_5": "apabbajitassa ācikkhāma. Sace te pariyosānenattho, pabbajassū”ti. So “sādhū”ti sampaṭicchitvā",
  "atk-s0502a0:3843_6": "tesaṃ santike pabbaji. Athassa te “idaṃ tāva sikkhassū”ti vatvā “evaṃ te nivāsetabbaṃ,",
  "atk-s0502a0:3843_7": "evaṃ pārupitabba”ntiādinā nayena ābhisamācārikaṃ ācikkhiṃsu. So tattha sikkhanto",
  "atk-s0502a0:3843_8": "upanissayasampannattā nacirasseva paccekasambodhiṃ abhisambujjhitvā sakalabārāṇasinagare",
  "atk-s0502a0:3843_9": "gaganatale puṇṇacando viya pākaṭo lābhaggayasaggappatto ahosi, so appāyukasaṃvattanikassa",
  "atk-s0502a0:3843_10": "kammassa katattā na cirasseva parinibbāyi. Athassa paccekabuddhā ca mahājano ca sarīrakiccaṃ",
  "atk-s0502a0:3843_11": "katvā dhātuyo ca gahetvā nagaradvāre thūpaṃ kāresuṃ.",
  "atk-s0502a0:3844_0": "Saṅkhopi brāhmaṇo “putto me ciraṃ gato, pavattimassa jānissāmī”ti taṃ daṭṭhukāmo",
  "atk-s0502a0:3844_1": "takkasilāto nikkhamitvā anupubbena bārāṇasiṃ patvā mahājanakāyaṃ sannipatitaṃ disvā",
  "atk-s0502a0:3844_2": "“addhā imesu ekopi me puttassa pavattiṃ jānissatī”ti upasaṅkamitvā pucchi – “susīmo",
  "atk-s0502a0:3844_3": "nāma māṇavo idhāgami, api nu kho tassa pavattiṃ jānāthā”ti? “Āma, brāhmaṇa, jānāma,",
  "atk-s0502a0:3844_4": "asukassa brāhmaṇassa santike tayo vede sajjhāyitvā pabbajitvā paccekasambodhiṃ sacchikatvā",
  "atk-s0502a0:3844_5": "parinibbuto, ayamassa thūpo patiṭṭhāpito”ti. So bhūmiṃ hatthena paharitvā roditvā",
  "atk-s0502a0:3844_6": "kanditvā taṃ cetiyaṅgaṇaṃ gantvā tiṇāni uddharitvā uttarasāṭakena vālukaṃ āharitvā",
  "atk-s0502a0:3844_7": "cetiyaṅgaṇe ākiritvā kamaṇḍaluto udakena paripphositvā vanapupphehi pūjaṃ katvā sāṭakena",
  "atk-s0502a0:3844_8": "paṭākaṃ āropetvā thūpassa upari attano chattakaṃ bandhitvā pakkāmi.",
  "atk-s0502a0:3845_0": "Satthā idaṃ atītaṃ āharitvā “tadā, bhikkhave, ahaṃ saṅkho brāhmaṇo ahosiṃ. Mayā susīmassa",
  "atk-s0502a0:3845_1": "paccekabuddhassa cetiyaṅgaṇe tiṇāni uddhaṭāni, tassa me kammassa nissandena aṭṭhayojanamaggaṃ",
  "atk-s0502a0:3845_2": "vihatakhāṇukakaṇṭakaṃ katvā suddhaṃ samatalaṃ kariṃsu. Mayā tattha vālukā okiṇṇā,",
  "atk-s0502a0:3845_3": "tassa me nissandena aṭṭhayojanamagge vālukaṃ okiriṃsu. Mayā tattha vanakusumehi pūjā",
  "atk-s0502a0:3845_4": "katā, tassa me nissandena aṭṭhayojanamagge nānāvaṇṇāni pupphāni okiṇṇāni, ekayojanaṭṭhāne",
  "atk-s0502a0:3845_5": "gaṅgāya udakaṃ pañcavaṇṇehi padumehi sañchannaṃ. Mayā tattha kamaṇḍaluudakena bhūmi",
  "atk-s0502a0:3845_6": "paripphositā, tassa me nissandena vesāliyaṃ pokkharavassaṃ vassi. Mayā tattha paṭākā,",
  "atk-s0502a0:3845_7": "āropitā, chattakañca baddhaṃ, tassa me nissandena yāva akaniṭṭhabhavanā dhajapaṭākachattātichattādīhi",
  "atk-s0502a0:3845_8": "sakalacakkavāḷagabbhaṃ ekussavaṃ viya jātaṃ. Iti kho, bhikkhave, esa pūjāsakkāro",
  "atk-s0502a0:3845_9": "mayhaṃ neva buddhānubhāvena nibbatto, na nāgadevabrahmānubhāvena, atīte pana appamattakapariccāgānubhāvenā”ti",
  "atk-s0502a0:3845_10": "vatvā dhammaṃ desento imaṃ gāthamāha –",
  "atk-s0502a0:3846": "290.",
  "atk-s0502a0:3847": "“Mattāsukhapariccāgā, passe ce vipulaṃ sukhaṃ;",
  "atk-s0502a0:3848": "Caje mattāsukhaṃ dhīro, sampassaṃ vipulaṃ sukha”nti.",
  "atk-s0502a0:3849_0": "Tattha mattāsukhapariccāgāti mattāsukhanti pamāṇayuttakaṃ parittasukhaṃ vuccati,",
  "atk-s0502a0:3849_1": "tassa pariccāgena. Vipulaṃ sukhanti uḷāraṃ sukhaṃ nibbānasukhaṃ vuccati, taṃ ce passeyyāti",
  "atk-s0502a0:3849_2": "attho. Idaṃ vuttaṃ hoti – ekañhi bhojanapātiṃ sajjāpetvā bhuñjantassa mattāsukhaṃ",
  "atk-s0502a0:3849_3": "nāma uppajjati, taṃ pana pariccajitvā uposathaṃ vā karontassa dānaṃ vā dadantassa",
  "atk-s0502a0:3849_4": "vipulaṃ uḷāraṃ nibbānasukhaṃ nāma nibbattati. Tasmā sace evaṃ tassa mattāsukhassa",
  "atk-s0502a0:3849_5": "pariccāgā vipulaṃ sukhaṃ passati, athetaṃ vipulaṃ sukhaṃ sammā passanto paṇḍito taṃ",
  "atk-s0502a0:3849_6": "mattāsukhaṃ cajeyyāti.",
  "atk-s0502a0:3850": "Desanāvasāne bahū sotāpattiphalādīni pāpuṇiṃsūti.",
  "atk-s0502a0:3851": "Attanopubbakammavatthu paṭhamaṃ.",
  "atk-s0502a0:3852": "2. Kukkuṭaaṇḍakhādikāvatthu",
  "atk-s0502a0:3853": "Paradukkhūpadhānenāti imaṃ dhammadesanaṃ satthā jetavane viharanto ekaṃ kukkuṭaaṇḍakhādikaṃ ārabbha kathesi.",
  "atk-s0502a0:3854_0": "Sāvatthiyā kira avidūre paṇḍuraṃ nāma eko gāmo, tattheko kevaṭṭo vasati. So sāvatthiṃ",
  "atk-s0502a0:3854_1": "gacchanto aciravatiyaṃ kacchapaaṇḍāni disvā tāni ādāya sāvatthiṃ gantvā ekasmiṃ gehe",
  "atk-s0502a0:3854_2": "pacāpetvā khādanto tasmiṃ gehe kumārikāyapi ekaṃ aṇḍaṃ adāsi. Sā taṃ khāditvā tato",
  "atk-s0502a0:3854_3": "paṭṭhāya aññaṃ khādanīyaṃ nāma na icchi. Athassā mātā kukkuṭiyā vijātaṭṭhānato ekaṃ",
  "atk-s0502a0:3854_4": "aṇḍaṃ gahetvā adāsi. Sā taṃ khāditvā rasataṇhāya baddhā tato paṭṭhāya sayameva kukkuṭiyā",
  "atk-s0502a0:3854_5": "aṇḍāni gahetvā khādati. Kukkuṭī vijātavijātakāle taṃ attano aṇḍāni gahetvā khādantiṃ",
  "atk-s0502a0:3854_6": "disvā tāya upaddutā āghātaṃ bandhitvā “ito dāni cutā yakkhinī hutvā tava jātadārake",
  "atk-s0502a0:3854_7": "khādituṃ samatthā hutvā nibbatteyya”nti patthanaṃ paṭṭhapetvā kālaṃ katvā tasmiṃyeva",
  "atk-s0502a0:3854_8": "gehe majjārī hutvā nibbatti. Itarāpi kālaṃ katvā tattheva kukkuṭī hutvā nibbatti.",
  "atk-s0502a0:3854_9": "Kukkuṭī aṇḍāni vijāyi, majjārī āgantvā tāni khāditvā dutiyampi tatiyampi khādiyeva.",
  "atk-s0502a0:3854_10": "Kukkuṭī “tayo vāre mama aṇḍāni khāditvā idāni mampi khāditukāmāsi, ito cutā saputtakaṃ",
  "atk-s0502a0:3854_11": "taṃ khādituṃ labheyya”nti patthanaṃ katvā tato cutā dīpinī hutvā nibbatti. Itarāpi",
  "atk-s0502a0:3854_12": "kālaṃ katvā migī hutvā nibbatti. Tassā vijātakāle dīpinī āgantvā taṃ saddhiṃ puttehi",
  "atk-s0502a0:3854_13": "khādi. Evaṃ khādantā pañcasu attabhāvasatesu aññamaññassa dukkhaṃ uppādetvā avasāne",
  "atk-s0502a0:3854_14": "ekā yakkhinī hutvā nibbatti, ekā sāvatthiyaṃ kuladhītā hutvā nibbatti. Ito paraṃ",
  "atk-s0502a0:3854_15": "“na hi verena verānī”ti gāthāya vuttanayeneva veditabbaṃ. Idha pana satthā “verañhi",
  "atk-s0502a0:3854_16": "averena upasammati, no verenā”ti vatvā ubhinnampi dhammaṃ desento imaṃ gāthamāha –",
  "atk-s0502a0:3855": "291.",
  "atk-s0502a0:3856": "“Paradukkhūpadhānena, attano sukhamicchati;",
  "atk-s0502a0:3857": "Verasaṃsaggasaṃsaṭṭho, verā so na parimuccatī”ti.",
  "atk-s0502a0:3858_0": "Tattha paradukkhūpadhānenāti parasmiṃ dukkhūpadhānena, parassa dukkhuppādanenāti",
  "atk-s0502a0:3858_1": "attho. Verasaṃsaggasaṃsaṭṭhoti yo puggalo akkosanapaccakkosanapaharaṇapaṭiharaṇādīnaṃ",
  "atk-s0502a0:3858_2": "vasena aññamaññaṃ katena verasaṃsaggena saṃsaṭṭho. Verā so na parimuccatīti niccakālaṃ",
  "atk-s0502a0:3858_3": "veravasena dukkhameva pāpuṇātīti attho.",
  "atk-s0502a0:3859": "Desanāvasāne yakkhinī saraṇesu patiṭṭhāya pañca sīlāni samādiyitvā verato mucci, itarāpi sotāpattiphale patiṭṭhahi, sampattānampi sātthikā dhammadesanā ahosīti.",
  "atk-s0502a0:3860": "Kukkuṭaaṇḍakhādikāvatthu dutiyaṃ.",
  "atk-s0502a0:3861": "3. Bhaddiyabhikkhuvatthu",
  "atk-s0502a0:3862": "Yañhi kiccanti imaṃ dhammadesanaṃ satthā bhaddiyaṃ nissāya jātiyāvane viharanto bhaddiye bhikkhū ārabbha kathesi.",
  "atk-s0502a0:3863_0": "Te kira pādukamaṇḍane uyyuttā ahesuṃ. Yathāha – “tena kho pana samayena bhaddiyā",
  "atk-s0502a0:3863_1": "bhikkhū anekavihitaṃ pādukamaṇḍanānuyogamanuyuttā viharanti, tiṇapādukaṃ karontipi",
  "atk-s0502a0:3863_2": "kārāpentipi, muñjapādukaṃ karontipi kārāpentipi, pabbajapādukaṃ hintālapādukaṃ kamalapādukaṃ",
  "atk-s0502a0:3863_3": "kambalapādukaṃ karontipi kārāpentipi, riñcanti uddesaṃ paripucchaṃ adhisīlaṃ adhicittaṃ",
  "atk-s0502a0:3863_4": "adhipañña”nti. Bhikkhū tesaṃ tathākaraṇabhāvaṃ jānitvā ujjhāyitvā satthu ārocesuṃ.",
  "atk-s0502a0:3863_5": "Satthā te bhikkhū garahitvā, “bhikkhave, tumhe aññena kiccena āgatā aññasmiṃyeva",
  "atk-s0502a0:3863_6": "kicce uyyuttā”ti vatvā dhammaṃ desento imā gāthā abhāsi –",
  "atk-s0502a0:3864": "292.",
  "atk-s0502a0:3865": "“Yañhi kiccaṃ apaviddhaṃ, akiccaṃ pana karīyati;",
  "atk-s0502a0:3866": "Unnaḷānaṃ pamattānaṃ, tesaṃ vaḍḍhanti āsavā.",
  "atk-s0502a0:3867": "293.",
  "atk-s0502a0:3868": "“Yesañca susamāraddhā, niccaṃ kāyagatā sati;",
  "atk-s0502a0:3869": "Akiccaṃ te na sevanti, kicce sātaccakārino;",
  "atk-s0502a0:3870": "Satānaṃ sampajānānaṃ, atthaṃ gacchanti āsavā”ti.",
  "atk-s0502a0:3871_0": "Tattha yañhi kiccanti bhikkhuno hi pabbajitakālato paṭṭhāya aparimāṇasīlakkhandhagopanaṃ",
  "atk-s0502a0:3871_1": "araññāvāso dhutaṅgapariharaṇaṃ bhāvanārāmatāti evamādīni kiccaṃ nāma. Imehi pana",
  "atk-s0502a0:3871_2": "yaṃ attano kiccaṃ, taṃ apaviddhaṃ chaḍḍitaṃ. Akiccanti bhikkhuno chattamaṇḍanaṃ upāhanamaṇḍanaṃ",
  "atk-s0502a0:3871_3": "pādukapattathālakadhammakaraṇakāyabandhanaaṃsabaddhakamaṇḍanaṃ akiccaṃ nāma. Yehi",
  "atk-s0502a0:3871_4": "taṃ kayirati, tesaṃ mānanaḷaṃ ukkhipitvā caraṇena unnaḷānaṃ sativossaggena pamattānaṃ",
  "atk-s0502a0:3871_5": "cattāro āsavā vaḍḍhantīti attho. Susamāraddhāti supaggahitā. Kāyagatā satīti kāyānupassanābhāvanā.",
  "atk-s0502a0:3871_6": "Akiccanti te etaṃ chattamaṇḍanādikaṃ akiccaṃ na sevanti na karontīti attho. Kicceti",
  "atk-s0502a0:3871_7": "pabbajitakālato paṭṭhāya kattabbe aparimāṇasīlakkhandhagopanādike karaṇīye. Sātaccakārinoti",
  "atk-s0502a0:3871_8": "satatakārino aṭṭhitakārino. Tesaṃ satiyā avippavāsena satānaṃ sātthakasampajaññaṃ",
  "atk-s0502a0:3871_9": "sappāyasampajaññaṃ gocarasampajaññaṃ asammohasampajaññanti catūhi sampajaññehi sampajānānaṃ",
  "atk-s0502a0:3871_10": "cattāropi āsavā atthaṃ gacchanti, parikkhayaṃ abhāvaṃ gacchantīti attho.",
  "atk-s0502a0:3872": "Desanāvasāne te bhikkhū arahatte patiṭṭhahiṃsu, sampattānampi sātthikā dhammadesanā ahosīti.",
  "atk-s0502a0:3873": "Bhaddiyavatthu tatiyaṃ.",
  "atk-s0502a0:3874": "4. Lakuṇḍakabhaddiyattheravatthu",
  "atk-s0502a0:3875": "Mātaranti imaṃ dhammadesanaṃ satthā jetavane viharanto lakuṇḍakabhaddiyattheraṃ ārabbha kathesi.",
  "atk-s0502a0:3876_0": "Ekadivasañhi sambahulā āgantukā bhikkhū satthāraṃ divāṭṭhāne nisinnaṃ upasaṅkamitvā",
  "atk-s0502a0:3876_1": "vanditvā ekamantaṃ nisīdiṃsu. Tasmiṃ khaṇe lakuṇḍakabhaddiyatthero bhagavato avidūre",
  "atk-s0502a0:3876_2": "atikkamati. Satthā tesaṃ bhikkhūnaṃ cittācāraṃ ñatvā oloketvā “passatha, bhikkhave,",
  "atk-s0502a0:3876_3": "ayaṃ bhikkhu mātāpitaro hantvā niddukkho hutvā yātī”ti vatvā tehi bhikkhūhi “kiṃ",
  "atk-s0502a0:3876_4": "nu kho satthā vadatī”ti aññamaññaṃ mukhāni oloketvā saṃsayapakkhandehi, “bhante,",
  "atk-s0502a0:3876_5": "kiṃ nāmetaṃ vadethā”ti vutte tesaṃ dhammaṃ desento imaṃ gāthamāha –",
  "atk-s0502a0:3877": "294.",
  "atk-s0502a0:3878": "“Mātaraṃ pitaraṃ hantvā, rājāno dve ca khattiye;",
  "atk-s0502a0:3879": "Raṭṭhaṃ sānucaraṃ hantvā, anīgho yāti brāhmaṇo”ti.",
  "atk-s0502a0:3880_0": "Tattha sānucaranti āyasādhakena āyuttakena sahitaṃ. Ettha hi “taṇhā janeti purisa”nti",
  "atk-s0502a0:3880_1": "vacanato tīsu bhavesu sattānaṃ jananato taṇhā mātā nāma. “Ahaṃ asukassa nāma rañño",
  "atk-s0502a0:3880_2": "vā rājamahāmattassa vā putto”ti pitaraṃ nissāya asmimānassa uppajjanato asmimāno",
  "atk-s0502a0:3880_3": "pitā nāma. Loko viya rājānaṃ yasmā sabbadiṭṭhigatāni dve sassatucchedadiṭṭhiyo bhajanti,",
  "atk-s0502a0:3880_4": "tasmā dve sassatucchedadiṭṭhiyo dve khattiyarājāno nāma. Dvādasāyatanāni vitthataṭṭhena",
  "atk-s0502a0:3880_5": "raṭṭhadisattā raṭṭhaṃ nāma. Āyasādhako āyuttakapuriso viya tannissito nandirāgo anucaro",
  "atk-s0502a0:3880_6": "nāma. Anīghoti niddukkho. Brāhmaṇoti khīṇāsavo. Etesaṃ taṇhādīnaṃ arahattamaggañāṇāsinā",
  "atk-s0502a0:3880_7": "hatattā khīṇāsavo niddukkho hutvā yātīti ayametthattho.",
  "atk-s0502a0:3881": "Desanāvasāne te bhikkhū arahatte patiṭṭhahiṃsu.",
  "atk-s0502a0:3882": "Dutiyagāthāyapi vatthu purimasadisameva. Tadā hi satthā lakuṇḍakabhaddiyattherameva ārabbha kathesi. Tesaṃ dhammaṃ desento imaṃ gāthamāha –",
  "atk-s0502a0:3883": "295.",
  "atk-s0502a0:3884": "“Mātaraṃ pitaraṃ hantvā, rājāno dve ca sotthiye;",
  "atk-s0502a0:3885": "Veyagghapañcamaṃ hantvā, anīgho yāti brāhmaṇo”ti.",
  "atk-s0502a0:3886_0": "Tattha dve ca sotthiyeti dve ca brāhmaṇe. Imissā gāthāya satthā attano dhammissaratāya",
  "atk-s0502a0:3886_1": "ca desanāvidhikusalatāya ca sassatucchedadiṭṭhiyo dve brāhmaṇarājāno ca katvā kathesi.",
  "atk-s0502a0:3886_2": "Veyagghapañcamanti ettha byagghānucarito sappaṭibhayo duppaṭipanno maggo veyaggho",
  "atk-s0502a0:3886_3": "nāma, vicikicchānīvaraṇampi tena sadisatāya veyagghaṃ nāma, taṃ pañcamaṃ assāti nīvaraṇapañcakaṃ",
  "atk-s0502a0:3886_4": "veyagghapañcamaṃ nāma. Idañca veyagghapañcamaṃ arahattamaggañāṇāsinā nissesaṃ hantvā",
  "atk-s0502a0:3886_5": "anīghova yāti brāhmaṇoti ayametthattho. Sesaṃ purimasadisamevāti.",
  "atk-s0502a0:3887": "Lakuṇḍakabhaddiyattheravatthu catutthaṃ.",
  "atk-s0502a0:3888": "5. Dārusākaṭikaputtavatthu",
  "atk-s0502a0:3889": "Suppabuddhanti imaṃ dhammadesanaṃ satthā veḷuvane viharanto dārusākaṭikassa puttaṃ ārabbha kathesi.",
  "atk-s0502a0:3890_0": "Rājagahasmiñhi sammādiṭṭhikaputto micchādiṭṭhikaputtoti dve dārakā abhikkhaṇaṃ guḷakīḷaṃ",
  "atk-s0502a0:3890_1": "kīḷanti. Tesu sammādiṭṭhikaputto guḷaṃ khipamāno buddhānussatiṃ āvajjetvā “namo buddhassā”ti",
  "atk-s0502a0:3890_2": "vatvā vatvā guḷaṃ khipati. Itaro titthiyaguṇe uddisitvā “namo arahantāna”nti vatvā",
  "atk-s0502a0:3890_3": "vatvā khipati. Tesu sammādiṭṭhikassa putto jināti, itaro pana parājayati. So tassa",
  "atk-s0502a0:3890_4": "kiriyaṃ disvā “ayaṃ evaṃ anussaritvā evaṃ vatvā guḷaṃ khipanto mamaṃ jināti, ahampi",
  "atk-s0502a0:3890_5": "evarūpaṃ karissāmī”ti buddhānussatiyaṃ paricayamakāsi. Athekadivasaṃ tassa pitā sakaṭaṃ",
  "atk-s0502a0:3890_6": "yojetvā dārūnaṃ atthāya gacchanto tampi dārakaṃ ādāya gantvā aṭaviyaṃ dārūnaṃ sakaṭaṃ",
  "atk-s0502a0:3890_7": "pūretvā āgacchanto bahinagare susānasāmante udakaphāsukaṭṭhāne goṇe mocetvā bhattavissaggamakāsi.",
  "atk-s0502a0:3890_8": "Athassa te goṇā sāyanhasamaye nagaraṃ pavisantena gogaṇena saddhiṃ nagarameva pavisiṃsu.",
  "atk-s0502a0:3890_9": "Sākaṭikopi goṇe anubandhanto nagaraṃ pavisitvā sāyaṃ goṇe disvā ādāya nikkhamanto",
  "atk-s0502a0:3890_10": "dvāraṃ na sampāpuṇi. Tasmiñhi asampatteyeva dvāraṃ pihitaṃ.",
  "atk-s0502a0:3891_0": "Athassa putto ekakova rattibhāge sakaṭassa heṭṭhā nipajjitvā niddaṃ okkami. Rājagahaṃ",
  "atk-s0502a0:3891_1": "pana pakatiyāpi amanussabahulaṃ. Ayañca susānasantike nipanno. Tattha naṃ dve amanussā",
  "atk-s0502a0:3891_2": "passiṃsu. Eko sāsanassa paṭikaṇḍako micchādiṭṭhiko, eko sammādiṭṭhiko. Tesu micchādiṭṭhiko",
  "atk-s0502a0:3891_3": "āha – “ayaṃ no bhakkho, imaṃ khādissāmā”ti. Itaro “alaṃ mā te ruccī”ti nivāreti.",
  "atk-s0502a0:3891_4": "So tena nivāriyamānopi tassa vacanaṃ anādiyitvā dārakaṃ pādesu gahetvā ākaḍḍhi. So",
  "atk-s0502a0:3891_5": "buddhānussatiyā paricitattā tasmiṃ khaṇe “namo buddhassā”ti āha. Amanusso mahābhayabhīto",
  "atk-s0502a0:3891_6": "paṭikkamitvā aṭṭhāsi. Atha naṃ itaro “amhehi akiccaṃ kataṃ, daṇḍakammaṃ tassa karomā”ti",
  "atk-s0502a0:3891_7": "vatvā taṃ rakkhamāno aṭṭhāsi. Micchādiṭṭhiko nagaraṃ pavisitvā rañño bhojanapātiṃ",
  "atk-s0502a0:3891_8": "pūretvā bhojanaṃ āhari. Atha naṃ ubhopi tassa mātāpitaro viya hutvā upaṭṭhāpetvā",
  "atk-s0502a0:3891_9": "bhojetvā “imāni akkharāni rājāva passatu, mā añño”ti taṃ pavattiṃ pakāsentā yakkhānubhāvena",
  "atk-s0502a0:3891_10": "bhojanapātiyaṃ akkharāni chinditvā pātiṃ dārusakaṭe pakkhipitvā sabbarattiṃ ārakkhaṃ katvā pakkamiṃsu.",
  "atk-s0502a0:3892_0": "Punadivase “rājakulato corehi bhojanabhaṇḍaṃ avahaṭa”nti kolāhalaṃ karontā dvārāni",
  "atk-s0502a0:3892_1": "pidahitvā olokentā tattha apassantā nagarā nikkhamitvā ito cito ca olokentā dārusakaṭe",
  "atk-s0502a0:3892_2": "suvaṇṇapātiṃ disvā “ayaṃ coro”ti taṃ dārakaṃ gahetvā rañño dassesuṃ. Rājā akkharāni",
  "atk-s0502a0:3892_3": "disvā “kiṃ etaṃ, tātā”ti pucchitvā “nāhaṃ, deva, jānāmi, mātāpitaro me āgantvā rattiṃ",
  "atk-s0502a0:3892_4": "bhojetvā rakkhamānā aṭṭhaṃsu, ahampi mātāpitaro maṃ rakkhantīti nibbhayova niddaṃ",
  "atk-s0502a0:3892_5": "upagato. Ettakaṃ ahaṃ jānāmī”ti. Athassa mātāpitaropi taṃ ṭhānaṃ āgamaṃsu. Rājā taṃ",
  "atk-s0502a0:3892_6": "pavattiṃ ñatvā te tayopi jane ādāya satthu santikaṃ gantvā sabbaṃ ārocetvā “kiṃ nu",
  "atk-s0502a0:3892_7": "kho, bhante, buddhānussati eva rakkhā hoti, udāhu dhammānussatiādayopī”ti pucchi.",
  "atk-s0502a0:3892_8": "Athassa satthā, “mahārāja, na kevalaṃ buddhānussatiyeva rakkhā, yesaṃ pana chabbidhena",
  "atk-s0502a0:3892_9": "cittaṃ subhāvitaṃ, tesaṃ aññena rakkhāvaraṇena vā mantosadhehi vā kiccaṃ natthī”ti",
  "atk-s0502a0:3892_10": "vatvā cha ṭhānāni dassento imā gāthā abhāsi.",
  "atk-s0502a0:3893": "296.",
  "atk-s0502a0:3894": "“Suppabuddhaṃ pabujjhanti, sadā gotamasāvakā;",
  "atk-s0502a0:3895": "Yesaṃ divā ca ratto ca, niccaṃ buddhagatā sati.",
  "atk-s0502a0:3896": "297.",
  "atk-s0502a0:3897": "“Suppabuddhaṃ pabujjhanti, sadā gotamasāvakā;",
  "atk-s0502a0:3898": "Yesaṃ divā ca ratto ca, niccaṃ dhammagatā sati.",
  "atk-s0502a0:3899": "298.",
  "atk-s0502a0:3900": "“Suppabuddhaṃ pabujjhanti, sadā gotamasāvakā;",
  "atk-s0502a0:3901": "Yesaṃ divā ca ratto ca, niccaṃ saṅghagatā sati.",
  "atk-s0502a0:3902": "299.",
  "atk-s0502a0:3903": "“Suppabuddhaṃ pabujjhanti, sadā gotamasāvakā;",
  "atk-s0502a0:3904": "Yesaṃ divā ca ratto ca, niccaṃ kāyagatā sati.",
  "atk-s0502a0:3905": "300.",
  "atk-s0502a0:3906": "“Suppabuddhaṃ pabujjhanti, sadā gotamasāvakā;",
  "atk-s0502a0:3907": "Yesaṃ divā ca ratto ca, ahiṃsāya rato mano.",
  "atk-s0502a0:3908": "301.",
  "atk-s0502a0:3909": "“Suppabuddhaṃ pabujjhanti, sadā gotamasāvakā;",
  "atk-s0502a0:3910": "Yesaṃ divā ca ratto ca, bhāvanāya rato mano”ti.",
  "atk-s0502a0:3911_0": "Tattha suppabuddhaṃ pabujjhantīti buddhagataṃ satiṃ gahetvā supantā, gahetvāyeva",
  "atk-s0502a0:3911_1": "ca pabujjhantā suppabuddhaṃ pabujjhanti nāma. Sadā gotamasāvakāti gotamagottassa",
  "atk-s0502a0:3911_2": "buddhassa savanante jātattā tasseva anusāsaniyā savanatāya gotamasāvakā. Buddhagatā",
  "atk-s0502a0:3911_3": "satīti yesaṃ “itipi so bhagavā”tiādippabhede buddhaguṇe ārabbha uppajjamānā sati",
  "atk-s0502a0:3911_4": "niccakālaṃ atthi, te sadāpi suppabuddhaṃ pabujjhantīti attho. Tathā asakkontā pana",
  "atk-s0502a0:3911_5": "ekadivasaṃ tīsu kālesu dvīsu kālesu ekasmimpi kāle buddhānussatiṃ manasi karontā",
  "atk-s0502a0:3911_6": "suppabuddhaṃ pabujjhantiyeva nāma. Dhammagatā satīti “svākhāto bhagavatā dhammo”tiādippabhede",
  "atk-s0502a0:3911_7": "dhammaguṇe ārabbha uppajjamānā sati. Saṅghagatā satīti “suppaṭipanno bhagavato sāvakasaṅgho”tiādippabhede",
  "atk-s0502a0:3911_8": "saṅghaguṇe ārabbha uppajjamānā sati. Kāyagatā satīti dvattiṃsākāravasena vā navasivathikāvasena",
  "atk-s0502a0:3911_9": "vā catudhātuvavatthānavasena vā ajjhattanīlakasiṇādirūpajjhānavasena vā uppajjamānā",
  "atk-s0502a0:3911_10": "sati. Ahiṃsāya ratoti “so karuṇāsahagatena cetasā ekaṃ disaṃ pharitvā viharatī”ti",
  "atk-s0502a0:3911_11": "evaṃ vuttāya karuṇābhāvanāya rato. Bhāvanāyāti mettābhāvanāya. Kiñcāpi heṭṭhā karuṇābhāvanāya",
  "atk-s0502a0:3911_12": "vuttattā idha sabbāpi avasesā bhāvanā nāma, idha pana mettābhāvanāva adhippetā. Sesaṃ",
  "atk-s0502a0:3911_13": "paṭhamagāthāya vuttanayeneva veditabbaṃ.",
  "atk-s0502a0:3912": "Desanāvasāne dārako saddhiṃ mātāpitūhi sotāpattiphale patiṭṭhahi. Pacchā pana pabbajitvā sabbepi arahattaṃ pāpuṇiṃsu, sampattānampi sātthikā dhammadesanā ahosīti.",
  "atk-s0502a0:3913": "Dārusākaṭikaputtavatthu pañcamaṃ.",
  "atk-s0502a0:3914": "6. Vajjiputtakabhikkhuvatthu",
  "atk-s0502a0:3915_0": "Duppabbajjanti imaṃ dhammadesanaṃ satthā vesāliṃ nissāya mahāvane viharanto aññataraṃ",
  "atk-s0502a0:3915_1": "vajjiputtakaṃ bhikkhuṃ ārabbha kathesi. Taṃ sandhāya vuttaṃ – aññataro vajjiputtako",
  "atk-s0502a0:3915_2": "bhikkhu vesāliyaṃ viharati aññatarasmiṃ vanasaṇḍe, tena kho pana samayena vesāliyaṃ",
  "atk-s0502a0:3915_3": "sabbarattichaṇo hoti. Atha kho so bhikkhu vesāliyā tūriyatāḷitavāditanigghosasaddaṃ",
  "atk-s0502a0:3915_4": "sutvā paridevamāno tāyaṃ velāyaṃ imaṃ gāthaṃ abhāsi –",
  "atk-s0502a0:3916": "“Ekakā mayaṃ araññe viharāma,",
  "atk-s0502a0:3917": "Apaviddhaṃva vanasmiṃ dārukaṃ;",
  "atk-s0502a0:3918": "Etādisikāya rattiyā,",
  "atk-s0502a0:3919": "Kosu nāmamhehi pāpiyo”ti. ;",
  "atk-s0502a0:3920_0": "So kira vajjiraṭṭhe rājaputto vārena sampattaṃ rajjaṃ pahāya pabbajito vesāliyaṃ",
  "atk-s0502a0:3920_1": "cātumahārājikehi saddhiṃ ekābaddhaṃ katvā sakalanagare dhajapaṭākādīhi paṭimaṇḍite",
  "atk-s0502a0:3920_2": "komudiyā puṇṇamāya sabbarattiṃ chaṇavāre vattamāne bheriyādīnaṃ tūriyānaṃ tāḷitānaṃ",
  "atk-s0502a0:3920_3": "nigghosaṃ vīṇādīnañca vāditānaṃ saddaṃ sutvā yāni vesāliyaṃ satta rājasahassāni satta",
  "atk-s0502a0:3920_4": "rājasatāni satta rājāno, tattakā eva ca nesaṃ uparājasenāpatiādayo, tesu alaṅkatapaṭiyattesu",
  "atk-s0502a0:3920_5": "nakkhattakīḷanatthāya vīthiṃ otiṇṇesu saṭṭhihatthe mahācaṅkame caṅkamamāno gaganamajjhe",
  "atk-s0502a0:3920_6": "ṭhitaṃ puṇṇacandaṃ disvā caṅkamakoṭiyaṃ phalakaṃ nissāya ṭhito veṭhanālaṅkāravirahitattā",
  "atk-s0502a0:3920_7": "vane chaḍḍitadārukaṃ viya attabhāvaṃ oloketvā “atthi nu kho añño amhehi lāmakataro”ti",
  "atk-s0502a0:3920_8": "cintento pakatiyā āraññakādiguṇayuttopi tasmiṃ khaṇe anabhiratiyā pīḷito evamāha.",
  "atk-s0502a0:3920_9": "So tasmiṃ vanasaṇḍe adhivatthāya devatāya “imaṃ bhikkhuṃ saṃvejessāmī”ti adhippāyena –",
  "atk-s0502a0:3921": "“Ekakova tvaṃ araññe viharasi, apaviddhaṃva vanasmiṃ dārukaṃ;",
  "atk-s0502a0:3922": "Tassa te bahukā pihayanti, nerayikā viya saggagāmina”nti. –",
  "atk-s0502a0:3923_0": "Vuttaṃ imaṃ gāthaṃ sutvā punadivase satthāraṃ upasaṅkamitvā vanditvā nisīdi. Satthā",
  "atk-s0502a0:3923_1": "taṃ pavattiṃ ñatvā gharāvāsassa dukkhataṃ pakāsetukāmo pañca dukkhāni samodhānetvā imaṃ gāthamāha –",
  "atk-s0502a0:3924": "302.",
  "atk-s0502a0:3925": "“Duppabbajjaṃ durabhiramaṃ, durāvāsā gharā dukhā;",
  "atk-s0502a0:3926": "Dukkhosamānasaṃvāso, dukkhānupatitaddhagū;",
  "atk-s0502a0:3927": "Tasmā na caddhagū siyā, na ca dukkhānupatito siyā”ti.",
  "atk-s0502a0:3928_0": "Tattha duppabbajjanti appaṃ vā mahantaṃ vā bhogakkhandhañceva ñātiparivaṭṭañca pahāya",
  "atk-s0502a0:3928_1": "imasmiṃ sāsane uraṃ datvā pabbajjaṃ nāma dukkhaṃ. Durabhiramanti evaṃ pabbajitenāpi",
  "atk-s0502a0:3928_2": "bhikkhācariyāya jīvitavuttiṃ ghaṭentena aparimāṇasīlakkhandhagopanadhammānudhammappaṭipattipūraṇavasena",
  "atk-s0502a0:3928_3": "abhiramituṃ dukkhaṃ. Durāvāsāti yasmā pana gharaṃ āvasantena rājūnaṃ rājakiccaṃ,",
  "atk-s0502a0:3928_4": "issarānaṃ issarakiccaṃ vahitabbaṃ, parijanā ceva dhammikā samaṇabrāhmaṇā ca saṅgahitabbā.",
  "atk-s0502a0:3928_5": "Evaṃ santepi gharāvāso chiddaghaṭo viya mahāsamuddo viya ca duppūro. Tasmā gharāvāsā",
  "atk-s0502a0:3928_6": "nāmete durāvāsā dukkhā āvasituṃ, teneva kāraṇena dukkhāti attho. Dukkho samānasaṃvāsoti",
  "atk-s0502a0:3928_7": "gihino vā hi ye jātigottakulabhogehi pabbajitā vā sīlācārabāhusaccādīhi samānāpi",
  "atk-s0502a0:3928_8": "hutvā “kosi tvaṃ, kosmi aha”ntiādīni vatvā adhikaraṇapasutā honti, te asamānā nāma,",
  "atk-s0502a0:3928_9": "tehi saddhiṃ saṃvāso dukkhoti attho. Dukkhānupatitaddhagūti ye vaṭṭasaṅkhātaṃ addhānaṃ",
  "atk-s0502a0:3928_10": "paṭipannattā addhagū, te dukkhe anupatitāva. Tasmā na caddhagūti yasmā dukkhānupatitabhāvopi",
  "atk-s0502a0:3928_11": "dukkho addhagūbhāvopi, tasmā vaṭṭasaṅkhātaṃ addhānaṃ gamanatāya addhagū na bhaveyya,",
  "atk-s0502a0:3928_12": "vuttappakārena dukkhena anupatitopi na bhaveyyāti attho.",
  "atk-s0502a0:3929": "Desanāvasāne so bhikkhu pañcasu ṭhānesu dassite dukkhe nibbindanto pañcorambhāgiyāni pañca uddhambhāgiyāni saṃyojanāni padāletvā arahatte patiṭṭhahīti.",
  "atk-s0502a0:3930": "Vajjiputtakabhikkhuvatthu chaṭṭhaṃ.",
  "atk-s0502a0:3931": "7. Cittagahapativatthu",
  "atk-s0502a0:3932_0": "Saddhoti imaṃ dhammadesanaṃ satthā jetavane viharanto cittagahapatiṃ ārabbha kathesi.",
  "atk-s0502a0:3932_1": "Vatthu bālavagge “asantaṃ bhāvanamiccheyyā”ti gāthāvaṇṇanāya vitthāritaṃ. Gāthāpi",
  "atk-s0502a0:3932_2": "tattheva vuttā. Vuttañhetaṃ tattha –",
  "atk-s0502a0:3933_0": "“Kiṃ pana, bhante, etassa tumhākaṃ santikaṃ āgacchantassevāyaṃ lābhasakkāro uppajjati,",
  "atk-s0502a0:3933_1": "udāhu aññattha gacchantassāpi uppajjatī”ti. “Ānanda, mama santikaṃ āgacchantassāpi",
  "atk-s0502a0:3933_2": "aññattha gacchantassāpi tassa uppajjateva. Ayañhi upāsako saddho pasanno sampannasīlo,",
  "atk-s0502a0:3933_3": "evarūpo puggalo yaṃ yaṃ padesaṃ bhajati, tattha tatthevassa lābhasakkāro nibbattatī”ti",
  "atk-s0502a0:3933_4": "vatvā imaṃ gāthamāha –",
  "atk-s0502a0:3934": "303.",
  "atk-s0502a0:3935": "“Saddho sīlena sampanno, yasobhogasamappito;",
  "atk-s0502a0:3936": "Yaṃ yaṃ padesaṃ bhajati, tattha tattheva pūjito”ti. ;",
  "atk-s0502a0:3937_0": "Tattha saddhoti lokiyalokuttarasaddhāya samannāgato. Sīlenāti āgāriyasīlaṃ, anāgāriyasīlanti",
  "atk-s0502a0:3937_1": "duvidhaṃ sīlaṃ. Tesu idha āgāriyasīlaṃ adhippetaṃ, tena samannāgatoti attho. Yasobhogasamappitoti",
  "atk-s0502a0:3937_2": "yādiso anāthapiṇḍikādīnaṃ pañcaupāsakasataparivārasaṅkhāto āgāriyayaso, tādiseneva",
  "atk-s0502a0:3937_3": "yasena dhanadhaññādiko ceva sattavidhaariyadhanasaṅkhāto cāti duvidho bhogo, tena",
  "atk-s0502a0:3937_4": "samannāgatoti attho. Yaṃ yaṃ padesanti puratthimādīsu disāsu evarūpo kulaputto yaṃ",
  "atk-s0502a0:3937_5": "yaṃ padesaṃ bhajati, tattha tattha evarūpena lābhasakkārena pūjitova hotīti attho.",
  "atk-s0502a0:3938": "Desanāvasāne bahū sotāpattiphalādīni pāpuṇiṃsūti.",
  "atk-s0502a0:3939": "Cittagahapativatthu sattamaṃ.",
  "atk-s0502a0:3940": "8. Cūḷasubhaddāvatthu",
  "atk-s0502a0:3941": "Dūre santoti imaṃ dhammadesanaṃ satthā jetavane viharanto anāthapiṇḍikassa dhītaraṃ cūḷasubhaddaṃ nāma ārabbha kathesi.",
  "atk-s0502a0:3942_0": "Anāthapiṇḍikassa kira daharakālato paṭṭhāya ugganagaravāsī uggo nāma seṭṭhiputto",
  "atk-s0502a0:3942_1": "sahāyako ahosi. Te ekācariyakule sippaṃ uggaṇhantā aññamaññaṃ katikaṃ kariṃsu “amhākaṃ",
  "atk-s0502a0:3942_2": "vayappattakāle puttadhītāsu jātāsu yo puttassa dhītaraṃ vāreti, tena tassa dhītā",
  "atk-s0502a0:3942_3": "dātabbā”ti. Te ubhopi vayappattā attano attano nagare seṭṭhiṭṭhāne patiṭṭhahiṃsu.",
  "atk-s0502a0:3942_4": "Athekasmiṃ samaye uggaseṭṭhi vaṇijjaṃ payojento pañcahi sakaṭasatehi sāvatthiṃ agamāsi.",
  "atk-s0502a0:3942_5": "Anāthapiṇḍiko attano dhītaraṃ cūḷasubhaddaṃ āmantetvā, “amma, pitā te uggaseṭṭhi",
  "atk-s0502a0:3942_6": "nāma āgato, tassa kattabbakiccaṃ sabbaṃ tava bhāro”ti āṇāpesi. Sā “sādhū”ti paṭissuṇitvā",
  "atk-s0502a0:3942_7": "tassa āgatadivasato paṭṭhāya sahattheneva sūpabyañjanādīni sampādeti, mālāgandhavilepanādīni",
  "atk-s0502a0:3942_8": "abhisaṅkharoti, bhojanakāle tassa nhānodakaṃ paṭiyādāpetvā nhānakālato paṭṭhāya sabbakiccāni sādhukaṃ karoti.",
  "atk-s0502a0:3943_0": "Uggaseṭṭhi tassā ācārasampattiṃ disvā pasannacitto ekadivasaṃ anāthapiṇḍikena saddhiṃ",
  "atk-s0502a0:3943_1": "sukhakathāya sannisinno “mayaṃ daharakāle evaṃ nāma katikaṃ karimhā”ti sāretvā cūḷasubhaddaṃ",
  "atk-s0502a0:3943_2": "attano puttassatthāya vāresi. So pana pakatiyāva micchādiṭṭhiko. Tasmā dasabalassa",
  "atk-s0502a0:3943_3": "tamatthaṃ ārocetvā satthārā uggaseṭṭhissūpanissayaṃ disvā anuññāto bhariyāya saddhiṃ",
  "atk-s0502a0:3943_4": "mantetvā tassa vacanaṃ sampaṭicchitvā divasaṃ vavatthapetvā dhītaraṃ visākhaṃ datvā",
  "atk-s0502a0:3943_5": "uyyojento dhanañcayaseṭṭhi viya mahantaṃ sakkāraṃ katvā subhaddaṃ āmantetvā, “amma,",
  "atk-s0502a0:3943_6": "sasurakule vasantiyā nāma antoaggi bahi na nīharitabbo”ti dhanañcayaseṭṭhinā visākhāya",
  "atk-s0502a0:3943_7": "dinnanayeneva dasa ovāde datvā “sace me gataṭṭhāne dhītu doso uppajjati, tumhehi",
  "atk-s0502a0:3943_8": "sodhetabbo”ti aṭṭha kuṭumbike pāṭibhoge gahetvā tassā uyyojanadivase buddhappamukhassa",
  "atk-s0502a0:3943_9": "bhikkhusaṅghassa mahādānaṃ datvā purimabhave dhītarā katānaṃ sucaritānaṃ phalavibhūtiṃ",
  "atk-s0502a0:3943_10": "lokassa pākaṭaṃ katvā dassento viya mahantena sakkārena dhītaraṃ uyyojesi. Tassā",
  "atk-s0502a0:3943_11": "anupubbena ugganagaraṃ pattakāle sasurakulena saddhiṃ mahājano paccuggamanamakāsi.",
  "atk-s0502a0:3944_0": "Sāpi attano sirivibhavaṃ pākaṭaṃ kātuṃ visākhā viya sakalanagarassa attānaṃ dassentī",
  "atk-s0502a0:3944_1": "rathe ṭhatvā nagaraṃ pavisitvā nāgarehi pesite paṇṇākāre gahetvā anurūpavasena tesaṃ",
  "atk-s0502a0:3944_2": "tesaṃ pesentī sakalanagaraṃ attano guṇehi ekābaddhamakāsi. Maṅgaladivasādīsu panassā",
  "atk-s0502a0:3944_3": "sasuro acelakānaṃ sakkāraṃ karonto “āgantvā amhākaṃ samaṇe vandatū”ti pesesi. Sā",
  "atk-s0502a0:3944_4": "lajjāya nagge passituṃ asakkontī gantuṃ na icchati. So punappunaṃ pesetvāpi tāya",
  "atk-s0502a0:3944_5": "paṭikkhitto kujjhitvā “nīharatha na”nti āha. Sā “na sakkā mama akāraṇena dosaṃ āropetu”nti",
  "atk-s0502a0:3944_6": "kuṭumbike pakkosāpetvā tamatthaṃ ārocesi. Te tassā niddosabhāvaṃ ñatvā seṭṭhiṃ saññāpesuṃ.",
  "atk-s0502a0:3944_7": "So “ayaṃ mama samaṇe ahirikāti na vandī”ti bhariyāya ārocesi. Sā “kīdisā nu kho imissā",
  "atk-s0502a0:3944_8": "samaṇā, ativiya tesaṃ pasaṃsatī”ti taṃ pakkosāpetvā āha –",
  "atk-s0502a0:3945": "“Kīdisā samaṇā tuyhaṃ, bāḷhaṃ kho ne pasaṃsasi;",
  "atk-s0502a0:3946": "Kiṃsīlā kiṃsamācārā, taṃ me akkhāhi pucchitā”ti. ;",
  "atk-s0502a0:3947": "Athassā subhaddā buddhānañceva buddhasāvakānañca guṇe pakāsentī –",
  "atk-s0502a0:3948": "“Santindriyā santamānasā, santaṃ tesaṃ gataṃ ṭhitaṃ;",
  "atk-s0502a0:3949": "Okkhittacakkhū mitabhāṇī, tādisā samaṇā mama. ;",
  "atk-s0502a0:3950": "“Kāyakammaṃ suci nesaṃ, vācākammaṃ anāvilaṃ;",
  "atk-s0502a0:3951": "Manokammaṃ suvisuddhaṃ, tādisā samaṇā mama.",
  "atk-s0502a0:3952": "“Vimalā saṅkhamuttābhā, suddhā antarabāhirā;",
  "atk-s0502a0:3953": "Puṇṇā suddhehi dhammehi, tādisā samaṇā mama.",
  "atk-s0502a0:3954": "“Lābhena unnato loko, alābhena ca onato;",
  "atk-s0502a0:3955": "Lābhālābhena ekaṭṭhā, tādisā samaṇā mama.",
  "atk-s0502a0:3956": "“Yasena unnato loko, ayasena ca onato;",
  "atk-s0502a0:3957": "Yasāyasena ekaṭṭhā, tādisā samaṇā mama.",
  "atk-s0502a0:3958": "“Pasaṃsāyunnato loko, nindāyāpi ca onato;",
  "atk-s0502a0:3959": "Samā nindāpasaṃsāsu, tādisā samaṇā mama.",
  "atk-s0502a0:3960": "“Sukhena unnato loko, dukkhenāpi ca onato;",
  "atk-s0502a0:3961": "Akampā sukhadukkhesu, tādisā samaṇā mamā”ti. –",
  "atk-s0502a0:3962": "Evamādīhi vacanehi sassuṃ tosesi.",
  "atk-s0502a0:3963_0": "Atha naṃ “sakkā tava samaṇe amhākampi dassetu”nti vatvā “sakkā”ti vutte “tena hi",
  "atk-s0502a0:3963_1": "yathā mayaṃ te passāma, tathā karohī”ti vutte sā “sādhū”ti buddhappamukhassa bhikkhusaṅghassa",
  "atk-s0502a0:3963_2": "mahādānaṃ sajjetvā uparipāsādatale ṭhatvā jetavanābhimukhī sakkaccaṃ pañcapatiṭṭhitena",
  "atk-s0502a0:3963_3": "vanditvā buddhaguṇe āvajjetvā gandhavāsapupphadhumehi pūjaṃ katvā, “bhante, svātanāya",
  "atk-s0502a0:3963_4": "buddhappamukhaṃ bhikkhusaṅghaṃ nimantemi, iminā me saññāṇena satthā nimantitabhāvaṃ",
  "atk-s0502a0:3963_5": "jānātū”ti sumanapupphānaṃ aṭṭha muṭṭhiyo ākāse khipi. Pupphāni gantvā catuparisamajjhe",
  "atk-s0502a0:3963_6": "dhammaṃ desentassa satthuno upari mālāvitānaṃ hutvā aṭṭhaṃsu. Tasmiṃ khaṇe anāthapiṇḍikopi",
  "atk-s0502a0:3963_7": "dhammakathaṃ sutvā svātanāya satthāraṃ nimantesi. Satthā “adhivutthaṃ mayā, gahapati,",
  "atk-s0502a0:3963_8": "svātanāya bhatta”nti vatvā, “bhante, mayā puretaraṃ āgato natthi, kassa nu kho vo",
  "atk-s0502a0:3963_9": "adhivuttha”nti vutte “cūḷasubhaddāya, gahapati, nimantito”ti vatvā “nanu, bhante,",
  "atk-s0502a0:3963_10": "cūḷasubhaddā dūre vasati ito vīsatiyojanasatamatthake”ti vutte, “āma gahapati, dūre",
  "atk-s0502a0:3963_11": "vasantāpi hi sappurisā abhimukhe ṭhitā viya pakāsentī”ti vatvā imaṃ gāthamāha –",
  "atk-s0502a0:3964": "304.",
  "atk-s0502a0:3965": "“Dūre santo pakāsenti, himavantova pabbato;",
  "atk-s0502a0:3966": "Asantettha na dissanti, rattiṃ khittā yathā sarā”ti.",
  "atk-s0502a0:3967_0": "Tattha santoti rāgādīnaṃ santatāya buddhādayo santā nāma. Idha pana pubbabuddhesu",
  "atk-s0502a0:3967_1": "katādhikārā ussannakusalamūlā bhāvitabhāvanā sattā santoti adhippetā. Pakāsentīti",
  "atk-s0502a0:3967_2": "dūre ṭhitāpi buddhānaṃ ñāṇapathaṃ āgacchantā pākaṭā honti. Himavanto vāti yathā hi",
  "atk-s0502a0:3967_3": "tiyojanasahassavitthato pañcayojanasatubbedho caturāsītiyā kūṭasahassehi paṭimaṇḍito",
  "atk-s0502a0:3967_4": "himavantapabbato dūre ṭhitānampi abhimukhe ṭhito viya pakāseti, evaṃ pakāsentīti",
  "atk-s0502a0:3967_5": "attho. Asantetthāti diṭṭhadhammagarukā vitiṇṇaparalokā āmisacakkhukā jīvikatthāya",
  "atk-s0502a0:3967_6": "pabbajitā bālapuggalā asanto nāma, te ettha buddhānaṃ dakkhiṇassa jāṇumaṇḍalassa",
  "atk-s0502a0:3967_7": "santike nisinnāpi na dissanti na paññāyanti. Rattiṃ khittāti rattiṃ caturaṅgasamannāgate",
  "atk-s0502a0:3967_8": "andhakāre khittasarā viya tathārūpassa upanissayabhūtassa pubbahetuno abhāvena na paññāyantīti attho.",
  "atk-s0502a0:3968": "Desanāvasāne bahū sotāpattiphalādīni pāpuṇiṃsūti.",
  "atk-s0502a0:3969_0": "Sakko devarājā “satthārā subhaddāya nimantanaṃ adhivāsita”nti ñatvā vissakammadevaputtaṃ",
  "atk-s0502a0:3969_1": "āṇāpesi – “pañca kūṭāgārasatāni nimminitvā sve buddhappamukhaṃ bhikkhusaṅghaṃ ugganagaraṃ",
  "atk-s0502a0:3969_2": "nehī”ti. So punadivase pañcasatāni kūṭāgārāni nimminitvā jetavanadvāre aṭṭhāsi. Satthā",
  "atk-s0502a0:3969_3": "uccinitvā visuddhakhīṇāsavānaṃyeva pañcasatāni ādāya saparivāro kūṭāgāresu nisīditvā",
  "atk-s0502a0:3969_4": "ugganagaraṃ agamāsi. Uggaseṭṭhipi saparivāro subhaddāya dinnanayeneva tathāgatassa",
  "atk-s0502a0:3969_5": "āgatamaggaṃ olokento satthāraṃ mahantena sirivibhavena āgacchantaṃ disvā pasannamānaso",
  "atk-s0502a0:3969_6": "mālādīhi mahantaṃ sakkāraṃ karonto saparivāro sampaṭicchitvā vanditvā mahādānaṃ datvā",
  "atk-s0502a0:3969_7": "punappunaṃ nimantetvā sattāhaṃ mahādānaṃ adāsi. Satthāpissa sappāyaṃ sallakkhetvā",
  "atk-s0502a0:3969_8": "dhammaṃ desesi. Taṃ ādiṃ katvā caturāsītiyā pāṇasahassānaṃ dhammābhisamayo ahosi.",
  "atk-s0502a0:3969_9": "Satthā “cūḷasubhaddāya anuggahaṇatthaṃ tvaṃ idheva hohī”ti anuruddhattheraṃ nivattāpetvā",
  "atk-s0502a0:3969_10": "sāvatthimeva agamāsi. Tato paṭṭhāya taṃ nagaraṃ saddhāsampannaṃ ahosīti.",
  "atk-s0502a0:3970": "Cūḷasubhaddāvatthu aṭṭhamaṃ.",
  "atk-s0502a0:3971": "9. Ekavihārittheravatthu",
  "atk-s0502a0:3972": "Ekāsananti imaṃ dhammadesanaṃ satthā jetavane viharanto ekavihārittheraṃ nāma ārabbha kathesi.",
  "atk-s0502a0:3973_0": "So kira thero ekakova seyyaṃ kappeti, ekakova nisīdati, ekakova caṅkamati, ekakova",
  "atk-s0502a0:3973_1": "tiṭṭhatīti catuparisantare pākaṭo ahosi. Atha naṃ bhikkhū, “bhante, evarūpo nāmāyaṃ",
  "atk-s0502a0:3973_2": "thero”ti tathāgatassārocesuṃ. Satthā “sādhu sādhū”ti tassa sādhukāraṃ datvā “bhikkhunā",
  "atk-s0502a0:3973_3": "nāma pavivittena bhavitabba”nti viveke ānisaṃsaṃ kathetvā imaṃ gāthamāha –",
  "atk-s0502a0:3974": "305.",
  "atk-s0502a0:3975": "“Ekāsanaṃ ekaseyyaṃ, eko caramatandito;",
  "atk-s0502a0:3976": "Eko damayamattānaṃ, vanante ramito siyā”ti.",
  "atk-s0502a0:3977_0": "Tattha ekāsanaṃ ekaseyyanti bhikkhusahassamajjhepi mūlakammaṭṭhānaṃ avijahitvā teneva",
  "atk-s0502a0:3977_1": "manasikārena nisinnassa āsanaṃ ekāsanaṃ nāma. Lohapāsādasadisepi ca pāsāde bhikkhusahassamajjhepi",
  "atk-s0502a0:3977_2": "paññatte vicitrapaccattharaṇūpadhāne mahārahe sayane satiṃ upaṭṭhapetvā dakkhiṇena",
  "atk-s0502a0:3977_3": "passena mūlakammaṭṭhānamanasikārena nipannassa bhikkhuno seyyā ekaseyyā nāma. Evarūpaṃ",
  "atk-s0502a0:3977_4": "ekāsanañca ekaseyyañca bhajethāti attho. Atanditoti jaṅghabalaṃ nissāya jīvitakappanena",
  "atk-s0502a0:3977_5": "akusīto hutvā sabbīriyāpathesu ekakova carantoti attho. Eko damayanti rattiṭṭhānādīsu",
  "atk-s0502a0:3977_6": "kammaṭṭhānaṃ anuyuñjitvā maggaphalādhigamavasena ekova hutvā attānaṃ damentoti attho.",
  "atk-s0502a0:3977_7": "Vanante ramito siyāti evaṃ attānaṃ damento itthipurisasaddādīhi pavivitte vananteyeva",
  "atk-s0502a0:3977_8": "abhiramito bhaveyya. Na hi sakkā ākiṇṇavihārinā evaṃ attānaṃ dametunti attho.",
  "atk-s0502a0:3978": "Desanāvasāne bahū sotāpattiphalādīni pāpuṇiṃsu. Tato paṭṭhāya mahājano ekavihārikameva patthesīti.",
  "atk-s0502a0:3979": "Ekavihārittheravatthu navamaṃ.",
  "atk-s0502a0:3980": "Pakiṇṇakavaggavaṇṇanā niṭṭhitā.",
  "atk-s0502a0:3981": "Ekavīsatimo vaggo.",
  "atk-s0502a0:3982": "22. Nirayavaggo",
  "atk-s0502a0:3983": "1. Sundarīparibbājikāvatthu",
  "atk-s0502a0:3984": "Abhūtavādīti imaṃ dhammadesanaṃ satthā jetavane viharanto sundariṃ paribbājikaṃ ārabbha kathesi.",
  "atk-s0502a0:3985_0": "“Tena kho pana samayena bhagavā sakkato hoti garukato mānito pūjito”ti vatthu vitthārato",
  "atk-s0502a0:3985_1": "udāne āgatameva. Ayaṃ panettha saṅkhepo – bhagavato kira bhikkhusaṅghassa ca pañcannaṃ",
  "atk-s0502a0:3985_2": "mahānadīnaṃ mahoghasadise lābhasakkāre uppanne hatalābhasakkārā aññatitthiyā sūriyuggamanakāle",
  "atk-s0502a0:3985_3": "khajjopanakā viya nippabhā hutvā ekato sannipatitvā mantayiṃsu – “mayaṃ samaṇassa",
  "atk-s0502a0:3985_4": "gotamassa uppannakālato paṭṭhāya hatalābhasakkārā, na no koci atthibhāvampi jānāti,",
  "atk-s0502a0:3985_5": "kena nu kho saddhiṃ ekato hutvā samaṇassa gotamassa avaṇṇaṃ uppādetvā lābhasakkāramassa",
  "atk-s0502a0:3985_6": "antaradhāpeyyāmā”ti. Atha nesaṃ etadahosi – “sundariyā saddhiṃ ekato hutvā sakkuṇissāmā”ti.",
  "atk-s0502a0:3985_7": "Te ekadivasaṃ sundariṃ titthiyārāmaṃ pavisitvā vanditvā ṭhitaṃ nālapiṃsu. Sā punappunaṃ",
  "atk-s0502a0:3985_8": "sallapantīpi paṭivacanaṃ alabhitvā “api panayyā, kenaci viheṭhitatthā”ti pucchi.",
  "atk-s0502a0:3985_9": "“Kiṃ, bhagini, samaṇaṃ gotamaṃ amhe viheṭhetvā hatalābhasakkāre katvā vicarantaṃ",
  "atk-s0502a0:3985_10": "na passasī”ti? “Mayā ettha kiṃ kātuṃ vaṭṭatī”ti? “Tvaṃ khosi, bhagini, abhirūpā sobhaggappattā,",
  "atk-s0502a0:3985_11": "samaṇassa gotamassa ayasaṃ āropetvā mahājanaṃ tava kathaṃ gāhāpetvā hatalābhasakkāraṃ",
  "atk-s0502a0:3985_12": "karohī”ti. Sā taṃ sutvā “sādhū”ti sampaṭicchitvā pakkantā tato paṭṭhāya mālāgandhavilepanakappūrakaṭukaphalādīni",
  "atk-s0502a0:3985_13": "gahetvā sāyaṃ mahājanassa satthu dhammadesanaṃ sutvā nagaraṃ pavisanakāle jetavanābhimukhī",
  "atk-s0502a0:3985_14": "gacchati, “kahaṃ gacchasī”ti ca puṭṭhā “samaṇassa gotamassa santikaṃ gamissāmi, ahañhi",
  "atk-s0502a0:3985_15": "tena saddhiṃ ekagandhakuṭiyaṃ vasāmī”ti vatvā aññatarasmiṃ titthiyārāme vasitvā pātova",
  "atk-s0502a0:3985_16": "jetavanamaggaṃ otaritvā nagarābhimukhī āgacchantī “kiṃ, sundari, kahaṃ gatāsī”ti",
  "atk-s0502a0:3985_17": "puṭṭhā “samaṇena gotamena saddhiṃ ekagandhakuṭiyaṃ vasitvā taṃ kilesaratiyā ramāpetvā āgatāmhī”ti vadati.",
  "atk-s0502a0:3986_0": "Atha te katipāhaccayena dhuttānaṃ kahāpaṇe datvā “gacchatha sundariṃ māretvā samaṇassa",
  "atk-s0502a0:3986_1": "gotamassa gandhakuṭiyā samīpe mālākacavarantare nikkhipitvā ethā”ti vadiṃsu. Te tathā",
  "atk-s0502a0:3986_2": "akaṃsu. Tato titthiyā “sundariṃ na passāmā”ti kolāhalaṃ katvā rañño ārocetvā “kahaṃ",
  "atk-s0502a0:3986_3": "vo āsaṅkā”ti vuttā “imesu divasesu jetavane vasati, tatthassā pavattiṃ na jānāmā”ti",
  "atk-s0502a0:3986_4": "vatvā “tena hi gacchatha, naṃ vicinathā”ti raññā anuññātā attano upaṭṭhāke gahetvā",
  "atk-s0502a0:3986_5": "jetavanaṃ gantvā vicinantā mālākacavarantare taṃ disvā mañcakaṃ āropetvā nagaraṃ",
  "atk-s0502a0:3986_6": "pavesetvā “samaṇassa gotamassa sāvakā ‘satthārā kataṃ pāpakammaṃ paṭicchādessāmā’ti",
  "atk-s0502a0:3986_7": "sundariṃ māretvā mālākacavarantare nikkhipiṃsū”ti rañño ārocayiṃsu. Rājā “tena hi",
  "atk-s0502a0:3986_8": "gacchatha, nagaraṃ āhiṇḍathā”ti āha. Te nagaravīthīsu “passatha samaṇānaṃ sakyaputtiyānaṃ",
  "atk-s0502a0:3986_9": "kamma”ntiādīni vatvā puna rañño nivesanadvāraṃ āgamiṃsu. Rājā sundariyā sarīraṃ āmakasusāne",
  "atk-s0502a0:3986_10": "aṭṭakaṃ āropetvā rakkhāpesi. Sāvatthivāsino ṭhapetvā ariyasāvake sesā yebhuyyena",
  "atk-s0502a0:3986_11": "“passatha samaṇānaṃ sakyaputtiyānaṃ kamma”ntiādīni vatvā antonagarepi bahinagarepi",
  "atk-s0502a0:3986_12": "bhikkhū akkosantā vicaranti. Bhikkhū taṃ pavattiṃ tathāgatassa ārocesuṃ. Satthā “tena",
  "atk-s0502a0:3986_13": "hi tumhepi te manusse evaṃ paṭicodethā”ti vatvā imaṃ gāthamāha –",
  "atk-s0502a0:3987": "306.",
  "atk-s0502a0:3988": "“Abhūtavādī nirayaṃ upeti,",
  "atk-s0502a0:3989": "Yo vāpi katvā na karomicāha;",
  "atk-s0502a0:3990": "Ubhopi te pecca samā bhavanti,",
  "atk-s0502a0:3991": "Nihīnakammā manujā paratthā”ti.",
  "atk-s0502a0:3992_0": "Tattha abhūtavādīti parassa dosaṃ adisvāva musāvādaṃ katvā tucchena paraṃ abbhācikkhanto.",
  "atk-s0502a0:3992_1": "Katvāti yo vā pana pāpakammaṃ katvā “nāhaṃ etaṃ karomī”ti āha. Pecca samā bhavantīti",
  "atk-s0502a0:3992_2": "te ubhopi janā paralokaṃ gantvā nirayaṃ upagamanena gatiyā samā bhavanti. Gatiyeva",
  "atk-s0502a0:3992_3": "nesaṃ paricchinnā, āyu pana nesaṃ na paricchinnaṃ. Bahukañhi pāpakammaṃ katvā ciraṃ",
  "atk-s0502a0:3992_4": "niraye paccanti, parittaṃ katvā appamattakameva kālaṃ. Yasmā pana nesaṃ ubhinnampi",
  "atk-s0502a0:3992_5": "lāmakameva kammaṃ, tena vuttaṃ – “nihīnakammā manujā paratthā”ti. Paratthāti imassa",
  "atk-s0502a0:3992_6": "pana padassa purato peccapadena sambandho. Pecca parattha ito gantvā te nihīnakammā",
  "atk-s0502a0:3992_7": "paraloke samā bhavantīti attho. Desanāvasāne bahū sotāpattiphalādīni pāpuṇiṃsūti.",
  "atk-s0502a0:3993_0": "Rājā “sundariyā aññehi māritabhāvaṃ jānāthā”ti purise uyyojesi. Atha te dhuttā tehi",
  "atk-s0502a0:3993_1": "kahāpaṇehi suraṃ pivantā aññamaññaṃ kalahaṃ kariṃsu. Eko ekaṃ āha – “tvaṃ sundariṃ",
  "atk-s0502a0:3993_2": "ekappahāreneva māretvā mālākacavarantare nikkhipitvā tato laddhakahāpaṇehi suraṃ",
  "atk-s0502a0:3993_3": "pivasi, hotu hotū”ti. Rājapurisā te dhutte gahetvā rañño dassesuṃ. Atha ne rājā “tumhehi",
  "atk-s0502a0:3993_4": "sā māritā”ti pucchi. “Āma, devā”ti. “Kehi mārāpitā”ti? “Aññatitthiyehi, devā”ti.",
  "atk-s0502a0:3993_5": "Rājā titthiye pakkosāpetvā pucchi. Te tatheva vadiṃsu. Tena hi gacchatha tumhe evaṃ",
  "atk-s0502a0:3993_6": "vadantā nagaraṃ āhiṇḍatha – “ayaṃ sundarī samaṇassa gotamassa avaṇṇaṃ āropetukāmehi",
  "atk-s0502a0:3993_7": "amhehi mārāpitā, neva samaṇassa gotamassa, na sāvakānaṃ doso atthi, amhākameva doso”ti.",
  "atk-s0502a0:3993_8": "Te tathā kariṃsu. Bālamahājano tadā saddahi, titthiyāpi dhuttāpi purisavadhadaṇḍaṃ",
  "atk-s0502a0:3993_9": "pāpuṇiṃsu. Tato paṭṭhāya buddhānaṃ sakkāro mahā ahosīti.",
  "atk-s0502a0:3994": "Sundarīparibbājikāvatthu paṭhamaṃ.",
  "atk-s0502a0:3995": "2. Duccaritaphalapīḷitavatthu",
  "atk-s0502a0:3996": "Kāsāvakaṇṭhāti imaṃ dhammadesanaṃ satthā veḷuvane viharanto duccaritaphalānubhāvena pīḷite satte ārabbha kathesi.",
  "atk-s0502a0:3997_0": "Āyasmā hi moggallāno lakkhaṇattherena saddhiṃ gijjhakūṭā orohanto aṭṭhisaṅkhalikapetādīnaṃ",
  "atk-s0502a0:3997_1": "attabhāve disvā sitaṃ karonto lakkhaṇattherena sitakāraṇaṃ puṭṭho “akālo, āvuso,",
  "atk-s0502a0:3997_2": "imassa pañhassa, tathāgatassa santike maṃ puccheyyāsī”ti vatvā tathāgatassa santike",
  "atk-s0502a0:3997_3": "therena puṭṭho aṭṭhisaṅkhalikapetādīnaṃ diṭṭhabhāvaṃ ācikkhitvā “idhāhaṃ, āvuso,",
  "atk-s0502a0:3997_4": "gijjhakūṭā pabbatā orohanto addasaṃ bhikkhuṃ vehāsaṃ gacchantaṃ, tassa saṅghāṭipi",
  "atk-s0502a0:3997_5": "ādittā sampajjalitā sajotibhūtā…pe… kāyopi āditto”tiādinā nayena saddhiṃ pattacīvarakāyabandhanādīhi",
  "atk-s0502a0:3997_6": "ḍayhamāne pañca sahadhammike ārocesi. Satthā tesaṃ kassapadasabalassa sāsane pabbajitvā",
  "atk-s0502a0:3997_7": "pabbajjāya anurūpaṃ kātuṃ asakkontānaṃ pāpabhāvaṃ ācikkhitvā tasmiṃ khaṇe tattha",
  "atk-s0502a0:3997_8": "nisinnānaṃ bahūnaṃ pāpabhikkhūnaṃ duccaritakammassa vipākaṃ dassento imaṃ gāthamāha –",
  "atk-s0502a0:3998": "307.",
  "atk-s0502a0:3999": "“Kāsāvakaṇṭhā bahavo, pāpadhammā asaññatā;",
  "atk-s0502a0:4000": "Pāpā pāpehi kammehi, nirayaṃ te upapajjare”ti.",
  "atk-s0502a0:4001_0": "Tattha kāsāvakaṇṭhāti kāsāvena paliveṭhitakaṇṭhā. Pāpadhammāti lāmakadhammā. Asaññatāti",
  "atk-s0502a0:4001_1": "kāyādisaṃyamarahitā, tathārūpā pāpapuggalā attanā katehi akusalakammehi nirayaṃ upapajjanti,",
  "atk-s0502a0:4001_2": "te tattha paccitvā tato cutā vipākāvasesena petesupi evaṃ paccantīti attho.",
  "atk-s0502a0:4002": "Desanāvasāne bahū sotāpattiphalādīni pāpuṇiṃsūti.",
  "atk-s0502a0:4003": "Duccaritaphalapīḷitavatthu dutiyaṃ.",
  "atk-s0502a0:4004": "3. Vaggumudātīriyabhikkhuvatthu",
  "atk-s0502a0:4005": "Seyyo ayoguḷoti imaṃ dhammadesanaṃ satthā vesāliṃ upanissāya mahāvane viharanto vaggumudātīriye bhikkhū ārabbha kathesi. Vatthu uttarimanussadhammapārājike āgatameva.",
  "atk-s0502a0:4006_0": "Tadā hi satthā te bhikkhū “kiṃ pana tumhe, bhikkhave, udarassatthāya gihīnaṃ aññamaññassa",
  "atk-s0502a0:4006_1": "uttarimanussadhammassa vaṇṇaṃ bhāsitthā”ti vatvā tehi “āma, bhante”ti vutte te bhikkhū",
  "atk-s0502a0:4006_2": "anekapariyāyena garahitvā imaṃ gāthamāha –",
  "atk-s0502a0:4007": "308.",
  "atk-s0502a0:4008": "“Seyyo ayoguḷo bhutto, tatto aggisikhūpamo;",
  "atk-s0502a0:4009": "Yañce bhuñjeyya dussīlo, raṭṭhapiṇḍamasaññato”ti.",
  "atk-s0502a0:4010_0": "Tattha yañce bhuñjeyyāti yaṃ dussīlo nissīlapuggalo kāyādīhi asaññato raṭṭhavāsīhi",
  "atk-s0502a0:4010_1": "saddhāya dinnaṃ raṭṭhapiṇḍaṃ “samaṇomhī”ti paṭijānanto gahetvā bhuñjeyya, tatto āditto",
  "atk-s0502a0:4010_2": "aggivaṇṇo ayoguḷova bhutto seyyo sundarataro. Kiṃ kāraṇā? Tappaccayā hi ekova attabhāvo",
  "atk-s0502a0:4010_3": "jhāyeyya, dussīlo pana saddhādeyyaṃ bhuñjitvā anekānipi jātisatāni niraye pacceyyāti attho.",
  "atk-s0502a0:4011": "Desanāvasāne bahū sotāpattiphalādīni pāpuṇiṃsūti.",
  "atk-s0502a0:4012": "Vaggumudātīriyabhikkhuvatthu tatiyaṃ.",
  "atk-s0502a0:4013": "4. Khemakaseṭṭhiputtavatthu",
  "atk-s0502a0:4014": "Cattāri ṭhānānīti imaṃ dhammadesanaṃ satthā jetavane viharanto anāthapiṇḍikassa bhāgineyyaṃ khemakaṃ nāma seṭṭhiputtaṃ ārabbha kathesi.",
  "atk-s0502a0:4015_0": "So kira abhirūpo ahosi, yebhuyyena itthiyo taṃ disvā rāgābhibhūtā sakabhāvena saṇṭhātuṃ",
  "atk-s0502a0:4015_1": "nāsakkhiṃsu. Sopi paradārakammābhiratova ahosi. Atha naṃ rattiṃ rājapurisā gahetvā",
  "atk-s0502a0:4015_2": "rañño dassesuṃ. Rājā mahāseṭṭhissa lajjāmīti taṃ kiñci avatvā vissajjāpesi. So pana",
  "atk-s0502a0:4015_3": "neva virami. Atha naṃ dutiyampi tatiyampi rājapurisā gahetvā rañño dassesuṃ. Rājā",
  "atk-s0502a0:4015_4": "vissajjāpesiyeva. Mahāseṭṭhi, taṃ pavattiṃ sutvā taṃ ādāya satthu santikaṃ gantvā",
  "atk-s0502a0:4015_5": "taṃ pavattiṃ ārocetvā, “bhante, imassa dhammaṃ desethā”ti āha. Satthā tassa saṃvegakathaṃ",
  "atk-s0502a0:4015_6": "vatvā paradārasevanāya dosaṃ dassento imā gāthā abhāsi –",
  "atk-s0502a0:4016": "309.",
  "atk-s0502a0:4017": "“Cattāri ṭhānāni naro pamatto,",
  "atk-s0502a0:4018": "Āpajjati paradārūpasevī;",
  "atk-s0502a0:4019": "Apuññalābhaṃ na nikāmaseyyaṃ,",
  "atk-s0502a0:4020": "Nindaṃ tatīyaṃ nirayaṃ catutthaṃ.",
  "atk-s0502a0:4021": "310.",
  "atk-s0502a0:4022": "“Apuññalābho ca gatī ca pāpikā,",
  "atk-s0502a0:4023": "Bhītassa bhītāya ratī ca thokikā;",
  "atk-s0502a0:4024": "Rājā ca daṇḍaṃ garukaṃ paṇeti,",
  "atk-s0502a0:4025": "Tasmā naro paradāraṃ na seve”ti.",
  "atk-s0502a0:4026_0": "Tattha ṭhānānīti dukkhakāraṇāni. Pamattoti sativossaggena samannāgato. Āpajjatīti",
  "atk-s0502a0:4026_1": "pāpuṇāti. Paradārūpasevīti paradāraṃ upasevanto uppathacārī. Apuññalābhanti akusalalābhaṃ.",
  "atk-s0502a0:4026_2": "Na nikāmaseyyanti yathā icchati, evaṃ seyyaṃ alabhitvā anicchitaṃ parittakameva kālaṃ",
  "atk-s0502a0:4026_3": "seyyaṃ labhati. Apuññalābho cāti evaṃ tassa ayañca apuññalābho, tena ca apuññena",
  "atk-s0502a0:4026_4": "nirayasaṅkhātā pāpikā gati hoti. Ratī ca thokikāti yā tassa bhītassa bhītāya itthiyā",
  "atk-s0502a0:4026_5": "saddhiṃ rati, sāpi thokikā parittā hoti. Garukanti rājā ca hatthacchedādivasena garukaṃ",
  "atk-s0502a0:4026_6": "daṇḍaṃ paṇeti. Tasmāti yasmā paradāraṃ sevanto etāni apuññādīni pāpuṇāti, tasmā paradāraṃ na seveyyāti attho.",
  "atk-s0502a0:4027_0": "Desanāvasāne khemako sotāpattiphale patiṭṭhahi. Tato paṭṭhāya mahājano sukhaṃ vītināmesi.",
  "atk-s0502a0:4027_1": "Kiṃ panassa pubbakammanti? So kira kassapabuddhakāle uttamamallo hutvā dve suvaṇṇapaṭākā",
  "atk-s0502a0:4027_2": "dasabalassa kañcanathūpe āropetvā patthanaṃ paṭṭhapesi “ṭhapetvā ñātisālohititthiyo",
  "atk-s0502a0:4027_3": "avasesā maṃ disvā rajjantū”ti. Idamassa pubbakammanti. Tena taṃ nibbattanibbattaṭṭhāne",
  "atk-s0502a0:4027_4": "disvā paresaṃ itthiyo sakabhāvena saṇṭhātuṃ nāsakkhiṃsūti.",
  "atk-s0502a0:4028": "Khemakaseṭṭhiputtavatthu catutthaṃ.",
  "atk-s0502a0:4029": "5. Dubbacabhikkhuvatthu",
  "atk-s0502a0:4030": "Kuso yathāti imaṃ dhammadesanaṃ satthā jetavane viharanto aññataraṃ dubbacabhikkhuṃ ārabbha kathesi.",
  "atk-s0502a0:4031_0": "Eko kira bhikkhu asañcicca ekaṃ tiṇaṃ chinditvā kukkucce uppanne ekaṃ bhikkhuṃ upasaṅkamitvā,",
  "atk-s0502a0:4031_1": "“āvuso, yo tiṇaṃ chindati, tassa kiṃ hotī”ti taṃ attanā katabhāvaṃ ārocetvā pucchi.",
  "atk-s0502a0:4031_2": "Atha naṃ itaro “tvaṃ tiṇassa chinnakāraṇā kiñci hotīti saññaṃ karosi, na ettha kiñci",
  "atk-s0502a0:4031_3": "hoti, desetvā pana muccatī”ti vatvā sayampi ubhohi hatthehi tiṇaṃ luñcitvā aggahesi.",
  "atk-s0502a0:4031_4": "Bhikkhū taṃ pavattiṃ satthu ārocesuṃ. Satthā taṃ bhikkhuṃ anekapariyāyena vigarahitvā",
  "atk-s0502a0:4031_5": "dhammaṃ desento imā gāthā abhāsi –",
  "atk-s0502a0:4032": "311.",
  "atk-s0502a0:4033": "“Kuso yathā duggahito, hatthamevānukantati;",
  "atk-s0502a0:4034": "Sāmaññaṃ dupparāmaṭṭhaṃ, nirayāyupakaḍḍhati.",
  "atk-s0502a0:4035": "312.",
  "atk-s0502a0:4036": "“Yaṃ kiñci sithilaṃ kammaṃ, saṃkiliṭṭhañca yaṃ vataṃ;",
  "atk-s0502a0:4037": "Saṅkassaraṃ brahmacariyaṃ, na taṃ hoti mahapphalaṃ.",
  "atk-s0502a0:4038": "313.",
  "atk-s0502a0:4039": "“Kayirā ce kayirāthenaṃ, daḷhamenaṃ parakkame;",
  "atk-s0502a0:4040": "Sithilo hi paribbājo, bhiyyo ākirate raja”nti.",
  "atk-s0502a0:4041_0": "Tattha kusoti yaṃ kiñci tikhiṇadhāraṃ tiṇaṃ antamaso tālapaṇṇampi, yathā so kuso",
  "atk-s0502a0:4041_1": "yena duggahito, tassa hatthaṃ anukantati phāleti, evameva samaṇadhammasaṅkhātaṃ sāmaññampi",
  "atk-s0502a0:4041_2": "khaṇḍasīlāditāya dupparāmaṭṭhaṃ nirayāyupakaḍḍhati, niraye nibbattāpetīti attho.",
  "atk-s0502a0:4041_3": "Sithilanti olīyitvā karaṇena sithilagāhaṃ katvā kataṃ yaṃkiñci kammaṃ. Saṃkiliṭṭhanti",
  "atk-s0502a0:4041_4": "vesiyādikesu agocaresu caraṇena saṃkiliṭṭhaṃ. Saṅkassaranti saṅkāhi saritabbaṃ, uposathakiccādīsu",
  "atk-s0502a0:4041_5": "aññatarakiccena sannipatitampi saṅghaṃ disvā “addhā ime mama cariyaṃ ñatvā maṃ ukkhipitukāmāva",
  "atk-s0502a0:4041_6": "sannipatitā”ti evaṃ attano āsaṅkāhi saritaṃ ussaṅkitaṃ parisaṅkitaṃ. Na taṃ hotīti",
  "atk-s0502a0:4041_7": "taṃ evarūpaṃ samaṇadhammasaṅkhātaṃ brahmacariyaṃ tassa puggalassa mahapphalaṃ na",
  "atk-s0502a0:4041_8": "hoti, tassa mahapphalābhāveneva bhikkhadāyakānampissa na mahapphalaṃ hotīti attho.",
  "atk-s0502a0:4041_9": "Kayirā ceti tasmā yaṃ kammaṃ kareyya, taṃ kareyyātheva. Daḷhamenaṃ parakkameti thirakatameva",
  "atk-s0502a0:4041_10": "katvā avattasamādāno hutvā enaṃ kayirā. Paribbājoti sithilabhāvena kato khaṇḍādibhāvappatto",
  "atk-s0502a0:4041_11": "samaṇadhammo. Bhiyyo ākirate rajanti abbhantare vijjamānaṃ rāgarajādiṃ evarūpo samaṇadhammo",
  "atk-s0502a0:4041_12": "apanetuṃ na sakkoti, atha kho tassa upari aparampi rāgarajādiṃ ākiratīti attho.",
  "atk-s0502a0:4042": "Desanāvasāne bahū sotāpattiphalādīni pāpuṇiṃsu, sopi bhikkhu saṃvare ṭhatvā pacchā vipassanaṃ vaḍḍhetvā arahattaṃ pāpuṇīti.",
  "atk-s0502a0:4043": "Dubbacabhikkhuvatthu pañcamaṃ.",
  "atk-s0502a0:4044": "6. Issāpakatitthivatthu",
  "atk-s0502a0:4045": "Akatanti imaṃ dhammadesanaṃ satthā jetavane viharanto aññataraṃ issāpakataṃ itthiṃ ārabbha kathesi.",
  "atk-s0502a0:4046_0": "Tassā kira sāmiko ekāya gehadāsiyā saddhiṃ santhavaṃ akāsi. Sā issāpakatā taṃ dāsiṃ",
  "atk-s0502a0:4046_1": "hatthapādesu bandhitvā tassā kaṇṇanāsaṃ chinditvā ekasmiṃ guḷhagabbhe pakkhipitvā",
  "atk-s0502a0:4046_2": "dvāraṃ pidahitvā tassa kammassa attanā katabhāvaṃ paṭicchādetuṃ “ehi, ayya, vihāraṃ",
  "atk-s0502a0:4046_3": "gantvā dhammaṃ suṇissāmā”ti sāmikaṃ ādāya vihāraṃ gantvā dhammaṃ suṇantī nisīdi.",
  "atk-s0502a0:4046_4": "Athassā āgantukañātakā gehaṃ āgantvā dvāraṃ vivaritvā taṃ vippakāraṃ disvā dāsiṃ",
  "atk-s0502a0:4046_5": "mocayiṃsu. Sā vihāraṃ gantvā catuparisamajjhe ṭhitā tamatthaṃ dasabalassa ārocesi.",
  "atk-s0502a0:4046_6": "Satthā tassā vacanaṃ sutvā “duccaritaṃ nāma ‘idaṃ me aññe na jānantī’ti appamattakampi",
  "atk-s0502a0:4046_7": "na kātabbaṃ, aññasmiṃ ajānantepi sucaritameva kātabbaṃ. Paṭicchādetvā katampi hi",
  "atk-s0502a0:4046_8": "duccaritaṃ nāma pacchānutāpaṃ karoti, sucaritaṃ pāmojjameva janetī”ti vatvā imaṃ gāthamāha –",
  "atk-s0502a0:4047": "314.",
  "atk-s0502a0:4048": "“Akataṃ dukkaṭaṃ seyyo, pacchā tappati dukkaṭaṃ;",
  "atk-s0502a0:4049": "Katañca sukataṃ seyyo, yaṃ katvā nānutappatī”ti.",
  "atk-s0502a0:4050_0": "Tattha dukkaṭanti sāvajjaṃ apāyasaṃvattanikaṃ kammaṃ akatameva seyyo varaṃ uttamaṃ.",
  "atk-s0502a0:4050_1": "Pacchā tappatīti tañhi anussaritānussaritakāle tappatiyeva. Sukatanti anavajjaṃ pana",
  "atk-s0502a0:4050_2": "sukhadāyakaṃ sugatisaṃvattanikameva kammaṃ kataṃ seyyo. Yaṃ katvāti yaṃ kammaṃ katvā",
  "atk-s0502a0:4050_3": "pacchā anussaraṇakāle na tappati nānutappati, somanassajātova hoti, taṃ kammaṃ varanti attho.",
  "atk-s0502a0:4051": "Desanāvasāne upāsako ca sā ca itthī sotāpattiphale patiṭṭhahiṃsu. Tañca pana dāsiṃ tattheva bhujissaṃ katvā dhammacāriniṃ kariṃsūti.",
  "atk-s0502a0:4052": "Issāpakatitthivatthu chaṭṭhaṃ.",
  "atk-s0502a0:4053": "7. Sambahulabhikkhuvatthu",
  "atk-s0502a0:4054": "Nagaraṃ yathāti imaṃ dhammadesanaṃ satthā jetavane viharanto sambahule āgantuke bhikkhū ārabbha kathesi.",
  "atk-s0502a0:4055_0": "Te kira ekasmiṃ paccante vassaṃ upagantvā paṭhamamāse sukhaṃ vihariṃsu. Majjhimamāse",
  "atk-s0502a0:4055_1": "corā āgantvā tesaṃ gocaragāmaṃ paharitvā karamare gahetvā agamaṃsu. Tato paṭṭhāya",
  "atk-s0502a0:4055_2": "manussā corānaṃ paṭibāhanatthāya taṃ paccantanagaraṃ abhisaṅkharontā te bhikkhū sakkaccaṃ",
  "atk-s0502a0:4055_3": "upaṭṭhātuṃ okāsaṃ na labhiṃsu. Te aphāsukaṃ vassaṃ vasitvā vutthavassā satthu dassanāya",
  "atk-s0502a0:4055_4": "sāvatthiṃ gantvā satthāraṃ vanditvā ekamantaṃ nisīdiṃsu. Satthā tehi saddhiṃ katapaṭisanthāro",
  "atk-s0502a0:4055_5": "“kiṃ, bhikkhave, sukhaṃ vasitthā”ti pucchitvā, “bhante, mayaṃ paṭhamamāsameva sukhaṃ",
  "atk-s0502a0:4055_6": "vasimhā, majjhimamāse corā gāmaṃ pahariṃsu, tato paṭṭhāya manussā nagaraṃ abhisaṅkharontā",
  "atk-s0502a0:4055_7": "sakkaccaṃ upaṭṭhātuṃ okāsaṃ na labhiṃsu. Tasmā aphāsukaṃ vassaṃ vasimhā”ti vutte",
  "atk-s0502a0:4055_8": "“alaṃ, bhikkhave, mā cintayittha, phāsuvihāro nāma niccakālaṃ dullabho, bhikkhunā",
  "atk-s0502a0:4055_9": "nāma yathā te manussā nagaraṃ gopayiṃsu, evaṃ attabhāvameva gopayituṃ vaṭṭatī”ti",
  "atk-s0502a0:4055_10": "vatvā imaṃ gāthamāha –",
  "atk-s0502a0:4056": "315.",
  "atk-s0502a0:4057": "“Nagaraṃ yathā paccantaṃ, guttaṃ santarabāhiraṃ;",
  "atk-s0502a0:4058": "Evaṃ gopetha attānaṃ, khaṇo vo mā upaccagā;",
  "atk-s0502a0:4059": "Khaṇātītā hi socanti, nirayamhi samappitā”ti.",
  "atk-s0502a0:4060_0": "Tattha santarabāhiranti, bhikkhave, yathā tehi manussehi taṃ paccantanagaraṃ dvārapākārādīni",
  "atk-s0502a0:4060_1": "thirāni karontehi saantaraṃ, aṭṭālakaparikhādīni thirāni karontehi sabāhiranti santarabāhiraṃ",
  "atk-s0502a0:4060_2": "suguttaṃ kataṃ, evaṃ tumhepi satiṃ upaṭṭhapetvā ajjhattikāni cha dvārāni pidahitvā",
  "atk-s0502a0:4060_3": "dvārarakkhikaṃ satiṃ avissajjetvā yathā gayhamānāni bāhirāni cha āyatanāni ajjhattikānaṃ",
  "atk-s0502a0:4060_4": "upaghātāya saṃvattanti, tathā aggahaṇena tānipi thirāni katvā tesaṃ appavesāya dvārarakkhikaṃ",
  "atk-s0502a0:4060_5": "satiṃ appahāya vicarantā attānaṃ gopethāti attho. Khaṇo vo mā upaccagāti yo hi evaṃ",
  "atk-s0502a0:4060_6": "attānaṃ na gopeti, taṃ puggalaṃ ayaṃ buddhuppādakhaṇo majjhimadese uppattikhaṇo sammādiṭṭhiyā",
  "atk-s0502a0:4060_7": "paṭiladdhakhaṇo channaṃ āyatanānaṃ avekallakhaṇoti sabbopi ayaṃ khaṇo atikkamati,",
  "atk-s0502a0:4060_8": "so khaṇo tumhe mā atikkamatu. Khaṇātītāti ye hi taṃ khaṇaṃ atītā, te ca puggale so",
  "atk-s0502a0:4060_9": "ca khaṇo atīto, te nirayamhi samappitā hutvā tattha nibbattitvā socantīti attho.",
  "atk-s0502a0:4061": "Desanāvasāne te bhikkhū uppannasaṃvegā arahatte patiṭṭhahiṃsūti.",
  "atk-s0502a0:4062": "Sambahulabhikkhuvatthu sattamaṃ.",
  "atk-s0502a0:4063": "8. Nigaṇṭhavatthu",
  "atk-s0502a0:4064": "Alajjitāyeti imaṃ dhammadesanaṃ satthā jetavane viharanto nigaṇṭhe ārabbha kathesi.",
  "atk-s0502a0:4065_0": "Ekasmiñhi divase bhikkhū nigaṇṭhe disvā kathaṃ samuṭṭhāpesuṃ, “āvuso, sabbaso appaṭicchannehi",
  "atk-s0502a0:4065_1": "acelakehi ime nigaṇṭhā varatarā, ye ekaṃ purimapassampi tāva paṭicchādenti, sahirikā",
  "atk-s0502a0:4065_2": "maññe ete”ti. Taṃ sutvā nigaṇṭhā “na mayaṃ etena kāraṇena paṭicchādema, paṃsurajādayo",
  "atk-s0502a0:4065_3": "pana puggalā eva, jīvitindriyapaṭibaddhā eva, te no bhikkhābhājanesu mā patiṃsūti",
  "atk-s0502a0:4065_4": "iminā kāraṇena paṭicchādemā”ti vatvā tehi saddhiṃ vādapaṭivādavasena bahuṃ kathaṃ",
  "atk-s0502a0:4065_5": "kathesuṃ. Bhikkhū satthāraṃ upasaṅkamitvā nisinnakāle taṃ pavattiṃ ārocesuṃ. Satthā,",
  "atk-s0502a0:4065_6": "“bhikkhave, alajjitabbena lajjitvā lajjitabbena alajjamānā nāma duggatiparāyaṇāva",
  "atk-s0502a0:4065_7": "hontī”ti vatvā dhammaṃ desento imā gāthā abhāsi –",
  "atk-s0502a0:4066": "316.",
  "atk-s0502a0:4067": "“Alajjitāye lajjanti, lajjitāye na lajjare;",
  "atk-s0502a0:4068": "Micchādiṭṭhisamādānā, sattā gacchanti duggatiṃ.",
  "atk-s0502a0:4069": "317.",
  "atk-s0502a0:4070": "“Abhaye bhayadassino, bhaye cābhayadassino;",
  "atk-s0502a0:4071": "Micchādiṭṭhisamādānā, sattā gacchanti duggati”nti.",
  "atk-s0502a0:4072_0": "Tattha alajjitāyeti alajjitabbena. Bhikkhābhājanañhi alajjitabbaṃ nāma, te pana taṃ",
  "atk-s0502a0:4072_1": "paṭicchādetvā vicarantā tena lajjanti nāma. Lajjitāyeti apaṭicchannena hirikopīnaṅgena",
  "atk-s0502a0:4072_2": "lajjitabbena. Te pana taṃ apaṭicchādetvā vicarantā lajjitāye na lajjanti nāma. Tena",
  "atk-s0502a0:4072_3": "tesaṃ alajjitabbena lajjitaṃ lajjitabbena alajjitaṃ tucchagahaṇabhāvena ca aññathāgahaṇabhāvena",
  "atk-s0502a0:4072_4": "ca micchādiṭṭhi hoti. Taṃ samādiyitvā vicarantā pana te micchādiṭṭhisamādānā sattā",
  "atk-s0502a0:4072_5": "nirayādibhedaṃ duggatiṃ gacchantīti attho. Abhayeti bhikkhābhājanaṃ nissāya rāgadosamohamānadiṭṭhikilesaduccaritabhayānaṃ",
  "atk-s0502a0:4072_6": "anuppajjanato bhikkhābhājanaṃ abhayaṃ nāma, bhayena taṃ paṭicchādentā pana abhaye",
  "atk-s0502a0:4072_7": "bhayadassino nāma. Hirikopīnaṅgaṃ pana nissāya rāgādīnaṃ uppajjanato taṃ bhayaṃ nāma,",
  "atk-s0502a0:4072_8": "tassa apaṭicchādanena bhaye cābhayadassino. Tassa taṃ ayathāgahaṇassa samādinnattā",
  "atk-s0502a0:4072_9": "micchādiṭṭhisamādānā sattā duggahiṃ gacchantīti attho.",
  "atk-s0502a0:4073": "Desanāvasāne bahū nigaṇṭhā saṃviggamānasā pabbajiṃsu, sampattānampi sātthikā dhammadesanā ahosīti.",
  "atk-s0502a0:4074": "Nigaṇṭhavatthu aṭṭhamaṃ.",
  "atk-s0502a0:4075": "9. Titthiyasāvakavatthu",
  "atk-s0502a0:4076": "Avajjeti imaṃ dhammadesanaṃ satthā jetavane viharanto titthiyasāvake ārabbha kathesi.",
  "atk-s0502a0:4077_0": "Ekasmiñhi samaye aññatitthiyasāvakā attano putte sammādiṭṭhikānaṃ upāsakānaṃ puttehi",
  "atk-s0502a0:4077_1": "saddhiṃ saparivāre kīḷamāne disvā gehaṃ āgatakāle “na vo samaṇā sakyaputtiyā vanditabbā,",
  "atk-s0502a0:4077_2": "nāpi tesaṃ vihāraṃ pavisitabba”nti sapathaṃ kārayiṃsu. Te ekadivasaṃ jetavanavihārassa",
  "atk-s0502a0:4077_3": "bahidvārakoṭṭhakasāmante kīḷantā pipāsitā ahesuṃ. Athekaṃ upāsakadārakaṃ “tvaṃ ettha",
  "atk-s0502a0:4077_4": "gantvā pānīyaṃ pivitvā amhākampi āharāhī”ti pahiṇiṃsu. So vihāraṃ pavisitvā satthāraṃ",
  "atk-s0502a0:4077_5": "vanditvā pānīyaṃ pivitvā tamatthaṃ ārocesi. Atha naṃ satthā “tvameva pānīyaṃ pivitvā",
  "atk-s0502a0:4077_6": "gantvā itarepi pānīyapivanatthāya idheva pesehī”ti āha. So tathā akāsi. Te āgantvā",
  "atk-s0502a0:4077_7": "pānīyaṃ piviṃsu. Satthā te pakkosāpetvā tesaṃ sappāyaṃ dhammakathaṃ kathetvā te acalasaddhe",
  "atk-s0502a0:4077_8": "katvā saraṇesu ca sīlesu ca patiṭṭhāpesi. Te sakāni gehāni gantvā tamatthaṃ mātāpitūnaṃ",
  "atk-s0502a0:4077_9": "ārocesuṃ. Atha nesaṃ mātāpitaro “puttakā no vipannadiṭṭhikā jātā”ti domanassappattā",
  "atk-s0502a0:4077_10": "parideviṃsu. Atha tesaṃ chekā sambahulā paṭivissakā manussā āgantvā domanassavūpasamanatthāya",
  "atk-s0502a0:4077_11": "dhammaṃ kathayiṃsu. Te tesaṃ kathaṃ sutvā “ime dārake samaṇassa gotamasseva niyyādessāmā”ti",
  "atk-s0502a0:4077_12": "mahantena ñātigaṇena saddhiṃ vihāraṃ nayiṃsu. Satthā tesaṃ ajjhāsayaṃ oloketvā dhammaṃ",
  "atk-s0502a0:4077_13": "desento imā gāthā abhāsi –",
  "atk-s0502a0:4078": "318.",
  "atk-s0502a0:4079": "“Avajje vajjamatino, vajje cāvajjadassino;",
  "atk-s0502a0:4080": "Micchādiṭṭhisamādānā, sattā gacchanti duggatiṃ.",
  "atk-s0502a0:4081": "319.",
  "atk-s0502a0:4082": "“Vajjañca vajjato ñatvā, avajjañca avajjato;",
  "atk-s0502a0:4083": "Sammādiṭṭhisamādānā, sattā gacchanti suggati”nti.",
  "atk-s0502a0:4084_0": "Tattha avajjeti dasavatthukāya sammādiṭṭhiyā, tassā upanissayabhūte dhamme ca. Vajjamatinoti",
  "atk-s0502a0:4084_1": "vajjaṃ idanti uppannamatino. Dasavatthukāya micchādiṭṭhiyā pana tassā upanissayabhūte",
  "atk-s0502a0:4084_2": "dhamme ca avajjadassino, etissā avajjaṃ vajjato vajjañca avajjato ñatvā gahaṇasaṅkhātāya",
  "atk-s0502a0:4084_3": "micchādiṭṭhiyā samādinnattā micchādiṭṭhisamādānā sattā duggatiṃ gacchantīti attho.",
  "atk-s0502a0:4084_4": "Dutiyagāthāya vuttavipariyāyena attho veditabbo.",
  "atk-s0502a0:4085": "Desanāvasāne sabbepi te tīsu saraṇesu patiṭṭhāya aparāparaṃ dhammaṃ suṇantā sotāpattiphale patiṭṭhahiṃsūti.",
  "atk-s0502a0:4086": "Titthiyasāvakavatthu navamaṃ.",
  "atk-s0502a0:4087": "Nirayavaggavaṇṇanā niṭṭhitā.",
  "atk-s0502a0:4088": "Dvāvīsatimo vaggo.",
  "atk-s0502a0:4089": "23. Nāgavaggo",
  "atk-s0502a0:4090": "1. Attadantavatthu",
  "atk-s0502a0:4091": "Ahaṃ nāgo vāti imaṃ dhammadesanaṃ satthā kosambiyaṃ viharanto attānaṃ ārabbha kathesi. Vatthu appamādavaggassa ādigāthāvaṇṇanāya vitthāritameva. Vuttañhetaṃ tattha –",
  "atk-s0502a0:4092_0": "Māgaṇḍiyā tāsaṃ kiñci kātuṃ asakkuṇitvā “samaṇassa gotamasseva kattabbaṃ karissāmī”ti",
  "atk-s0502a0:4092_1": "nāgarānaṃ lañjaṃ datvā “samaṇaṃ gotamaṃ antonagaraṃ pavisitvā carantaṃ dāsakammakaraporisehi",
  "atk-s0502a0:4092_2": "saddhiṃ akkosetvā paribhāsetvā palāpethā”ti āṇāpesi. Micchādiṭṭhikā tīsu ratanesu",
  "atk-s0502a0:4092_3": "appasannā antonagaraṃ paviṭṭhaṃ satthāraṃ anubandhitvā “corosi bālosi mūḷhosi thenosi",
  "atk-s0502a0:4092_4": "oṭṭhosi goṇosi gadrabhosi nerayikosi tiracchānagatosi, natthi tuyhaṃ sugati, duggatiyeva",
  "atk-s0502a0:4092_5": "tuyhaṃ pāṭikaṅkhā”ti dasahi akkosavatthūhi akkosanti paribhāsanti. Taṃ sutvā āyasmā",
  "atk-s0502a0:4092_6": "ānando satthāraṃ etadavoca – “bhante, ime nāgarā amhe akkosanti paribhāsanti, ito",
  "atk-s0502a0:4092_7": "aññattha gacchāmā”ti. “Kuhiṃ, ānandā”ti? “Aññaṃ nagaraṃ, bhante”ti. “Tattha manussesu",
  "atk-s0502a0:4092_8": "akkosantesu paribhāsantesu puna kattha gamissāmānandā”ti. “Tatopi aññaṃ nagaraṃ,",
  "atk-s0502a0:4092_9": "bhante”ti. “Tattha manussesu akkosantesu paribhāsantesu kuhiṃ gamissāmānandā”ti.",
  "atk-s0502a0:4092_10": "“Tatopi aññaṃ nagaraṃ, bhante”ti. “Ānanda, na evaṃ kātuṃ vaṭṭati, yattha adhikaraṇaṃ",
  "atk-s0502a0:4092_11": "uppannaṃ, tattheva tasmiṃ vūpasante aññattha gantuṃ vaṭṭati, ke pana te, ānanda,",
  "atk-s0502a0:4092_12": "akkosantī”ti. “Bhante, dāsakammakare upādāya sabbe akkosantī”ti. “Ahaṃ, ānanda, saṅgāmaṃ",
  "atk-s0502a0:4092_13": "otiṇṇahatthisadiso. Saṅgāmaṃ otiṇṇahatthino hi catūhi disāhi āgate sare sahituṃ bhāro,",
  "atk-s0502a0:4092_14": "tatheva bahūhi dussīlehi kathitakathānaṃ sahanaṃ nāma mayhaṃ bhāro”ti vatvā attānaṃ",
  "atk-s0502a0:4092_15": "ārabbha dhammaṃ desento imā gāthā abhāsi –",
  "atk-s0502a0:4093": "320.",
  "atk-s0502a0:4094": "“Ahaṃ nāgova saṅgāme, cāpato patitaṃ saraṃ;",
  "atk-s0502a0:4095": "Ativākyaṃ titikkhissaṃ, dussīlo hi bahujjano.",
  "atk-s0502a0:4096": "321.",
  "atk-s0502a0:4097": "“Dantaṃ nayanti samitiṃ, dantaṃ rājābhirūhati;",
  "atk-s0502a0:4098": "Danto seṭṭho manussesu, yotivākyaṃ titikkhati.",
  "atk-s0502a0:4099": "322.",
  "atk-s0502a0:4100": "“Varamassatarā dantā, ājānīyā ca sindhavā;",
  "atk-s0502a0:4101": "Kuñjarā ca mahānāgā, attadanto tato vara”nti.",
  "atk-s0502a0:4102_0": "Tattha nāgovāti hatthī viya. Cāpato patitanti dhanuto muttaṃ. Ativākyanti aṭṭhaanariyavohāravasena",
  "atk-s0502a0:4102_1": "pavattaṃ vītikkamavacanaṃ. Titikkhissanti yathā saṅgāmāvacaro sudanto mahānāgo khamo",
  "atk-s0502a0:4102_2": "sattipahārādīni cāpato muccitvā attani patite sare avihaññamāno titikkhati, evameva",
  "atk-s0502a0:4102_3": "evarūpaṃ ativākyaṃ titikkhissaṃ, sahissāmīti attho. Dussīlo hīti ayañhi lokiyamahājano",
  "atk-s0502a0:4102_4": "bahudussīlo attano attano rucivasena vācaṃ nicchāretvā ghaṭṭento carati, tattha adhivāsanaṃ",
  "atk-s0502a0:4102_5": "ajjhupekkhanameva mama bhāro. Samitinti uyyānakīḷamaṇḍalādīsu mahājanamajjhaṃ gacchantā",
  "atk-s0502a0:4102_6": "dantameva goṇajātiṃ vā assajātiṃ vā yāne yojetvā nayanti. Rājāti tathārūpeheva vāhanehi",
  "atk-s0502a0:4102_7": "gacchanto rājāpi dantameva abhirūhati. Manussesūti manussesupi catūhi ariyamaggehi",
  "atk-s0502a0:4102_8": "danto nibbisevanova seṭṭho. Yotivākyanti yo evarūpaṃ atikkamavacanaṃ punappunaṃ vuccamānampi",
  "atk-s0502a0:4102_9": "titikkhati na paṭippharati na vihaññati, evarūpo danto seṭṭhoti attho.",
  "atk-s0502a0:4103_0": "Assatarāti vaḷavāya gadrabhena jātā. Ājānīyāti yaṃ assadamasārathi kāraṇaṃ kāreti,",
  "atk-s0502a0:4103_1": "tassa khippaṃ jānanasamatthā. Sindhavāti sindhavaraṭṭhe jātā assā. Mahānāgāti kuñjarasaṅkhātā",
  "atk-s0502a0:4103_2": "mahāhatthino. Attadantoti ete assatarā ca sindhavā ca kuñjarā ca dantāva varaṃ, na",
  "atk-s0502a0:4103_3": "adantā. Yo pana catūhi ariyamaggehi attano dantatāya attadanto nibbisevano, ayaṃ",
  "atk-s0502a0:4103_4": "tatopi varaṃ, sabbehipi etehi uttaritaroti attho.",
  "atk-s0502a0:4104": "Desanāvasāne lañjaṃ gahetvā vīthisiṅghāṭakādīsu ṭhatvā akkosanto paribhāsanto sabbopi so mahājano sotāpattiphalādīni pāpuṇīti.",
  "atk-s0502a0:4105": "Attadantavatthu paṭhamaṃ.",
  "atk-s0502a0:4106": "2. Hatthācariyapubbakabhikkhuvatthu",
  "atk-s0502a0:4107": "Na hi etehīti imaṃ dhammadesanaṃ satthā jetavane viharanto ekaṃ hatthācariyapubbakaṃ bhikkhuṃ ārabbha kathesi.",
  "atk-s0502a0:4108_0": "So kira ekadivasaṃ aciravatīnadītīre hatthidamakaṃ “ekaṃ hatthiṃ damessāmī”ti attanā",
  "atk-s0502a0:4108_1": "icchitaṃ kāraṇaṃ sikkhāpetuṃ asakkontaṃ disvā samīpe ṭhite bhikkhū āmantetvā āha",
  "atk-s0502a0:4108_2": "– “āvuso, sace ayaṃ hatthācariyo imaṃ hatthiṃ asukaṭṭhāne nāma vijjheyya, khippameva",
  "atk-s0502a0:4108_3": "imaṃ kāraṇaṃ sikkhāpeyyā”ti. So tassa kathaṃ sutvā tathā katvā taṃ hatthiṃ sudantaṃ",
  "atk-s0502a0:4108_4": "damesi. Te bhikkhū taṃ pavattiṃ satthu ārocesuṃ. Satthā taṃ bhikkhuṃ pakkosāpetvā",
  "atk-s0502a0:4108_5": "“saccaṃ kira tayā evaṃ vutta”nti pucchitvā “saccaṃ, bhante”ti vutte vigarahitvā “kiṃ",
  "atk-s0502a0:4108_6": "te, moghapurisa, hatthiyānena vā aññena vā dantena. Na hi etehi yānehi agatapubbaṃ",
  "atk-s0502a0:4108_7": "ṭhānaṃ gantuṃ samatthā nāma atthi, attanā pana sudantena sakkā agatapubbaṃ ṭhānaṃ",
  "atk-s0502a0:4108_8": "gantuṃ, tasmā attānameva damehi, kiṃ te etesaṃ damanenā”ti vatvā imaṃ gāthamāha –",
  "atk-s0502a0:4109": "323.",
  "atk-s0502a0:4110": "“Na hi etehi yānehi, gaccheyya agataṃ disaṃ;",
  "atk-s0502a0:4111": "Yathāttanā sudantena, danto dantena gacchatī”ti.",
  "atk-s0502a0:4112_0": "Tassattho – yāni tāni hatthiyānādīni yānāni, na hi etehi yānehi koci puggalo supinantenapi",
  "atk-s0502a0:4112_1": "agatapubbattā “agata”nti saṅkhātaṃ nibbānadisaṃ tathā gaccheyya, yathā pubbabhāge",
  "atk-s0502a0:4112_2": "indriyadamena aparabhāge ariyamaggabhāvanāya sudantena danto nibbisevano sappañño",
  "atk-s0502a0:4112_3": "puggalo taṃ agatapubbaṃ disaṃ gacchati, dantabhūmiṃ pāpuṇāti. Tasmā attadamanameva tato varanti attho.",
  "atk-s0502a0:4113": "Desanāvasāne bahū sotāpattiphalādīni pāpuṇiṃsūti.",
  "atk-s0502a0:4114": "Hatthācariyapubbakabhikkhuvatthu dutiyaṃ.",
  "atk-s0502a0:4115": "3. Parijiṇṇabrāhmaṇaputtavatthu",
  "atk-s0502a0:4116": "Dhanapāloti imaṃ dhammadesanaṃ satthā sāvatthiyaṃ viharanto aññatarassa parijiṇṇabrāhmaṇassa putte ārabbha kathesi.",
  "atk-s0502a0:4117_0": "Sāvatthiyaṃ kireko brāhmaṇo aṭṭhasatasahassavibhavo vayappattānaṃ catunnaṃ puttānaṃ",
  "atk-s0502a0:4117_1": "āvāhaṃ katvā cattāri satasahassāni adāsi. Athassa brāhmaṇiyā kālakatāya puttā sammantayiṃsu",
  "atk-s0502a0:4117_2": "– “sace ayaṃ aññaṃ brāhmaṇiṃ ānessati, tassā kucchiyaṃ nibbattānaṃ vasena kulasantakaṃ",
  "atk-s0502a0:4117_3": "bhijjissati, handa naṃ mayaṃ saṅgaṇhissāmā”ti te taṃ paṇītehi ghāsacchādanādīhi upaṭṭhahantā",
  "atk-s0502a0:4117_4": "hatthapādasambāhanādīni karontā upaṭṭhahitvā ekadivasamassa divā niddāyitvā vuṭṭhitassa",
  "atk-s0502a0:4117_5": "hatthapāde sambāhantā pāṭiyekkaṃ gharāvāse ādīnavaṃ vatvā “mayaṃ tumhe iminā nīhārena",
  "atk-s0502a0:4117_6": "yāvajīvaṃ upaṭṭhahissāma, sesadhanampi no dethā”ti yāciṃsu. Brāhmaṇo puna ekekassa",
  "atk-s0502a0:4117_7": "satasahassaṃ datvā attano nivatthapārupanamattaṃ ṭhapetvā sabbaṃ upabhogaparibhogaṃ",
  "atk-s0502a0:4117_8": "cattāro koṭṭhāse katvā niyyādesi. Taṃ jeṭṭhaputto katipāhaṃ upaṭṭhahi. Atha naṃ ekadivasaṃ",
  "atk-s0502a0:4117_9": "nhatvā āgacchantaṃ dvārakoṭṭhake ṭhatvā suṇhā evamāha – “kiṃ tayā jeṭṭhaputtassa",
  "atk-s0502a0:4117_10": "sataṃ vā sahassaṃ vā atirekaṃ dinnaṃ atthi, nanu sabbesaṃ dve dve satasahassāni dinnāni,",
  "atk-s0502a0:4117_11": "kiṃ sesaputtānaṃ gharassa maggaṃ na jānāsī”ti. Sopi “nassa vasalī”ti kujjhitvā aññassa",
  "atk-s0502a0:4117_12": "gharaṃ agamāsi. Tatopi katipāhaccayena imināva upāyena palāpito aññassāti evaṃ ekagharampi",
  "atk-s0502a0:4117_13": "pavesanaṃ alabhamāno paṇḍaraṅgapabbajjaṃ pabbajitvā bhikkhāya caranto kālānamaccayena",
  "atk-s0502a0:4117_14": "jarājiṇṇo dubbhojanadukkhaseyyāhi milātasarīro bhikkhāya caranto āgamma pīṭhikāya",
  "atk-s0502a0:4117_15": "nipanno niddaṃ okkamitvā uṭṭhāya nisinno attānaṃ oloketvā puttesu attano patiṭṭhaṃ",
  "atk-s0502a0:4117_16": "apassanto cintesi – “samaṇo kira gotamo abbhākuṭiko uttānamukho sukhasambhāso paṭisanthārakusalo,",
  "atk-s0502a0:4117_17": "sakkā samaṇaṃ gotamaṃ upasaṅkamitvā paṭisanthāraṃ labhitu”nti. So nivāsanapārupanaṃ",
  "atk-s0502a0:4117_18": "saṇṭhāpetvā bhikkhabhājanaṃ gahetvā daṇḍamādāya bhagavato santikaṃ agamāsi. Vuttampi cetaṃ –",
  "atk-s0502a0:4118_0": "Atha kho aññataro brāhmaṇamahāsālo lūkho lūkhapāvuraṇo yena bhagavā tenupasaṅkami,",
  "atk-s0502a0:4118_1": "upasaṅkamitvā ekamantaṃ nisīdi. Satthā ekamantaṃ nisinnena tena saddhiṃ paṭisanthāraṃ",
  "atk-s0502a0:4118_2": "katvā etadavoca – “kinnu tvaṃ, brāhmaṇa, lūkho lūkhapāvuraṇo”ti. Idha me, bho gotama,",
  "atk-s0502a0:4118_3": "cattāro puttā, te maṃ dārehi saṃpuccha gharā nikkhāmentīti. Tena hi tvaṃ, brāhmaṇa,",
  "atk-s0502a0:4118_4": "imā gāthāyo pariyāpuṇitvā sabhāyaṃ mahājanakāye sannipatite puttesu ca sannisinnesu bhāsassu –",
  "atk-s0502a0:4119": "“Yehi jātehi nandissaṃ, yesañca bhavamicchisaṃ;",
  "atk-s0502a0:4120": "Te maṃ dārehi saṃpuccha, sāva vārenti sūkaraṃ.",
  "atk-s0502a0:4121": "“Asantā kira maṃ jammā, tāta tātāti bhāsare;",
  "atk-s0502a0:4122": "Rakkhasā puttarūpena, te jahanti vayogataṃ.",
  "atk-s0502a0:4123": "“Assova jiṇṇo nibbhogo, khādanā apanīyati;",
  "atk-s0502a0:4124": "Bālakānaṃ pitā thero, parāgāresu bhikkhati.",
  "atk-s0502a0:4125": "“Daṇḍova kira me seyyo, yañce puttā anassavā;",
  "atk-s0502a0:4126": "Caṇḍampi goṇaṃ vāreti, atho caṇḍampi kukkuraṃ.",
  "atk-s0502a0:4127": "“Andhakāre pure hoti, gambhīre gādhamedhati;",
  "atk-s0502a0:4128": "Daṇḍassa ānubhāvena, khalitvā patitiṭṭhatī”ti. ;",
  "atk-s0502a0:4129_0": "So bhagavato santike tā gāthāyo uggaṇhitvā tathārūpe brāhmaṇānaṃ samāgamadivase sabbālaṅkārapaṭimaṇḍitesu",
  "atk-s0502a0:4129_1": "puttesu taṃ sabhaṃ ogāhitvā brāhmaṇānaṃ majjhe mahārahesu āsanesu nisinnesu “ayaṃ",
  "atk-s0502a0:4129_2": "me kālo”ti sabhāya majjhe pavisitvā hatthaṃ ukkhipitvā “ahaṃ, bho, tumhākaṃ gāthāyo",
  "atk-s0502a0:4129_3": "bhāsitukāmo, suṇissathā”ti vatvā “bhāsassu, brāhmaṇa, suṇomā”ti vutte ṭhitakova abhāsi.",
  "atk-s0502a0:4129_4": "Tena ca samayena manussānaṃ vattaṃ hoti “yo mātāpitūnaṃ santakaṃ khādanto mātāpitaro",
  "atk-s0502a0:4129_5": "na poseti, so māretabbo”ti. Tasmā te brāhmaṇaputtā pitu pādesu patitvā “jīvitaṃ no,",
  "atk-s0502a0:4129_6": "tāta, dethā”ti yāciṃsu. So pitu hadayamudutāya “mā me, bho, puttake vināsayittha,",
  "atk-s0502a0:4129_7": "posessanti ma”nti āha. Athassa putte manussā āhaṃsu – “sace, bho, ajja paṭṭhāya pitaraṃ",
  "atk-s0502a0:4129_8": "na sammā paṭijaggissatha, ghātessāma vo”ti. Te bhītā pitaraṃ pīṭhe nisīdāpetvā sayaṃ",
  "atk-s0502a0:4129_9": "ukkhipitvā gehaṃ netvā sarīraṃ telena abbhañjitvā ubbaṭṭetvā gandhacuṇṇādīhi nhāpetvā",
  "atk-s0502a0:4129_10": "brāhmaṇiyo pakkosāpetvā “ajja paṭṭhāya amhākaṃ pitaraṃ sammā paṭijaggatha, sace tumhe",
  "atk-s0502a0:4129_11": "pamādaṃ āpajjissatha, niggaṇhissāma vo”ti vatvā paṇītabhojanaṃ bhojesuṃ.",
  "atk-s0502a0:4130_0": "Brāhmaṇo subhojanañca sukhaseyyañca āgamma katipāhaccayena sañjātabalo pīṇindriyo",
  "atk-s0502a0:4130_1": "attabhāvaṃ oloketvā “ayaṃ me sampatti samaṇaṃ gotamaṃ nissāya laddhā”ti paṇṇākāratthāya",
  "atk-s0502a0:4130_2": "ekaṃ dussayugaṃ ādāya bhagavato santikaṃ gantvā katapaṭisanthāro ekamantaṃ nisinno",
  "atk-s0502a0:4130_3": "taṃ dussayugaṃ bhagavato pādamūle ṭhapetvā “mayaṃ, bho gotama, brāhmaṇā nāma ācariyassa",
  "atk-s0502a0:4130_4": "ācariyadhanaṃ pariyesāma, paṭiggaṇhātu me bhavaṃ gotamo ācariyo ācariyadhana”nti",
  "atk-s0502a0:4130_5": "āha. Bhagavā tassa anukampāya taṃ paṭiggahetvā dhammaṃ desesi. Desanāvasāne brāhmaṇo",
  "atk-s0502a0:4130_6": "saraṇesu patiṭṭhāya evamāha – “bho gotama, mayhaṃ puttehi cattāri dhuvabhattāni dinnāni,",
  "atk-s0502a0:4130_7": "tato ahaṃ dve tumhākaṃ dammī”ti. Atha naṃ satthā “kalyāṇaṃ, brāhmaṇa, mayaṃ pana",
  "atk-s0502a0:4130_8": "ruccanaṭṭhānameva gamissāmā”ti vatvā uyyojesi. Brāhmaṇo gharaṃ gantvā putte āha –",
  "atk-s0502a0:4130_9": "“tātā, samaṇo gotamo mayhaṃ sahāyo, tassa me dve dhuvabhattāni dinnāni, tumhe tasmiṃ",
  "atk-s0502a0:4130_10": "sampatte mā pamajjitthā”ti. Te “sādhū”ti sampaṭicchiṃsu.",
  "atk-s0502a0:4131_0": "Satthā punadivase piṇḍāya caranto jeṭṭhaputtassa gharadvāraṃ agamāsi. So satthāraṃ",
  "atk-s0502a0:4131_1": "disvā pattamādāya gharaṃ pavesetvā mahārahe pallaṅke nisīdāpetvā paṇītabhojanamadāsi.",
  "atk-s0502a0:4131_2": "Satthā punadivase itarassa itarassāti paṭipāṭiyā sabbesaṃ gharāni agamāsi. Sabbe",
  "atk-s0502a0:4131_3": "te tatheva sakkāraṃ akaṃsu. Ekadivasaṃ jeṭṭhaputto maṅgale paccupaṭṭhite pitaraṃ",
  "atk-s0502a0:4131_4": "āha – “tāta, kassa maṅgalaṃ demā”ti? “Nāhaṃ aññe jānāmi, samaṇo gotamo mayhaṃ sahāyo”ti.",
  "atk-s0502a0:4131_5": "“Tena hi taṃ svātanāya pañcahi bhikkhusatehi saddhiṃ nimantethā”ti. Brāhmaṇo tathā",
  "atk-s0502a0:4131_6": "akāsi. Satthā punadivase saparivāro tassa gehaṃ agamāsi. So haritupalitte sabbālaṅkārapaṭimaṇḍite",
  "atk-s0502a0:4131_7": "gehe buddhappamukhaṃ bhikkhusaṅghaṃ nisīdāpetvā appodakamadhupāyasena ceva paṇītena",
  "atk-s0502a0:4131_8": "khādanīyena ca parivisi. Antarābhattasmiṃyeva brāhmaṇassa cattāro puttā satthu santike",
  "atk-s0502a0:4131_9": "nisīditvā āhaṃsu – “bho gotama, mayaṃ amhākaṃ pitaraṃ paṭijaggāma na pamajjāma, passathimassa attabhāva”nti.",
  "atk-s0502a0:4132_0": "Satthā “kalyāṇaṃ vo kataṃ, mātāpituposanaṃ nāma porāṇakapaṇḍitānaṃ āciṇṇamevā”ti",
  "atk-s0502a0:4132_1": "vatvā “tassa nāgassa vippavāsena, virūḷhā sallakī ca kuṭajā cā”ti imaṃ ekādasanipāte",
  "atk-s0502a0:4132_2": "mātuposakanāgarājajātakaṃ vitthārena kathetvā imaṃ gāthaṃ abhāsi –",
  "atk-s0502a0:4133": "324.",
  "atk-s0502a0:4134": "“Dhanapālo nāma kuñjaro,",
  "atk-s0502a0:4135": "Kaṭukabhedano dunnivārayo;",
  "atk-s0502a0:4136": "Baddho kabaḷaṃ na bhuñjati,",
  "atk-s0502a0:4137": "Sumarati nāgavanassa kuñjaro”ti.",
  "atk-s0502a0:4138_0": "Tattha dhanapālo nāmāti tadā kāsikaraññā hatthācariyaṃ pesetvā ramaṇīye nāgavane",
  "atk-s0502a0:4138_1": "gāhāpitassa hatthino etaṃ nāmaṃ. Kaṭukabhedanoti tikhiṇamado. Hatthīnañhi madakāle",
  "atk-s0502a0:4138_2": "kaṇṇacūḷikā pabhijjanti, pakatiyāpi hatthino tasmiṃ kāle aṅkuse vā kuntatomare vā",
  "atk-s0502a0:4138_3": "na gaṇenti, caṇḍā bhavanti. So pana aticaṇḍoyeva. Tena vuttaṃ – kaṭukabhedano dunnivārayoti.",
  "atk-s0502a0:4138_4": "Baddho kabaḷaṃ na bhuñjatīti so baddho hatthisālaṃ pana netvā vicitrasāṇiyā parikkhipāpetvā",
  "atk-s0502a0:4138_5": "katagandhaparibhaṇḍāya upari baddhavicitravitānāya bhūmiyā ṭhapito raññā rājārahena",
  "atk-s0502a0:4138_6": "nānaggarasena bhojanena upaṭṭhāpitopi kiñci bhuñjituṃ na icchi, tamatthaṃ sandhāya",
  "atk-s0502a0:4138_7": "“baddho kabaḷaṃ na bhuñjatī”ti vuttaṃ. Sumarati nāgavanassāti so ramaṇīyaṃ me vasanaṭṭhānanti",
  "atk-s0502a0:4138_8": "nāgavanaṃ sarati. “Mātā pana me araññe puttaviyogena dukkhappattā ahosi, mātāpituupaṭṭhānadhammo",
  "atk-s0502a0:4138_9": "na me pūrati, kiṃ me iminā bhojanenā”ti dhammikaṃ mātāpituupaṭṭhānadhammameva sari.",
  "atk-s0502a0:4138_10": "Taṃ pana yasmā tasmiṃ nāgavaneyeva ṭhito sakkā pūretuṃ, tena vuttaṃ – sumarati nāgavanassa",
  "atk-s0502a0:4138_11": "kuñjaroti. Satthari imaṃ attano pubbacariyaṃ ānetvā kathente kathenteyeva sabbepi",
  "atk-s0502a0:4138_12": "te assudhārā pavattetvā muduhadayā ohitasotā bhaviṃsu. Atha nesaṃ bhagavā sappāyaṃ",
  "atk-s0502a0:4138_13": "viditvā saccāni pakāsetvā dhammaṃ desesi.",
  "atk-s0502a0:4139": "Desanāvasāne saddhiṃ puttehi ceva suṇisāhi ca brāhmaṇo sotāpattiphale patiṭṭhahīti.",
  "atk-s0502a0:4140": "Parijiṇṇabrāhmaṇaputtavatthu tatiyaṃ.",
  "atk-s0502a0:4141": "4. Pasenadikosalavatthu",
  "atk-s0502a0:4142": "Middhī yadā hotīti imaṃ dhammadesanaṃ satthā jetavane viharanto rājānaṃ pasenadikosalaṃ ārabbha kathesi.",
  "atk-s0502a0:4143_0": "Ekasmiñhi samaye rājā taṇḍuladoṇassa odanaṃ tadupiyena sūpabyañjanena bhuñjati. So",
  "atk-s0502a0:4143_1": "ekadivasaṃ bhuttapātarāso bhattasammadaṃ avinodetvāva satthu santikaṃ gantvā kilantarūpo",
  "atk-s0502a0:4143_2": "ito cito ca samparivattati, niddāya abhibhuyyamānopi ujukaṃ nipajjituṃ asakkonto",
  "atk-s0502a0:4143_3": "ekamantaṃ nisīdi. Atha naṃ satthā āha – “kiṃ, mahārāja, avissamitvāva āgatosī”ti?",
  "atk-s0502a0:4143_4": "“Āma, bhante, bhuttakālato paṭṭhāya me mahādukkhaṃ hotī”ti. Atha naṃ satthā, “mahārāja,",
  "atk-s0502a0:4143_5": "atibahubhojanaṃ evaṃ dukkhaṃ hotī”ti vatvā imaṃ gāthamāha –",
  "atk-s0502a0:4144": "325.",
  "atk-s0502a0:4145": "“Middhī yadā hoti mahagghaso ca,",
  "atk-s0502a0:4146": "Niddāyitā samparivattasāyī;",
  "atk-s0502a0:4147": "Mahāvarāhova nivāpapuṭṭho,",
  "atk-s0502a0:4148": "Punappunaṃ gabbhamupeti mando”ti.",
  "atk-s0502a0:4149_0": "Tattha middhīti thinamiddhābhibhūto. Mahagghaso cāti mahābhojano āharahatthakaalaṃsāṭakatatravaṭṭakakākamāsakabhuttavamitakānaṃ",
  "atk-s0502a0:4149_1": "aññataro viya. Nivāpapuṭṭhoti kuṇḍakādinā sūkarabhattena puṭṭho. Gharasūkaro hi daharakālato",
  "atk-s0502a0:4149_2": "paṭṭhāya posiyamāno thūlasarīrakāle gehā bahi nikkhamituṃ alabhanto heṭṭhāmañcādīsu",
  "atk-s0502a0:4149_3": "samparivattitvā assasanto passasanto sayateva. Idaṃ vuttaṃ hoti – yadā puriso middhī",
  "atk-s0502a0:4149_4": "ca hoti mahagghaso ca, nivāpapuṭṭho mahāvarāho viya ca aññena iriyāpathena yāpetuṃ",
  "atk-s0502a0:4149_5": "asakkonto niddāyanasīlo samparivattasāyī, tadā so “aniccaṃ dukkhaṃ anattā”ti tīṇi",
  "atk-s0502a0:4149_6": "lakkhaṇāni manasikātuṃ na sakkoti. Tesaṃ amanasikārā mandapañño punappunaṃ gabbhamupeti,",
  "atk-s0502a0:4149_7": "gabbhavāsato na parimuccatīti. Desanāvasāne satthā rañño upakāravasena –",
  "atk-s0502a0:4150": "“Manujassa sadā satīmato, mattaṃ jānato laddhabhojane;",
  "atk-s0502a0:4151": "Tanukassa bhavanti vedanā, saṇikaṃ jīrati āyu pālaya”nti. ;",
  "atk-s0502a0:4152_0": "Imaṃ gāthaṃ vatvā uttaramāṇavaṃ uggaṇhāpetvā “imaṃ gāthaṃ rañño bhojanavelāya pavedeyyāsi,",
  "atk-s0502a0:4152_1": "iminā upāyena bhojanaṃ parihāpeyyāsī”ti upāyaṃ ācikkhi, so tathā akāsi. Rājā aparena",
  "atk-s0502a0:4152_2": "samayena nāḷikodanaparamatāya saṇṭhito susallahukasarīro sukhappatto satthari uppannavissāso",
  "atk-s0502a0:4152_3": "sattāhaṃ asadisadānaṃ pavattesi. Dānānumodanāya mahājano mahantaṃ visesaṃ pāpuṇīti.",
  "atk-s0502a0:4153": "Pasenadikosalavatthu catutthaṃ.",
  "atk-s0502a0:4154": "5. Sānusāmaṇeravatthu",
  "atk-s0502a0:4155": "Idaṃ pureti imaṃ dhammadesanaṃ satthā jetavane viharanto sānuṃ nāma sāmaṇeraṃ ārabbha kathesi.",
  "atk-s0502a0:4156_0": "So kira ekissā upāsikāya ekaputtako ahosi. Atha naṃ sā daharakāleyeva pabbājesi.",
  "atk-s0502a0:4156_1": "So pabbajitakālato paṭṭhāya sīlavā ahosi vattasampanno, ācariyupajjhāyaāgantukānaṃ",
  "atk-s0502a0:4156_2": "vattaṃ katameva hoti. Māsassa aṭṭhame divase pātova uṭṭhāya udakamāḷake udakaṃ upaṭṭhāpetvā",
  "atk-s0502a0:4156_3": "dhammassavanaggaṃ sammajjitvā āsanaṃ paññāpetvā dīpaṃ jāletvā madhurassarena dhammassavanaṃ",
  "atk-s0502a0:4156_4": "ghoseti. Bhikkhū tassa thāmaṃ ñatvā “sarabhaññaṃ bhaṇa sāmaṇerā”ti ajjhesanti. So",
  "atk-s0502a0:4156_5": "“mayhaṃ hadayavāto rujati, kāyo vā bādhatī”ti kiñci paccāhāraṃ akatvā dhammāsanaṃ",
  "atk-s0502a0:4156_6": "abhirūhitvā ākāsagaṅgaṃ otārento viya sarabhaññaṃ vatvā otaranto “mayhaṃ mātāpitūnaṃ",
  "atk-s0502a0:4156_7": "imasmiṃ sarabhaññe pattiṃ dammī”ti vadati. Tassa manussā mātāpitaro pattiyā dinnabhāvaṃ",
  "atk-s0502a0:4156_8": "na jānanti. Anantarattabhāve panassa mātā yakkhinī hutvā nibbattā, sā devatāhi saddhiṃ",
  "atk-s0502a0:4156_9": "āgantvā dhammaṃ sutvā “sāmaṇerena dinnapattiṃ anumodāmi, tātā”ti vadati. “Sīlasampanno",
  "atk-s0502a0:4156_10": "ca nāma bhikkhu sadevakassa lokassa piyo hotī”ti tasmiṃ sāmaṇere devatā salajjā sagāravā",
  "atk-s0502a0:4156_11": "mahābrahmānaṃ viya aggikkhandhaṃ viya ca naṃ maññanti. Sāmaṇere gāravena tañca yakkhiniṃ",
  "atk-s0502a0:4156_12": "garukaṃ katvā passanti. Tā dhammassavanayakkhasamāgamādīsu “sānumātā sānumātā”ti",
  "atk-s0502a0:4156_13": "yakkhiniyā aggāsanaṃ aggodakaṃ aggapiṇḍaṃ denti. Mahesakkhāpi yakkhā taṃ disvā maggā",
  "atk-s0502a0:4156_14": "okkamanti, āsanā vuṭṭhahanti.",
  "atk-s0502a0:4157_0": "Atha kho sāmaṇero vuḍḍhimanvāya paripakkindriyo anabhiratiyā pīḷito anabhiratiṃ vinodetuṃ",
  "atk-s0502a0:4157_1": "asakkonto paruḷhakesanakho kiliṭṭhanivāsanapārupano kassaci anārocetvā pattacīvaramādāya",
  "atk-s0502a0:4157_2": "ekakova mātugharaṃ agamāsi. Upāsikā puttaṃ disvā vanditvā āha – “kiṃ, tāta, tvaṃ",
  "atk-s0502a0:4157_3": "pubbe ācariyupajjhāyehi vā daharasāmaṇerehi vā saddhiṃ idhāgacchasi, kasmā ekakova",
  "atk-s0502a0:4157_4": "ajja āgatosī”ti? So ukkaṇṭhitabhāvaṃ ārocesi. Sā upāsikā nānappakārena gharāvāse",
  "atk-s0502a0:4157_5": "ādīnavaṃ dassetvā puttaṃ ovadamānāpi saññāpetuṃ asakkontī “appeva nāma attano dhammatāyapi",
  "atk-s0502a0:4157_6": "sallakkheyyā”ti anuyyojetvā “tiṭṭha, tāta, yāva te yāgubhattaṃ sampādemi, yāguṃ pivitvā",
  "atk-s0502a0:4157_7": "katabhattakiccassa te manāpāni vatthāni nīharitvā dassāmī”ti vatvā āsanaṃ paññāpetvā",
  "atk-s0502a0:4157_8": "adāsi. Nisīdi sāmaṇero. Upāsikā muhutteneva yāgukhajjakaṃ sampādetvā adāsi. Atha",
  "atk-s0502a0:4157_9": "“bhattaṃ sampādessāmī”ti avidūre nisinnā taṇḍule dhovati. Tasmiṃ samaye sā yakkhinī",
  "atk-s0502a0:4157_10": "“kahaṃ nu kho sāmaṇero, kacci bhikkhāhāraṃ labhati, no”ti āvajjamānā tassa vibbhamitukāmatāya",
  "atk-s0502a0:4157_11": "nisinnabhāvaṃ ñatvā “sāmaṇero me mahesakkhānaṃ devatānaṃ antare lajjaṃ uppādeyya,",
  "atk-s0502a0:4157_12": "gacchāmissa vibbhamane antarāyaṃ karissāmī”ti āgantvā tassa sarīre adhimuccitvā gīvaṃ",
  "atk-s0502a0:4157_13": "parivattetvā kheḷena paggharantena bhūmiyaṃ nipati. Upāsikā puttassa taṃ vippakāraṃ",
  "atk-s0502a0:4157_14": "disvā vegena gantvā puttaṃ āliṅgetvā ūrūsu nipajjāpesi. Sakalagāmavāsino āgantvā",
  "atk-s0502a0:4157_15": "balikammādīni kariṃsu. Upāsikā pana paridevamānā imā gāthā abhāsi –",
  "atk-s0502a0:4158": "“Cātuddasiṃ pañcadasiṃ, yā ca pakkhassa aṭṭhamī;",
  "atk-s0502a0:4159": "Pāṭihāriyapakkhañca, aṭṭhaṅgasusamāgataṃ.",
  "atk-s0502a0:4160": "“Uposathaṃ upavasanti, brahmacariyaṃ caranti ye;",
  "atk-s0502a0:4161": "Na tehi yakkhā kīḷanti, iti me arahataṃ sutaṃ;",
  "atk-s0502a0:4162": "Sā dāni ajja passāmi, yakkhā kīḷanti sānunā”ti. ;",
  "atk-s0502a0:4163": "Upāsikāya vacanaṃ sutvā –",
  "atk-s0502a0:4164": "“Cātuddasiṃ pañcadasiṃ, yā ca pakkhassa aṭṭhamī;",
  "atk-s0502a0:4165": "Pāṭihāriyapakkhañca, aṭṭhaṅgasusamāgataṃ.",
  "atk-s0502a0:4166": "“Uposathaṃ upavasanti, brahmacariyaṃ caranti ye;",
  "atk-s0502a0:4167": "Na tehi yakkhā kīḷanti, sāhu te arahataṃ suta”nti. –",
  "atk-s0502a0:4168": "Vatvā āha –",
  "atk-s0502a0:4169": "“Sānuṃ pabuddhaṃ vajjāsi, yakkhānaṃ vacanaṃ idaṃ;",
  "atk-s0502a0:4170": "Mākāsi pāpakaṃ kammaṃ, āvi vā yadi vā raho.",
  "atk-s0502a0:4171": "“Sace ca pāpakaṃ kammaṃ, karissasi karosi vā;",
  "atk-s0502a0:4172": "Na te dukkhā pamutyatthi, uppaccāpi palāyato”ti. ;",
  "atk-s0502a0:4173_0": "Evaṃ pāpakaṃ kammaṃ katvā sakuṇassa viya uppatitvā palāyatopi te mokkho natthīti",
  "atk-s0502a0:4173_1": "vatvā sā yakkhinī sāmaṇeraṃ muñci. So akkhīni ummīletvā mātaraṃ kese vikiriya assasantiṃ",
  "atk-s0502a0:4173_2": "passasantiṃ rodamānaṃ sakalagāmavāsino ca sannipatite disvā attano yakkhena gahitabhāvaṃ",
  "atk-s0502a0:4173_3": "ajānanto “ahaṃ pubbe pīṭhe nisinno, mātā me avidūre nisīditvā taṇḍule dhovi, idāni",
  "atk-s0502a0:4173_4": "panamhi bhūmiyaṃ nipanno, kiṃ nu kho eta”nti nipannakova mātaraṃ āha –",
  "atk-s0502a0:4174": "“Mataṃ vā amma rodanti, yo vā jīvaṃ na dissati;",
  "atk-s0502a0:4175": "Jīvantaṃ amma passantī, kasmā maṃ amma rodasī”ti. ;",
  "atk-s0502a0:4176": "Athassa mātā vatthukāmakilesakāme pahāya pabbajitassa puna vibbhamanatthaṃ āgamane ādīnavaṃ dassentī āha –",
  "atk-s0502a0:4177": "“Mataṃ vā putta rodanti, yo vā jīvaṃ na dissati;",
  "atk-s0502a0:4178": "Yo ca kāme cajitvāna, punarāgacchate idha;",
  "atk-s0502a0:4179": "Taṃ vāpi putta rodanti, puna jīvaṃ mato hi so”ti. ;",
  "atk-s0502a0:4180": "Evañca pana vatvā gharāvāsaṃ kukkuḷasadisañceva narakasadisañca katvā gharāvāse ādīnavaṃ dassentī puna āha –",
  "atk-s0502a0:4181": "“Kukkuḷā ubbhato tāta, kukkuḷaṃ patitumicchasi;",
  "atk-s0502a0:4182": "Narakā ubbhato tāta, narakaṃ patitumicchasī”ti. ;",
  "atk-s0502a0:4183_0": "Atha naṃ, “putta, bhaddaṃ tava hotu, mayā pana ‘ayaṃ no puttako ḍayhamāno’ti gehā",
  "atk-s0502a0:4183_1": "bhaṇḍaṃ viya nīharitvā buddhasāsane pabbājito, gharāvāse puna ḍayhituṃ icchasi. Abhidhāvatha",
  "atk-s0502a0:4183_2": "parittāyatha noti imamatthaṃ kassa ujjhāpayāma kaṃ nijjhāpayāmā”ti dīpetuṃ imaṃ gāthamāha –",
  "atk-s0502a0:4184": "“Abhidhāvatha bhaddante, kassa ujjhāpayāmase;",
  "atk-s0502a0:4185": "Ādittā nīhataṃ bhaṇḍaṃ, puna ḍayhitumicchasī”ti. ;",
  "atk-s0502a0:4186_0": "So mātari kathentiyā kathentiyā sallakkhetvā “natthi mayhaṃ gihibhāvena attho”ti",
  "atk-s0502a0:4186_1": "āha. Athassa mātā “sādhu, tātā”ti tuṭṭhā paṇītabhojanaṃ bhojetvā “kativassosi, tātā”ti",
  "atk-s0502a0:4186_2": "pucchitvā paripuṇṇavassabhāvaṃ ñatvā ticīvaraṃ paṭiyādesi. So paripuṇṇapattacīvaro",
  "atk-s0502a0:4186_3": "upasampadaṃ labhi. Athassa acirūpasampannassa satthā cittaniggahe ussāhaṃ janento",
  "atk-s0502a0:4186_4": "“cittaṃ nāmetaṃ nānārammaṇesu dīgharattaṃ cārikaṃ carantaṃ aniggaṇhantassa sotthibhāvo",
  "atk-s0502a0:4186_5": "nāma natthi, tasmā aṅkusena mattahatthino viya cittassa niggaṇhane yogo karaṇīyo”ti",
  "atk-s0502a0:4186_6": "vatvā imaṃ gāthamāha –",
  "atk-s0502a0:4187": "326.",
  "atk-s0502a0:4188": "“Idaṃ pure cittamacāri cārikaṃ,",
  "atk-s0502a0:4189": "Yenicchakaṃ yatthakāmaṃ yathāsukhaṃ;",
  "atk-s0502a0:4190": "Tadajjahaṃ niggahessāmi yoniso,",
  "atk-s0502a0:4191": "Hatthippabhinnaṃ viya aṅkusaggaho”ti.",
  "atk-s0502a0:4192_0": "Tassattho – idaṃ cittaṃ nāma ito pubbe rūpādīsu ca ārammaṇesu rāgādīnaṃ yena kāraṇena",
  "atk-s0502a0:4192_1": "icchati, yatthevassa kāmo uppajjati, tassa vasena yattha kāmaṃ yathāruci carantassa",
  "atk-s0502a0:4192_2": "sukhaṃ hoti, tatheva vicaraṇato yathāsukhaṃ dīgharattaṃ cārikaṃ cari, taṃ ajja ahaṃ",
  "atk-s0502a0:4192_3": "pabhinnaṃ mattahatthiṃ hatthācariyasaṅkhāto cheko aṅkusaggaho aṅkusena viya yonisomanasikārena",
  "atk-s0502a0:4192_4": "niggahessāmi, nāssa vītikkamituṃ dassāmīti.",
  "atk-s0502a0:4193_0": "Desanāvasāne sānunā saddhiṃ dhammassavanāya upasaṅkamantānaṃ bahūnaṃ devatānaṃ dhammābhisamayo",
  "atk-s0502a0:4193_1": "ahosi. Sopāyasmā tepiṭakaṃ buddhavacanaṃ uggaṇhitvā mahādhammakathiko hutvā vīsavassasataṃ",
  "atk-s0502a0:4193_2": "ṭhatvā sakalajambudīpaṃ saṅkhobhetvā parinibbāyīti.",
  "atk-s0502a0:4194": "Sānusāmaṇeravatthu pañcamaṃ.",
  "atk-s0502a0:4195": "6. Pāveyyakahatthivatthu",
  "atk-s0502a0:4196": "Appamādaratāti imaṃ dhammadesanaṃ satthā jetavane viharanto kosalarañño pāveyyakaṃ nāma hatthiṃ ārabbha kathesi.",
  "atk-s0502a0:4197_0": "So kira hatthī taruṇakāle mahābalo hutvā aparena samayena jarāvātavegabbhāhato hutvā",
  "atk-s0502a0:4197_1": "ekaṃ mahantaṃ saraṃ oruyha kalale laggitvā uttarituṃ nāsakkhi. Mahājano taṃ disvā",
  "atk-s0502a0:4197_2": "“evarūpopi nāma hatthī imaṃ dubbalabhāvaṃ patto”ti kathaṃ samuṭṭhāpesi. Rājā taṃ",
  "atk-s0502a0:4197_3": "pavattiṃ sutvā hatthācariyaṃ āṇāpesi – “gaccha, ācariya, taṃ hatthiṃ kalalato uddharāhī”ti.",
  "atk-s0502a0:4197_4": "So gantvā tasmiṃ ṭhāne saṅgāmasīsaṃ dassetvā saṅgāmabheriṃ ākoṭāpesi. Mānajātiko",
  "atk-s0502a0:4197_5": "hatthī vegenuṭṭhāya thale patiṭṭhahi. Bhikkhū taṃ kāraṇaṃ disvā satthu ārocesuṃ.",
  "atk-s0502a0:4197_6": "Satthā “tena, bhikkhave, hatthinā pakatipaṅkaduggato attā uddhaṭo, tumhe pana kilesadugge",
  "atk-s0502a0:4197_7": "pakkhandā. Tasmā yoniso padahitvā tumhepi tato attānaṃ uddharathā”ti vatvā imaṃ gāthamāha –",
  "atk-s0502a0:4198": "327.",
  "atk-s0502a0:4199": "“Appamādaratā hotha, sacittamanurakkhatha;",
  "atk-s0502a0:4200": "Duggā uddharathattānaṃ, paṅke sannova kuñjaro”ti.",
  "atk-s0502a0:4201_0": "Tattha appamādaratāti satiyā avippavāse abhiratā hotha. Sacittanti rūpādīsu ārammaṇesu",
  "atk-s0502a0:4201_1": "attano cittaṃ yathā vītikkamaṃ na karoti, evaṃ rakkhatha. Duggāti yathā so paṅke",
  "atk-s0502a0:4201_2": "sanno kuñjaro hatthehi ca pādehi ca vāyāmaṃ katvā paṅkaduggato attānaṃ uddharitvā",
  "atk-s0502a0:4201_3": "thale patiṭṭhito, evaṃ tumhepi kilesaduggato attānaṃ uddharatha, nibbānathale patiṭṭhāpethāti attho.",
  "atk-s0502a0:4202": "Desanāvasāne te bhikkhū arahatte patiṭṭhahiṃsūti.",
  "atk-s0502a0:4203": "Pāveyyakahatthivatthu chaṭṭhaṃ.",
  "atk-s0502a0:4204": "7. Sambahulabhikkhuvatthu",
  "atk-s0502a0:4205_0": "Sace labhethāti imaṃ dhammadesanaṃ satthā pālileyyakaṃ nissāya rakkhitavanasaṇḍe",
  "atk-s0502a0:4205_1": "viharanto sambahule bhikkhū ārabbha kathesi. Vatthu yamakavagge “pare ca na vijānantī”ti",
  "atk-s0502a0:4205_2": "gāthāvaṇṇanāya āgatameva. Vuttañhetaṃ –",
  "atk-s0502a0:4206_0": "Tathāgatassa tattha hatthināgena upaṭṭhiyamānassa vasanabhāvo sakalajambudīpe pākaṭo",
  "atk-s0502a0:4206_1": "ahosi. Sāvatthinagarato “anāthapiṇḍiko visākhā mahāupāsikā”ti evamādīni mahākulāni",
  "atk-s0502a0:4206_2": "ānandattherassa sāsanaṃ pahiṇiṃsu “satthāraṃ no, bhante, dassethā”ti. Disāvāsinopi",
  "atk-s0502a0:4206_3": "pañcasatā bhikkhū vuṭṭhavassā ānandattheraṃ upasaṅkamitvā “cirassutā no, āvuso ānanda,",
  "atk-s0502a0:4206_4": "bhagavato sammukhā dhammī kathā, sādhu mayaṃ, āvuso ānanda, labheyyāma bhagavato",
  "atk-s0502a0:4206_5": "sammukhā dhammiṃ kathaṃ savanāyā”ti yāciṃsu. Thero te bhikkhū ādāya tattha gantvā",
  "atk-s0502a0:4206_6": "“temāsaṃ ekavihārino tathāgatassa santikaṃ ettakehi bhikkhūhi saddhiṃ upasaṅkamanaṃ",
  "atk-s0502a0:4206_7": "ayutta”nti cintetvā te bhikkhū bahi ṭhapetvā ekakova satthāraṃ upasaṅkami. Pālileyyako",
  "atk-s0502a0:4206_8": "taṃ disvā daṇḍamādāya pakkhandi. Taṃ satthā oloketvā “apehi, apehi, pālileyyaka,",
  "atk-s0502a0:4206_9": "mā vārayi, buddhupaṭṭhāko eso”ti āha. So tattheva daṇḍaṃ chaḍḍetvā pattacīvarapaṭiggahaṇaṃ",
  "atk-s0502a0:4206_10": "āpucchi. Thero nādāsi. Nāgo “sace uggahitavatto bhavissati, satthu nisīdanapāsāṇaphalake",
  "atk-s0502a0:4206_11": "attano parikkhāraṃ na ṭhapessatī”ti cintesi. Thero pattacīvaraṃ bhūmiyaṃ ṭhapesi.",
  "atk-s0502a0:4206_12": "Vattasampannā hi garūnaṃ āsane vā sayane vā attano parikkhāraṃ na ṭhapenti.",
  "atk-s0502a0:4207_0": "Thero satthāraṃ vanditvā ekamantaṃ nisīdi. Satthā “ekakova āgatosī”ti pucchitvā pañcahi",
  "atk-s0502a0:4207_1": "bhikkhusatehi āgatabhāvaṃ sutvā “kahaṃ pana te”ti pucchitvā “tumhākaṃ cittaṃ ajānanto",
  "atk-s0502a0:4207_2": "bahi ṭhapetvā āgatomhī”ti vutte “pakkosāhi ne”ti āha. Thero tathā akāsi. Satthā tehi",
  "atk-s0502a0:4207_3": "bhikkhūhi saddhiṃ paṭisanthāraṃ katvā tehi bhikkhūhi, “bhante, bhagavā buddhasukhumālo",
  "atk-s0502a0:4207_4": "ceva khattiyasukhumālo ca, tumhehi temāsaṃ ekakehi tiṭṭhantehi nisīdantehi ca dukkaraṃ",
  "atk-s0502a0:4207_5": "kataṃ, vattapaṭivattakārakopi mukhodakādidāyakopi nāhosi maññe”ti vutte, “bhikkhave,",
  "atk-s0502a0:4207_6": "pālileyyakahatthinā mama sabbakiccāni katāni. Evarūpañhi sahāyaṃ labhantena ekakova",
  "atk-s0502a0:4207_7": "vasituṃ yuttaṃ, alabhantassa ekacārikabhāvova seyyo”ti vatvā nāgavagge imā gāthā abhāsi –",
  "atk-s0502a0:4208": "328.",
  "atk-s0502a0:4209": "“Sace labhetha nipakaṃ sahāyaṃ,",
  "atk-s0502a0:4210": "Saddhiṃcaraṃ sādhuvihāri dhīraṃ;",
  "atk-s0502a0:4211": "Abhibhuyya sabbāni parissayāni,",
  "atk-s0502a0:4212": "Careyya tenattamano satīmā.",
  "atk-s0502a0:4213": "329.",
  "atk-s0502a0:4214": "“No ce labhetha nipakaṃ sahāyaṃ,",
  "atk-s0502a0:4215": "Saddhiṃcaraṃ sādhuvihāri dhīraṃ;",
  "atk-s0502a0:4216": "Rājāva raṭṭhaṃ vijitaṃ pahāya,",
  "atk-s0502a0:4217": "Eko care mātaṅgaraññeva nāgo.",
  "atk-s0502a0:4218": "330.",
  "atk-s0502a0:4219": "“Ekassa caritaṃ seyyo,",
  "atk-s0502a0:4220": "Natthi bāle sahāyatā;",
  "atk-s0502a0:4221": "Eko care na ca pāpāni kayirā,",
  "atk-s0502a0:4222": "Appossukko mātaṅgaraññeva nāgo”ti.",
  "atk-s0502a0:4223_0": "Tattha nipakanti nepakkapaññāya samannāgataṃ. Sādhuvihāri dhīranti bhaddakavihāriṃ",
  "atk-s0502a0:4223_1": "paṇḍitaṃ. Parissayānīti tādisaṃ mettāvihāriṃ sahāyaṃ labhanto sīhabyagghādayo pākaṭaparissaye",
  "atk-s0502a0:4223_2": "ca rāgabhayadosabhayamohabhayādayo paṭicchannaparissaye cāti sabbeva parissaye abhibhavitvā",
  "atk-s0502a0:4223_3": "tena saddhiṃ attamano upaṭṭhitasatī hutvā careyya, vihareyyāti attho.",
  "atk-s0502a0:4224_0": "Rājāva raṭṭhanti raṭṭhaṃ hitvā gato mahājanakarājā viya. Idaṃ vuttaṃ hoti – yathā",
  "atk-s0502a0:4224_1": "vijitabhūmipadeso rājā “idaṃ rajjaṃ nāma mahantaṃ pamādaṭṭhānaṃ, kiṃ me rajjena kāritenā”ti",
  "atk-s0502a0:4224_2": "vijitaṃ raṭṭhaṃ pahāya ekakova mahāraññaṃ pavisitvā tāpasapabbajjaṃ pabbajitvā catūsu",
  "atk-s0502a0:4224_3": "iriyāpathesu ekakova carati, evaṃ ekakova careyyāti. Mātaṅgaraññeva nāgoti yathā",
  "atk-s0502a0:4224_4": "ca “ahaṃ kho ākiṇṇo viharāmi hatthīhi hatthinīhi hatthikaḷabhehi hatthicchāpehi,",
  "atk-s0502a0:4224_5": "chinnaggāni ceva tiṇāni khādāmi, obhaggobhaggañca me sākhābhaṅgaṃ khādanti, āvilāni",
  "atk-s0502a0:4224_6": "ca pānīyāni pivāmi, ogāhā ca me uttiṇṇassa hatthiniyo kāyaṃ upanighaṃsantiyo gacchanti,",
  "atk-s0502a0:4224_7": "yaṃnūnāhaṃ ekakova gaṇamhā vūpakaṭṭho vihareyya”nti evaṃ paṭisañcikkhitvā gamanato",
  "atk-s0502a0:4224_8": "mātaṅgoti laddhanāmo imasmiṃ araññe ayaṃ hatthināgo yūthaṃ pahāya sabbiriyāpathesu",
  "atk-s0502a0:4224_9": "ekakova sukhaṃ carati, evampi ekova careyyāti attho.",
  "atk-s0502a0:4225_0": "Ekassāti pabbajitassa hi pabbajitakālato paṭṭhāya ekībhāvābhiratassa ekakasseva caritaṃ",
  "atk-s0502a0:4225_1": "seyyo. Natthi bāle sahāyatāti cūḷasīlaṃ majjhimasīlaṃ mahāsīlaṃ dasa kathāvatthūni",
  "atk-s0502a0:4225_2": "terasa dhutaṅgaguṇāni vipassanāñāṇaṃ cattāro maggā cattāri phalāni tisso vijjā cha",
  "atk-s0502a0:4225_3": "abhiññā amatamahānibbānanti ayañhi sahāyatā nāma. Sā bāle nissāya adhigantuṃ na sakkāti",
  "atk-s0502a0:4225_4": "natthi bāle sahāyatā. Ekoti iminā kāraṇena sabbiriyāpathesu ekakova careyya, appamattakānipi",
  "atk-s0502a0:4225_5": "na ca pāpāni kayirā. Yathā so appossukko nirālayo imasmiṃ araññe mātaṅganāgo icchiticchitaṭṭhāne",
  "atk-s0502a0:4225_6": "sukhaṃ carati, evaṃ ekakova hutvā careyya, appamattakānipi na ca pāpāni kareyyāti",
  "atk-s0502a0:4225_7": "attho. Tasmā tumhehi patirūpaṃ sahāyaṃ alabhantehi ekacārīheva bhavitabbanti imamatthaṃ",
  "atk-s0502a0:4225_8": "dassento satthā tesaṃ bhikkhūnaṃ imaṃ dhammadesanaṃ desesi.",
  "atk-s0502a0:4226": "Desanāvasāne pañcasatāpi te bhikkhū arahatte patiṭṭhahiṃsūti.",
  "atk-s0502a0:4227": "Sambahulabhikkhuvatthu sattamaṃ.",
  "atk-s0502a0:4228": "8. Māravatthu",
  "atk-s0502a0:4229": "Atthamhīti imaṃ dhammadesanaṃ satthā himavantapadese araññakuṭikāyaṃ viharanto māraṃ ārabbha kathesi.",
  "atk-s0502a0:4230_0": "Tasmiṃ kira kāle rājāno manusse pīḷetvā rajjaṃ kārenti. Atha bhagavā adhammikarājūnaṃ",
  "atk-s0502a0:4230_1": "rajje daṇḍakaraṇapīḷite manusse disvā kāruññena evaṃ cintesi – “sakkā nu kho rajjaṃ",
  "atk-s0502a0:4230_2": "kāretuṃ ahanaṃ aghātayaṃ, ajinaṃ ajāpayaṃ, asocaṃ asocāpayaṃ dhammenā”ti, māro pāpimā",
  "atk-s0502a0:4230_3": "taṃ bhagavato parivitakkaṃ ñatvā “samaṇo gotamo ‘sakkā nu kho rajjaṃ kāretu’nti cintesi,",
  "atk-s0502a0:4230_4": "idāni rajjaṃ kāretukāmo bhavissati, rajjañca nāmetaṃ pamādaṭṭhānaṃ, taṃ kārente sakkā",
  "atk-s0502a0:4230_5": "okāsaṃ labhituṃ, gacchāmi ussāhamassa janessāmī”ti cintetvā satthāraṃ upasaṅkamitvā",
  "atk-s0502a0:4230_6": "āha – “kāretu, bhante, bhagavā rajjaṃ, kāretu sugato rajjaṃ ahanaṃ aghātayaṃ, ajinaṃ",
  "atk-s0502a0:4230_7": "ajāpayaṃ, asocaṃ asocāpayaṃ dhammenā”ti. Atha naṃ satthā “kiṃ pana me tvaṃ, pāpima,",
  "atk-s0502a0:4230_8": "passasi, yaṃ maṃ tvaṃ evaṃ vadesī”ti vatvā “bhagavatā kho, bhante, cattāro iddhipādā",
  "atk-s0502a0:4230_9": "subhāvitā. Ākaṅkhamāno hi bhagavā himavantaṃ pabbatarājaṃ ‘suvaṇṇa’nti adhimucceyya,",
  "atk-s0502a0:4230_10": "tañca suvaṇṇameva assa, ahampi kho dhanena dhanakaraṇīyaṃ karissāmi, tumhe dhammena",
  "atk-s0502a0:4230_11": "rajjaṃ kāressathā”ti tena vutte –",
  "atk-s0502a0:4231": "“Pabbatassa suvaṇṇassa, jātarūpassa kevalo;",
  "atk-s0502a0:4232": "Dvittāva nālamekassa, iti vidvā samañcare.",
  "atk-s0502a0:4233": "“Yo dukkhamadakkhi yatonidānaṃ,",
  "atk-s0502a0:4234": "Kāmesu so jantu kathaṃ nameyya;",
  "atk-s0502a0:4235": "Upadhiṃ viditvā saṅgoti loke,",
  "atk-s0502a0:4236": "Tasseva jantu vinayāya sikkhe”ti. –",
  "atk-s0502a0:4237": "Imāhi gāthāhi saṃvejetvā “añño eva kho, pāpima, tava ovādo, añño mama, tayā saddhiṃ dhammasaṃsandanā nāma natthi, ahañhi evaṃ ovadāmī”ti vatvā imā gāthā abhāsi –",
  "atk-s0502a0:4238": "331.",
  "atk-s0502a0:4239": "“Atthamhi jātamhi sukhā sahāyā,",
  "atk-s0502a0:4240": "Tuṭṭhī sukhā yā itarītarena;",
  "atk-s0502a0:4241": "Puññaṃ sukhaṃ jīvitasaṅkhayamhi,",
  "atk-s0502a0:4242": "Sabbassa dukkhassa sukhaṃ pahānaṃ.",
  "atk-s0502a0:4243": "332.",
  "atk-s0502a0:4244": "“Sukhā matteyyatā loke,",
  "atk-s0502a0:4245": "Atho petteyyatā sukhā;",
  "atk-s0502a0:4246": "Sukhā sāmaññatā loke,",
  "atk-s0502a0:4247": "Atho brahmaññatā sukhā.",
  "atk-s0502a0:4248": "333.",
  "atk-s0502a0:4249": "“Sukhaṃ yāva jarāsīlaṃ, sukhā saddhā patiṭṭhitā;",
  "atk-s0502a0:4250": "Sukho paññāya paṭilābho, pāpānaṃ akaraṇaṃ sukha”nti.",
  "atk-s0502a0:4251_0": "Tattha atthamhīti pabbajitassāpi hi cīvarakaraṇādike vā adhikaraṇavūpasamādike vā",
  "atk-s0502a0:4251_1": "gihinopi kasikammādike vā balavapakkhasannissitehi abhibhavanādike vā kicce uppanne",
  "atk-s0502a0:4251_2": "ye taṃ kiccaṃ nipphādetuṃ vā vūpasametuṃ vā sakkonti, evarūpā sukhā sahāyāti attho.",
  "atk-s0502a0:4251_3": "Tuṭṭhī sukhāti yasmā pana gihinopi sakena asantuṭṭhā sandhicchedādīni ārabhanti,",
  "atk-s0502a0:4251_4": "pabbajitāpi nānappakāraṃ anesanaṃ. Iti te sukhaṃ na vindantiyeva. Tasmā yā itarītarena",
  "atk-s0502a0:4251_5": "parittena vā vipulena vā attano santakena santuṭṭhi, ayameva sukhāti attho. Puññanti",
  "atk-s0502a0:4251_6": "maraṇakāle pana yathājjhāsayena pattharitvā katapuññakammameva sukhaṃ. Sabbassāti",
  "atk-s0502a0:4251_7": "sakalassapi pana vaṭṭadukkhassa pahānasaṅkhātaṃ arahattameva imasmiṃ loke sukhaṃ nāma.",
  "atk-s0502a0:4252_0": "Matteyyatāti mātari sammā paṭipatti. Petteyyatāti pitari sammā paṭipatti. Ubhayenapi",
  "atk-s0502a0:4252_1": "mātāpitūnaṃ upaṭṭhānameva kathitaṃ. Mātāpitaro hi puttānaṃ anupaṭṭhahanabhāvaṃ ñatvā",
  "atk-s0502a0:4252_2": "attano santakaṃ bhūmiyaṃ vā nidahanti, paresaṃ vā vissajjenti, “mātāpitaro na upaṭṭhahantī”ti",
  "atk-s0502a0:4252_3": "nesaṃ nindāpi vaḍḍhati, kāyassa bhedā gūthanirayepi nibbattanti. Ye pana mātāpitaro",
  "atk-s0502a0:4252_4": "sakkaccaṃ upaṭṭhahanti, te tesaṃ santakaṃ dhanampi pāpuṇanti, pasaṃsampi labhanti,",
  "atk-s0502a0:4252_5": "kāyassa bhedā sagge nibbattanti. Tasmā ubhayampetaṃ sukhanti vuttaṃ. Sāmaññatāti",
  "atk-s0502a0:4252_6": "pabbajitesu sammā paṭipatti. Brahmaññatāti bāhitapāpesu buddhapaccekabuddhasāvakesu",
  "atk-s0502a0:4252_7": "sammā paṭipattiyeva. Ubhayenapi tesaṃ catūhi paccayehi paṭijagganabhāvo kathito,",
  "atk-s0502a0:4252_8": "idampi loke sukhaṃ nāma kathikaṃ.",
  "atk-s0502a0:4253_0": "Sīlanti maṇikuṇḍalarattavatthādayo hi alaṅkārā tasmiṃ tasmiṃ vaye ṭhitānaṃyeva sobhanti.",
  "atk-s0502a0:4253_1": "Na daharānaṃ alaṅkāro mahallakakāle, mahallakānaṃ vā alaṅkāro daharakāle sobhati,",
  "atk-s0502a0:4253_2": "“ummattako esa maññe”ti garahuppādanena pana dosameva janeti. Pañcasīladasasīlādibhedaṃ",
  "atk-s0502a0:4253_3": "pana sīlaṃ daharassāpi mahallakassāpi sabbavayesu sobhatiyeva, “aho vatāyaṃ sīlavā”ti",
  "atk-s0502a0:4253_4": "pasaṃsuppādanena somanassameva āvahati. Tena vuttaṃ – sukhaṃ yāva jarā sīlanti. Saddhā",
  "atk-s0502a0:4253_5": "patiṭṭhitāti lokiyalokuttarato duvidhāpi saddhā niccalā hutvā patiṭṭhitā. Sukho paññāya",
  "atk-s0502a0:4253_6": "paṭilābhoti lokiyalokuttarapaññāya paṭilābho sukho. Pāpānaṃ akaraṇanti setughātavasena",
  "atk-s0502a0:4253_7": "pana pāpānaṃ akaraṇaṃ imasmiṃ loke sukhanti attho.",
  "atk-s0502a0:4254": "Desanāvasāne bahūnaṃ devatānaṃ dhammābhisamayo ahosīti.",
  "atk-s0502a0:4255": "Māravatthu aṭṭhamaṃ.",
  "atk-s0502a0:4256": "Nāgavaggavaṇṇanā niṭṭhitā.",
  "atk-s0502a0:4257": "Tevīsatimo vaggo.",
  "atk-s0502a0:4258": "24. Taṇhāvaggo",
  "atk-s0502a0:4259": "1. Kapilamacchavatthu",
  "atk-s0502a0:4260": "Manujassāti imaṃ dhammadesanaṃ satthā jetavane viharanto kapilamacchaṃ ārabbha kathesi.",
  "atk-s0502a0:4261_0": "Atīte kira kassapabhagavato parinibbutakāle dve kulabhātaro nikkhamitvā sāvakānaṃ",
  "atk-s0502a0:4261_1": "santike pabbajiṃsu. Tesu jeṭṭho sāgato nāma ahosi, kaniṭṭho kapilo nāma. Mātā pana",
  "atk-s0502a0:4261_2": "nesaṃ sādhinī nāma, kaniṭṭhabhaginī tāpanā nāma. Tāpi bhikkhunīsu pabbajiṃsu. Evaṃ",
  "atk-s0502a0:4261_3": "tesu pabbajitesu ubho bhātaro ācariyupajjhāyānaṃ vattapaṭivattaṃ katvā viharantā",
  "atk-s0502a0:4261_4": "ekadivasaṃ, “bhante, imasmiṃ sāsane kati dhurānī”ti pucchitvā “ganthadhuraṃ vipassanādhurañcāti",
  "atk-s0502a0:4261_5": "dve dhurānī”ti sutvā jeṭṭho “vipassanādhuraṃ pūressāmī”ti pañca vassāni ācariyupajjhāyānaṃ",
  "atk-s0502a0:4261_6": "santike vasitvā yāva arahattā kammaṭṭhānaṃ gahetvā araññaṃ pavisitvā vāyamanto arahattaṃ",
  "atk-s0502a0:4261_7": "pāpuṇi. Kaniṭṭho “ahaṃ tāva taruṇo, vuḍḍhakāle vipassanādhuraṃ pūressāmī”ti ganthadhuraṃ",
  "atk-s0502a0:4261_8": "paṭṭhapetvā tīṇi piṭakāni uggaṇhi. Tassa pariyattiṃ nissāya mahāparivāro, parivāraṃ",
  "atk-s0502a0:4261_9": "nissāya lābho udapādi. So bāhusaccamadena matto lābhataṇhāya abhibhūto atipaṇḍitamānitāya",
  "atk-s0502a0:4261_10": "parehi vuttaṃ kappiyampi “akappiya”nti vadeti, akappiyampi “kappiya”nti vadeti, sāvajjampi",
  "atk-s0502a0:4261_11": "“anavajja”nti, anavajjampi “sāvajja”nti. So pesalehi bhikkhūhi “mā, āvuso kapila,",
  "atk-s0502a0:4261_12": "evaṃ avacā”ti vatvā dhammañca vinayañca dassetvā ovadiyamānopi “tumhe kiṃ jānātha,",
  "atk-s0502a0:4261_13": "rittamuṭṭhisadisā”tiādīni vatvā khuṃsento vambhento carati. Athassa bhātu sāgatattherassāpi",
  "atk-s0502a0:4261_14": "bhikkhū tamatthaṃ ārocesuṃ. Sopi naṃ upasaṅkamitvā, “āvuso kapila, tumhādisānañhi",
  "atk-s0502a0:4261_15": "sammāpaṭipatti sāsanassa āyu nāma, tasmā paṭipattiṃ pahāya kappiyādīni paṭibāhanto",
  "atk-s0502a0:4261_16": "mā evaṃ avacā”ti ovadi. So tassapi vacanaṃ nādiyi. Evaṃ santepi thero dvattikkhattuṃ",
  "atk-s0502a0:4261_17": "ovaditvā ovādaṃ agaṇhantaṃ “nāyaṃ mama vacanaṃ karotī”ti ñatvā “tena, āvuso, paññāyissasi",
  "atk-s0502a0:4261_18": "sakena kammenā”ti vatvā pakkāmi. Tato paṭṭhāya naṃ aññe pesalā bhikkhū chaḍḍayiṃsu.",
  "atk-s0502a0:4262_0": "So durācāro hutvā durācāraparivuto viharanto ekadivasaṃ uposathagge “pātimokkhaṃ",
  "atk-s0502a0:4262_1": "uddisissāmī”ti bījaniṃ ādāya dhammāsane nisīditvā “vattati, āvuso, ettha sannipatitānaṃ",
  "atk-s0502a0:4262_2": "bhikkhūnaṃ pātimokkha”nti pucchitvā “ko attho imassa paṭivacanena dinnenā”ti tuṇhībhūte",
  "atk-s0502a0:4262_3": "bhikkhū disvā, “āvuso, dhammo vā vinayo vā natthi, pātimokkhena sutena vā asutena",
  "atk-s0502a0:4262_4": "vā ko attho”ti vatvā āsanā vuṭṭhahi. Evaṃ so kassapassa bhagavato pariyattisāsanaṃ",
  "atk-s0502a0:4262_5": "osakkāpesi. Sāgatattheropi tadaheva parinibbāyi. Kapilo āyupariyosāne avīcimhi mahāniraye",
  "atk-s0502a0:4262_6": "nibbatti. Sāpissa mātā ca bhaginī ca tasseva diṭṭhānugatiṃ āpajjitvā pesale bhikkhū",
  "atk-s0502a0:4262_7": "akkositvā paribhāsitvā tattheva nibbattiṃsu.",
  "atk-s0502a0:4263_0": "Tasmiṃ pana kāle pañcasatā purisā gāmaghātakādīni katvā corikāya jīvantā janapadamanussehi",
  "atk-s0502a0:4263_1": "anubaddhā palāyamānā araññaṃ pavisitvā tattha kiñci paṭisaraṇaṃ apassantā aññataraṃ",
  "atk-s0502a0:4263_2": "āraññikaṃ bhikkhuṃ disvā vanditvā “paṭisaraṇaṃ no, bhante, hothā”ti vadiṃsu. Thero",
  "atk-s0502a0:4263_3": "“tumhākaṃ sīlasadisaṃ paṭisaraṇaṃ nāma natthi, sabbepi pañcasīlāni samādiyathā”ti",
  "atk-s0502a0:4263_4": "āha. Te “sādhū”ti sampaṭicchitvā sīlāni samādiyiṃsu. Atha ne thero ovadi – “idāni",
  "atk-s0502a0:4263_5": "tumhe sīlavantā, jīvitahetupi vo neva sīlaṃ atikkamitabbaṃ, na manopadoso kātabbo”ti.",
  "atk-s0502a0:4263_6": "Te “sādhū”ti sampaṭicchiṃsu. Atha ne janapadamanussā taṃ ṭhānaṃ patvā ito cito ca",
  "atk-s0502a0:4263_7": "pariyesamānā te core disvā sabbe te jīvitā voropesuṃ. Te kālaṃ katvā devaloke nibbattiṃsu,",
  "atk-s0502a0:4263_8": "corajeṭṭhako jeṭṭhakadevaputto ahosi.",
  "atk-s0502a0:4264_0": "Te anulomapaṭilomavasena ekaṃ buddhantaraṃ devaloke saṃsaritvā imasmiṃ buddhuppāde",
  "atk-s0502a0:4264_1": "sāvatthinagaradvāre pañcasatakulike kevaṭṭagāme nibbattiṃsu. Jeṭṭhakadevaputto kevaṭṭajeṭṭhakassa",
  "atk-s0502a0:4264_2": "gehe paṭisandhiṃ gaṇhi, itare itaresu. Evaṃ tesaṃ ekadivaseyeva paṭisandhigahaṇañca",
  "atk-s0502a0:4264_3": "mātukucchito nikkhamanañca ahosi. Kevaṭṭajeṭṭhako “atthi nu kho imasmiṃ gāme aññepi",
  "atk-s0502a0:4264_4": "dārakā ajja jātā”ti pariyesāpetvā tesaṃ jātabhāvaṃ ñatvā “ete mama puttassa sahāyakā",
  "atk-s0502a0:4264_5": "bhavissantī”ti sabbesaṃ posāvanikaṃ dāpesi. Te sabbepi sahapaṃsukīḷakā sahāyakā hutvā",
  "atk-s0502a0:4264_6": "anupubbena vayappattā ahesuṃ. Tesaṃ kevaṭṭajeṭṭhakaputtova yasato ca tejato ca aggapuriso ahosi.",
  "atk-s0502a0:4265_0": "Kapilopi ekaṃ buddhantaraṃ niraye paccitvā vipākāvasesena tasmiṃ kāle aciravatiyā",
  "atk-s0502a0:4265_1": "suvaṇṇavaṇṇo duggandhamukho maccho hutvā nibbatti. Athekadivasaṃ te sahāyakā “macche",
  "atk-s0502a0:4265_2": "bandhissāmā”ti jālādīni gahetvā nadiyā khipiṃsu. Atha nesaṃ antojālaṃ so maccho pāvisi.",
  "atk-s0502a0:4265_3": "Taṃ disvā sabbe kevaṭṭagāmavāsino uccāsaddamakaṃsu – “puttā no paṭhamaṃ macche bandhantā",
  "atk-s0502a0:4265_4": "suvaṇṇamacchaṃ bandhiṃsu, idāni no rājā bahudhanaṃ dassatī”ti. Tepi kho sahāyakā",
  "atk-s0502a0:4265_5": "macchaṃ nāvāya pakkhipitvā nāvaṃ ukkhipitvā rañño santikaṃ agamaṃsu. Raññāpi taṃ",
  "atk-s0502a0:4265_6": "disvāva “kiṃ eta”nti vutte “maccho, devā”ti āhaṃsu. Rājā suvaṇṇavaṇṇaṃ macchaṃ disvā",
  "atk-s0502a0:4265_7": "“satthā etassa suvaṇṇavaṇṇakāraṇaṃ jānissatī”ti macchaṃ gāhāpetvā bhagavato santikaṃ",
  "atk-s0502a0:4265_8": "agamāsi. Macchena mukhe vivaṭamatteyeva sakalajetavanaṃ ativiya duggandhaṃ ahosi.",
  "atk-s0502a0:4265_9": "Rājā satthāraṃ pucchi – “kasmā, bhante, maccho suvaṇṇavaṇṇo jāto, kasmā cassa mukhato",
  "atk-s0502a0:4265_10": "duggandho vāyatī”ti?",
  "atk-s0502a0:4266_0": "Ayaṃ, mahārāja, kassapabhagavato pāvacane kapilo nāma bhikkhu ahosi bahussuto mahāparivāro",
  "atk-s0502a0:4266_1": "lābhataṇhāya abhibhūto attano vacanaṃ agaṇhantānaṃ akkosakaparibhāsako, tassa ca",
  "atk-s0502a0:4266_2": "bhagavato sāsanaṃ osakkāpesi, so tena kammena avīcimhi nibbattitvā vipākāvasesena",
  "atk-s0502a0:4266_3": "idāni maccho hutvā jāto. Yaṃ pana so dīgharattaṃ buddhavacanaṃ vācesi, buddhassa",
  "atk-s0502a0:4266_4": "ca guṇaṃ kathesi, tassa nissandena imaṃ suvaṇṇavaṇṇaṃ paṭilabhi. Yaṃ bhikkhūnaṃ akkosakaparibhāsako",
  "atk-s0502a0:4266_5": "ahosi, tenassa mukhato duggandho vāyati. “Kathāpemi naṃ, mahārājā”ti? “Kathāpetha,",
  "atk-s0502a0:4266_6": "bhante”ti. Atha naṃ satthā pucchi – “tvaṃsi kapilo”ti? “Āma, bhante, ahaṃ kapilo”ti.",
  "atk-s0502a0:4266_7": "“Kuto āgatosī”ti? “Avīcimahānirayato, bhante”ti. “Jeṭṭhabhātiko te sāgato kuhiṃ gato”ti?",
  "atk-s0502a0:4266_8": "“Parinibbuto, bhante”ti. “Mātā pana te sādhinī kaha”nti? “Mahāniraye nibbattā, bhante”ti.",
  "atk-s0502a0:4266_9": "“Kaniṭṭhabhaginī ca te tāpanā kaha”nti? “Mahāniraye nibbattā, bhante”ti. “Idāni tvaṃ",
  "atk-s0502a0:4266_10": "kahaṃ gamissasī”ti? “Avīcimahānirayameva, bhante”ti vatvā vippaṭisārābhibhūto nāvaṃ",
  "atk-s0502a0:4266_11": "sīsena paharitvā tāvadeva kālaṃ katvā niraye nibbatti. Mahājano saṃviggo ahosi lomahaṭṭhajāto.",
  "atk-s0502a0:4267_0": "Atha bhagavā tasmiṃ khaṇe sannipatitāya parisāya cittācāraṃ oloketvā taṅkhaṇānurūpaṃ",
  "atk-s0502a0:4267_1": "dhammaṃ desetuṃ “dhammacariyaṃ brahmacariyaṃ, etadāhu vasuttama”nti suttanipāte kapilasuttaṃ",
  "atk-s0502a0:4267_2": "kathetvā imā gāthā abhāsi –",
  "atk-s0502a0:4268": "334.",
  "atk-s0502a0:4269": "“Manujassa pamattacārino, taṇhā vaḍḍhati māluvā viya;",
  "atk-s0502a0:4270": "So plavatī hurā huraṃ, phalamicchaṃva vanasmi vānaro.",
  "atk-s0502a0:4271": "335.",
  "atk-s0502a0:4272": "“Yaṃ esā sahate jammī, taṇhā loke visattikā;",
  "atk-s0502a0:4273": "Sokā tassa pavaḍḍhanti, abhivaṭṭhaṃva bīraṇaṃ.",
  "atk-s0502a0:4274": "336.",
  "atk-s0502a0:4275": "“Yo cetaṃ sahate jammiṃ, taṇhaṃ loke duraccayaṃ;",
  "atk-s0502a0:4276": "Sokā tamhā papatanti, udabinduva pokkharā.",
  "atk-s0502a0:4277": "337.",
  "atk-s0502a0:4278": "“Taṃ vo vadāmi bhaddaṃ vo, yāvantettha samāgatā;",
  "atk-s0502a0:4279": "Taṇhāya mūlaṃ khaṇatha, usīratthova bīraṇaṃ;",
  "atk-s0502a0:4280": "Mā vo naḷaṃva sotova, māro bhañji punappuna”nti.",
  "atk-s0502a0:4281_0": "Tattha pamattacārinoti sativossaggalakkhaṇena pamādena pamattacārissa puggalassa",
  "atk-s0502a0:4281_1": "neva jhānaṃ na vipassanā na maggaphalāni vaḍḍhanti. Yathā pana rukkhaṃ saṃsibbantī",
  "atk-s0502a0:4281_2": "pariyonandhantī tassa vināsāya māluvālatā vaḍḍhati, evamassa cha dvārāni nissāya",
  "atk-s0502a0:4281_3": "punappunaṃ uppajjanato taṇhā vaḍḍhatīti attho. So plavatī hurā huranti so taṇhāvasiko",
  "atk-s0502a0:4281_4": "puggalo bhave bhave uplavati dhāvati. Yathā kiṃ viyāti? Phalamicchaṃva vanasmi vānaro,",
  "atk-s0502a0:4281_5": "yathā rukkhaphalaṃ icchanto vānaro vanasmiṃ dhāvati, tassa tassa rukkhassa sākhaṃ",
  "atk-s0502a0:4281_6": "gaṇhāti, taṃ muñcitvā aññaṃ gaṇhāti, tampi muñcitvā aññaṃ gaṇhāti, “sākhaṃ alabhitvā",
  "atk-s0502a0:4281_7": "sannisinno”ti vattabbataṃ nāpajjati, evameva taṇhāvasiko puggalo hurā huraṃ dhāvanto",
  "atk-s0502a0:4281_8": "“ārammaṇaṃ alabhitvā taṇhāya apavattaṃ patto”ti vattabbataṃ nāpajjati.",
  "atk-s0502a0:4282_0": "Yanti yaṃ puggalaṃ esā lāmakabhāvena jammī visāhāratāya visapupphatāya visaphalatāya",
  "atk-s0502a0:4282_1": "visaparibhogatāya rūpādīsu visattatāya āsattatāya visattikāti saṅkhyaṃ gatā chadvārikataṇhā",
  "atk-s0502a0:4282_2": "abhibhavati. Yathā nāma vassāne punappunaṃ vassantena devena abhivaṭṭhaṃ bīraṇatiṇaṃ",
  "atk-s0502a0:4282_3": "vaḍḍhati, evaṃ tassa puggalassa anto vaṭṭamūlakā sokā abhivaḍḍhantīti attho.",
  "atk-s0502a0:4283_0": "Duraccayanti yo pana puggalo evaṃ vuttappakāraṃ atikkamituṃ pajahituṃ dukkaratāya",
  "atk-s0502a0:4283_1": "duraccayaṃ taṇhaṃ sahati abhibhavati, tamhā puggalā vaṭṭamūlakā sokā papatanti. Yathā",
  "atk-s0502a0:4283_2": "nāma pokkhare padumapatte patitaṃ udakabindu na patiṭṭhāti, evaṃ na patiṭṭhahantīti attho.",
  "atk-s0502a0:4284_0": "Taṃ vo vadāmīti tena kāraṇena ahaṃ tumhe vadāmi. Bhaddaṃ voti bhaddaṃ tumhākaṃ hotu,",
  "atk-s0502a0:4284_1": "mā ahaṃ kapilo viya vināsaṃ pāpuṇathāti attho. Mūlanti imissā chadvārikataṇhāya arahattamaggañāṇena",
  "atk-s0502a0:4284_2": "mūlaṃ khaṇatha. Kiṃ viyāti? Usīratthova bīraṇaṃ, yathā usīrena atthiko puriso mahantena",
  "atk-s0502a0:4284_3": "kudālena bīraṇaṃ khaṇati, evamassā mūlaṃ khaṇathāti attho. Mā vo naḷaṃva sotova,",
  "atk-s0502a0:4284_4": "māro bhañji punappunanti mā tumhe nadīsote jātaṃ naḷaṃ mahāvegena āgato nadīsoto",
  "atk-s0502a0:4284_5": "viya kilesamāro maraṇamāro devaputtamāro ca punappunaṃ bhañjatūti attho.",
  "atk-s0502a0:4285_0": "Desanāvasāne pañcasatāpi kevaṭṭaputtā saṃvegaṃ āpajjitvā dukkhassantakiriyaṃ patthayamānā",
  "atk-s0502a0:4285_1": "satthu santike pabbajitvā na cirasseva dukkhassantaṃ katvā satthārā saddhiṃ āneñjavihārasamāpattidhammaparibhogena",
  "atk-s0502a0:4285_2": "ekaparibhogā ahesunti.",
  "atk-s0502a0:4286": "Kapilamacchavatthu paṭhamaṃ.",
  "atk-s0502a0:4287": "2. Sūkarapotikāvatthu",
  "atk-s0502a0:4288": "Yathāpi mūleti imaṃ dhammadesanaṃ satthā veḷuvane viharanto gūthasūkarapotikaṃ ārabbha kathesi.",
  "atk-s0502a0:4289_0": "Ekasmiṃ kira samaye satthā rājagahaṃ piṇḍāya pavisanto ekaṃ sūkarapotikaṃ disvā sitaṃ",
  "atk-s0502a0:4289_1": "pātvākāsi. Tassa sitaṃ karontassa mukhavivaraniggataṃ dantobhāsamaṇḍalaṃ disvā ānandatthero",
  "atk-s0502a0:4289_2": "“ko nu kho, bhante, hetu sitassa pātukammāyā”ti sitakāraṇaṃ pucchi. Atha naṃ satthā",
  "atk-s0502a0:4289_3": "āha – “passasetaṃ, ānanda, sūkarapotika”nti? “Āma, bhante”ti. Esā kakusandhassa bhagavato",
  "atk-s0502a0:4289_4": "sāsane ekāya āsanasālāya sāmantā kukkuṭī ahosi. Sā ekassa yogāvacarassa vipassanākammaṭṭhānaṃ",
  "atk-s0502a0:4289_5": "sajjhāyantassa dhammaghosaṃ sutvā tato cutā rājakule nibbattitvā ubbarī nāma rājadhītā",
  "atk-s0502a0:4289_6": "ahosi. Sā aparabhāge sarīravalañjaṭṭhānaṃ paviṭṭhā puḷavakarāsiṃ disvā tattha puḷavakasaññaṃ",
  "atk-s0502a0:4289_7": "uppādetvā paṭhamaṃ jhānaṃ paṭilabhi. Sā tattha yāvatāyukaṃ ṭhatvā tato cutā brahmaloke",
  "atk-s0502a0:4289_8": "nibbatti. Tato cavitvā puna gativasena ālulamānā idāni sūkarayoniyaṃ nibbatti, idaṃ",
  "atk-s0502a0:4289_9": "kāraṇaṃ disvā mayā sitaṃ pātukatanti. Taṃ sutvā ānandattherappamukhā bhikkhū mahantaṃ",
  "atk-s0502a0:4289_10": "saṃvegaṃ paṭilabhiṃsu. Satthā tesaṃ saṃvegaṃ uppādetvā bhavataṇhāya ādīnavaṃ pakāsento",
  "atk-s0502a0:4289_11": "antaravīthiyaṃ ṭhitakova imā gāthā abhāsi –",
  "atk-s0502a0:4290": "338.",
  "atk-s0502a0:4291": "“Yathāpi mūle anupaddave daḷhe,",
  "atk-s0502a0:4292": "Chinnopi rukkho punareva rūhati;",
  "atk-s0502a0:4293": "Evampi taṇhānusaye anūhate,",
  "atk-s0502a0:4294": "Nibbattatī dukkhamidaṃ punappunaṃ.",
  "atk-s0502a0:4295": "339.",
  "atk-s0502a0:4296": "“Yassa chattiṃsati sotā, manāpasavanā bhusā;",
  "atk-s0502a0:4297": "Mahāvahanti duddiṭṭhiṃ, saṅkappā rāganissitā.",
  "atk-s0502a0:4298": "340.",
  "atk-s0502a0:4299": "“Savanti sabbadhi sotā, latā uppajja tiṭṭhati;",
  "atk-s0502a0:4300": "Tañca disvā lataṃ jātaṃ, mūlaṃ paññāya chindatha.",
  "atk-s0502a0:4301": "341.",
  "atk-s0502a0:4302": "“Saritāni sinehitāni ca,",
  "atk-s0502a0:4303": "Somanassāni honti jantuno;",
  "atk-s0502a0:4304": "Te sātasitā sukhesino,",
  "atk-s0502a0:4305": "Te ve jātijarūpagā narā.",
  "atk-s0502a0:4306": "342.",
  "atk-s0502a0:4307": "“Tasiṇāya purakkhatā pajā,",
  "atk-s0502a0:4308": "Parisappanti sasova bandhito;",
  "atk-s0502a0:4309": "Saṃyojanasaṅgasattakā,",
  "atk-s0502a0:4310": "Dukkhamupenti punappunaṃ cirāya.",
  "atk-s0502a0:4311": "343.",
  "atk-s0502a0:4312": "“Tasiṇāya purakkhatā pajā,",
  "atk-s0502a0:4313": "Parisappanti sasova bandhito;",
  "atk-s0502a0:4314": "Tasmā tasiṇaṃ vinodaye,",
  "atk-s0502a0:4315": "Ākaṅkhanta virāgamattano”ti.",
  "atk-s0502a0:4316_0": "Tattha mūleti yassa rukkhassa catūsu disāsu catudhā heṭṭhā ca ujukameva gate pañcavidhamūle",
  "atk-s0502a0:4316_1": "chedanaphālanapācanavijjhanādīnaṃ kenaci upaddavena anupaddave thirapattatāya daḷhe",
  "atk-s0502a0:4316_2": "so rukkho uparicchinnopi sākhānaṃ vasena punadeva rūhati, evameva chadvārikāya taṇhāya",
  "atk-s0502a0:4316_3": "anusaye arahattamaggañāṇena anuhate asamucchinne tasmiṃ tasmiṃ bhave jātiādibhedaṃ",
  "atk-s0502a0:4316_4": "idaṃ dukkhaṃ punappunaṃ nibbattatiyevāti attho.",
  "atk-s0502a0:4317_0": "Yassāti yassa puggalassa “iti ajjhattikassūpādāya aṭṭhārasa taṇhāvicaritāni bāhirassūpādāya",
  "atk-s0502a0:4317_1": "aṭṭhārasa taṇhāvicaritānī”ti imesaṃ taṇhāvicaritānaṃ vasena chattiṃsatiyā sotehi",
  "atk-s0502a0:4317_2": "samannāgatā manāpesu rūpādīsu āsavati pavattatīti manāpasavanā taṇhā bhusā balavatī",
  "atk-s0502a0:4317_3": "hoti, taṃ puggalaṃ vipannañāṇatāya duddiṭṭhiṃ punappunaṃ uppajjanato mahantabhāvena",
  "atk-s0502a0:4317_4": "mahā hutvā jhānaṃ vā vipassanaṃ vā anissāya rāganissitā saṅkappā vahantīti attho.",
  "atk-s0502a0:4318_0": "Savanti sabbadhi sotāti ime taṇhāsotā cakkhudvārādīnaṃ vasena sabbesu rūpādīsu ārammaṇesu",
  "atk-s0502a0:4318_1": "savanato, sabbāpi rūpataṇhā…pe… dhammataṇhāti sabbabhavesu vā savanato sabbadhi savanti",
  "atk-s0502a0:4318_2": "nāma. Latāti paliveṭhanaṭṭhena saṃsibbanaṭṭhena ca latā viyāti latā. Uppajja tiṭṭhatīti",
  "atk-s0502a0:4318_3": "chahi dvārehi uppajjitvā rūpādīsu ārammaṇesu tiṭṭhati. Tañca disvāti taṃ pana taṇhālataṃ",
  "atk-s0502a0:4318_4": "“etthesā taṇhā uppajjamānā uppajjatī”ti jātaṭṭhānavasena disvā. Paññāyāti satthena",
  "atk-s0502a0:4318_5": "vane jātaṃ lataṃ viya maggapaññāya mūle chindathāti attho.",
  "atk-s0502a0:4319_0": "Saritānīti anusaṭāni payātāni. Sinehitānīti cīvarādīsu pavattasinehavasena sinehitāni",
  "atk-s0502a0:4319_1": "ca, taṇhāsinehamakkhitānīti attho. Somanassānīti taṇhāvasikassa jantuno evarūpāni",
  "atk-s0502a0:4319_2": "somanassāni bhavanti. Te sātasitāti te taṇhāvasikā puggalā sātanissitā sukhanissitā",
  "atk-s0502a0:4319_3": "ca hutvā sukhesino sukhapariyesino bhavanti. Te veti ye evarūpā narā, te jātijarābyādhimaraṇāni",
  "atk-s0502a0:4319_4": "upagacchantiyevāti jātijarūpagā nāma honti. Pajāti ime sattā tāsakaraṇena tasiṇāti",
  "atk-s0502a0:4319_5": "saṅkhyaṃ gatāya taṇhāya purakkhatā parivāritā hutvā.",
  "atk-s0502a0:4320_0": "Bandhitoti luddena araññe baddho saso viya parisappanti bhāyanti. Saṃyojanasaṅgasattakāti",
  "atk-s0502a0:4320_1": "dasavidhena saṃyojanasaṅgena ceva sattavidhena rāgasaṅgādinā ca sattā baddhā tasmiṃ",
  "atk-s0502a0:4320_2": "vā laggā hutvā. Cirāyāti ciraṃ dīghamaddhānaṃ punappunaṃ jātiādikaṃ dukkhaṃ upagacchantīti",
  "atk-s0502a0:4320_3": "attho. Tasmāti yasmā tasiṇāya purakkhatā paliveṭhitā sattā, tasmā attano virāgaṃ",
  "atk-s0502a0:4320_4": "rāgādivigamaṃ nibbānaṃ patthento ākaṅkamāno bhikkhu arahattamaggenetaṃ tasiṇaṃ vinodaye",
  "atk-s0502a0:4320_5": "panuditvā nīharitvā chaḍḍeyyāti attho.",
  "atk-s0502a0:4321": "Desanāvasāne bahū sotāpattiphalādīni pāpuṇiṃsu.",
  "atk-s0502a0:4322_0": "Sāpi kho sūkarapotikā tato cavitvā suvaṇṇabhūmiyaṃ rājakule nibbatti, tato cutā bārāṇasiyaṃ,",
  "atk-s0502a0:4322_1": "tato cutā suppārakapaṭṭane assavāṇijagehe nibbatti, tato cutā kāvīrapaṭṭane nāvikassa",
  "atk-s0502a0:4322_2": "gehe nibbatti, tato cutā anurādhapure issarakulagehe nibbatti, tato cutā tasseva",
  "atk-s0502a0:4322_3": "dakkhiṇadisāya bhokkantagāme sumanassa nāma kuṭumbikassa dhītā nāmena sumanā eva",
  "atk-s0502a0:4322_4": "hutvā nibbatti. Athassā pitā tasmiṃ gāme chaḍḍite dīghavāpiraṭṭhaṃ gantvā mahāmunigāme",
  "atk-s0502a0:4322_5": "nāma vasi. Tattha naṃ duṭṭhagāmaṇirañño amacco lakuṇḍakaatimbaro nāma kenacideva",
  "atk-s0502a0:4322_6": "karaṇīyena gato disvā mahantaṃ maṅgalaṃ katvā ādāya mahāpuṇṇagāmaṃ gato. Atha naṃ",
  "atk-s0502a0:4322_7": "koṭipabbatamahāvihāravāsī mahāanuruddhatthero nāma tattha piṇḍāya caritvā tassā gehadvāre",
  "atk-s0502a0:4322_8": "ṭhito disvā bhikkhūhi saddhiṃ kathesi, “āvuso, sūkarapotikā nāma lakuṇḍakaatimbaramahāmattassa",
  "atk-s0502a0:4322_9": "bhariyabhāvaṃ pattā, aho acchariya”nti. Sā taṃ kathaṃ sutvā atītabhave ugghāṭetvā",
  "atk-s0502a0:4322_10": "jātissarañāṇaṃ paṭilabhi. Taṅkhaṇaññeva uppannasaṃvegā sāmikaṃ yācitvā mahantena",
  "atk-s0502a0:4322_11": "issariyena pañcabalakattherīnaṃ santike pabbajitvā tissamahāvihāre mahāsatipaṭṭhānasuttakathaṃ",
  "atk-s0502a0:4322_12": "sutvā sotāpattiphale patiṭṭhahi. Pacchā damiḷamaddane kate ñātīnaṃ vasanaṭṭhānaṃ",
  "atk-s0502a0:4322_13": "bhokkantagāmameva gantvā tattha vasantī kallamahāvihāre āsīvisopamasuttantaṃ sutvā arahattaṃ pāpuṇi.",
  "atk-s0502a0:4323_0": "Sā parinibbānadivase bhikkhubhikkhunīhi pucchitā bhikkhunisaṅghassa sabbaṃ imaṃ pavattiṃ",
  "atk-s0502a0:4323_1": "nirantaraṃ kathetvā sannipatitassa bhikkhusaṅghassa majjhe maṇḍalārāmavāsinā dhammapadabhāṇakamahātissattherena",
  "atk-s0502a0:4323_2": "saddhiṃ saṃsanditvā “ahaṃ pubbe manussayoniyaṃ nibbattitvā tato cutā kukkuṭī hutvā",
  "atk-s0502a0:4323_3": "tattha senassa santikā sīsacchedaṃ patvā rājagahe nibbattā, paribbājikāsu pabbajitvā",
  "atk-s0502a0:4323_4": "paṭhamajjhānabhūmiyaṃ nibbattitvā tato cutā seṭṭhikule nibbattā nacirasseva cavitvā",
  "atk-s0502a0:4323_5": "sūkarayoniṃ gantvā tato cutā suvaṇṇabhūmiṃ, tato cutā bārāṇasiṃ, tato cutā suppārakapaṭṭanaṃ,",
  "atk-s0502a0:4323_6": "tato cutā kāvīrapaṭṭanaṃ, tato cutā anurādhapuraṃ, tato cutā bhokkantagāma”nti evaṃ",
  "atk-s0502a0:4323_7": "samavisame terasa attabhāve patvā “idāni ukkaṇṭhitvā pabbajitvā arahattaṃ pattā,",
  "atk-s0502a0:4323_8": "sabbepi appamādena sampādethā”ti vatvā catasso parisā saṃvejetvā parinibbāyīti.",
  "atk-s0502a0:4324": "Sūkarapotikāvatthu dutiyaṃ.",
  "atk-s0502a0:4325": "3. Vibbhantabhikkhuvatthu",
  "atk-s0502a0:4326": "Yo nibbanathoti imaṃ dhammadesanaṃ satthā veḷuvane viharanto ekaṃ vibbhantakaṃ bhikkhuṃ ārabbha kathesi.",
  "atk-s0502a0:4327_0": "Eko kira mahākassapattherassa saddhivihāriko hutvā cattāri jhānāni uppādetvāpi attano",
  "atk-s0502a0:4327_1": "mātulassa suvaṇṇakārassa gehe visabhāgārammaṇaṃ disvā tattha paṭibaddhacitto vibbhami.",
  "atk-s0502a0:4327_2": "Atha naṃ manussā alasabhāvena kammaṃ kātuṃ anicchantaṃ gehā nīhariṃsu. So pāpamittasaṃsaggena",
  "atk-s0502a0:4327_3": "corakammena jīvikaṃ kappento vicari. Atha naṃ ekadivasaṃ gahetvā pacchābāhaṃ gāḷhabandhanaṃ",
  "atk-s0502a0:4327_4": "bandhitvā catukke catukke kasāhi tāḷentā āghātanaṃ nayiṃsu. Thero piṇḍāya carituṃ",
  "atk-s0502a0:4327_5": "pavisanto taṃ dakkhiṇena dvārena nīhariyamānaṃ disvā bandhanaṃ sithilaṃ kāretvā “pubbe",
  "atk-s0502a0:4327_6": "tayā paricitakammaṭṭhānaṃ puna āvajjehī”ti āha. So tena ovādena satuppādaṃ labhitvā",
  "atk-s0502a0:4327_7": "puna catutthajjhānaṃ nibbattesi. Atha naṃ “āghātanaṃ netvā ghātessāmā”ti sūle uttāsesuṃ.",
  "atk-s0502a0:4327_8": "So na bhāyati na santasati. Athassa tasmiṃ tasmiṃ disābhāge ṭhitā manussā asisattitomarādīni",
  "atk-s0502a0:4327_9": "āvudhāni ukkhipitvāpi taṃ asantasantameva disvā “passatha, bho, imaṃ purisaṃ, anekasatānañhi",
  "atk-s0502a0:4327_10": "āvudhahatthānaṃ purisānaṃ majjhe neva chambhati na vedhati, aho acchariya”nti acchariyabbhutajātā",
  "atk-s0502a0:4327_11": "mahānādaṃ naditvā rañño taṃ pavattiṃ ārocesuṃ. Rājā taṃ kāraṇaṃ sutvā “vissajjetha",
  "atk-s0502a0:4327_12": "na”nti āha. Satthu santikampi gantvā tamatthaṃ ārocayiṃsu. Satthā obhāsaṃ pharitvā",
  "atk-s0502a0:4327_13": "tassa dhammaṃ desento imaṃ gāthamāha –",
  "atk-s0502a0:4328": "344.",
  "atk-s0502a0:4329": "“Yo nibbanatho vanādhimutto,",
  "atk-s0502a0:4330": "Vanamutto vanameva dhāvati;",
  "atk-s0502a0:4331": "Taṃ puggalametha passatha,",
  "atk-s0502a0:4332": "Mutto bandhanameva dhāvatī”ti.",
  "atk-s0502a0:4333_0": "Tassattho – yo puggalo gihibhāve ālayasaṅkhātaṃ vanathaṃ chaḍḍetvā pabbajitatāya",
  "atk-s0502a0:4333_1": "nibbanatho dibbavihārasaṅkhāte tapovane adhimutto gharāvāsabandhanasaṅkhātā taṇhāvanā",
  "atk-s0502a0:4333_2": "mutto hutvā puna gharāvāsabandhanasaṅkhātaṃ taṇhāvanameva dhāvati, etha taṃ puggalaṃ",
  "atk-s0502a0:4333_3": "passatha, eso gharāvāsabandhanato mutto gharāvāsabandhanameva dhāvatīti.",
  "atk-s0502a0:4334_0": "Imaṃ pana desanaṃ sutvā so rājapurisānaṃ antare sūlagge nisinnova udayabbayaṃ paṭṭhapetvā",
  "atk-s0502a0:4334_1": "tilakkhaṇaṃ āropetvā saṅkhāre sammasanto sotāpattiphalaṃ patvā samāpattisukhaṃ anubhavanto",
  "atk-s0502a0:4334_2": "vehāsaṃ uppatitvā ākāseneva satthu santikaṃ gantvā satthāraṃ vanditvā sarājikāya",
  "atk-s0502a0:4334_3": "parisāya majjheyeva arahattaṃ pāpuṇīti.",
  "atk-s0502a0:4335": "Vibbhantabhikkhuvatthu tatiyaṃ.",
  "atk-s0502a0:4336": "4. Bandhanāgāravatthu",
  "atk-s0502a0:4337": "Na taṃ daḷhanti imaṃ dhammadesanaṃ satthā jetavane viharanto bandhanāgāraṃ ārabbha kathesi.",
  "atk-s0502a0:4338_0": "Ekasmiṃ kira kāle bahū sandhicchedakapanthaghātakamanussaghātake core ānetvā kosalarañño",
  "atk-s0502a0:4338_1": "dassayiṃsu. Te rājā andubandhanarajjubandhanasaṅkhalikabandhanehi bandhāpesi. Tiṃsamattāpi",
  "atk-s0502a0:4338_2": "kho jānapadā bhikkhū satthāraṃ daṭṭhukāmā āgantvā disvā vanditvā punadivase sāvatthiṃ",
  "atk-s0502a0:4338_3": "piṇḍāya carantā bandhanāgāraṃ gantvā te core disvā piṇḍapātapaṭikkantā sāyanhasamaye",
  "atk-s0502a0:4338_4": "tathāgataṃ upasaṅkamitvā, “bhante, ajja amhehi piṇḍāya carantehi bandhanāgāre bahū",
  "atk-s0502a0:4338_5": "corā andubandhanādīhi baddhā mahādukkhaṃ anubhavantā diṭṭhā, te tāni bandhanāni chinditvā",
  "atk-s0502a0:4338_6": "palāyituṃ na sakkonti, atthi nu kho, bhante, tehi bandhanehi thirataraṃ aññaṃ bandhanaṃ",
  "atk-s0502a0:4338_7": "nāmā”ti pucchiṃsu. Satthā, “bhikkhave, kiṃ bandhanāni nāmetāni, yaṃ panetaṃ dhanadhaññaputtadārādīsu",
  "atk-s0502a0:4338_8": "taṇhāsaṅkhātaṃ kilesabandhanaṃ, etaṃ etehi sataguṇena sahassaguṇena satasahassaguṇena",
  "atk-s0502a0:4338_9": "thirataraṃ, evaṃ mahantampi panetaṃ ducchindaniyaṃ bandhanaṃ porāṇakapaṇḍitā chinditvā",
  "atk-s0502a0:4338_10": "himavantaṃ pavisitvā pabbajiṃsū”ti vatvā atītaṃ āhari –",
  "atk-s0502a0:4339_0": "Atīte bārāṇasiyaṃ brahmadatte rajjaṃ kārente bodhisatto ekasmiṃ duggatagahapatikule",
  "atk-s0502a0:4339_1": "nibbatti. Tassa vayappattassa pitā kālamakāsi. So bhatiṃ katvā mātaraṃ posesi. Athassa",
  "atk-s0502a0:4339_2": "mātā anicchamānasseva ekaṃ kuladhītaraṃ gehe katvā aparabhāge kālamakāsi. Bhariyāyapissa",
  "atk-s0502a0:4339_3": "kucchiyaṃ gabbho patiṭṭhahi. So gabbhassa patiṭṭhitabhāvaṃ ajānantova, “bhadde, tvaṃ",
  "atk-s0502a0:4339_4": "bhatiṃ katvā jīva, ahaṃ pabbajissāmī”ti āha. “Sāmi, nanu gabbho me patiṭṭhito, mayi",
  "atk-s0502a0:4339_5": "vijātāya dārakaṃ disvā pabbajissasī”ti āha. So “sādhū”ti sampaṭicchitvā tassā vijātakāle,",
  "atk-s0502a0:4339_6": "“bhadde, tvaṃ sotthinā vijātā, idāni ahaṃ pabbajissāmī”ti āpucchi. Atha naṃ sā “puttassa",
  "atk-s0502a0:4339_7": "tāva thanapānato apagamanakālaṃ āgamehī”ti vatvā puna gabbhaṃ gaṇhi. So cintesi –",
  "atk-s0502a0:4339_8": "“imaṃ sampaṭicchāpetvā gantuṃ na sakkā, imissā anācikkhitvāva palāyitvā pabbajissāmī”ti.",
  "atk-s0502a0:4339_9": "So tassā anācikkhitvāva rattibhāge uṭṭhāya palāyi. Atha naṃ nagaraguttikā aggahesuṃ.",
  "atk-s0502a0:4339_10": "So “ahaṃ, sāmi, mātuposako nāma, vissajjetha ma”nti attānaṃ vissajjāpetvā ekasmiṃ",
  "atk-s0502a0:4339_11": "ṭhāne vasitvā isipabbajjaṃ pabbajitvā abhiññāsamāpattiyo labhitvā jhānakīḷāya kīḷanto",
  "atk-s0502a0:4339_12": "vihāsi. So tattha vasantoyeva “evarūpampi nāma me ducchindaniyaṃ puttadārabandhanaṃ",
  "atk-s0502a0:4339_13": "kilesabandhanaṃ chinna”nti imaṃ udānaṃ udānesi.",
  "atk-s0502a0:4340": "Satthā imaṃ atītaṃ āharitvā tena udānitaṃ udānaṃ pakāsento imā gāthā abhāsi –",
  "atk-s0502a0:4341": "345.",
  "atk-s0502a0:4342": "“Na taṃ daḷhaṃ bandhanamāhu dhīrā,",
  "atk-s0502a0:4343": "Yadāyasaṃ dārujapabbajañca;",
  "atk-s0502a0:4344": "Sārattarattā maṇikuṇḍalesu,",
  "atk-s0502a0:4345": "Puttesu dāresu ca yā apekkhā.",
  "atk-s0502a0:4346": "346.",
  "atk-s0502a0:4347": "“Etaṃ daḷhaṃ bandhanamāhu dhīrā,",
  "atk-s0502a0:4348": "Ohārinaṃ sithilaṃ duppamuñcaṃ;",
  "atk-s0502a0:4349": "Etampi chetvāna paribbajanti,",
  "atk-s0502a0:4350": "Anapekkhino kāmasukhaṃ pahāyā”ti.",
  "atk-s0502a0:4351_0": "Tattha dhīrāti buddhādayo paṇḍitapurisā yaṃ saṅkhalikasaṅkhātaṃ ayasā nibbattaṃ āyasaṃ,",
  "atk-s0502a0:4351_1": "andubandhanasaṅkhātaṃ dārujaṃ, yañca pabbajatiṇehi vā aññehi vā vākādīhi rajjuṃ katvā",
  "atk-s0502a0:4351_2": "kataṃ rajjubandhanaṃ, taṃ asiādīhi chindituṃ sakkuṇeyyabhāvena thiranti na vadantīti",
  "atk-s0502a0:4351_3": "attho. Sārattarattāti sārattā hutvā rattā, bahalatararāgarattāti attho. Maṇikuṇḍalesūti",
  "atk-s0502a0:4351_4": "maṇīsu ceva kuṇḍalesu ca, maṇivicittesu vā kuṇḍalesu. Etaṃ daḷhanti ye maṇikuṇḍalesu",
  "atk-s0502a0:4351_5": "sārattarattā, tesaṃ so rāgo ca yā puttadāresu apekkhā taṇhā, etaṃ kilesamayaṃ bandhanañca",
  "atk-s0502a0:4351_6": "paṇḍitapurisā daḷhanti vadanti. Ohārinanti ākaḍḍhitvā catūsu apāyesu pātanato avaharati",
  "atk-s0502a0:4351_7": "heṭṭhā haratīti ohārinaṃ. Sithilanti bandhanaṭṭhāne chavicammamaṃsāni na chindati,",
  "atk-s0502a0:4351_8": "lohitaṃ na nīharati, bandhanabhāvampi ajānāpetvā thalapathajalapathādīsu kammāni",
  "atk-s0502a0:4351_9": "kātuṃ detīti sithilaṃ. Duppamuñcanti lobhavasena hi ekavārampi uppannaṃ kilesabandhanaṃ",
  "atk-s0502a0:4351_10": "daṭṭhaṭṭhānato kacchapo viya dummociyaṃ hotīti duppamuñcaṃ. Etampi chetvānāti etaṃ",
  "atk-s0502a0:4351_11": "daḷhampi kilesabandhanaṃ ñāṇakhaggena chinditvā anapekkhino hutvā kāmasukhaṃ pahāya",
  "atk-s0502a0:4351_12": "paribbajanti, pakkamanti pabbajantīti attho.",
  "atk-s0502a0:4352": "Desanāvasāne bahū sotāpattiphalādīni pāpuṇiṃsūti.",
  "atk-s0502a0:4353": "Bandhanāgāravatthu catutthaṃ.",
  "atk-s0502a0:4354": "5. Khemātherīvatthu",
  "atk-s0502a0:4355": "Ye rāgarattāti imaṃ dhammadesanaṃ satthā veḷuvane viharanto khemaṃ nāma rañño bimbisārassa aggamahesiṃ ārabbha kathesi.",
  "atk-s0502a0:4356_0": "Sā kira padumuttarapādamūle patthitapatthanā ativiya abhirūpā pāsādikā ahosi. “Satthā",
  "atk-s0502a0:4356_1": "kira rūpassa dosaṃ kathetī”ti sutvā pana satthu santikaṃ gantuṃ na icchi. Rājā tassā",
  "atk-s0502a0:4356_2": "rūpamadamattabhāvaṃ ñatvā veḷuvanavaṇṇanāpaṭisaṃyuttāni gītāni kāretvā naṭādīnaṃ",
  "atk-s0502a0:4356_3": "dāpesi. Tesaṃ tāni gāyantānaṃ saddaṃ sutvā tassā veḷuvanaṃ adiṭṭhapubbaṃ viya asutapubbaṃ",
  "atk-s0502a0:4356_4": "viya ca ahosi. Sā “kataraṃ uyyānaṃ sandhāya gāyathā”ti pucchitvā, “devī, tumhākaṃ",
  "atk-s0502a0:4356_5": "veḷuvanuyyānamevā”ti vutte uyyānaṃ gantukāmā ahosi. Satthā tassā āgamanaṃ ñatvā parisamajjhe",
  "atk-s0502a0:4356_6": "nisīditvā dhammaṃ desentova tālavaṇṭaṃ ādāya attano passe ṭhatvā bījamānaṃ abhirūpaṃ",
  "atk-s0502a0:4356_7": "itthiṃ nimmini. Khemā, devīpi pavisamānāva taṃ itthiṃ disvā cintesi – “sammāsambuddho",
  "atk-s0502a0:4356_8": "rūpassa dosaṃ kathetīti vadanti, ayañcassa santike itthī bījayamānā ṭhitā, nāhaṃ",
  "atk-s0502a0:4356_9": "imissā kalabhāgampi upemi, na mayā īdisaṃ itthirūpaṃ diṭṭhapubbaṃ, satthāraṃ abhūtena",
  "atk-s0502a0:4356_10": "abbhācikkhanti maññe”ti cintetvā tathāgatassa kathāsaddampi anisāmetvā tameva itthiṃ",
  "atk-s0502a0:4356_11": "olokayamānā aṭṭhāsi. Satthā tassā tasmiṃ rūpe uppannabahumānataṃ ñatvā taṃ rūpaṃ",
  "atk-s0502a0:4356_12": "paṭhamavayādivasena dassetvā heṭṭhā vuttanayeneva pariyosāne aṭṭhimattāvasānaṃ katvā",
  "atk-s0502a0:4356_13": "dassesi. Khemā taṃ disvā “evarūpampi nāmetaṃ rūpaṃ muhutteneva khayavayaṃ sampattaṃ,",
  "atk-s0502a0:4356_14": "natthi vata imasmiṃ rūpe sāro”ti cintesi. Satthā tassā cittācāraṃ oloketvā, “kheme,",
  "atk-s0502a0:4356_15": "tvaṃ ‘imasmiṃ rūpe sāro atthī’ti cintesi, passa dānissa asārabhāva”nti vatvā imaṃ gāthamāha –",
  "atk-s0502a0:4357": "“Āturaṃ asuciṃ pūtiṃ, passa kheme samussayaṃ;",
  "atk-s0502a0:4358": "Uggharantaṃ paggharantaṃ, bālānaṃ abhipatthita”nti. ;",
  "atk-s0502a0:4359_0": "Sā gāthāpariyosāne sotāpattiphale patiṭṭhahi. Atha naṃ satthā, “kheme, ime sattā",
  "atk-s0502a0:4359_1": "rāgarattā dosapaduṭṭhā mohamūḷhā attano taṇhāsotaṃ samatikkamituṃ na sakkonti, tattheva",
  "atk-s0502a0:4359_2": "laggantī”ti vatvā dhammaṃ desento imaṃ gāthamāha –",
  "atk-s0502a0:4360": "347.",
  "atk-s0502a0:4361": "“Ye rāgarattānupatanti sotaṃ,",
  "atk-s0502a0:4362": "Sayaṃ kataṃ makkaṭakova jālaṃ;",
  "atk-s0502a0:4363": "Etampi chetvāna vajanti dhīrā,",
  "atk-s0502a0:4364": "Anapekkhino sabbadukkhaṃ pahāyā”ti.",
  "atk-s0502a0:4365_0": "Tattha makkaṭakova jālanti yathā nāma makkaṭako suttajālaṃ katvā majjhe ṭhāne nābhimaṇḍale",
  "atk-s0502a0:4365_1": "nipanno pariyante patitaṃ paṭaṅgaṃ vā makkhikaṃ vā vegena gantvā vijjhitvā tassa",
  "atk-s0502a0:4365_2": "rasaṃ pivitvā puna gantvā tasmiṃyeva ṭhāne nipajjati, evameva ye sattā rāgarattā",
  "atk-s0502a0:4365_3": "dosapaduṭṭhā mohamūḷhā sayaṃkataṃ taṇhāsotaṃ anupatanti, te taṃ samatikkamituṃ na",
  "atk-s0502a0:4365_4": "sakkonti, evaṃ duratikkamaṃ. Etampi chetvāna vajanti dhīrāti paṇḍitā etaṃ bandhanaṃ",
  "atk-s0502a0:4365_5": "chetvā anapekkhino nirālayā hutvā arahattamaggena sabbadukkhaṃ pahāya vajanti, gacchantīti attho.",
  "atk-s0502a0:4366_0": "Desanāvasāne khemā arahatte patiṭṭhahi, mahājanassāpi sātthikā dhammadesanā ahosi.",
  "atk-s0502a0:4366_1": "Satthā rājānaṃ āha – “mahārāja, khemāya pabbajituṃ vā parinibbāyituṃ vā vaṭṭatī”ti.",
  "atk-s0502a0:4366_2": "Bhante, pabbājetha naṃ, alaṃ parinibbānenāti. Sā pabbajitvā aggasāvikā ahosīti.",
  "atk-s0502a0:4367": "Khemātherīvatthu pañcamaṃ.",
  "atk-s0502a0:4368": "6. Uggasenavatthu",
  "atk-s0502a0:4369": "Muñca pureti imaṃ dhammadesanaṃ satthā veḷuvane viharanto uggasenaṃ ārabbha kathesi.",
  "atk-s0502a0:4370_0": "Pañcasatā kira naṭā saṃvacchare vā chamāse vā patte rājagahaṃ gantvā rañño sattāhaṃ",
  "atk-s0502a0:4370_1": "samajjaṃ katvā bahuṃ hiraññasuvaṇṇaṃ labhanti, antarantare ukkhepadāyānaṃ pariyanto",
  "atk-s0502a0:4370_2": "natthi. Mahājano mañcātimañcādīsu ṭhatvā samajjaṃ olokesi. Athekā laṅghikadhītā vaṃsaṃ",
  "atk-s0502a0:4370_3": "abhiruyha tassa upari parivattitvā tassa pariyante ākāse caṅkamamānā naccati ceva",
  "atk-s0502a0:4370_4": "gāyati ca. Tasmiṃ samaye uggaseno nāma seṭṭhiputto sahāyakena saddhiṃ mañcātimañce",
  "atk-s0502a0:4370_5": "ṭhito taṃ oloketvā tassā hatthapādavikkhepādīsu uppannasineho gehaṃ gantvā “taṃ labhanto",
  "atk-s0502a0:4370_6": "jīvissāmi, alabhantassa me idheva maraṇa”nti āhārūpacchedaṃ katvā mañcake nipajji.",
  "atk-s0502a0:4370_7": "Mātāpitūhi, “tāta, kiṃ te rujjatī”ti pucchitopi “taṃ me naṭadhītaraṃ labhantassa",
  "atk-s0502a0:4370_8": "jīvitaṃ atthi, alabhantassa me idheva maraṇa”nti vatvā, “tāta, mā evaṃ kari, aññaṃ",
  "atk-s0502a0:4370_9": "te amhākaṃ kulassa ca bhogānañca anurūpaṃ kumārikaṃ ānessāmā”ti vuttepi tatheva vatvā",
  "atk-s0502a0:4370_10": "nipajji. Athassa pitā bahuṃ yācitvāpi taṃ saññāpetuṃ asakkonto tassa sahāyaṃ pakkosāpetvā",
  "atk-s0502a0:4370_11": "kahāpaṇasahassaṃ datvā “ime kahāpaṇe gahetvā attano dhītaraṃ mayhaṃ puttassa detū”ti",
  "atk-s0502a0:4370_12": "pahiṇi. So “nāhaṃ kahāpaṇe gahetvā demi, sace pana so imaṃ alabhitvā jīvituṃ na sakkoti,",
  "atk-s0502a0:4370_13": "tena hi amhehi saddhiṃyeva vicaratu, dassāmissa dhītara”nti āha. Mātāpitaro puttassa",
  "atk-s0502a0:4370_14": "tamatthaṃ ārocesuṃ. So “ahaṃ tehi saddhiṃ vicarissāmī”ti vatvā yācantānampi tesaṃ",
  "atk-s0502a0:4370_15": "kathaṃ anādiyitvā nikkhamitvā nāṭakassa santikaṃ agamāsi. So tassa dhītaraṃ datvā",
  "atk-s0502a0:4370_16": "tena saddhiṃyeva gāmanigamarājadhānīsu sippaṃ dassento vicari.",
  "atk-s0502a0:4371_0": "Sāpi tena saddhiṃ saṃvāsamanvāya nacirasseva puttaṃ labhitvā kīḷāpayamānā “sakaṭagopakassa",
  "atk-s0502a0:4371_1": "putta, bhaṇḍahārakassa putta, kiñci ajānakassa puttā”ti vadati. Sopi nesaṃ sakaṭaparivattakaṃ",
  "atk-s0502a0:4371_2": "katvā ṭhitaṭṭhāne goṇānaṃ tiṇaṃ āharati, sippadassanaṭṭhāne laddhabhaṇḍakaṃ ukkhipitvā",
  "atk-s0502a0:4371_3": "harati. Tadeva kira sandhāya sā itthī puttaṃ kīḷāpayamānā tathā vadati. So attānaṃ",
  "atk-s0502a0:4371_4": "ārabbha tassā gāyanabhāvaṃ ñatvā taṃ pucchi – “maṃ sandhāya kathesī”ti? “Āma, taṃ",
  "atk-s0502a0:4371_5": "sandhāyā”ti. “Evaṃ sante ahaṃ palāyissāmī”ti. Sā “kiṃ pana mayhaṃ tayā palāyitena",
  "atk-s0502a0:4371_6": "vā āgatena vā”ti punappunaṃ tadeva gītaṃ gāyati. Sā kira attano rūpasampattiñceva",
  "atk-s0502a0:4371_7": "dhanalābhañca nissāya taṃ kismiñci na maññati. So “kiṃ nu kho nissāya imissā ayaṃ",
  "atk-s0502a0:4371_8": "māno”ti cintento “sippaṃ nissāyā”ti ñatvā “hotu, sippaṃ uggaṇhissāmī”ti sasuraṃ upasaṅkamitvā",
  "atk-s0502a0:4371_9": "tassa jānanakasippaṃ uggaṇhitvā gāmanigamādīsu sippaṃ dassento anupubbena rājagahaṃ",
  "atk-s0502a0:4371_10": "āgantvā “ito sattame divase uggaseno seṭṭhiputto nagaravāsīnaṃ sippaṃ dassessatī”ti ārocāpesi.",
  "atk-s0502a0:4372_0": "Nagaravāsino mañcātimañcādayo bandhāpetvā sattame divase sannipatiṃsu. Sopi saṭṭhihatthaṃ",
  "atk-s0502a0:4372_1": "vaṃsaṃ abhiruyha tassa matthake aṭṭhāsi. Taṃ divasaṃ satthā paccūsakāle lokaṃ volokento",
  "atk-s0502a0:4372_2": "taṃ attano ñāṇajālassa anto paviṭṭhaṃ disvā “kiṃ nu kho bhavissatī”ti āvajjento “sve",
  "atk-s0502a0:4372_3": "seṭṭhiputto sippaṃ dassessāmīti vaṃsamatthake ṭhassati, tassa dassanatthaṃ mahājano",
  "atk-s0502a0:4372_4": "sannipatissati. Tatra ahaṃ catuppadikaṃ gāthaṃ desessāmi, taṃ sutvā caturāsītiyā",
  "atk-s0502a0:4372_5": "pāṇasahassānaṃ dhammābhisamayo bhavissati, uggasenopi arahatte patiṭṭhahissatī”ti",
  "atk-s0502a0:4372_6": "aññāsi. Satthā punadivase kālaṃ sallakkhetvā bhikkhusaṅghaparivuto rājagahaṃ piṇḍāya",
  "atk-s0502a0:4372_7": "pāvisi. Uggasenopi satthari antonagaraṃ apaviṭṭheyeva unnādanatthāya mahājanassa",
  "atk-s0502a0:4372_8": "aṅgulisaññaṃ datvā vaṃsamatthake patiṭṭhāya ākāseyeva satta vāre parivattitvā oruyha",
  "atk-s0502a0:4372_9": "vaṃsamatthake aṭṭhāsi. Tasmiṃ khaṇe satthā nagaraṃ pavisanto yathā taṃ parisā na",
  "atk-s0502a0:4372_10": "oloketi, evaṃ katvā attānameva olokāpesi. Uggaseno parisaṃ oloketvā “na maṃ parisā",
  "atk-s0502a0:4372_11": "oloketī”ti domanassappatto “idaṃ mayā saṃvacchare kattabbaṃ sippaṃ, satthari nagaraṃ",
  "atk-s0502a0:4372_12": "pavisante parisā maṃ anoloketvā satthārameva oloketi, moghaṃ vata me sippadassanaṃ jāta”nti cintesi.",
  "atk-s0502a0:4373_0": "Satthā tassa cittaṃ ñatvā mahāmoggallānaṃ āmantetvā “gaccha, moggallāna, seṭṭhiputtaṃ",
  "atk-s0502a0:4373_1": "vadehi ‘sippaṃ kira dassetū”’ti āha. Thero gantvā vaṃsassa heṭṭhā ṭhito seṭṭhiputtaṃ",
  "atk-s0502a0:4373_2": "āmantetvā imaṃ gāthamāha –",
  "atk-s0502a0:4374": "“Iṅgha passa naṭaputta, uggasena mahabbala;",
  "atk-s0502a0:4375": "Karohi raṅgaṃ parisāya, hāsayassu mahājana”nti.",
  "atk-s0502a0:4376": "So therassa kathaṃ sutvā tuṭṭhamānaso hutvā “satthā maññe mama sippaṃ passitukāmo”ti vaṃsamatthake ṭhitakova imaṃ gāthamāha –",
  "atk-s0502a0:4377": "“Iṅgha passa mahāpañña, moggallāna mahiddhika;",
  "atk-s0502a0:4378": "Karomi raṅgaṃ parisāya, hāsayāmi mahājana”nti.",
  "atk-s0502a0:4379_0": "Evañca pana vatvā vaṃsamatthakato vehāsaṃ abbhuggantvā ākāseva cuddasakkhattuṃ parivattitvā",
  "atk-s0502a0:4379_1": "oruyha vaṃsamatthakeva aṭṭhāsi. Atha naṃ satthā, “uggasena, paṇḍitena nāma atītānāgatapaccuppannesu",
  "atk-s0502a0:4379_2": "khandhesu ālayaṃ pahāya jātiādīhi muccituṃ vaṭṭatī”ti vatvā imaṃ gāthamāha –",
  "atk-s0502a0:4380": "348.",
  "atk-s0502a0:4381": "“Muñca pure muñca pacchato,",
  "atk-s0502a0:4382": "Majjhe muñca bhavassa pāragū;",
  "atk-s0502a0:4383": "Sabbattha vimuttamānaso,",
  "atk-s0502a0:4384": "Na punaṃ jātijaraṃ upehisī”ti.",
  "atk-s0502a0:4385_0": "Tattha muñca pureti atītesu khandhesu ālayaṃ nikantiṃ ajjhosānaṃ patthanaṃ pariyuṭṭhānaṃ",
  "atk-s0502a0:4385_1": "gāhaṃ parāmāsaṃ taṇhaṃ muñca. Pacchatoti anāgatesupi khandhesu ālayādīni muñca. Majjheti",
  "atk-s0502a0:4385_2": "paccuppannesupi tāni muñca. Bhavassa pāragūti evaṃ sante tividhassāpi bhavassa abhiññāpariññāpahānabhāvanāsacchikiriyavasena",
  "atk-s0502a0:4385_3": "pāragū pāraṅgato hutvā khandhadhātuāyatanādibhede sabbasaṅkhate vimuttamānaso viharanto",
  "atk-s0502a0:4385_4": "puna jātijarāmaraṇāni na upagacchatīti attho.",
  "atk-s0502a0:4386_0": "Desanāvasāne caturāsītiyā pāṇasahassānaṃ dhammābhisamayo ahosi. Seṭṭhiputtopi vaṃsamatthake",
  "atk-s0502a0:4386_1": "ṭhitakova saha paṭisambhidāhi arahattaṃ patvā vaṃsato oruyha satthu santikaṃ āgantvā",
  "atk-s0502a0:4386_2": "pañcapatiṭṭhitena satthāraṃ vanditvā pabbajjaṃ yāci. Atha naṃ satthā dakkhiṇahatthaṃ",
  "atk-s0502a0:4386_3": "pasāretvā “ehi bhikkhū”ti āha. So tāvadeva aṭṭhaparikkhāradharo saṭṭhivassikatthero",
  "atk-s0502a0:4386_4": "viya ahosi. Atha naṃ bhikkhū, “āvuso uggasena, saṭṭhihatthassa te vaṃsassa matthakato",
  "atk-s0502a0:4386_5": "otarantassa bhayaṃ nāma nāhosī”ti pucchitvā “natthi me, āvuso, bhaya”nti vutte satthu",
  "atk-s0502a0:4386_6": "ārocesuṃ, “bhante, uggaseno ‘na bhāyāmī’ti vadati, abhūtaṃ vatvā aññaṃ byākarotī”ti.",
  "atk-s0502a0:4386_7": "Satthā “na, bhikkhave, mama puttena uggasenena sadisā chinnasaṃyojanā bhikkhū bhāyanti,",
  "atk-s0502a0:4386_8": "na tasantī”ti vatvā brāhmaṇavagge imaṃ gāthamāha –",
  "atk-s0502a0:4387": "“Sabbasaṃyojanaṃ chetvā, yo ve na paritassati;",
  "atk-s0502a0:4388": "Saṅgātigaṃ visaṃyuttaṃ, tamahaṃ brūmi brāhmaṇa”nti. ;",
  "atk-s0502a0:4389_0": "Desanāvasāne bahūnaṃ dhammābhisamayo ahosi. Punekadivasaṃ bhikkhū dhammasabhāyaṃ",
  "atk-s0502a0:4389_1": "kathaṃ samuṭṭhāpesuṃ “kiṃ nu kho, āvuso, evaṃ arahattūpanissayasampannassa bhikkhuno",
  "atk-s0502a0:4389_2": "naṭadhītaraṃ nissāya naṭehi saddhiṃ vicaraṇakāraṇaṃ, kiṃ arahattūpanissayakāraṇa”nti?",
  "atk-s0502a0:4389_3": "Satthā āgantvā “kāya nuttha, bhikkhave, etarahi kathāya sannisinnā”ti pucchitvā “imāya",
  "atk-s0502a0:4389_4": "nāmā”ti vutte, “bhikkhave, ubhayampetaṃ iminā eva kata”nti vatvā tamatthaṃ pakāsetuṃ atītaṃ āhari.",
  "atk-s0502a0:4390_0": "Atīte kira kassapadasabalassa suvaṇṇacetiye kariyamāne bārāṇasivāsino kulaputtā bahuṃ",
  "atk-s0502a0:4390_1": "khādanīyabhojanīyaṃ yānakesu āropetvā “hatthakammaṃ karissāmā”ti cetiyaṭṭhānaṃ gacchantā",
  "atk-s0502a0:4390_2": "antarāmagge ekaṃ theraṃ piṇḍāya pavisantaṃ passiṃsu. Athekā kuladhītā theraṃ oloketvā",
  "atk-s0502a0:4390_3": "sāmikaṃ āha – “sāmi, ayyo, piṇḍāya pavisati, yānake ca no bahuṃ khādanīyaṃ bhojanīyaṃ,",
  "atk-s0502a0:4390_4": "pattamassa āhara, bhikkhaṃ dassāmā”ti. So taṃ pattaṃ āharitvā khādanīyabhojanīyassa",
  "atk-s0502a0:4390_5": "pūretvā therassa hatthe patiṭṭhapetvā ubhopi patthanaṃ kariṃsu, “bhante, tumhehi",
  "atk-s0502a0:4390_6": "diṭṭhadhammasseva bhāgino bhaveyyāmā”ti. Sopi thero khīṇāsavova, tasmā olokento tesaṃ",
  "atk-s0502a0:4390_7": "patthanāya samijjhanabhāvaṃ ñatvā sitaṃ akāsi. Taṃ disvā sā itthī sāmikaṃ āha – “amhākaṃ,",
  "atk-s0502a0:4390_8": "ayyo, sitaṃ karoti, eko naṭakārako bhavissatī”ti. Sāmikopissā “evaṃ bhavissati, bhadde”ti",
  "atk-s0502a0:4390_9": "vatvā pakkāmi. Idaṃ tesaṃ pubbakammaṃ. Te tattha yāvatāyukaṃ ṭhatvā devaloke nibbattitvā",
  "atk-s0502a0:4390_10": "tato cavitvā sā itthī naṭagehe nibbatti, puriso seṭṭhigehe. So “evaṃ, bhadde, bhavissatī”ti",
  "atk-s0502a0:4390_11": "tassā paṭivacanassa dinnattā naṭehi saddhiṃ vicari. Khīṇāsavattherassa dinnapiṇḍapātaṃ",
  "atk-s0502a0:4390_12": "nissāya arahattaṃ pāpuṇi. Sāpi naṭadhītā “yā me sāmikassa gati, mayhampi sā eva gatī”ti",
  "atk-s0502a0:4390_13": "pabbajitvā arahatte patiṭṭhahīti.",
  "atk-s0502a0:4391": "Uggasenavatthu chaṭṭhaṃ.",
  "atk-s0502a0:4392": "7. Cūḷadhanuggahapaṇḍitavatthu",
  "atk-s0502a0:4393": "Vitakkamathitassāti imaṃ dhammadesanaṃ satthā jetavane viharanto cūḷadhanuggahapaṇḍitaṃ ārabbha kathesi.",
  "atk-s0502a0:4394_0": "Eko kira daharabhikkhu salākagge attano pattasalākaṃ gahetvā salākayāguṃ ādāya āsanasālaṃ",
  "atk-s0502a0:4394_1": "gantvā pivi. Tattha udakaṃ alabhitvā udakatthāya ekaṃ gharaṃ agamāsi. Tattha taṃ",
  "atk-s0502a0:4394_2": "ekā kumārikā disvāva uppannasinehā, “bhante, puna pānīyena atthe sati idheva āgaccheyyāthā”ti",
  "atk-s0502a0:4394_3": "āha. So tato paṭṭhāya yadā pānīyaṃ na labhati, tadā tattheva gacchati. Sāpissa pattaṃ",
  "atk-s0502a0:4394_4": "gahetvā pānīyaṃ deti. Evaṃ gacchante kāle yāgumpi datvā punekadivasaṃ tattheva nisīdāpetvā",
  "atk-s0502a0:4394_5": "bhattaṃ adāsi. Santike cassa nisīditvā, “bhante, imasmiṃ gehe na kiñci natthi nāma,",
  "atk-s0502a0:4394_6": "kevalaṃ mayaṃ vicaraṇakamanussameva na labhāmā”ti kathaṃ samuṭṭhāpesi. So kathipāheneva",
  "atk-s0502a0:4394_7": "tassā kathaṃ sutvā ukkaṇṭhi. Atha naṃ ekadivasaṃ āgantukā bhikkhū disvā “kasmā tvaṃ,",
  "atk-s0502a0:4394_8": "āvuso, kiso uppaṇḍupaṇḍukajātosī”ti pucchitvā “ukkaṇṭhitomhi, āvuso”ti vutte ācariyupajjhāyānaṃ",
  "atk-s0502a0:4394_9": "santikaṃ nayiṃsu. Tepi naṃ satthu santikaṃ netvā tamatthaṃ ārocesuṃ. Satthā “saccaṃ",
  "atk-s0502a0:4394_10": "kira tvaṃ, bhikkhu, ukkaṇṭhitosī”ti pucchitvā “sacca”nti vutte “kasmā tvaṃ mādisassa",
  "atk-s0502a0:4394_11": "āraddhavīriyassa buddhassa sāsane pabbajitvā ‘sotāpanno’ti vā ‘sakadāgāmī’ti vā attānaṃ",
  "atk-s0502a0:4394_12": "avadāpetvā ‘ukkaṇṭhito’ti vadāpesi, bhāriyaṃ te kammaṃ kata”nti vatvā “kiṃ kāraṇā",
  "atk-s0502a0:4394_13": "ukkaṇṭhitosī”ti pucchi. “Bhante, ekā maṃ itthī evamāhā”ti vutte, “bhikkhu, anacchariyaṃ",
  "atk-s0502a0:4394_14": "etaṃ tassā kiriyaṃ. Sā hi pubbe sakalajambudīpe aggadhanuggahapaṇḍitaṃ pahāya taṃmuhuttadiṭṭhake",
  "atk-s0502a0:4394_15": "ekasmiṃ sinehaṃ uppādetvā taṃ jīvitakkhayaṃ pāpesī”ti vatvā tassatthassa pakāsanatthaṃ bhikkhūhi yācito –",
  "atk-s0502a0:4395_0": "Atīte cūḷadhanuggahapaṇḍitakāle takkasilāyaṃ disāpāmokkhassa ācariyassa santike sippaṃ",
  "atk-s0502a0:4395_1": "uggahetvā tena tuṭṭhena dinnaṃ dhītaraṃ ādāya bārāṇasiṃ gacchantassa ekasmiṃ aṭavimukhe",
  "atk-s0502a0:4395_2": "ekūnapaññāsāya kaṇḍehi ekūnapaññāsacore māretvā kaṇḍesu khīṇesu corajeṭṭhakaṃ gahetvā",
  "atk-s0502a0:4395_3": "bhūmiyaṃ pātetvā, “bhadde, asiṃ āharā”ti vutte tāya taṅkhaṇaṃ diṭṭhacore sinehaṃ",
  "atk-s0502a0:4395_4": "katvā corassa hatthe asitharuṃ ṭhapetvā corena dhanuggahapaṇḍitassa māritabhāvaṃ",
  "atk-s0502a0:4395_5": "āvikatvā corena ca taṃ ādāya gacchantena “mampi esā aññaṃ disvā attano sāmikaṃ viya",
  "atk-s0502a0:4395_6": "mārāpessati, kiṃ me imāyā”ti ekaṃ nadiṃ disvā orimatīre taṃ ṭhapetvā tassā bhaṇḍakaṃ",
  "atk-s0502a0:4395_7": "ādāya “tvaṃ idheva hohi, yāvāhaṃ bhaṇḍikaṃ uttāremī”ti tattheva taṃ pahāya gamanabhāvañca āvikatvā –",
  "atk-s0502a0:4396": "“Sabbaṃ bhaṇḍaṃ samādāya, pāraṃ tiṇṇosi brāhmaṇa;",
  "atk-s0502a0:4397": "Paccāgaccha lahuṃ khippaṃ, mampi tārehi dānito.",
  "atk-s0502a0:4398": "“Asanthutaṃ maṃ cirasanthutena,",
  "atk-s0502a0:4399": "Nimīni bhotī addhuvaṃ dhuvena;",
  "atk-s0502a0:4400": "Mayāpi bhotī nimineyya aññaṃ,",
  "atk-s0502a0:4401": "Ito ahaṃ dūrataraṃ gamissaṃ.",
  "atk-s0502a0:4402": "“Kāyaṃ eḷagalāgumbe, karoti ahuhāsiyaṃ;",
  "atk-s0502a0:4403": "Nayīdha naccaṃ vā gītaṃ vā, tāḷaṃ vā susamāhitaṃ;",
  "atk-s0502a0:4404": "Anamhikāle susoṇi, kiṃ nu jagghasi sobhane.",
  "atk-s0502a0:4405": "“Siṅgāla bāla dummedha, appapaññosi jambuka;",
  "atk-s0502a0:4406": "Jīno macchañca pesiñca, kapaṇo viya jhāyasi.",
  "atk-s0502a0:4407": "“Sudassaṃ vajjamaññesaṃ, attano pana duddasaṃ;",
  "atk-s0502a0:4408": "Jīnā patiñca jārañca, maññe tvaññeva jhāyasi.",
  "atk-s0502a0:4409": "“Evametaṃ migarāja, yathā bhāsasi jambuka;",
  "atk-s0502a0:4410": "Sā nūnāhaṃ ito gantvā, bhattu hessaṃ vasānugā.",
  "atk-s0502a0:4411": "“Yo hare mattikaṃ thālaṃ, kaṃsathālampi so hare;",
  "atk-s0502a0:4412": "Katañceva tayā pāpaṃ, punapevaṃ karissasī”ti. –",
  "atk-s0502a0:4413_0": "Imaṃ pañcakanipāte cūḷadhanuggahajātakaṃ vitthāretvā “tadā cūḷadhanuggahapaṇḍito",
  "atk-s0502a0:4413_1": "tvaṃ ahosi, sā itthī etarahi ayaṃ kumārikā, siṅgālarūpena āgantvā tassā niggahakārako",
  "atk-s0502a0:4413_2": "sakko devarājā ahamevā”ti vatvā “evaṃ sā itthī taṃmuhuttadiṭṭhake ekasmiṃ sinehena",
  "atk-s0502a0:4413_3": "sakalajambudīpe aggapaṇḍitaṃ jīvitā voropesi, taṃ itthiṃ ārabbha uppannaṃ tava taṇhaṃ",
  "atk-s0502a0:4413_4": "chinditvā viharāhi bhikkhū”ti taṃ ovaditvā uttarimpi dhammaṃ desento imā dve gāthā abhāsi –",
  "atk-s0502a0:4414": "349.",
  "atk-s0502a0:4415": "“Vitakkamathitassa jantuno,",
  "atk-s0502a0:4416": "Tibbarāgassa subhānupassino;",
  "atk-s0502a0:4417": "Bhiyyo taṇhā pavaḍḍhati,",
  "atk-s0502a0:4418": "Esa kho daḷhaṃ karoti bandhanaṃ.",
  "atk-s0502a0:4419": "350.",
  "atk-s0502a0:4420": "“Vitakkūpasame ca yo rato,",
  "atk-s0502a0:4421": "Asubhaṃ bhāvayate sadā sato;",
  "atk-s0502a0:4422": "Esa kho byanti kāhiti,",
  "atk-s0502a0:4423": "Esa checchati mārabandhana”nti.",
  "atk-s0502a0:4424_0": "Tattha vitakkamathitassāti kāmavitakkādīhi vitakkehi nimmathitassa. Tibbarāgassāti",
  "atk-s0502a0:4424_1": "bahalarāgassa. Subhānupassinoti iṭṭhārammaṇe subhanimittagāhādivasena vissaṭṭhamānasatāya",
  "atk-s0502a0:4424_2": "subhanti anupassantassa. Taṇhāti evarūpassa jhānādīsu ekampi na vaḍḍhati, atha kho",
  "atk-s0502a0:4424_3": "chadvārikā taṇhāyeva bhiyyo vaḍḍhati. Esa khoti eso puggalo taṇhābandhanaṃ daḷhaṃ",
  "atk-s0502a0:4424_4": "suthiraṃ karoti. Vitakkūpasameti micchāvitakkādīnaṃ vūpasamasaṅkhāte dasasu asubhesu",
  "atk-s0502a0:4424_5": "paṭhamajjhāne. Sadā satoti yo ettha abhirato hutvā niccaṃ upaṭṭhitasatitāya sato",
  "atk-s0502a0:4424_6": "taṃ asubhajhānaṃ bhāveti. Byanti kāhitīti esa bhikkhu tīsu bhavesu uppajjanakaṃ taṇhaṃ",
  "atk-s0502a0:4424_7": "vigatantaṃ karissati. Mārabandhananti eso tebhūmakavaṭṭasaṅkhātaṃ mārabandhanampi",
  "atk-s0502a0:4424_8": "chindissatīti attho.",
  "atk-s0502a0:4425": "Desanāvasāne so bhikkhu sotāpattiphale patiṭṭhahi, sampattānampi sātthikā dhammadesanā ahosīti.",
  "atk-s0502a0:4426": "Cūḷadhanuggahapaṇḍitavatthu sattamaṃ.",
  "atk-s0502a0:4427": "8. Māravatthu",
  "atk-s0502a0:4428": "Niṭṭhaṅgatoti imaṃ dhammadesanaṃ satthā jetavane viharanto māraṃ ārabbha kathesi.",
  "atk-s0502a0:4429_0": "Ekadivasañhi vikāle sambahulā therā jetavanavihāraṃ pavisitvā rāhulattherassa vasanaṭṭhānaṃ",
  "atk-s0502a0:4429_1": "gantvā taṃ uṭṭhāpesuṃ. So aññattha vasanaṭṭhānaṃ apassanto tathāgatassa gandhakuṭiyā",
  "atk-s0502a0:4429_2": "pamukhe nipajji. Tadā so āyasmā arahattaṃ patto avassikova hoti. Māro vasavattibhavane",
  "atk-s0502a0:4429_3": "ṭhitoyeva taṃ āyasmantaṃ gandhakuṭipamukhe nipannaṃ disvā cintesi – “samaṇassa gotamassa",
  "atk-s0502a0:4429_4": "rujanakaaṅgulī bahi nipanno, sayaṃ antogandhakuṭiyaṃ nipanno, aṅguliyā pīḷiyamānāya",
  "atk-s0502a0:4429_5": "sayampi pīḷito bhavissatī”ti. So mahantaṃ hatthirājavaṇṇaṃ abhinimminitvā āgamma",
  "atk-s0502a0:4429_6": "soṇḍāya therassa matthakaṃ parikkhipitvā mahantena saddena koñcanādaṃ ravi. Satthā",
  "atk-s0502a0:4429_7": "gandhakuṭiyaṃ nisinnova tassa mārabhāvaṃ ñatvā, “māra, tādisānaṃ satasahassenāpi",
  "atk-s0502a0:4429_8": "mama puttassa bhayaṃ uppādetuṃ na sakkā. Putto hi me asantāsī vītataṇho mahāvīriyo",
  "atk-s0502a0:4429_9": "mahāpañño”ti vatvā imā gāthā abhāsi –",
  "atk-s0502a0:4430": "351.",
  "atk-s0502a0:4431": "“Niṭṭhaṅgato asantāsī, vītataṇho anaṅgaṇo;",
  "atk-s0502a0:4432": "Acchindi bhavasallāni, antimoyaṃ samussayo.",
  "atk-s0502a0:4433": "352.",
  "atk-s0502a0:4434": "“Vītataṇho anādāno, niruttipadakovido;",
  "atk-s0502a0:4435": "Akkharānaṃ sannipātaṃ, jaññā pubbāparāni ca;",
  "atk-s0502a0:4436": "Sa ve antimasārīro,",
  "atk-s0502a0:4437": "Mahāpañño mahāpurisoti vuccatī”ti.",
  "atk-s0502a0:4438_0": "Tattha niṭṭhaṅgatoti imasmiṃ sāsane pabbajitānaṃ arahattaṃ niṭṭhaṃ nāma, taṃ gato",
  "atk-s0502a0:4438_1": "pattoti attho. Asantāsīti abbhantare rāgasantāsādīnaṃ abhāvena asantasanako. Acchindi",
  "atk-s0502a0:4438_2": "bhavasallānīti sabbānipi bhavagāmīni sallāni acchindi. Samussayoti ayaṃ etassa antimo deho.",
  "atk-s0502a0:4439_0": "Anādānoti khandhādīsu niggahaṇo. Niruttipadakovidoti niruttiyañca sesapadesu cāti",
  "atk-s0502a0:4439_1": "catūsupi paṭisambhidāsu chekoti attho. Akkharānaṃ sannipātaṃ, jaññā pubbāparāni cāti",
  "atk-s0502a0:4439_2": "akkharānaṃ sannipātasaṅkhātaṃ akkharapiṇḍañca jānāti, pubbakkharena aparakkharaṃ,",
  "atk-s0502a0:4439_3": "aparakkharena pubbakkharañca jānāti. Pubbakkharena aparakkharaṃ jānāti nāma – ādimhi",
  "atk-s0502a0:4439_4": "paññāyamāne majjhapariyosānesu apaññāyamānesupi “imesaṃ akkharānaṃ idaṃ majjhaṃ,",
  "atk-s0502a0:4439_5": "idaṃ pariyosāna”nti jānāti. Aparakkharena pubbakkharaṃ jānāti nāma – ante paññāyamāne",
  "atk-s0502a0:4439_6": "ādimajjhesu apaññāyamānesu “imesaṃ akkharānaṃ idaṃ majjhaṃ, ayaṃ ādī”ti jānāti. Majjhe",
  "atk-s0502a0:4439_7": "paññāyamānepi “imesaṃ akkharānaṃ ayaṃ ādi, ayaṃ anto”ti jānāti. Evaṃ mahāpañño. Sa",
  "atk-s0502a0:4439_8": "ve antimasārīroti esa koṭiyaṃ ṭhitasarīro, mahantānaṃ atthadhammaniruttipaṭibhānānaṃ",
  "atk-s0502a0:4439_9": "sīlakkhandhādīnañca pariggāhikāya paññāya samannāgatattā mahāpañño, “vimuttacittattā",
  "atk-s0502a0:4439_10": "khvāhaṃ, sāriputta, mahāpurisoti vadāmī”ti vacanato vimuttacittatāya ca mahāpurisoti vuccatīti attho.",
  "atk-s0502a0:4440": "Desanāvasāne bahū sotāpattiphalādīni pāpuṇiṃsu. Māropi pāpimā “jānāti maṃ samaṇo gotamo”ti tatthevantaradhāyīti.",
  "atk-s0502a0:4441": "Māravatthu aṭṭhamaṃ.",
  "atk-s0502a0:4442": "9. Upakājīvakavatthu",
  "atk-s0502a0:4443": "Sabbābhibhūti imaṃ dhammadesanaṃ satthā antarāmagge upakaṃ ājīvakaṃ ārabbha kathesi.",
  "atk-s0502a0:4444_0": "Ekasmiñhi samaye satthā pattasabbaññutaññāṇo bodhimaṇḍe sattasattāhaṃ vītināmetvā",
  "atk-s0502a0:4444_1": "attano pattacīvaramādāya dhammacakkapavattanatthaṃ bārāṇasiṃ sandhāya aṭṭhārasayojanamaggaṃ",
  "atk-s0502a0:4444_2": "paṭipanno antarāmagge upakaṃ ājīvakaṃ addasa. Sopi satthāraṃ disvā “vippasannāni",
  "atk-s0502a0:4444_3": "kho te, āvuso, indriyāni, parisuddho chavivaṇṇo pariyodāto, kaṃsi tvaṃ, āvuso, uddissa",
  "atk-s0502a0:4444_4": "pabbajito, ko vā te satthā, kassa vā tvaṃ dhammaṃ rocesī”ti pucchi. Athassa satthā",
  "atk-s0502a0:4444_5": "“mayhaṃ upajjhāyo vā ācariyo vā natthī”ti vatvā imaṃ gāthamāha –",
  "atk-s0502a0:4445": "353.",
  "atk-s0502a0:4446": "“Sabbābhibhū sabbavidūhamasmi,",
  "atk-s0502a0:4447": "Sabbesu dhammesu anūpalitto;",
  "atk-s0502a0:4448": "Sabbañjaho taṇhakkhaye vimutto,",
  "atk-s0502a0:4449": "Sayaṃ abhiññāya kamuddiseyya”nti.",
  "atk-s0502a0:4450_0": "Tattha sabbābhibhūti sabbesaṃ tebhūmakadhammānaṃ abhibhavanato sabbābhibhū. Sabbavidūti",
  "atk-s0502a0:4450_1": "viditasabbacatubhūmakadhammo. Sabbesu dhammesūti sabbesupi tebhūmakadhammesu taṇhādiṭṭhīhi",
  "atk-s0502a0:4450_2": "anūpalitto. Sabbañjahoti sabbe tebhūmakadhamme jahitvā ṭhito. Taṇhakkhaye vimuttoti",
  "atk-s0502a0:4450_3": "taṇhakkhayante uppādite taṇhakkhayasaṅkhāte arahatte asekhāya vimuttiyā vimutto.",
  "atk-s0502a0:4450_4": "Sayaṃ abhiññāyāti abhiññeyyādibhede dhamme sayameva jānitvā. Kamuddiseyyanti “ayaṃ",
  "atk-s0502a0:4450_5": "me upajjhāyo vā ācariyo vā”ti kaṃ nāma uddiseyyanti.",
  "atk-s0502a0:4451": "Desanāvasāne upako ājīvako tathāgatassa vacanaṃ nevābhinandi, na paṭikkosi. Sīsaṃ pana cāletvā jivhaṃ nillāḷetvā ekapadikamaggaṃ gahetvā aññataraṃ luddakanivāsanaṭṭhānaṃ agamāsīti.",
  "atk-s0502a0:4452": "Upakājīvakavatthu navamaṃ.",
  "atk-s0502a0:4453": "10. Sakkapañhavatthu",
  "atk-s0502a0:4454": "Sabbadānanti imaṃ dhammadesanaṃ satthā jetavane viharanto sakkaṃ devarājānaṃ ārabbha kathesi.",
  "atk-s0502a0:4455_0": "Ekasmiñhi samaye tāvatiṃsadevaloke devatā sannipatitvā cattāro pañhe samuṭṭhāpesuṃ",
  "atk-s0502a0:4455_1": "“kataraṃ dānaṃ nu kho dānesu, kataro raso rasesu, katarā rati ratīsu jeṭṭhakā, taṇhakkhayova",
  "atk-s0502a0:4455_2": "kasmā jeṭṭhakoti vuccatī”ti? Te pañhe ekā devatāpi vinicchituṃ nāsakkhi. Eko pana",
  "atk-s0502a0:4455_3": "devo ekaṃ devaṃ, sopi aparanti evaṃ aññamaññaṃ pucchantā dasasu cakkavāḷasahassesu",
  "atk-s0502a0:4455_4": "dvādasa saṃvaccharāni vicariṃsu. Ettakenāpi kālena pañhānaṃ atthaṃ adisvā dasasahassacakkavāḷadevatā",
  "atk-s0502a0:4455_5": "sannipatitvā catunnaṃ mahārājānaṃ santikaṃ gantvā “kiṃ, tātā, mahādevatāsannipāto”ti",
  "atk-s0502a0:4455_6": "vutte “cattāro pañhe samuṭṭhāpetvā vinicchituṃ asakkontā tumhākaṃ santikaṃ āgatamhā”ti.",
  "atk-s0502a0:4455_7": "“Kiṃ pañhaṃ nāmetaṃ, tātā”ti. “Dānarasaratīsu katamā dānarasaratī nu kho seṭṭhā,",
  "atk-s0502a0:4455_8": "taṇhakkhayova kasmā seṭṭho”ti ime pañhe vinicchituṃ asakkontā āgatamhāti. Tātā, mayampi",
  "atk-s0502a0:4455_9": "imesaṃ atthe na jānāma, amhākaṃ pana rājā janasahassena cintite atthe cintetvā taṅkhaṇeneva",
  "atk-s0502a0:4455_10": "jānāti, so amhehi paññāya ca puññena ca visiṭṭho, etha, tassa santikaṃ gacchāmāti",
  "atk-s0502a0:4455_11": "tameva devagaṇaṃ ādāya sakkassa devarañño santikaṃ gantvā tenāpi “kiṃ, tātā, mahanto",
  "atk-s0502a0:4455_12": "devasannipāto”ti vutte tamatthaṃ ārocesuṃ. “Tātā, imesaṃ pañhānaṃ atthaṃ aññopi jānituṃ",
  "atk-s0502a0:4455_13": "na sakkoti, buddhavisayā hete. Satthā panetarahi kahaṃ viharatī”ti pucchitvā “jetavane”ti",
  "atk-s0502a0:4455_14": "sutvā “etha, tassa santikaṃ gamissāmā”ti devagaṇena saddhiṃ rattibhāge sakalaṃ jetavanaṃ",
  "atk-s0502a0:4455_15": "obhāsetvā satthāraṃ upasaṅkamitvā vanditvā ekamantaṃ ṭhito “kiṃ, mahārāja, mahatā",
  "atk-s0502a0:4455_16": "devasaṅghena āgatosī”ti vutte, “bhante, devagaṇena ime nāma pañhā samuṭṭhāpitā, añño",
  "atk-s0502a0:4455_17": "imesaṃ atthaṃ jānituṃ samattho nāma natthi, imesaṃ no atthaṃ pakāsethā”ti āha.",
  "atk-s0502a0:4456_0": "Satthā “sādhu mahārāja, mayā hi pāramiyo pūretvā mahāpariccāge pariccajitvā tumhādisānaṃ",
  "atk-s0502a0:4456_1": "kaṅkhacchedanatthameva sabbaññutaññāṇaṃ paṭividdhaṃ, tayā pucchitapañhesu hi sabbadānānaṃ",
  "atk-s0502a0:4456_2": "dhammadānaṃ seṭṭhaṃ, sabbarasānaṃ dhammaraso seṭṭho, sabbaratīnaṃ dhammarati seṭṭhā,",
  "atk-s0502a0:4456_3": "taṇhakkhayo pana arahattaṃ sampāpakattā seṭṭhoyevā”ti vatvā imaṃ gāthamāha –",
  "atk-s0502a0:4457": "354.",
  "atk-s0502a0:4458": "“Sabbadānaṃ dhammadānaṃ jināti,",
  "atk-s0502a0:4459": "Sabbarasaṃ dhammaraso jināti;",
  "atk-s0502a0:4460": "Sabbaratiṃ dhammarati jināti,",
  "atk-s0502a0:4461": "Taṇhakkhayo sabbadukkhaṃ jinātī”ti.",
  "atk-s0502a0:4462_0": "Tattha sabbadānaṃ dhammadānanti sacepi hi cakkavāḷagabbhe yāva brahmalokā nirantaraṃ",
  "atk-s0502a0:4462_1": "katvā sannisinnānaṃ buddhapaccekabuddhakhīṇāsavānaṃ kadaligabbhasadisāni cīvarāni",
  "atk-s0502a0:4462_2": "dadeyya, tasmiṃ samāgame catuppadikāya gāthāya katānumodanāva seṭṭhā. Tañhi dānaṃ",
  "atk-s0502a0:4462_3": "tassā gāthāya soḷasiṃ kalaṃ nāgghati. Evaṃ dhammassa desanāpi vācanampi savanampi",
  "atk-s0502a0:4462_4": "mahantaṃ. Yena ca puggalena bahūnaṃ taṃ dhammassavanaṃ kāritaṃ, tasseva ānisaṃso",
  "atk-s0502a0:4462_5": "mahā. Tathārūpāya eva parisāya paṇītapiṇḍapātassa patte pūretvā dinnadānatopi sappitelādīnaṃ",
  "atk-s0502a0:4462_6": "patte pūretvā dinnabhesajjadānatopi mahāvihārasadisānaṃ vihārānañca lohapāsādasadisānañca",
  "atk-s0502a0:4462_7": "pāsādānaṃ anekāni satasahassāni kāretvā dinnasenāsanadānatopi anāthapiṇḍikādīhi vihāre",
  "atk-s0502a0:4462_8": "ārabbha katapariccāgatopi antamaso catuppadikāya gāthāya anumodanāvasenāpi pavattitaṃ",
  "atk-s0502a0:4462_9": "dhammadānameva varaṃ seṭṭhaṃ. Kiṃ kāraṇā? Evarūpāni hi puññāni karontā dhammaṃ sutvāva",
  "atk-s0502a0:4462_10": "karonti, no asutvā. Sace hi ime sattā dhammaṃ na suṇeyyuṃ, uḷuṅkamattaṃ yāgumpi kaṭacchumattaṃ",
  "atk-s0502a0:4462_11": "bhattampi na dadeyyuṃ. Iminā kāraṇena sabbadānehi dhammadānameva seṭṭhaṃ. Apica ṭhapetvā",
  "atk-s0502a0:4462_12": "buddhe ca paccekabuddhe ca sakalakappaṃ deve vassante udakabindūni gaṇetuṃ samatthāya",
  "atk-s0502a0:4462_13": "paññāya samannāgatā sāriputtādayopi attano dhammatāya sotāpattiphalādīni adhigantuṃ",
  "atk-s0502a0:4462_14": "nāsakkhiṃsu, assajittherādīhi kathitadhammaṃ sutvā sotāpattiphalaṃ sacchikariṃsu,",
  "atk-s0502a0:4462_15": "satthu dhammadesanāya sāvakapāramīñāṇaṃ sacchikariṃsu. Imināpi kāraṇena, mahārāja,",
  "atk-s0502a0:4462_16": "dhammadānameva seṭṭhaṃ. Tena vuttaṃ – “sabbadānaṃ dhammadānaṃ jinātī”ti.",
  "atk-s0502a0:4463_0": "Sabbe pana gandharasādayopi rasā ukkaṃsato devatānaṃ sudhābhojanarasopi saṃsāravaṭṭe",
  "atk-s0502a0:4463_1": "pātetvā dukkhānubhavanasseva paccayo. Yo panesa sattatiṃsabodhipakkhiyadhammasaṅkhāto",
  "atk-s0502a0:4463_2": "ca navalokuttaradhammasaṅkhāto ca dhammaraso, ayameva sabbarasānaṃ seṭṭho. Tena vuttaṃ",
  "atk-s0502a0:4463_3": "– “sabbarasaṃ dhammaraso jinātī”ti. Yāpesā puttaratidhīturatidhanaratiitthiratinaccagītavāditādiratipabhedā",
  "atk-s0502a0:4463_4": "ca anekappabhedā ratī, sāpi saṃsāravaṭṭe pātetvā dukkhānubhavanasseva paccayo. Yā",
  "atk-s0502a0:4463_5": "panesā dhammaṃ kathentassa vā suṇantassa vā vācentassa vā anto uppajjamānā pīti udaggabhāvaṃ",
  "atk-s0502a0:4463_6": "janeti, assūni pavatteti, lomahaṃsaṃ janeti, sāyaṃ saṃsāravaṭṭassa antaṃ katvā arahattapariyosānā",
  "atk-s0502a0:4463_7": "hoti. Tasmā sabbaratīnaṃ evarūpā dhammaratiyeva seṭṭhā. Tena vuttaṃ – “sabbaratiṃ",
  "atk-s0502a0:4463_8": "dhammarati jinātī”ti taṇhakkhayo pana taṇhāya khayante uppannaṃ arahattaṃ sakalassapi",
  "atk-s0502a0:4463_9": "vaṭṭadukkhassa abhibhavanato sabbaseṭṭhameva. Tena vuttaṃ – “taṇhakkhayo sabbadukkhaṃ jinātī”ti.",
  "atk-s0502a0:4464_0": "Evaṃ satthari imissā gāthāya atthaṃ kathenteyeva caturāsītiyā pāṇasahassānaṃ dhammābhisamayo",
  "atk-s0502a0:4464_1": "ahosi. Sakkopi satthu dhammakathaṃ sutvā satthāraṃ vanditvā evamāha – “bhante, evaṃjeṭṭhake",
  "atk-s0502a0:4464_2": "nāma dhammadāne kimatthaṃ amhākaṃ pattiṃ na dāpetha, ito paṭṭhāya no bhikkhusaṅghassa",
  "atk-s0502a0:4464_3": "kathetvā pattiṃ dāpetha, bhante”ti. Satthā tassa vacanaṃ sutvā bhikkhusaṅghaṃ sannipātetvā,",
  "atk-s0502a0:4464_4": "“bhikkhave, ajjādiṃ katvā mahādhammassavanaṃ vā pākatikadhammassavanaṃ vā upanisinnakathaṃ",
  "atk-s0502a0:4464_5": "vā antamaso anumodanampi kathetvā sabbasattānaṃ pattiṃ dadeyyāthā”ti āha.",
  "atk-s0502a0:4465": "Sakkapañhavatthu dasamaṃ.",
  "atk-s0502a0:4466": "11. Aputtakaseṭṭhivatthu",
  "atk-s0502a0:4467": "Hananti bhogāti imaṃ dhammadesanaṃ satthā jetavane viharanto aputtakaseṭṭhiṃ nāma ārabbha kathesi.",
  "atk-s0502a0:4468_0": "Tassa kira kālakiriyaṃ sutvā rājā pasenadi kosalo “aputtakaṃ sāpateyyaṃ kassa pāpuṇātī”ti",
  "atk-s0502a0:4468_1": "pucchitvā “rañño”ti sutvā sattahi divasehi tassa gehato dhanaṃ rājakulaṃ abhiharāpetvā",
  "atk-s0502a0:4468_2": "satthu santikaṃ upasaṅkamitvā “handa kuto nu tvaṃ, mahārāja, āgacchasi divādivassā”ti",
  "atk-s0502a0:4468_3": "vutte “idha, bhante, sāvatthiyaṃ seṭṭhi, gahapati, kālakato, tamahaṃ aputtakaṃ sāpateyyaṃ",
  "atk-s0502a0:4468_4": "rājantepuraṃ abhiharitvā āgacchāmī”ti āha. Sabbaṃ sutte āgatanayeneva veditabbaṃ.",
  "atk-s0502a0:4469_0": "So kira suvaṇṇapātiyā nānaggarasabhojane upanīte “evarūpaṃ nāma manussā bhuñjanti,",
  "atk-s0502a0:4469_1": "kiṃ tumhe mayā saddhiṃ imasmiṃ gehe keḷiṃ karothā”ti bhojane upaṭṭhite leḍḍudaṇḍādīhi",
  "atk-s0502a0:4469_2": "paharitvā palāpetvā “idaṃ manussānaṃ bhojana”nti kaṇājakaṃ bhuñjati biḷaṅgadutiyaṃ.",
  "atk-s0502a0:4469_3": "Vatthayānachattesupi manāpesu upaṭṭhāpitesu te manusse leḍḍudaṇḍādīhi paharanto palāpetvā",
  "atk-s0502a0:4469_4": "sāṇāni dhāreti, jajjararathakena yāti paṇṇachattakena dhāriyamānenāti evaṃ raññā",
  "atk-s0502a0:4469_5": "ārocite satthā tassa pubbakammaṃ kathesi.",
  "atk-s0502a0:4470_0": "Bhūtapubbaṃ so, mahārāja, seṭṭhi, gahapati, tagarasikhiṃ nāma paccekabuddhaṃ piṇḍapātena",
  "atk-s0502a0:4470_1": "paṭipādesi. “Detha samaṇassa piṇḍa”nti vatvā so uṭṭhāyāsanā pakkāmi. Tasmiṃ kira",
  "atk-s0502a0:4470_2": "assaddhe bāle evaṃ vatvā pakkante tassa bhariyā saddhā pasannā “cirassaṃ vata me",
  "atk-s0502a0:4470_3": "imassa mukhato ‘dehī’ti vacanaṃ sutaṃ, ajja mama manorathaṃ pūrentī piṇḍapātaṃ dassāmī”ti",
  "atk-s0502a0:4470_4": "paccekabuddhassa pattaṃ gahetvā paṇītabhojanassa pūretvā adāsi. Sopi nivattamāno",
  "atk-s0502a0:4470_5": "taṃ disvā “kiṃ, samaṇa, kiñci te laddha”nti pattaṃ gahetvā paṇītapiṇḍapātaṃ disvā",
  "atk-s0502a0:4470_6": "vippaṭisārī hutvā evaṃ cintesi – “varametaṃ piṇḍapātaṃ dāsā vā kammakarā vā bhuñjeyyuṃ.",
  "atk-s0502a0:4470_7": "Te hi imaṃ bhuñjitvā mayhaṃ kammaṃ karissanti, ayaṃ pana gantvā bhuñjitvā niddāyissati,",
  "atk-s0502a0:4470_8": "naṭṭho me so piṇḍapāto”ti. So bhātu ca pana ekaputtakaṃ sāpateyyassa kāraṇā jīvitā",
  "atk-s0502a0:4470_9": "voropesi. So kirassa aṅguliṃ gahetvā vicaranto “idaṃ mayhaṃ pitusantakaṃ yānakaṃ,",
  "atk-s0502a0:4470_10": "ayaṃ tassa goṇo”tiādīni āha. Atha naṃ so seṭṭhi “idāni tāvesa evaṃ vadeti, imassa",
  "atk-s0502a0:4470_11": "pana vuḍḍhippattakāle imasmiṃ gehe bhoge ko rakkhissatī”ti taṃ araññaṃ netvā ekasmiṃ",
  "atk-s0502a0:4470_12": "gacchamūle gīvāya gahetvā mūlakandaṃ viya gīvaṃ phāletvā māretvā tattheva chaḍḍesi.",
  "atk-s0502a0:4470_13": "Idamassa pubbakammaṃ. Tena vuttaṃ –",
  "atk-s0502a0:4471_0": "“Yaṃ kho so, mahārāja, seṭṭhi, gahapati, tagarasikhiṃ paccekabuddhaṃ piṇḍapātena",
  "atk-s0502a0:4471_1": "paṭipādesi, tassa kammassa vipākena sattakkhattuṃ sugatiṃ saggaṃ lokaṃ upapajji,",
  "atk-s0502a0:4471_2": "tasseva kammassa vipākāvasesena imissāyeva sāvatthiyā sattakkhattuṃ seṭṭhittaṃ kāresi.",
  "atk-s0502a0:4471_3": "Yaṃ kho so, mahārāja, seṭṭhi, gahapati, datvā pacchā vippaṭisārī ahosi ‘varametaṃ",
  "atk-s0502a0:4471_4": "piṇḍapātaṃ dāsā vā kammakarā vā bhuñjeyyu’nti, tassa kammassa vipākena nāssuḷārāya",
  "atk-s0502a0:4471_5": "bhattabhogāya cittaṃ namati, nāssuḷārāya vatthabhogāya, nāssuḷārāya yānabhogāya,",
  "atk-s0502a0:4471_6": "nāssuḷārānaṃ pañcannaṃ kāmaguṇānaṃ bhogāya cittaṃ namati. Yaṃ kho so, mahārāja, seṭṭhi,",
  "atk-s0502a0:4471_7": "gahapati, bhātu ca pana ekaputtaṃ sāpateyyassa kāraṇā jīvitā voropesi, tassa kammassa",
  "atk-s0502a0:4471_8": "vipākena bahūni vassasatāni bahūni vassasahassāni bahūni vassasatasahassāni niraye",
  "atk-s0502a0:4471_9": "paccittha, tasseva kammassa vipākāvasesena idaṃ sattamaṃ aputtakaṃ sāpateyyaṃ rājakosaṃ",
  "atk-s0502a0:4471_10": "paveseti. Tassa kho pana, mahārāja, seṭṭhissa gahapatissa purāṇañca puññaṃ parikkhīṇaṃ,",
  "atk-s0502a0:4471_11": "navañca puññaṃ anupacitaṃ. Ajja pana, mahārāja, seṭṭhi, gahapati, mahāroruve niraye paccatī”ti.",
  "atk-s0502a0:4472_0": "Rājā satthu vacanaṃ sutvā “aho, bhante, bhāriyaṃ kammaṃ, ettake nāma bhoge vijjamāne",
  "atk-s0502a0:4472_1": "neva attanā paribhuñji, na tumhādise buddhe dhuravihāre viharante puññakammaṃ akāsī”ti",
  "atk-s0502a0:4472_2": "āha. Satthā “evametaṃ, mahārāja, dummedhapuggalā nāma bhoge labhitvā nibbānaṃ na",
  "atk-s0502a0:4472_3": "gavesanti, bhoge nissāya uppannataṇhā panete dīgharattaṃ hanatī”ti vatvā imaṃ gāthamāha –",
  "atk-s0502a0:4473": "355.",
  "atk-s0502a0:4474": "“Hananti bhogā dummedhaṃ, no ca pāragavesino;",
  "atk-s0502a0:4475": "Bhogataṇhāya dummedho, hanti aññeva attana”nti.",
  "atk-s0502a0:4476_0": "Tattha no ca pāragavesinoti ye pana nibbānapāragavesino puggalā, na te bhogā hananti.",
  "atk-s0502a0:4476_1": "Aññeva attananti bhoge nissāya uppannāya taṇhāya duppañño puggalo pare viya attānameva hanatīti attho.",
  "atk-s0502a0:4477": "Desanāvasāne bahū sotāpattiphalādīni pāpuṇiṃsūti.",
  "atk-s0502a0:4478": "Aputtakaseṭṭhivatthu ekādasamaṃ.",
  "atk-s0502a0:4479": "12. Aṅkuravatthu",
  "atk-s0502a0:4480_0": "Tiṇadosānīti imaṃ dhammadesanaṃ satthā paṇḍukambalasilāyaṃ viharanto aṅkuraṃ ārabbha",
  "atk-s0502a0:4480_1": "kathesi. Vatthu “ye jhānappasutā dhīrā”ti gāthāya vitthāritameva. Vuttañhetaṃ tattha",
  "atk-s0502a0:4480_2": "indakaṃ ārabbha. So kira anuruddhattherassa antogāmaṃ piṇḍāya paviṭṭhassa attano",
  "atk-s0502a0:4480_3": "ābhataṃ kaṭacchumattakaṃ bhikkhaṃ dāpesi. Tadassa puññaṃ aṅkurena dasavassasahassāni",
  "atk-s0502a0:4480_4": "dvādasayojanikaṃ uddhanapantiṃ katvā dinnadānato mahapphalataraṃ jātaṃ. Tasmā evamāha.",
  "atk-s0502a0:4480_5": "Evaṃ vutte satthā, “aṅkura, dānaṃ nāma viceyya dātuṃ vaṭṭati, evaṃ taṃ sukhette suvuttabījaṃ",
  "atk-s0502a0:4480_6": "viya mahapphalaṃ hoti. Tvaṃ pana tathā nākāsi, tena te dānaṃ na mahapphalaṃ jāta”nti",
  "atk-s0502a0:4480_7": "imamatthaṃ vibhāvento –",
  "atk-s0502a0:4481": "“Viceyya dānaṃ dātabbaṃ, yattha dinnaṃ mahapphalaṃ;",
  "atk-s0502a0:4482": "Viceyya dānaṃ sugatappasatthaṃ,",
  "atk-s0502a0:4483": "Ye dakkhiṇeyyā idha jīvaloke;",
  "atk-s0502a0:4484": "Etesu dinnāni mahapphalāni,",
  "atk-s0502a0:4485": "Bījāni vuttāni yathāsukhette”ti. –",
  "atk-s0502a0:4486": "Vatvā uttarimpi dhammaṃ desento imā gāthā abhāsi –",
  "atk-s0502a0:4487": "356.",
  "atk-s0502a0:4488": "“Tiṇadosāni khettāni, rāgadosā ayaṃ pajā;",
  "atk-s0502a0:4489": "Tasmā hi vītarāgesu, dinnaṃ hoti mahapphalaṃ.",
  "atk-s0502a0:4490": "357.",
  "atk-s0502a0:4491": "“Tiṇadosāni khettāni, dosadosā ayaṃ pajā;",
  "atk-s0502a0:4492": "Tasmā hi vītadosesu, dinnaṃ hoti mahapphalaṃ.",
  "atk-s0502a0:4493": "358.",
  "atk-s0502a0:4494": "“Tiṇadosāni khettāni, mohadosā ayaṃ pajā;",
  "atk-s0502a0:4495": "Tasmā hi vītamohesu, dinnaṃ hoti mahapphalaṃ.",
  "atk-s0502a0:4496": "359.",
  "atk-s0502a0:4497": "“Tiṇadosāni khettāni, icchādosā ayaṃ pajā;",
  "atk-s0502a0:4498": "Tasmā hi vigaticchesu, dinnaṃ hoti mahapphala”nti.",
  "atk-s0502a0:4499_0": "Tattha tiṇadosānīti sāmākādīni tiṇāni uṭṭhahantāni pubbaṇṇāparaṇṇāni khettāni dūsenti,",
  "atk-s0502a0:4499_1": "tena tāni na bahuphalāni honti. Evaṃ sattānampi anto rāgo uppajjanto satte dūseti,",
  "atk-s0502a0:4499_2": "tena tesu dinnaṃ mahapphalaṃ na hoti. Khīṇāsavesu dinnaṃ pana mahapphalaṃ hoti. Tena vuttaṃ –",
  "atk-s0502a0:4500": "“Tiṇadosāni khettāni, rāgadosā ayaṃ pajā;",
  "atk-s0502a0:4501": "Tasmā hi vītarāgesu, dinnaṃ hoti mahapphala”nti. –",
  "atk-s0502a0:4502": "Sesagāthāsupi eseva nayo.",
  "atk-s0502a0:4503": "Desanāvasāne aṅkuro ca indako ca sotāpattiphale patiṭṭhahiṃsu, sampattānampi sātthikā dhammadesanā ahosīti.",
  "atk-s0502a0:4504": "Aṅkuravatthu dvādasamaṃ.",
  "atk-s0502a0:4505": "Taṇhāvaggavaṇṇanā niṭṭhitā.",
  "atk-s0502a0:4506": "Catuvīsatimo vaggo.",
  "atk-s0502a0:4507": "25. Bhikkhuvaggo",
  "atk-s0502a0:4508": "1. Pañcabhikkhuvatthu",
  "atk-s0502a0:4509": "Cakkhunā saṃvaroti imaṃ dhammadesanaṃ satthā jetavane viharanto pañca bhikkhū ārabbha kathesi.",
  "atk-s0502a0:4510_0": "Tesu kira ekeko cakkhudvārādīsu pañcasu dvāresu ekekameva rakkhi. Athekadivasaṃ sannipatitvā",
  "atk-s0502a0:4510_1": "“ahaṃ durakkhaṃ rakkhāmi, ahaṃ durakkhaṃ rakkhāmī”ti vivaditvā “satthāraṃ pucchitvā",
  "atk-s0502a0:4510_2": "imamatthaṃ jānissāmā”ti satthāraṃ upasaṅkamitvā, “bhante, mayaṃ cakkhudvārādīni rakkhantā",
  "atk-s0502a0:4510_3": "attano attano rakkhanadvārameva durakkhanti maññāma, ko nu kho amhesu durakkhaṃ rakkhatī”ti",
  "atk-s0502a0:4510_4": "pucchiṃsu. Satthā ekaṃ bhikkhumpi anosādetvā, “bhikkhave, sabbāni petāni durakkhāneva,",
  "atk-s0502a0:4510_5": "api ca kho pana tumhe na idāneva pañcasu ṭhānesu asaṃvutā, pubbepi asaṃvutā, asaṃvutattāyeva",
  "atk-s0502a0:4510_6": "ca paṇḍitānaṃ ovāde avattitvā jīvitakkhayaṃ pāpuṇitthā”ti vatvā “kadā, bhante”ti",
  "atk-s0502a0:4510_7": "tehi yācito atīte takkasilajātakassa vatthuṃ vitthāretvā rakkhasīnaṃ vasena rājakule",
  "atk-s0502a0:4510_8": "jīvitakkhayaṃ patte pattābhisekena mahāsattena setacchattassa heṭṭhā rājāsane nisinnena",
  "atk-s0502a0:4510_9": "attano sirisampattiṃ oloketvā “vīriyaṃ nāmetaṃ sattehi kattabbamevā”ti udānavasena udānitaṃ –",
  "atk-s0502a0:4511": "“Kusalūpadese dhitiyā daḷhāya ca,",
  "atk-s0502a0:4512": "Anivattitattābhayabhīrutāya ca;",
  "atk-s0502a0:4513": "Na rakkhasīnaṃ vasamāgamimhase,",
  "atk-s0502a0:4514": "Sa sotthibhāvo mahatā bhayena me”ti. –",
  "atk-s0502a0:4515_0": "Imaṃ gāthaṃ dassetvā “tadāpi tumheva pañca janā takkasilāyaṃ rajjagahaṇatthāya nikkhantaṃ",
  "atk-s0502a0:4515_1": "mahāsattaṃ āvudhahatthā parivāretvā maggaṃ gacchantā antarāmagge rakkhasīhi cakkhudvārādivasena",
  "atk-s0502a0:4515_2": "upanītesu rūpārammaṇādīsu asaṃvutā paṇḍitassa ovāde avattitvā olīyantā rakkhasīhi",
  "atk-s0502a0:4515_3": "khāditā jīvitakkhayaṃ pāpuṇittha. Tesu pana ārammaṇesu susaṃvuto piṭṭhito piṭṭhito",
  "atk-s0502a0:4515_4": "anubandhantiṃ devavaṇṇiṃ yakkhiniṃ anādiyitvā sotthinā takkasilaṃ gantvā rajjaṃ patto",
  "atk-s0502a0:4515_5": "rājā ahamevā”ti jātakaṃ samodhānetvā, “bhikkhave, bhikkhunā nāma sabbāni dvārāni",
  "atk-s0502a0:4515_6": "saṃvaritabbāni. Etāni hi saṃvaranto eva sabbadukkhā pamuccatī”ti vatvā dhammaṃ desento imā gāthā abhāsi –",
  "atk-s0502a0:4516": "360.",
  "atk-s0502a0:4517": "“Cakkhunā saṃvaro sādhu, sādhu sotena saṃvaro;",
  "atk-s0502a0:4518": "Ghānena saṃvaro sādhu, sādhu jivhāya saṃvaro.",
  "atk-s0502a0:4519": "361.",
  "atk-s0502a0:4520": "“Kāyena saṃvaro sādhu, sādhu vācāya saṃvaro;",
  "atk-s0502a0:4521": "Manasā saṃvaro sādhu, sādhu sabbattha saṃvaro;",
  "atk-s0502a0:4522": "Sabbattha saṃvuto bhikkhu, sabbadukkhā pamuccatī”ti.",
  "atk-s0502a0:4523_0": "Tattha cakkhunāti yadā hi bhikkhuno cakkhudvāre rūpārammaṇaṃ āpāthamāgacchati, tadā",
  "atk-s0502a0:4523_1": "iṭṭhārammaṇe arajjantassa aniṭṭhārammaṇe adussantassa asamapekkhanena mohaṃ anuppādentassa",
  "atk-s0502a0:4523_2": "tasmiṃ dvāre saṃvaro thakanaṃ pidahanaṃ gutti katā nāma hoti. Tassa so evarūpo cakkhunā",
  "atk-s0502a0:4523_3": "saṃvaro sādhu. Esa nayo sotadvārādīsupi. Cakkhudvārādīsuyeva pana saṃvaro vā asaṃvaro",
  "atk-s0502a0:4523_4": "vā nuppajjati, parato pana javanavīthiyaṃ esa labbhati. Tadā hi asaṃvaro uppajjanto",
  "atk-s0502a0:4523_5": "assaddhā akkhanti kosajjaṃ muṭṭhasaccaṃ aññāṇanti akusalavīthiyaṃ ayaṃ pañcavidho",
  "atk-s0502a0:4523_6": "labbhati. Saṃvaro uppajjanto saddhā khanti vīriyaṃ sati ñāṇanti kusalavīthiyaṃ ayaṃ",
  "atk-s0502a0:4523_7": "pañcavidho labbhati.",
  "atk-s0502a0:4524_0": "Kāyena saṃvaroti ettha pana pasādakāyopi copanakāyopi labbhati. Ubhayampi panetaṃ",
  "atk-s0502a0:4524_1": "kāyadvārameva. Tattha pasādadvāre saṃvarāsaṃvaro kathitova. Copanadvārepi taṃvatthukā",
  "atk-s0502a0:4524_2": "pāṇātipātaadinnādānakāmesumicchācārā. Tehi pana saddhiṃ akusalavīthiyaṃ uppajjantehi",
  "atk-s0502a0:4524_3": "taṃ dvāraṃ asaṃvutaṃ hoti, kusalavīthiyaṃ uppajjantehi pāṇātipātāveramaṇiādīhi saṃvutaṃ.",
  "atk-s0502a0:4524_4": "Sādhu vācāyāti etthāpi copanavācāpi vācā. Tāya saddhiṃ uppajjantehi musāvādādīhi",
  "atk-s0502a0:4524_5": "taṃ dvāraṃ asaṃvutaṃ hoti, musāvādāveramaṇiādīhi saṃvutaṃ. Manasā saṃvaroti etthāpi",
  "atk-s0502a0:4524_6": "javanamanato aññena manena saddhiṃ abhijjhādayo natthi. Manodvāre pana javanakkhaṇe",
  "atk-s0502a0:4524_7": "uppajjamānehi abhijjhādīhi taṃ dvāraṃ asaṃvutaṃ hoti, anabhijjhādīhi saṃvutaṃ hoti.",
  "atk-s0502a0:4524_8": "Sādhu sabbatthāti tesu cakkhudvārādīsu sabbesupi saṃvaro sādhu. Ettāvatā hi aṭṭha",
  "atk-s0502a0:4524_9": "saṃvaradvārāni aṭṭha ca asaṃvaradvārāni kathitāni. Tesu aṭṭhasu asaṃvaradvāresu ṭhito",
  "atk-s0502a0:4524_10": "bhikkhu sakalavaṭṭamūlakadukkhato na muccati, saṃvaradvāresu pana ṭhito sabbasmāpi",
  "atk-s0502a0:4524_11": "vaṭṭamūlakadukkhā muccati. Tena vuttaṃ – “sabbattha saṃvuto bhikkhu, sabbadukkhā pamuccatī”ti.",
  "atk-s0502a0:4525": "Desanāvasāne te pañca bhikkhū sotāpattiphale patiṭṭhahiṃsu, sampattānampi sātthikā dhammadesanā ahosīti.",
  "atk-s0502a0:4526": "Pañcabhikkhuvatthu paṭhamaṃ.",
  "atk-s0502a0:4527": "2. Haṃsaghātakabhikkhuvatthu",
  "atk-s0502a0:4528": "Hatthasaṃyatoti imaṃ dhammadesanaṃ satthā jetavane viharanto ekaṃ haṃsaghātakaṃ bhikkhuṃ ārabbha kathesi.",
  "atk-s0502a0:4529_0": "Sāvatthivāsino kira dve sahāyakā bhikkhūsu pabbajitvā laddhūpasampadā yebhuyyena",
  "atk-s0502a0:4529_1": "ekato vicaranti. Te ekadivasaṃ aciravatiṃ gantvā nhatvā ātape tappamānā sāraṇīyakathaṃ",
  "atk-s0502a0:4529_2": "kathentā aṭṭhaṃsu. Tasmiṃ khaṇe dve haṃsā ākāsena gacchanti. Atheko daharabhikkhu",
  "atk-s0502a0:4529_3": "sakkharaṃ gahetvā “ekassa haṃsapotakassa akkhiṃ paharissāmī”ti āha, itaro “na sakkhissāmī”ti",
  "atk-s0502a0:4529_4": "āha. Tiṭṭhatu imasmiṃ passe akkhi, parapasse akkhiṃ paharissāmīti. Idampi na sakkhissasiyevāti.",
  "atk-s0502a0:4529_5": "“Tena hi upadhārehī”ti dutiyaṃ sakkharaṃ gahetvā haṃsassa pacchābhāge khipi, haṃso",
  "atk-s0502a0:4529_6": "sakkharasaddaṃ sutvā nivattitvā olokesi. Atha naṃ itaraṃ vaṭṭasakkharaṃ gahetvā parapasse",
  "atk-s0502a0:4529_7": "akkhimhi paharitvā orimakkhinā nikkhāmesi. Haṃso viravanto parivattitvā tesaṃ pādamūleyeva",
  "atk-s0502a0:4529_8": "pati. Tattha tattha ṭhitā bhikkhū disvā, “āvuso, buddhasāsane pabbajitvā ananucchavikaṃ",
  "atk-s0502a0:4529_9": "vo kataṃ pāṇātipātaṃ karontehī”ti vatvā te ādāya gantvā tathāgatassa dassesuṃ.",
  "atk-s0502a0:4530_0": "Satthā “saccaṃ kira tayā bhikkhu pāṇātipāto kato”ti pucchitvā “saccaṃ, bhante”ti",
  "atk-s0502a0:4530_1": "vutte “bhikkhu kasmā evarūpe niyyānikasāsane pabbajitvā evamakāsi, porāṇakapaṇḍitā",
  "atk-s0502a0:4530_2": "anuppanne buddhe agāramajjhe vasamānā appamattakesupi ṭhānesu kukkuccaṃ kariṃsu,",
  "atk-s0502a0:4530_3": "tvaṃ pana evarūpe buddhasāsane pabbajitvā kukkuccamattampi na akāsī”ti vatvā tehi",
  "atk-s0502a0:4530_4": "yācito atītaṃ āhari.",
  "atk-s0502a0:4531_0": "Atīte kururaṭṭhe indapattanagare dhanañcaye rajjaṃ kārente bodhisatto tassa aggamahesiyā",
  "atk-s0502a0:4531_1": "kucchismiṃ paṭisandhiṃ gahetvā anupubbena viññutaṃ patto takkasilāyaṃ sippāni uggahetvā",
  "atk-s0502a0:4531_2": "pitarā uparajje patiṭṭhāpito aparabhāge pitu accayena rajjaṃ patvā dasa rājadhamme",
  "atk-s0502a0:4531_3": "akopento kurudhamme vattittha. Kurudhammo nāma pañcasīlāni, tāni bodhisatto parisuddhāni",
  "atk-s0502a0:4531_4": "katvā rakkhi. Yathā ca bodhisatto, evamassa mātā aggamahesī kaniṭṭhabhātā uparājā",
  "atk-s0502a0:4531_5": "purohito brāhmaṇo rajjugāhako amacco sārathi seṭṭhi doṇamāpako mahāmatto dovāriko",
  "atk-s0502a0:4531_6": "nagarasobhinī vaṇṇadāsīti evametesu ekādasasu janesu kurudhammaṃ rakkhantesu kaliṅgaraṭṭhe",
  "atk-s0502a0:4531_7": "dantapuranagare kaliṅge rajjaṃ kārente tasmiṃ raṭṭhe devo na vassi. Mahāsattassa",
  "atk-s0502a0:4531_8": "pana añjanasannibho nāma maṅgalahatthī mahāpuñño hoti. Raṭṭhavāsino “tasmiṃ ānīte",
  "atk-s0502a0:4531_9": "devo vassissatī”ti saññāya rañño ārocayiṃsu. Rājā tassa hatthissa ānayanatthāya brāhmaṇe",
  "atk-s0502a0:4531_10": "pahiṇi. Te gantvā mahāsattaṃ hatthiṃ yāciṃsu. Satthā tesaṃ yācanakāraṇaṃ dassetuṃ āha –",
  "atk-s0502a0:4532": "“Tava saddhañca sīlañca, viditvāna janādhipa;",
  "atk-s0502a0:4533": "Vaṇṇaṃ añjanavaṇṇena, kaliṅgasmiṃ nimimhase”ti. –",
  "atk-s0502a0:4534_0": "Imaṃ tikanipāte jātakaṃ kathesi. Hatthimhi pana ānītepi deve avassante “so rājā kurudhammaṃ",
  "atk-s0502a0:4534_1": "rakkhati, tenassa raṭṭhe devo vassatī”ti saññāya “yaṃ so kurudhammaṃ rakkhati, taṃ",
  "atk-s0502a0:4534_2": "suvaṇṇapaṭṭe likhitvā ānethā”ti puna kāliṅgo brāhmaṇe ca amacce ca pesesi. Tesu gantvā",
  "atk-s0502a0:4534_3": "yācantesu rājānaṃ ādiṃ katvā sabbepi te attano attano sīlesu kiñci kukkuccamattaṃ",
  "atk-s0502a0:4534_4": "katvā “aparisuddhaṃ no sīla”nti paṭikkhipitvāpi “na ettāvatā sīlabhedo hotī”ti tehi",
  "atk-s0502a0:4534_5": "punappunaṃ yācitā attano attano sīlāni kathayiṃsu. Kāliṅgo suvaṇṇapaṭṭe likhāpetvā",
  "atk-s0502a0:4534_6": "ābhataṃ kurudhammaṃ disvāva samādāya sādhukaṃ pūresi. Tassa raṭṭhe devo pāvassi,",
  "atk-s0502a0:4534_7": "raṭṭhaṃ khemaṃ subhikkhaṃ ahosi. Satthā imaṃ atītaṃ āharitvā –",
  "atk-s0502a0:4535": "“Gaṇikā uppalavaṇṇā, puṇṇo dovāriko tadā;",
  "atk-s0502a0:4536": "Rajjugāho ca kaccāno, doṇamāpako ca kolito.",
  "atk-s0502a0:4537": "“Sāriputto tadā seṭṭhī, anuruddho ca sārathī;",
  "atk-s0502a0:4538": "Brāhmaṇo kassapo thero, uparājānandapaṇḍito.",
  "atk-s0502a0:4539": "“Mahesī rāhulamātā, māyādevī janettikā;",
  "atk-s0502a0:4540": "Kururājā bodhisatto, evaṃ dhāretha jātaka”nti. –",
  "atk-s0502a0:4541_0": "Jātakaṃ samodhānetvā “bhikkhu evaṃ pubbepi paṇḍitā appamattakepi kukkucce uppanne",
  "atk-s0502a0:4541_1": "attano sīlabhede āsaṅkaṃ kariṃsu, tvaṃ pana mādisassa buddhassa sāsane pabbajitvā",
  "atk-s0502a0:4541_2": "pāṇātipātaṃ karonto atibhāriyaṃ kammamakāsi, bhikkhunā nāma hatthehi pādehi vācāya",
  "atk-s0502a0:4541_3": "ca saṃyatena bhavitabba”nti vatvā imaṃ gāthamāha –",
  "atk-s0502a0:4542": "362.",
  "atk-s0502a0:4543": "“Hatthasaṃyato pādasaṃyato,",
  "atk-s0502a0:4544": "Vācāsaṃyato saṃyatuttamo;",
  "atk-s0502a0:4545": "Ajjhattarato samāhito,",
  "atk-s0502a0:4546": "Eko santusito tamāhu bhikkhu”nti.",
  "atk-s0502a0:4547_0": "Tattha hatthasaṃyatoti hatthakīḷāpanādīnaṃ vā hatthena paresaṃ paharaṇādīnaṃ vā abhāvena",
  "atk-s0502a0:4547_1": "hatthasaṃyato. Dutiyapadepi eseva nayo. Vācāya pana musāvādādīnaṃ akaraṇato vācāya",
  "atk-s0502a0:4547_2": "saṃyato. Saṃyatuttamoti saṃyatattabhāvo, kāyacalanasīsukkhipanabhamukavikārādīnaṃ",
  "atk-s0502a0:4547_3": "akārakoti attho. Ajjhattaratoti gocarajjhattasaṅkhātāya kammaṭṭhānabhāvanāya rato.",
  "atk-s0502a0:4547_4": "Samāhitoti suṭṭhu ṭhapito. Eko santusitoti ekavihārī hutvā suṭṭhu tusito vipassanācārato",
  "atk-s0502a0:4547_5": "paṭṭhāya attano adhigamena tuṭṭhamānaso. Puthujjanakalyāṇakañhi ādiṃ katvā sabbepi",
  "atk-s0502a0:4547_6": "sekhā attano adhigamena santussantīti santusitā, arahā pana ekantasantusitova. Taṃ sandhāyetaṃ vuttaṃ.",
  "atk-s0502a0:4548": "Desanāvasāne bahū sotāpattiphalādīni pāpuṇiṃsūti.",
  "atk-s0502a0:4549": "Haṃsaghātakabhikkhuvatthu dutiyaṃ.",
  "atk-s0502a0:4550": "3. Kokālikavatthu",
  "atk-s0502a0:4551_0": "Yo mukhasaṃyatoti imaṃ dhammadesanaṃ satthā jetavane viharanto kokālikaṃ ārabbha",
  "atk-s0502a0:4551_1": "kathesi. Vatthu “atha kho kokāliko bhikkhu yena bhagavā tenupasaṅkamī”ti sutte āgatameva.",
  "atk-s0502a0:4551_2": "Atthopissa aṭṭhakathāya vuttanayeneva veditabbo.",
  "atk-s0502a0:4552_0": "Kokālike pana padumaniraye uppanne dhammasabhāyaṃ kathaṃ samuṭṭhāpesuṃ “aho kokāliko",
  "atk-s0502a0:4552_1": "bhikkhu attano mukhaṃ nissāya vināsaṃ patto, dve aggasāvake akkosantasseva hissa",
  "atk-s0502a0:4552_2": "pathavī vivaraṃ adāsī”ti. Satthā āgantvā “kāya nuttha, bhikkhave, etarahi kathāya",
  "atk-s0502a0:4552_3": "sannisinnā”ti pucchitvā “imāya nāmā”ti vutte “na, bhikkhave, idāneva, pubbepi kokāliko",
  "atk-s0502a0:4552_4": "bhikkhu attano mukhameva nissāya naṭṭho”ti vatvā tamatthaṃ sotukāmehi bhikkhūhi yācito",
  "atk-s0502a0:4552_5": "tassa pakāsanatthaṃ atītaṃ āhari.",
  "atk-s0502a0:4553_0": "Atīte himavantapadese ekasmiṃ sare kacchapo vasati. Dve haṃsapotakā gocarāya carantā",
  "atk-s0502a0:4553_1": "tena saddhiṃ vissāsaṃ katvā daḷhavissāsikā hutvā ekadivasaṃ kacchapaṃ pucchiṃsu –",
  "atk-s0502a0:4553_2": "“samma, amhākaṃ himavante cittakūṭapabbatatale kañcanaguhāya vasanaṭṭhānaṃ, ramaṇiyo",
  "atk-s0502a0:4553_3": "padeso, gacchissasi amhehi saddhi”nti. “Samma, ahaṃ kathaṃ gamissāmī”ti? “Mayaṃ taṃ",
  "atk-s0502a0:4553_4": "nessāma, sace mukhaṃ rakkhituṃ sakkhissasī”ti. “Rakkhissāmi, sammā gahetvā maṃ gacchathā”ti.",
  "atk-s0502a0:4553_5": "Te “sādhū”ti vatvā ekaṃ daṇḍakaṃ kacchapena ḍaṃsāpetvā sayaṃ tassa ubho koṭiyo ḍaṃsitvā",
  "atk-s0502a0:4553_6": "ākāsaṃ pakkhandiṃsu. Taṃ tathā haṃsehi nīyamānaṃ gāmadārakā disvā “dve haṃsā kacchapaṃ",
  "atk-s0502a0:4553_7": "daṇḍena harantī”ti āhaṃsu. Kacchapo “yadi maṃ sahāyakā nenti, tumhākaṃ ettha kiṃ",
  "atk-s0502a0:4553_8": "hoti duṭṭhaceṭakā”ti vattukāmo haṃsānaṃ sīghavegatāya bārāṇasinagare rājanivesanassa",
  "atk-s0502a0:4553_9": "uparibhāgaṃ sampattakāle daṭṭhaṭṭhānato daṇḍakaṃ vissajjetvā ākāsaṅgaṇe patitvā dvedhā",
  "atk-s0502a0:4553_10": "bhijji. Satthā imaṃ atītaṃ āharitvā –",
  "atk-s0502a0:4554": "“Avadhī vata attānaṃ, kacchapo byāharaṃ giraṃ;",
  "atk-s0502a0:4555": "Suggahītasmiṃ kaṭṭhasmiṃ, vācāya sakiyāvadhī.",
  "atk-s0502a0:4556": "“Etampi disvā naravīriyaseṭṭha,",
  "atk-s0502a0:4557": "Vācaṃ pamuñce kusalaṃ nātivelaṃ;",
  "atk-s0502a0:4558": "Passasi bahubhāṇena, kacchapaṃ byasanaṃ gata”nti. ;",
  "atk-s0502a0:4559": "Imaṃ dukanipāte bahubhāṇijātakaṃ vitthāretvā, “bhikkhave, bhikkhunā nāma mukhasaṃyatena samacārinā anuddhatena nibbutacittena bhavitabba”nti vatvā imaṃ gāthamāha –",
  "atk-s0502a0:4560": "363.",
  "atk-s0502a0:4561": "“Yo mukhasaṃyato bhikkhu, mantabhāṇī anuddhato;",
  "atk-s0502a0:4562": "Atthaṃ dhammañca dīpeti, madhuraṃ tassa bhāsita”nti.",
  "atk-s0502a0:4563_0": "Tattha mukhasaṃyatoti dāsacaṇḍālādayopi “tvaṃ dujjāto, tvaṃ dussīlo”tiādīnaṃ avacanatāya",
  "atk-s0502a0:4563_1": "mukhena saṃyato. Mantabhāṇīti mantā vuccati paññā, tāya bhaṇanasīlo. Anuddhatoti",
  "atk-s0502a0:4563_2": "nibbutacitto. Atthaṃ dhammañca dīpetīti bhāsitatthañceva desanādhammañca katheti.",
  "atk-s0502a0:4563_3": "Madhuranti evarūpassa bhikkhuno bhāsitaṃ madhuraṃ nāma. Yo pana atthameva sampādeti,",
  "atk-s0502a0:4563_4": "na pāḷiṃ, pāḷiṃyeva sampādeti, na atthaṃ, ubhayaṃ vā pana na sampādeti, tassa bhāsitaṃ",
  "atk-s0502a0:4563_5": "madhuraṃ nāma na hotīti.",
  "atk-s0502a0:4564": "Desanāvasāne bahū sotāpattiphalādīni pāpuṇiṃsūti.",
  "atk-s0502a0:4565": "Kokālikavatthu tatiyaṃ.",
  "atk-s0502a0:4566": "4. Dhammārāmattheravatthu",
  "atk-s0502a0:4567": "Dhammārāmoti imaṃ dhammadesanaṃ satthā jetavane viharanto dhammārāmattheraṃ ārabbha kathesi.",
  "atk-s0502a0:4568_0": "Satthārā kira “ito me catumāsaccayena parinibbānaṃ bhavissatī”ti ārocite anekasahassā",
  "atk-s0502a0:4568_1": "bhikkhū satthāraṃ parivāretvā vicariṃsu. Tattha puthujjanā bhikkhū assūni sandhāretuṃ",
  "atk-s0502a0:4568_2": "nāsakkhiṃsu, khīṇāsavānaṃ dhammasaṃvego uppajji. Sabbepi “kiṃ nu kho karissāmā”ti",
  "atk-s0502a0:4568_3": "vaggabandhanena vicaranti. Eko pana dhammārāmo nāma bhikkhu bhikkhūnaṃ santikaṃ na",
  "atk-s0502a0:4568_4": "upasaṅkamati. Bhikkhūhi “kiṃ, āvuso”ti vuccamāno paṭivacanampi adatvā “satthā kira",
  "atk-s0502a0:4568_5": "catumāsaccayena parinibbāyissati, ahañcamhi avītarāgo, satthari dharamāneyeva vāyamitvā",
  "atk-s0502a0:4568_6": "arahattaṃ pāpuṇissāmī”ti ekakova viharanto satthārā desitaṃ dhammaṃ āvajjeti cinteti",
  "atk-s0502a0:4568_7": "anussarati. Bhikkhū tathāgatassa ārocesuṃ – “bhante, dhammārāmassa tumhesu sinehamattampi",
  "atk-s0502a0:4568_8": "natthi, ‘satthā kira parinibbāyissati, kiṃ nu kho karissāmā’ti amhehi saddhiṃ sammantanamattampi",
  "atk-s0502a0:4568_9": "na karotī”ti. Satthā taṃ pakkosāpetvā “saccaṃ kira tvaṃ evaṃ karosī”ti pucchi. “Saccaṃ,",
  "atk-s0502a0:4568_10": "bhante”ti. “Kiṃ kāraṇā”ti? Tumhe kira catumāsaccayena parinibbāyissatha, ahañcamhi",
  "atk-s0502a0:4568_11": "avītarāgo, tumhesu dharantesuyeva vāyamitvā arahattaṃ pāpuṇissāmīti tumhehi desitaṃ",
  "atk-s0502a0:4568_12": "dhammaṃ āvajjāmi cintemi anussarāmīti.",
  "atk-s0502a0:4569_0": "Satthā “sādhu sādhū”ti tassa sādhukāraṃ datvā, “bhikkhave, aññenāpi mayi sinehavantena",
  "atk-s0502a0:4569_1": "bhikkhunā nāma dhammārāmasadiseneva bhavitabbaṃ. Na hi mayhaṃ mālāgandhādīhi pūjaṃ",
  "atk-s0502a0:4569_2": "karontā mama pūjaṃ karonti nāma, dhammānudhammaṃ paṭipajjantāyeva pana maṃ pūjenti",
  "atk-s0502a0:4569_3": "nāmā”ti vatvā imaṃ gāthamāha –",
  "atk-s0502a0:4570": "364.",
  "atk-s0502a0:4571": "“Dhammārāmo dhammarato, dhammaṃ anuvicintayaṃ;",
  "atk-s0502a0:4572": "Dhammaṃ anussaraṃ bhikkhu, saddhammā na parihāyatī”ti.",
  "atk-s0502a0:4573_0": "Tattha nivāsanaṭṭhena samathavipassanādhammo ārāmo assāti dhammārāmo. Tasmiṃyeva",
  "atk-s0502a0:4573_1": "dhamme ratoti dhammarato. Tasseva dhammassa punappunaṃ vicintanatāya dhammaṃ anuvicintayaṃ,",
  "atk-s0502a0:4573_2": "taṃ dhammaṃ āvajjento manasikarontoti attho. Anussaranti tameva dhammaṃ anussaranto.",
  "atk-s0502a0:4573_3": "Saddhammāti evarūpo bhikkhu sattatiṃsabhedā bodhipakkhiyadhammā navavidhalokuttaradhammā",
  "atk-s0502a0:4573_4": "ca na parihāyatīti attho.",
  "atk-s0502a0:4574": "Desanāvasāne so bhikkhu arahatte patiṭṭhahi, sampattānampi sātthikā dhammadesanā ahosīti.",
  "atk-s0502a0:4575": "Dhammārāmattheravatthu catutthaṃ.",
  "atk-s0502a0:4576": "5. Vipakkhasevakabhikkhuvatthu",
  "atk-s0502a0:4577": "Salābhanti imaṃ dhammadesanaṃ satthā veḷuvane viharanto aññataraṃ vipakkhasevakaṃ bhikkhuṃ ārabbha kathesi.",
  "atk-s0502a0:4578_0": "Tassa kireko devadattapakkhiko bhikkhu sahāyo ahosi. So taṃ bhikkhūhi saddhiṃ piṇḍāya",
  "atk-s0502a0:4578_1": "caritvā katabhattakiccaṃ āgacchantaṃ disvā “kuhiṃ gatosī”ti pucchi. “Asukaṭṭhānaṃ",
  "atk-s0502a0:4578_2": "nāma piṇḍāya caritu”nti. “Laddho te piṇḍapāto”ti? “Āma, laddho”ti. “Idha amhākaṃ",
  "atk-s0502a0:4578_3": "mahālābhasakkāro, katipāhaṃ idheva hohī”ti. So tassa vacanena katipāhaṃ tattha vasitvā",
  "atk-s0502a0:4578_4": "sakaṭṭhānameva agamāsi. Atha naṃ bhikkhū “ayaṃ, bhante, devadattassa uppannalābhasakkāraṃ",
  "atk-s0502a0:4578_5": "paribhuñjati, devadattassa pakkhiko eso”ti tathāgatassa ārocesuṃ. Satthā taṃ pakkosāpetvā",
  "atk-s0502a0:4578_6": "“saccaṃ kira tvaṃ evamakāsī”ti pucchi. “Āma, bhante, ahaṃ tattha ekaṃ daharaṃ nissāya",
  "atk-s0502a0:4578_7": "katipāhaṃ vasiṃ, na ca pana devadattassa laddhiṃ rocemī”ti. Atha naṃ bhagavā “kiñcāpi",
  "atk-s0502a0:4578_8": "tvaṃ laddhiṃ na rocesi, diṭṭhadiṭṭhakānaṃyeva pana laddhiṃ rocento viya vicarasi.",
  "atk-s0502a0:4578_9": "Na tvaṃ idāneva evaṃ karosi, pubbepi evarūpoyevā”ti vatvā “idāni tāva, bhante, amhehi",
  "atk-s0502a0:4578_10": "sāmaṃ diṭṭho, pubbe panesa kesaṃ laddhiṃ rocento viya vicari, ācikkhatha no”ti bhikkhūhi",
  "atk-s0502a0:4578_11": "yācito atītaṃ āharitvā –",
  "atk-s0502a0:4579": "“Purāṇacorāna vaco nisamma,",
  "atk-s0502a0:4580": "Mahiḷāmukho pothayamanvacārī;",
  "atk-s0502a0:4581": "Susaññatānañhi vaco nisamma,",
  "atk-s0502a0:4582": "Gajuttamo sabbaguṇesu aṭṭhā”ti. –",
  "atk-s0502a0:4583_0": "Imaṃ mahiḷāmukhajātakaṃ vitthāretvā, “bhikkhave, bhikkhunā nāma sakalābheneva santuṭṭhena",
  "atk-s0502a0:4583_1": "bhavitabbaṃ, paralābhaṃ patthetuṃ na vaṭṭati. Paralābhaṃ patthentassa hi jhānavipassanāmaggaphalesu",
  "atk-s0502a0:4583_2": "ekadhammopi nuppajjati, sakalābhasantuṭṭhasseva pana jhānādīni uppajjantī”ti vatvā",
  "atk-s0502a0:4583_3": "dhammaṃ desento imā gāthā abhāsi –",
  "atk-s0502a0:4584": "365.",
  "atk-s0502a0:4585": "“Salābhaṃ nātimaññeyya, nāññesaṃ pihayaṃ care;",
  "atk-s0502a0:4586": "Aññesaṃ pihayaṃ bhikkhu, samādhiṃ nādhigacchati.",
  "atk-s0502a0:4587": "366.",
  "atk-s0502a0:4588": "“Appalābhopi ce bhikkhu, salābhaṃ nātimaññati;",
  "atk-s0502a0:4589": "Taṃ ve devā pasaṃsanti, suddhājīviṃ atandita”nti.",
  "atk-s0502a0:4590_0": "Tattha salābhanti attano uppajjanakalābhaṃ. Sapadānacārañhi parivajjetvā anesanāya",
  "atk-s0502a0:4590_1": "jīvikaṃ kappento salābhaṃ atimaññati hīḷeti jigucchati nāma. Tasmā evaṃ akaraṇena",
  "atk-s0502a0:4590_2": "salābhaṃ nātimaññeyya. Aññesaṃ pihayanti aññesaṃ lābhaṃ patthento na careyyāti attho.",
  "atk-s0502a0:4590_3": "Samādhiṃ nādhigacchatīti aññesañhi lābhaṃ pihayanto tesaṃ cīvarādikaraṇe ussukkaṃ",
  "atk-s0502a0:4590_4": "āpanno bhikkhu appanāsamādhiṃ vā upacārasamādhiṃ vā nādhigacchati. Salābhaṃ nātimaññatīti",
  "atk-s0502a0:4590_5": "appalābhopi samāno uccanīcakule paṭipāṭiyā sapadānaṃ caranto bhikkhu salābhaṃ nātimaññati",
  "atk-s0502a0:4590_6": "nāma. Taṃ veti taṃ evarūpaṃ bhikkhuṃ sārajīvitatāya suddhājīviṃ jaṅghabalaṃ nissāya",
  "atk-s0502a0:4590_7": "jīvitakappanena akusītatāya atanditaṃ devā pasaṃsanti thomentīti attho.",
  "atk-s0502a0:4591": "Desanāvasāne bahū sotāpattiphalādīni pāpuṇiṃsūti.",
  "atk-s0502a0:4592": "Vipakkhasevakabhikkhuvatthu pañcamaṃ.",
  "atk-s0502a0:4593": "6. Pañcaggadāyakabrāhmaṇavatthu",
  "atk-s0502a0:4594": "Sabbasoti imaṃ dhammadesanaṃ satthā jetavane viharanto pañcaggadāyakaṃ nāma brāhmaṇaṃ ārabbha kathesi.",
  "atk-s0502a0:4595_0": "So kira sasse khette ṭhitakāleyeva khettaggaṃ nāma deti, khalakāle khalaggaṃ nāma",
  "atk-s0502a0:4595_1": "deti, khalabhaṇḍakāle khalabhaṇḍaggaṃ nāma deti, ukkhalikakāle kumbhaggaṃ nāma deti,",
  "atk-s0502a0:4595_2": "pātiyaṃ vaḍḍhitakāle pātaggaṃ nāma detīti imāni pañca aggadānāni deti, sampattassa",
  "atk-s0502a0:4595_3": "adatvā nāma na bhuñjati. Tenassa pañcaggadāyakotveva nāmaṃ ahosi. Satthā tassa ca",
  "atk-s0502a0:4595_4": "brāhmaṇiyā cassa tiṇṇaṃ phalānaṃ upanissayaṃ disvā brāhmaṇassa bhojanavelāyaṃ gantvā",
  "atk-s0502a0:4595_5": "dvāre aṭṭhāsi. Sopi dvārapamukhe antogehābhimukho nisīditvā bhuñjati, satthāraṃ dvāre",
  "atk-s0502a0:4595_6": "ṭhitaṃ na passati. Brāhmaṇī pana taṃ parivisamānā satthāraṃ disvā cintesi – “ayaṃ",
  "atk-s0502a0:4595_7": "brāhmaṇo pañcasu ṭhānesu aggaṃ datvā bhuñjati, idāni ca samaṇo gotamo āgantvā dvāre",
  "atk-s0502a0:4595_8": "ṭhito. Sace brāhmaṇo etaṃ disvā attano bhattaṃ haritvā dassati, punapāhaṃ pacituṃ",
  "atk-s0502a0:4595_9": "na sakkhissāmī”ti. Sā “evaṃ ayaṃ samaṇaṃ gotamaṃ na passissatī”ti satthu piṭṭhiṃ",
  "atk-s0502a0:4595_10": "datvā tassa pacchato taṃ paṭicchādentī onamitvā puṇṇacandaṃ pāṇinā paṭicchādentī",
  "atk-s0502a0:4595_11": "viya aṭṭhāsi. Tathā ṭhitā eva ca pana “gato nu kho no”ti satthāraṃ aḍḍhakkhikena",
  "atk-s0502a0:4595_12": "olokesi. Satthā tattheva aṭṭhāsi. Brāhmaṇassa pana savanabhayena “aticchathā”ti na",
  "atk-s0502a0:4595_13": "vadeti, osakkitvā pana saṇikameva “aticchathā”ti āha. Satthā “na gamissāmī”ti sīsaṃ",
  "atk-s0502a0:4595_14": "cālesi. Lokagarunā buddhena “na gamissāmī”ti sīse cālite sā sandhāretuṃ asakkontī",
  "atk-s0502a0:4595_15": "mahāhasitaṃ hasi. Tasmiṃ khaṇe satthā gehābhimukhaṃ obhāsaṃ muñci. Brāhmaṇopi piṭṭhiṃ",
  "atk-s0502a0:4595_16": "datvā nisinnoyeva brāhmaṇiyā hasitasaddaṃ sutvā chabbaṇṇānañca rasmīnaṃ obhāsaṃ oloketvā",
  "atk-s0502a0:4595_17": "satthāraṃ addasa. Buddhā hi nāma gāme vā araññe vā hetusampannānaṃ attānaṃ adassetvā",
  "atk-s0502a0:4595_18": "na pakkamanti. Brāhmaṇopi satthāraṃ disvā, “bhoti nāsitomhi tayā, rājaputtaṃ āgantvā",
  "atk-s0502a0:4595_19": "dvāre ṭhitaṃ mayhaṃ anācikkhantiyā bhāriyaṃ te kammaṃ kata”nti vatvā aḍḍhabhuttaṃ",
  "atk-s0502a0:4595_20": "bhojanapātiṃ ādāya satthu santikaṃ gantvā, “bho gotama, ahaṃ pañcasu ṭhānesu aggaṃ",
  "atk-s0502a0:4595_21": "datvāva bhuñjāmi, ito ca me majjhe bhinditvā ekova bhattakoṭṭhāso bhutto, eko koṭṭhāso",
  "atk-s0502a0:4595_22": "avasiṭṭho, paṭiggaṇhissasi me idaṃ bhatta”nti. Satthā “na me tava ucchiṭṭhabhattena",
  "atk-s0502a0:4595_23": "attho”ti avatvā, “brāhmaṇa, aggampi mayhameva anucchavikaṃ, majjhe bhinditvā aḍḍhabhuttabhattampi,",
  "atk-s0502a0:4595_24": "carimakabhattapiṇḍopi mayhameva anucchaviko. Mayañhi, brāhmaṇa, paradattūpajīvipetasadisā”ti",
  "atk-s0502a0:4595_25": "vatvā imaṃ gāthamāha –",
  "atk-s0502a0:4596": "“Yadaggato majjhato sesato vā,",
  "atk-s0502a0:4597": "Piṇḍaṃ labhetha paradattūpajīvī;",
  "atk-s0502a0:4598": "Nālaṃ thutuṃ nopi nipaccavādī,",
  "atk-s0502a0:4599": "Taṃ vāpi dhīrā muni vedayantī”ti. ;",
  "atk-s0502a0:4600_0": "Brāhmaṇo taṃ sutvāva pasannacitto hutvā “aho acchariyaṃ, dīpasāmiko nāma rājaputto",
  "atk-s0502a0:4600_1": "‘na me tava ucchiṭṭhabhattena attho’ti avatvā evaṃ vakkhatī”ti dvāre ṭhitakova satthāraṃ",
  "atk-s0502a0:4600_2": "pañhaṃ pucchi – “bho gotama, tumhe attano sāvake bhikkhūti vadatha, kittāvatā bhikkhu",
  "atk-s0502a0:4600_3": "nāma hotī”ti. Satthā “kathaṃrūpā nu kho imassa dhammadesanā sappāyā”ti upadhārento",
  "atk-s0502a0:4600_4": "“ime dvepi janā kassapabuddhakāle ‘nāmarūpa’nti vadantānaṃ kathaṃ suṇiṃsu, nāmarūpaṃ",
  "atk-s0502a0:4600_5": "avissajjitvāva nesaṃ dhammaṃ desetuṃ vaṭṭatī”ti, “brāhmaṇa, nāme ca rūpe ca arajjanto",
  "atk-s0502a0:4600_6": "asajjanto asocanto bhikkhu nāma hotī”ti vatvā imaṃ gāthamāha –",
  "atk-s0502a0:4601": "367.",
  "atk-s0502a0:4602": "“Sabbaso nāmarūpasmiṃ, yassa natthi mamāyitaṃ;",
  "atk-s0502a0:4603": "Asatā ca na socati, sa ve bhikkhūti vuccatī”ti.",
  "atk-s0502a0:4604_0": "Tattha sabbasoti sabbasmimpi vedanādīnaṃ catunnaṃ, rūpakkhandhassa cāti pañcannaṃ",
  "atk-s0502a0:4604_1": "khandhānaṃ vasena pavatte nāmarūpe. Mamāyitanti yassa ahanti vā mamanti vā gāho natthi.",
  "atk-s0502a0:4604_2": "Asatā ca na socatīti tasmiñca nāmarūpe khayavayaṃ patte “mama rūpaṃ khīṇaṃ…pe… mama",
  "atk-s0502a0:4604_3": "viññāṇaṃ khīṇa”nti na socati na vihaññati, “khayavayadhammaṃ me khīṇa”nti passati.",
  "atk-s0502a0:4604_4": "Sa veti so evarūpo vijjamānepi nāmarūpe mamāyitarahitopi asatāpi tena asocanto bhikkhūti vuccatīti attho.",
  "atk-s0502a0:4605": "Desanāvasāne ubhopi jayampatikā anāgāmiphale patiṭṭhahiṃsu, sampattānampi sātthikā dhammadesanā ahosīti.",
  "atk-s0502a0:4606": "Pañcaggadāyakabrāhmaṇavatthu chaṭṭhaṃ.",
  "atk-s0502a0:4607": "7. Sambahulabhikkhuvatthu",
  "atk-s0502a0:4608": "Mettāvihārīti imaṃ dhammadesanaṃ satthā jetavane viharanto sambahule bhikkhū ārabbha kathesi.",
  "atk-s0502a0:4609_0": "Ekasmiñhi samaye āyasmante mahākaccāne avantijanapade kuraragharaṃ nissāya pavattapabbate",
  "atk-s0502a0:4609_1": "viharante soṇo nāma koṭikaṇṇo upāsako therassa dhammakathāya pasīditvā therassa santike",
  "atk-s0502a0:4609_2": "pabbajitukāmo therena “dukkaraṃ kho, soṇa, yāvajīvaṃ ekabhattaṃ ekaseyyaṃ brahmacariya”nti",
  "atk-s0502a0:4609_3": "vatvā dve vāre paṭikkhittopi pabbajjāya ativiya ussāhajāto tatiyavāre theraṃ yācitvā",
  "atk-s0502a0:4609_4": "pabbajitvā appabhikkhukattā dakkhiṇāpathe tiṇṇaṃ vassānaṃ accayena laddhūpasampado",
  "atk-s0502a0:4609_5": "satthāraṃ sammukhā daṭṭhukāmo hutvā upajjhāyaṃ āpucchitvā tena dinnaṃ sāsanaṃ gahetvā",
  "atk-s0502a0:4609_6": "anupubbena jetavanaṃ gantvā satthāraṃ vanditvā katapaṭisanthāro satthārā ekagandhakuṭiyaṃyeva",
  "atk-s0502a0:4609_7": "anuññātasenāsano bahudeva rattiṃ ajjhokāse vīthināmetvā rattibhāge gandhakuṭiṃ pavisitvā",
  "atk-s0502a0:4609_8": "attano pattasenāsane taṃ rattibhāgaṃ vītināmetvā paccūsasamaye satthārā ajjhiṭṭho",
  "atk-s0502a0:4609_9": "soḷasa aṭṭhakavaggikāni sabbāneva sarabhaññena abhaṇi. Athassa bhagavā sarabhaññapariyosāne",
  "atk-s0502a0:4609_10": "abbhānumodento – “sādhu sādhu, bhikkhū”ti sādhukāraṃ adāsi. Satthārā dinnasādhukāraṃ",
  "atk-s0502a0:4609_11": "sutvā bhūmaṭṭhakadevā nāgā supaṇṇāti evaṃ yāva brahmalokā ekasādhukārameva ahosi.",
  "atk-s0502a0:4610_0": "Tasmiṃ khaṇe jetavanato vīsayojanasatamatthake kuraragharanagare therassa mātu mahāupāsikāya",
  "atk-s0502a0:4610_1": "gehe adhivatthā devatāpi mahantena saddena sādhukāramadāsi. Atha naṃ upāsikā āha",
  "atk-s0502a0:4610_2": "– “ko esa sādhukāraṃ detī”ti? Ahaṃ, bhaginīti. Kosi tvanti? Tava gehe adhivatthā,",
  "atk-s0502a0:4610_3": "devatāti. Tvaṃ ito pubbe mayhaṃ sādhukāraṃ adatvā ajja kasmā desīti? Nāhaṃ tuyhaṃ",
  "atk-s0502a0:4610_4": "sādhukāraṃ dammīti. Atha kassa te sādhukāro dinnoti? Tava puttassa koṭikaṇṇassa soṇattherassāti.",
  "atk-s0502a0:4610_5": "Kiṃ me puttena katanti? Putto te ajja satthārā saddhiṃ ekagandhakuṭiyaṃ vasitvā dhammaṃ",
  "atk-s0502a0:4610_6": "desesi, satthā tava puttassa dhammaṃ sutvā pasanno sādhukāramadāsi. Tenassa mayāpi",
  "atk-s0502a0:4610_7": "sādhukāro dinno. Sammāsambuddhassa hi sādhukāraṃ sampaṭicchitvā bhūmaṭṭhakadeve ādiṃ",
  "atk-s0502a0:4610_8": "katvā yāva brahmalokā ekasādhukārameva jātanti. Kiṃ pana, sāmi, mama puttena satthu",
  "atk-s0502a0:4610_9": "dhammo kathito, satthārā mama puttassa kathitoti? Tava puttena satthu kathitoti.",
  "atk-s0502a0:4610_10": "Evaṃ devatāya kathentiyāva upāsikāya pañcavaṇṇā pīti uppajjitvā sakalasarīraṃ phari.",
  "atk-s0502a0:4611_0": "Athassā etadahosi – “sace me putto satthārā saddhiṃ ekagandhakuṭiyaṃ vasitvā satthu",
  "atk-s0502a0:4611_1": "dhammaṃ kathetuṃ sakkhi, mayhampi kathetuṃ sakkhissatiyeva. Puttassa āgatakāle dhammassavanaṃ",
  "atk-s0502a0:4611_2": "kāretvā dhammakathaṃ suṇissāmī”ti. Soṇattheropi kho satthārā sādhukāre dinne “ayaṃ",
  "atk-s0502a0:4611_3": "me upajjhāyena dinnasāsanaṃ ārocetuṃ kālo”ti bhagavantaṃ paccantimesu janapadesu",
  "atk-s0502a0:4611_4": "vinayadharapañcamena gaṇena upasampadaṃ ādiṃ katvā pañca vare yācitvā katipāhaṃ satthu",
  "atk-s0502a0:4611_5": "santikeyeva vasitvā “upajjhāyaṃ passissāmī”ti satthāraṃ āpucchitvā jetavanā nikkhamitvā",
  "atk-s0502a0:4611_6": "anupubbena upajjhāyassa santikaṃ agamāsi.",
  "atk-s0502a0:4612_0": "Thero punadivase taṃ ādāya piṇḍāya caranto mātu upāsikāya gehadvāraṃ agamāsi. Sāpi",
  "atk-s0502a0:4612_1": "puttaṃ disvā tuṭṭhamānasā vanditvā sakkaccaṃ parivisitvā pucchi – “saccaṃ kira tvaṃ,",
  "atk-s0502a0:4612_2": "tāta, satthārā saddhiṃ ekagandhakuṭiyaṃ vasitvā satthu dhammakathaṃ kathesī”ti. “Upāsike,",
  "atk-s0502a0:4612_3": "tuyhaṃ kena idaṃ kathita”nti? “Tāta, imasmiṃ gehe adhivatthā devatā mahantena saddena",
  "atk-s0502a0:4612_4": "sādhukāraṃ datvā mayā ‘ko eso’ti vutte ‘aha’nti vatvā evañca evañca kathesi. Taṃ",
  "atk-s0502a0:4612_5": "sutvā mayhaṃ etadahosi – ‘sace me putto satthu dhammakathaṃ kathesi, mayhampi kathetuṃ",
  "atk-s0502a0:4612_6": "sakkhissatī’ti. Atha naṃ āha – ‘tāta, yato tayā satthu sammukhā dhammo kathito, mayhampi",
  "atk-s0502a0:4612_7": "kathetuṃ sakkhissasi eva. Asukadivase nāma dhammassavanaṃ kāretvā tava dhammaṃ suṇissāmi,",
  "atk-s0502a0:4612_8": "tātā”’ti. So adhivāsesi. Upāsikā bhikkhusaṅghassa dānaṃ datvā pūjaṃ katvā “puttassa",
  "atk-s0502a0:4612_9": "me dhammakathaṃ suṇissāmī”ti ekameva dāsiṃ geharakkhikaṃ ṭhapetvā sabbaṃ parijanaṃ",
  "atk-s0502a0:4612_10": "ādāya antonagare dhammassavanatthāya kārite maṇḍape alaṅkatadhammāsanaṃ abhiruyha",
  "atk-s0502a0:4612_11": "dhammaṃ desentassa puttassa dhammakathaṃ sotuṃ agamāsi.",
  "atk-s0502a0:4613_0": "Tasmiṃ pana kāle navasatā corā tassā upāsikāya gehe otāraṃ olokentā vicaranti. Tassā",
  "atk-s0502a0:4613_1": "pana gehaṃ sattahi pākārehi parikkhittaṃ sattadvārakoṭṭhakayuttaṃ, tattha tesu tesu",
  "atk-s0502a0:4613_2": "ṭhānesu caṇḍasunakhe bandhitvā ṭhapayiṃsu. Antogehe chadanassa udakapātaṭṭhāne pana",
  "atk-s0502a0:4613_3": "parikhaṃ khaṇitvā tipunā pūrayiṃsu. Taṃ divā ātapena vilīnaṃ pakkuthitaṃ viya tiṭṭhati,",
  "atk-s0502a0:4613_4": "rattiṃ kaṭhinaṃ kakkhaḷaṃ hutvā tiṭṭhati. Tassānantarā mahantāni ayasaṅghāṭakāni",
  "atk-s0502a0:4613_5": "nirantaraṃ bhūmiyaṃ odahiṃsu. Iti imañcārakkhaṃ upāsikāya ca antogehe ṭhitabhāvaṃ",
  "atk-s0502a0:4613_6": "paṭicca te corā okāsaṃ alabhantā taṃ divasaṃ tassā gatabhāvaṃ ñatvā umaṅgaṃ bhinditvā",
  "atk-s0502a0:4613_7": "tipuparikhāya ca ayasaṅghāṭakānañca heṭṭhābhāgeneva gehaṃ pavisitvā corajeṭṭhakaṃ",
  "atk-s0502a0:4613_8": "tassā santikaṃ pahiṇiṃsu “sace sā amhākaṃ idha paviṭṭhabhāvaṃ sutvā nivattitvā gehābhimukhī",
  "atk-s0502a0:4613_9": "āgacchati, asinā naṃ paharitvā mārethā”ti. So gantvā tassā santike aṭṭhāsi.",
  "atk-s0502a0:4614_0": "Corāpi antogehe dīpaṃ jāletvā kahāpaṇagabbhadvāraṃ vivariṃsu. Sā dāsī core disvā",
  "atk-s0502a0:4614_1": "upāsikāya santikaṃ gantvā, “ayye, bahū corā gehaṃ pavisitvā kahāpaṇagabbhadvāraṃ",
  "atk-s0502a0:4614_2": "vivariṃsū”ti ārocesi. “Corā attanā diṭṭhakahāpaṇe harantu, ahaṃ mama puttassa dhammakathaṃ",
  "atk-s0502a0:4614_3": "suṇāmi, mā me dhammassa antarāyaṃ kari, gehaṃ gacchā”ti taṃ pahiṇi. Corāpi kahāpaṇagabbhaṃ",
  "atk-s0502a0:4614_4": "tucchaṃ katvā rajatagabbhaṃ vivariṃsu. Sā punapi gantvā tamatthaṃ ārocesi. Upāsikāpi",
  "atk-s0502a0:4614_5": "“corā attanā icchitaṃ harantu, mā me antarāyaṃ karī”ti puna taṃ pahiṇi. Corā rajatagabbhampi",
  "atk-s0502a0:4614_6": "tucchaṃ katvā suvaṇṇagabbhaṃ vivariṃsu. Sā punapi gantvā upāsikāya tamatthaṃ ārocesi.",
  "atk-s0502a0:4614_7": "Atha naṃ upāsikā āmantetvā, “bhoti je tvaṃ anekavāraṃ mama santikaṃ āgatā, ‘corā",
  "atk-s0502a0:4614_8": "yathārucitaṃ harantu, ahaṃ mama puttassa dhammakathaṃ suṇāmi, mā me antarāyaṃ karī’ti",
  "atk-s0502a0:4614_9": "mayā vuttāpi mama kathaṃ anādiyitvā punappunaṃ āgacchasiyeva. Sace idāni tvaṃ āgacchissasi,",
  "atk-s0502a0:4614_10": "jānissāmi te kattabbaṃ, gehameva gacchā”ti pahiṇi.",
  "atk-s0502a0:4615_0": "Corajeṭṭhako tassā kathaṃ sutvā “evarūpāya itthiyā santakaṃ harantānaṃ asani patitvā",
  "atk-s0502a0:4615_1": "matthakaṃ bhindeyyā”ti corānaṃ santikaṃ gantvā “sīghaṃ upāsikāya santakaṃ paṭipākatikaṃ",
  "atk-s0502a0:4615_2": "karothā”ti āha. Te kahāpaṇehi kahāpaṇagabbhaṃ, rajatasuvaṇṇehi rajatasuvaṇṇagabbhe",
  "atk-s0502a0:4615_3": "puna pūrayiṃsu. Dhammatā kiresā, yaṃ dhammo dhammacārinaṃ rakkhati. Tenevāha –",
  "atk-s0502a0:4616": "“Dhammo have rakkhati dhammacāriṃ,",
  "atk-s0502a0:4617": "Dhammo suciṇṇo sukhamāvahāti;",
  "atk-s0502a0:4618": "Esānisaṃso dhamme suciṇṇe,",
  "atk-s0502a0:4619": "Na duggatiṃ gacchati dhammacārī”ti. ;",
  "atk-s0502a0:4620_0": "Corāpi gantvā dhammassavanaṭṭhāne aṭṭhaṃsu. Theropi dhammaṃ kathetvā vibhātāya rattiyā",
  "atk-s0502a0:4620_1": "āsanā otari. Tasmiṃ khaṇe corajeṭṭhako upāsikāya pādamūle nipajjitvā “khamāhi me,",
  "atk-s0502a0:4620_2": "ayye”ti āha. “Kiṃ idaṃ, tātā”ti? “Ahañhi tumhesu āghātaṃ katvā tumhe māretukāmo aṭṭhāsi”nti.",
  "atk-s0502a0:4620_3": "“Tena hi te, tāta, khamāmī”ti. Sesacorāpi tatheva vatvā, “tātā, khamāmī”ti vutte",
  "atk-s0502a0:4620_4": "āhaṃsu – “ayye, sace no khamatha, puttassa vo santike amhākaṃ pabbajjaṃ dāpethā”ti.",
  "atk-s0502a0:4620_5": "Sā puttaṃ vanditvā āha – “tāta, ime corā mama guṇesu tumhākañca dhammakathāya pasannā",
  "atk-s0502a0:4620_6": "pabbajjaṃ yācanti, pabbājetha ne”ti. Thero “sādhū”ti vatvā tehi nivatthavatthānaṃ",
  "atk-s0502a0:4620_7": "dasāni chindāpetvā tambamattikāya rajāpetvā te pabbājetvā sīlesu patiṭṭhāpesi. Upasampannakāle",
  "atk-s0502a0:4620_8": "ca nesaṃ ekekassa visuṃ visuṃ kammaṭṭhānamadāsi. Te navasatā bhikkhū visuṃ visuṃ",
  "atk-s0502a0:4620_9": "navasatakammaṭṭhānāni gahetvā ekaṃ pabbataṃ abhiruyha tassa tassa rukkhassa chāyāya",
  "atk-s0502a0:4620_10": "nisīditvā samaṇadhammaṃ kariṃsu.",
  "atk-s0502a0:4621_0": "Satthā vīsayojanasatamatthake jetavanamahāvihāre nisinnova te bhikkhū oloketvā tesaṃ",
  "atk-s0502a0:4621_1": "cariyavasena dhammadesanaṃ vavatthāpetvā obhāsaṃ pharitvā sammukhe nisīditvā kathento",
  "atk-s0502a0:4621_2": "viya imā gāthā abhāsi –",
  "atk-s0502a0:4622": "368.",
  "atk-s0502a0:4623": "“Mettāvihārī yo bhikkhu, pasanno buddhasāsane;",
  "atk-s0502a0:4624": "Adhigacche padaṃ santaṃ, saṅkhārūpasamaṃ sukhaṃ.",
  "atk-s0502a0:4625": "369.",
  "atk-s0502a0:4626": "“Siñca bhikkhu imaṃ nāvaṃ, sittā te lahumessati;",
  "atk-s0502a0:4627": "Chetvā rāgañca dosañca, tato nibbānamehisi.",
  "atk-s0502a0:4628": "370.",
  "atk-s0502a0:4629": "“Pañca chinde pañca jahe, pañca cuttari bhāvaye;",
  "atk-s0502a0:4630": "Pañcasaṅgātigo bhikkhu, oghatiṇṇoti vuccati.",
  "atk-s0502a0:4631": "371.",
  "atk-s0502a0:4632": "“Jhāya bhikkhu mā pamādo,",
  "atk-s0502a0:4633": "Mā te kāmaguṇe ramessu cittaṃ;",
  "atk-s0502a0:4634": "Mā lohaguḷaṃ gilī pamatto,",
  "atk-s0502a0:4635": "Mā kandī dukkhamidanti dayhamāno.",
  "atk-s0502a0:4636": "372.",
  "atk-s0502a0:4637": "“Natthi jhānaṃ apaññassa, paññā natthi ajhāyato;",
  "atk-s0502a0:4638": "Yamhi jhānañca paññā ca, sa ve nibbānasantike.",
  "atk-s0502a0:4639": "373.",
  "atk-s0502a0:4640": "“Suññāgāraṃ paviṭṭhassa, santacittassa bhikkhuno;",
  "atk-s0502a0:4641": "Amānusī ratī hoti, sammā dhammaṃ vipassato.",
  "atk-s0502a0:4642": "374.",
  "atk-s0502a0:4643": "“Yato yato sammasati, khandhānaṃ udayabbayaṃ;",
  "atk-s0502a0:4644": "Labhatī pītipāmojjaṃ, amataṃ taṃ vijānataṃ.",
  "atk-s0502a0:4645": "375.",
  "atk-s0502a0:4646": "“Tatrāyamādi bhavati, idha paññassa bhikkhuno;",
  "atk-s0502a0:4647": "Indriyagutti santuṭṭhi, pātimokkhe ca saṃvaro.",
  "atk-s0502a0:4648": "376.",
  "atk-s0502a0:4649": "“Mitte bhajassu kalyāṇe, suddhājīve atandite;",
  "atk-s0502a0:4650": "Paṭisanthāravutyassa, ācārakusalo siyā;",
  "atk-s0502a0:4651": "Tato pāmojjabahulo, dukkhassantaṃ karissatī”ti.",
  "atk-s0502a0:4652_0": "Tattha mettāvihārīti mettākammaṭṭhāne kammaṃ karontopi mettāvasena tikacatukkajjhāne",
  "atk-s0502a0:4652_1": "nibbattetvā ṭhitopi mettāvihārīyeva nāma. Pasannoti yo pana buddhasāsane pasanno",
  "atk-s0502a0:4652_2": "hoti, pasādaṃ rocetiyevāti attho. Padaṃ santanti nibbānassetaṃ nāmaṃ. Evarūpo hi",
  "atk-s0502a0:4652_3": "bhikkhu santaṃ koṭṭhāsaṃ sabbasaṅkhārānaṃ upasantatāya saṅkhārūpasamaṃ, paramasukhatāya",
  "atk-s0502a0:4652_4": "sukhanti laddhanāmaṃ nibbānaṃ adhigacchati, vindatiyevāti attho.",
  "atk-s0502a0:4653_0": "Siñca bhikkhu imaṃ nāvanti bhikkhu imaṃ attabhāvasaṅkhātaṃ nāvaṃ micchāvitakkodakaṃ",
  "atk-s0502a0:4653_1": "chaḍḍento siñca. Sittā te lahumessatīti yathā hi mahāsamudde udakasseva bharitā nāvā",
  "atk-s0502a0:4653_2": "chiddāni pidahitvā udakassa sittatāya sittā sallahukā hutvā mahāsamudde anosīditvā",
  "atk-s0502a0:4653_3": "sīghaṃ supaṭṭanaṃ gacchati, evaṃ tavāpi ayaṃ micchāvitakkodakabharitā attabhāvanāvā",
  "atk-s0502a0:4653_4": "cakkhudvārādichiddāni saṃvarena pidahitvā uppannassa micchāvitakkodakassa sittatāya",
  "atk-s0502a0:4653_5": "sittā sallahukā saṃsāravaṭṭe anosīditvā sīghaṃ nibbānaṃ gamissati. Chetvāti rāgadosabandhanāni",
  "atk-s0502a0:4653_6": "chinda. Etāni hi chinditvā arahattappatto tato aparabhāge anupādisesanibbānameva",
  "atk-s0502a0:4653_7": "ehisi, gamissasīti attho.",
  "atk-s0502a0:4654_0": "Pañca chindeti heṭṭhāapāyasampāpakāni pañcorambhāgiyasaṃyojanāni pāde baddharajjuṃ",
  "atk-s0502a0:4654_1": "puriso satthena viya heṭṭhāmaggattayena chindeyya. Pañca jaheti uparidevalokasampāpakāni",
  "atk-s0502a0:4654_2": "pañcuddhambhāgiyasaṃyojanāni puriso gīvāya baddharajjukaṃ viya arahattamaggena jaheyya",
  "atk-s0502a0:4654_3": "pajaheyya, chindeyyāti attho. Pañca cuttari bhāvayeti uddhambhāgiyasaṃyojanānaṃ pahānatthāya",
  "atk-s0502a0:4654_4": "saddhādīni pañcindriyāni uttari bhāveyya. Pañcasaṅgātigoti evaṃ sante pañcannaṃ rāgadosamohamānadiṭṭhisaṅgānaṃ",
  "atk-s0502a0:4654_5": "atikkamanena pañcasaṅgātigo bhikkhu oghatiṇṇoti vuccati, cattāro oghe tiṇṇoyevāti vuccatīti attho.",
  "atk-s0502a0:4655_0": "Jhāya bhikkhūti bhikkhu tvaṃ dvinnaṃ jhānānaṃ vasena jhāya ceva, kāyakammādīsu ca",
  "atk-s0502a0:4655_1": "appamattavihāritāya mā pamajji. Ramessūti pañcavidhe ca kāmaguṇe te cittaṃ mā ramessu.",
  "atk-s0502a0:4655_2": "Mā lohaguḷanti sativossaggalakkhaṇena hi pamādena pamattā niraye tattaṃ lohaguḷaṃ",
  "atk-s0502a0:4655_3": "gilanti, tena taṃ vadāmi “mā pamatto hutvā lohaguḷaṃ gili, mā niraye ḍayhamāno ‘dukkhamida’nti kandī”ti attho.",
  "atk-s0502a0:4656_0": "Natthi jhānanti jhānuppādikāya vāyāmapaññāya apaññassa jhānaṃ nāma natthi. Paññā",
  "atk-s0502a0:4656_1": "natthīti ajhāyantassa “samāhito bhikkhu yathābhūtaṃ jānāti passatī”ti vuttalakkhaṇā",
  "atk-s0502a0:4656_2": "paññā natthi. Yamhi jhānañca paññā cāti yamhi puggale idaṃ ubhayampi atthi, so nibbānassa",
  "atk-s0502a0:4656_3": "santike ṭhitoyevāti attho.",
  "atk-s0502a0:4657_0": "Suññāgāraṃ paviṭṭhassāti kismiñcideva vivittokāse kammaṭṭhānaṃ avijahitvā kammaṭṭhānamanasikārena",
  "atk-s0502a0:4657_1": "nisinnassa. Santacittassāti nibbutacittassa. Sammāti hetunā kāraṇena dhammaṃ vipassantassa",
  "atk-s0502a0:4657_2": "vipassanāsaṅkhātā amānusī rati aṭṭhasamāpattisaṅkhātā dibbāpi rati hoti uppajjatīti attho.",
  "atk-s0502a0:4658_0": "Yato yato sammasatīti aṭṭhatiṃsāya ārammaṇesu kammaṃ karonto yena yenākārena, purebhattādīsu",
  "atk-s0502a0:4658_1": "vā kālesu yasmiṃ yasmiṃ attanā abhirucite kāle, abhirucite vā kammaṭṭhāne kammaṃ",
  "atk-s0502a0:4658_2": "karonto sammasati. Udayabbayanti pañcannaṃ khandhānaṃ pañcavīsatiyā lakkhaṇehi udayaṃ,",
  "atk-s0502a0:4658_3": "pañcavīsatiyā eva ca lakkhaṇehi vayaṃ. Pītipāmojjanti evaṃ khandhānaṃ udayabbayaṃ",
  "atk-s0502a0:4658_4": "sammasanto dhammapītiṃ dhammapāmojjañca labhati. Amatanti taṃ sappaccaye nāmarūpe",
  "atk-s0502a0:4658_5": "pākaṭe hutvā upaṭṭhahante uppannaṃ pītipāmojjaṃ amatanibbānasampāpakattā vijānataṃ",
  "atk-s0502a0:4658_6": "paṇḍitānaṃ amatamevāti attho.",
  "atk-s0502a0:4659_0": "Tatrāyamādi bhavatīti tatra ayaṃ ādi, idaṃ pubbaṭṭhānaṃ hoti. Idha paññassāti imasmiṃ",
  "atk-s0502a0:4659_1": "sāsane paṇḍitabhikkhuno. Idāni “taṃ ādī”ti vuttaṃ pubbaṭṭhānaṃ dassento indriyaguttītiādimāha.",
  "atk-s0502a0:4659_2": "Catupārisuddhisīlañhi pubbaṭṭhānaṃ nāma. Tattha indriyaguttīti indriyasaṃvaro. Santuṭṭhīti",
  "atk-s0502a0:4659_3": "catupaccayasantoso. Tena ājīvapārisuddhi ceva paccayasannissitañca sīlaṃ kathitaṃ.",
  "atk-s0502a0:4659_4": "Pātimokkheti pātimokkhasaṅkhāte jeṭṭhakasīle paripūrakāritā kathitā.",
  "atk-s0502a0:4660_0": "Mitte bhajassu kalyāṇeti vissaṭṭhakammante apatirūpasahāye vajjetvā sādhujīvitāya",
  "atk-s0502a0:4660_1": "suddhājīve jaṅghabalaṃ nissāya jīvikakappanāya akusīte atandite kalyāṇamitte bhajassu,",
  "atk-s0502a0:4660_2": "sevassūti attho. Paṭisanthāravutyassāti āmisapaṭisanthārena ca dhammapaṭisanthārena",
  "atk-s0502a0:4660_3": "ca sampannavuttitāya paṭisanthāravutti assa, paṭisanthārassa kārakā bhaveyyāti attho.",
  "atk-s0502a0:4660_4": "Ācārakusaloti sīlampi ācāro, vattapaṭivattampi ācāro. Tattha kusalo siyā, cheko bhaveyyāti",
  "atk-s0502a0:4660_5": "attho. Tato pāmojjabahuloti tato paṭisanthāravuttito ca ācārakosallato ca uppannena",
  "atk-s0502a0:4660_6": "dhammapāmojjena pāmojjabahulo hutvā taṃ sakalassāpi vaṭṭadukkhassa antaṃ karissatīti attho.",
  "atk-s0502a0:4661_0": "Evaṃ satthārā desitāsu imāsu gāthāsu ekamekissāya gāthāya pariyosāne ekamekaṃ bhikkhusataṃ",
  "atk-s0502a0:4661_1": "nisinnanisinnaṭṭhāneyeva saha paṭisambhidāhi arahattaṃ patvā vehāsaṃ abbhuggantvā",
  "atk-s0502a0:4661_2": "sabbepi te bhikkhū ākāseneva vīsayojanasatikaṃ kantāraṃ atikkamitvā tathāgatassa",
  "atk-s0502a0:4661_3": "suvaṇṇavaṇṇaṃ sarīraṃ vaṇṇentā thomentā pāde vandiṃsūti.",
  "atk-s0502a0:4662": "Sambahulabhikkhuvatthu sattamaṃ.",
  "atk-s0502a0:4663": "8. Pañcasatabhikkhuvatthu",
  "atk-s0502a0:4664": "Vassikā viya pupphānīti imaṃ dhammadesanaṃ satthā jetavane viharanto pañcasate bhikkhū ārabbha kathesi.",
  "atk-s0502a0:4665_0": "Te kira satthu santike kammaṭṭhānaṃ gahetvā araññe samaṇadhammaṃ karontā pātova pupphitāni",
  "atk-s0502a0:4665_1": "vassikapupphāni sāyaṃ vaṇṭato muccantāni disvā “pupphānaṃ vaṇṭehi muccanato mayaṃ",
  "atk-s0502a0:4665_2": "paṭhamataraṃ rāgādīhi muccissāmā”ti vāyamiṃsu. Satthā te bhikkhū oloketvā, “bhikkhave,",
  "atk-s0502a0:4665_3": "bhikkhunā nāma vaṇṭato muccanapupphena viya dukkhato muccituṃ vāyamitabbamevā”ti",
  "atk-s0502a0:4665_4": "vatvā gandhakuṭiyaṃ nisinnova ālokaṃ pharitvā imaṃ gāthamāha –",
  "atk-s0502a0:4666": "377.",
  "atk-s0502a0:4667": "“Vassikā viya pupphāni, maddavāni pamuñcati;",
  "atk-s0502a0:4668": "Evaṃ rāgañca dosañca, vippamuñcetha bhikkhavo”ti.",
  "atk-s0502a0:4669_0": "Tattha vassikāti sumanā. Maddavānīti milātāni. Idaṃ vuttaṃ hoti – yathā vassikā hiyyo",
  "atk-s0502a0:4669_1": "pupphitapupphāni punadivase purāṇabhūtāni muñcati, vaṇṭato vissajjeti, evaṃ tumhepi",
  "atk-s0502a0:4669_2": "rāgādayo dose vippamuñcethāti.",
  "atk-s0502a0:4670": "Desanāvasāne sabbepi te bhikkhū arahatte patiṭṭhahiṃsūti.",
  "atk-s0502a0:4671": "Pañcasatabhikkhuvatthu aṭṭhamaṃ.",
  "atk-s0502a0:4672": "9. Santakāyattheravatthu",
  "atk-s0502a0:4673": "Santakāyoti imaṃ dhammadesanaṃ satthā jetavane viharanto santakāyattheraṃ nāma ārabbha kathesi.",
  "atk-s0502a0:4674_0": "Tassa kira hatthapādakukkuccaṃ nāma nāhosi, kāyavijambhanarahito santaattabhāvova",
  "atk-s0502a0:4674_1": "ahosi. So kira sīhayonito āgato thero. Sīhā kira ekadivasaṃ gocaraṃ gahetvā rajatasuvaṇṇamaṇipavāḷaguhānaṃ",
  "atk-s0502a0:4674_2": "aññataraṃ pavisitvā manosilātale haritālacuṇṇesu sattāhaṃ nipajjitvā sattame divase",
  "atk-s0502a0:4674_3": "uṭṭhāya nipannaṭṭhānaṃ oloketvā sace naṅguṭṭhassa vā kaṇṇānaṃ vā hatthapādānaṃ vā",
  "atk-s0502a0:4674_4": "calitattā manosilāharitālacuṇṇānaṃ vippakiṇṇataṃ passanti, “na te idaṃ jātiyā vā",
  "atk-s0502a0:4674_5": "gottassa vā patirūpa”nti puna sattāhaṃ nirāhārā nipajjanti, cuṇṇānaṃ pana vippakiṇṇabhāve",
  "atk-s0502a0:4674_6": "asati “idaṃ te jātigottānaṃ anucchavika”nti āsayā nikkhamitvā vijambhitvā disā anuviloketvā",
  "atk-s0502a0:4674_7": "tikkhattuṃ sīhanādaṃ naditvā gocarāya pakkamanti. Evarūpāya sīhayoniyā āgato ayaṃ",
  "atk-s0502a0:4674_8": "bhikkhu. Tassa kāyasamācāraṃ disvā bhikkhū satthu ārocesuṃ – “na no, bhante, santakāyattherasadiso",
  "atk-s0502a0:4674_9": "bhikkhu diṭṭhapubbo. Imassa hi nisinnaṭṭhāne hatthacalanaṃ vā pādacalanaṃ vā kāyavijambhitā",
  "atk-s0502a0:4674_10": "vā natthī”ti. Taṃ sutvā satthā, “bhikkhave, bhikkhunā nāma santakāyattherena viya",
  "atk-s0502a0:4674_11": "kāyādīhi upasanteneva bhavitabba”nti vatvā imaṃ gāthamāha –",
  "atk-s0502a0:4675": "378.",
  "atk-s0502a0:4676": "“Santakāyo santavāco, santavā susamāhito;",
  "atk-s0502a0:4677": "Vantalokāmiso bhikkhu, upasantoti vuccatī”ti.",
  "atk-s0502a0:4678_0": "Tattha santakāyoti pāṇātipātādīnaṃ abhāvena santakāyo, musāvādādīnaṃ abhāvena santavāco,",
  "atk-s0502a0:4678_1": "abhijjhādīnaṃ abhāvena santavā, kāyādīnaṃ tiṇṇampi suṭṭhu samāhitattā susamāhito,",
  "atk-s0502a0:4678_2": "catūhi maggehi lokāmisassa vantatāya vantalokāmiso bhikkhu abbhantare rāgādīnaṃ upasantatāya",
  "atk-s0502a0:4678_3": "upasantoti vuccatīti attho.",
  "atk-s0502a0:4679": "Desanāvasāne so thero arahatte patiṭṭhahi, sampattānampi sātthikā dhammadesanā ahosīti.",
  "atk-s0502a0:4680": "Santakāyattheravatthu navamaṃ.",
  "atk-s0502a0:4681": "10. Naṅgalakulattheravatthu",
  "atk-s0502a0:4682": "Attanā codayattānanti imaṃ dhammadesanaṃ satthā jetavane viharanto naṅgalakulattheraṃ ārabbha kathesi.",
  "atk-s0502a0:4683_0": "Eko kira duggatamanusso paresaṃ bhatiṃ katvā jīvati, taṃ eko bhikkhu pilotikakhaṇḍanivatthaṃ",
  "atk-s0502a0:4683_1": "naṅgalaṃ ukkhipitvā gacchantaṃ disvā evamāha – “kiṃ pana te evaṃ jīvanato pabbajituṃ",
  "atk-s0502a0:4683_2": "na vara”nti. Ko maṃ, bhante, evaṃ jīvantaṃ pabbājessatīti? Sace pabbajissasi, ahaṃ",
  "atk-s0502a0:4683_3": "taṃ pabbājessāmīti. Sādhu bhante, sace maṃ pabbājessatha, pabbajissāmīti. Atha naṃ",
  "atk-s0502a0:4683_4": "so thero jetavanaṃ netvā sahatthena, nhāpetvā māḷake ṭhapetvā pabbājetvā nivatthapilotikakhaṇḍena",
  "atk-s0502a0:4683_5": "saddhiṃ naṅgalaṃ māḷakasīmāyameva rukkhasākhāyaṃ ṭhapāpesi. So upasampannakālepi",
  "atk-s0502a0:4683_6": "naṅgalakulattherotveva paññāyi. So buddhānaṃ uppannalābhasakkāraṃ nissāya jīvanto",
  "atk-s0502a0:4683_7": "ukkaṇṭhitvā ukkaṇṭhitaṃ vinodetuṃ asakkonto “na dāni saddhādeyyāni kāsāyāni paridahitvā",
  "atk-s0502a0:4683_8": "gamissāmī”ti taṃ rukkhamūlaṃ gantvā attanāva attānaṃ ovadi – “ahirika, nillajja,",
  "atk-s0502a0:4683_9": "idaṃ nivāsetvā vibbhamitvā bhatiṃ katvā jīvitukāmo jāto”ti. Tassevaṃ attānaṃ ovadantasseva",
  "atk-s0502a0:4683_10": "cittaṃ tanukabhāvaṃ gataṃ. So nivattitvā puna katipāhaccayena ukkaṇṭhitvā tatheva",
  "atk-s0502a0:4683_11": "attānaṃ ovadi, punassa cittaṃ nivatti. So imināva nīhārena ukkaṇṭhitaukkaṇṭhitakāle",
  "atk-s0502a0:4683_12": "tattha gantvā attānaṃ ovadi. Atha naṃ bhikkhū tattha abhiṇhaṃ gacchantaṃ disvā, “āvuso,",
  "atk-s0502a0:4683_13": "naṅgalatthera kasmā ettha gacchasī”ti pucchiṃsu. So “ācariyassa santikaṃ gacchāmi,",
  "atk-s0502a0:4683_14": "bhante”ti vatvā katipāheneva arahattaṃ pāpuṇi.",
  "atk-s0502a0:4684_0": "Bhikkhū tena saddhiṃ keḷiṃ karontā āhaṃsu – “āvuso naṅgalatthera, tava vicaraṇamaggo",
  "atk-s0502a0:4684_1": "avaḷañjo viya jāto, ācariyassa santikaṃ na gacchasi maññe”ti. Āma, bhante, mayaṃ",
  "atk-s0502a0:4684_2": "saṃsagge sati agamimhā, idāni pana so saṃsaggo chinno, tena na gacchāmāti. Taṃ sutvā",
  "atk-s0502a0:4684_3": "bhikkhū “esa abhūtaṃ vatvā aññaṃ byākarotī”ti satthu tamatthaṃ ārocesuṃ. Satthā “āma,",
  "atk-s0502a0:4684_4": "bhikkhave, mama putto attanāva attānaṃ codetvā pabbajitakiccassa matthakaṃ patto”ti",
  "atk-s0502a0:4684_5": "vatvā dhammaṃ desento imā gāthā abhāsi –",
  "atk-s0502a0:4685": "379.",
  "atk-s0502a0:4686": "“Attanā codayattānaṃ, paṭimaṃsetha attanā;",
  "atk-s0502a0:4687": "So attagutto satimā, sukhaṃ bhikkhu vihāhisi.",
  "atk-s0502a0:4688": "380.",
  "atk-s0502a0:4689": "“Attā hi attano nātho, ko hi nātho paro siyā;",
  "atk-s0502a0:4690": "Attā hi attano gati;",
  "atk-s0502a0:4691": "Tasmā saṃyamamattānaṃ, assaṃ bhadraṃva vāṇijo”ti.",
  "atk-s0502a0:4692_0": "Tattha codayattānanti attanāva attānaṃ codaya sāraya. Paṭimaṃsethāti attanāva attānaṃ",
  "atk-s0502a0:4692_1": "parivīmaṃsatha. Soti so tvaṃ, bhikkhu, evaṃ sante attanāva guttatāya attagutto, upaṭṭhitasatitāya",
  "atk-s0502a0:4692_2": "satimā hutvā sabbiriyāpathesu sukhaṃ viharissasīti attho.",
  "atk-s0502a0:4693_0": "Nāthoti avassayo patiṭṭhā. Ko hi nātho paroti yasmā parassa attabhāve patiṭṭhāya",
  "atk-s0502a0:4693_1": "kusalaṃ vā katvā saggaparāyaṇena maggaṃ vā bhāvetvā sacchikataphalena bhavituṃ na",
  "atk-s0502a0:4693_2": "sakkā, tasmā ko hi nāma paro nātho bhaveyyāti attho. Tasmāti yasmā attāva attano",
  "atk-s0502a0:4693_3": "gati patiṭṭhā saraṇaṃ, tasmā yathā bhadraṃ assājānīyaṃ nissāya lābhaṃ patthayanto",
  "atk-s0502a0:4693_4": "vāṇijo tassa visamaṭṭhānacāraṃ pacchinditvā divasassa tikkhattuṃ nahāpento bhojento",
  "atk-s0502a0:4693_5": "saṃyameti paṭijaggati, evaṃ tvampi anuppannassa akusalassa uppādaṃ nivārento satisammosena",
  "atk-s0502a0:4693_6": "uppannaṃ akusalaṃ pajahanto attānaṃ saṃyama gopaya, evaṃ sante paṭhamajjhānaṃ ādiṃ",
  "atk-s0502a0:4693_7": "katvā lokiyalokuttaravisesaṃ adhigamissasīti attho.",
  "atk-s0502a0:4694": "Desanāvasāne bahū sotāpattiphalādīni pāpuṇiṃsūti.",
  "atk-s0502a0:4695": "Naṅgalakulattheravatthu dasamaṃ.",
  "atk-s0502a0:4696": "11. Vakkalittheravatthu",
  "atk-s0502a0:4697": "Pāmojjabahuloti imaṃ dhammadesanaṃ satthā veḷuvane viharanto vakkalittheraṃ ārabbha kathesi.",
  "atk-s0502a0:4698_0": "So kirāyasmā sāvatthiyaṃ brāhmaṇakule nibbattitvā vayappatto piṇḍāya paviṭṭhaṃ tathāgataṃ",
  "atk-s0502a0:4698_1": "disvā satthu sarīrasampattiṃ oloketvā sarīrasampattidassanena atitto “evāhaṃ niccakālaṃ",
  "atk-s0502a0:4698_2": "tathāgataṃ daṭṭhuṃ labhissāmī”ti satthu santike pabbajitvā yattha ṭhitena sakkā dasabalaṃ",
  "atk-s0502a0:4698_3": "passituṃ, tattha ṭhito sajjhāyakammaṭṭhānamanasikārādīni pahāya satthāraṃ olokentova",
  "atk-s0502a0:4698_4": "vicarati. Satthā tassa ñāṇaparipākaṃ āgamento kiñci avatvā “idānissa ñāṇaṃ paripākaṃ",
  "atk-s0502a0:4698_5": "gata”nti ñatvā “kiṃ te, vakkali, iminā pūtikāyena diṭṭhena, yo kho, vakkali, dhammaṃ",
  "atk-s0502a0:4698_6": "passati, so maṃ passati. Yo maṃ passati, so dhammaṃ passatī”ti vatvā ovadi. So evaṃ",
  "atk-s0502a0:4698_7": "ovaditopi satthu dassanaṃ pahāya neva aññattha gantuṃ sakkoti. Atha naṃ satthā “nāyaṃ",
  "atk-s0502a0:4698_8": "bhikkhu saṃvegaṃ alabhitvā bujjhissatī”ti upakaṭṭhāya vassūpanāyikāya rājagahaṃ gantvā",
  "atk-s0502a0:4698_9": "vassūpanāyikadivase “apehi, vakkali, apehi, vakkalī”ti paṇāmesi. So “na maṃ satthā",
  "atk-s0502a0:4698_10": "ālapatī”ti temāsaṃ satthu sammukhe ṭhātuṃ asakkonto “kiṃ mayhaṃ jīvitena, pabbatā",
  "atk-s0502a0:4698_11": "attānaṃ pātessāmī”ti gijjhakūṭaṃ abhiruhi.",
  "atk-s0502a0:4699_0": "Satthā tassa kilamanabhāvaṃ ñatvā “ayaṃ bhikkhu mama santikā assāsaṃ alabhanto maggaphalānaṃ",
  "atk-s0502a0:4699_1": "upanissayaṃ nāseyyā”ti attānaṃ dassetuṃ obhāsaṃ muñci. Athassa satthu diṭṭhakālato",
  "atk-s0502a0:4699_2": "paṭṭhāya tāvamahantopi soko pahīyi. Satthā sukkhataḷākaṃ oghena pūrento viya therassa",
  "atk-s0502a0:4699_3": "balavapītipāmojjaṃ uppādetuṃ imaṃ gāthamāha –",
  "atk-s0502a0:4700": "381.",
  "atk-s0502a0:4701": "“Pāmojjabahulo bhikkhu, pasanno buddhasāsane;",
  "atk-s0502a0:4702": "Adhigacche padaṃ santaṃ, saṅkhārūpasamaṃ sukha”nti.",
  "atk-s0502a0:4703_0": "Tassattho – pakatiyāpi pāmojjabahulo bhikkhu buddhasāsane pasādaṃ roceti, so evaṃ",
  "atk-s0502a0:4703_1": "pasanno buddhasāsane santaṃ padaṃ saṅkhārūpasamaṃ sukhanti laddhanāmaṃ nibbānaṃ adhigaccheyyāti.",
  "atk-s0502a0:4703_2": "Imañca pana gāthaṃ vatvā satthā vakkalittherassa hatthaṃ pasāretvā –",
  "atk-s0502a0:4704": "“Ehi vakkali mā bhāyi, olokehi tathāgataṃ;",
  "atk-s0502a0:4705": "Ahaṃ taṃ uddharissāmi, paṅke sannaṃva kuñjaraṃ.",
  "atk-s0502a0:4706": "“Ehi vakkali mā bhāyi, olokehi tathāgataṃ;",
  "atk-s0502a0:4707": "Ahaṃ taṃ mocayissāmi, rāhuggahaṃva sūriyaṃ.",
  "atk-s0502a0:4708": "“Ehi vakkali mā bhāyi, olokehi tathāgataṃ;",
  "atk-s0502a0:4709": "Ahaṃ taṃ mocayissāmi, rāhuggahaṃva candima”nti. –",
  "atk-s0502a0:4710_0": "Imā gāthā abhāsi. So “dasabalo me diṭṭho, ehīti ca avhānampi laddha”nti balavapītiṃ",
  "atk-s0502a0:4710_1": "uppādetvā “kuto nu kho gantabba”nti gamanamaggaṃ apassanto dasabalassa sammukhe ākāse",
  "atk-s0502a0:4710_2": "uppatitvā paṭhamapāde pabbate ṭhiteyeva satthārā vuttagāthā āvajjento ākāseyeva pītiṃ",
  "atk-s0502a0:4710_3": "vikkhambhetvā saha paṭisambhidāhi arahattaṃ patvā tathāgataṃ vandamānova otaritvā",
  "atk-s0502a0:4710_4": "satthu santike aṭṭhāsi. Atha naṃ satthā aparabhāge saddhādhimuttānaṃ aggaṭṭhāne ṭhapesīti.",
  "atk-s0502a0:4711": "Vakkalittheravatthu ekādasamaṃ.",
  "atk-s0502a0:4712": "12. Sumanasāmaṇeravatthu",
  "atk-s0502a0:4713": "Yo haveti imaṃ dhammadesanaṃ satthā pubbārāme viharanto sumanasāmaṇeraṃ ārabbha kathesi. Tatrāyaṃ anupubbī kathā –",
  "atk-s0502a0:4714_0": "Padumuttarabuddhakālasmiñhi eko kulaputto satthārā catuparisamajjhe ekaṃ bhikkhuṃ",
  "atk-s0502a0:4714_1": "dibbacakkhukānaṃ aggaṭṭhāne ṭhapentaṃ disvā taṃ sampattiṃ patthayamāno satthāraṃ",
  "atk-s0502a0:4714_2": "nimantetvā sattāhaṃ buddhappamukhassa bhikkhusaṅghassa mahādānaṃ datvā, “bhante,",
  "atk-s0502a0:4714_3": "ahampi anāgate ekassa buddhassa sāsane dibbacakkhukānaṃ aggo bhaveyya”nti patthanaṃ",
  "atk-s0502a0:4714_4": "ṭhapesi. Satthā kappasatasahassaṃ olokento tassa patthanāya samijjhanabhāvaṃ viditvā",
  "atk-s0502a0:4714_5": "“ito kappasatasahassamatthake gotamabuddhasāsane dibbacakkhukānaṃ aggo anuruddho",
  "atk-s0502a0:4714_6": "nāma bhavissasī”ti byākāsi. So taṃ byākaraṇaṃ sutvā sve pattabbaṃ viya taṃ sampattiṃ",
  "atk-s0502a0:4714_7": "maññamāno parinibbute satthari bhikkhū dibbacakkhuparikammaṃ pucchitvā sattayojanikaṃ",
  "atk-s0502a0:4714_8": "kañcanathūpaṃ parikkhipitvā anekāni dīparukkhasahassāni kāretvā dīpapūjaṃ katvā tato",
  "atk-s0502a0:4714_9": "cuto devaloke nibbattitvā devamanussesu kappasatasahassāni saṃsaritvā imasmiṃ kappe",
  "atk-s0502a0:4714_10": "bārāṇasiyaṃ daliddakule nibbatto sumanaseṭṭhiṃ nissāya tassa tiṇahārako hutvā jīvikaṃ",
  "atk-s0502a0:4714_11": "kappesi. Annabhārotissa nāmaṃ ahosi. Sumanaseṭṭhīpi tasmiṃ nagare niccakālaṃ mahādānaṃ deti.",
  "atk-s0502a0:4715_0": "Athekadivasaṃ upariṭṭho nāma paccekabuddho gandhamādane nirodhasamāpattito vuṭṭhāya",
  "atk-s0502a0:4715_1": "“kassa nu kho ajja anuggahaṃ karissāmī”ti cintetvā “ajja mayā annabhārassa anuggahaṃ",
  "atk-s0502a0:4715_2": "kātuṃ vaṭṭati, idāni ca so aṭavito tiṇaṃ ādāya gehaṃ āgamissatī”ti ñatvā pattacīvaramādāya",
  "atk-s0502a0:4715_3": "iddhiyā gantvā annabhārassa sammukhe paccuṭṭhāsi. Annabhāro taṃ tucchapattahatthaṃ",
  "atk-s0502a0:4715_4": "disvā “api, bhante, bhikkhaṃ labhitthā”ti pucchitvā “labhissāma mahāpuññā”ti vutte",
  "atk-s0502a0:4715_5": "“tena hi, bhante, thokaṃ āgamethā”ti tiṇakājaṃ chaḍḍetvā vegena gehaṃ gantvā, “bhadde,",
  "atk-s0502a0:4715_6": "mayhaṃ ṭhapitabhāgabhattaṃ atthi, natthī”ti bhariyaṃ pucchitvā “atthi, sāmī”ti vutte",
  "atk-s0502a0:4715_7": "vegena paccāgantvā paccekabuddhassa pattaṃ ādāya “mayhaṃ dātukāmatāya sati deyyadhammo",
  "atk-s0502a0:4715_8": "na hoti, deyyadhamme sati paṭiggāhakaṃ na labhāmi. Ajja pana me paṭiggāhako ca diṭṭho,",
  "atk-s0502a0:4715_9": "deyyadhammo ca atthi, lābhā vata me”ti gehaṃ gantvā bhattaṃ patte pakkhipāpetvā paccāharitvā",
  "atk-s0502a0:4715_10": "paccekabuddhassa hatthe patiṭṭhapetvā –",
  "atk-s0502a0:4716": "“Iminā pana dānena, mā me dāliddiyaṃ ahu;",
  "atk-s0502a0:4717": "Natthīti vacanaṃ nāma, mā ahosi bhavābhave. –",
  "atk-s0502a0:4718": "Bhante evarūpā dujjīvitā mucceyyaṃ, natthīti padameva na suṇeyya”nti patthanaṃ ṭhapesi. Paccekabuddho “evaṃ hotu mahāpuññā”ti vatvā anumodanaṃ katvā pakkāmi.",
  "atk-s0502a0:4719_0": "Sumanaseṭṭhinopi chatte adhivatthā devatā “aho dānaṃ paramadānaṃ, upariṭṭhe supatiṭṭhita”nti",
  "atk-s0502a0:4719_1": "vatvā tikkhattuṃ sādhukāramadāsi. Atha naṃ seṭṭhi “kiṃ maṃ ettakaṃ kālaṃ dānaṃ dadamānaṃ",
  "atk-s0502a0:4719_2": "na passasī”ti āha. Nāhaṃ tava dānaṃ ārabbha sādhukāraṃ demi, annabhārena pana upariṭṭhassa",
  "atk-s0502a0:4719_3": "dinnapiṇḍapāte pasīditvā mayā esa sādhukāro pavattitoti. So “acchariyaṃ vata, bho,",
  "atk-s0502a0:4719_4": "ahaṃ ettakaṃ kālaṃ dānaṃ dadanto devataṃ sādhukāraṃ dāpetuṃ nāsakkhiṃ, annabhāro",
  "atk-s0502a0:4719_5": "maṃ nissāya jīvanto ekapiṇḍapāteneva sādhukāraṃ dāpesi, tassa dāne anucchavikaṃ katvā",
  "atk-s0502a0:4719_6": "taṃ piṇḍapātaṃ mama santakaṃ karissāmī”ti cintetvā taṃ pakkosāpetvā “ajja tayā kassaci",
  "atk-s0502a0:4719_7": "kiñci dinna”nti pucchi. “Āma, sāmi, upariṭṭhapaccekabuddhassa me ajja bhāgabhattaṃ",
  "atk-s0502a0:4719_8": "dinna”nti. “Handa, bho, kahāpaṇaṃ gahetvā etaṃ mayhaṃ piṇḍapātaṃ dehī”ti? “Na demi,",
  "atk-s0502a0:4719_9": "sāmī”ti. So yāva sahassaṃ vaḍḍhesi, itaro sahassenāpi nādāsi. Atha naṃ “hotu, bho,",
  "atk-s0502a0:4719_10": "yadi piṇḍapātaṃ na desi, sahassaṃ gahetvā pattiṃ me dehī”ti āha. So “ayyena saddhiṃ",
  "atk-s0502a0:4719_11": "mantetvā jānissāmī”ti vegena paccekabuddhaṃ sampāpuṇitvā, “bhante sumanaseṭṭhi, sahassaṃ",
  "atk-s0502a0:4719_12": "datvā tumhākaṃ piṇḍapāte pattiṃ yācati, kiṃ karomī”ti pucchi.",
  "atk-s0502a0:4720_0": "Athassa so upamaṃ āhari “seyyathāpi, paṇḍita, kulasatike gāme ekasmiṃ ghare dīpaṃ",
  "atk-s0502a0:4720_1": "jāleyya, sesā attano telena vaṭṭiṃ temetvā jālāpetvā gaṇheyyuṃ, purimapadīpassa pabhā",
  "atk-s0502a0:4720_2": "atthīti vattabbā natthī”ti. Atirekatarā, bhante, pabhā hotīti. Evamevaṃ paṇḍita uḷuṅkayāgu",
  "atk-s0502a0:4720_3": "vā hotu, kaṭacchubhikkhā vā, attano piṇḍapāte paresaṃ pattiṃ dentassa yattakānaṃ",
  "atk-s0502a0:4720_4": "deti, tattakaṃ vaḍḍhati. Tvañhi ekameva piṇḍapātaṃ adāsi, seṭṭhissa pana pattiyā",
  "atk-s0502a0:4720_5": "dinnāya dve piṇḍapātā honti eko tava, eko tassāti.",
  "atk-s0502a0:4721_0": "So “sādhu, bhante”ti taṃ abhivādetvā seṭṭhissa santikaṃ gantvā “gaṇha, sāmi, patti”nti",
  "atk-s0502a0:4721_1": "āha. Tena hi ime kahāpaṇe gaṇhāti. Nāhaṃ piṇḍapātaṃ vikkiṇāmi, saddhāya te pattiṃ",
  "atk-s0502a0:4721_2": "dammīti. “Tvaṃ saddhāya desi, ahampi tava guṇe pūjemi, gaṇha, tāta, ito paṭṭhāya",
  "atk-s0502a0:4721_3": "ca pana mā sahatthā kammamakāsi, vīthiyaṃ gharaṃ māpetvā vasa. Yena ca te attho hoti,",
  "atk-s0502a0:4721_4": "sabbaṃ mama santikā gaṇhāhī”ti āha. Nirodhā vuṭṭhitassa pana dinnapiṇḍapāto tadaheva",
  "atk-s0502a0:4721_5": "vipākaṃ deti. Tasmā rājāpi taṃ pavattiṃ sutvā annabhāraṃ pakkosāpetvā pattiṃ gahetvā",
  "atk-s0502a0:4721_6": "mahantaṃ bhogaṃ datvā tassa seṭṭhiṭṭhānaṃ dāpesi.",
  "atk-s0502a0:4722_0": "So sumanaseṭṭhissa sahāyako hutvā yāvajīvaṃ puññāni katvā tato cuto devaloke nibbattitvā",
  "atk-s0502a0:4722_1": "devamanussesu saṃsaranto imasmiṃ buddhuppāde kapilavatthunagare amitodanassa sakkassa",
  "atk-s0502a0:4722_2": "gehe paṭisandhiṃ gaṇhi, anuruddhotissa nāmaṃ akaṃsu. So mahānāmasakkassa kaniṭṭhabhātā,",
  "atk-s0502a0:4722_3": "satthu cūḷapitu putto paramasukhumālo mahāpuñño ahosi. Ekadivasaṃ kira chasu khattiyesu",
  "atk-s0502a0:4722_4": "pūve lakkhaṃ katvā guḷehi kīḷantesu anuruddho parājito pūvānaṃ atthāya mātu santikaṃ",
  "atk-s0502a0:4722_5": "pahiṇi. Sā mahantaṃ suvaṇṇathālaṃ pūretvā pūve pesesi. Pūve khāditvā puna kīḷanto",
  "atk-s0502a0:4722_6": "parājito tatheva pahiṇi. Evaṃ tikkhattuṃ pūvesu āhaṭesu catutthe vāre mātā “idāni",
  "atk-s0502a0:4722_7": "pūvā natthī”ti pahiṇi. Tassā vacanaṃ sutvā “natthī”ti padassa asutapubbatāya “natthipūvā",
  "atk-s0502a0:4722_8": "nāma idāni bhavissantī”ti saññaṃ katvā “gaccha natthipūve āharā”ti pesesi. Athassa",
  "atk-s0502a0:4722_9": "mātā “natthipūve kira, ayye, dethā”ti vutte “mama puttena natthīti padaṃ na sutapubbaṃ,",
  "atk-s0502a0:4722_10": "kathaṃ nu kho natthibhāvaṃ jānāpeyya”nti suvaṇṇapātiṃ dhovitvā aparāya suvaṇṇapātiyā",
  "atk-s0502a0:4722_11": "paṭikujjitvā “handa, tāta, imaṃ mama puttassa dehī”ti pahiṇi. Tasmiṃ khaṇe nagarapariggāhikā",
  "atk-s0502a0:4722_12": "devatā “amhākaṃ sāminā annabhārakāle upariṭṭhassa paccekabuddhassa bhāgabhattaṃ datvā",
  "atk-s0502a0:4722_13": "‘natthīti padameva na suṇeyya’nti patthanā nāma ṭhapitā. Sace mayaṃ tamatthaṃ ñatvā",
  "atk-s0502a0:4722_14": "ajjhupekkheyyāma, muddhāpi no sattadhā phaleyyā”ti cintetvā dibbapūvehi pātiṃ pūrayiṃsu.",
  "atk-s0502a0:4722_15": "So puriso pātiṃ āharitvā tassa santike ṭhapetvā vivari. Tesaṃ gandho sakalanagaraṃ",
  "atk-s0502a0:4722_16": "phari. Pūvo pana mukhe ṭhapitamattova sattarasaharaṇisahassāni pharitvā aṭṭhāsi.",
  "atk-s0502a0:4723_0": "Anuruddhopi cintesi – “na maṃ maññe ito pubbe mātā piyāyati. Na hi me aññadā tāya",
  "atk-s0502a0:4723_1": "natthipūvā nāma pakkapubbā”ti. So gantvā mātaraṃ evamāha – “amma, nāhaṃ tava piyo”ti.",
  "atk-s0502a0:4723_2": "Tāta, kiṃ vadesi, mama akkhīhipi hadayamaṃsatopi tvaṃ piyataroti. Sacāhaṃ, amma,",
  "atk-s0502a0:4723_3": "tava piyo, kasmā mama pubbe evarūpe natthipūve nāma na adāsīti. Sā taṃ purisaṃ pucchi",
  "atk-s0502a0:4723_4": "– “tāta, kiñci pātiyaṃ ahosī”ti. Āma, ayye, pūvānaṃ pāti paripuṇṇā ahosi, na me evarūpā",
  "atk-s0502a0:4723_5": "diṭṭhapubbāti. Sā cintesi – “putto me katapuñño, devatāhissa dibbapūvā pahitā bhavissantī”ti.",
  "atk-s0502a0:4723_6": "Sopi mātaraṃ āha – “amma, na mayā evarūpā pūvā khāditapubbā, ito paṭṭhāya me natthipūvameva",
  "atk-s0502a0:4723_7": "paceyyāsī”ti. Sā tato paṭṭhāya tena “pūve khāditukāmomhī”ti vuttakāle suvaṇṇapātiṃ",
  "atk-s0502a0:4723_8": "dhovitvā aññāya pātiyā paṭikujjitvā pahiṇati, devatā pātiṃ pūrenti. Evaṃ so agāramajjhe",
  "atk-s0502a0:4723_9": "vasanto natthīti padassa atthaṃ ajānitvā dibbapūveyeva paribhuñji.",
  "atk-s0502a0:4724_0": "Satthu pana parivāratthaṃ kulapaṭipāṭiyā sākiyakumāresu pabbajantesu mahānāmena sakkena,",
  "atk-s0502a0:4724_1": "“tāta, amhākaṃ kulā koci pabbajito natthi, tayā vā pabbajitabbaṃ, mayā vā”ti vutte",
  "atk-s0502a0:4724_2": "so āha – “ahaṃ atisukhumālo pabbajituṃ na sakkhissāmī”ti. Tena hi kammantaṃ uggaṇha,",
  "atk-s0502a0:4724_3": "ahaṃ pabbajissāmīti. Ko esa kammanto nāmāti? So hi bhattassa uṭṭhānaṭṭhānampi na",
  "atk-s0502a0:4724_4": "jānāti, kammantaṃ kimeva jānissati, tasmā evamāha. Ekadivasañhi anuruddho bhaddiyo",
  "atk-s0502a0:4724_5": "kimiloti tayo janā “bhattaṃ nāma kahaṃ uṭṭhātī”ti mantayiṃsu. Tesu kimilo “koṭṭhesu",
  "atk-s0502a0:4724_6": "uṭṭhātī”ti āha. So kirekadivasaṃ vīhī koṭṭhamhi pakkhipante addasa, tasmā “koṭṭhe",
  "atk-s0502a0:4724_7": "bhattaṃ uppajjatī”ti saññāya evamāha. Atha naṃ bhaddiyo “tvaṃ na jānāsī”ti vatvā",
  "atk-s0502a0:4724_8": "“bhattaṃ nāma ukkhaliyaṃ uṭṭhātī”ti āha. So kirekadivasaṃ ukkhalito bhattaṃ vaḍḍhente",
  "atk-s0502a0:4724_9": "disvā “etthevetaṃ uppajjatī”ti saññamakāsi, tasmā evamāha. Anuruddho te ubhopi “tumhe",
  "atk-s0502a0:4724_10": "na jānāthā”ti vatvā “bhattaṃ nāma ratanubbedhamakuḷāya mahāsuvaṇṇapātiyaṃ uṭṭhātī”ti",
  "atk-s0502a0:4724_11": "āha. Tena kira neva vīhiṃ koṭṭentā, na bhattaṃ pacantā diṭṭhapubbā, suvaṇṇapātiyaṃ",
  "atk-s0502a0:4724_12": "vaḍḍhetvā purato ṭhapitabhattameva passati, tasmā “pātiyaṃyevetaṃ uppajjatī”ti saññamakāsi,",
  "atk-s0502a0:4724_13": "tasmā evamāha. Evaṃ bhattuṭṭhānaṭṭhānampi ajānanto mahāpuñño kulaputto kammante kiṃ jānissati.",
  "atk-s0502a0:4725_0": "So “ehi kho te, anuruddha, gharāvāsatthaṃ anusāsissāmi, paṭhamaṃ khettaṃ kasāpetabba”ntiādinā",
  "atk-s0502a0:4725_1": "nayena bhātarā vuttānaṃ kammantānaṃ apariyantabhāvaṃ sutvā “na me gharāvāsena attho”ti",
  "atk-s0502a0:4725_2": "mātaraṃ āpucchitvā bhaddiyapamukhehi pañcahi sākiyakumārehi saddhiṃ nikkhamitvā anupiyambavane",
  "atk-s0502a0:4725_3": "satthāraṃ upasaṅkamitvā pabbaji. Pabbajitvā ca pana sammāpaṭipadaṃ paṭipanno anupubbena",
  "atk-s0502a0:4725_4": "tisso vijjā sacchikatvā dibbena cakkhunā ekāsane nisinnova hatthatale ṭhapitaāmalakāni",
  "atk-s0502a0:4725_5": "viya sahassalokadhātuyo olokanasamattho hutvā –",
  "atk-s0502a0:4726": "“Pubbenivāsaṃ jānāmi, dibbacakkhu visodhitaṃ;",
  "atk-s0502a0:4727": "Tevijjo iddhipattomhi, kataṃ buddhassa sāsana”nti. –",
  "atk-s0502a0:4728_0": "Udānaṃ udānetvā “kiṃ nu kho me katvā ayaṃ sampatti laddhā”ti olokento “padumuttarapādamūle",
  "atk-s0502a0:4728_1": "patthanaṃ ṭhapesi”nti ñatvā puna “saṃsāre saṃsaranto asukasmiṃ nāma kāle bārāṇasiyaṃ",
  "atk-s0502a0:4728_2": "sumanaseṭṭhiṃ nissāya jīvanto annabhāro nāma ahosi”ntipi ñatvā –",
  "atk-s0502a0:4729": "“Annabhāro pure āsiṃ, daliddo tiṇahārako;",
  "atk-s0502a0:4730": "Piṇḍapāto mayā dinno, upariṭṭhassa tādino”ti. –",
  "atk-s0502a0:4731_0": "Āha. Athassa etadahosi – “yo so tadā mayā upariṭṭhassa dinnapiṇḍapātato kahāpaṇe",
  "atk-s0502a0:4731_1": "datvā pattiṃ aggahesi, mama sahāyako sumanaseṭṭhi kahaṃ nu kho so etarahi nibbatto”ti.",
  "atk-s0502a0:4731_2": "Atha naṃ “viñjhāṭaviyaṃ pabbatapāde muṇḍanigamo nāma atthi, tattha mahāmuṇḍassa nāma",
  "atk-s0502a0:4731_3": "upāsakassa mahāsumano cūḷasumanoti dve puttā, tesu so cūḷasumano hutvā nibbatto”ti",
  "atk-s0502a0:4731_4": "addasa. Disvā ca pana cintesi – “atthi nu kho tattha mayi gate upakāro, natthī”ti.",
  "atk-s0502a0:4731_5": "So upadhārento idaṃ addasa “so tattha mayi gate sattavassikova nikkhamitvā pabbajissati,",
  "atk-s0502a0:4731_6": "khuraggeyeva ca arahattaṃ pāpuṇissatī”ti. Disvā ca pana upakaṭṭhe antovasse ākāsena",
  "atk-s0502a0:4731_7": "gantvā gāmadvāre otari. Mahāmuṇḍo pana upāsako therassa pubbepi vissāsiko eva. So",
  "atk-s0502a0:4731_8": "theraṃ piṇḍapātakāle cīvaraṃ pārupantaṃ disvā puttaṃ mahāsumanaṃ āha – “tāta, ayyo,",
  "atk-s0502a0:4731_9": "me anuruddhatthero āgato, yāvassa añño koci pattaṃ na gaṇhāti, tāvassa gantvā pattaṃ",
  "atk-s0502a0:4731_10": "gaṇha, ahaṃ āsanaṃ paññāpessāmī”ti. So tathā akāsi. Upāsako theraṃ antonivesane sakkaccaṃ",
  "atk-s0502a0:4731_11": "parivisitvā temāsaṃ vasanatthāya paṭiññaṃ gaṇhi, theropi adhivāsesi.",
  "atk-s0502a0:4732_0": "Atha naṃ ekadivasaṃ paṭijagganto viya temāsaṃ paṭijaggitvā mahāpavāraṇāya ticīvarañceva",
  "atk-s0502a0:4732_1": "guḷatelataṇḍulādīni ca āharitvā therassa pādamūle ṭhapetvā “gaṇhatha, bhante”ti āha.",
  "atk-s0502a0:4732_2": "“Alaṃ, upāsaka, na me iminā attho”ti. “Tena hi, bhante, vassāvāsikalābho nāmesa,",
  "atk-s0502a0:4732_3": "gaṇhatha na”nti? “Na gaṇhāmi, upāsakā”ti. “Kimatthaṃ na gaṇhatha, bhante”ti? “Mayhaṃ",
  "atk-s0502a0:4732_4": "santike kappiyakārako sāmaṇeropi natthī”ti. “Tena hi, bhante, mama putto mahāsumano",
  "atk-s0502a0:4732_5": "sāmaṇero bhavissatī”ti. “Na me, upāsaka, mahāsumanenattho”ti. “Tena hi, bhante, cūḷasumanaṃ",
  "atk-s0502a0:4732_6": "pabbājethā”ti. Thero “sādhū”ti sampaṭicchitvā cūḷasumanaṃ pabbājesi. So khuraggeyeva",
  "atk-s0502a0:4732_7": "arahattaṃ pāpuṇi. Thero tena saddhiṃ aḍḍhamāsamattaṃ tattheva vasitvā “satthāraṃ",
  "atk-s0502a0:4732_8": "passissāmī”ti tassa ñātake āpucchitvā ākāseneva gantvā himavantapadese araññakuṭikāya otari.",
  "atk-s0502a0:4733_0": "Thero pana pakatiyāpi āraddhavīriyo, tassa tattha pubbarattāpararattaṃ caṅkamantassa",
  "atk-s0502a0:4733_1": "udaravāto samuṭṭhahi. Atha naṃ kilantarūpaṃ disvā sāmaṇero pucchi – “bhante, kiṃ",
  "atk-s0502a0:4733_2": "vo rujjatī”ti? “Udaravāto me samuṭṭhito”ti. “Aññadāpi samuṭṭhitapubbo, bhante”ti?",
  "atk-s0502a0:4733_3": "“Āmāvuso”ti. “Kena phāsukaṃ hoti, bhante”ti? “Anotattato pānīye laddhe phāsukaṃ hoti,",
  "atk-s0502a0:4733_4": "āvuso”ti. “Tena hi, bhante, āharāmī”ti. “Sakkhissasi sāmaṇerā”ti? “Āma, bhante”ti.",
  "atk-s0502a0:4733_5": "Tena hi anotatte pannago nāma nāgarājā maṃ jānāti, tassa ācikkhitvā bhesajjatthāya",
  "atk-s0502a0:4733_6": "ekaṃ pānīyavārakaṃ āharāti. So sādhūti upajjhāyaṃ vanditvā vehāsaṃ abbhuggantvā pañcayojanasataṃ",
  "atk-s0502a0:4733_7": "ṭhānaṃ agamāsi. Taṃ divasaṃ pana nāgarājā nāganāṭakaparivuto udakakīḷaṃ kīḷitukāmo",
  "atk-s0502a0:4733_8": "hoti. So sāmaṇeraṃ āgacchantaṃ disvāva kujjhi, “ayaṃ muṇḍakasamaṇo attano pādapaṃsuṃ",
  "atk-s0502a0:4733_9": "mama matthake okiranto vicarati, anotatte pānīyatthāya āgato bhavissati, na dānissa",
  "atk-s0502a0:4733_10": "pānīyaṃ dassāmī”ti paṇṇāsayojanikaṃ anotattadahaṃ mahāpātiyā ukkhaliṃ pidahanto viya",
  "atk-s0502a0:4733_11": "phaṇena pidahitvā nipajji. Sāmaṇero nāgarājassa ākāraṃ oloketvāva “kuddho aya”nti",
  "atk-s0502a0:4733_12": "ñatvā imaṃ gāthamāha –",
  "atk-s0502a0:4734": "“Suṇohi me nāgarāja, uggateja mahabbala;",
  "atk-s0502a0:4735": "Dehi me pānīyaghaṭaṃ, bhesajjatthamhi āgato”ti.",
  "atk-s0502a0:4736": "Taṃ sutvā nāgarājā imaṃ gāthamāha –",
  "atk-s0502a0:4737": "“Puratthimasmiṃ disābhāge, gaṅgā nāma mahānadī;",
  "atk-s0502a0:4738": "Mahāsamuddamappeti, tato tvaṃ pānīyaṃ harā”ti.",
  "atk-s0502a0:4739_0": "Taṃ sutvā sāmaṇero “ayaṃ nāgarājā attano icchāya na dassati, ahaṃ balakkāraṃ katvā",
  "atk-s0502a0:4739_1": "ānubhāvaṃ jānāpetvā imaṃ abhibhavitvāva pānīyaṃ gaṇhissāmī”ti cintetvā, “mahārāja,",
  "atk-s0502a0:4739_2": "upajjhāyo maṃ anotattatova pānīyaṃ āharāpeti, tenāhaṃ idameva harissāmi, apehi, mā",
  "atk-s0502a0:4739_3": "maṃ vārehī”ti vatvā imaṃ gāthamāha –",
  "atk-s0502a0:4740": "“Itova pānīyaṃ hāssaṃ, imināvamhi atthiko;",
  "atk-s0502a0:4741": "Yadi te thāmabalaṃ atthi, nāgarāja nivārayā”ti.",
  "atk-s0502a0:4742": "Atha naṃ nāgarājā āha –",
  "atk-s0502a0:4743": "“Sāmaṇera sace atthi, tava vikkama porisaṃ;",
  "atk-s0502a0:4744": "Abhinandāmi te vācaṃ, harassu pānīyaṃ mamā”ti.",
  "atk-s0502a0:4745_0": "Atha naṃ sāmaṇero “evaṃ, mahārāja, harāmī”ti vatvā “yadi sakkonto harāhī”ti vutte",
  "atk-s0502a0:4745_1": "– “tena hi suṭṭhu jānassū”ti tikkhattuṃ paṭiññaṃ gahetvā “buddhasāsanassa ānubhāvaṃ",
  "atk-s0502a0:4745_2": "dassetvā mayā pānīyaṃ harituṃ vaṭṭatī”ti cintetvā ākāsaṭṭhadevatānaṃ tāva santikaṃ",
  "atk-s0502a0:4745_3": "agamāsi. Tā āgantvā vanditvā “kiṃ, bhante”ti vatvā aṭṭhaṃsu. “Etasmiṃ anotattadahapiṭṭhe",
  "atk-s0502a0:4745_4": "pannaganāgarājena saddhiṃ mama saṅgāmo bhavissati, tattha gantvā jayaparājayaṃ olokethā”ti",
  "atk-s0502a0:4745_5": "āha. So eteneva nīhārena cattāro lokapāle sakkasuyāmasantusitaparanimmitavasavattī",
  "atk-s0502a0:4745_6": "ca upasaṅkamitvā tamatthaṃ ārocesi. Tato paraṃ paṭipāṭiyā yāva brahmalokaṃ gantvā",
  "atk-s0502a0:4745_7": "tattha tattha brahmehi āgantvā vanditvā ṭhitehi “kiṃ, bhante”ti puṭṭho tamatthaṃ",
  "atk-s0502a0:4745_8": "ārocesi. Evaṃ so asaññe ca arūpibrahmāno ca ṭhapetvā sabbattha muhutteneva āhiṇḍitvā",
  "atk-s0502a0:4745_9": "ārocesi. Tassa vacanaṃ sutvā sabbāpi devatā anotattadahapiṭṭhe nāḷiyaṃ pakkhittāni",
  "atk-s0502a0:4745_10": "piṭṭhacuṇṇāni viya ākāsaṃ nirantaraṃ pūretvā sannipatiṃsu. Sannipatite devasaṅghe",
  "atk-s0502a0:4745_11": "sāmaṇero ākāse ṭhatvā nāgarājaṃ āha –",
  "atk-s0502a0:4746": "“Suṇohi me nāgarāja, uggateja mahabbala;",
  "atk-s0502a0:4747": "Dehi me pānīyaghaṭaṃ, bhesajjatthamhi āgato”ti.",
  "atk-s0502a0:4748": "Atha naṃ nāgo āha –",
  "atk-s0502a0:4749": "“Sāmaṇera sace atthi, tava vikkama porisaṃ;",
  "atk-s0502a0:4750": "Abhinandāmi te vācaṃ, harassu pānīyaṃ mamā”ti.",
  "atk-s0502a0:4751_0": "So tikkhattuṃ nāgarājassa paṭiññaṃ gahetvā ākāse ṭhitakova dvādasayojanikaṃ brahmattabhāvaṃ",
  "atk-s0502a0:4751_1": "māpetvā ākāsato oruyha nāgarājassa phaṇe akkamitvā adhomukhaṃ nippīḷesi, tāvadeva",
  "atk-s0502a0:4751_2": "balavatā purisena akkantaallacammaṃ viya nāgarājassa phaṇe akkantamatte ogalitvā",
  "atk-s0502a0:4751_3": "dabbimattā phaṇapuṭakā ahesuṃ. Nāgarājassa phaṇehi muttamuttaṭṭhānato tālakkhandhapamāṇā",
  "atk-s0502a0:4751_4": "udakavaṭṭiyo uggañchiṃsu. Sāmaṇero ākāseyeva pānīyavārakaṃ pūresi. Devasaṅgho sādhukāramadāsi.",
  "atk-s0502a0:4751_5": "Atha nāgarājā lajjitvā sāmaṇerassa kujjhi, jayakusumavaṇṇānissa akkhīni ahesuṃ. So",
  "atk-s0502a0:4751_6": "“ayaṃ maṃ devasaṅghaṃ sannipātetvā pānīyaṃ gahetvā lajjāpesi, etaṃ gahetvā mukhe",
  "atk-s0502a0:4751_7": "hatthaṃ pakkhipitvā hadayamaṃsaṃ vāssa maddāmi, pāde vā naṃ gahetvā pāragaṅgāyaṃ",
  "atk-s0502a0:4751_8": "khipāmī”ti vegena anubandhi. Anubandhantopi naṃ pāpuṇituṃ nāsakkhiyeva. Sāmaṇero",
  "atk-s0502a0:4751_9": "gantvā upajjhāyassa hatthe pānīyaṃ ṭhapetvā “pivatha, bhante”ti āha. Nāgarājāpi pacchato",
  "atk-s0502a0:4751_10": "āgantvā, “bhante anuruddha, sāmaṇero mayā adinnameva pānīyaṃ gahetvā āgato, mā pivitthā”ti",
  "atk-s0502a0:4751_11": "āha. Evaṃ kira sāmaṇerāti. “Pivatha, bhante, iminā me dinnaṃ pānīyaṃ āhaṭa”nti āha.",
  "atk-s0502a0:4751_12": "Thero “khīṇāsavasāmaṇerassa musākathanaṃ nāma natthī”ti ñatvā pānīyaṃ pivi. Taṅkhaṇaññevassa",
  "atk-s0502a0:4751_13": "ābādho paṭipassambhi. Puna nāgo theraṃ āha – “bhante, sāmaṇerenamhi sabbaṃ devagaṇaṃ",
  "atk-s0502a0:4751_14": "sannipātetvā lajjāpito, ahamassa hadayaṃ vā phālessāmi, pāde vā naṃ gahetvā pāragaṅgāya",
  "atk-s0502a0:4751_15": "khipissāmī”ti. Mahārāja, sāmaṇero mahānubhāvo, tumhe sāmaṇerena saddhiṃ saṅgāmetuṃ",
  "atk-s0502a0:4751_16": "na sakkhissatha, khamāpetvā naṃ gacchathāti. So sayampi sāmaṇerassa ānubhāvaṃ jānātiyeva,",
  "atk-s0502a0:4751_17": "lajjāya pana anubandhitvā āgato. Atha naṃ therassa vacanena khamāpetvā tena saddhiṃ",
  "atk-s0502a0:4751_18": "mittasanthavaṃ katvā “ito paṭṭhāya anotattaudakena atthe sati tumhākaṃ āgamanakiccaṃ",
  "atk-s0502a0:4751_19": "natthi, mayhaṃ pahiṇeyyātha, ahameva āharitvā dassāmī”ti vatvā pakkāmi.",
  "atk-s0502a0:4752_0": "Theropi sāmaṇeraṃ ādāya pāyāsi. Satthā therassa āgamanabhāvaṃ ñatvā migāramātupāsāde",
  "atk-s0502a0:4752_1": "therassa āgamanaṃ olokento nisīdi. Bhikkhūpi theraṃ āgacchantaṃ disvā paccuggantvā",
  "atk-s0502a0:4752_2": "pattacīvaraṃ paṭiggahesuṃ. Athekacce sāmaṇeraṃ sīsepi kaṇṇesupi bāhāyampi gahetvā",
  "atk-s0502a0:4752_3": "sañcāletvā “kiṃ, sāmaṇera cūḷakaniṭṭha, na ukkaṇṭhitosī”ti āhaṃsu. Satthā tesaṃ kiriyaṃ",
  "atk-s0502a0:4752_4": "disvā cintesi – “bhāriyaṃ vatimesaṃ bhikkhūnaṃ kammaṃ āsīvisaṃ gīvāya gaṇhantā viya",
  "atk-s0502a0:4752_5": "sāmaṇeraṃ gaṇhanti, nāssa ānubhāvaṃ jānanti, ajja mayā sumanasāmaṇerassa guṇaṃ pākaṭaṃ",
  "atk-s0502a0:4752_6": "kātuṃ vaṭṭatī”ti. Theropi āgantvā satthāraṃ vanditvā nisīdi. Satthā tena saddhiṃ",
  "atk-s0502a0:4752_7": "paṭisanthāraṃ katvā ānandattheraṃ āmantesi – “ānanda, anotattaudakenamhi pāde dhovitukāmo,",
  "atk-s0502a0:4752_8": "sāmaṇerānaṃ ghaṭaṃ datvā pānīyaṃ āharāpehī”ti. Thero vihāre pañcamattāni sāmaṇerasatāni",
  "atk-s0502a0:4752_9": "sannipātesi. Tesu sumanasāmaṇero sabbanavako ahosi. Thero sabbamahallakaṃ sāmaṇeraṃ",
  "atk-s0502a0:4752_10": "āha – “sāmaṇera, satthā anokattadahaudakena pāde dhovitukāmo, ghaṭaṃ ādāya gantvā",
  "atk-s0502a0:4752_11": "pānīyaṃ āharā”ti. So “na sakkomi, bhante”ti na icchi. Thero sesepi paṭipāṭiyā pucchi,",
  "atk-s0502a0:4752_12": "tepi tatheva vatvā paṭikkhipiṃsu. “Kiṃ panettha khīṇāsavasāmaṇerā natthī”ti? Atthi,",
  "atk-s0502a0:4752_13": "te pana “nāyaṃ amhākaṃ baddho mālāpuṭo, sumanasāmaṇerasseva baddho”ti na icchiṃsu,",
  "atk-s0502a0:4752_14": "puthujjanā pana attano asamatthatāyeva na icchiṃsu. Pariyosāne pana sumanassa vāre",
  "atk-s0502a0:4752_15": "sampatte, “sāmaṇera, satthā anotattadahaudakena pāde dhovitukāmo, kuṭaṃ ādāya kira",
  "atk-s0502a0:4752_16": "udakaṃ āharā”ti āha. So “satthari āharāpente āharissāmī”ti satthāraṃ vanditvā, “bhante,",
  "atk-s0502a0:4752_17": "anotattato kira maṃ udakaṃ āhārāpethā”ti āha. “Āma, sumanā”ti. So visākhāya kāritesu",
  "atk-s0502a0:4752_18": "ghanasuvaṇṇakoṭṭimesu senāsanakuṭesu ekaṃ saṭṭhikuṭaudakagaṇhanakaṃ mahāghaṭaṃ hatthena",
  "atk-s0502a0:4752_19": "gahetvā “iminā me ukkhipitvā aṃsakūṭe ṭhapitena attho natthī”ti olambakaṃ katvā vehāsaṃ",
  "atk-s0502a0:4752_20": "abbhuggantvā himavantābhimukho pakkhandi.",
  "atk-s0502a0:4753_0": "Nāgarājā sāmaṇeraṃ dūratova āgacchantaṃ disvā paccuggantvā kuṭaṃ aṃsakūṭena ādāya,",
  "atk-s0502a0:4753_1": "“bhante, tumhe mādise dāse vijjamāne kasmā sayaṃ āgatā, udakenatthe sati kasmā sāsanamattampi",
  "atk-s0502a0:4753_2": "na pahiṇathā”ti kuṭena udakaṃ ādāya sayaṃ ukkhipitvā “purato hotha, bhante, ahameva",
  "atk-s0502a0:4753_3": "āharissāmī”ti āha. “Tiṭṭhatha tumhe, mahārāja, ahameva sammāsambuddhena āṇatto”ti",
  "atk-s0502a0:4753_4": "nāgarājānaṃ nivattāpetvā kuṭaṃ mukhavaṭṭiyaṃ hatthena gahetvā ākāsenāgañchi. Atha",
  "atk-s0502a0:4753_5": "naṃ satthā āgacchantaṃ oloketvā bhikkhū āmantesi – “passatha, bhikkhave, sāmaṇerassa",
  "atk-s0502a0:4753_6": "līlaṃ, ākāse haṃsarājā viya sobhatī”ti āha. Sopi pānīyaghaṭaṃ ṭhapetvā satthāraṃ",
  "atk-s0502a0:4753_7": "vanditvā aṭṭhāsi. Atha naṃ satthā āha – “kativassosi tvaṃ, sumanā”ti? “Sattavassomhi,",
  "atk-s0502a0:4753_8": "bhanteti. “Tena hi, sumana, ajja paṭṭhāya bhikkhu hohī”ti vatvā dāyajjaupasampadaṃ",
  "atk-s0502a0:4753_9": "adāsi. Dveyeva kira sāmaṇerā sattavassikā upasampadaṃ labhiṃsu – ayañca sumano sopāko cāti.",
  "atk-s0502a0:4754_0": "Evaṃ tasmiṃ upasampanne dhammasabhāyaṃ kathaṃ samuṭṭhāpesuṃ, “acchariyaṃ āvuso, evarūpo",
  "atk-s0502a0:4754_1": "hi nāma daharasāmaṇerassa ānubhāvo hoti, na no ito pubbe evarūpo ānubhāvo diṭṭhapubbo”ti.",
  "atk-s0502a0:4754_2": "Satthā āgantvā “kāya nuttha, bhikkhave, etarahi kathāya sannisinnā”ti pucchitvā “imāya",
  "atk-s0502a0:4754_3": "nāmā”ti vutte, “bhikkhave, mama sāsane daharopi sammā paṭipanno evarūpaṃ sampattiṃ",
  "atk-s0502a0:4754_4": "labhatiyevā”ti vatvā dhammaṃ desento imaṃ gāthamāha –",
  "atk-s0502a0:4755": "382.",
  "atk-s0502a0:4756": "“Yo have daharo bhikkhu, yuñjati buddhasāsane;",
  "atk-s0502a0:4757": "Somaṃ lokaṃ pabhāseti, abbhā muttova candimā”ti.",
  "atk-s0502a0:4758": "Tattha yuñjatīti ghaṭati vāyamati. Pabhāsetīti so bhikkhu attano arahattamaggañāṇena abbhādīhi mutto candimā viya lokaṃ khandhādibhedaṃ lokaṃ obhāseti, ekālokaṃ karotīti attho.",
  "atk-s0502a0:4759": "Desanāvasāne bahū sotāpattiphalādīni pāpuṇiṃsūti.",
  "atk-s0502a0:4760": "Sumanasāmaṇeravatthu dvādasamaṃ.",
  "atk-s0502a0:4761": "Bhikkhuvaggavaṇṇanā niṭṭhitā.",
  "atk-s0502a0:4762": "Pañcavīsatimo vaggo.",
  "atk-s0502a0:4763": "26. Brāhmaṇavaggo",
  "atk-s0502a0:4764": "1. Pasādabahulabrāhmaṇavatthu",
  "atk-s0502a0:4765": "Chinda sotanti imaṃ dhammadesanaṃ satthā jetavane viharanto pasādabahulaṃ brāhmaṇaṃ ārabbha kathesi.",
  "atk-s0502a0:4766_0": "So kira brāhmaṇo bhagavato dhammadesanaṃ sutvā pasannacitto attano gehe soḷasamattānaṃ",
  "atk-s0502a0:4766_1": "bhikkhūnaṃ niccabhattaṃ paṭṭhapetvā bhikkhūnaṃ āgatavelāya pattaṃ gahetvā “āgacchantu",
  "atk-s0502a0:4766_2": "bhonto arahanto, nisīdantu bhonto arahanto”ti yaṃkiñci vadanto arahantavādapaṭisaṃyuttameva",
  "atk-s0502a0:4766_3": "vadati. Tesu puthujjanā “ayaṃ amhesu arahantasaññī”ti cintayiṃsu, khīṇāsavā “ayaṃ",
  "atk-s0502a0:4766_4": "no khīṇāsavabhāvaṃ jānātī”ti. Evaṃ te sabbepi kukkuccāyantā tassa gehaṃ nāgamiṃsu.",
  "atk-s0502a0:4766_5": "So dukkhī dummano “kinnu kho, ayyā, nāgacchantī”ti vihāraṃ gantvā satthāraṃ vanditvā",
  "atk-s0502a0:4766_6": "tamatthaṃ ārocesi. Satthā bhikkhū āmantetvā “kiṃ etaṃ, bhikkhave”ti pucchitvā tehi",
  "atk-s0502a0:4766_7": "tasmiṃ atthe ārocite “sādiyatha pana tumhe, bhikkhave, arahantavāda”nti āha. “Na",
  "atk-s0502a0:4766_8": "sādiyāma mayaṃ, bhante”ti. “Evaṃ sante manussānaṃ etaṃ pasādabhaññaṃ, anāpatti, bhikkhave,",
  "atk-s0502a0:4766_9": "pasādabhaññe, api ca kho pana brāhmaṇassa arahantesu adhimattaṃ pemaṃ, tasmā tumhehipi",
  "atk-s0502a0:4766_10": "taṇhāsotaṃ chetvā arahattameva pattuṃ yutta”nti vatvā dhammaṃ desento imaṃ gāthamāha –",
  "atk-s0502a0:4767": "383.",
  "atk-s0502a0:4768": "“Chinda sotaṃ parakkamma, kāme panuda brāhmaṇa;",
  "atk-s0502a0:4769": "Saṅkhārānaṃ khayaṃ ñatvā, akataññūsi brāhmaṇā”ti.",
  "atk-s0502a0:4770_0": "Tattha parakkammāti taṇhāsotaṃ nāma na appamattakena vāyāmena chindituṃ sakkā, tasmā",
  "atk-s0502a0:4770_1": "ñāṇasampayuttena mahantena parakkamena parakkamitvā taṃ sotaṃ chinda. Ubhopi kāme",
  "atk-s0502a0:4770_2": "panuda nīhara. Brāhmaṇāti khīṇāsavānaṃ ālapanametaṃ. Saṅkhārānanti pañcannaṃ khandhānaṃ",
  "atk-s0502a0:4770_3": "khayaṃ jānitvā. Akataññūti evaṃ sante tvaṃ suvaṇṇādīsu kenaci akatassa nibbānassa",
  "atk-s0502a0:4770_4": "jānanato akataññū nāma hosīti.",
  "atk-s0502a0:4771": "Desanāvasāne bahū sotāpattiphalādīni pāpuṇiṃsūti.",
  "atk-s0502a0:4772": "Pasādabahulabrāhmaṇavatthu paṭhamaṃ.",
  "atk-s0502a0:4773": "2. Sambahulabhikkhuvatthu",
  "atk-s0502a0:4774": "Yadā dvayesūti imaṃ dhammadesanaṃ satthā jetavane viharanto sambahule bhikkhū ārabbha kathesi.",
  "atk-s0502a0:4775_0": "Ekadivasañhi tiṃsamattā disāvāsikā bhikkhū āgantvā satthāraṃ vanditvā nisīdiṃsu.",
  "atk-s0502a0:4775_1": "Sāriputtatthero tesaṃ arahattassa upanissayaṃ disvā satthāraṃ upasaṅkamitvā ṭhitakova",
  "atk-s0502a0:4775_2": "imaṃ pañhaṃ pucchi – “bhante, dve dhammāti vuccanti, katame nu kho dve dhammā”ti?",
  "atk-s0502a0:4775_3": "Atha naṃ satthā “dve dhammāti kho, sāriputta, samathavipassanā vuccantī”ti vatvā imaṃ gāthamāha –",
  "atk-s0502a0:4776": "384.",
  "atk-s0502a0:4777": "“Yadā dvayesu dhammesu, pāragū hoti brāhmaṇo;",
  "atk-s0502a0:4778": "Athassa sabbe saṃyogā, atthaṃ gacchanti jānato”ti.",
  "atk-s0502a0:4779_0": "Tattha yadāti yasmiṃ kāle dvidhā ṭhitesu samathavipassanādhammesu abhiññāpāragādivasena",
  "atk-s0502a0:4779_1": "ayaṃ khīṇāsavo pāragū hoti, athassa vaṭṭasmiṃ saṃyojanasamatthā sabbe kāmayogādayo",
  "atk-s0502a0:4779_2": "saṃyogā evaṃ jānantassa atthaṃ parikkhayaṃ gacchantīti attho.",
  "atk-s0502a0:4780": "Desanāvasāne sabbepi te bhikkhū arahatte patiṭṭhahiṃsūti.",
  "atk-s0502a0:4781": "Sambahulabhikkhuvatthu dutiyaṃ.",
  "atk-s0502a0:4782": "3. Māravatthu",
  "atk-s0502a0:4783": "Yassa pāranti imaṃ dhammadesanaṃ satthā jetavane viharanto māraṃ ārabbha kathesi.",
  "atk-s0502a0:4784_0": "So kirekasmiṃ divase aññataro puriso viya hutvā satthāraṃ upasaṅkamitvā pucchi –",
  "atk-s0502a0:4784_1": "“bhante, pāraṃ pāranti vuccati, kinnu kho etaṃ pāraṃ nāmā”ti. Satthā “māro aya”nti",
  "atk-s0502a0:4784_2": "viditvā, “pāpima, kiṃ tava pārena, tañhi vītarāgehi pattabba”nti vatvā imaṃ gāthamāha –",
  "atk-s0502a0:4785": "385.",
  "atk-s0502a0:4786": "“Yassa pāraṃ apāraṃ vā, pārāpāraṃ na vijjati;",
  "atk-s0502a0:4787": "Vītaddaraṃ visaṃyuttaṃ, tamahaṃ brūmi brāhmaṇa”nti.",
  "atk-s0502a0:4788_0": "Tattha pāranti ajjhattikāni cha āyatanāni. Apāranti bāhirāni cha āyatanāni. Pārāpāranti",
  "atk-s0502a0:4788_1": "tadubhayaṃ. Na vijjatīti yassa sabbampetaṃ “aha”nti vā “mama”nti vā gahaṇābhāvena",
  "atk-s0502a0:4788_2": "natthi, taṃ kilesadarathānaṃ vigamena vītaddaraṃ sabbakilesehi visaṃyuttaṃ ahaṃ brāhmaṇaṃ vadāmīti attho.",
  "atk-s0502a0:4789": "Desanāvasāne bahū sotāpattiphalādīni pāpuṇiṃsūti.",
  "atk-s0502a0:4790": "Māravatthu tatiyaṃ.",
  "atk-s0502a0:4791": "4. Aññatarabrāhmaṇavatthu",
  "atk-s0502a0:4792": "Jhāyinti imaṃ dhammadesanaṃ satthā jetavane viharanto aññataraṃ brāhmaṇaṃ ārabbha kathesi.",
  "atk-s0502a0:4793_0": "So kira cintesi – “satthā attano sāvake, ‘brāhmaṇā’ti vadati, ahañcamhi jātigottena",
  "atk-s0502a0:4793_1": "brāhmaṇo, mampi nu kho evaṃ vattuṃ vaṭṭatī”ti. So satthāraṃ upasaṅkamitvā tamatthaṃ",
  "atk-s0502a0:4793_2": "pucchi. Satthā “nāhaṃ jātigottamattena brāhmaṇaṃ vadāmi, uttamatthaṃ arahattaṃ anuppattameva",
  "atk-s0502a0:4793_3": "panevaṃ vadāmī”ti vatvā imaṃ gāthamāha –",
  "atk-s0502a0:4794": "386.",
  "atk-s0502a0:4795": "“Jhāyiṃ virajamāsīnaṃ, katakiccamanāsavaṃ;",
  "atk-s0502a0:4796": "Uttamatthamanuppattaṃ, tamahaṃ brūmi brāhmaṇa”nti.",
  "atk-s0502a0:4797_0": "Tattha jhāyinti duvidhena jhānena jhāyantaṃ kāmarajena virajaṃ vane ekakamāsīnaṃ",
  "atk-s0502a0:4797_1": "catūhi maggehi soḷasannaṃ kiccānaṃ katattā katakiccaṃ āsavānaṃ abhāvena anāsavaṃ",
  "atk-s0502a0:4797_2": "uttamatthaṃ arahattaṃ anuppattaṃ ahaṃ brāhmaṇaṃ vadāmīti attho.",
  "atk-s0502a0:4798": "Desanāvasāne so brāhmaṇo sotāpattiphale patiṭṭhahi, sampattānampi sātthikā dhammadesanā ahosīti.",
  "atk-s0502a0:4799": "Aññatarabrāhmaṇavatthu catutthaṃ.",
  "atk-s0502a0:4800": "5. Ānandattheravatthu",
  "atk-s0502a0:4801": "Divā tapatīti imaṃ dhammadesanaṃ satthā migāramātupāsāde viharanto ānandattheraṃ ārabbha kathesi.",
  "atk-s0502a0:4802_0": "Pasenadi kosalo kira mahāpavāraṇāya sabbābharaṇapaṭimaṇḍito gandhamālādīni ādāya",
  "atk-s0502a0:4802_1": "vihāraṃ agamāsi. Tasmiṃ khaṇe kāḷudāyitthero jhānaṃ samāpajjitvā parisapariyante",
  "atk-s0502a0:4802_2": "nisinno hoti, nāmameva panassetaṃ, sarīraṃ suvaṇṇavaṇṇaṃ. Tasmiṃ pana khaṇe cando",
  "atk-s0502a0:4802_3": "uggacchati, sūriyo atthameti. Ānandatthero atthamentassa ca sūriyassa uggacchantassa",
  "atk-s0502a0:4802_4": "ca candassa obhāsaṃ olokento rañño sarīrobhāsaṃ therassa sarīrobhāsaṃ tathāgatassa",
  "atk-s0502a0:4802_5": "ca sarīrobhāsaṃ olokesi. Tattha sabbobhāse atikkamitvā satthāva virocati. Thero satthāraṃ",
  "atk-s0502a0:4802_6": "vanditvā, “bhante, ajja mama ime obhāse olokentassa tumhākameva obhāso ruccati. Tumhākañhi",
  "atk-s0502a0:4802_7": "sarīraṃ sabbobhāse atikkamitvā virocatī”ti āha. Atha naṃ satthā, “ānanda, sūriyo",
  "atk-s0502a0:4802_8": "nāma divā virocati, cando rattiṃ, rājā alaṅkatakāleyeva, khīṇāsave gaṇasaṅgaṇikaṃ",
  "atk-s0502a0:4802_9": "pahāya antosamāpattiyaṃyeva virocati, buddhā pana rattimpi divāpi pañcavidhena tejena",
  "atk-s0502a0:4802_10": "virocantī”ti vatvā imaṃ gāthamāha –",
  "atk-s0502a0:4803": "387.",
  "atk-s0502a0:4804": "“Divā tapati ādicco, rattimābhāti candimā;",
  "atk-s0502a0:4805": "Sannaddho khattiyo tapati, jhāyī tapati brāhmaṇo;",
  "atk-s0502a0:4806": "Atha sabbamahorattiṃ, buddho tapati tejasā”ti.",
  "atk-s0502a0:4807_0": "Tattha divā tapatīti divā virocati, rattiṃ panassa gatamaggopi na paññāyati. Candimāti",
  "atk-s0502a0:4807_1": "candopi abbhādīhi vimutto rattimeva virocati, no divā. Sannaddhoti suvaṇṇamaṇivicittehi",
  "atk-s0502a0:4807_2": "sabbābharaṇehi paṭimaṇḍito caturaṅginiyā senāya parikkhittova rājā virocati, na aññātakavesena",
  "atk-s0502a0:4807_3": "ṭhito. Jhāyīti khīṇāsavo pana gaṇaṃ vinodetvā jhāyantova virocati. Tejasāti sammāsambuddho",
  "atk-s0502a0:4807_4": "pana sīlatejena dussīlyatejaṃ, guṇatejena nigguṇatejaṃ, paññātejena duppaññatejaṃ,",
  "atk-s0502a0:4807_5": "puññatejena apuññatejaṃ, dhammatejena adhammatejaṃ pariyādiyitvā iminā pañcavidhena",
  "atk-s0502a0:4807_6": "tejasā niccakālameva virocatīti attho.",
  "atk-s0502a0:4808": "Desanāvasāne bahū sotāpattiphalādīni pāpuṇiṃsūti.",
  "atk-s0502a0:4809": "Ānandattheravatthu pañcamaṃ.",
  "atk-s0502a0:4810": "6. Aññatarabrāhmaṇapabbajitavatthu",
  "atk-s0502a0:4811": "Bāhitapāpoti imaṃ dhammadesanaṃ satthā jetavane viharanto aññataraṃ brāhmaṇapabbajitaṃ ārabbha kathesi.",
  "atk-s0502a0:4812_0": "Eko kira brāhmaṇo bāhirakapabbajjāya pabbajitvā “samaṇo gotamo attano sāvake ‘pabbajitā’ti",
  "atk-s0502a0:4812_1": "vadati, ahañcamhi pabbajito, mampi kho evaṃ vattuṃ vaṭṭatī”ti cintetvā satthāraṃ",
  "atk-s0502a0:4812_2": "upasaṅkamitvā etamatthaṃ pucchi. Satthā “nāhaṃ ettakena ‘pabbajito’ti vadāmi, kilesamalānaṃ",
  "atk-s0502a0:4812_3": "pana pabbājitattā pabbajito nāma hotī”ti vatvā imaṃ gāthamāha –",
  "atk-s0502a0:4813": "388.",
  "atk-s0502a0:4814": "“Bāhitapāpoti brāhmaṇo, samacariyā samaṇoti vuccati;",
  "atk-s0502a0:4815": "Pabbājayamattano malaṃ, tasmā pabbajitoti vuccatī”ti.",
  "atk-s0502a0:4816_0": "Tattha samacariyāti sabbākusalāni sametvā caraṇena. Tasmāti yasmā bāhitapāpatāya",
  "atk-s0502a0:4816_1": "brāhmaṇo, akusalāni sametvā caraṇena samaṇoti vuccati, tasmā yo attano rāgādimalaṃ",
  "atk-s0502a0:4816_2": "pabbājayanto vinodento carati, sopi tena pabbājanena pabbajitoti vuccatīti attho.",
  "atk-s0502a0:4817": "Desanāvasāne so brāhmaṇapabbajito sotāpattiphale patiṭṭhahi, sampattānampi sātthikā dhammadesanā ahosīti.",
  "atk-s0502a0:4818": "Aññatarabrāhmaṇapabbajitavatthu chaṭṭhaṃ.",
  "atk-s0502a0:4819": "7. Sāriputtattheravatthu",
  "atk-s0502a0:4820": "Na brāhmaṇassāti imaṃ dhammadesanaṃ satthā jetavane viharanto sāriputtattheraṃ ārabbha kathesi.",
  "atk-s0502a0:4821_0": "Ekasmiṃ kira ṭhāne sambahulā manussā “aho amhākaṃ, ayyo, khantibalena samannāgato,",
  "atk-s0502a0:4821_1": "aññesu akkosantesu vā paharantesu vā kopamattampi natthī”ti therassa guṇe kathayiṃsu.",
  "atk-s0502a0:4821_2": "Atheko micchādiṭṭhiko brāhmaṇo “ko esa na kujjhatī”ti pucchi. “Amhākaṃ thero”ti.",
  "atk-s0502a0:4821_3": "“Naṃ kujjhāpento na bhavissatī”ti? “Natthetaṃ, brāhmaṇā”ti. “Tena hi ahaṃ naṃ kujjhāpessāmī”ti?",
  "atk-s0502a0:4821_4": "“Sace sakkosi, kujjhāpehī”ti. So “hotu, jānissāmissa kattabba”nti theraṃ bhikkhāya",
  "atk-s0502a0:4821_5": "paviṭṭhaṃ disvā pacchābhāgena gantvā piṭṭhimajjhe mahantaṃ pāṇippahāramadāsi. Thero",
  "atk-s0502a0:4821_6": "“kiṃ nāmeta”nti anoloketvāva gato. Brāhmaṇassa sakalasarīre ḍāho uppajji. So “aho",
  "atk-s0502a0:4821_7": "guṇasampanno, ayyo”ti therassa pādamūle nipajjitvā “khamatha me, bhante”ti vatvā",
  "atk-s0502a0:4821_8": "“kiṃ eta”nti ca vutte “ahaṃ vīmaṃsanatthāya tumhe pahari”nti āha. “Hotu khamāmi te”ti.",
  "atk-s0502a0:4821_9": "“Sace me, bhante, khamatha, mama geheyeva nisīditvā bhikkhaṃ gaṇhathā”ti therassa",
  "atk-s0502a0:4821_10": "pattaṃ gaṇhi, theropi pattaṃ adāsi. Brāhmaṇo theraṃ gehaṃ netvā parivisi.",
  "atk-s0502a0:4822_0": "Manussā kujjhitvā “iminā amhākaṃ niraparādho ayyo pahaṭo, daṇḍenapissa mokkho natthi,",
  "atk-s0502a0:4822_1": "ettheva naṃ māressāmā”ti leḍḍudaṇḍādihatthā brāhmaṇassa gehadvāre aṭṭhaṃsu. Thero",
  "atk-s0502a0:4822_2": "uṭṭhāya gacchanto brāhmaṇassa hatthe pattaṃ adāsi. Manussā taṃ therena saddhiṃ gacchantaṃ",
  "atk-s0502a0:4822_3": "disvā, “bhante, tumhākaṃ pattaṃ gahetvā brāhmaṇaṃ nivattethā”ti āhaṃsu. Kiṃ etaṃ",
  "atk-s0502a0:4822_4": "upāsakāti? Brāhmaṇena tumhe pahaṭā, mayamassa kattabbaṃ jānissāmāti. Kiṃ pana tumhe",
  "atk-s0502a0:4822_5": "iminā pahaṭā, udāhu ahanti? Tumhe, bhanteti. “Maṃ esa paharitvā khamāpesi, gacchatha",
  "atk-s0502a0:4822_6": "tumhe”ti manusse uyyojetvā brāhmaṇaṃ nivattāpetvā thero vihārameva gato. Bhikkhū",
  "atk-s0502a0:4822_7": "ujjhāyiṃsu “kiṃ nāmetaṃ sāriputtatthero yena brāhmaṇena pahaṭo, tasseva gehe nisīditvā",
  "atk-s0502a0:4822_8": "bhikkhaṃ gahetvā āgato. Therassa pahaṭakālato paṭṭhāya idāni so kassa lajjissati,",
  "atk-s0502a0:4822_9": "avasese pothento vicarissatī”ti. Satthā āgantvā “kāya nuttha, bhikkhave, etarahi",
  "atk-s0502a0:4822_10": "kathāya sannisinnā”ti pucchitvā “imāya nāmā”ti vutte, “bhikkhave, brāhmaṇo brāhmaṇaṃ",
  "atk-s0502a0:4822_11": "paharanto nāma natthi, gihibrāhmaṇena pana samaṇabrāhmaṇo pahaṭo bhavissati, kodho",
  "atk-s0502a0:4822_12": "nāmesa anāgāmimaggena samugghātaṃ gacchatī”ti vatvā dhammaṃ desento imā gāthā abhāsi –",
  "atk-s0502a0:4823": "389.",
  "atk-s0502a0:4824": "“Na brāhmaṇassa pahareyya, nāssa muñcetha brāhmaṇo;",
  "atk-s0502a0:4825": "Dhī brāhmaṇassa hantāraṃ, tato dhī yassa muñcati.",
  "atk-s0502a0:4826": "390.",
  "atk-s0502a0:4827": "“Na brāhmaṇassetadakiñci seyyo, yadā nisedho manaso piyehi;",
  "atk-s0502a0:4828": "Yato yato hiṃsamano nivattati, tato tato sammatimeva dukkha”nti.",
  "atk-s0502a0:4829_0": "Tattha pahareyyāti “khīṇāsavabrāhmaṇohamasmī”ti jānanto khīṇāsavassa vā aññatarassa",
  "atk-s0502a0:4829_1": "vā jātibrāhmaṇassa na pahareyya. Nāssa muñcethāti sopi pahaṭo khīṇāsavabrāhmaṇo assa",
  "atk-s0502a0:4829_2": "paharitvā ṭhitassa veraṃ na muñcetha, tasmiṃ kopaṃ na kareyyāti attho. Dhī brāhmaṇassāti",
  "atk-s0502a0:4829_3": "khīṇāsavabrāhmaṇassa hantāraṃ garahāmi. Tato dhīti yo pana taṃ paharantaṃ paṭipaharanto",
  "atk-s0502a0:4829_4": "tassa upari veraṃ muñcati, taṃ tatopi garahāmiyeva.",
  "atk-s0502a0:4830_0": "Etadakiñci seyyoti yaṃ khīṇāsavassa akkosantaṃ vā apaccakkosanaṃ, paharantaṃ vā appaṭipaharaṇaṃ,",
  "atk-s0502a0:4830_1": "etaṃ tassa khīṇāsavabrāhmaṇassa na kiñci seyyo, appamattakaṃ seyyo na hoti, adhimattameva",
  "atk-s0502a0:4830_2": "seyyoti attho. Yadā nisedho manaso piyehīti kodhanassa hi kodhuppādova manaso piyo",
  "atk-s0502a0:4830_3": "nāma. Kodho hi panesa mātāpitūsupi buddhādīsupi aparajjhati. Tasmā yo assa tehi manaso",
  "atk-s0502a0:4830_4": "nisedho kodhavasena uppajjamānassa cittassa niggaho, etaṃ na kiñci seyyoti attho.",
  "atk-s0502a0:4830_5": "Hiṃsamanoti kodhamano. So tassa yato yato vatthuto anāgāmimaggena samugghātaṃ gacchanto",
  "atk-s0502a0:4830_6": "nivattati. Tato tatoti tato tato vatthuto sakalampi vaṭṭadukkhaṃ nivattatiyevāti attho.",
  "atk-s0502a0:4831": "Desanāvasāne bahū sotāpattiphalādīni pāpuṇiṃsūti.",
  "atk-s0502a0:4832": "Sāriputtattheravatthu sattamaṃ.",
  "atk-s0502a0:4833": "8. Mahāpajāpatigotamīvatthu",
  "atk-s0502a0:4834": "Yassa kāyena vācāyāti imaṃ dhammadesanaṃ satthā jetavane viharanto mahāpajāpatiṃ gotamiṃ ārabbha kathesi.",
  "atk-s0502a0:4835_0": "Bhagavatā hi anuppanne vatthusmiṃ paññatte aṭṭha garudhamme maṇḍanakajātiyo puriso",
  "atk-s0502a0:4835_1": "surabhipupphadāmaṃ viya sirasā sampaṭicchitvā saparivārā mahāpajāpati gotamī upasampadaṃ",
  "atk-s0502a0:4835_2": "labhi, añño tassā upajjhāyo vā ācariyo vā natthi. Evaṃ laddhūpasampadaṃ theriṃ ārabbha",
  "atk-s0502a0:4835_3": "aparena samayena kathaṃ samuṭṭhāpesuṃ “mahāpajāpatiyā gotamiyā ācariyupajjhāyā na",
  "atk-s0502a0:4835_4": "paññāyanti, sahattheneva kāsāyāni gaṇhī”ti. Evañca pana vatvā bhikkhuniyo kukkuccāyantiyo",
  "atk-s0502a0:4835_5": "tāya saddhiṃ neva uposathaṃ na pavāraṇaṃ karonti, tā gantvā tathāgatassapi tamatthaṃ",
  "atk-s0502a0:4835_6": "ārocesuṃ. Satthā tāsaṃ kathaṃ sutvā “mayā mahāpajāpatiyā gotamiyā aṭṭha garudhammā",
  "atk-s0502a0:4835_7": "dinnā, ahamevassācariyo, ahameva upajjhāyo. Kāyaduccaritādivirahitesu khīṇāsavesu",
  "atk-s0502a0:4835_8": "kukkuccaṃ nāma na kātabba”nti vatvā dhammaṃ desento imaṃ gāthamāha –",
  "atk-s0502a0:4836": "391.",
  "atk-s0502a0:4837": "“Yassa kāyena vācāya, manasā natthi dukkaṭaṃ;",
  "atk-s0502a0:4838": "Saṃvutaṃ tīhi ṭhānehi, tamahaṃ brūmi brāhmaṇa”nti.",
  "atk-s0502a0:4839_0": "Tattha dukkaṭanti sāvajjaṃ dukkhudrayaṃ apāyasaṃvattanikaṃ kammaṃ. Tīhi ṭhānehīti",
  "atk-s0502a0:4839_1": "etehi kāyādīhi tīhi kāraṇehi kāyaduccaritādipavesanivāraṇatthāya dvāraṃ pihitaṃ,",
  "atk-s0502a0:4839_2": "taṃ ahaṃ brāhmaṇaṃ vadāmīti attho.",
  "atk-s0502a0:4840": "Desanāvasāne bahū sotāpattiphalādīni pāpuṇiṃsūti.",
  "atk-s0502a0:4841": "Mahāpajāpatigotamīvatthu aṭṭhamaṃ.",
  "atk-s0502a0:4842": "9. Sāriputtattheravatthu",
  "atk-s0502a0:4843": "Yamhāti imaṃ dhammadesanaṃ satthā jetavane viharanto sāriputtattheraṃ ārabbha kathesi.",
  "atk-s0502a0:4844_0": "So kirāyasmā assajittherassa santike dhammaṃ sutvā sotāpattiphalaṃ pattakālato paṭṭhāya",
  "atk-s0502a0:4844_1": "“yassaṃ disāyaṃ thero vasatī”ti suṇāti, tato añjaliṃ paggayha tatova sīsaṃ katvā",
  "atk-s0502a0:4844_2": "nipajjati. Bhikkhū “micchādiṭṭhiko sāriputto, ajjāpi disā namassamāno vicaratī”ti",
  "atk-s0502a0:4844_3": "tamatthaṃ tathāgatassa ārocesuṃ. Satthā theraṃ pakkosāpetvā “saccaṃ kira tvaṃ, sāriputta,",
  "atk-s0502a0:4844_4": "disā namassanto vicarasī”ti pucchitvā, “bhante, mama disā namassanabhāvaṃ vā anamassanabhāvaṃ",
  "atk-s0502a0:4844_5": "vā tumheva jānāthā”ti vutte “na, bhikkhave, sāriputto disā namassati, assajittherassa",
  "atk-s0502a0:4844_6": "pana santikā dhammaṃ sutvā sotāpattiphalaṃ pattatāya attano ācariyaṃ namassati. Yañhi",
  "atk-s0502a0:4844_7": "ācariyaṃ nissāya bhikkhu dhammaṃ vijānāti, tena so brāhmaṇena aggi viya sakkaccaṃ",
  "atk-s0502a0:4844_8": "namassitabboyevā”ti vatvā dhammaṃ desento imaṃ gāthamāha –",
  "atk-s0502a0:4845": "392.",
  "atk-s0502a0:4846": "“Yamhā dhammaṃ vijāneyya, sammāsambuddhadesitaṃ;",
  "atk-s0502a0:4847": "Sakkaccaṃ taṃ namasseyya, aggihuttaṃva brāhmaṇo”ti.",
  "atk-s0502a0:4848_0": "Tattha aggihuttaṃvāti yathā brāhmaṇo aggihuttaṃ sammā paricaraṇena ceva añjalikammādīhi",
  "atk-s0502a0:4848_1": "ca sakkaccaṃ namassati, evaṃ yamhā ācariyā tathāgatapaveditaṃ dhammaṃ vijāneyya,",
  "atk-s0502a0:4848_2": "taṃ sakkaccaṃ namasseyyāti attho.",
  "atk-s0502a0:4849": "Desanāvasāne bahū sotāpattiphalādīni pāpuṇiṃsūti.",
  "atk-s0502a0:4850": "Sāriputtattheravatthu navamaṃ.",
  "atk-s0502a0:4851": "10. Jaṭilabrāhmaṇavatthu",
  "atk-s0502a0:4852": "Na jaṭāhīti imaṃ dhammadesanaṃ satthā jetavane viharanto ekaṃ jaṭilabrāhmaṇaṃ ārabbha kathesi.",
  "atk-s0502a0:4853_0": "So kira “ahaṃ mātito ca pitito ca sujāto brāhmaṇakule nibbatto. Sace samaṇo gotamo",
  "atk-s0502a0:4853_1": "attano sāvake brāhmaṇāti vadati, mampi nu kho tathā vattuṃ vaṭṭatī”ti satthu santikaṃ",
  "atk-s0502a0:4853_2": "gantvā tamatthaṃ pucchi. Atha naṃ satthā “nāhaṃ, brāhmaṇa, jaṭāmattena, na jātigottamattena",
  "atk-s0502a0:4853_3": "brāhmaṇaṃ vadāmi, paṭividdhasaccameva panāhaṃ brāhmaṇoti vadāmī”ti vatvā dhammaṃ",
  "atk-s0502a0:4853_4": "desento imaṃ gāthamāha –",
  "atk-s0502a0:4854": "393.",
  "atk-s0502a0:4855": "“Na jaṭāhi na gottena, na jaccā hoti brāhmaṇo;",
  "atk-s0502a0:4856": "Yamhi saccañca dhammo ca, so sucī so ca brāhmaṇo”ti.",
  "atk-s0502a0:4857": "Tattha saccanti yasmiṃ puggale cattāri saccāni soḷasahākārehi paṭivijjhitvā ṭhitaṃ saccañāṇañceva navavidho ca lokuttaradhammo atthi, so suci, so brāhmaṇo cāti attho.",
  "atk-s0502a0:4858": "Desanāvasāne bahū sotāpattiphalādīni pāpuṇiṃsūti.",
  "atk-s0502a0:4859": "Jaṭilabrāhmaṇavatthu dasamaṃ.",
  "atk-s0502a0:4860": "11. Kuhakabrāhmaṇavatthu",
  "atk-s0502a0:4861": "Kiṃ teti imaṃ dhammadesanaṃ satthā kūṭāgārasālāyaṃ viharanto ekaṃ vaggulivataṃ kuhakabrāhmaṇaṃ ārabbha kathesi.",
  "atk-s0502a0:4862_0": "So kira vesālinagaradvāre ekaṃ kakudharukkhaṃ āruyha dvīhi pādehi rukkhasākhaṃ gaṇhitvā",
  "atk-s0502a0:4862_1": "adhosiro olambanto “kapilānaṃ me sataṃ detha, kahāpaṇe detha, paricārikaṃ detha,",
  "atk-s0502a0:4862_2": "no ce dassatha, ito patitvā maranto nagaraṃ anagaraṃ karissāmī”ti vadati. Tathāgatassa",
  "atk-s0502a0:4862_3": "bhikkhusaṅghaparivutassa nagaraṃ pavisanakāle bhikkhū taṃ brāhmaṇaṃ disvā nikkhamanakālepi",
  "atk-s0502a0:4862_4": "naṃ tatheva olambantaṃ passiṃsu. Nāgarāpi “ayaṃ pātova paṭṭhāya evaṃ olambanto patitvā",
  "atk-s0502a0:4862_5": "maranto nagaraṃ anagaraṃ kareyyā”ti cintetvā nagaravināsabhītā “yaṃ so yācati, sabbaṃ",
  "atk-s0502a0:4862_6": "demā”ti paṭissuṇitvā adaṃsu. So otaritvā sabbaṃ gahetvā agamāsi. Bhikkhū vihārūpacāre",
  "atk-s0502a0:4862_7": "taṃ gāviṃ viya viravitvā gacchantaṃ disvā sañjānitvā “laddhaṃ te, brāhmaṇa, yathāpatthita”nti",
  "atk-s0502a0:4862_8": "pucchitvā “āma, laddhaṃ me”ti sutvā antovihāraṃ gantvā tathāgatassa tamatthaṃ ārocesuṃ.",
  "atk-s0502a0:4862_9": "Satthā “na, bhikkhave, idāneva so kuhakacoro, pubbepi kuhakacoroyeva ahosi. Idāni",
  "atk-s0502a0:4862_10": "panesa bālajanaṃ vañceti, tadā pana paṇḍite vañcetuṃ nāsakkhī”ti vatvā tehi yācito atītamāhari.",
  "atk-s0502a0:4863_0": "Atīte ekaṃ kāsikagāmaṃ nissāya eko kuhakatāpaso vāsaṃ kappesi. Taṃ ekaṃ kulaṃ paṭijaggi.",
  "atk-s0502a0:4863_1": "Divā uppannakhādanīyabhojanīyato attano puttānaṃ viya tassapi ekaṃ koṭṭhāsaṃ deti,",
  "atk-s0502a0:4863_2": "sāyaṃ uppannakoṭṭhāsaṃ ṭhapetvā dutiyadivase deti. Athekadivasaṃ sāyaṃ godhamaṃsaṃ",
  "atk-s0502a0:4863_3": "labhitvā sādhukaṃ pacitvā tato koṭṭhāsaṃ ṭhapetvā dutiyadivase tassa adaṃsu. Tāpaso",
  "atk-s0502a0:4863_4": "maṃsaṃ khāditvāva rasataṇhāya baddho “kiṃ maṃsaṃ nāmeta”nti pucchitvā “godhamaṃsa”nti",
  "atk-s0502a0:4863_5": "sutvā bhikkhāya caritvā sappidadhikaṭukabhaṇḍādīni gahetvā paṇṇasālaṃ gantvā ekamantaṃ",
  "atk-s0502a0:4863_6": "ṭhapesi. Paṇṇasālāya pana avidūre ekasmiṃ vammike godharājā viharati. So kālena kālaṃ",
  "atk-s0502a0:4863_7": "tāpasaṃ vandituṃ āgacchati. Taṃdivasaṃ panesa “taṃ vadhissāmī”ti daṇḍaṃ paṭicchādetvā",
  "atk-s0502a0:4863_8": "tassa vammikassa avidūre ṭhāne niddāyanto viya nisīdi. Godharājā vammikato nikkhamitvā",
  "atk-s0502a0:4863_9": "tassa santikaṃ āgacchantova ākāraṃ sallakkhetvā “na me ajja ācariyassa ākāro ruccatī”ti",
  "atk-s0502a0:4863_10": "tatova nivatti. Tāpaso tassa nivattanabhāvaṃ ñatvā tassa māraṇatthāya daṇḍaṃ khipi,",
  "atk-s0502a0:4863_11": "daṇḍo virajjhitvā gato. Godharājāpi dhammikaṃ pavisitvā tato sīsaṃ nīharitvā āgatamaggaṃ",
  "atk-s0502a0:4863_12": "olokento tāpasaṃ āha –",
  "atk-s0502a0:4864": "“Samaṇaṃ taṃ maññamāno, upagacchimasaññataṃ;",
  "atk-s0502a0:4865": "So maṃ daṇḍena pāhāsi, yathā asamaṇo tathā.",
  "atk-s0502a0:4866": "“Kiṃ te jaṭāhi dummedha, kiṃ te ajinasāṭiyā;",
  "atk-s0502a0:4867": "Abbhantaraṃ te gahanaṃ, bāhiraṃ parimajjasī”ti. ;",
  "atk-s0502a0:4868": "Atha naṃ tāpaso attano santakena palobhetuṃ evamāha –",
  "atk-s0502a0:4869": "“Ehi godha nivattassu, bhuñja sālīnamodanaṃ;",
  "atk-s0502a0:4870": "Telaṃ loṇañca me atthi, pahūtaṃ mayha pipphalī”ti. ;",
  "atk-s0502a0:4871": "Taṃ sutvā godharājā “yathā yathā tvaṃ kathesi, tathā tathā me palāyitukāmatāva hotī”ti vatvā imaṃ gāthamāha –",
  "atk-s0502a0:4872": "“Esa bhiyyo pavekkhāmi, vammikaṃ sataporisaṃ;",
  "atk-s0502a0:4873": "Telaṃ loṇañca kittesi, ahitaṃ mayha pipphalī”ti. ;",
  "atk-s0502a0:4874_0": "Evañca pana vatvā “ahaṃ ettakaṃ kālaṃ tayi samaṇasaññaṃ akāsiṃ, idāni pana te maṃ",
  "atk-s0502a0:4874_1": "paharitukāmatāya daṇḍo khitto, tassa khittakāleyeva asamaṇo jāto. Kiṃ tādisassa duppaññassa",
  "atk-s0502a0:4874_2": "puggalassa jaṭāhi, kiṃ sakhurena ajinacammena. Abbhantarañhi te gahanaṃ, kevalaṃ",
  "atk-s0502a0:4874_3": "bāhirameva parimajjasī”ti āha. Satthā imaṃ atītaṃ āharitvā “tadā esa kuhako tāpaso",
  "atk-s0502a0:4874_4": "ahosi, godharājā pana ahamevā”ti vatvā jātakaṃ samodhānetvā tadā godhapaṇḍitena tassa",
  "atk-s0502a0:4874_5": "niggahitakāraṇaṃ dassento imaṃ gāthamāha –",
  "atk-s0502a0:4875": "394.",
  "atk-s0502a0:4876": "“Kiṃ te jaṭāhi dummedha, kiṃ te ajinasāṭiyā;",
  "atk-s0502a0:4877": "Abbhantaraṃ te gahanaṃ, bāhiraṃ parimajjasī”ti. ;",
  "atk-s0502a0:4878_0": "Tattha kiṃ te jaṭāhīti ambho duppañña tava baddhāhipi imāhi jaṭāhi sakhurāya nivatthāyapi",
  "atk-s0502a0:4878_1": "imāya ajinacammasāṭikāya ca kimatthoti. Abbhantaranti abbhantarañhi te rāgādikilesagahanaṃ,",
  "atk-s0502a0:4878_2": "kevalaṃ hatthilaṇḍaṃ assalaṇḍaṃ viya maṭṭhaṃ bāhiraṃ parimajjasīti attho.",
  "atk-s0502a0:4879": "Desanāvasāne bahū sotāpattiphalādīni pāpuṇiṃsūti.",
  "atk-s0502a0:4880": "Kuhakabrāhmaṇavatthu ekādasamaṃ.",
  "atk-s0502a0:4881": "12. Kisāgotamīvatthu",
  "atk-s0502a0:4882": "Paṃsukūladharanti imaṃ dhammadesanaṃ satthā gijjhakūṭe pabbate viharanto kisāgotamiṃ ārabbha kathesi.",
  "atk-s0502a0:4883_0": "Tadā kira sakko paṭhamayāmāvasāne devaparisāya saddhiṃ satthāraṃ upasaṅkamitvā vanditvā",
  "atk-s0502a0:4883_1": "ekamante sāraṇīyadhammakathaṃ suṇanto nisīdi. Tasmiṃ khaṇe kisāgotamī “satthāraṃ",
  "atk-s0502a0:4883_2": "passissāmī”ti ākāsenāgantvā sakkaṃ disvā nivatti. So taṃ vanditvā nivattantiṃ disvā",
  "atk-s0502a0:4883_3": "satthāraṃ pucchi – “kā nāmesā, bhante, āgacchamānāva tumhe disvā nivattatī”ti? Satthā",
  "atk-s0502a0:4883_4": "“kisāgotamī nāmesā, mahārāja, mama dhītā paṃsukūlikattherīnaṃ aggā”ti vatvā imaṃ gāthamāha –",
  "atk-s0502a0:4884": "395.",
  "atk-s0502a0:4885": "“Paṃsukūladharaṃ jantuṃ, kisaṃ dhamanisanthataṃ;",
  "atk-s0502a0:4886": "Ekaṃ vanasmiṃ jhāyantaṃ, tamahaṃ brūmi brāhmaṇa”nti.",
  "atk-s0502a0:4887_0": "Tattha kisanti paṃsukūlikā hi attano anurūpaṃ paṭipadaṃ pūrentā appamaṃsalohitā ceva",
  "atk-s0502a0:4887_1": "honti dhamanisanthatagattā ca, tasmā evamāha. Ekaṃ vanasminti vivittaṭṭhāne ekakaṃ",
  "atk-s0502a0:4887_2": "vanasmiṃ jhāyantaṃ tamahaṃ brāhmaṇaṃ vadāmīti attho.",
  "atk-s0502a0:4888": "Desanāvasāne bahū sotāpattiphalādīni pāpuṇiṃsūti.",
  "atk-s0502a0:4889": "Kisāgotamīvatthu dvādasamaṃ.",
  "atk-s0502a0:4890": "13. Ekabrāhmaṇavatthu",
  "atk-s0502a0:4891": "Na cāhanti imaṃ dhammadesanaṃ satthā jetavane viharanto ekaṃ brāhmaṇaṃ ārabbha kathesi.",
  "atk-s0502a0:4892_0": "So kira “samaṇo gotamo attano sāvake brāhmaṇāti vadati ahañcamhi brāhmaṇayoniyaṃ",
  "atk-s0502a0:4892_1": "nibbatto, mampi nu kho evaṃ vattuṃ vaṭṭatī”ti satthāraṃ upasaṅkamitvā tamatthaṃ pucchi.",
  "atk-s0502a0:4892_2": "Atha naṃ satthā “nāhaṃ, brāhmaṇa, brāhmaṇayoniyaṃ nibbattamattenevaṃ vadāmi, yo pana",
  "atk-s0502a0:4892_3": "akiñcano agahaṇo, tamahaṃ brāhmaṇaṃ vadāmī”ti vatvā imaṃ gāthamāha –",
  "atk-s0502a0:4893": "396.",
  "atk-s0502a0:4894": "“Na cāhaṃ brāhmaṇaṃ brūmi, yonijaṃ mattisambhavaṃ;",
  "atk-s0502a0:4895": "Bhovādi nāma so hoti, sace hoti sakiñcano;",
  "atk-s0502a0:4896": "Akiñcanaṃ anādānaṃ, tamahaṃ brūmi brāhmaṇa”nti.",
  "atk-s0502a0:4897_0": "Tattha yonijanti yoniyaṃ jātaṃ. Mattisambhavanti brāhmaṇiyā mātu santake udarasmiṃ",
  "atk-s0502a0:4897_1": "sambhūtaṃ. Bhovādīti so pana āmantanādīsu “bho, bho”ti vatvā vicaranto bhovādi nāma",
  "atk-s0502a0:4897_2": "hoti, sace rāgādīhi kiñcanehi sakiñcano. Ahaṃ pana rāgādīhi akiñcanaṃ catūhi upādānehi",
  "atk-s0502a0:4897_3": "anādānaṃ brāhmaṇaṃ vadāmīti attho.",
  "atk-s0502a0:4898": "Desanāvasāne so brāhmaṇo sotāpattiphale patiṭṭhahi, sampattānampi sātthikā dhammadesanā ahosīti.",
  "atk-s0502a0:4899": "Ekabrāhmaṇavatthu terasamaṃ.",
  "atk-s0502a0:4900": "14. Uggasenaseṭṭhiputtavatthu",
  "atk-s0502a0:4901": "Sabbasaṃyojananti imaṃ dhammadesanaṃ satthā veḷuvane viharanto uggasenaṃ nāma seṭṭhiputtaṃ ārabbha kathesi. Vatthu “muñca pure muñca pacchato”ti gāthāvaṇṇanāya vitthāritameva.",
  "atk-s0502a0:4902_0": "Tadā hi satthā, “bhante, uggaseno ‘na bhāyāmī’ti vadati, abhūtena maññe aññaṃ byākarotī”ti",
  "atk-s0502a0:4902_1": "bhikkhūhi vutte, “bhikkhave, mama puttasadisā chinnasaṃyojanā na bhāyantiyevā”ti",
  "atk-s0502a0:4902_2": "vatvā imaṃ gāthamāha –",
  "atk-s0502a0:4903": "397.",
  "atk-s0502a0:4904": "“Sabbasaṃyojanaṃ chetvā, yo ve na paritassati;",
  "atk-s0502a0:4905": "Saṅgātigaṃ visaṃyuttaṃ, tamahaṃ brūmi brāhmaṇa”nti.",
  "atk-s0502a0:4906_0": "Tattha sabbasaṃyojananti dasavidhasaṃyojanaṃ. Na paritassatīti taṇhāya na bhāyati.",
  "atk-s0502a0:4906_1": "Tamahanti taṃ ahaṃ rāgādīnaṃ saṅgānaṃ atītattā saṅgātigaṃ, catunnampi yogānaṃ abhāvena",
  "atk-s0502a0:4906_2": "visaṃyuttaṃ brāhmaṇaṃ vadāmīti attho.",
  "atk-s0502a0:4907": "Desanāvasāne bahū sotāpattiphalādīni pāpuṇiṃsūti.",
  "atk-s0502a0:4908": "Uggasenaseṭṭhiputtavatthu cuddasamaṃ.",
  "atk-s0502a0:4909": "15. Dvebrāhmaṇavatthu",
  "atk-s0502a0:4910": "Chetvā naddhinti imaṃ dhammadesanaṃ satthā jetavane viharanto dve brāhmaṇe ārabbha kathesi.",
  "atk-s0502a0:4911_0": "Tesu kirekassa cūḷarohito nāma goṇo ahosi, ekassa mahārohito nāma. Te ekadivasaṃ",
  "atk-s0502a0:4911_1": "“tava goṇo balavā, mama goṇo balavā”ti vivaditvā “kiṃ no vivādena, pājetvā jānissāmā”ti",
  "atk-s0502a0:4911_2": "aciravatītīre sakaṭaṃ vālukāya pūretvā goṇe yojayiṃsu. Tasmiṃ khaṇe bhikkhūpi nhāyituṃ",
  "atk-s0502a0:4911_3": "tattha gatā honti. Brāhmaṇā goṇe pājesuṃ. Sakaṭaṃ niccalaṃ aṭṭhāsi, naddhivarattā",
  "atk-s0502a0:4911_4": "pana chijjiṃsu. Bhikkhū disvā vihāraṃ gantvā tamatthaṃ satthu ārocayiṃsu. Satthā,",
  "atk-s0502a0:4911_5": "“bhikkhave, bāhirā etā naddhivarattā, yo koci etā chindateva, bhikkhunā pana ajjhattikaṃ",
  "atk-s0502a0:4911_6": "kodhanaddhiñceva taṇhāvarattañca chindituṃ vaṭṭatī”ti vatvā imaṃ gāthamāha –",
  "atk-s0502a0:4912": "398.",
  "atk-s0502a0:4913": "“Chetvā naddhiṃ varattañca, sandānaṃ sahanukkamaṃ;",
  "atk-s0502a0:4914": "Ukkhittapalighaṃ buddhaṃ, tamahaṃ brūmi brāhmaṇa”nti.",
  "atk-s0502a0:4915_0": "Tattha naddhinti nayhanabhāvena pavattaṃ kodhaṃ. Varattanti bandhanabhāvena pavattaṃ",
  "atk-s0502a0:4915_1": "taṇhaṃ. Sandānaṃ sahanukkamanti anusayānukkamasahitaṃ dvāsaṭṭhidiṭṭhisandānaṃ, idaṃ",
  "atk-s0502a0:4915_2": "sabbampi chinditvā ṭhitaṃ avijjāpalighassa ukkhittattā ukkhittapalighaṃ, catunnaṃ",
  "atk-s0502a0:4915_3": "saccānaṃ buddhattā buddhaṃ taṃ ahaṃ brāhmaṇaṃ vadāmīti attho.",
  "atk-s0502a0:4916": "Desanāvasāne pañcasatā bhikkhū arahatte patiṭṭhahiṃsu, sampattānampi sātthikā dhammadesanā ahosīti.",
  "atk-s0502a0:4917": "Dvebrāhmaṇavatthu pannarasamaṃ.",
  "atk-s0502a0:4918": "16. Akkosakabhāradvājavatthu",
  "atk-s0502a0:4919": "Akkosanti imaṃ dhammadesanaṃ satthā veḷuvane viharanto akkosakabhāradvājaṃ ārabbha kathesi.",
  "atk-s0502a0:4920_0": "Tassa hi bhātu bhāradvājassa dhanañjānī nāma brāhmaṇī sotāpannā ahosi. Sā khīpitvāpi",
  "atk-s0502a0:4920_1": "kāsitvāpi pakkhalitvāpi “namo tassa bhagavato arahato sammāsambuddhassā”ti imaṃ udānaṃ",
  "atk-s0502a0:4920_2": "udānesi. Sā ekadivasaṃ brāhmaṇaparivesanāya pavattamānāya pakkhalitvā tatheva mahāsaddena",
  "atk-s0502a0:4920_3": "udānaṃ udānesi. Brāhmaṇo kujjhitvā “evamevāyaṃ vasalī yattha vā tattha vā pakkhalitvā",
  "atk-s0502a0:4920_4": "tassa muṇḍakassa samaṇakassa vaṇṇaṃ bhāsatī”ti vatvā “idāni te, vasali, gantvā tassa",
  "atk-s0502a0:4920_5": "satthuno vādaṃ āropessāmī”ti āha. Atha naṃ sā “gaccha, brāhmaṇa, nāhaṃ taṃ passāmi,",
  "atk-s0502a0:4920_6": "yo tassa bhagavato vādaṃ āropeyya, api ca gantvā taṃ bhagavantaṃ pañhaṃ pucchassū”ti",
  "atk-s0502a0:4920_7": "āha. So satthu santikaṃ gantvā avanditvāva ekamantaṃ ṭhito pañhaṃ pucchanto imaṃ gāthamāha –",
  "atk-s0502a0:4921": "“Kiṃsu chetvā sukhaṃ seti, kiṃsu chetvā na socati;",
  "atk-s0502a0:4922": "Kissassu ekadhammassa, vadhaṃ rocesi gotamā”ti. ;",
  "atk-s0502a0:4923": "Athassa pañhaṃ byākaronto satthā imaṃ gāthamāha –",
  "atk-s0502a0:4924": "“Kodhaṃ chetvā sukhaṃ seti, kodhaṃ chetvā na socati;",
  "atk-s0502a0:4925": "Kodhassa visamūlassa, madhuraggassa brāhmaṇa;",
  "atk-s0502a0:4926": "Vadhaṃ ariyā pasaṃsanti, tañhi chetvā na socatī”ti. ;",
  "atk-s0502a0:4927_0": "So satthari pasīditvā pabbajitvā arahattaṃ pāpuṇi. Athassa kaniṭṭho akkosakabhāradvājo",
  "atk-s0502a0:4927_1": "“bhātā kira me pabbajito”ti sutvā kuddho āgantvā satthāraṃ asabbhāhi pharusāhi vācāhi",
  "atk-s0502a0:4927_2": "akkosi. Sopi satthārā atithīnaṃ khādanīyādidānaopammena saññatto satthari pasanno",
  "atk-s0502a0:4927_3": "pabbajitvā arahattaṃ pāpuṇi. Aparepissa sundarikabhāradvājo biliṅgakabhāradvājoti",
  "atk-s0502a0:4927_4": "dve kaniṭṭhabhātaro satthāraṃ akkosantāva satthārā vinītā pabbajitvā arahattaṃ pāpuṇiṃsu.",
  "atk-s0502a0:4928_0": "Athekadivasaṃ dhammasabhāyaṃ kathaṃ samuṭṭhāpesuṃ, “āvuso, acchariyā vata buddhaguṇā,",
  "atk-s0502a0:4928_1": "catūsu nāma bhātikesu akkosantesu satthā kiñci avatvā tesaṃyeva patiṭṭhā jāto”ti.",
  "atk-s0502a0:4928_2": "Satthā āgantvā “kāya nuttha, bhikkhave, etarahi kathāya sannisinnā”ti pucchitvā “imāya",
  "atk-s0502a0:4928_3": "nāmā”ti vutte, “bhikkhave, ahaṃ mama khantibalena samannāgatattā duṭṭhesu adussanto",
  "atk-s0502a0:4928_4": "mahājanassa patiṭṭhā homiyevā”ti vatvā imaṃ gāthamāha –",
  "atk-s0502a0:4929": "399.",
  "atk-s0502a0:4930": "“Akkosaṃ vadhabandhañca, aduṭṭho yo titikkhati;",
  "atk-s0502a0:4931": "Khantībalaṃ balānīkaṃ, tamahaṃ brūmi brāhmaṇa”nti.",
  "atk-s0502a0:4932_0": "Tattha aduṭṭhoti etaṃ dasahi akkosavatthūhi akkosañca pāṇiādīhi pothanañca andubandhanādīhi",
  "atk-s0502a0:4932_1": "bandhanañca yo akuddhamānaso hutvā adhivāseti, khantibalena samannāgatattā khantibalaṃ,",
  "atk-s0502a0:4932_2": "punappunaṃ uppattiyā anīkabhūtena teneva khantibalena samannāgatattā balānīkaṃ taṃ",
  "atk-s0502a0:4932_3": "evarūpaṃ ahaṃ brāhmaṇaṃ vadāmīti attho.",
  "atk-s0502a0:4933": "Desanāvasāne bahū sotāpattiphalādīni pāpuṇiṃsūti.",
  "atk-s0502a0:4934": "Akkosakabhāradvājavatthu soḷasamaṃ.",
  "atk-s0502a0:4935": "17. Sāriputtattheravatthu",
  "atk-s0502a0:4936": "Akkodhananti imaṃ dhammadesanaṃ satthā veḷuvane viharanto sāriputtattheraṃ ārabbha kathesi.",
  "atk-s0502a0:4937_0": "Tadā kira thero pañcahi bhikkhusatehi saddhiṃ piṇḍāya caranto nālakagāme mātu gharadvāraṃ",
  "atk-s0502a0:4937_1": "agamāsi. Atha naṃ sā nisīdāpetvā parivisamānā akkosi – “ambho, ucchiṭṭhakhādaka ucchiṭṭhakañjiyaṃ",
  "atk-s0502a0:4937_2": "alabhitvā paragharesu uḷuṅkapiṭṭhena ghaṭṭitakañjiyaṃ paribhuñjituṃ asītikoṭidhanaṃ",
  "atk-s0502a0:4937_3": "pahāya pabbajitosi, nāsitamhā tayā, bhuñjāhi dānī”ti. Bhikkhūnampi bhattaṃ dadamānā",
  "atk-s0502a0:4937_4": "“tumhehi mama putto attano cūḷupaṭṭhāko kato, idāni bhuñjathā”ti vadeti. Thero bhikkhaṃ",
  "atk-s0502a0:4937_5": "gahetvā vihārameva agamāsi. Athāyasmā rāhulo satthāraṃ piṇḍapātena āpucchi. Atha",
  "atk-s0502a0:4937_6": "naṃ satthā āha – “rāhula, kahaṃ gamitthā”ti? “Ayyikāya gāmaṃ, bhante”ti. “Kiṃ pana",
  "atk-s0502a0:4937_7": "te ayyikāya upajjhāyo vutto”ti? “Ayyikāya me, bhante, upajjhāyo akkuṭṭho”ti. “Kinti",
  "atk-s0502a0:4937_8": "vatvā”ti? “Idaṃ nāma, bhante”ti. “Upajjhāyena pana te kiṃ vutta”nti? “Na kiñci, bhante”ti.",
  "atk-s0502a0:4937_9": "Taṃ sutvā bhikkhū dhammasabhāyaṃ kathaṃ samuṭṭhāpesuṃ, “āvuso, acchariyā vata sāriputtattherassa",
  "atk-s0502a0:4937_10": "guṇā, evaṃnāmassa mātari akkosantiyā kodhamattampi nāhosī”ti. Satthā āgantvā “kāya",
  "atk-s0502a0:4937_11": "nuttha, bhikkhave, etarahi kathāya sannisinnā”ti pucchitvā “imāya nāmā”ti vutte,",
  "atk-s0502a0:4937_12": "“bhikkhave, khīṇāsavā nāma akkodhanāva hontī”ti vatvā imaṃ gāthamāha –",
  "atk-s0502a0:4938": "400.",
  "atk-s0502a0:4939": "“Akkodhanaṃ vatavantaṃ, sīlavantaṃ anussadaṃ;",
  "atk-s0502a0:4940": "Dantaṃ antimasārīraṃ, tamahaṃ brūmi brāhmaṇa”nti.",
  "atk-s0502a0:4941_0": "Tattha vatavantanti dhutavatena, samannāgataṃ catupārisuddhisīlena sīlavantaṃ, taṇhāussadābhāvena",
  "atk-s0502a0:4941_1": "anussadaṃ, chaḷindriyadamanena dantaṃ, koṭiyaṃ ṭhitena attabhāvena antimasarīraṃ",
  "atk-s0502a0:4941_2": "tamahaṃ brāhmaṇaṃ vadāmīti attho.",
  "atk-s0502a0:4942": "Desanāvasāne bahū sotāpattiphalādīni pāpuṇiṃsūti.",
  "atk-s0502a0:4943": "Sāriputtattheravatthu sattarasamaṃ.",
  "atk-s0502a0:4944": "18. Uppalavaṇṇātherīvatthu",
  "atk-s0502a0:4945_0": "Vāri pokkharapattevāti imaṃ dhammadesanaṃ satthā jetavane viharanto uppalavaṇṇatheriṃ",
  "atk-s0502a0:4945_1": "ārabbha kathesi. Vatthu “madhuvā maññati bālo”ti gāthāvaṇṇanāya vitthāritameva. Vuttañhi tattha –",
  "atk-s0502a0:4946_0": "Aparena samayena mahājano dhammasabhāyaṃ kathaṃ samuṭṭhāpesi “khīṇāsavāpi maññe kāmasukhaṃ",
  "atk-s0502a0:4946_1": "sādiyanti, kāmaṃ sevanti, kiṃ na sevissanti. Na hete koḷāparukkhā, na ca vammikā,",
  "atk-s0502a0:4946_2": "allamaṃsasarīrāva, tasmā etepi kāmasukhaṃ sādiyantī”ti. Satthā āgantvā “kāya nuttha,",
  "atk-s0502a0:4946_3": "bhikkhave, etarahi kathāya sannisinnā”ti pucchitvā “imāya nāmā”ti vutte “na, bhikkhave,",
  "atk-s0502a0:4946_4": "khīṇāsavā kāmasukhaṃ sādiyanti, na kāmaṃ sevanti. Yathā hi padumapatte patitaṃ udakabindu",
  "atk-s0502a0:4946_5": "na limpati na saṇṭhāti, vinivattitvā pana patateva. Yathā ca āragge sāsapo na upalimpati",
  "atk-s0502a0:4946_6": "na saṇṭhāti, vinivattitvā patateva, evaṃ khīṇāsavassa citte duvidhopi kāmo na limpati",
  "atk-s0502a0:4946_7": "na saṇṭhātī”ti anusandhiṃ ghaṭetvā dhammaṃ desento imaṃ gāthamāha –",
  "atk-s0502a0:4947": "401.",
  "atk-s0502a0:4948": "“Vāri pokkharapatteva, āraggeriva sāsapo;",
  "atk-s0502a0:4949": "Yo na limpati kāmesu, tamahaṃ brūmi brāhmaṇa”nti.",
  "atk-s0502a0:4950": "Tattha yo na limpatīti evamevaṃ yo abbhantare duvidhepi kāme na upalimpati, tasmiṃ kāme na saṇṭhāti, tamahaṃ brāhmaṇaṃ vadāmīti attho.",
  "atk-s0502a0:4951": "Desanāvasāne bahū sotāpattiphalādīni pāpuṇiṃsūti.",
  "atk-s0502a0:4952": "Uppalavaṇṇātherīvatthu aṭṭhārasamaṃ.",
  "atk-s0502a0:4953": "19. Aññatarabrāhmaṇavatthu",
  "atk-s0502a0:4954": "Yo dukkhassāti imaṃ dhammadesanaṃ satthā jetavane viharanto aññataraṃ brāhmaṇaṃ ārabbha kathesi.",
  "atk-s0502a0:4955_0": "Tassa kireko dāso apaññatte sikkhāpade palāyitvā pabbajitvā arahattaṃ pāpuṇi. Brāhmaṇo",
  "atk-s0502a0:4955_1": "taṃ olokento adisvā ekadivasaṃ satthārā saddhiṃ piṇḍāya pavisantaṃ dvārantare disvā",
  "atk-s0502a0:4955_2": "cīvaraṃ daḷhaṃ aggahesi. Satthā nivattitvā “kiṃ idaṃ, brāhmaṇā”ti pucchi. Dāso me,",
  "atk-s0502a0:4955_3": "bho gotamāti. Pannabhāro esa, brāhmaṇāti. “Pannabhāro”ti ca vutte brāhmaṇo “arahā”ti",
  "atk-s0502a0:4955_4": "sallakkhesi. Tasmā punapi tena “evaṃ, bho gotamā”ti vutte satthā “āma, brāhmaṇa,",
  "atk-s0502a0:4955_5": "pannabhāro”ti vatvā imaṃ gāthamāha –",
  "atk-s0502a0:4956": "402.",
  "atk-s0502a0:4957": "“Yo dukkhassa pajānāti, idheva khayamattano;",
  "atk-s0502a0:4958": "Pannabhāraṃ visaṃyuttaṃ, tamahaṃ brūmi brāhmaṇa”nti.",
  "atk-s0502a0:4959_0": "Tattha dukkhassāti khandhadukkhassa. Pannabhāranti ohitakhandhabhāraṃ catūhi yogehi",
  "atk-s0502a0:4959_1": "sabbakilesehi vā visaṃyuttaṃ tamahaṃ brāhmaṇaṃ vadāmīti attho. Desanāvasāne so brāhmaṇo",
  "atk-s0502a0:4959_2": "sotāpattiphale patiṭṭhahi, sampattānampi sātthikā dhammadesanā ahosīti.",
  "atk-s0502a0:4960": "Aññatarabrāhmaṇavatthu ekūnavīsatimaṃ.",
  "atk-s0502a0:4961": "20. Khemābhikkhunīvatthu",
  "atk-s0502a0:4962": "Gambhīrapaññanti imaṃ dhammadesanaṃ satthā gijjhakūṭe viharanto khemaṃ nāma bhikkhuniṃ ārabbha kathesi.",
  "atk-s0502a0:4963_0": "Ekadivasañhi paṭhamayāmasamanantare sakko devarājā parisāya saddhiṃ āgantvā satthu",
  "atk-s0502a0:4963_1": "santike sāraṇīyadhammakathaṃ suṇanto nisīdi. Tasmiṃ khaṇe khemā bhikkhunī “satthāraṃ",
  "atk-s0502a0:4963_2": "passissāmī”ti āgantvā sakkaṃ disvā ākāse ṭhitāva satthāraṃ vanditvā nivatti. Sakko",
  "atk-s0502a0:4963_3": "taṃ disvā “ko esā, bhante, āgacchamānā ākāse ṭhitāva satthāraṃ vanditvā nivattī”ti",
  "atk-s0502a0:4963_4": "pucchi. Satthā “esā, mahārāja, mama dhītā khemā nāma mahāpaññā maggāmaggakovidā”ti",
  "atk-s0502a0:4963_5": "vatvā imaṃ gāthamāha –",
  "atk-s0502a0:4964": "403.",
  "atk-s0502a0:4965": "“Gambhīrapaññaṃ medhāviṃ, maggāmaggassa kovidaṃ;",
  "atk-s0502a0:4966": "Uttamatthamanuppattaṃ, tamahaṃ brūmi brāhmaṇa”nti.",
  "atk-s0502a0:4967_0": "Tattha gabbhīrapaññanti gambhīresu khandhādīsu pavattāya paññāya samannāgataṃ dhammojapaññāya",
  "atk-s0502a0:4967_1": "samannāgataṃ medhāviṃ “ayaṃ duggatiyā maggo, ayaṃ sugatiyā maggo, ayaṃ nibbānassa",
  "atk-s0502a0:4967_2": "maggo, ayaṃ amaggo”ti evaṃ magge ca amagge ca chekatāya maggāmaggassa kovidaṃ arahattasaṅkhātaṃ",
  "atk-s0502a0:4967_3": "uttamatthaṃ anuppattaṃ tamahaṃ brāhmaṇaṃ vadāmīti attho.",
  "atk-s0502a0:4968": "Desanāvasāne bahū sotāpattiphalādīni pāpuṇiṃsūti.",
  "atk-s0502a0:4969": "Khemābhikkhunivatthu vīsatimaṃ.",
  "atk-s0502a0:4970": "21. Pabbhāravāsītissattheravatthu",
  "atk-s0502a0:4971": "Asaṃsaṭṭhanti imaṃ dhammadesanaṃ satthā jetavane viharanto pabbhāravāsītissattheraṃ ārabbha kathesi.",
  "atk-s0502a0:4972_0": "So kira satthu santike kammaṭṭhānaṃ gahetvā araññaṃ pavisitvā sappāyaṃ senāsanaṃ",
  "atk-s0502a0:4972_1": "olokento ekaṃ leṇapabbhāraṃ pāpuṇi, sampattakkhaṇeyevassa cittaṃ ekaggataṃ labhi.",
  "atk-s0502a0:4972_2": "So “ahaṃ idha vasanto pabbajitakiccaṃ nipphādetuṃ sakkhissāmī”ti cintesi. Leṇepi",
  "atk-s0502a0:4972_3": "adhivatthā devatā “sīlavā bhikkhu āgato, iminā saddhiṃ ekaṭṭhāne vasituṃ dukkhaṃ.",
  "atk-s0502a0:4972_4": "Ayaṃ pana idha ekarattimeva vasitvā pakkamissatī”ti cintetvā putte ādāya nikkhami.",
  "atk-s0502a0:4972_5": "Thero punadivase pātova gocaragāmaṃ piṇḍāya pāvisi. Atha naṃ ekā upāsikā disvāva",
  "atk-s0502a0:4972_6": "puttasinehaṃ paṭilabhitvā gehe nisīdāpetvā bhojetvā attānaṃ nissāya temāsaṃ vasanatthāya",
  "atk-s0502a0:4972_7": "yāci. Sopi “sakkā mayā imaṃ nissāya bhavanissaraṇaṃ kātu”nti adhivāsetvā tameva leṇaṃ",
  "atk-s0502a0:4972_8": "agamāsi. Devatā taṃ āgacchantaṃ disvā “addhā kenaci nimantito bhavissati, sve vā",
  "atk-s0502a0:4972_9": "parasuve vā gamissatī”ti cintesi.",
  "atk-s0502a0:4973_0": "Evaṃ aḍḍhamāsamatte atikkante “ayaṃ idheva maññe antovassaṃ vasissati, sīlavatā pana",
  "atk-s0502a0:4973_1": "saddhiṃ ekaṭṭhāne puttakehi saddhiṃ vasituṃ dukkaraṃ, imañca ‘nikkhamā’ti vattuṃ",
  "atk-s0502a0:4973_2": "na sakkā, atthi nu kho imassa sīle khalita”nti dibbena cakkhunā olokentī upasampadamāḷakato",
  "atk-s0502a0:4973_3": "paṭṭhāya tassa sīle khalitaṃ adisvā “parisuddhamassa sīlaṃ, kiñcidevassa katvā ayasaṃ",
  "atk-s0502a0:4973_4": "uppādessāmī”ti tassa upaṭṭhākakule upāsikāya jeṭṭhaputtassa sarīre adhimuccitvā gīvaṃ",
  "atk-s0502a0:4973_5": "parivattesi. Tassa akkhīni nikkhamiṃsu, mukhato kheḷo pagghari. Upāsikā taṃ disvā",
  "atk-s0502a0:4973_6": "“kiṃ ida”nti viravi. Atha naṃ devatā adissamānarūpā evamāha – “mayā esa gahito, balikammenapi",
  "atk-s0502a0:4973_7": "me attho natthi, tumhākaṃ pana kulūpakaṃ theraṃ laṭṭhimadhukaṃ yācitvā tena telaṃ",
  "atk-s0502a0:4973_8": "pacitvā imassa natthukammaṃ detha, evāhaṃ imaṃ muñcissāmī”ti. Nassatu vā esa maratu",
  "atk-s0502a0:4973_9": "vā, na sakkhissāmahaṃ ayyaṃ laṭṭhimadhukaṃ yācitunti. Sace laṭṭhimadhukaṃ yācituṃ",
  "atk-s0502a0:4973_10": "na sakkotha, nāsikāyassa hiṅgucuṇṇaṃ pakkhipituṃ vadethāti. Idampi vattuṃ na sakkomāti.",
  "atk-s0502a0:4973_11": "Tena hissa pādadhovanaudakaṃ ādāya sīse āsiñcathāti. Upāsikā “sakkā idaṃ kātu”nti",
  "atk-s0502a0:4973_12": "velāya āgataṃ theraṃ nisīdāpetvā yāgukhajjakaṃ datvā antarabhatte nisinnassa pāde",
  "atk-s0502a0:4973_13": "dhovitvā udakaṃ gahetvā, “bhante, idaṃ udakaṃ dārakassa sīse āsiñcāmā”ti āpucchitvā",
  "atk-s0502a0:4973_14": "“tena hi āsiñcathā”ti vutte tathā akāsi. Sā devatā tāvadeva taṃ muñcitvā gantvā leṇadvāre aṭṭhāsi.",
  "atk-s0502a0:4974_0": "Theropi bhattakiccāvasāne uṭṭhāyāsanā avissaṭṭhakammaṭṭhānatāya dvattiṃsākāraṃ sajjhāyantova",
  "atk-s0502a0:4974_1": "pakkāmi. Atha naṃ leṇadvāraṃ pattakāle sā devatā “mahāvejja mā idha pavisā”ti āha.",
  "atk-s0502a0:4974_2": "So tattheva ṭhatvā “kāsi tva”nti āha. Ahaṃ idha adhivatthā devatāti. Thero “atthi",
  "atk-s0502a0:4974_3": "nu kho mayā vejjakammassa kataṭṭhāna”nti upasampadamāḷakato paṭṭhāya olokento attano",
  "atk-s0502a0:4974_4": "sīle tilakaṃ vā kāḷakaṃ vā adisvā “ahaṃ mayā vejjakammassa kataṭṭhānaṃ na passāmi,",
  "atk-s0502a0:4974_5": "kasmā evaṃ vadesī”ti āha. Na passasīti. Āma, na passāmīti? Ācikkhāmi teti. Āma, ācikkhāhīti.",
  "atk-s0502a0:4974_6": "Tiṭṭhatu tāva dūre kataṃ, ajjeva tayā amanussagahitassa upaṭṭhākaputtassa pādadhovanaudakaṃ",
  "atk-s0502a0:4974_7": "sīse āsittaṃ, nāsittanti? Āma, āsittanti. Kiṃ etaṃ na passasīti? Etaṃ sandhāya tvaṃ",
  "atk-s0502a0:4974_8": "vadesīti? Āma, etaṃ sandhāya vadāmīti. Thero cintesi – “aho vata me sammā paṇihito",
  "atk-s0502a0:4974_9": "attā, sāsanassa anurūpaṃ vata me caritaṃ, devatāpi mama catupārisuddhisīle tilakaṃ",
  "atk-s0502a0:4974_10": "vā kāḷakaṃ vā adisvā dārakassa sīse āsittapādadhovanamattaṃ addasā”ti tassa sīlaṃ",
  "atk-s0502a0:4974_11": "ārabbha balavapīti uppajji. So taṃ vikkhambhetvā pāduddhārampi akatvā tattheva arahattaṃ",
  "atk-s0502a0:4974_12": "patvā “mādisaṃ parisuddhaṃ samaṇaṃ dūsetvā mā idha vanasaṇḍe vasi, tvameva nikkhamāhī”ti",
  "atk-s0502a0:4974_13": "devataṃ ovadanto imaṃ udānaṃ udānesi –",
  "atk-s0502a0:4975": "“Visuddho vata me vāso, nimmalaṃ maṃ tapassinaṃ;",
  "atk-s0502a0:4976": "Mā tvaṃ visuddhaṃ dūsesi, nikkhama pavanā tuva”nti.",
  "atk-s0502a0:4977_0": "So tattheva temāsaṃ vasitvā vutthavasso satthu santikaṃ gantvā bhikkhūhi “kiṃ, āvuso,",
  "atk-s0502a0:4977_1": "pabbajitakiccaṃ te matthakaṃ pāpita”nti puṭṭho tasmiṃ leṇe vassūpagamanato paṭṭhāya",
  "atk-s0502a0:4977_2": "sabbaṃ taṃ pavattiṃ bhikkhūnaṃ ārocetvā, “āvuso, tvaṃ devatāya evaṃ vuccamāno na",
  "atk-s0502a0:4977_3": "kujjhī”ti vutte “na kujjhi”nti āha. Bhikkhū tathāgatassa ārocesuṃ, “bhante, ayaṃ",
  "atk-s0502a0:4977_4": "bhikkhu aññaṃ byākaroti, devatāya idaṃ nāma vuccamānopi na kujjhinti vadatī”ti. Satthā",
  "atk-s0502a0:4977_5": "tesaṃ kathaṃ sutvā “neva, bhikkhave, mama putto kujjhati, etassa gihīhi vā pabbajitehi",
  "atk-s0502a0:4977_6": "vā saṃsaggo nāma natthi, asaṃsaṭṭho esa appiccho santuṭṭho”ti vatvā dhammaṃ desento imaṃ gāthamāha –",
  "atk-s0502a0:4978": "404.",
  "atk-s0502a0:4979": "“Asaṃsaṭṭhaṃ gahaṭṭhehi, anāgārehi cūbhayaṃ;",
  "atk-s0502a0:4980": "Anokasārimappicchaṃ, tamahaṃ brūmi brāhmaṇa”nti.",
  "atk-s0502a0:4981_0": "Tattha asaṃsaṭṭhanti dassanasavanasamullapanaparibhogakāyasaṃsaggānaṃ abhāvena asaṃsaṭṭhaṃ.",
  "atk-s0502a0:4981_1": "Ubhayanti gihīhi ca anāgārehi cāti ubhayehipi asaṃsaṭṭhaṃ. Anokasārinti anālayacāriṃ",
  "atk-s0502a0:4981_2": "taṃ evarūpaṃ ahaṃ brāhmaṇaṃ vadāmīti attho.",
  "atk-s0502a0:4982": "Desanāvasāne bahū sotāpattiphalādīni pāpuṇiṃsūti.",
  "atk-s0502a0:4983": "Pabbhāravāsītissattheravatthu ekavīsatimaṃ.",
  "atk-s0502a0:4984": "22. Aññatarabhikkhuvatthu",
  "atk-s0502a0:4985": "Nidhāya daṇḍanti imaṃ dhammadesanaṃ satthā jetavane viharanto aññataraṃ bhikkhuṃ ārabbha kathesi.",
  "atk-s0502a0:4986_0": "So kira satthu santike kammaṭṭhānaṃ gahetvā araññe vāyamanto arahattaṃ patvā “paṭiladdhaguṇaṃ",
  "atk-s0502a0:4986_1": "satthu ārocessāmī”ti tato nikkhami. Atha naṃ ekasmiṃ gāme ekā itthī sāmikena saddhiṃ",
  "atk-s0502a0:4986_2": "kalahaṃ katvā tasmiṃ bahi nikkhante “kulagharaṃ gamissāmī”ti maggaṃ paṭipannā antarāmagge",
  "atk-s0502a0:4986_3": "disvā “imaṃ theraṃ nissāya gamissāmī”ti piṭṭhito piṭṭhito anubandhi. Thero pana taṃ",
  "atk-s0502a0:4986_4": "na passati. Athassā sāmiko gehaṃ āgato taṃ adisvā “kulagāmaṃ gatā bhavissatī”ti anubandhanto",
  "atk-s0502a0:4986_5": "taṃ disvā “na sakkā imāya ekikāya imaṃ aṭaviṃ paṭipajjituṃ, kaṃ nu kho nissāya gacchatī”ti",
  "atk-s0502a0:4986_6": "olokento theraṃ disvā “ayaṃ imaṃ gaṇhitvā nikkhanto bhavissatī”ti cintetvā theraṃ",
  "atk-s0502a0:4986_7": "santajjesi. Atha naṃ sā itthī “neva maṃ esa bhadanto passati, na ālapati, mā naṃ",
  "atk-s0502a0:4986_8": "kiñci avacā”ti āha. So “kiṃ pana tvaṃ attānaṃ gahetvā gacchantaṃ mama ācikkhissasi,",
  "atk-s0502a0:4986_9": "tuyhameva anucchavikaṃ imassa karissāmī”ti uppannakodho itthiyā āghātena theraṃ pothetvā",
  "atk-s0502a0:4986_10": "taṃ ādāya nivatti. Therassa sakalasarīraṃ sañjātagaṇḍaṃ ahosi. Athassa vihāraṃ gatakāle",
  "atk-s0502a0:4986_11": "bhikkhū sarīraṃ sambāhantā gaṇḍe disvā “kiṃ ida”nti pucchiṃsu. So tesaṃ tamatthaṃ",
  "atk-s0502a0:4986_12": "ārocesi. Atha naṃ bhikkhū, “āvuso, tasmiṃ purise evaṃ paharante tvaṃ kiṃ avaca, kiṃ",
  "atk-s0502a0:4986_13": "vā te kodho uppanno”ti. “Na me, āvuso, kodho uppajjī”ti vutte satthu santikaṃ gantvā",
  "atk-s0502a0:4986_14": "tamatthaṃ ārocetvā, “bhante, esa bhikkhu ‘kodho te uppajjatī’ti vuccamāno ‘na me,",
  "atk-s0502a0:4986_15": "āvuso, kodho uppajjatī’ti abhūtaṃ vatvā aññaṃ byākarotī”ti ārocesuṃ. Satthā tesaṃ",
  "atk-s0502a0:4986_16": "kathaṃ sutvā, “bhikkhave, khīṇāsavā nāma nihitadaṇḍā, te paharantesupi kodhaṃ na",
  "atk-s0502a0:4986_17": "karontiyevā”ti vatvā imaṃ gāthamāha –",
  "atk-s0502a0:4987": "405.",
  "atk-s0502a0:4988": "“Nidhāya daṇḍaṃ bhūtesu, tasesu thāvaresu ca;",
  "atk-s0502a0:4989": "Yo na hanti na ghāteti, tamahaṃ brūmi brāhmaṇa”nti.",
  "atk-s0502a0:4990_0": "Tattha nidhāyāti nikkhipitvā oropetvā. Tasesu thāvaresu cāti taṇhātāsena tasesu,",
  "atk-s0502a0:4990_1": "taṇhāabhāvena thiratāya thāvaresu ca. Yo na hantīti yo evaṃ sabbasattesu vigatapaṭighatāya",
  "atk-s0502a0:4990_2": "nikkhittadaṇḍo neva kañci sayaṃ hanati, na aññe ghāteti, tamahaṃ brāhmaṇaṃ vadāmīti attho.",
  "atk-s0502a0:4991": "Desanāvasāne bahū sotāpattiphalādīni pāpuṇiṃsūti.",
  "atk-s0502a0:4992": "Aññatarabhikkhuvatthu bāvīsatimaṃ.",
  "atk-s0502a0:4993": "23. Sāmaṇerānaṃ vatthu",
  "atk-s0502a0:4994": "Aviruddhanti imaṃ dhammadesanaṃ satthā jetavane viharanto cattāro sāmaṇere ārabbha kathesi.",
  "atk-s0502a0:4995_0": "Ekā kira brāhmaṇī catunnaṃ bhikkhūnaṃ uddesabhattaṃ sajjetvā brāhmaṇaṃ āha – “vihāraṃ",
  "atk-s0502a0:4995_1": "gantvā cattāro mahallakabrāhmaṇe uddisāpetvā ānehī”ti. So vihāraṃ gantvā “cattāro",
  "atk-s0502a0:4995_2": "me brāhmaṇe uddisitvā dethā”ti āha. Tassa saṃkicco paṇḍito sopāko revatoti sattavassikā",
  "atk-s0502a0:4995_3": "cattāro khīṇāsavasāmaṇerā pāpuṇiṃsu. Brāhmaṇī mahārahāni āsanāni paññāpetvā ṭhitā",
  "atk-s0502a0:4995_4": "sāmaṇere disvāva kupitā uddhane pakkhittaloṇaṃ viya taṭataṭāyamānā “tvaṃ vihāraṃ",
  "atk-s0502a0:4995_5": "gantvā attano nattumattepi appahonte cattāro kumārake gahetvā āgatosī”ti vatvā tesaṃ",
  "atk-s0502a0:4995_6": "tesu āsanesu nisīdituṃ adatvā nīcapīṭhakāni attharitvā “etesu nisīdathā”ti vatvā",
  "atk-s0502a0:4995_7": "“gaccha, brāhmaṇa, mahallake oloketvā ānehī”ti āha. Brāhmaṇo vihāraṃ gantvā sāriputtattheraṃ",
  "atk-s0502a0:4995_8": "disvā “etha, amhākaṃ gehaṃ gamissāmā”ti ānesi. Thero āgantvā sāmaṇere disvā “imehi",
  "atk-s0502a0:4995_9": "brāhmaṇehi bhattaṃ laddha”nti pucchitvā “na laddha”nti vutte catunnameva bhattassa",
  "atk-s0502a0:4995_10": "paṭiyattabhāvaṃ ñatvā “āhara me patta”nti pattaṃ gahetvā pakkāmi. Brāhmaṇīpi “kiṃ",
  "atk-s0502a0:4995_11": "iminā vutta”nti pucchitvā “etesaṃ nisinnānaṃ brāhmaṇānaṃ laddhuṃ vaṭṭati, āhara me",
  "atk-s0502a0:4995_12": "patta”nti attano pattaṃ gahetvā gato, na bhuñjitukāmo bhavissati, sīghaṃ gantvā aññaṃ",
  "atk-s0502a0:4995_13": "oloketvā ānehīti. Brāhmaṇo gantvā mahāmoggallānattheraṃ disvā tatheva vatvā ānesi.",
  "atk-s0502a0:4995_14": "Sopi sāmaṇere disvā tatheva vatvā pattaṃ gahetvā pakkāmi. Atha naṃ brāhmaṇī āha –",
  "atk-s0502a0:4995_15": "“ete na bhuñjitukāmā, brāhmaṇavādakaṃ gantvā ekaṃ mahallakabrāhmaṇaṃ ānehī”ti.",
  "atk-s0502a0:4996_0": "Sāmaṇerāpi pātova paṭṭhāya kiñci alabhamānā jighacchāya pīḷitā nisīdiṃsu. Atha nesaṃ",
  "atk-s0502a0:4996_1": "guṇatejena sakkassa āsanaṃ uṇhākāraṃ dassesi. So āvajjento tesaṃ pātova paṭṭhāya",
  "atk-s0502a0:4996_2": "nisinnānaṃ kilantabhāvaṃ ñatvā “mayā tattha gantuṃ vaṭṭatī”ti jarājiṇṇo mahallakabrāhmaṇo",
  "atk-s0502a0:4996_3": "hutvā tasmiṃ brāhmaṇavādake brāhmaṇānaṃ aggāsane nisīdi. Brāhmaṇo taṃ disvā “idāni",
  "atk-s0502a0:4996_4": "me brāhmaṇī attamanā bhavissatī”ti ehi gehaṃ gamissāmā”ti taṃ ādāya gehaṃ agamāsi.",
  "atk-s0502a0:4996_5": "Brāhmaṇī taṃ disvāva tuṭṭhacittā dvīsu āsanesu attharaṇaṃ ekasmiṃyeva attharitvā,",
  "atk-s0502a0:4996_6": "“ayya, idha nisīdāhī”ti āha. Sakko gehaṃ pavisitvā cattāro sāmaṇere pañcapatiṭṭhitena",
  "atk-s0502a0:4996_7": "vanditvā tesaṃ āsanapariyante bhūmiyaṃ pallaṅkena nisīdi. Atha naṃ disvā brāhmaṇī",
  "atk-s0502a0:4996_8": "brāhmaṇaṃ āha – “aho te ānīto brāhmaṇo, etampi ummattakaṃ gahetvā āgatosi, attano",
  "atk-s0502a0:4996_9": "nattumatte vandanto vicarati, kiṃ iminā, nīharāhi na”nti. So khandhepi hatthepi kacchāyapi",
  "atk-s0502a0:4996_10": "gahetvā nikkaḍḍhiyamāno uṭṭhātumpi na icchati. Atha naṃ brāhmaṇī “ehi, brāhmaṇa,",
  "atk-s0502a0:4996_11": "tvaṃ ekasmiṃ hatthe gaṇha, ahaṃ ekasmiṃ hatthe gaṇhissāmī”ti ubhopi dvīsu hatthesu",
  "atk-s0502a0:4996_12": "gahetvā piṭṭhiyaṃ pothentā gehadvārato bahi akaṃsu. Sakkopi nisinnaṭṭhāneyeva nisinno",
  "atk-s0502a0:4996_13": "hatthaṃ parivattesi. Te nivattitvā taṃ nisinnameva disvā bhītaravaṃ ravantā vissajjesuṃ.",
  "atk-s0502a0:4996_14": "Tasmiṃ khaṇe sakko attano sakkabhāvaṃ jānāpesi. Atha nesaṃ āhāraṃ adaṃsu. Pañcapi",
  "atk-s0502a0:4996_15": "janā āhāraṃ gahetvā eko kaṇṇikāmaṇḍalaṃ vinivijjhitvā, eko chadanassa purimabhāgaṃ,",
  "atk-s0502a0:4996_16": "eko pacchimabhāgaṃ, eko pathaviyaṃ nimujjitvā, sakkopi ekena ṭhānena nikkhamīti evaṃ",
  "atk-s0502a0:4996_17": "pañcadhā agamaṃsu. Tato paṭṭhāya ca pana taṃ gehaṃ pañcachiddagehaṃ kira nāma jātaṃ.",
  "atk-s0502a0:4997_0": "Sāmaṇerepi vihāraṃ gatakāle bhikkhū, “āvuso, kīdisa”nti pucchiṃsu. Mā no pucchittha,",
  "atk-s0502a0:4997_1": "amhākaṃ diṭṭhakālato paṭṭhāya brāhmaṇī kodhābhibhūtā paññattāsanesu no nisīditumpi",
  "atk-s0502a0:4997_2": "adatvā “sīghaṃ sīghaṃ mahallakabrāhmaṇaṃ ānehī”ti āha. Amhākaṃ upajjhāyo āgantvā",
  "atk-s0502a0:4997_3": "amhe disvā “imesaṃ nisinnabrāhmaṇānaṃ laddhuṃ vaṭṭatī”ti pattaṃ āharāpetvā nikkhami.",
  "atk-s0502a0:4997_4": "“Aññaṃ mahallakaṃ brāhmaṇaṃ ānesī”ti vutte brāhmaṇo mahāmoggallānattheraṃ ānesi,",
  "atk-s0502a0:4997_5": "sopi amhe disvā tatheva vatvā pakkāmi. Atha brāhmaṇī “na ete bhuñjitukāmā, gaccha",
  "atk-s0502a0:4997_6": "brāhmaṇavādakato ekaṃ mahallakabrāhmaṇaṃ ānehī”ti brāhmaṇaṃ pahiṇi. So tattha gantvā",
  "atk-s0502a0:4997_7": "brāhmaṇavesena āgataṃ sakkaṃ ānesi, tassa āgatakāle amhākaṃ āhāraṃ adaṃsūti. Evaṃ",
  "atk-s0502a0:4997_8": "karontānaṃ pana tesaṃ tumhe na kujjhitthāti? Na kujjhimhāti. Bhikkhū taṃ sutvā satthu",
  "atk-s0502a0:4997_9": "ārocesuṃ – “bhante, ime ‘na kujjhimhā’ti abhūtaṃ vatvā aññaṃ byākarontī”ti. Satthā,",
  "atk-s0502a0:4997_10": "“bhikkhave, khīṇāsavā nāma viruddhesupi na virujjhantiyevā”ti vatvā imaṃ gāthamāha –",
  "atk-s0502a0:4998": "406.",
  "atk-s0502a0:4999": "“Aviruddhaṃ viruddhesu, attadaṇḍesu nibbutaṃ;",
  "atk-s0502a0:5000": "Sādānesu anādānaṃ, tamahaṃ brūmi brāhmaṇa”nti.",
  "atk-s0502a0:5001_0": "Tattha aviruddhanti āghātavasena viruddhesupi lokiyamahājanesu āghātābhāvena aviruddhaṃ.",
  "atk-s0502a0:5001_1": "Hatthagate daṇḍe vā satthe vā avijjamānepi paresaṃ pahāradānato aviratattā attadaṇḍesu",
  "atk-s0502a0:5001_2": "janesu nibbutaṃ nikkhittadaṇḍaṃ, pañcannaṃ khandhānaṃ ahaṃ mamanti gahitattā sādānesu",
  "atk-s0502a0:5001_3": "tassa gahaṇassa abhāvena anādānaṃ taṃ evarūpaṃ ahaṃ brāhmaṇaṃ vadāmīti attho.",
  "atk-s0502a0:5002": "Desanāvasāne bahū sotāpattiphalādīni pāpuṇiṃsūti.",
  "atk-s0502a0:5003": "Sāmaṇerānaṃ vatthu tevīsatimaṃ.",
  "atk-s0502a0:5004": "24. Mahāpanthakattheravatthu",
  "atk-s0502a0:5005": "Yassa rāgo cāti imaṃ dhammadesanaṃ satthā veḷuvane viharanto mahāpanthakaṃ ārabbha kathesi.",
  "atk-s0502a0:5006_0": "So hāyasmā cūḷapanthakaṃ catūhi māsehi ekaṃ gāthaṃ paguṇaṃ kātuṃ asakkontaṃ “tvaṃ",
  "atk-s0502a0:5006_1": "sāsane abhabbo, gihibhogāpi parihīno, kiṃ te idha vāsena, ito nikkhamā”ti vihārā",
  "atk-s0502a0:5006_2": "nikkaḍḍhitvā dvāraṃ thakesi. Bhikkhū kathaṃ samuṭṭhāpesuṃ, “āvuso, mahāpanthakattherena",
  "atk-s0502a0:5006_3": "idaṃ nāma kataṃ, khīṇāsavānampi maññe kodho uppajjatī”ti. Satthā āgantvā “kāya nuttha,",
  "atk-s0502a0:5006_4": "bhikkhave, etarahi kathāya sannisinnā”ti pucchitvā “imāya nāmā”ti vutte “na, bhikkhave,",
  "atk-s0502a0:5006_5": "khīṇāsavānaṃ rāgādayo kilesā atthi, mama puttena atthapurekkhāratāya ceva dhammapurekkhāratāya",
  "atk-s0502a0:5006_6": "ca kata”nti vatvā imaṃ gāthamāha –",
  "atk-s0502a0:5007": "407.",
  "atk-s0502a0:5008": "“Yassa rāgo ca doso ca, māno makkho ca pātito;",
  "atk-s0502a0:5009": "Sāsaporiva āraggā, tamahaṃ brūmi brāhmaṇa”nti.",
  "atk-s0502a0:5010_0": "Tattha āraggāti yassete rāgādayo kilesā, ayañca paraguṇamakkhanalakkhaṇo makkho āraggā",
  "atk-s0502a0:5010_1": "sāsapo viya pātito, yathā sāsapo āragge na santiṭṭhati, evaṃ citte na santiṭṭhati,",
  "atk-s0502a0:5010_2": "tamahaṃ brāhmaṇaṃ vadāmīti attho.",
  "atk-s0502a0:5011": "Desanāvasāne bahū sotāpattiphalādīni pāpuṇiṃsūti.",
  "atk-s0502a0:5012": "Mahāpanthakattheravatthu catuvīsatimaṃ.",
  "atk-s0502a0:5013": "25. Pilindavacchattheravatthu",
  "atk-s0502a0:5014": "Akakkasanti imaṃ dhammadesanaṃ satthā veḷuvane viharanto pilindavacchattheraṃ ārabbha kathesi.",
  "atk-s0502a0:5015_0": "So kirāyasmā “ehi, vasali, yāhi, vasalī”tiādīni vadanto gihīpi pabbajitepi vasalivādeneva",
  "atk-s0502a0:5015_1": "samudācarati. Athekadivasaṃ sambahulā bhikkhū satthu ārocesuṃ – “āyasmā, bhante,",
  "atk-s0502a0:5015_2": "pilindavaccho bhikkhū vasalivādena samudācaratī”ti. Satthā taṃ pakkosāpetvā “saccaṃ",
  "atk-s0502a0:5015_3": "kira tvaṃ pilindavaccha bhikkhū vasalivādena samudācarasī”ti pucchitvā “evaṃ, bhante”ti",
  "atk-s0502a0:5015_4": "vutte tassāyasmato pubbenivāsaṃ manasikaritvā “mā kho tumhe, bhikkhave, vacchassa",
  "atk-s0502a0:5015_5": "bhikkhuno ujjhāyittha, na, bhikkhave, vaccho dosantaro bhikkhū vasalivādena samudācarati,",
  "atk-s0502a0:5015_6": "vacchassa, bhikkhave, bhikkhuno pañca jātisatāni abbokiṇṇāni sabbāni tāni brāhmaṇakule",
  "atk-s0502a0:5015_7": "paccājātāni, so tassa dīgharattaṃ vasalivādo samudāciṇṇo, khīṇāsavassa nāma kakkasaṃ",
  "atk-s0502a0:5015_8": "pharusaṃ paresaṃ mammaghaṭṭanavacanameva natthi. Āciṇṇavasena hi mama putto evaṃ",
  "atk-s0502a0:5015_9": "kathetī”ti vatvā imaṃ gāthamāha –",
  "atk-s0502a0:5016": "408.",
  "atk-s0502a0:5017": "“Akakkasaṃ viññāpaniṃ, giraṃ saccamudīraye;",
  "atk-s0502a0:5018": "Yāya nābhisaje kañci, tamahaṃ brūmi brāhmaṇa”nti.",
  "atk-s0502a0:5019_0": "Tattha akakkasanti apharusaṃ. Viññāpaninti atthaviññāpaniṃ. Saccanti bhūtatthaṃ.",
  "atk-s0502a0:5019_1": "Nābhisajeti yāya girāya aññaṃ kujjhāpanavasena na laggāpeyya, khīṇāsavo nāma evarūpameva",
  "atk-s0502a0:5019_2": "giraṃ bhāseyya, tasmā tamahaṃ brāhmaṇaṃ vadāmīti attho.",
  "atk-s0502a0:5020": "Desanāvasāne bahū sotāpattiphalādīni pāpuṇiṃsūti.",
  "atk-s0502a0:5021": "Pilindavacchattheravatthu pañcavīsatimaṃ.",
  "atk-s0502a0:5022": "26. Aññatarattheravatthu",
  "atk-s0502a0:5023": "Yodha dīghanti imaṃ dhammadesanaṃ satthā jetavane viharanto aññatarattheraṃ ārabbha kathesi.",
  "atk-s0502a0:5024_0": "Sāvatthiyaṃ kireko micchādiṭṭhiko brāhmaṇo sarīragandhagahaṇabhayena uttarasāṭakaṃ",
  "atk-s0502a0:5024_1": "apanetvā ekamante ṭhapetvā gehadvārābhimukho nisīdi. Atheko khīṇāsavo bhattakiccaṃ",
  "atk-s0502a0:5024_2": "katvā vihāraṃ gacchanto taṃ sāṭakaṃ disvā ito cito ca oloketvā kañci apassanto “nissāmiko",
  "atk-s0502a0:5024_3": "aya”nti paṃsukūlaṃ adhiṭṭhahitvā gaṇhi. Atha naṃ brāhmaṇo disvā akkosanto upasaṅkamitvā",
  "atk-s0502a0:5024_4": "“muṇḍaka, samaṇa, mama sāṭakaṃ gaṇhasī”ti āha. Taveso, brāhmaṇāti. Āma, samaṇāti.",
  "atk-s0502a0:5024_5": "“Mayā kañci apassantena paṃsukūlasaññāya gahito, gaṇha na”nti tassa datvā vihāraṃ",
  "atk-s0502a0:5024_6": "gantvā bhikkhūnaṃ tamatthaṃ ārocesi. Athassa vacanaṃ sutvā bhikkhū tena saddhiṃ keḷiṃ",
  "atk-s0502a0:5024_7": "karontā “kiṃ nu kho, āvuso, sāṭako dīgho rasso thūlo saṇho”ti. Āvuso, dīgho vā hotu",
  "atk-s0502a0:5024_8": "rasso vā thūlo vā saṇho vā, natthi mayhaṃ tasmiṃ ālayo, paṃsukūlasaññāya naṃ gaṇhinti.",
  "atk-s0502a0:5024_9": "Taṃ sutvā bhikkhū tathāgatassa ārocesuṃ – “esa, bhante, bhikkhu abhūtaṃ vatvā aññaṃ",
  "atk-s0502a0:5024_10": "byākarotī”ti. Satthā “bhūtaṃ, bhikkhave, esa katheti, khīṇāsavā nāma paresaṃ santakaṃ",
  "atk-s0502a0:5024_11": "na gaṇhantī”ti vatvā imaṃ gāthamāha –",
  "atk-s0502a0:5025": "409.",
  "atk-s0502a0:5026": "“Yodha dīghaṃ va rassaṃ vā, aṇuṃ thūlaṃ subhāsubhaṃ;",
  "atk-s0502a0:5027": "Loke adinnaṃ nādiyati, tamahaṃ brūmi brāhmaṇa”nti.",
  "atk-s0502a0:5028_0": "Tassattho – sāṭakābharaṇādīsu dīghaṃ vā rassaṃ vā maṇimuttādīsu aṇuṃ vā thūlaṃ vā",
  "atk-s0502a0:5028_1": "mahagghaappagghavasena subhaṃ vā asubhaṃ vā yo puggalo imasmiṃ loke parapariggahitaṃ",
  "atk-s0502a0:5028_2": "nādiyati, tamahaṃ brāhmaṇaṃ vadāmīti attho.",
  "atk-s0502a0:5029": "Desanāvasāne bahū sotāpattiphalādīni pāpuṇiṃsūti.",
  "atk-s0502a0:5030": "Aññatarattheravatthu chabbīsatimaṃ.",
  "atk-s0502a0:5031": "27. Sāriputtattheravatthu",
  "atk-s0502a0:5032": "Āsā yassāti imaṃ dhammadesanaṃ satthā jetavane viharanto sāriputtattheraṃ ārabbha kathesi.",
  "atk-s0502a0:5033_0": "Thero kira pañcabhikkhusataparivāro janapade ekaṃ vihāraṃ gantvā vassaṃ upagañchi.",
  "atk-s0502a0:5033_1": "Manussā theraṃ disvā bahuṃ vassāvāsikaṃ paṭissuṇiṃsu. Thero pavāretvā sabbasmiṃ vassāvāsike",
  "atk-s0502a0:5033_2": "asampatteyeva satthu santikaṃ gacchanto bhikkhū āha – “daharānañceva sāmaṇerānañca",
  "atk-s0502a0:5033_3": "manussehi vassāvāsike āhaṭe gahetvā peseyyātha, ṭhapetvā vā sāsanaṃ pahiṇeyyāthā”ti.",
  "atk-s0502a0:5033_4": "Evaṃ vatvā ca pana satthu santikaṃ agamāsi. Bhikkhū kathaṃ samuṭṭhāpesuṃ “ajjāpi",
  "atk-s0502a0:5033_5": "maññe sāriputtattherassa taṇhā atthiyeva. Tathā hi manussehi vassāvāsike dinne attano",
  "atk-s0502a0:5033_6": "saddhivihārikānaṃ ‘vassāvāsikaṃ peseyyātha, ṭhapetvā vā sāsanaṃ pahiṇeyyāthā’ti bhikkhūnaṃ",
  "atk-s0502a0:5033_7": "vatvā āgato”ti. Satthā āgantvā “kāya nuttha, bhikkhave, etarahi kathāya sannisinnā”ti",
  "atk-s0502a0:5033_8": "pucchitvā “imāya nāmā”ti vutte “na, bhikkhave, mama puttassa taṇhā atthi, manussānaṃ",
  "atk-s0502a0:5033_9": "pana puññato daharasāmaṇerānañca dhammikalābhato parihāni mā ahosīti tenevaṃ kathita”nti",
  "atk-s0502a0:5033_10": "vatvā imaṃ gāthamāha –",
  "atk-s0502a0:5034": "410.",
  "atk-s0502a0:5035": "“Āsā yassa na vijjanti, asmiṃ loke paramhi ca;",
  "atk-s0502a0:5036": "Nirāsāsaṃ visaṃyuttaṃ, tamahaṃ brūmi brāhmaṇa”nti.",
  "atk-s0502a0:5037": "Tattha āsāti taṇhā. Nirāsāsanti nittaṇhaṃ. Visaṃyuttanti sabbakilesehi visaṃyuttaṃ tamahaṃ brāhmaṇaṃ vadāmīti attho.",
  "atk-s0502a0:5038": "Desanāvasāne bahū sotāpattiphalādīni pāpuṇiṃsūti.",
  "atk-s0502a0:5039": "Sāriputtattheravatthu sattavīsatimaṃ.",
  "atk-s0502a0:5040": "28. Mahāmoggallānattheravatthu",
  "atk-s0502a0:5041_0": "Yassālayāti imaṃ dhammadesanaṃ satthā jetavane viharanto mahāmoggallānattheraṃ ārabbha",
  "atk-s0502a0:5041_1": "kathesi. Vatthu purimasadisameva. Idha pana satthā moggallānattherassa nittaṇhabhāvaṃ",
  "atk-s0502a0:5041_2": "vatvā imaṃ gāthamāha –",
  "atk-s0502a0:5042": "411.",
  "atk-s0502a0:5043": "“Yassālayā na vijjanti, aññāya akathaṃkathī;",
  "atk-s0502a0:5044": "Amatogadhamanuppattaṃ, tamahaṃ brūmi brāhmaṇa”nti.",
  "atk-s0502a0:5045_0": "Tattha ālayāti taṇhā. Aññāya akathaṃkathīti aṭṭha vatthūni yathābhūtaṃ jānitvā aṭṭhavatthukāya",
  "atk-s0502a0:5045_1": "vicikicchāya nibbicikiccho. Amatogadhamanuppattanti amataṃ nibbānaṃ ogāhetvā anuppattaṃ",
  "atk-s0502a0:5045_2": "tamahaṃ brāhmaṇaṃ vadāmīti attho.",
  "atk-s0502a0:5046": "Desanāvasāne bahū sotāpattiphalādīni pāpuṇiṃsūti.",
  "atk-s0502a0:5047": "Mahāmoggallānattheravatthu aṭṭhavīsatimaṃ.",
  "atk-s0502a0:5048": "29. Revatattheravatthu",
  "atk-s0502a0:5049": "Yodha puññañcāti imaṃ dhammadesanaṃ satthā pubbārāme viharanto revatattheraṃ ārabbha kathesi. Vatthu “gāme vā yadi vāraññe”ti gāthāvaṇṇanāya vitthāritameva. Vuttañhi tattha –",
  "atk-s0502a0:5050_0": "Puna ekadivasaṃ bhikkhū kathaṃ samuṭṭhāpesuṃ “aho sāmaṇerassa lābho, aho puññaṃ,",
  "atk-s0502a0:5050_1": "yena ekakena pañcannaṃ bhikkhusatānaṃ pañcakūṭāgārasatāni katānī”ti. Satthā āgantvā",
  "atk-s0502a0:5050_2": "“kāya nuttha, bhikkhave, etarahi kathāya sannisinnā”ti pucchitvā “imāya nāmā”ti vutte,",
  "atk-s0502a0:5050_3": "“bhikkhave, mayhaṃ puttassa neva puññaṃ atthi, na pāpaṃ, ubhayamassa pahīna”nti vatvā imaṃ gāthamāha –",
  "atk-s0502a0:5051": "412.",
  "atk-s0502a0:5052": "“Yodha puññañca pāpañca, ubho saṅgamupaccagā;",
  "atk-s0502a0:5053": "Asokaṃ virajaṃ suddhaṃ, tamahaṃ brūmi brāhmaṇa”nti.",
  "atk-s0502a0:5054_0": "Tattha ubhoti dvepi puññāni ca pāpāni ca chaḍḍetvāti attho. Saṅganti rāgādibhedaṃ",
  "atk-s0502a0:5054_1": "saṅgaṃ. Upaccagāti atikkanto. Vaṭṭamūlakasokābhāvena asokaṃ abbhantare rāgarajādīnaṃ",
  "atk-s0502a0:5054_2": "abhāvena virajaṃ nirupakkilesatāya suddhaṃ tamahaṃ brāhmaṇaṃ vadāmīti attho.",
  "atk-s0502a0:5055": "Desanāvasāne bahū sotāpattiphalādīni pāpuṇiṃsūti.",
  "atk-s0502a0:5056": "Revatattheravatthu ekūnatiṃsatimaṃ.",
  "atk-s0502a0:5057": "30. Candābhattheravatthu",
  "atk-s0502a0:5058": "Candaṃ vāti imaṃ dhammadesanaṃ satthā jetavane viharanto candābhattheraṃ ārabbha kathesi.",
  "atk-s0502a0:5059_0": "Tatrāyaṃ anupubbī kathā – atīte eko bārāṇasivāsī vāṇijo “paccantaṃ gantvā candanaṃ",
  "atk-s0502a0:5059_1": "āharissāmī”ti bahūni vatthābharaṇādīni gahetvā pañcahi sakaṭasatehi paccantaṃ gantvā",
  "atk-s0502a0:5059_2": "gāmadvāre nivāsaṃ gahetvā aṭaviyaṃ gopāladārake pucchi – “imasmiṃ gāme pabbatapādakammiko",
  "atk-s0502a0:5059_3": "koci manusso atthī”ti? “Āma, atthī”ti. “Ko nāmeso”ti? “Asuko nāmā”ti. “Bhariyāya",
  "atk-s0502a0:5059_4": "panassa puttānaṃ vā kiṃnāma”nti? “Idañcidañcā”ti. “Kahaṃ panassa ṭhāne geha”nti?",
  "atk-s0502a0:5059_5": "“Asukaṭṭhāne nāmā”ti. So tehi dinnasaññāya sukhayānake nisīditvā tassa gehadvāraṃ",
  "atk-s0502a0:5059_6": "gantvā yānā oruyha gehaṃ pavisitvā “asukanāme”ti taṃ itthiṃ pakkosi. Sā “eko no ñātako",
  "atk-s0502a0:5059_7": "bhavissatī”ti vegenāgantvā āsanaṃ paññāpesi. So tattha nisīditvā nāmaṃ vatvā “mama",
  "atk-s0502a0:5059_8": "sahāyo kaha”nti pucchi. “Araññaṃ gato, sāmī”ti. “Mama putto asuko nāma, mama dhītā",
  "atk-s0502a0:5059_9": "asukā nāma kaha”nti sabbesaṃ nāmaṃ kittentova pucchitvā “imāni nesaṃ vatthābharaṇāni",
  "atk-s0502a0:5059_10": "dadeyyāsi, sahāyassāpi me aṭavito āgatakāle idaṃ vatthābharaṇaṃ dadeyyāsī”ti adāsi.",
  "atk-s0502a0:5059_11": "Sā tassa uḷāraṃ sakkāraṃ katvā sāmikassa āgatakāle “sāmi, iminā āgatakālato paṭṭhāya",
  "atk-s0502a0:5059_12": "sabbesaṃ nāmaṃ vatvā idañcidañca dinna”nti āha. Sopissa kattabbayuttakaṃ kari.",
  "atk-s0502a0:5060_0": "Atha naṃ sāyaṃ sayane nisinno pucchi – “samma, pabbatapāde carantena te kiṃ bahuṃ",
  "atk-s0502a0:5060_1": "diṭṭhapubba”nti? “Aññaṃ na passāmi, rattasākhā pana me bahū rukkhā diṭṭhā”ti. “Bahū",
  "atk-s0502a0:5060_2": "rukkhā”ti? “Āma, bahū”ti. Tena hi te amhākaṃ dassehīti tena saddhiṃ gantvā rattacandanarukkhe",
  "atk-s0502a0:5060_3": "chinditvā pañca sakaṭasatāni pūretvā āgacchanto taṃ āha – “samma, bārāṇasiyaṃ asukaṭṭhāne",
  "atk-s0502a0:5060_4": "nāma mama gehaṃ, kālena kālaṃ mama santikaṃ āgaccheyyāsi, aññena ca me paṇṇākārena",
  "atk-s0502a0:5060_5": "attho natthi, rattasākharukkhe eva āhareyyāsī”ti. So “sādhū”ti vatvā kālena kālaṃ",
  "atk-s0502a0:5060_6": "tassa santikaṃ āgacchanto rattacandanameva āharati, sopissa bahudhanaṃ deti.",
  "atk-s0502a0:5061_0": "Tato aparena samayena parinibbute kassapadasabale patiṭṭhite kañcanathūpe so puriso",
  "atk-s0502a0:5061_1": "bahuṃ candanaṃ ādāya bārāṇasiṃ agamāsi. Athassa so sahāyako vāṇijo bahuṃ candanaṃ",
  "atk-s0502a0:5061_2": "pisāpetvā pātiṃ pūretvā “ehi, samma, yāva bhattaṃ pacati, tāva cetiyakaraṇaṭṭhānaṃ",
  "atk-s0502a0:5061_3": "gantvā āgamissāmā”ti taṃ ādāya tattha gantvā candanapūjaṃ akāsi. Sopissa paccantavāsī",
  "atk-s0502a0:5061_4": "sahāyako cetiyakucchiyaṃ candanena candamaṇḍalaṃ akāsi. Ettakamevassa pubbakammaṃ.",
  "atk-s0502a0:5062_0": "So tato cuto devaloke nibbattitvā ekaṃ buddhantaraṃ tattha khepetvā imasmiṃ buddhuppāde",
  "atk-s0502a0:5062_1": "rājagahanagare brāhmaṇamahāsālakule nibbatti. Tassa nābhimaṇḍalato candamaṇḍalasadisā",
  "atk-s0502a0:5062_2": "pabhā uṭṭhahi, tenassa candābhotveva nāmaṃ kariṃsu. Cetiye kirassa candamaṇḍalakaraṇanissando",
  "atk-s0502a0:5062_3": "esa. Brāhmaṇā cintayiṃsu – “sakkā amhehi imaṃ gahetvā lokaṃ khāditu”nti. Taṃ yāne",
  "atk-s0502a0:5062_4": "nisīdāpetvā “yo imassa sarīraṃ hatthena parāmasati, so evarūpaṃ nāma issariyasampattiṃ",
  "atk-s0502a0:5062_5": "labhatī”ti vatvā vicariṃsu. Sataṃ vā sahassaṃ vā dadamānā eva tassa sarīraṃ hatthena",
  "atk-s0502a0:5062_6": "phusituṃ labhanti. Te evaṃ anuvicarantā sāvatthiṃ anuppattā nagarassa ca vihārassa",
  "atk-s0502a0:5062_7": "ca antarā nivāsaṃ gaṇhiṃsu. Sāvatthiyampi pañcakoṭimattā ariyasāvakā purebhattaṃ",
  "atk-s0502a0:5062_8": "dānaṃ datvā pacchābhattaṃ gandhamālavatthabhesajjādihatthā dhammassavanāya gacchanti.",
  "atk-s0502a0:5062_9": "Brāhmaṇā te disvā “kahaṃ gacchathā”ti pucchiṃsu. Satthu santikaṃ dhammassavanāyāti.",
  "atk-s0502a0:5062_10": "Etha tattha gantvā kiṃ karissatha, amhākaṃ candābhassa brāhmaṇassa ānubhāvasadiso",
  "atk-s0502a0:5062_11": "ānubhāvo natthi. Etassa hi sarīraṃ phusantā idaṃ nāma labhanti, etha passatha nanti.",
  "atk-s0502a0:5062_12": "Tumhākaṃ candābhassa brāhmaṇassa ko ānubhāvo nāma, amhākaṃ satthāyeva mahānubhāvoti.",
  "atk-s0502a0:5062_13": "Te aññamaññaṃ saññāpetuṃ asakkontā “vihāraṃ gantvā candābhassa vā amhākaṃ vā satthu",
  "atk-s0502a0:5062_14": "ānubhāvaṃ jānissāmā”ti taṃ gahetvā vihāraṃ agamaṃsu.",
  "atk-s0502a0:5063_0": "Satthā tasmiṃ attano santikaṃ upasaṅkamanteyeva candābhāya antaradhānaṃ akāsi. So",
  "atk-s0502a0:5063_1": "satthu santike aṅgārapacchiyaṃ kāko viya ahosi. Atha naṃ ekamantaṃ nayiṃsu, ābhā",
  "atk-s0502a0:5063_2": "paṭipākatikā ahosi. Puna satthu santikaṃ ānayiṃsu, ābhā tatheva antaradhāyi. Evaṃ",
  "atk-s0502a0:5063_3": "tikkhattuṃ gantvā antaradhāyamānaṃ ābhaṃ disvā candābho cintesi – “ayaṃ ābhāya antaradhānamantaṃ",
  "atk-s0502a0:5063_4": "jānāti maññe”ti. So satthāraṃ pucchi – “kiṃ nu kho ābhāya antaradhānamantaṃ jānāthā”ti?",
  "atk-s0502a0:5063_5": "Āma, jānāmīti. Tena hi me dethāti. Na sakkā apabbajitassa dātunti. So brāhmaṇe āha",
  "atk-s0502a0:5063_6": "– “etasmiṃ mante gahite ahaṃ sakalajambudīpe jeṭṭhako bhavissāmi, tumhe ettheva hotha,",
  "atk-s0502a0:5063_7": "ahaṃ pabbajitvā katipāheneva mantaṃ gaṇhissāmī”ti. So satthāraṃ pabbajjaṃ yācitvā",
  "atk-s0502a0:5063_8": "upasampajji. Athassa dvattiṃsākāraṃ ācikkhi. So “kiṃ ida”nti pucchi. Idaṃ mantassa",
  "atk-s0502a0:5063_9": "parikammaṃ sajjhāyituṃ vaṭṭatīti. Brāhmaṇāpi antarantarā āgantvā “gahito te manto”ti",
  "atk-s0502a0:5063_10": "pucchanti. Na tāva gaṇhāmīti. So katipāheneva arahattaṃ patvā brāhmaṇehi āgantvā",
  "atk-s0502a0:5063_11": "pucchitakāle “yātha tumhe, idānāhaṃ anāgamanadhammo jāto”ti āha. Bhikkhū tathāgatassa",
  "atk-s0502a0:5063_12": "ārocesuṃ – “ayaṃ, bhante, abhūtaṃ vatvā aññaṃ byākarotī”ti. Satthā “khīṇāsavo idāni,",
  "atk-s0502a0:5063_13": "bhikkhave, mama putto candābho, bhūtamevesa kathetī”ti vatvā imaṃ gāthamāha –",
  "atk-s0502a0:5064": "413.",
  "atk-s0502a0:5065": "“Candaṃva vimalaṃ suddhaṃ, vippasannamanāvilaṃ;",
  "atk-s0502a0:5066": "Nandībhavaparikkhīṇaṃ, tamahaṃ brūmi brāhmaṇa”nti.",
  "atk-s0502a0:5067_0": "Tattha vimalanti abbhādimalarahitaṃ. Suddhanti nirupakkilesaṃ. Vippasannanti pasannacittaṃ.",
  "atk-s0502a0:5067_1": "Anāvilanti kilesāvilattarahitaṃ. Nandībhavaparikkhīṇanti tīsu bhavesu parikkhīṇataṇhaṃ",
  "atk-s0502a0:5067_2": "tamahaṃ brāhmaṇaṃ vadāmīti attho.",
  "atk-s0502a0:5068": "Desanāvasāne bahū sotāpattiphalādīni pāpuṇiṃsūti.",
  "atk-s0502a0:5069": "Candābhattheravatthu tiṃsatimaṃ.",
  "atk-s0502a0:5070": "31. Sīvalittheravatthu",
  "atk-s0502a0:5071": "Yo imanti imaṃ dhammadesanaṃ satthā kuṇḍakoliyaṃ nissāya kuṇḍadhānavane viharanto sīvalittheraṃ ārabbha kathesi.",
  "atk-s0502a0:5072_0": "Ekasmiñhi samaye suppavāsā nāma koliyadhītā sattavassāni gabbhaṃ dhāretvā sattāhaṃ",
  "atk-s0502a0:5072_1": "mūḷhagabbhā dukkhāhi tibbāhi kaṭukāhi vedanāhi phuṭṭhā “sammāsambuddho vata so bhagavā,",
  "atk-s0502a0:5072_2": "yo imassa evarūpassa dukkhassa pahānāya dhammaṃ deseti. Suppaṭipanno vata tassa bhagavato",
  "atk-s0502a0:5072_3": "sāvakasaṅgho, yo imassa evarūpassa dukkhassa pahānāya paṭipanno. Susukhaṃ vata taṃ",
  "atk-s0502a0:5072_4": "nibbānaṃ, yathidaṃ evarūpaṃ dukkhaṃ na saṃvijjatī”ti imehi tīhi vitakkehi taṃ dukkhaṃ",
  "atk-s0502a0:5072_5": "adhivāsentī sāmikaṃ satthu santikaṃ pesetvā tena tassā vacanena satthu vandanāya",
  "atk-s0502a0:5072_6": "ārocitāya “sukhinī hotu suppavāsā koliyadhītā, arogā arogaṃ puttaṃ vijāyatū”ti satthārā",
  "atk-s0502a0:5072_7": "vuttakkhaṇeyeva sukhinī arogā arogaṃ puttaṃ vijāyitvā buddhappamukhaṃ bhikkhusaṅghaṃ",
  "atk-s0502a0:5072_8": "nimantetvā sattāhaṃ mahādānaṃ adāsi. Puttopissā jātadivasato paṭṭhāya dhammakaraṇaṃ",
  "atk-s0502a0:5072_9": "ādāya saṅghassa udakaṃ parissāvesi. So aparabhāge nikkhamitvā pabbajito arahattaṃ pāpuṇi.",
  "atk-s0502a0:5073_0": "Athekadivasaṃ bhikkhū dhammasabhāyaṃ kathaṃ samuṭṭhāpesuṃ “passathāvuso, evarūpo",
  "atk-s0502a0:5073_1": "nāma arahattassa upanissayasampanno bhikkhu ettakaṃ kālaṃ mātukucchismiṃ dukkhaṃ",
  "atk-s0502a0:5073_2": "anubhosi, kimaṅgaṃ pana aññe, bahuṃ vata iminā dukkhaṃ nitthiṇṇa”nti. Satthā āgantvā",
  "atk-s0502a0:5073_3": "“kāya nuttha, bhikkhave, etarahi kathāya sannisinnā”ti pucchitvā “imāya nāmā”ti vutte",
  "atk-s0502a0:5073_4": "“āma, bhikkhave, mama putto ettakā dukkhā muccitvā idāni nibbānaṃ sacchikatvā viharatī”ti",
  "atk-s0502a0:5073_5": "vatvā imaṃ gāthamāha –",
  "atk-s0502a0:5074": "414.",
  "atk-s0502a0:5075": "“Yomaṃ palipathaṃ duggaṃ, saṃsāraṃ mohamaccagā;",
  "atk-s0502a0:5076": "Tiṇṇo pāraṅgato jhāyī, anejo akathaṃkathī;",
  "atk-s0502a0:5077": "Anupādāya nibbuto, tamahaṃ brūmi brāhmaṇa”nti.",
  "atk-s0502a0:5078_0": "Tassattho – yo bhikkhu imaṃ rāgapalipathañceva kilesaduggañca saṃsāravaṭṭañca catunnaṃ",
  "atk-s0502a0:5078_1": "ariyasaccānaṃ appaṭivijjhanakamohañca atīto, cattāro oghe tiṇṇo hutvā pāraṃ anuppatto,",
  "atk-s0502a0:5078_2": "duvidhena jhānena jhāyī, taṇhāya abhāvena anejo, kathaṃkathāya abhāvena akathaṃkathī,",
  "atk-s0502a0:5078_3": "upādānānaṃ abhāvena anupādiyitvā kilesanibbānena nibbuto, tamahaṃ brāhmaṇaṃ vadāmīti attho.",
  "atk-s0502a0:5079": "Desanāvasāne bahū sotāpattiphalādīni pāpuṇiṃsūti.",
  "atk-s0502a0:5080": "Sīvalittheravatthu ekatiṃsatimaṃ.",
  "atk-s0502a0:5081": "32. Sundarasamuddattheravatthu",
  "atk-s0502a0:5082": "Yodha kāmeti imaṃ dhammadesanaṃ satthā jetavane viharanto sundarasamuddattheraṃ ārabbha kathesi.",
  "atk-s0502a0:5083_0": "Sāvatthiyaṃ kireko kulaputto sundarasamuddakumāro nāma cattālīsakoṭivibhave mahākule",
  "atk-s0502a0:5083_1": "nibbatto. So ekadivasaṃ pacchābhattaṃ gandhamālādihatthaṃ mahājanaṃ dhammassavanatthāya",
  "atk-s0502a0:5083_2": "jetavanaṃ gacchantaṃ disvā “kahaṃ gacchathā”ti pucchitvā “satthu santikaṃ dhammassavanatthāyā”ti",
  "atk-s0502a0:5083_3": "vutte “ahampi gamissāmī”ti vatvā tena saddhiṃ gantvā parisapariyante nisīdi. Satthā",
  "atk-s0502a0:5083_4": "tassa āsayaṃ viditvā anupubbiṃ kathaṃ kathesi. So “na sakkā agāraṃ ajjhāvasantena",
  "atk-s0502a0:5083_5": "saṅkhalikhitaṃ brahmacariyaṃ caritu”nti satthu dhammakathaṃ nissāya pabbajjāya jātussāho",
  "atk-s0502a0:5083_6": "parisāya pakkantāya satthāraṃ pabbajjaṃ yācitvā “mātāpitūhi ananuññātaṃ tathāgatā",
  "atk-s0502a0:5083_7": "na pabbājentī”ti sutvā gehaṃ gantvā raṭṭhapālakulaputtādayo viya mahantena vāyāmena",
  "atk-s0502a0:5083_8": "mātāpitaro anujānāpetvā satthu santike pabbajitvā laddhūpasampado “kiṃ me idha vāsenā”ti",
  "atk-s0502a0:5083_9": "tato nikkhamitvā rājagahaṃ gantvā piṇḍāya caranto vītināmesi.",
  "atk-s0502a0:5084_0": "Athekadivasaṃ sāvatthiyaṃ tassa mātāpitaro ekasmiṃ chaṇadivase mahantena sirisobhaggena",
  "atk-s0502a0:5084_1": "tassa sahāyakakumārake kīḷamāne disvā “amhākaṃ puttassa idaṃ dullabhaṃ jāta”nti parideviṃsu.",
  "atk-s0502a0:5084_2": "Tasmiṃ khaṇe ekā gaṇikā taṃ kulaṃ gantvā tassa mātaraṃ rodamānaṃ nisinnaṃ disvā “amma,",
  "atk-s0502a0:5084_3": "kiṃ kāraṇā rodasī”ti pucchi. “Puttaṃ anussaritvā rodāmī”ti. “Kahaṃ pana so, ammā”ti?",
  "atk-s0502a0:5084_4": "“Bhikkhūsu pabbajito”ti. “Kiṃ uppabbājetuṃ na vaṭṭatī”ti? “Vaṭṭati, na pana icchati,",
  "atk-s0502a0:5084_5": "ito nikkhamitvā rājagahaṃ gato”ti. “Sacāhaṃ taṃ uppabbājeyyaṃ, kiṃ me kareyyāthā”ti?",
  "atk-s0502a0:5084_6": "“Imassa te kulassa kuṭumbasāminiṃ kareyyāmā”ti. Tena hi me paribbayaṃ dethāti paribbayaṃ",
  "atk-s0502a0:5084_7": "gahetvā mahantena parivārena rājagahaṃ gantvā tassa piṇḍāya caraṇavīthiṃ sallakkhetvā",
  "atk-s0502a0:5084_8": "tatthekaṃ nivāsagehaṃ gahetvā pātova paṇītaṃ āhāraṃ paṭiyādetvā therassa piṇḍāya",
  "atk-s0502a0:5084_9": "paviṭṭhakāle bhikkhaṃ datvā katipāhaccayena, “bhante, idheva nisīditvā bhattakiccaṃ",
  "atk-s0502a0:5084_10": "karothā”ti pattaṃ gaṇhi. So pattamadāsi.",
  "atk-s0502a0:5085_0": "Atha naṃ paṇītena āhārena parivisitvā, “bhante, idheva piṇḍāya carituṃ phāsuka”nti",
  "atk-s0502a0:5085_1": "vatvā katipāhaṃ ālinde nisīdāpetvā bhojetvā dārake pūvehi saṅgaṇhitvā “etha tumhe",
  "atk-s0502a0:5085_2": "therassa āgatakāle mayi vārentiyāpi idhāgantvā rajaṃ uṭṭhāpeyyāthā”ti āha. Te punadivase",
  "atk-s0502a0:5085_3": "therassa bhojanavelāya tāya vāriyamānāpi rajaṃ uṭṭhāpesuṃ. Sā punadivase, “bhante,",
  "atk-s0502a0:5085_4": "dārakā vāriyamānāpi mama vacanaṃ asuṇitvā idha rajaṃ uṭṭhāpenti, antogehe nisīdathā”ti",
  "atk-s0502a0:5085_5": "anto nisīdāpetvā katipāhaṃ bhojesi. Puna dārake saṅgaṇhitvā “tumhe mayā vāriyamānāpi",
  "atk-s0502a0:5085_6": "therassa bhojanakāle mahāsaddaṃ kareyyāthā”ti āha. Te tathā kariṃsu. Sā punadivase,",
  "atk-s0502a0:5085_7": "“bhante, imasmiṃ ṭhāne ativiya mahāsaddo hoti, dārakā mayā vāriyamānāpi vacanaṃ na",
  "atk-s0502a0:5085_8": "gaṇhanti, uparipāsādeyeva nisīdathā”ti vatvā therena adhivāsite theraṃ purato katvā",
  "atk-s0502a0:5085_9": "pāsādaṃ abhiruhantī dvārāni pidahamānāva pāsādaṃ abhiruhi. Thero ukkaṭṭhasapadānacāriko",
  "atk-s0502a0:5085_10": "samānopi rasataṇhāya baddho tassā vacanena sattabhūmikaṃ pāsādaṃ abhiruhi.",
  "atk-s0502a0:5086_0": "Sā theraṃ nisīdāpetvā “cattālīsāya khalu, samma, puṇṇamukha ṭhānehi itthī purisaṃ",
  "atk-s0502a0:5086_1": "accāvadati vijambhati vinamati gilasati vilajjati nakhena nakhaṃ ghaṭṭeti, pādena",
  "atk-s0502a0:5086_2": "pādaṃ akkamati, kaṭṭhena pathaviṃ vilikhati, dārakaṃ ullaṅgheti olaṅgheti, kīḷati",
  "atk-s0502a0:5086_3": "kīḷāpeti, cumbati cumbāpeti, bhuñjati bhuñjāpeti, dadāti āyācati, katamanukaroti,",
  "atk-s0502a0:5086_4": "uccaṃ bhāsati, nīcaṃ bhāsati, aviccaṃ bhāsati, viviccaṃ bhāsati, naccena gītena vāditena",
  "atk-s0502a0:5086_5": "roditena vilasitena vibhūsitena jagghati, pekkhati, kaṭiṃ cāleti, guyhabhaṇḍakaṃ",
  "atk-s0502a0:5086_6": "cāleti, ūruṃ vivarati, ūruṃ pidahati, thanaṃ dasseti, kacchaṃ dasseti, nābhiṃ dasseti,",
  "atk-s0502a0:5086_7": "akkhiṃ nikhaṇati, bhamukaṃ ukkhipati, oṭṭhaṃ palikhati, jivhaṃ nillāleti, dussaṃ",
  "atk-s0502a0:5086_8": "muñcati, dussaṃ bandhati, sirasaṃ muñcati, sirasaṃ bandhatī”ti evaṃ āgataṃ itthikuttaṃ",
  "atk-s0502a0:5086_9": "itthilīlaṃ dassetvā tassa purato ṭhitā imaṃ gāthamāha –",
  "atk-s0502a0:5087": "“Alattakakatā pādā, pādukāruyha vesiyā;",
  "atk-s0502a0:5088": "Tuvampi daharo mama, ahampi daharā tava;",
  "atk-s0502a0:5089": "Ubhopi pabbajissāma, jiṇṇā daṇḍaparāyaṇā”ti. ;",
  "atk-s0502a0:5090_0": "Therassa “aho vata me bhāriyaṃ anupadhāretvā katakamma”nti mahāsaṃvego udapādi. Tasmiṃ",
  "atk-s0502a0:5090_1": "khaṇe satthā pañcacattālīsayojanamatthake jetavane nisinnova taṃ kāraṇaṃ disvā sitaṃ",
  "atk-s0502a0:5090_2": "pātvākāsi. Atha naṃ ānandatthero pucchi – “bhante, ko nu kho hetu, ko paccayo sitassa",
  "atk-s0502a0:5090_3": "pātukammāyā”ti. Ānanda, rājagahanagare sattabhūmikapāsādatale sundarasamuddassa ca",
  "atk-s0502a0:5090_4": "bhikkhuno gaṇikāya ca saṅgāmo vattatīti. Kassa nu kho, bhante, jayo bhavissati, kassa",
  "atk-s0502a0:5090_5": "parājayoti? Satthā, “ānanda, sundarasamuddassa jayo bhavissati, gaṇikāya parājayo”ti",
  "atk-s0502a0:5090_6": "therassa jayaṃ pakāsetvā tattha nisinnakova obhāsaṃ pharitvā “bhikkhu ubhopi kāme",
  "atk-s0502a0:5090_7": "nirapekkho pajahā”ti vatvā imaṃ gāthamāha –",
  "atk-s0502a0:5091": "415.",
  "atk-s0502a0:5092": "“Yodha kāme pahantvāna, anāgāro paribbaje;",
  "atk-s0502a0:5093": "Kāmabhavaparikkhīṇaṃ, tamahaṃ brūmi brāhmaṇa”nti.",
  "atk-s0502a0:5094": "Tassattho – yo puggalo idha loke ubhopi kāme hitvā anāgāro hutvā paribbajati, taṃ parikkhīṇakāmañceva parikkhīṇabhavañca ahaṃ brāhmaṇaṃ vadāmīti attho.",
  "atk-s0502a0:5095_0": "Desanāvasāne so thero arahattaṃ patvā iddhibalena vehāsaṃ abbhuggantvā kaṇṇikāmaṇḍalaṃ",
  "atk-s0502a0:5095_1": "vinivijjhitvā satthu sarīraṃ thomentoyeva āgantvā satthāraṃ vandi. Dhammasabhāyampi",
  "atk-s0502a0:5095_2": "kathaṃ samuṭṭhāpesuṃ, “āvuso, jivhāviññeyyaṃ rasaṃ nissāya manaṃ naṭṭho sundarasamuddatthero,",
  "atk-s0502a0:5095_3": "satthā panassa avassayo jāto”ti. Satthā taṃ kathaṃ sutvā “na, bhikkhave, idāneva,",
  "atk-s0502a0:5095_4": "pubbepāhaṃ etassa rasataṇhāya baddhamanassa avassayo jātoyevā”ti vatvā tehi yācito",
  "atk-s0502a0:5095_5": "tassatthassa pakāsanatthaṃ atītaṃ āharitvā –",
  "atk-s0502a0:5096": "“Na kiratthi rasehi pāpiyo,",
  "atk-s0502a0:5097": "Āvāsehi vā santhavehi vā;",
  "atk-s0502a0:5098": "Vātamigaṃ gahananissitaṃ,",
  "atk-s0502a0:5099": "Vasamānesi rasehi sañjayo”ti. –",
  "atk-s0502a0:5100": "Ekakanipāte imaṃ vātamigajātakaṃ vitthāretvā “tadā sundarasamuddo vātamigo ahosi, imaṃ pana gāthaṃ vatvā tassa vissajjāpetā rañño mahāmacco ahamevā”ti jātakaṃ samodhānesīti.",
  "atk-s0502a0:5101": "Sundarasamuddattheravatthu battiṃsatimaṃ.",
  "atk-s0502a0:5102": "33. Jaṭilattheravatthu",
  "atk-s0502a0:5103": "Yodha taṇhanti imaṃ dhammadesanaṃ satthā veḷuvane viharanto jaṭilattheraṃ ārabbha kathesi.",
  "atk-s0502a0:5104_0": "Tatrāyaṃ anupubbī kathā – atīte kira bārāṇasiyaṃ dve bhātaro kuṭumbikā mahantaṃ ucchukhettaṃ",
  "atk-s0502a0:5104_1": "kāresuṃ. Athekadivasaṃ kaniṭṭhabhātā ucchukhettaṃ gantvā “ekaṃ jeṭṭhabhātikassa dassāmi,",
  "atk-s0502a0:5104_2": "ekaṃ mayhaṃ bhavissatī”ti dve ucchuyaṭṭhiyo rasassa anikkhamanatthāya chinnaṭṭhāne",
  "atk-s0502a0:5104_3": "bandhitvā gaṇhi. Tadā kira ucchūnaṃ yantena pīḷanakiccaṃ natthi, agge vā mūle vā",
  "atk-s0502a0:5104_4": "chinditvā ukkhittakāle dhammakaraṇato udakaṃ viya sayameva raso nikkhamati. Tassa",
  "atk-s0502a0:5104_5": "pana khettato ucchuyaṭṭhiyo gahetvā āgamanakāle gandhamādane paccekabuddho samāpattito",
  "atk-s0502a0:5104_6": "vuṭṭhāya “kassa nu kho ajja anuggahaṃ karissāmī”ti upadhārento taṃ attano ñāṇajāle",
  "atk-s0502a0:5104_7": "paviṭṭhaṃ disvā saṅgahaṃ kātuṃ samatthabhāvañca ñatvā pattacīvaraṃ ādāya iddhiyā",
  "atk-s0502a0:5104_8": "āgantvā tassa purato aṭṭhāsi. So taṃ disvāva pasannacitto uttarasāṭakaṃ uccatare",
  "atk-s0502a0:5104_9": "bhūmipadese attharitvā, “bhante, idha nisīdathā”ti paccekabuddhaṃ nisīdāpetvā “pattaṃ",
  "atk-s0502a0:5104_10": "upanāmethā”ti ucchuyaṭṭhiyā bandhanaṭṭhānaṃ mocetvā pattassa upari akāsi, raso otaritvā",
  "atk-s0502a0:5104_11": "pattaṃ pūresi. Paccekabuddhena tasmiṃ rase pīte “sādhukaṃ vata me ayyena raso pīto.",
  "atk-s0502a0:5104_12": "Sace me jeṭṭhabhātiko mūlaṃ āharāpessati, mūlaṃ dassāmi. Sace pattiṃ āharāpessati,",
  "atk-s0502a0:5104_13": "pattiṃ dassāmī”ti cintetvā, “bhante, pattaṃ me upanāmethā”ti dutiyampi ucchuyaṭṭhiṃ",
  "atk-s0502a0:5104_14": "mocetvā rasaṃ adāsi. “Bhātā me ucchukhettato aññaṃ ucchuṃ āharitvā khādissatī”ti",
  "atk-s0502a0:5104_15": "ettakampi kirassa vañcanacittaṃ nāhosi. Paccekabuddho pana paṭhamaṃ ucchurasassa",
  "atk-s0502a0:5104_16": "pītattā taṃ ucchurasaṃ aññehipi saddhiṃ saṃvibhajitukāmo hutvā gahetvāva nisīdi.",
  "atk-s0502a0:5104_17": "So tassa ākāraṃ ñatvā pañcapatiṭṭhitena vanditvā, “bhante, yo ayaṃ mayā dinno aggaraso,",
  "atk-s0502a0:5104_18": "imassa nissandena devamanussesu sampattiṃ anubhavitvā pariyosāne tumhehi pattadhammameva",
  "atk-s0502a0:5104_19": "pāpuṇeyya”nti patthanaṃ paṭṭhapesi. Paccekabuddhopissa “evaṃ hotū”ti vatvā “icchitaṃ",
  "atk-s0502a0:5104_20": "patthitaṃ tuyha”nti dvīhi gāthāhi anumodanaṃ katvā yathā so passati, evaṃ adhiṭṭhahitvā",
  "atk-s0502a0:5104_21": "ākāsena gandhamādanaṃ gantvā pañcannaṃ paccekabuddhasatānaṃ taṃ rasaṃ adāsi.",
  "atk-s0502a0:5105_0": "So taṃ pāṭihāriyaṃ disvā bhātu santikaṃ gantvā “kahaṃ gatosī”ti vutte “ucchukhettaṃ",
  "atk-s0502a0:5105_1": "oloketuṃ gatomhī”ti. “Kiṃ tādisena ucchukhettaṃ gatena, nanu nāma ekaṃ vā dve vā",
  "atk-s0502a0:5105_2": "ucchuyaṭṭhiyo ādāya āgantabbaṃ bhaveyyā”ti bhātarā vutto – “āma, bhātika, dve me",
  "atk-s0502a0:5105_3": "ucchuyaṭṭhiyo gahitā, ekaṃ pana paccekabuddhaṃ disvā mama ucchuyaṭṭhito rasaṃ datvā",
  "atk-s0502a0:5105_4": "‘mūlaṃ vā pattiṃ vā dassāmī’ti tumhākampi me ucchuyaṭṭhito raso dinno, kiṃ nu kho",
  "atk-s0502a0:5105_5": "tassa mūlaṃ gaṇhissatha, udāhu patti”nti āha. “Kiṃ pana paccekabuddhena kata”nti?",
  "atk-s0502a0:5105_6": "“Mama ucchuyaṭṭhito rasaṃ pivitvā tumhākaṃ ucchuyaṭṭhito rasaṃ ādāya ākāsena gandhamādanaṃ",
  "atk-s0502a0:5105_7": "gantvā pañcasatānaṃ paccekabuddhānaṃ adāsī”ti. So tasmiṃ kathenteyeva nirantaraṃ",
  "atk-s0502a0:5105_8": "pītiyā phuṭṭhasarīro hutvā “tena me paccekabuddhena diṭṭhadhammasseva adhigamo bhaveyyā”ti",
  "atk-s0502a0:5105_9": "patthanaṃ akāsi. Evaṃ kaniṭṭhena tisso sampattiyo patthitā, jeṭṭhena pana ekapadeneva",
  "atk-s0502a0:5105_10": "arahattaṃ patthitanti idaṃ tesaṃ pubbakammaṃ.",
  "atk-s0502a0:5106_0": "Te yāvatāyukaṃ ṭhatvā tato cutā devaloke nibbattitvā ekaṃ buddhantaraṃ khepayiṃsu.",
  "atk-s0502a0:5106_1": "Tesaṃ devaloke ṭhitakāleyeva vipassī sammāsambuddho loke uppajji. Tepi devalokato",
  "atk-s0502a0:5106_2": "cavitvā bandhumatiyā ekasmiṃ kulagehe jeṭṭho jeṭṭhova, kaniṭṭho kaniṭṭhova hutvā",
  "atk-s0502a0:5106_3": "paṭisandhiṃ gaṇhiṃsu. Tesu jeṭṭhassa senoti nāmaṃ akaṃsu, kaniṭṭhassa aparājitoti.",
  "atk-s0502a0:5106_4": "Tesu vayappattakāle kuṭumbaṃ saṇṭhāpetvā viharantesu “buddharatanaṃ loke uppannaṃ,",
  "atk-s0502a0:5106_5": "dhammaratanaṃ, saṅgharatanaṃ, dānāni detha, puññāni karotha, ajja aṭṭhamī, ajja cātuddasī,",
  "atk-s0502a0:5106_6": "ajja pannarasī, uposathaṃ karotha, dhammaṃ suṇāthā”ti dhammaghosakassa bandhumatīnagare",
  "atk-s0502a0:5106_7": "ghosanaṃ sutvā mahājanaṃ purebhattaṃ dānaṃ datvā pacchābhattaṃ dhammassavanāya gacchantaṃ",
  "atk-s0502a0:5106_8": "disvā senakuṭumbiko “kahaṃ gacchathā”ti pucchitvā “satthu santikaṃ dhammassavanāyā”ti",
  "atk-s0502a0:5106_9": "vutte “ahampi gamissāmī”ti tehi saddhiṃyeva gantvā parisapariyante nisīdi.",
  "atk-s0502a0:5107_0": "Satthā tassa ajjhāsayaṃ viditvā anupubbiṃ kathaṃ kathesi. So satthu dhammaṃ sutvā",
  "atk-s0502a0:5107_1": "pabbajjāya ussāhajāto satthāraṃ pabbajjaṃ yāci. Atha naṃ satthā “atthi pana te apaloketabbā",
  "atk-s0502a0:5107_2": "ñātakā”ti pucchi. Atthi, bhanteti. Tena hi apaloketvā ehīti. So kaniṭṭhassa santikaṃ",
  "atk-s0502a0:5107_3": "gantvā “yaṃ imasmiṃ kule sāpateyyaṃ, taṃ sabbaṃ tava hotū”ti āha. Tumhe pana, sāmīti.",
  "atk-s0502a0:5107_4": "Ahaṃ satthu santike pabbajissāmīti. Sāmi kiṃ vadetha, ahaṃ mātari matāya mātaraṃ",
  "atk-s0502a0:5107_5": "viya, pitari mate pitaraṃ viya tumhe alatthaṃ, idaṃ kulaṃ mahābhogaṃ, gehe ṭhiteneva",
  "atk-s0502a0:5107_6": "sakkā puññāni kātuṃ, mā evaṃ karitthāti. Mayā satthu santike dhammo suto, na sakkā",
  "atk-s0502a0:5107_7": "taṃ agāramajjhe ṭhitena pūretuṃ, pabbajissāmevāhaṃ, tvaṃ nivattāhīti. Evaṃ so kaniṭṭhaṃ",
  "atk-s0502a0:5107_8": "nivattāpetvā satthu santike pabbajitvā laddhūpasampado na cirasseva arahattaṃ pāpuṇi.",
  "atk-s0502a0:5107_9": "Kaniṭṭhopi “bhātu pabbajitasakkāraṃ karissāmī”ti sattāhaṃ buddhappamukhassa bhikkhusaṅghassa",
  "atk-s0502a0:5107_10": "dānaṃ datvā bhātaraṃ vanditvā āha – “bhante, tumhehi attano bhavanissaraṇaṃ kataṃ,",
  "atk-s0502a0:5107_11": "ahaṃ pana pañcahi kāmaguṇehi baddho nikkhamitvā pabbajituṃ na sakkomi, mayhaṃ gehe",
  "atk-s0502a0:5107_12": "ṭhitasseva anucchavikaṃ mahantaṃ puññakammaṃ ācikkhathā”ti. Atha naṃ thero “sādhu",
  "atk-s0502a0:5107_13": "sādhu, paṇḍita, satthu gandhakuṭiṃ karohī”ti āha. So “sādhū”ti sampaṭicchitvā nānādārūni",
  "atk-s0502a0:5107_14": "āharāpetvā thambhādīnaṃ atthāya tacchāpetvā ekaṃ suvaṇṇakhacitaṃ, ekaṃ rajatakhacitaṃ,",
  "atk-s0502a0:5107_15": "ekaṃ maṇikhacitanti sabbāni sattaratanakhacitāni kāretvā tehi gandhakuṭiṃ kāretvā",
  "atk-s0502a0:5107_16": "sattaratanakhacitāheva chadaniṭṭhakāhi chādāpesi. Gandhakuṭiyā karaṇakāleyeva pana",
  "atk-s0502a0:5107_17": "taṃ attanā samānanāmako aparājitoyeva nāma bhāgineyyo upasaṅkamitvā “ahampi karissāmi,",
  "atk-s0502a0:5107_18": "mayhampi pattiṃ detha mātulā”ti āha. Na demi, tāta, aññehi asādhāraṇaṃ karissāmīti.",
  "atk-s0502a0:5107_19": "So bahumpi yācitvā pattiṃ alabhamāno “gandhakuṭiyā purato kuñjarasālaṃ laddhuṃ vaṭṭatī”ti",
  "atk-s0502a0:5107_20": "sattaratanamayaṃ kuñjarasālaṃ kāresi. So imasmiṃ buddhuppāde meṇḍakaseṭṭhi hutvā nibbatti.",
  "atk-s0502a0:5108_0": "Gandhakuṭiyaṃ pana sattaratanamayāni tīṇi mahāvātapānāni ahesuṃ. Tesaṃ abhimukhe",
  "atk-s0502a0:5108_1": "heṭṭhā sudhāparikammakatā tisso pokkharaṇiyo kāretvā catujjātikagandhodakassa pūretvā",
  "atk-s0502a0:5108_2": "aparājito, gahapati, pañcavaṇṇāni kusumāni ropāpesi tathāgatassa anto nisinnakāle",
  "atk-s0502a0:5108_3": "vātavegena samuṭṭhitāhi reṇuvaṭṭīhi sarīrassa okiraṇatthaṃ. Gandhakuṭithūpikāya kapallaṃ",
  "atk-s0502a0:5108_4": "rattasuvaṇṇamayaṃ ahosi, pavāḷamayā sikharā, heṭṭhā maṇimayā chadaniṭṭhakā. Iti sā",
  "atk-s0502a0:5108_5": "naccanto viya moro sobhamānā aṭṭhāsi. Sattasu pana ratanesu koṭṭetabbayuttakaṃ koṭṭetvā",
  "atk-s0502a0:5108_6": "itaraṃ sakalameva gahetvā jaṇṇumattena odhinā gandhakuṭiṃ parikkhipitvā pariveṇaṃ pūresi.",
  "atk-s0502a0:5109_0": "Evaṃ gandhakuṭiṃ niṭṭhāpetvā aparājito, gahapati, bhātikattheraṃ upasaṅkamitvā āha",
  "atk-s0502a0:5109_1": "– “bhante, niṭṭhitā gandhakuṭi, paribhogamassā paccāsīsāmi, paribhogena kira mahantaṃ",
  "atk-s0502a0:5109_2": "puññaṃ hotī”ti. So satthāraṃ upasaṅkamitvā, “bhante, iminā kira vo kuṭumbikena gandhakuṭi",
  "atk-s0502a0:5109_3": "kāritā, idāni pana paribhogaṃ paccāsīsatī”ti āha. Satthā uṭṭhāyāsanā gandhakuṭiabhimukhaṃ",
  "atk-s0502a0:5109_4": "gantvā gandhakuṭiṃ parikkhipitvā parikkhittaratanarāsiṃ olokento dvārakoṭṭhake aṭṭhāsi.",
  "atk-s0502a0:5109_5": "Atha naṃ kuṭumbiko “pavisatha, bhante”ti āha. Satthā tattheva ṭhatvā tatiyavāre tassa",
  "atk-s0502a0:5109_6": "bhātikattheraṃ olokesi. So olokitākāreneva ñatvā kaniṭṭhabhātaraṃ āha – “ehi, tāta,",
  "atk-s0502a0:5109_7": "‘mameva rakkhā bhavissati, tumhe yathāsukhaṃ vasathā’ti satthāraṃ vadehī”ti. So tassa",
  "atk-s0502a0:5109_8": "vacanaṃ sutvā satthāraṃ pañcapatiṭṭhitena vanditvā, “bhante, yathā manussā rukkhamūle",
  "atk-s0502a0:5109_9": "pavisitvā anapekkhā pakkamanti, yathā vā nadiṃ taritvā uḷumpaṃ anapekkhā pariccajanti,",
  "atk-s0502a0:5109_10": "evaṃ anapekkhā hutvā tumhe vasathā”ti āha. Kimatthaṃ pana satthā aṭṭhāsi? Evaṃ kirassa",
  "atk-s0502a0:5109_11": "ahosi – “buddhānaṃ santikaṃ purebhattampi pacchābhattampi bahū āgacchanti, tesu ratanāni",
  "atk-s0502a0:5109_12": "ādāya pakkamantesu na sakkā amhehi vāretuṃ, pariveṇamhi ettake ratane vokiṇṇe attano",
  "atk-s0502a0:5109_13": "upaṭṭhāke harantepi na vāretīti kuṭumbiko mayi āghātaṃ katvā apāyūpago bhaveyyā”ti",
  "atk-s0502a0:5109_14": "iminā kāraṇena aṭṭhāsi. Tena pana, “bhante, mameva rakkhā bhavissati, tumhe vasathā”ti vutte pāvisi.",
  "atk-s0502a0:5110_0": "Kuṭumbiko samantā rakkhaṃ ṭhapetvā manusse āha – “tātā, ucchaṅgena vā pacchipasibbakehi",
  "atk-s0502a0:5110_1": "vā ādāya gacchante vāreyyātha, hatthena gahetvā gacchante pana mā vārayitthā”ti.",
  "atk-s0502a0:5110_2": "Antonagarepi ārocāpesi “mayā gandhakuṭipariveṇe satta ratanāni okiṇṇāni, satthu santike",
  "atk-s0502a0:5110_3": "dhammaṃ sutvā gacchantā duggatamanussā ubho hatthe pūretvā gaṇhantu, sukhitāpi ekena",
  "atk-s0502a0:5110_4": "gaṇhantū”ti. Evaṃ kirassa ahosi “saddhā tāva dhammaṃ sotukāmā gamissantiyeva, assaddhāpi",
  "atk-s0502a0:5110_5": "pana dhanalobhena gantvā dhammaṃ sutvā dukkhato muccissantī”ti. Tasmā janasaṅgahatthāya",
  "atk-s0502a0:5110_6": "evaṃ ārocāpesi. Mahājano tena vuttaniyāmeneva ratanāni gaṇhi. Sakiṃ okiṇṇaratanesu",
  "atk-s0502a0:5110_7": "khīṇesu yāvatatiyaṃ jaṇṇumattena odhinā okirāpesiyeva. Satthu pana pādamūle tipusamattaṃ",
  "atk-s0502a0:5110_8": "anagghaṃ maṇiratanaṃ ṭhapesi. Evaṃ kirassa ahosi – “satthu sarīrato suvaṇṇavaṇṇāya",
  "atk-s0502a0:5110_9": "pabhāya saddhiṃ maṇipabhaṃ olokentānaṃ titti nāma na bhavissatī”ti. Tasmā evamakāsi.",
  "atk-s0502a0:5110_10": "Mahājanopi atittova olokesi.",
  "atk-s0502a0:5111_0": "Athekadivasaṃ eko micchādiṭṭhikabrāhmaṇo “satthu kira pādamūle mahagghaṃ maṇiratanaṃ",
  "atk-s0502a0:5111_1": "nikkhittaṃ, harissāmi na”nti vihāraṃ gantvā satthāraṃ vandituṃ āgatassa mahājanassa",
  "atk-s0502a0:5111_2": "antarena pāvisi. Kuṭumbiko tassa pavisanākāreneva “maṇiṃ gaṇhitukāmo”ti sallakkhetvā",
  "atk-s0502a0:5111_3": "“aho vata na gaṇheyyā”ti cintesi. Sopi satthāraṃ vandanto viya pādamūle hatthaṃ upanāmetvā",
  "atk-s0502a0:5111_4": "maṇiṃ gahetvā ovaṭṭikāya katvā pakkāmi. Kuṭumbiko tasmiṃ cittaṃ pasādetuṃ nāsakkhi.",
  "atk-s0502a0:5111_5": "So dhammakathāvasāne satthāraṃ upasaṅkamitvā āha – “bhante, mayā tikkhattuṃ gandhakuṭiṃ",
  "atk-s0502a0:5111_6": "parikkhipitvā jaṇṇumattena odhinā satta ratanāni okiṇṇāni, tāni me gaṇhantesu āghāto",
  "atk-s0502a0:5111_7": "nāma nāhosi, cittaṃ bhiyyo bhiyyo pasīdiyeva. Ajja pana ‘aho vatāyaṃ brāhmaṇo maṇiṃ",
  "atk-s0502a0:5111_8": "na gaṇheyyā’ti cintetvā tasmiṃ maṇiṃ ādāya gate cittaṃ pasādetuṃ nāsakkhi”nti. Satthā",
  "atk-s0502a0:5111_9": "tassa vacanaṃ sutvā “nanu, upāsaka, attano santakaṃ parehi anāharaṇīyaṃ kātuṃ sakkosī”ti",
  "atk-s0502a0:5111_10": "nayaṃ adāsi. So satthārā dinnanaye ṭhatvā satthāraṃ vanditvā “ajja ādiṃ katvā mama",
  "atk-s0502a0:5111_11": "santakaṃ dasikasuttamattampi maṃ abhibhavitvā anekasatāpi rājāno vā corā vā gaṇhituṃ",
  "atk-s0502a0:5111_12": "samatthā nāma mā hontu, aggināpi mama santakaṃ mā ḍayhatu, udakenapi mā vuyhatū”ti",
  "atk-s0502a0:5111_13": "patthanaṃ akāsi. Satthāpissa “evaṃ hotū”ti anumodanaṃ akāsi. So gandhakuṭimahaṃ karonto",
  "atk-s0502a0:5111_14": "aṭṭhasaṭṭhiyā bhikkhusatasahassānaṃ antovihāreyeva nava māse mahādānaṃ datvā dānapariyosāne",
  "atk-s0502a0:5111_15": "sabbesaṃ ticīvaraṃ adāsi. Saṅghanavakassa cīvarasāṭakā sahassagghanakā ahesuṃ.",
  "atk-s0502a0:5112_0": "So evaṃ yāvatāyukaṃ puññāni karitvā tato cuto devaloke nibbattitvā ettakaṃ kālaṃ",
  "atk-s0502a0:5112_1": "devamanussesu saṃsaritvā imasmiṃ buddhuppāde rājagahe ekasmiṃ seṭṭhikule paṭisandhiṃ",
  "atk-s0502a0:5112_2": "gahetvā aḍḍhamāsādhike nava māse mātukucchiyaṃ vasi. Jātadivase panassa sakalanagare",
  "atk-s0502a0:5112_3": "sabbāvudhāni pajjaliṃsu, sabbesaṃ kāyarūḷhāni ābharaṇānipi pajjalitāni viya obhāsaṃ",
  "atk-s0502a0:5112_4": "muñciṃsu, nagaraṃ ekapajjotaṃ ahosi. Seṭṭhipi pātova rājūpaṭṭhānaṃ agamāsi. Atha",
  "atk-s0502a0:5112_5": "naṃ rājā pucchi – “ajja sabbāvudhāni pajjaliṃsu, nagaraṃ ekapajjotaṃ jātaṃ, jānāsi",
  "atk-s0502a0:5112_6": "nu kho ettha kāraṇa”nti? “Jānāmi, devā”ti. “Kiṃ, seṭṭhī”ti? “Mama gehe tumhākaṃ dāso",
  "atk-s0502a0:5112_7": "jāto, tassa puññatejenevaṃ ahosī”ti. “Kiṃ nu kho coro bhavissatī”ti? “Natthetaṃ,",
  "atk-s0502a0:5112_8": "deva, puññavā satto katābhinīhāro”ti. “Tena hi naṃ sammā posetuṃ vaṭṭati, idamassa",
  "atk-s0502a0:5112_9": "khīramūlaṃ hotū”ti devasikaṃ sahassaṃ paṭṭhapesi. Athassa nāmagahaṇadivase sakalanagarassa",
  "atk-s0502a0:5112_10": "ekapajjotabhūtattā jotikotveva nāmaṃ kariṃsu.",
  "atk-s0502a0:5113_0": "Athassa vayappattakāle gehakaraṇatthāya bhūmitale sodhiyamāne sakkassa bhavanaṃ uṇhākāraṃ",
  "atk-s0502a0:5113_1": "dassesi. Sakko “kiṃ nu kho ida”nti upadhārayamāno “jotikassa gehaṭṭhānaṃ gaṇhantī”ti",
  "atk-s0502a0:5113_2": "ñatvā “nāyaṃ etehi katagehe vasissati, mayāpettha gantuṃ vaṭṭatī”ti vaḍḍhakīvesena",
  "atk-s0502a0:5113_3": "tattha gantvā “kiṃ karothā”ti āha. “Jotikassa gehaṭṭhānaṃ gaṇhāmā”ti. “Apetha, nāyaṃ",
  "atk-s0502a0:5113_4": "tumhehi katagehe vasissatī”ti vatvā soḷasakarīsamattaṃ bhūmipadesaṃ olokesi, so tāvadeva",
  "atk-s0502a0:5113_5": "kasiṇamaṇḍalaṃ viya samo ahosi. Puna “imasmiṃ ṭhāne pathaviṃ bhinditvā sattaratanamayo",
  "atk-s0502a0:5113_6": "sattabhūmikapāsādo uṭṭhahatū”ti cintetvā olokesi, tāvadeva tathārūpo pāsādo uṭṭhahi.",
  "atk-s0502a0:5113_7": "Puna “imaṃ parikkhipitvā sattaratanamayā satta pākārā uṭṭhahantū”ti cintetvā olokesi,",
  "atk-s0502a0:5113_8": "tathārūpā pākārā uṭṭhahiṃsu. Atha “nesaṃ pariyante kapparukkhā uṭṭhahantū”ti cintetvā",
  "atk-s0502a0:5113_9": "olokesi, tathārūpā kapparukkhā uṭṭhahiṃsu. “Pāsādassa catūsu kaṇṇesu catasso nidhikumbhiyo",
  "atk-s0502a0:5113_10": "uṭṭhahantū”ti cintetvā olokesi, sabbaṃ tatheva ahosi. Nidhikumbhīsu pana ekā yojanikā",
  "atk-s0502a0:5113_11": "ahosi, ekā tigāvutikā, ekā aḍḍhayojanikā, ekā gāvutappamāṇā. Bodhisattassa nibbattanidhikumbhīnaṃ",
  "atk-s0502a0:5113_12": "pana ekamukhappamāṇaṃ ahosi, heṭṭhā pathavīpariyantāva ahesuṃ. Jotikassa nibbattanidhikumbhīnaṃ",
  "atk-s0502a0:5113_13": "mukhaparimāṇaṃ na kathitaṃ, sabbā mukhachinnatālaphalaṃ viya paripuṇṇāva uṭṭhahiṃsu.",
  "atk-s0502a0:5113_14": "Pāsādassa catūsu kaṇṇesu taruṇatālakkhandhappamāṇā catasso suvaṇṇamayā ucchuyaṭṭhiyo",
  "atk-s0502a0:5113_15": "nibbattiṃsu. Tāsaṃ maṇimayāni pattāni, sovaṇṇamayāni khandhāni ahesuṃ. Pubbakammassa",
  "atk-s0502a0:5113_16": "dassanatthaṃ kiretāni, nibbattiṃsu.",
  "atk-s0502a0:5114_0": "Sattasu dvārakoṭṭhakesu satta yakkhā ārakkhaṃ gaṇhiṃsu. Paṭhame dvārakoṭṭhake yamakoḷī",
  "atk-s0502a0:5114_1": "nāma yakkho attano parivārena yakkhasahassena saddhiṃ ārakkhaṃ gaṇhi, dutiye uppalo",
  "atk-s0502a0:5114_2": "nāma attano parivārayakkhānaṃ dvīhi sahassehi saddhiṃ, tatiye vajiro nāma tīhi sahassehi",
  "atk-s0502a0:5114_3": "saddhiṃ, catutthe vajirabāhu nāma catūhi sahassehi saddhiṃ, pañcame kasakando nāma",
  "atk-s0502a0:5114_4": "pañcahi sahassehi saddhiṃ, chaṭṭhe kaṭattho nāma chahi sahassehi saddhiṃ, sattame",
  "atk-s0502a0:5114_5": "disāmukho nāma sattahi sahassehi saddhiṃ ārakkhaṃ gaṇhi. Evaṃ pāsādassa anto ca bahi",
  "atk-s0502a0:5114_6": "ca gāḷharakkhā ahosi. “Jotikassa kira sattaratanamayo sattabhūmikapāsādo uṭṭhito,",
  "atk-s0502a0:5114_7": "satta pākārā sattadvārakoṭṭhakā catasso nidhikumbhiyo uṭṭhitā”ti sutvā bimbisāro",
  "atk-s0502a0:5114_8": "rājā seṭṭhicchattaṃ pahiṇi. So jotikaseṭṭhi nāma ahosi.",
  "atk-s0502a0:5115_0": "Tena pana saddhiṃ katapuññakammā itthī uttarakurūsu nibbatti. Atha naṃ devatā tato",
  "atk-s0502a0:5115_1": "ānetvā sirigabbhe nisīdāpesuṃ. Sā āgacchamānā ekaṃ taṇḍulanāḷiṃ tayo ca jotipāsāṇe",
  "atk-s0502a0:5115_2": "gaṇhi. Tesaṃ yāvajīvaṃ tāyeva taṇḍulanāḷiyā bhattaṃ ahosi. Sace kira te sakaṭasatampi",
  "atk-s0502a0:5115_3": "taṇḍulānaṃ pūretukāmā honti, sā taṇḍulanāḷi nāḷiyeva hutvā tiṭṭhati. Bhattapacanakāle",
  "atk-s0502a0:5115_4": "taṇḍule ukkhaliyaṃ pakkhipitvā tesaṃ pāsāṇānaṃ upari ṭhapeti, pāsāṇā tāvadeva pajjalitvā",
  "atk-s0502a0:5115_5": "bhatte pakkamatte nibbāyanti. Teneva saññāṇena bhattassa pakkabhāvaṃ jānanti. Sūpeyyādipacanakālepi",
  "atk-s0502a0:5115_6": "eseva nayo. Evaṃ tesaṃ jotipāsāṇehi āhāro paccati. Maṇiālokena ca vasanti, aggissa",
  "atk-s0502a0:5115_7": "vā dīpassa vā obhāsaṃ neva jāniṃsu. “Jotikassa kira evarūpā sampattī”ti sakalajambudīpe",
  "atk-s0502a0:5115_8": "pākaṭo ahosi. Mahājano yānādīni yojetvā dassanatthāya āgacchati. Jotikaseṭṭhi āgatāgatānaṃ",
  "atk-s0502a0:5115_9": "uttarakurutaṇḍulānaṃ bhattaṃ pacāpetvā dāpesi. “Kapparukkhehi vatthāni gaṇhantu,",
  "atk-s0502a0:5115_10": "ābharaṇāni gaṇhantū”ti āṇāpesi. “Gāvutikanidhikumbhiyā mukhaṃ vivarāpetvā yāpanamattaṃ",
  "atk-s0502a0:5115_11": "dhanaṃ gaṇhantū”ti āṇāpesi. Sakalajambudīpavāsikesu dhanaṃ gahetvā gacchantesu nidhikumbhiyā",
  "atk-s0502a0:5115_12": "aṅgulimattampi ūnaṃ nāhosi. Gandhakuṭipariveṇe vālukaṃ katvā okiṇṇaratanānaṃ kirassa eso nissando.",
  "atk-s0502a0:5116_0": "Evaṃ mahājane vatthābharaṇāni ceva dhanañca yadicchakaṃ ādāya gacchante bimbisāro",
  "atk-s0502a0:5116_1": "tassa pāsādaṃ daṭṭhukāmopi mahājane āgacchante okāsaṃ nālattha. Aparabhāge yadicchakaṃ",
  "atk-s0502a0:5116_2": "ādāya gatattā manussesu mandībhūtesu rājā jotikassa pitaraṃ āha – “tava puttassa",
  "atk-s0502a0:5116_3": "pāsādaṃ daṭṭhukāmamhā”ti. So “sādhu, devā”ti vatvā gantvā puttassa kathesi – “tāta,",
  "atk-s0502a0:5116_4": "rājā te pāsādaṃ daṭṭhukāmo”ti. “Sādhu, tāta, āgacchatū”ti. Rājā mahantena parivārena",
  "atk-s0502a0:5116_5": "tattha agamāsi. Paṭhamadvārakoṭṭhake sammajjitvā kacavarachaḍḍikā dāsī rañño hatthaṃ",
  "atk-s0502a0:5116_6": "adāsi, rājā “seṭṭhijāyā”ti saññāya lajjamāno tassā bāhāya hatthaṃ na ṭhapesi. Evaṃ",
  "atk-s0502a0:5116_7": "sesadvārakoṭṭhakesupi dāsiyo “seṭṭhibhariyāyo”ti maññamāno tāsaṃ bāhāya hatthaṃ na",
  "atk-s0502a0:5116_8": "ṭhapesi. Jotiko āgantvā rājānaṃ paccuggantvā vanditvā pacchato hutvā “purato yātha,",
  "atk-s0502a0:5116_9": "devā”ti āha. Rañño maṇipathavī sataporisapapāto viya hutvā upaṭṭhahi. So “iminā mama",
  "atk-s0502a0:5116_10": "gahaṇatthāya opāto khaṇito”ti maññamāno pādaṃ nikkhipituṃ na visahi. Jotiko “nāyaṃ,",
  "atk-s0502a0:5116_11": "deva, opāto, mama pacchato āgacchathā”ti purato ahosi. Rājā tena akkantakāle bhūmiṃ",
  "atk-s0502a0:5116_12": "akkamitvā heṭṭhimatalato paṭṭhāya pāsādaṃ olokento vicari. Tadā ajātasattukumāropi",
  "atk-s0502a0:5116_13": "pitu aṅguliṃ gahetvā vicaranto cintesi – “aho andhabālo mama pitā, gahapatike nāma",
  "atk-s0502a0:5116_14": "sattaratanamaye pāsāde vasante esa rājā hutvā dārumaye gehe vasati, ahaṃ dāni rājā",
  "atk-s0502a0:5116_15": "hutvā imassa imasmiṃ pāsāde vasituṃ na dassāmī”ti.",
  "atk-s0502a0:5117_0": "Raññopi uparimatalāni abhiruhantasseva pātarāsavelā jātā. So seṭṭhiṃ āmantetvā, “mahāseṭṭhi,",
  "atk-s0502a0:5117_1": "idheva pātarāsaṃ bhuñjissāmā”ti. Jānāmi, deva, sajjito devassāhāroti. So soḷasahi",
  "atk-s0502a0:5117_2": "gandhodakaghaṭehi nhatvā ratanamaye seṭṭhissa nisīdanamaṇḍape paññatte tasseva nisīdanapallaṅke",
  "atk-s0502a0:5117_3": "nisīdi. Athassa hatthadhovanūdakaṃ datvā satasahassagghanikāya suvaṇṇapātiyā kilinnapāyāsaṃ",
  "atk-s0502a0:5117_4": "vaḍḍhetvā purato ṭhapayiṃsu. Rājā “bhojana”nti saññāya bhuñjituṃ ārabhi. Seṭṭhi “nayidaṃ,",
  "atk-s0502a0:5117_5": "deva, bhojanaṃ, kilinnapāyāso eso”ti aññissā suvaṇṇapātiyā bhojanaṃ vaḍḍhetvā purimapātiyaṃ",
  "atk-s0502a0:5117_6": "ṭhapayiṃsu. Tato uṭṭhitautunā kira taṃ bhuñjituṃ sukhaṃ hoti. Rājā madhurabhojanaṃ",
  "atk-s0502a0:5117_7": "bhuñjanto pamāṇaṃ na aññāsi. Atha naṃ seṭṭhi vanditvā añjaliṃ paggayha “alaṃ, deva,",
  "atk-s0502a0:5117_8": "ettakameva hotu, ito uttariṃ jirāpetuṃ na sakkā”ti āha. Atha naṃ rājā āha – “kiṃ,",
  "atk-s0502a0:5117_9": "gahapati, garukaṃ katvā kathesi attano bhatta”nti? Deva, natthetaṃ, tumhākaṃ sabbassāpi",
  "atk-s0502a0:5117_10": "hi balakāyassa idameva bhattaṃ idaṃ supeyyaṃ. Api ca kho ahaṃ ayasassa bhāyāmīti.",
  "atk-s0502a0:5117_11": "Kiṃ kāraṇāti? Sace devassa kāyālasiyamattaṃ bhaveyya, “hiyyo raññā seṭṭhissa gehe",
  "atk-s0502a0:5117_12": "bhattaṃ bhuttaṃ, seṭṭhinā kiñci kataṃ bhavissatī”ti vacanassa bhāyāmi, devāti. Tena",
  "atk-s0502a0:5117_13": "hi bhattaṃ hara, udakaṃ āharāti. Rañño bhattakiccāvasāne sabbo rājaparivāro tadeva bhattaṃ paribhuñji.",
  "atk-s0502a0:5118_0": "Rājā sukhakathāya nisinno seṭṭhiṃ āmantetvā, “kiṃ imasmiṃ gehe seṭṭhibhariyā natthī”ti",
  "atk-s0502a0:5118_1": "āha? “Āma atthi, devā”ti. “Kahaṃ sā”ti? “Sirigabbhe nisinnā, devassa āgatabhāvaṃ",
  "atk-s0502a0:5118_2": "na jānātī”ti. Kiñcāpi hi pātova rājā saparivāro āgato, sā panassa āgatabhāvaṃ na",
  "atk-s0502a0:5118_3": "jānāteva. Tato seṭṭhi “rājā me bhariyaṃ daṭṭhukāmo”ti tassā santikaṃ gantvā “rājā",
  "atk-s0502a0:5118_4": "āgato, kiṃ tava rājānaṃ daṭṭhuṃ na vaṭṭatī”ti āha. Sā nipannakāva “ko esa, sāmi,",
  "atk-s0502a0:5118_5": "rājā nāmā”ti vatvā “rājā nāma amhākaṃ issaro”ti vutte anattamanataṃ pavedentī “dukkaṭāni",
  "atk-s0502a0:5118_6": "vata no puññakammāni, yesaṃ no issaropi atthi. Assaddhāya nāma puññakammāni katvā",
  "atk-s0502a0:5118_7": "mayaṃ sampattiṃ pāpuṇitvā aññassa issariyaṭṭhāne nibbattamhā. Addhā amhehi asaddahitvā",
  "atk-s0502a0:5118_8": "dānaṃ dinnaṃ bhavissati, tassetaṃ phala”nti vatvā “kiṃ dāni karomi, sāmī”ti āha.",
  "atk-s0502a0:5118_9": "Tālavaṇṭaṃ ādāya āgantvā rājānaṃ bījāhīti. Tassā tālavaṇṭaṃ ādāya āgantvā rājānaṃ",
  "atk-s0502a0:5118_10": "bījentiyā rañño veṭhanassa gandhavāto akkhīni pahari, athassā akkhīhi assudhārā pavattiṃsu.",
  "atk-s0502a0:5118_11": "Taṃ disvā rājā seṭṭhiṃ āha – “mahāseṭṭhi, mātugāmo nāma appabuddhiko, ‘rājā me sāmikassa",
  "atk-s0502a0:5118_12": "sampattiṃ gaṇheyyā’ti bhayena rodati maññe, assāsehi naṃ ‘na me tava sampattiyā attho”’ti.",
  "atk-s0502a0:5118_13": "Na esā, deva, rodatīti. Atha kiṃ etanti? Tumhākaṃ veṭhanagandhenassā assūni pavattiṃsu.",
  "atk-s0502a0:5118_14": "Ayañhi dīpobhāsaṃ vā aggiobhāsaṃ vā adisvā maṇiālokeneva bhuñjati ca nisīdati ca",
  "atk-s0502a0:5118_15": "nipajjati ca, devo pana dīpālokena nisinno bhavissatīti? Āma, seṭṭhīti. Tena hi,",
  "atk-s0502a0:5118_16": "deva, ajja paṭṭhāya maṇiālokena nisīdathāti mahantaṃ tipusamattaṃ anagghaṃ maṇiratanaṃ",
  "atk-s0502a0:5118_17": "adāsi. Rājā gehaṃ oloketvā “mahatī vata jotikassa sampattī”ti vatvā agamāsi. Ayaṃ",
  "atk-s0502a0:5118_18": "tāva jotikassa uppatti.",
  "atk-s0502a0:5119_0": "Idāni jaṭilassa uppatti veditabbā – bārāṇasiyañhi ekā seṭṭhidhītā abhirūpā ahosi,",
  "atk-s0502a0:5119_1": "taṃ pannarasasoḷasavassuddesikakāle rakkhaṇatthāya ekaṃ dāsiṃ datvā sattabhūmikassa",
  "atk-s0502a0:5119_2": "pāsādassa uparimatale sirigabbhe vāsayiṃsu. Taṃ ekadivasaṃ vātapānaṃ vivaritvā bahi",
  "atk-s0502a0:5119_3": "olokayamānaṃ ākāsena gacchanto eko vijjādharo disvā uppannasineho vātapānena pavisitvā",
  "atk-s0502a0:5119_4": "tāya saddhiṃ santhavamakāsi. Sā tena saddhiṃ saṃvāsamanvāya na cirasseva gabbhaṃ",
  "atk-s0502a0:5119_5": "paṭilabhi. Atha naṃ sā dāsī disvā, “amma, kiṃ ida”nti vatvā “hotu mā kassaci ācikkhī”ti",
  "atk-s0502a0:5119_6": "tāya vuttā bhayena tuṇhī ahosi. Sāpi dasamāsaccayena puttaṃ vijāyitvā navabhājanaṃ",
  "atk-s0502a0:5119_7": "āharāpetvā tattha taṃ dārakaṃ nipajjāpetvā taṃ bhājanaṃ pidahitvā upari pupphadāmāni",
  "atk-s0502a0:5119_8": "ṭhapetvā “imaṃ sīsena ukkhipitvā gaṅgāya vissajjehi, ‘kiṃ ida’nti ca puṭṭhā ‘ayyāya",
  "atk-s0502a0:5119_9": "me balikamma’nti vadeyyāsī”ti dāsiṃ āṇāpesi. Sā tathā akāsi.",
  "atk-s0502a0:5120_0": "Heṭṭhāgaṅgāyampi dve itthiyo nhāyamānā taṃ bhājanaṃ udakenāhariyamānaṃ disvā ekā",
  "atk-s0502a0:5120_1": "“mayhetaṃ bhājana”nti āha. Ekā “yaṃ etassa anto, taṃ mayha”nti vatvā bhājane sampatte",
  "atk-s0502a0:5120_2": "taṃ ādāya thale ṭhapetvā vivaritvā dārakaṃ disvā ekā “mama bhājananti vuttatāya dārako",
  "atk-s0502a0:5120_3": "mameva hotī”ti āha. Ekā “yaṃ bhājanassa anto, taṃ mameva hotūti vuttatāya mama dārako”ti",
  "atk-s0502a0:5120_4": "āha. Tā vivadamānā vinicchayaṭṭhānaṃ gantvā tamatthaṃ ārocetvā amaccesu vinicchituṃ",
  "atk-s0502a0:5120_5": "asakkontesu rañño santikaṃ agamaṃsu. Rājā tāsaṃ vacanaṃ sutvā “tvaṃ dārakaṃ gaṇha,",
  "atk-s0502a0:5120_6": "tvaṃ bhājanaṃ gaṇhā”ti āha. Yāya pana dārako laddho, sā mahākaccānattherassa upaṭṭhāyikā",
  "atk-s0502a0:5120_7": "ahosi. Tasmā sā dārakaṃ “imaṃ therassa santike pabbājessāmī”ti posesi. Tassa jātadivase",
  "atk-s0502a0:5120_8": "gabbhamalassa dhovitvā anapanītatāya kesā jaṭitā hutvā aṭṭhaṃsu, tenassa jaṭilotveva",
  "atk-s0502a0:5120_9": "nāmaṃ kariṃsu. Tassa padasā vicaraṇakāle thero taṃ gehaṃ piṇḍāya pāvisi. Upāsikā",
  "atk-s0502a0:5120_10": "theraṃ nisīdāpetvā āhāramadāsi. Thero dārakaṃ disvā “kiṃ upāsike dārako laddho”ti",
  "atk-s0502a0:5120_11": "pucchi. “Āma, bhante, imāhaṃ dārakaṃ tumhākaṃ santike pabbājessāmīti posesiṃ, pabbājetha",
  "atk-s0502a0:5120_12": "na”nti adāsi. Thero “sādhū”ti ādāya taṃ gacchanto “atthi nu kho imassa gihisampattiṃ",
  "atk-s0502a0:5120_13": "anubhavituṃ puññakamma”nti olokento “mahāpuñño satto mahāsampattiṃ anubhavissati,",
  "atk-s0502a0:5120_14": "daharo esa tāva, ñāṇampissa paripākaṃ na gacchatī”ti cintetvā taṃ ādāya takkasilāyaṃ",
  "atk-s0502a0:5120_15": "ekassa upaṭṭhākassa gehaṃ agamāsi.",
  "atk-s0502a0:5121_0": "So theraṃ vanditvā ṭhito taṃ dārakaṃ disvā “dārako vo, bhante, laddho”ti pucchi.",
  "atk-s0502a0:5121_1": "Āma, upāsaka, pabbajissati, daharo tāva, taveva santike hotūti. So “sādhu, bhante”ti",
  "atk-s0502a0:5121_2": "taṃ puttaṭṭhāne ṭhapetvā paṭijaggi. Tassa pana gehe dvādasa vassāni bhaṇḍakaṃ ussannaṃ",
  "atk-s0502a0:5121_3": "hoti. So gāmantaraṃ gacchanto sabbampi taṃ bhaṇḍaṃ āpaṇaṃ haritvā dārakaṃ āpaṇe nisīdāpetvā",
  "atk-s0502a0:5121_4": "tassa tassa bhaṇḍakassa mūlaṃ ācikkhitvā “idañca idañca ettakaṃ nāma dhanaṃ gahetvā",
  "atk-s0502a0:5121_5": "dadeyyāsī”ti vatvā pakkāmi. Taṃdivasaṃ nagarapariggāhikā devatā antamaso maricajīrakamattenāpi",
  "atk-s0502a0:5121_6": "atthike tasseva āpaṇābhimukhe kariṃsu. So dvādasa vassāni ussannaṃ bhaṇḍakaṃ ekadivaseneva",
  "atk-s0502a0:5121_7": "vikkiṇi. Kuṭumbiko āgantvā āpaṇe kiñci adisvā “sabbaṃ te, tāta, bhaṇḍakaṃ nāsita”nti",
  "atk-s0502a0:5121_8": "āha. Na nāsemi, sabbaṃ tumhehi vuttanayeneva vikkiṇiṃ, idaṃ asukassa mūlaṃ, idaṃ",
  "atk-s0502a0:5121_9": "asukassāti. Kuṭumbiko pasīditvā “anaggho puriso, yattha katthaci jīvituṃ samattho”ti",
  "atk-s0502a0:5121_10": "attano gehe vayappattaṃ dhītaraṃ tassa datvā “gehamassa karothā”ti purise āṇāpetvā",
  "atk-s0502a0:5121_11": "niṭṭhite gehe “gacchatha, tumhe attano gehe vasathā”ti āha.",
  "atk-s0502a0:5122_0": "Athassa gehapavisanakāle ekena pādena ummāre akkantamatte gehassa pacchimabhāge bhūmiṃ",
  "atk-s0502a0:5122_1": "bhinditvā asītihattho suvaṇṇapabbato uṭṭhahi. Rājā “jaṭilakumārassa kira gehe bhūmiṃ",
  "atk-s0502a0:5122_2": "bhinditvā suvaṇṇapabbato uṭṭhito”ti sutvāva tassa seṭṭhicchattaṃ pesesi. So jaṭilaseṭṭhi",
  "atk-s0502a0:5122_3": "nāma ahosi. Tassa tayo puttā ahesuṃ. So tesaṃ vayappattakāle pabbajjāya cittaṃ uppādetvā",
  "atk-s0502a0:5122_4": "“sace amhehi samānabhogaṃ seṭṭhikulaṃ bhavissati, pabbajituṃ dassanti. No ce, na",
  "atk-s0502a0:5122_5": "dassanti. Atthi nu kho jambudīpe amhehi samānabhogaṃ kula”nti vīmaṃsanatthāya suvaṇṇamayaṃ",
  "atk-s0502a0:5122_6": "iṭṭhakaṃ suvaṇṇamayaṃ patodalaṭṭhiṃ suvaṇṇamayaṃ pādukañca kārāpetvā purisānaṃ hatthe",
  "atk-s0502a0:5122_7": "datvā “gacchatha, imāni ādāya kiñcideva olokayamānā viya jambudīpatale vicaritvā",
  "atk-s0502a0:5122_8": "amhehi samānabhogassa seṭṭhikulassa atthibhāvaṃ vā natthibhāvaṃ vā ñatvā āgacchathā”ti pahiṇi.",
  "atk-s0502a0:5123_0": "Te cārikaṃ carantā bhaddiyanagaraṃ pāpuṇiṃsu. Atha ne meṇḍakaseṭṭhi disvā, “tātā,",
  "atk-s0502a0:5123_1": "kiṃ karontā vicarathā”ti pucchitvā “ekaṃ olokentā vicarāmā”ti vutte “imesaṃ imāni",
  "atk-s0502a0:5123_2": "gahetvā kiñcideva oloketuṃ vicaraṇakiccaṃ natthi, raṭṭhaṃ pariggaṇhamānā vicarantī”ti",
  "atk-s0502a0:5123_3": "ñatvā, “tātā, amhākaṃ pacchimagehaṃ pavisitvā olokethā”ti āha. Te tattha aṭṭhakarīsamatte",
  "atk-s0502a0:5123_4": "ṭhāne hatthiassausabhappamāṇe piṭṭhiyā piṭṭhiṃ āhacca pathaviṃ bhinditvā uṭṭhite",
  "atk-s0502a0:5123_5": "heṭṭhā vuttappakāre suvaṇṇameṇḍake disvā tesaṃ antarantarā vicaritvā nikkhamiṃsu.",
  "atk-s0502a0:5123_6": "Atha ne seṭṭhi, “tātā, yaṃ olokentā vicaratha, diṭṭho vo so”ti pucchitvā “passāma,",
  "atk-s0502a0:5123_7": "sāmī”ti vutte “tena hi gacchathā”ti uyyojesi. Te tatova gantvā attano seṭṭhinā “kiṃ,",
  "atk-s0502a0:5123_8": "tātā, diṭṭhaṃ vo amhākaṃ samānabhogaṃ seṭṭhikula”nti vutte, “sāmi, tumhākaṃ kiṃ atthi,",
  "atk-s0502a0:5123_9": "bhaddiyanagare meṇḍakaseṭṭhino evarūpo nāma vibhavo”ti sabbaṃ taṃ pavattiṃ ācikkhiṃsu.",
  "atk-s0502a0:5123_10": "Taṃ sutvā seṭṭhi attamano hutvā “ekaṃ tāva seṭṭhikulaṃ laddhaṃ, aparampi nu kho atthī”ti",
  "atk-s0502a0:5123_11": "satasahassagghanikaṃ kambalaṃ datvā “gacchatha, tātā, aññampi. Seṭṭhikulaṃ vicinathā”ti pahiṇi.",
  "atk-s0502a0:5124_0": "Te rājagahaṃ gantvā jotikaseṭṭhissa gehato avidūre dārurāsiṃ katvā aggiṃ datvā aṭṭhaṃsu.",
  "atk-s0502a0:5124_1": "“Kiṃ ida”nti puṭṭhakāle ca “ekaṃ no mahagghakambalaṃ vikkiṇantānaṃ kayiko natthi,",
  "atk-s0502a0:5124_2": "gahetvā vicarantāpi corānaṃ bhāyāma, tena taṃ jhāpetvā gamissāmā”ti vadiṃsu. Atha",
  "atk-s0502a0:5124_3": "ne jotikaseṭṭhi disvā “ime kiṃ karontī”ti pucchitvā tamatthaṃ sutvā pakkosāpetvā",
  "atk-s0502a0:5124_4": "“kiṃ agghanako kambalo”ti pucchi. “Satasahassagghanako”ti vutte satasahassaṃ dāpetvā",
  "atk-s0502a0:5124_5": "“dvārakoṭṭhakaṃ sammajjitvā kacavarachaḍḍikāya dāsiyā dethā”ti tesaṃyeva hatthe pahiṇi.",
  "atk-s0502a0:5124_6": "Sā kambalaṃ gahetvā rodamānā sāmikassa santikaṃ āgantvā “kiṃ maṃ, sāmi, aparādhe",
  "atk-s0502a0:5124_7": "sati paharituṃ na vaṭṭati, kasmā me evarūpaṃ thūlakambalaṃ pahiṇittha, kathāhaṃ imaṃ",
  "atk-s0502a0:5124_8": "nivāsessāmi vā pārupissāmi vā”ti. Nāhaṃ tava etadatthāya pahiṇiṃ, etaṃ pana paliveṭhetvā",
  "atk-s0502a0:5124_9": "tava sayanapādamūle ṭhapetvā nipajjanakāle gandhodakena dhotānaṃ pādānaṃ puñchanatthāya",
  "atk-s0502a0:5124_10": "te pahiṇiṃ, kiṃ etampi kātuṃ na sakkosīti. Sā “etaṃ pana kātuṃ sakkhissāmī”ti gahetvā",
  "atk-s0502a0:5124_11": "agamāsi. Te ca purisā taṃ kāraṇaṃ disvā attano seṭṭhissa santikaṃ gantvā “kiṃ, tātā,",
  "atk-s0502a0:5124_12": "diṭṭhaṃ vo seṭṭhikula”nti vutte, “sāmi, kiṃ tumhākaṃ atthi, rājagahanagare jotikaseṭṭhissa",
  "atk-s0502a0:5124_13": "evarūpā nāma sampattī”ti sabbaṃ gehasampattiṃ ārocetvā taṃ pavattiṃ ācikkhiṃsu. Seṭṭhi",
  "atk-s0502a0:5124_14": "tesaṃ vacanaṃ sutvā tuṭṭhamānaso “idāni pabbajituṃ labhissāmī”ti rañño santikaṃ gantvā",
  "atk-s0502a0:5124_15": "“pabbajitukāmomhi, devā”ti āha. Sādhu, mahāseṭṭhi, pabbajāhīti. So gehaṃ gantvā putte",
  "atk-s0502a0:5124_16": "pakkosāpetvā suvaṇṇadaṇḍaṃ vajirakuddālaṃ jeṭṭhaputtassa hatthe ṭhapetvā, “tāta,",
  "atk-s0502a0:5124_17": "pacchimagehe suvaṇṇapabbatato suvaṇṇapiṇḍaṃ uddharāhī”ti āha. So kuddālaṃ ādāya gantvā",
  "atk-s0502a0:5124_18": "suvaṇṇapabbataṃ pahari, piṭṭhipāsāṇe pahaṭakālo viya ahosi. Tassa hatthato kuddālaṃ",
  "atk-s0502a0:5124_19": "gahetvā majjhimaputtassa hatthe datvā pahiṇi, tassapi suvaṇṇapabbataṃ paharantassa",
  "atk-s0502a0:5124_20": "piṭṭhipāsāṇe pahaṭakālo viya ahosi. Atha naṃ kaniṭṭhaputtassa hatthe datvā pahiṇi,",
  "atk-s0502a0:5124_21": "tassa taṃ gahetvā paharantassa koṭṭetvā rāsikatāya mattikāya pahaṭakālo viya ahosi.",
  "atk-s0502a0:5124_22": "Atha naṃ seṭṭhi “ehi, tāta, alaṃ ettakenā”ti vatvā itare dve jeṭṭhabhātike pakkosāpetvā",
  "atk-s0502a0:5124_23": "“ayaṃ suvaṇṇapabbato na tumhākaṃ nibbatto, mayhañca kaniṭṭhassa ca nibbatto, iminā",
  "atk-s0502a0:5124_24": "saddhiṃ ekato hutvā paribhuñjathā”ti āha. Kasmā pana so tesameva nibbattati, kasmā",
  "atk-s0502a0:5124_25": "ca jaṭilo jātakāle udake pātitoti? Attano katakammeneva.",
  "atk-s0502a0:5125_0": "Kassapasammāsambuddhassa hi cetiye kariyamāne eko khīṇāsavo cetiyaṭṭhānaṃ gantvā",
  "atk-s0502a0:5125_1": "oloketvā, “tātā, kasmā cetiyassa uttarena mukhaṃ na uṭṭhahatī”ti pucchi. “Suvaṇṇaṃ",
  "atk-s0502a0:5125_2": "nappahotī”ti āhaṃsu. Ahaṃ antogāmaṃ pavisitvā samādapessāmi, tumhe ādarena kammaṃ",
  "atk-s0502a0:5125_3": "karothāti. So evaṃ vatvā nagaraṃ pavisitvā, “ammā, tātā, tumhākaṃ cetiyassa ekasmiṃ",
  "atk-s0502a0:5125_4": "mukhe suvaṇṇaṃ nappahoti, suvaṇṇaṃ jānāthā”ti mahājanaṃ samādapento suvaṇṇakārakulaṃ",
  "atk-s0502a0:5125_5": "agamāsi. Suvaṇṇakāropi taṅkhaṇeyeva bhariyāya saddhiṃ kalahaṃ karonto nisinno hoti.",
  "atk-s0502a0:5125_6": "Atha naṃ thero “cetiye tumhehi gahitamukhassa suvaṇṇaṃ nappahoti, taṃ jānituṃ vaṭṭatī”ti",
  "atk-s0502a0:5125_7": "āha. So bhariyāya kopena “tava satthāraṃ udake khipitvā gacchā”ti āha. Atha naṃ sā",
  "atk-s0502a0:5125_8": "“atisāhasikakammaṃ te kataṃ, mama kuddhena te ahameva akkositabbā vā paharitabbā",
  "atk-s0502a0:5125_9": "vā, kasmā atītānāgatapaccuppannesu buddhesu veramakāsī”ti āha. Suvaṇṇakāro tāvadeva",
  "atk-s0502a0:5125_10": "saṃvegappatto hutvā “khamatha me, bhante”ti vatvā therassa pādamūle nipajji. Tāta,",
  "atk-s0502a0:5125_11": "ahaṃ tayā na kiñci vutto, satthāraṃ khamāpehīti. Kinti katvā khamāpemi, bhanteti.",
  "atk-s0502a0:5125_12": "Suvaṇṇapupphānaṃ tayo kumbhe katvā antodhātunidhāne pakkhipitvā allavattho allakeso",
  "atk-s0502a0:5125_13": "hutvā khamāpehi, tātāti.",
  "atk-s0502a0:5126_0": "So “sādhu, bhante”ti vatvā suvaṇṇapupphāni karonto tīsu puttesu jeṭṭhaputtaṃ pakkosāpetvā",
  "atk-s0502a0:5126_1": "“ehi, tāta, ahaṃ satthāraṃ veravacanena avacaṃ, tasmā imāni pupphāni katvā dhātunidhāne",
  "atk-s0502a0:5126_2": "pakkhipitvā khamāpessāmi, tvampi kho me sahāyo hohī”ti āha. So “na tvaṃ mayā veravacanaṃ",
  "atk-s0502a0:5126_3": "vadāpito, tvaṃyeva karohī”ti kātuṃ na icchi. Majjhimaputtaṃ pakkositvā tathevāha,",
  "atk-s0502a0:5126_4": "sopi tatheva vatvā kātuṃ na icchi. Kaniṭṭhaṃ pakkositvā tathevāha, so “pitu uppannakiccaṃ",
  "atk-s0502a0:5126_5": "nāma puttassa bhāro”ti vatvā pitusahāyo hutvā pupphāni akāsi. Suvaṇṇakāro vidatthippamāṇānaṃ",
  "atk-s0502a0:5126_6": "pupphānaṃ tayo kumbhe niṭṭhāpetvā dhātunidhāne pakkhipitvā allavattho allakeso satthāraṃ",
  "atk-s0502a0:5126_7": "khamāpesi. Iti so sattakkhattuṃ jātakāle udake pātanaṃ labhi. Ayaṃ panassa koṭiyaṃ",
  "atk-s0502a0:5126_8": "ṭhito attabhāvo. Idhāpi tasseva nissandena udake pātito. Ye panassa dve jeṭṭhabhātikā",
  "atk-s0502a0:5126_9": "puttā suvaṇṇapupphānaṃ karaṇakāle sahāyā bhavituṃ na icchiṃsu, tesaṃ tena kāraṇena",
  "atk-s0502a0:5126_10": "suvaṇṇapabbato na nibbatti, jaṭilassa ceva kaniṭṭhaputtassa ca ekato katabhāvena",
  "atk-s0502a0:5126_11": "nibbatti. Iti so putte anusāsitvā satthu santike pabbajitvā katipāheneva arahattaṃ",
  "atk-s0502a0:5126_12": "pāpuṇi. Satthā aparena samayena pañcahi bhikkhusatehi saddhiṃ piṇḍāya caranto tassa",
  "atk-s0502a0:5126_13": "puttānaṃ gehadvāraṃ agamāsi, te buddhappamukhassa bhikkhusaṅghassa aḍḍhamāsaṃ bhikkhādānaṃ adaṃsu.",
  "atk-s0502a0:5127_0": "Bhikkhū dhammasabhāyaṃ kathaṃ samuṭṭhāpesuṃ “ajjāpi te, āvuso jaṭila, asītihatthe",
  "atk-s0502a0:5127_1": "suvaṇṇapabbate ca puttesu ca taṇhā atthī”ti. “Na me, āvuso, etesu taṇhā vā māno vā",
  "atk-s0502a0:5127_2": "atthī”ti. Te “ayaṃ jaṭilatthero abhūtaṃ vatvā aññaṃ byākarotī”ti vadiṃsu. Satthā",
  "atk-s0502a0:5127_3": "tesaṃ kathaṃ sutvā “na, bhikkhave, mama puttassa tesu taṇhā vā māno vā atthī”ti vatvā",
  "atk-s0502a0:5127_4": "dhammaṃ desento imaṃ gāthamāha –",
  "atk-s0502a0:5128": "416.",
  "atk-s0502a0:5129": "“Yodha taṇhaṃ pahantvāna, anāgāro paribbaje;",
  "atk-s0502a0:5130": "Taṇhābhavaparikkhīṇaṃ, tamahaṃ brūmi brāhmaṇa”nti.",
  "atk-s0502a0:5131_0": "Tassattho – yo idha loke chadvārikaṃ taṇhaṃ vā mānaṃ vā jahitvā gharāvāsena anatthiko",
  "atk-s0502a0:5131_1": "anāgāro hutvā paribbajati, taṇhāya ceva bhavassa ca parikkhīṇattā taṇhābhavaparikkhīṇaṃ",
  "atk-s0502a0:5131_2": "tamahaṃ brāhmaṇaṃ vadāmīti.",
  "atk-s0502a0:5132": "Desanāvasāne bahū sotāpattiphalādīni pāpuṇiṃsūti.",
  "atk-s0502a0:5133": "Jaṭilattheravatthu tettiṃsatimaṃ.",
  "atk-s0502a0:5134": "34. Jotikattheravatthu",
  "atk-s0502a0:5135": "Yodha taṇhanti puna imaṃ dhammadesanaṃ satthā veḷuvane viharanto jotikattheraṃ ārabbha kathesi.",
  "atk-s0502a0:5136_0": "Ajātasattukumāro hi devadattena saddhiṃ ekato hutvā pitaraṃ ghātetvā rajje patiṭṭhito",
  "atk-s0502a0:5136_1": "“jotikaseṭṭhissa mahāpāsādaṃ gaṇhissāmī”ti yuddhasajjo nikkhamitvā maṇipākāre saparivārassa",
  "atk-s0502a0:5136_2": "attano chāyaṃ disvā “gahapatiko yuddhasajjo hutvā balaṃ ādāya nikkhanto”ti sallakkhetvā",
  "atk-s0502a0:5136_3": "upagantuṃ na visahi. Seṭṭhipi taṃ divasaṃ uposathiko hutvā pātova bhuttapātarāso",
  "atk-s0502a0:5136_4": "vihāraṃ gantvā satthu santike dhammaṃ suṇanto nisinno hoti. Paṭhame dvārakoṭṭhake",
  "atk-s0502a0:5136_5": "ārakkhaṃ gahetvā ṭhito pana yamakoḷi nāma yakkho taṃ disvā “kahaṃ gacchasī”ti saparivāraṃ",
  "atk-s0502a0:5136_6": "viddhaṃsetvā disāvidisāsu anubandhi. Rājā vihārameva agamāsi.",
  "atk-s0502a0:5137_0": "Atha naṃ seṭṭhi disvāva “kiṃ, devā”ti vatvā uṭṭhāyāsanā aṭṭhāsi. Gahapati, kiṃ tvaṃ",
  "atk-s0502a0:5137_1": "tava purise “mayā saddhiṃ yujjhathā”ti āṇāpetvā idhāgamma dhammaṃ suṇanto viya nisinnoti.",
  "atk-s0502a0:5137_2": "Kiṃ pana devo mama gehaṃ gaṇhituṃ gatoti? Āma, gatomhīti. Mama anicchāya mama gehaṃ",
  "atk-s0502a0:5137_3": "gaṇhituṃ rājasahassampi na sakkoti, devāti. So “kiṃ pana tvaṃ rājā bhavissasī”ti",
  "atk-s0502a0:5137_4": "kujjhi. Nāhaṃ rājā, mama santakaṃ pana dasikasuttampi mama anicchāya rājūhi vā corehi",
  "atk-s0502a0:5137_5": "vā gahetuṃ na sakkāti. Kiṃ panāhaṃ tava ruciyā gaṇhissāmīti? Tena hi, deva, imā me",
  "atk-s0502a0:5137_6": "dasasu aṅgulīsu vīsati muddikā, imāhaṃ tumhākaṃ na demi. Sace sakkotha, gaṇhathāti.",
  "atk-s0502a0:5137_7": "So pana rājā bhūmiyaṃ ukkuṭikaṃ nisīditvā ullaṅghanto aṭṭhārasahatthaṃ ṭhānaṃ abhiruhati,",
  "atk-s0502a0:5137_8": "ṭhatvā ullaṅghanto asītihatthaṃ ṭhānaṃ abhiruhati. Evaṃmahābalo samānopi ito cito",
  "atk-s0502a0:5137_9": "ca parivattento ekaṃ muddikampi kaḍḍhituṃ nāsakkhi. Atha naṃ seṭṭhi “sāṭakaṃ patthara,",
  "atk-s0502a0:5137_10": "devā”ti vatvā aṅguliyo ujukā akāsi, vīsatipi muddikā nikkhamiṃsu. Atha naṃ seṭṭhi",
  "atk-s0502a0:5137_11": "“evaṃ, deva, mama santakaṃ mama anicchāya na sakkā gaṇhitu”nti vatvā rañño kiriyāya",
  "atk-s0502a0:5137_12": "uppannasaṃvego “pabbajituṃ me anujāna, devā”ti āha. So “imasmiṃ pabbajite sukhaṃ",
  "atk-s0502a0:5137_13": "pāsādaṃ gaṇhissāmī”ti cintetvā ekavacaneneva “tvaṃ pabbajāhī”ti āha. So satthu santike",
  "atk-s0502a0:5137_14": "pabbajitvā na cirasseva arahattaṃ patvā jotikatthero nāma ahosi. Tassa arahattaṃ",
  "atk-s0502a0:5137_15": "pattakkhaṇeyeva sabbāpi sā sampatti antaradhāyi, tampissa satulakāyiṃ nāma bhariyaṃ",
  "atk-s0502a0:5137_16": "devatā uttarakurumeva nayiṃsu.",
  "atk-s0502a0:5138_0": "Athekadivasaṃ bhikkhū taṃ āmantetvā, “āvuso jotika, tasmiṃ pana te pāsāde vā itthiyā",
  "atk-s0502a0:5138_1": "vā taṇhā atthī”ti pucchitvā “natthāvuso”ti vutte satthu ārocesuṃ – “ayaṃ, bhante,",
  "atk-s0502a0:5138_2": "abhūtaṃ vatvā aññaṃ byākarotī”ti. Satthā “nattheva, bhikkhave, mama puttassa tasmiṃ",
  "atk-s0502a0:5138_3": "taṇhā”ti vatvā imaṃ gāthamāha –",
  "atk-s0502a0:5139": "416.",
  "atk-s0502a0:5140": "“Yodha taṇhaṃ pahantvāna, anāgāro paribbaje;",
  "atk-s0502a0:5141": "Taṇhābhavaparikkhīṇaṃ, tamahaṃ brūmi brāhmaṇa”nti.",
  "atk-s0502a0:5142": "Imissā gāthāyattho heṭṭhā jaṭilattheravatthumhi vuttanayeneva veditabbo.",
  "atk-s0502a0:5143": "Desanāvasāne bahū sotāpattiphalādīni pāpuṇiṃsūti.",
  "atk-s0502a0:5144": "Jotikattheravatthu catutiṃsatimaṃ.",
  "atk-s0502a0:5145": "35. Naṭaputtakattheravatthu",
  "atk-s0502a0:5146": "Hitvāti imaṃ dhammadesanaṃ satthā veḷuvane viharanto ekaṃ naṭaputtakaṃ ārabbha kathesi.",
  "atk-s0502a0:5147_0": "So kira ekaṃ naṭakīḷaṃ kīḷayamāno vicaranto satthu dhammakathaṃ sutvā pabbajitvā",
  "atk-s0502a0:5147_1": "arahattaṃ pāpuṇi. Tasmiṃ buddhappamukhena bhikkhusaṅghena saddhiṃ piṇḍāya pavisante",
  "atk-s0502a0:5147_2": "bhikkhū ekaṃ naṭaputtaṃ kīḷantaṃ disvā, “āvuso, esa tayā kīḷitakīḷitaṃ kīḷati, atthi",
  "atk-s0502a0:5147_3": "nu kho te ettha sineho”ti pucchitvā “natthī”ti vutte “ayaṃ, bhante, abhūtaṃ vatvā",
  "atk-s0502a0:5147_4": "aññaṃ byākarotī”ti āhaṃsu. Satthā tesaṃ kathaṃ sutvā, “bhikkhave, mama putto sabbayoge",
  "atk-s0502a0:5147_5": "atikkanto”ti vatvā imaṃ gāthamāha –",
  "atk-s0502a0:5148": "417.",
  "atk-s0502a0:5149": "“Hitvā mānusakaṃ yogaṃ, dibbaṃ yogaṃ upaccagā;",
  "atk-s0502a0:5150": "Sabbayogavisaṃyuttaṃ, tamahaṃ brūmi brāhmaṇa”nti.",
  "atk-s0502a0:5151_0": "Tattha mānusakaṃ yoganti mānusakaṃ āyuñceva pañca kāmaguṇe ca. Dibbayogepi eseva",
  "atk-s0502a0:5151_1": "nayo. Upaccagāti yo mānusakaṃ yogaṃ hitvā dibbaṃ yogaṃ atikkanto, taṃ sabbehi catūhipi",
  "atk-s0502a0:5151_2": "yogehi visaṃyuttaṃ ahaṃ brāhmaṇaṃ vadāmīti attho.",
  "atk-s0502a0:5152": "Desanāvasāne bahū sotāpattiphalādīni pāpuṇiṃsūti.",
  "atk-s0502a0:5153": "Naṭaputtakattheravatthu pañcatiṃsatimaṃ.",
  "atk-s0502a0:5154": "36. Naṭaputtakattheravatthu",
  "atk-s0502a0:5155_0": "Hitvā ratiñcāti imaṃ dhammadesanaṃ satthā veḷuvane viharanto ekaṃ naṭaputtakaṃyeva",
  "atk-s0502a0:5155_1": "ārabbha kathesi. Vatthu purimasadisameva. Idha pana satthā, “bhikkhave, mama putto",
  "atk-s0502a0:5155_2": "ratiñca aratiñca pahāya ṭhito”ti vatvā imaṃ gāthamāha –",
  "atk-s0502a0:5156": "418.",
  "atk-s0502a0:5157": "“Hitvā ratiñca aratiñca, sītibhūtaṃ nirūpadhiṃ;",
  "atk-s0502a0:5158": "Sabbalokābhibhuṃ vīraṃ, tamahaṃ brūmi brāhmaṇa”nti.",
  "atk-s0502a0:5159_0": "Tattha ratinti pañcakāmaguṇaratiṃ. Aratinti araññavāse ukkaṇṭhitattaṃ. Sītibhūtanti",
  "atk-s0502a0:5159_1": "nibbutaṃ. Nirūpadhinti nirupakkilesaṃ. Vīranti taṃ evarūpaṃ sabbaṃ khandhalokaṃ abhibhavitvā",
  "atk-s0502a0:5159_2": "ṭhitaṃ vīriyavantaṃ ahaṃ brāhmaṇaṃ vadāmīti attho.",
  "atk-s0502a0:5160": "Desanāvasāne bahū sotāpattiphalādīni pāpuṇiṃsūti.",
  "atk-s0502a0:5161": "Naṭaputtakattheravatthu chattiṃsatimaṃ.",
  "atk-s0502a0:5162": "37. Vaṅgīsattheravatthu",
  "atk-s0502a0:5163": "Cutiṃ yo vedīti imaṃ dhammadesanaṃ satthā jetavane viharanto vaṅgīsattheraṃ ārabbha kathesi.",
  "atk-s0502a0:5164_0": "Rājagahe kireko brāhmaṇo vaṅgīso nāma matamanussānaṃ sīsaṃ ākoṭetvā “idaṃ niraye",
  "atk-s0502a0:5164_1": "nibbattassa sīsaṃ, idaṃ tiracchānayoniyaṃ, idaṃ pettivisaye, idaṃ manussaloke, idaṃ",
  "atk-s0502a0:5164_2": "devaloke nibbattassa sīsa”nti jānāti. Brāhmaṇā “sakkā imaṃ nissāya lokaṃ khāditu”nti",
  "atk-s0502a0:5164_3": "cintetvā taṃ dve rattavatthāni paridahāpetvā ādāya janapadaṃ carantā manusse vadanti",
  "atk-s0502a0:5164_4": "“eso vaṅgīso nāma brāhmaṇo matamanussānaṃ sīsaṃ ākoṭetvā nibbattaṭṭhānaṃ jānāti,",
  "atk-s0502a0:5164_5": "attano ñātakānaṃ nibbattaṭṭhānaṃ pucchathā”ti. Manussā yathābalaṃ dasapi kahāpaṇe",
  "atk-s0502a0:5164_6": "vīsatipi satampi datvā ñātakānaṃ nibbattaṭṭhānaṃ pucchanti. Te anupubbena sāvatthiṃ",
  "atk-s0502a0:5164_7": "patvā jetavanassa avidūre nivāsaṃ gaṇhiṃsu. Te bhuttapātarāsā mahājanaṃ gandhamālādihatthaṃ",
  "atk-s0502a0:5164_8": "dhammassavanāya gacchantaṃ disvā “kahaṃ gacchathā”ti pucchitvā “vihāraṃ dhammassavanāyā”ti",
  "atk-s0502a0:5164_9": "vutte “tattha gantvā kiṃ karissatha, amhākaṃ vaṅgīsabrāhmaṇena sadiso nāma natthi,",
  "atk-s0502a0:5164_10": "matamanussānaṃ sīsaṃ ākoṭetvā nibbattaṭṭhānaṃ jānāti, ñātakānaṃ nibbattaṭṭhānaṃ pucchathā”ti",
  "atk-s0502a0:5164_11": "āhaṃsu. Te “vaṅgīso kiṃ jānāti, amhākaṃ satthārā sadiso nāma natthī”ti vatvā itarehipi",
  "atk-s0502a0:5164_12": "“vaṅgīsasadiso natthī”ti vutte kathaṃ vaḍḍhetvā “etha, dāni vo vaṅgīsassa vā amhākaṃ",
  "atk-s0502a0:5164_13": "vā satthu jānanabhāvaṃ jānissāmā”ti te ādāya vihāraṃ agamaṃsu. Satthā tesaṃ āgamanabhāvaṃ",
  "atk-s0502a0:5164_14": "ñatvā niraye tiracchānayoniyaṃ manussaloke devaloketi catūsu ṭhānesu nibbattānaṃ",
  "atk-s0502a0:5164_15": "cattāri sīsāni, khīṇāsavasīsañcāti pañca sīsāni āharāpetvā paṭipāṭiyā ṭhapetvā āgatakāle",
  "atk-s0502a0:5164_16": "vaṅgīsaṃ pucchi – “tvaṃ kira sīsaṃ ākoṭetvā matakānaṃ nibbattaṭṭhānaṃ jānāsī”ti?",
  "atk-s0502a0:5164_17": "“Āma, jānāmī”ti. “Idaṃ kassa sīsa”nti? So taṃ ākoṭetvā “niraye nibbattassā”ti āha.",
  "atk-s0502a0:5164_18": "Athassa satthā “sādhu sādhū”ti sādhukāraṃ datvā itarānipi tīṇi sīsāni pucchitvā tena",
  "atk-s0502a0:5164_19": "avirajjhitvā vuttavuttakkhaṇe tatheva tassa sādhukāraṃ datvā pañcamaṃ sīsaṃ dassetvā",
  "atk-s0502a0:5164_20": "“idaṃ kassa sīsa”nti pucchi, so tampi ākoṭetvā nibbattaṭṭhānaṃ na jānāti.",
  "atk-s0502a0:5165_0": "Atha naṃ satthā “kiṃ, vaṅgīsa, na jānāsī”ti vatvā, “āma, na jānāmī”ti vutte “ahaṃ",
  "atk-s0502a0:5165_1": "jānāmī”ti āha. Atha naṃ vaṅgīso yāci “detha me imaṃ manta”nti. Na sakkā apabbajitassa",
  "atk-s0502a0:5165_2": "dātunti. So “imasmiṃ mante gahite sakalajambudīpe ahaṃ jeṭṭhako bhavissāmī”ti cintetvā",
  "atk-s0502a0:5165_3": "te brāhmaṇe “tumhe tattheva katipāhaṃ vasatha, ahaṃ pabbajissāmī”ti uyyojetvā satthu",
  "atk-s0502a0:5165_4": "santike pabbajitvā laddhūpasampado vaṅgīsatthero nāma ahosi. Athassa satthā dvattiṃsākārakammaṭṭhānaṃ",
  "atk-s0502a0:5165_5": "datvā “mantassa parikammaṃ sajjhāyāhī”ti āha. So taṃ sajjhāyanto antarantarā brāhmaṇehi",
  "atk-s0502a0:5165_6": "“gahito te manto”ti pucchiyamāno “āgametha tāva, gaṇhāmī”ti vatvā katipāheneva arahattaṃ",
  "atk-s0502a0:5165_7": "patvā puna brāhmaṇehi puṭṭho “abhabbo dānāhaṃ, āvuso, gantu”nti āha. Taṃ sutvā bhikkhū",
  "atk-s0502a0:5165_8": "“ayaṃ, bhante, abhūtena aññaṃ byākarotī”ti satthu ārocesuṃ. Satthā “mā, bhikkhave,",
  "atk-s0502a0:5165_9": "evaṃ avacuttha, idāni, bhikkhave, mama putto cutipaṭisandhikusalo jāto”ti vatvā imā gāthā abhāsi –",
  "atk-s0502a0:5166": "419.",
  "atk-s0502a0:5167": "“Cutiṃ yo vedi sattānaṃ, upapattiñca sabbaso;",
  "atk-s0502a0:5168": "Asattaṃ sugataṃ buddhaṃ, tamahaṃ brūmi brāhmaṇaṃ.",
  "atk-s0502a0:5169": "420.",
  "atk-s0502a0:5170": "“Yassa gatiṃ na jānanti, devā gandhabbamānusā;",
  "atk-s0502a0:5171": "Khīṇāsavaṃ arahantaṃ, tamahaṃ brūmi brāhmaṇa”nti.",
  "atk-s0502a0:5172_0": "Tattha yo vedīti yo sattānaṃ sabbākārena cutiñca paṭisandhiñca pākaṭaṃ katvā jānāti,",
  "atk-s0502a0:5172_1": "tamahaṃ alaggatāya asattaṃ, paṭipattiyā suṭṭhu gatattā sugataṃ, catunnaṃ saccānaṃ",
  "atk-s0502a0:5172_2": "buddhatāya buddhaṃ brāhmaṇaṃ vadāmīti attho. Yassāti yassete devādayo gatiṃ na jānanti,",
  "atk-s0502a0:5172_3": "tamahaṃ āsavānaṃ khīṇatāya khīṇāsavaṃ, kilesehi ārakattā arahantaṃ brāhmaṇaṃ vadāmīti attho.",
  "atk-s0502a0:5173": "Desanāvasāne bahū sotāpattiphalādīni pāpuṇiṃsūti.",
  "atk-s0502a0:5174": "Vaṅgīsattheravatthu sattatiṃsatimaṃ.",
  "atk-s0502a0:5175": "38. Dhammadinnattherīvatthu",
  "atk-s0502a0:5176": "Yassāti imaṃ dhammadesanaṃ satthā veḷuvane viharanto dhammadinnaṃ nāma bhikkhuniṃ ārabbha kathesi.",
  "atk-s0502a0:5177_0": "Ekadivasañhi tassā gihikāle sāmiko visākho upāsako satthu santike dhammaṃ sutvā anāgāmiphalaṃ",
  "atk-s0502a0:5177_1": "patvā cintesi – “mayā sabbaṃ sāpateyyaṃ dhammadinnaṃ paṭicchāpetuṃ vaṭṭatī”ti. So",
  "atk-s0502a0:5177_2": "tato pubbe āgacchanto dhammadinnaṃ vātapānena olokentiṃ disvā sitaṃ karoti. Taṃ divasaṃ",
  "atk-s0502a0:5177_3": "pana vātapānena ṭhitaṃ anolokentova agamāsi. Sā “kiṃ nu kho ida”nti cintetvā “hotu,",
  "atk-s0502a0:5177_4": "bhojanakāle jānissāmī”ti bhojanavelāya bhattaṃ upanāmesi. So aññesu divasesu “ehi,",
  "atk-s0502a0:5177_5": "ekato bhuñjāmā”ti vadati, taṃ divasaṃ pana tuṇhībhūtova bhuñji. Sā “kenacideva kāraṇena",
  "atk-s0502a0:5177_6": "kupito bhavissatī”ti cintesi. Atha naṃ visākho sukhanisinnavelāya taṃ pakkositvā",
  "atk-s0502a0:5177_7": "“dhammadinne imasmiṃ gehe sabbaṃ sāpateyyaṃ paṭicchāhī”ti āha. Sā “kuddhā nāma sāpateyyaṃ",
  "atk-s0502a0:5177_8": "na paṭicchāpenti, kiṃ nu kho eta”nti cintetvā “tumhe pana, sāmī”ti āha. Ahaṃ ito",
  "atk-s0502a0:5177_9": "paṭṭhāya na kiñci vicāremīti. Tumhehi chaḍḍitaṃ kheḷaṃ ko paṭicchissati, evaṃ sante",
  "atk-s0502a0:5177_10": "mama pabbajjaṃ anujānāthāti. So “sādhu, bhadde”ti sampaṭicchitvā mahantena sakkārena",
  "atk-s0502a0:5177_11": "taṃ bhikkhunīupassayaṃ netvā pabbājesi. Sā laddhūpasampadā dhammadinnattherī nāma ahosi.",
  "atk-s0502a0:5178_0": "Sā pavivekakāmatāya bhikkhunīhi saddhiṃ janapadaṃ gantvā tattha viharantī na cirasseva",
  "atk-s0502a0:5178_1": "saha paṭisambhidāhi arahattaṃ patvā “idāni maṃ nissāya ñātijanā puññāni karissantī”ti",
  "atk-s0502a0:5178_2": "punadeva rājagahaṃ paccāgañchi. Upāsako tassā āgatabhāvaṃ sutvā “kena nu kho kāraṇena",
  "atk-s0502a0:5178_3": "āgatā”ti bhikkhunīupassayaṃ gantvā theriṃ vanditvā ekamantaṃ nisinno “ukkaṇṭhitā",
  "atk-s0502a0:5178_4": "nu khosi, ayyeti vattuṃ appatirūpaṃ, pañhamekaṃ naṃ pucchissāmī”ti cintetvā sotāpattimagge",
  "atk-s0502a0:5178_5": "pañhaṃ pucchi, sā taṃ vissajjesi. Upāsako teneva upāyena sesamaggesupi pañhaṃ pucchitvā",
  "atk-s0502a0:5178_6": "atikkamma pañhassa puṭṭhakāle tāya “accayāsi, āvuso, visākhā”ti vatvā “ākaṅkhamāno",
  "atk-s0502a0:5178_7": "satthāraṃ upasaṅkamitvā imaṃ pañhaṃ puccheyyāsī”ti vutte theriṃ vanditvā uṭṭhāyāsanā",
  "atk-s0502a0:5178_8": "satthu santikaṃ gantvā taṃ kathāsallāpaṃ sabbaṃ bhagavato ārocesi. Satthā “sukathitaṃ",
  "atk-s0502a0:5178_9": "mama dhītāya dhammadinnāya, ahampetaṃ pañhaṃ vissajjento evameva vissajjeyya”nti",
  "atk-s0502a0:5178_10": "vatvā dhammaṃ desento imaṃ gāthamāha –",
  "atk-s0502a0:5179": "421.",
  "atk-s0502a0:5180": "“Yassa pure ca pacchā ca, majjhe ca natthi kiñcanaṃ;",
  "atk-s0502a0:5181": "Akiñcanaṃ anādānaṃ, tamahaṃ brūmi brāhmaṇa”nti.",
  "atk-s0502a0:5182_0": "Tattha pureti atītesu khandhesu. Pacchāti anāgatesu khandhesu. Majjheti paccuppannesu",
  "atk-s0502a0:5182_1": "khandhesu. Natthi kiñcananti yassetesu ṭhānesu taṇhāgāhasaṅkhātaṃ kiñcanaṃ natthi,",
  "atk-s0502a0:5182_2": "tamahaṃ rāgakiñcanādīhi akiñcanaṃ kassaci gahaṇassa abhāvena anādānaṃ brāhmaṇaṃ vadāmīti attho.",
  "atk-s0502a0:5183": "Desanāvasāne bahū sotāpattiphalādīni pāpuṇiṃsūti.",
  "atk-s0502a0:5184": "Dhammadinnattherīvatthu aṭṭhatiṃsatimaṃ.",
  "atk-s0502a0:5185": "39. Aṅgulimālattheravatthu",
  "atk-s0502a0:5186": "Usabhanti imaṃ dhammadesanaṃ satthā jetavane viharanto aṅgulimālattheraṃ ārabbha kathesi. Vatthu “na ve kadariyā devalokaṃ vajantī”ti gāthāvaṇṇanāya vuttameva. Vuttañhi tattha –",
  "atk-s0502a0:5187_0": "Bhikkhū aṅgulimālaṃ pucchiṃsu – “kiṃ nu kho, āvuso aṅgulimāla, duṭṭhahatthiṃ chattaṃ",
  "atk-s0502a0:5187_1": "dhāretvā ṭhitaṃ disvā bhāyī”ti? “Na bhāyiṃ, āvuso”ti. Te satthāraṃ upasaṅkamitvā",
  "atk-s0502a0:5187_2": "āhaṃsu – “aṅgulimālo, bhante, aññaṃ byākarotī”ti. Satthā “na, bhikkhave, mama putto",
  "atk-s0502a0:5187_3": "aṅgulimālo bhāyati. Khīṇāsavausabhānañhi antare jeṭṭhakausabhā mama puttasadisā bhikkhū",
  "atk-s0502a0:5187_4": "na bhāyantī”ti vatvā imaṃ gāthamāha –",
  "atk-s0502a0:5188": "422.",
  "atk-s0502a0:5189": "“Usabhaṃ pavaraṃ vīraṃ, mahesiṃ vijitāvinaṃ;",
  "atk-s0502a0:5190": "Anejaṃ nhātakaṃ buddhaṃ, tamahaṃ brūmi brāhmaṇa”nti.",
  "atk-s0502a0:5191_0": "Tassattho – acchambhitaṭṭhena usabhasadisatāya usabhaṃ uttamaṭṭhena pavaraṃ vīriyasampattiyā",
  "atk-s0502a0:5191_1": "vīraṃ mahantānaṃ sīlakkhandhādīnaṃ esitattā mahesiṃ tiṇṇaṃ mārānaṃ vijitattā vijitāvinaṃ",
  "atk-s0502a0:5191_2": "nhātakilesatāya nhātakaṃ catusaccabuddhatāya buddhaṃ taṃ evarūpaṃ ahaṃ brāhmaṇaṃ vadāmīti attho.",
  "atk-s0502a0:5192": "Desanāvasāne bahū sotāpattiphalādīni pāpuṇiṃsūti.",
  "atk-s0502a0:5193": "Aṅgulimālattheravatthu ekūnacattālīsaṃ.",
  "atk-s0502a0:5194": "40. Devahitabrāhmaṇavatthu",
  "atk-s0502a0:5195": "Pubbenivāsanti imaṃ dhammadesanaṃ satthā jetavane viharanto devahitabrāhmaṇassa pañhaṃ ārabbha kathesi.",
  "atk-s0502a0:5196_0": "Ekasmiñhi samaye bhagavā vātarogena ābādhiko hutvā upavāṇattheraṃ uṇhodakatthāya",
  "atk-s0502a0:5196_1": "devahitabrāhmaṇassa santikaṃ pahiṇi. So gantvā satthu ābādhikabhāvaṃ ācikkhitvā uṇhodakaṃ",
  "atk-s0502a0:5196_2": "yāci, taṃ sutvā brāhmaṇo tuṭṭhamānaso hutvā “lābhā vata me, yaṃ mama santikaṃ sammāsambuddho",
  "atk-s0502a0:5196_3": "uṇhodakassatthāya sāvakaṃ pahiṇī”ti uṇhodakassa kājaṃ purisena gāhāpetvā phāṇitassa",
  "atk-s0502a0:5196_4": "ca puṭaṃ upavāṇattherassa pādāsi. Thero taṃ gāhāpetvā vihāraṃ gantvā satthāraṃ uṇhodakena",
  "atk-s0502a0:5196_5": "nhāpetvā uṇhodakena phāṇitaṃ āloḷetvā bhagavato pādāsi, tassa taṅkhaṇeyeva so ābādho",
  "atk-s0502a0:5196_6": "paṭipassambhi. Brāhmaṇo cintesi – “kassa nu kho deyyadhammo dinno mahapphalo hoti,",
  "atk-s0502a0:5196_7": "satthāraṃ pucchissāmī”ti so satthu santikaṃ gantvā tamatthaṃ pucchanto imaṃ gāthamāha –",
  "atk-s0502a0:5197": "“Kattha dajjā deyyadhammaṃ, kattha dinnaṃ mahapphalaṃ;",
  "atk-s0502a0:5198": "Kathañhi yajamānassa, kathaṃ ijjhati dakkhiṇā”ti. ;",
  "atk-s0502a0:5199": "Athassa satthā “evarūpassa brāhmaṇassa dinnaṃ mahapphalaṃ hotī”ti vatvā brāhmaṇaṃ pakāsento imaṃ gāthamāha –",
  "atk-s0502a0:5200": "423.",
  "atk-s0502a0:5201": "“Pubbenivāsaṃ yo vedi, saggāpāyañca passati;",
  "atk-s0502a0:5202": "Atho jātikkhayaṃ patto, abhiññāvosito muni; ;",
  "atk-s0502a0:5203": "Sabbavositavosānaṃ, tamahaṃ brūmi brāhmaṇa”nti.",
  "atk-s0502a0:5204_0": "Tassattho – yo pubbenivāsaṃ pākaṭaṃ katvā jānāti, chabbīsatidevalokabhedaṃ saggañca",
  "atk-s0502a0:5204_1": "catubbidhaṃ apāyañca dibbacakkhunā passati, atho jātikkhayasaṅkhātaṃ arahattaṃ patto,",
  "atk-s0502a0:5204_2": "abhiññeyyaṃ dhammaṃ abhijānitvā pariññeyyaṃ parijānitvā pahātabbaṃ pahāya sacchikātabbaṃ",
  "atk-s0502a0:5204_3": "sacchikatvā vosiko niṭṭhānaṃ patto, vusitavosānaṃ vā patto, āsavakkhayapaññāya monabhāvaṃ",
  "atk-s0502a0:5204_4": "pattattā muni, tamahaṃ sabbesaṃ kilesānaṃ vosānaṃ arahattamaggañāṇaṃ brahmacariyavāsaṃ",
  "atk-s0502a0:5204_5": "vutthabhāvena sabbavositavosānaṃ brāhmaṇaṃ vadāmīti.",
  "atk-s0502a0:5205": "Desanāvasāne bahū sotāpattiphalādīni pāpuṇiṃsu. Brāhmaṇopi pasannamānaso saraṇesu patiṭṭhāya upāsakattaṃ pavedesīti.",
  "atk-s0502a0:5206": "Devahitabrāhmaṇavatthu cattālīsaṃ.",
  "atk-s0502a0:5207": "Brāhmaṇavaggavaṇṇanā niṭṭhitā.",
  "atk-s0502a0:5208": "Chabbīsatimo vaggo.",
  "atk-s0502a0:5209": "Nigamanakathā",
  "atk-s0502a0:5210_0": "Ettāvatā sabbapaṭhame yamakavagge cuddasa vatthūni, appamādavagge nava, cittavagge",
  "atk-s0502a0:5210_1": "nava, pupphavagge dvādasa, bālavagge pannarasa, paṇḍitavagge ekādasa, arahantavagge",
  "atk-s0502a0:5210_2": "dasa, sahassavagge cuddasa, pāpavagge dvādasa, daṇḍavagge ekādasa, jarāvagge nava,",
  "atk-s0502a0:5210_3": "attavagge dasa, lokavagge ekādasa, buddhavagge nava, sukhavagge aṭṭha, piyavagge",
  "atk-s0502a0:5210_4": "nava, kodhavagge aṭṭha, malavagge dvādasa, dhammaṭṭhavagge dasa, maggavagge dvādasa,",
  "atk-s0502a0:5210_5": "pakiṇṇakavagge nava, nirayavagge nava, nāgavagge aṭṭha, taṇhāvagge dvādasa, bhikkhuvagge",
  "atk-s0502a0:5210_6": "dvādasa, brāhmaṇavagge cattālīsāti pañcādhikāni tīṇi vatthusatāni pakāsetvā nātisaṅkhepanātivitthāravasena",
  "atk-s0502a0:5210_7": "uparacitā dvāsattatibhāṇavārapamāṇā dhammapadassa atthavaṇṇanā niṭṭhitāti.",
  "atk-s0502a0:5211": "Pattaṃ dhammapadaṃ yena, dhammarājenanuttaraṃ;",
  "atk-s0502a0:5212": "Gāthā dhammapade tena, bhāsitā yā mahesinā.",
  "atk-s0502a0:5213": "Satevīsā catussatā, catusaccavibhāvinā;",
  "atk-s0502a0:5214": "Satattayañhi vatthūnaṃ, pañcādhikā samuṭṭhitā.",
  "atk-s0502a0:5215": "Vihāre adhirājena, kāritamhi kataññunā;",
  "atk-s0502a0:5216": "Pāsāde sirikūṭassa, rañño viharatā mayā.",
  "atk-s0502a0:5217": "Atthabyañjanasampannaṃ, atthāya ca hitāya ca;",
  "atk-s0502a0:5218": "Lokassa lokanāthassa, saddhammaṭṭhitikamyatā.",
  "atk-s0502a0:5219": "Tāsaṃ aṭṭhakathaṃ etaṃ, karontena sunimmalaṃ;",
  "atk-s0502a0:5220": "Dvāsattatipamāṇāya, bhāṇavārehi pāḷiyā.",
  "atk-s0502a0:5221": "Yaṃ pattaṃ kusalaṃ tena, kusalā sabbapāṇinaṃ;",
  "atk-s0502a0:5222": "Sabbe ijjhantu saṅkappā, labhantu madhuraṃ phalanti.",
  "atk-s0502a0:5223_0": "Paramavisuddhasaddhābuddhivīriyapaṭimaṇḍitena sīlācārajjavamaddavādiguṇasamudayasamuditena",
  "atk-s0502a0:5223_1": "sakasamayasamayantaragahanajjhogāhaṇasamatthena paññāveyyattiyasamannāgatena tipiṭakapariyattippabhede",
  "atk-s0502a0:5223_2": "sāṭṭhakathe satthusāsane appaṭihatañāṇappabhāvena mahāveyyākaraṇena karaṇasampattijanitasukhaviniggatamadhurodāravacanalāvaṇṇayuttena",
  "atk-s0502a0:5223_3": "yuttamuttavādinā vādīvarena mahākavinā pabhinnapaṭisambhidāparivāre chaḷabhiññāpaṭisambhidādippabhedaguṇapaṭimaṇḍite",
  "atk-s0502a0:5223_4": "uttarimanussadhamme suppatiṭṭhitabuddhīnaṃ theravaṃsappadīpānaṃ therānaṃ mahāvihāravāsīnaṃ",
  "atk-s0502a0:5223_5": "vaṃsālaṅkārabhūtena vipulavisuddhabuddhinā buddhaghosoti garūhi gahitanāmadheyyena",
  "atk-s0502a0:5223_6": "therena katāyaṃ dhammapadaṭṭhakathā –",
  "atk-s0502a0:5224": "Tāva tiṭṭhatu lokasmiṃ, lokanittharaṇesinaṃ;",
  "atk-s0502a0:5225": "Dassentī kulaputtānaṃ, nayaṃ saddhādibuddhiyā.",
  "atk-s0502a0:5226": "Yāva buddhoti nāmampi, suddhacittassa tādino;",
  "atk-s0502a0:5227": "Lokamhi lokajeṭṭhassa, pavattati mahesinoti.",
  "atk-s0502a0:5228": "Iti tevīsādhikacatusatagāthāpañcādhikatisatavatthupaṭimaṇḍitā",
  "atk-s0502a0:5229": "Chabbīsativaggasamannāgatā dhammapadavaṇṇanā samattā.",
  "atk-s0502a0:5230": "Dhammapada-aṭṭhakathā sabbākārena niṭṭhitā."
}