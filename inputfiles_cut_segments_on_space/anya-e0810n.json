{
  "anya-e0810n:6": "Namo tassa bhagavato arahato sammāsambuddhassa.",
  "anya-e0810n:7": "Abhidhānappadīpikāṭīkā",
  "anya-e0810n:8": "Ganthārambha",
  "anya-e0810n:9": "Yassa ñāṇaṃ sadā ñāṇaṃ, nāññeyyā ñāṇakaṃ vinā;",
  "anya-e0810n:10": "Nissesaguṇayuttassa, tassa natvā mahesino.",
  "anya-e0810n:11": "Satthantarā samādāya, sāraṃ sabbadharā tathā;",
  "anya-e0810n:12": "Kariyyate’bhidhānappa-dīpakassatthavaṇṇanā.",
  "anya-e0810n:13": "Paṇāmādivaṇṇanā",
  "anya-e0810n:14_0": "[Ka] idhāyaṃ ganthakāro paṭhamamattano paresampi sammā hitatthanipphādanatthaṃ puññasampada’mācinoti",
  "anya-e0810n:14_1": "“tathāgato”ccādinā. Tattha karuṇākaro mahākaruṇāya uppattiṭṭhānabhūto yo tathāgato",
  "anya-e0810n:14_2": "bhagavā karopayātaṃ attano hatthagataṃ sukhappadaṃ sukhassa patiṭṭhānabhūtaṃ sukhakāraṇaṃ",
  "anya-e0810n:14_3": "vā sukhadāyakaṃ vā padaṃ nibbānaṃ osajja cajitvā kalisambhave dukkhakāraṇabhūte bhave",
  "anya-e0810n:14_4": "saṃsāre kevaladukkaraṃ sukarenāsammissaṃ accantadukkaraṃ pañcavidhapariccāgādikaṃ",
  "anya-e0810n:14_5": "karaṃ karonto paratthaṃ paresamatthaṃyeva akā katavā, tamedisaṃ tathāgataṃ ahaṃ namāmi.",
  "anya-e0810n:15_0": "[Kha] yañca dhammaṃ jarārujādimuttā jarārogādīhi vimuttā munikuñjarā muniseṭṭhā bhagavanto",
  "anya-e0810n:15_1": "apūjayuṃ pūjitavanto, tathā uttare uttame sattānaṃ vā saṃsāramahoghapakkhandānaṃ",
  "anya-e0810n:15_2": "tato uttaraṇasamatthe yahiṃ tare yasmiṃ dhammaplave ṭhitā sammāpaṭipajjanavasena",
  "anya-e0810n:15_3": "ārūḷhā narānarā manussā ca devā ca tivaṭṭambunidhiṃ kilesakammavipākavaṭṭasaṅkhātehi",
  "anya-e0810n:15_4": "tīhi vaṭṭehi ākulitaṃ saṃsāramahamburāsiṃ tariṃsu tiṇṇā, aghappahaṃ kilesappahānakaraṃ,",
  "anya-e0810n:15_5": "saṃsāradukkhappahānakaraṃ vā taṃ dhammamapi ahaṃ namāmi.",
  "anya-e0810n:16_0": "[Ga] munindorasasūnutaṃ bhagavato ure sambhavadhammadesanāya ariyabhāvappattatāya",
  "anya-e0810n:16_1": "munindassa orasaputtabhāvaṃ gataṃ pattaṃ nutaṃ kilesakhepanakaṃ supuññakhettaṃ puññatthikānaṃ",
  "anya-e0810n:16_2": "puññabījaviruhanaṭṭhānaṃ sukhettabhūtaṃ bhuvane loke sutaṃ vissutaṃ, sutadharaṃ vā",
  "anya-e0810n:16_3": "kilesasavanābhāvena assutaṃ apāṇopi pāṇo karīyitthāti pāṇīkato, pātimokkhasaṃvaro,",
  "anya-e0810n:16_4": "sova saṃvaro etassatthīti pāṇīkatasaṃvaro, taṃ pāṇīkatasaṃvaraṃ, varaṃ sīlādiguṇehi",
  "anya-e0810n:16_5": "sadevakehi lokehi patthanīyaṃ. “Devāpi tassa pihayanti tādino”ti udā. 27 hi vuttaṃ.",
  "anya-e0810n:16_6": "Sadā sabbasmiṃ kāle guṇoghena sīlādiguṇasamūhena nirantarantaraṃ avicchinnamānasaṃ,",
  "anya-e0810n:16_7": "paripuṇṇacittaṃ vā gaṇampi aṭṭhannaṃ ariyapuggalānaṃ samūhaṃ api ahaṃ namāmīti evamettha",
  "anya-e0810n:16_8": "tiṇṇampi saṅkhepato atthayojanā daṭṭhabbā.",
  "anya-e0810n:17_0": "[Gha-ṅa] evaṃ puññasampadamācinitvā kimabhimataṃ sādhanīyamiccāha “pakāsissamabhidhānappadīpika”nti.",
  "anya-e0810n:17_1": "Buddhādīnamabhidhānānaṃ sarūpavasena, liṅgavasena ca paridīpanato pakāsanato “abhidhānappadīpika”nti",
  "anya-e0810n:17_2": "laddhanāmaṃ satthaṃ pakāsissaṃ antobhāvena nipphannaṃ bahibhāvena pakāsissaṃ. Antobhāvassa",
  "anya-e0810n:17_3": "hi bahibhāvamapekkhitvā bhāvitamupapannaṃ. Nanu santeva pubbācariyānaṃ nāmaliṅgappakāsanānyamarakosatikaṇḍoppalinyādyabhidhānasatthāni,",
  "anya-e0810n:17_4": "pāṇini byāḍivararucicandagomi ruddavāmanādivihitāni ca liṅgasatthāni, tato kimidamuccate",
  "anya-e0810n:17_5": "iccāha “nāmaliṅgāni buddhabhāsitassārahāni dassayanto”ti. Etena santesvapi pubbācariyānaṃ",
  "anya-e0810n:17_6": "satthesu yasmā na tesu nāmaliṅgāni buddhavacanānurūpāni honti, tasmā tadanurūpāni",
  "anya-e0810n:17_7": "nāmaliṅgāni dassayanto abhidhānasatthaṃ pakāsissāmīti etamatthaṃ dīpeti. Namyate",
  "anya-e0810n:17_8": "abhidhīyate attho anenāti nāmaṃ, saddasatthe namudhātuvasena. Liṅgayate “itthiyamato",
  "anya-e0810n:17_9": "āpaccayo”tyādinā vibhajjateti, itthādayo vānena liṅgīyante byañjīyanteti liṅgaṃ,",
  "anya-e0810n:17_10": "itthipumanapuṃsakaṃ. Kimetassa abhidhānasatthassa karaṇe payojananti pucchāyaṃ yasmiṃ",
  "anya-e0810n:17_11": "sati taṃ sotāro sotumussahanti, taṃ dassetumāha “nāmaliṅgesvi”ccādi. Yato buddhavacane",
  "anya-e0810n:17_12": "paṭuno bhāvo pāṭavaṃ, tadeva attho payojanaṃ, taṃ icchantīti pāṭavatthino, tesaṃ",
  "anya-e0810n:17_13": "pāṭavatthīnaṃ sotūnaṃ nāmaliṅgesu kosallaṃ kusalatā chekabhāvo buddhavacane mahabbalaṃ",
  "anya-e0810n:17_14": "atthassa nicchayakāraṇaṃ hoti, ato tasmā kāraṇā buddhabhāsitassārahāni nāmaliṅgāni",
  "anya-e0810n:17_15": "dassayanto abhidhānappadīpikaṃ satthaṃ pakāsissanti sambandho.",
  "anya-e0810n:18_0": "[Ca] idāni satthalahubhāvatthamāha “bhiyyo”ccādi. Bhiyyo bāhullena rūpantarā rūpabhedena",
  "anya-e0810n:18_1": "itthipaccayapumbhāvādikāriyakatena thīpunnapuṃsakaṃ ñeyyaṃ, so ca nāmānaṃ nāmavisesanassa,",
  "anya-e0810n:18_2": "nāmaparāmasisabbanāmasaddassa ca ñeyyo pakārantarābhāvā. Tatra nāmānaṃ rūpabhedo",
  "anya-e0810n:18_3": "yathā – churikā satya’siputti abhidhāna 392 gāthā. Asi khaggo ca sāyako abhidhāna",
  "anya-e0810n:18_4": "391 gāthā. Pānīyaṃ salilaṃ dakanti abhidhāna 661 gāthā. Nāmavisesanassa yathā – nisītho",
  "anya-e0810n:18_5": "majjhimā rattīti abhidhāna 70 gāthā. Nāmaparāmasisabbanāmasaddassa yathā – ākaṅkhā",
  "anya-e0810n:18_6": "ruci vuttā sā, tvadhikā lālasā dvisūti abhidhāna 163 gāthā. Sāhacariyena niyataliṅgenāvippayogato",
  "anya-e0810n:18_7": "thīpunnapuṃsakaṃ ñeyyaṃ. Katthacīti yatra rūpabhedo natthi, taṃ yathā – marīci migataṇhikā",
  "anya-e0810n:18_8": "abhidhāna 65 gāthā. Raṃsimā bhākaro bhānu abhidhāna 63 gāthā. Āpo payo jalaṃ vāri",
  "anya-e0810n:18_9": "abhidhāna 661 gāthā. Marījhādayo hyabhinnarūpattā liṅgantarepi sambhāviyantehi niyataliṅgehi",
  "anya-e0810n:18_10": "migataṇhikābhākarajalādisaddehi sāhacariyena taṃliṅge nicchīyante. Āhaccavidhānena",
  "anya-e0810n:18_11": "itthipumanapuṃsakānaṃ visesetvā kathanena thīpunnapuṃsakaṃ ñeyyaṃ. Kvacīti yatra",
  "anya-e0810n:18_12": "na rūpabhedo liṅganiṇṇayassa nimittaṃ, na ca sāhacariyaṃ liṅgabhedobhimato, nekameva",
  "anya-e0810n:18_13": "vā liṅgamicchate, taṃ yathā – vallarī mañjarī nārī abhidhāna 550 gāthā. Viṭapo viṭabhītthiyaṃ",
  "anya-e0810n:18_14": "abhidhāna 547 gāthā. Bhītitthī bhayamuttāso abhidhāna 166 gāthā. Vajiraṃ punnapuṃsakeccādi abhidhāna 24 gāthā.",
  "anya-e0810n:19_0": "[Cha] idāni rūpabhedoti liṅganiṇṇayassa paṭipattihetuko yo bhinnaliṅgānaṃ dvando,",
  "anya-e0810n:19_1": "takkaraṇapaṭisedhena abhinnaliṅgānameva dvando katoti paribhāsitumupakkamate “abhinnaliṅgina”miccādi.",
  "anya-e0810n:19_2": "Abhinnaliṅgīnaṃyeva nāmānaṃ dvando kato, na bhinnaliṅgīnaṃ, yathā – vimutyasaṅkhatadhātu,",
  "anya-e0810n:19_3": "suddhinibbutiyo siyunti abhidhāna 9 gāthā. Na kevalaṃ dvandoyeva, atha kho ekasesopyabhinnaliṅgānaṃyeva",
  "anya-e0810n:19_4": "kato, yathā – naggo digambarāvatthā. abhidhāna 734 gāthā Sabbadharakate pana “jīmūtā",
  "anya-e0810n:19_5": "meghapabbatā” iccudāhaṭaṃ. Nanu ca bhinnaliṅgānampi ekaseso kato, yathā – mātā pitā",
  "anya-e0810n:19_6": "tu pitaro, puttā tu puttadhītaro abhidhāna 249 gāthā. Sasurā sassu sasurā, bhātubhagini",
  "anya-e0810n:19_7": "bhātaroti abhidhāna 250 gāthā. Ettha hi mātā ca pitā ca pitaro, putto ca dhītā ca",
  "anya-e0810n:19_8": "puttā, sassu ca sasuro ca sasurā, bhātā ca bhaginī ca bhātaroti bhinnaliṅgānampi",
  "anya-e0810n:19_9": "ekaseso dassitoti. Ṭhānantare tesaṃ bhinnaliṅgatāya dassitattā na doso. Tāto tu janako",
  "anya-e0810n:19_10": "pitā abhidhāna 243 gāthā. Ammā’mbā jananī mātā abhidhāna 244 gāthā. Apaccaṃ puttotrajo",
  "anya-e0810n:19_11": "suto abhidhāna 240 gāthā. Nāriyaṃ duhitā dhītā abhidhāna 241 gāthā. Jāyāpatīnaṃ jananī,",
  "anya-e0810n:19_12": "sassu vuttātha tappitā. Sasuroti iccādikañhi tesaṃ abhidhāna 246 gāthā ṭhānantaranti.",
  "anya-e0810n:19_13": "Tathā ettha kamaṃ vinā bhinnaliṅgānaṃ gaṇanapāṭho viya saṅkaropi na kato. Tatra hi",
  "anya-e0810n:19_14": "saggadisādayo atthā yathākkamaṃ taṃsambandhā ca sakkavidisādayo atthā sakasakasambandhasahitā",
  "anya-e0810n:19_15": "yathābhidhānaṃ sarūpapaṭipatyamatthabhidheyyā, tathā tappariyāyasambandhāni ca yāni",
  "anya-e0810n:19_16": "nāmāni, tāni sabbāni tadabhidhānāvasare abhidheyyānīti sukhenekatreva sakalanāmapaṭipatti",
  "anya-e0810n:19_17": "sarūpapaṭipatti ca yathā siyāticcetadatthaṃ kamo abhyupagamyate, tathā ca satyāvassaṃ",
  "anya-e0810n:19_18": "saggādipariyāye divasaddādayo, harādyavasare kumārādayo abhidheyyā iti kamānurodhena",
  "anya-e0810n:19_19": "liṅgasaṅkaro pariharitumasakkuṇeyyo, yathāvuttantu kamaṃ vinā neha saṅkaro kato,",
  "anya-e0810n:19_20": "iti pariyāyena itthippakaraṇādikkamena yathāsambhavamabhidhānato, taṃ yathā – īti",
  "anya-e0810n:19_21": "tvitthī ajaññañca, upasaggo upaddavoti abhidhāna 401 gāthā. Atra hi ye tiliṅgā, te",
  "anya-e0810n:19_22": "tiliṅgāvasare eva nibaddhā, na gaṇanapāṭhā viya uccāraṇavasena, evaṃ sabbatra yathāsambhavaṃ nīyate. Vuttañca –",
  "anya-e0810n:20": "“Bhedākhyānāya na dvando, nekaseso na saṅkaro;",
  "anya-e0810n:21": "Katotra bhinnaliṅgāna-mavuttānaṃ kamaṃ vinā”ti amara 1.4.",
  "anya-e0810n:22_0": "Idāni liṅgavācakānaṃ ṭhānavasenatthesu gamanaṃ dassetumāha “liṅgavācake”ccādi. Gāthāpādantamajjhaṭṭhā",
  "anya-e0810n:22_1": "gāthānaṃ pādānañca antamajjhaṭṭhā liṅgavācakā anekatthaliṅgavācakāni ñāṇadassanādīni",
  "anya-e0810n:22_2": "liṅgāni pubbamatthaṃ vācakavasena yanti gacchanti. Apare gāthāpādānamādiṭṭhā liṅgavācakā",
  "anya-e0810n:22_3": "paramatthaṃ yanti gacchanti. Taṃ yathā –",
  "anya-e0810n:23": "Phale vipassanādibba-cakkhusabbaññutāsu ca;",
  "anya-e0810n:24": "Paccavekkhaṇañāṇamhi, magge ca ñāṇadassanaṃ abhidhāna 794 gāthā.",
  "anya-e0810n:25": "Ṇādo saddhācīvarādi-hetvādhāresu paccayo;",
  "anya-e0810n:26": "Kīḷādibbavihārādo, vihāro sugatālaye abhidhāna 857 gāthā.",
  "anya-e0810n:27": "Khagge kurūre nettiṃso, parasmiñcātra tīsvamu abhidhāna 1089 gāthā;",
  "anya-e0810n:28": "Kusale sukataṃ suṭṭhu-kate ca sukato tisu abhidhāna 938 gāthā.",
  "anya-e0810n:29": "Samayo samavāye ca, samūhe kāraṇe khaṇe;",
  "anya-e0810n:30": "Paṭivedhe siyā kāle, pahāne lābhadiṭṭhisu abhidhāna 778 gāthā.",
  "anya-e0810n:31": "Kantāro vanaduggesu abhidhāna 1107 gāthā.",
  "anya-e0810n:32": "Ettha ca –",
  "anya-e0810n:33": "Yebhuyyatābyāmissesu, visaṃyoge ca kevalaṃ;",
  "anya-e0810n:34": "Daḷhatthenatireke cā-navasesamhi taṃ tisu abhidhāna 786 gāthā.",
  "anya-e0810n:35": "Samādhismiṃ pumekaggo-nākule vāccaliṅgiko abhidhāna 1035 gāthā.",
  "anya-e0810n:36": "Jaḷe thūlo mahatyapi abhidhāna 1066 gāthā ccādīsu",
  "anya-e0810n:37_0": "Gāthāmajjhaṭṭhānaṃ, pādantamajjhaṭṭhānañca liṅgavācakānaṃ pubbaparatthesvapi gamanabhāvato",
  "anya-e0810n:37_1": "“pubbaṃ yantī”ti idaṃ yebhuyyavasena vuttanti daṭṭhabbaṃ. Atha vā gāthānaṃ majjhantaṭṭhā",
  "anya-e0810n:37_2": "pubbaṃ yanti, gāthāmajjhaṭṭhā, pādantamajjhaṭṭhā ca pubbāparañca yantīti yathālābhayojanā daṭṭhabbā.",
  "anya-e0810n:38_0": "[Ja] idāni visesavidhimhi satthalahubhāvatthaṃ paribhāsate “pumitthiya”miccādi. Pumitthiyaṃ",
  "anya-e0810n:38_1": "“dvīsū”ti padaṃ ñeyyaṃ, yathā – asani dvīsu abhidhāna 24 gāthā. Sabbaliṅge liṅgattaye",
  "anya-e0810n:38_2": "“tīsū”ti padaṃ ñeyyaṃ, yathā – sattannaṃ pūraṇe seṭṭhe’tisante sattamo tisu abhidhāna",
  "anya-e0810n:38_3": "942 gāthā. Ettha ca nisiddhaliṅganāmaṃ pārisesato “sesaliṅga”nti ñeyyaṃ nisiddhaliṅga",
  "anya-e0810n:38_4": "sesatthaṃ (amara 1.5.), yathā – vassa saṃvaccharā nitthīti abhidhāna 81 gāthā. Atra",
  "anya-e0810n:38_5": "cekaliṅganisedhabyākhyānena liṅgadvayavidhānanti ekaliṅganisedhabyājena liṅgadvayābhidhānamiti",
  "anya-e0810n:38_6": "(amarakosacintāmaṇiṭīkā).",
  "anya-e0810n:39_0": "Ganthalāhavaṃ vidhāyedāni paṭipattilāhavatthamāha “abhidhānantarārambhe”iccādi. Abhidhānantarassa",
  "anya-e0810n:39_1": "aññassa abhidhānassa ārambhe sati, tu anto yassa abhidhānassa, atha ādi yassa abhidhānassāti",
  "anya-e0810n:39_2": "idaṃ abhidhānadvayañca ñeyyaṃ. Tvantamathādikaṃ nāmādipadaṃ pubbena na sambajjhateti",
  "anya-e0810n:39_3": "bhāvo. Tatra nāmapadaṃ yathā – jino sakko tu siddhattho abhidhāna 4 gāthā. Kesavo",
  "anya-e0810n:39_4": "cakkapāṇyatha abhidhāna 16 gāthā. Mahissaro sivo sūlī abhidhāna 16 gāthā. Liṅgapadaṃ",
  "anya-e0810n:39_5": "yathā – pume tu paṇhi pāsaṇi abhidhāna 277 gāthā. Pume tūtu rajo pupphaṃ abhidhāna",
  "anya-e0810n:39_6": "238 gāthā. Sā tirokaraṇīpyatha abhidhāna 298 gāthā. Punnapuṃsakamullocaṃ abhidhāna",
  "anya-e0810n:39_7": "299 gāthā. Atthapadaṃ yathā – udare tu tathā pācā’nalasmiṃ gahaṇītthiyaṃ abhidhāna",
  "anya-e0810n:39_8": "973 gāthā. Paṇīto tīsu madhure, uttame vihitepyatha. Añjase visikhāyañca, pantiyaṃ",
  "anya-e0810n:39_9": "vīthi nāriyaṃ abhidhāna 940 gāthā. Athasaddena catra anantariyatthena sakapariyāyopalakkhaṇato",
  "anya-e0810n:39_10": "atho saddādīsu ca na pubbena sambajjhate. Pāṇako cāpyatho uccāliṅgo lomasapāṇakoti",
  "anya-e0810n:39_11": "abhidhāna 623 gāthā.",
  "anya-e0810n:40_0": "[Jha] idāni buddhavacanānamanurūpānampi pacurappayogānameva kesañci gahaṇaṃ attano",
  "anya-e0810n:40_1": "satthantarāpasayhatāvasena ahaṃkārapubbikābhāvañca dassetumāha “bhiyyo payoga”miccādi.",
  "anya-e0810n:40_2": "Sogate sugatassa vacanabhūte āgame piṭakattaye, tañhi āgacchanti tividhasampattiyo",
  "anya-e0810n:40_3": "etenāti āgamoti vuccati. Tasmiṃ bhiyyo payogaṃ bāhullena payujjateti payogo, taṃ",
  "anya-e0810n:40_4": "āgamma gahetvā kvaci araññavaggādīsu nighaṇṭuyuttiñca nighaṇṭunāmake satthe āgataṃ",
  "anya-e0810n:40_5": "buddhavacanānurūpaṃ yuttiñca ānīya ānetvā nāmaliṅgaṃ kathīyati antobhāvena nipphannaṃ",
  "anya-e0810n:40_6": "bahibhāvena pakāsīyate. Āvibhāvattameva hi jaññattaṃ santakāriyakārino. Āsīsāyaṃ",
  "anya-e0810n:40_7": "vā avassambhāvinopi vacanassa vattamānatthavatticchāya vattamānattaṃ, tathā hi loke",
  "anya-e0810n:40_8": "avassambhāvino siddhimabhisandhāya bhāvinamappattaṃ vattamānattena vā atītattena",
  "anya-e0810n:40_9": "vā vattumicchati, taṃ yathā – “idaṃ mamamapāpaye”ti koci kenacābhihito santo avassaṃ",
  "anya-e0810n:40_10": "taṃ bhavissatīti maññamāno pāpiyamānaṃ pattaṃ vā vattumicchati, tatoyeva “āsīsāyaṃ",
  "anya-e0810n:40_11": "bhūtamiva ce”ti pāṇini 3.3.132 tadatidesavacanaṃ paccākhyāyate.",
  "anya-e0810n:41": "Paṇāmādivaṇṇanā niṭṭhitā.",
  "anya-e0810n:42": "1. Saggakaṇḍavaṇṇanā",
  "anya-e0810n:43_0": "1. Idāni yasmā abhidheyyattho nāma paññattiparamatthatthavasena duvidho, tesu yebhuyyena",
  "anya-e0810n:43_1": "paññattatthato paramatthatthova seṭṭho, tesupi odhiso kilesānaṃ samucchedapaṭippassaddhikarattā",
  "anya-e0810n:43_2": "yathākkamaṃ aṭṭha dhammā seṭṭhā, tatopi nibbānameva seṭṭhaṃ, tesaṃ sabbesampi dhammānaṃ",
  "anya-e0810n:43_3": "sammāsambuddhova seṭṭho. Vuttañhi bhagavatā “virāgo seṭṭho dhammānaṃ, dvipadānañca",
  "anya-e0810n:43_4": "cakkhumā”ti dha. pa. 273; netti. 125. Ettha hi “yāvatā, bhikkhave, dhammā saṅkhatā",
  "anya-e0810n:43_5": "vā asaṅkhatā vā, virāgo tesaṃ dhammānaṃ aggamakkhāyatī”ti a. ni. 4.34; 5.32; itivu.",
  "anya-e0810n:43_6": "90 vacanato sabbesampi saṅkhatāsaṅkhatadhammānaṃ virāgasaṅkhāto nibbānameva seṭṭho,",
  "anya-e0810n:43_7": "cakkhumā pana sammāsambuddho tesaṃ sabbesampi dhammānaṃ, devamanussādibhedānaṃ dvipadānañca",
  "anya-e0810n:43_8": "paññattatthānaṃ seṭṭhoti ayamattho vutto bhagavatā, tasmā sabbatthaseṭṭhatthābhidhāyakābhidhānabhūtaṃ",
  "anya-e0810n:43_9": "buddhātidhānameva paṭhamaṃ saggakaṇḍassa ādimhi patthiyavasena satthiyavasena (ka.)",
  "anya-e0810n:43_10": "dassetumāha “buddho”ccādi. Tattha jinasaddantaṃ sabbabuddhassa nāmaṃ. Sabbaṃ buddhavāti",
  "anya-e0810n:43_11": "buddho, sakammakā kattari tapaccayo. Visiṭṭhā buddhi assatthīti buddho, pasaṃsāyaṃ",
  "anya-e0810n:43_12": "yadādinā ṇapaccayo. Dānasīlakkhandhādayo ṭhānāṭṭhānañāṇādayo vā dasa balāni yasseti",
  "anya-e0810n:43_13": "dasabalo. Sāsati vinayati satteti satthā. Sabbadhammajānanasīlatāya sabbaññū. Dvipadānaṃ,",
  "anya-e0810n:43_14": "dvipadesu vā uttamo dvipaduttamo, buddhavaṃsavaṇṇanāyaṃ bu. vaṃ. aṭṭha. 37 nidānakathā",
  "anya-e0810n:43_15": "niddhāraṇalakkhaṇāya chaṭṭhiyā samāsassa paṭisiddhattā nedisī niddhāraṇalakkhaṇā",
  "anya-e0810n:43_16": "chaṭṭhī gamyate. Kasmā pana so tattha paṭisiddhoti? Samāse yebhuyyena niddhāraṇalakkhaṇattayassa",
  "anya-e0810n:43_17": "vikalābhāvato. Kiñcāpi hi tattha chaṭṭhiyāyeva paṭisiddho, sattamiyā pana niddhāraṇalakkhaṇāya",
  "anya-e0810n:43_18": "vijjamānattā tassāpi so paṭisedhanīyoyeva. Munīnaṃ indo rājā munindo. Puññañāṇabhāgyādayo",
  "anya-e0810n:43_19": "bhagaṃ nāma, taṃyogā bhagavā. Nāthati sattānaṃ hitaṃ yācati, kilese vā upatāpeti,",
  "anya-e0810n:43_20": "sattesu vā issariyaṃ karoti, tesaṃ vā hitaṃ āsīsatīti nātho. Buddhadhammasamantañāṇadibbacakkhusaṅkhātehi",
  "anya-e0810n:43_21": "pañcahi cakkhūhi samannāgatattā cakkhumā. Sabbadā byāmappabhāya kāyato niccharaṇavasena",
  "anya-e0810n:43_22": "aṅgīraso. Sabbākārena sabbadhammānaṃ munanato muni, dhammavādesu vā monakaraṇato muni.",
  "anya-e0810n:44_0": "2. Lokānaṃ, lokesu vā nātho lokanātho. Attano adhikassa kassacipi uttamapuggalassa",
  "anya-e0810n:44_1": "abhāvato anadhivaro, sabbapariyantagatattabhāvattā vā natthi etassa ito añño adhiko",
  "anya-e0810n:44_2": "patthetabbo attabhāvoti anadhivaro. Mahantānaṃ sīlakkhandhādīnaṃ esanato gavesanato",
  "anya-e0810n:44_3": "mahesi, mahanto vā īso vibhūti etassāti mahesi. Hitaṃ vinayati anusāsatīti vināyako,",
  "anya-e0810n:44_4": "visiṭṭhaṃ vā nibbānaṃ satte netīti vināyako. Sabbadhammadassanasīlatāya “samantacakkhū’ti",
  "anya-e0810n:44_5": "laddhanāmena sabbaññutaññāṇena samannāgatattā samantacakkhu. Sobhanaṃ gataṃ ñāṇamassa,",
  "anya-e0810n:44_6": "saṃsārā vā suṭṭhu apunarāvattiyā gatavāti sugato, saparasukhasiddhatthaṃ vā sammā",
  "anya-e0810n:44_7": "gatavāti sugato. Bhūri bahukā paññā yassa, anantattā vā bhūrisamā paññā etassāti",
  "anya-e0810n:44_8": "bhūripañño, anantāya mahāpathaviyā sadisapaññotyattho. Kilesādipañcavidhaṃ māraṃ jitavāti māraji.",
  "anya-e0810n:45_0": "3. Narānaṃ sīho seṭṭho, parappavādamaddanasahanato vā naro ca so sīho cāti narasīho,",
  "anya-e0810n:45_1": "sahatīti sīho, niruttinayena pubbavaṇṇākārassīkāro, sīhasadisattā vā naro ca so sīho",
  "anya-e0810n:45_2": "cāti narasīho. Yathā hi sīho migarājā catūhi dāṭhāhi sabbasatte hiṃsati abhibhavati,",
  "anya-e0810n:45_3": "tathā bhagavāpi sīlapaññāpuññiddhisaṅkhātehi catūhi dhammehi sabbaṃ lokaṃ hiṃsati",
  "anya-e0810n:45_4": "abhibhavatīti opammasaṃsandanaṃ. Sabbapurisānaṃ seṭṭhattā naravaro, narānaṃ vā devamanussānaṃ",
  "anya-e0810n:45_5": "seṭṭhattā naravaro, “sīle patiṭṭhāya naro sapañño”ti saṃ. ni. 1.23 ettha viya narasaddena",
  "anya-e0810n:45_6": "sabbe devamanussā saṅgahitā. Dhammassa rājapavattakattā dhammarājā, dhammato vā sadevakassa",
  "anya-e0810n:45_7": "lokassa rājā jāto, nādhammatoti dhammarājā, dhammena rājatīti vā dhammarājā, dhammapālako",
  "anya-e0810n:45_8": "vā rājā dhammarājā. Munīnaṃ seṭṭhattā mahāmuni. Devānaṃ atidevoti devadevo, devānaṃ",
  "anya-e0810n:45_9": "adhiko vā devo devadevo. Lokānaṃ garu ācariyo lokagaru, lokānaṃ garubhājanattā vā",
  "anya-e0810n:45_10": "lokagaru. Dhammassa sāmi yathāvuttanayena dhammassāmī. Yathā purimakā sammāsambuddhā",
  "anya-e0810n:45_11": "sabbaññubhāvaṃ gatā, tathā ayampi gatoti tathāgato, tathā vā sammā gataṃ ñāṇamassāti",
  "anya-e0810n:45_12": "tathāgatotyādinā tathāgatasaddassa atthapapañco tattha tattha dī. ni. aṭṭha. 1.7;",
  "anya-e0810n:45_13": "ma. ni. aṭṭha. 1.12; saṃ. ni. aṭṭha. 2.3.78; a. ni. aṭṭha. 1.1.70; udā. aṭṭha. 18;",
  "anya-e0810n:45_14": "itivu. aṭṭha. 38; theragā. aṭṭha. 1.3; bu. vaṃ. aṭṭha. 2 nidāna kathā; mahāni. aṭṭha.",
  "anya-e0810n:45_15": "14; paṭi. sa. aṭṭha. 1.1.37; dī. ni. ṭī. 1.7; dī. ni. abhi. ṭī. 1.7; ma. ni. ṭī.",
  "anya-e0810n:45_16": "1.12; a. ni. ṭī. 1.1.170 vuttanayena veditabbo.",
  "anya-e0810n:46_0": "4. Sayameva sammāsambuddho bhavati, anaññabodhitoti sayambhū. Sammā aviparītena sa’mattanāyeva",
  "anya-e0810n:46_1": "sabbadhamme bujjhati abujjhi bujjhissatīti sammāsambuddho. Seṭṭhapaññāya samannāgatattā",
  "anya-e0810n:46_2": "varapañño. Satte saṃsāraṇṇavato nibbānapāraṃ netīti nāyako. Jitapañcamārattā jino.",
  "anya-e0810n:46_3": "Ettha ca samantabhadra, lokaji, chaḷabhiñña, advayavādī, sirīghana, akaniṭṭhaga akaniṭṭhaka",
  "anya-e0810n:46_4": "(ka.), dhammacakka, rāgāsani rāgāri (ka.), tisaraṇa, khasama khaṇasama (ka.) khena",
  "anya-e0810n:46_5": "ākāsena samā tulyā guṇā yassa so (tikaṇḍasesaṭīkā 1.1.8), guṇākara, mahāsukha, vajira,",
  "anya-e0810n:46_6": "mettābala, asama, jitāri, mahābodhi, dhammadhātu, setaketu, khaji, timutti khajiravimutti",
  "anya-e0810n:46_7": "(ka.) khena ākāsajjhānena – suññabhāvanāyāti bhāvo – jayati saṃsārabhāvaṃ yo, ji+",
  "anya-e0810n:46_8": "kvipa suññavādīnaṃ boddhānaṃ “suññaṃ sabbameva” ityākārabhāvanāya saṃsārabhāvajayanato",
  "anya-e0810n:46_9": "tathābhāvo (saddakappadduma), dasabhūmissara, pañcañāṇa, bahukkhama, sambuddha, sabbadassī,",
  "anya-e0810n:46_10": "mahābala, sabbabodha sambodhadhamma (ka.), dhammakāya, saṃgutta, araha, dvādasakkha,",
  "anya-e0810n:46_11": "vītarāgādīnipi anekāni buddhassa nāmāni imāni pariyāyavacanāni pāyaso amarakosato,",
  "anya-e0810n:46_12": "tikaṇḍasesābhidhānato ca gahitāni. Samantato puññasambhārato ca ñāṇasambhārato ca",
  "anya-e0810n:46_13": "bhadro seṭṭhoti samantabhadrotyādīni ca nibbacanāni veditabbāni. Vuttañca –",
  "anya-e0810n:47": "“Asaṅkhyeyyāni nāmāni, saguṇena mahesino;",
  "anya-e0810n:48": "Guṇena nāmamuddheyyaṃ, api nāmasahassato”ti dha. sa. aṭṭha. 1313; udā. aṭṭha. 53; paṭi. ma. aṭṭha. 1.1.76; netti. aṭṭha. 38.",
  "anya-e0810n:49": "Tattha uddheyyanti uddharitabbaṃ. Api nāmasahassatoti anekehi nāmasahassehītyattho. Sabbabuddhanāmakathā.",
  "anya-e0810n:50_0": "Sakkādisattakaṃ amhākaṃ buddhassa nāmaṃ. Pañcamāre jetuṃ sakkotīti sakko, bhaginīhi",
  "anya-e0810n:50_1": "saddhiṃ saṃvāsakaraṇato vā lokamariyādaṃ chindituṃ sakkuṇantīti sakkā, sākiyarājūnaṃ",
  "anya-e0810n:50_2": "pubbarājāno, tesaṃ vaṃsabhūtattā bhagavā “sakko”ti vuccati. Assa ca jātisamanantaraṃ",
  "anya-e0810n:50_3": "nidhayo ratanāni ca uppannānīti siddhatthoti nāmaṃ kataṃ, sabbesaṃ vā lokānaṃ siddhā",
  "anya-e0810n:50_4": "atthā etena hetubhūtenāti siddhattho. Suddhaṃ odanaṃ assāti suddhodano, tassa apaccaṃ",
  "anya-e0810n:50_5": "suddhodani. Gotamavaṃsassa kapilassa munino sissatāya sakyā gotamā, bhagavā pana",
  "anya-e0810n:50_6": "gotamavaṃse uppannattā gotamassa munino apaccaṃ gotamo.",
  "anya-e0810n:51_0": "5. Sakyavaṃsāvatiṇṇo sakyavaṃsā pitthiṇṇo (ka.) sakyamuni yo buddho so sakyasīho,",
  "anya-e0810n:51_1": "sakyānaṃ vā seṭṭhattā sakyasīho. Sakyakulato jāto muni sakyamuni. Sūriyadevaputtassa",
  "anya-e0810n:51_2": "sotāpannattā bhagavā ādiccabandhūti vuccati, ādiccassa bandhu ñātīti nibbacanaṃ katvā.",
  "anya-e0810n:51_3": "Etthapi māyādevīsuta, mahāsamaṇa, kalisāsanādīni kulisāsanādīni (ka.) kalimhi yuge",
  "anya-e0810n:51_4": "sāsanaṃ anusāsanaṃ yassa so, athavā kalimhi pāpe vivāde vā sāsanaṃ hitasādhanaṃ yassa",
  "anya-e0810n:51_5": "so (tikaṇḍasesaṭīkā 1.1.11) gotamapariyāyāni veditabbāni.",
  "anya-e0810n:52_0": "6. Mokkhādīni nibbutipariyantāni chacattālīsa nāmāni nibbānassa nāmāni. Muccanti",
  "anya-e0810n:52_1": "ettha, etena vā rāgādīhīti mokkho. Nirujjhanti ettha rāgādayoti nirodho, rundhati",
  "anya-e0810n:52_2": "vā nibbānanti rodho, kileso, so ettha natthīti nirodho. Vānasaṅkhātāya taṇhāya nikkhantattā,",
  "anya-e0810n:52_3": "nibbāti vā etena rāgaggiādikoti nibbānaṃ. Yathā pakatidīpo nadīsotena vuyhamānānaṃ",
  "anya-e0810n:52_4": "patiṭṭhā hoti, evamidampi nibbānaṃ saṃsāramahoghena vuyhamānānaṃ patiṭṭhāti dīpo",
  "anya-e0810n:52_5": "viyāti dīpo, nikkilesānaṃ vā padīpasadisabhāvakaraṇato dīpo viyāti dīpo, “nibbanti",
  "anya-e0810n:52_6": "dhīrā yathayaṃ padīpo”ti hi vuttaṃ, dippati vā ariyānaṃ ñāṇacakkhusseva pakāsatīti",
  "anya-e0810n:52_7": "dīpo. Taṇhānaṃ khayahetuttā taṇhakkhayo. Rāgādīnaṃ paṭipakkhattā, uttamaṭṭhena vā",
  "anya-e0810n:52_8": "paraṃ. Tāyati rakkhati apāyāditoti tāṇaṃ. Nilīyanti ettha saṃsārabhayabhīrukāti leṇaṃ.",
  "anya-e0810n:52_9": "Natthi dīgharassādikaṃ rūpaṃ saṇṭhānametassāti arūpaṃ, appaccayattā vā arūpaṃ. Rāgādīnaṃ",
  "anya-e0810n:52_10": "santakaraṇattā santaṃ. Rāgakkhayahetubhāvena aviparītattā, catusaccapariyāpannattā",
  "anya-e0810n:52_11": "vā saccaṃ. Natthi ālayo taṇhā etthāti anālayaṃ.",
  "anya-e0810n:53_0": "7. Paccayehi na saṅkarīyateti asaṅkhataṃ. Sivaṃ khemabhāvaṃ karotīti sivaṃ, saṃsārabhīrukehi",
  "anya-e0810n:53_1": "sevitabbattā vā sivaṃ, yadādinā vapaccayo. Natthi ettha mataṃ maraṇaṃ, etasmiṃ vā",
  "anya-e0810n:53_2": "adhigate puggalassa matanti amataṃ. Passituṃ sudukkaratāya sududdasaṃ. Parehi uttamehi",
  "anya-e0810n:53_3": "ariyapuggalehi ayitabbaṃ gantabbanti parāyaṇaṃ, parato vā ayitabbaṃ gantabbanti parāyaṇaṃ,",
  "anya-e0810n:53_4": "saṃsārasabhāvato aññasabhāvavasena bujjhitabbantyattho, paresaṃ vā ariyapuggalānaṃ",
  "anya-e0810n:53_5": "patiṭṭhānattā parāyaṇaṃ. Yena cattāro maggā odhiso kilese saranti hiṃsanti taṃ dhammaṃ",
  "anya-e0810n:53_6": "saraṇaṃ, ariyānaṃ vasitagehattā vā saraṇaṃ. Īti upaddavo pavāso ca te yattha na santi,",
  "anya-e0810n:53_7": "taṃ anītikaṃ, satte saṃsāraṃ netīti “nītī”ti laddhanāmāya taṇhāya abhāvato vā anītikaṃ.",
  "anya-e0810n:53_8": "Āsavānaṃ anārammaṇatāya anāsavaṃ. Niccaṭṭhena dhuvaṃ, dhavati vā maggānamārammaṇabhāvaṃ",
  "anya-e0810n:53_9": "gacchatīti dhuvaṃ, “dhu gatitheriyesū”ti hi kātantadhātu. Daṭṭhabbasabhāvassa natthitāya",
  "anya-e0810n:53_10": "anidassanaṃ. Paccayehi akatattā akataṃ. Sadā vijjamānattā apalujjanasabhāvaṃ gacchati,",
  "anya-e0810n:53_11": "tena vā viññāyatīti apalokitaṃ. “Itaṃ gate ca viññāte”ti hi nānatthasaṅgahe vuttaṃ.",
  "anya-e0810n:53_12": "Lokasabhāvena vā viññāyatīti lokitaṃ, tabbhāvāpagamanato apalokitaṃ. Saṇhaṭṭhena",
  "anya-e0810n:53_13": "nipuṇaṃ, yena vā cattāro maggā odhiso kilese nissesato punanti sodhenti, taṃ nipuṇaṃ.",
  "anya-e0810n:53_14": "Na kadācipi yassa anto vināso atthi, taṃ anantaṃ. Kharanti vinassantīti kharā, saṅkhatā,",
  "anya-e0810n:53_15": "te yattha na santi, taṃ akkharaṃ, kharasaṅkhātānaṃ vā saṅkhatānaṃ paṭipakkhattā akkharaṃ.",
  "anya-e0810n:53_16": "Ettha ca asaṅkhatantyādikā gāthā rucirā nāma.",
  "anya-e0810n:54_0": "8. Sabbadukkhānaṃ khayakāraṇattā dukkhakkhayo. Byābādhatīti byābādho, so eva byābādo,",
  "anya-e0810n:54_1": "dukkhasaccaṃ, tassa bhāvo byābajjaṃ, dukkhassa pīḷanādyattho, taṃ yattha natthi,",
  "anya-e0810n:54_2": "taṃ abyābajjaṃ, abyāpajjhantipi pāṭho, tattha byāpajjanti vinassantīti byāpādā, saṅkhatā,",
  "anya-e0810n:54_3": "tesaṃ bhāvo byāpajjhaṃ, saṅkhatānaṃ vinassanabhāvo, taṃ yattha natthi, taṃ abyāpajjhanti",
  "anya-e0810n:54_4": "evamattho veditabbo, niruttinayena ca dyassa jjhakāro. Kilesakammavipākavaṭṭānamabhāvato",
  "anya-e0810n:54_5": "vivaṭṭaṃ. Nibbhayaṭṭhena khemaṃ, khayanti vā etena rāgaggiādayoti khemaṃ. Saṅkhārehi",
  "anya-e0810n:54_6": "asammissatāya, visaṃyogatāya ca kevalaṃ. Apavajjanti saṅkhārā etasmāti apavaggo.",
  "anya-e0810n:54_7": "Yasmā rāgo vigato, so virāgo. Padhānabhāvaṃ nītaṃ paṇītaṃ. Natthi etasmiṃ adhigate",
  "anya-e0810n:54_8": "ariyānaṃ cutaṃ cavananti accutaṃ. Ariyehi pajjitabbattā gantabbattā padaṃ.",
  "anya-e0810n:55_0": "9. Cattāro yogā khayanti etenāti yogakkhemo. Pāreti sakkoti saṃsāradukkhasantāpaṃ",
  "anya-e0810n:55_1": "sametunti pāraṃ, “saṃsāradukkhasantāpatattassā’laṃ sametave”ti hi vuttaṃ. Pagatā",
  "anya-e0810n:55_2": "saṃsāracakkassa arā etasmāti vā pāraṃ. Kilesehi muccanato mutti, nikāyantariyā pana",
  "anya-e0810n:55_3": "“sarīrendriyehi attano muttattā muttī”ti vadanti. Kilesasamanato santi. Visujjhanti",
  "anya-e0810n:55_4": "sattā etāya rāgādimalehīti visuddhi. Sabbasaṅkhārā vimuccanato vimutti. Asaṅkhatameva",
  "anya-e0810n:55_5": "nissattanijjīvaṭṭhena, santilakkhaṇadhāraṇato vā dhātūti asaṅkhatadhātu. Sujjhanti",
  "anya-e0810n:55_6": "sattā etāya rāgādimalehīti suddhi. Āvuṇoti saṃsārato nikkhantumappadānavasenāti vuti,",
  "anya-e0810n:55_7": "taṇhā, tato nikkhantattā nibbuti.",
  "anya-e0810n:56_0": "10. Khīṇāsavādicatukkaṃ arahante. Khīṇā āsavā yassa so khīṇāsavo. Tato uttari karaṇīyābhāvato",
  "anya-e0810n:56_1": "natthi sikkhā etassāti asekkho. Vigato rāgo yasmāti vītarāgo. Saṃsāracakkassa are",
  "anya-e0810n:56_2": "hatavāti arahā, “araha”ntipi pāṭho.",
  "anya-e0810n:57_0": "Devalokādipañcakaṃ saggassa nāmaṃ. Devānaṃ loko bhavanaṃ devaloko. Dibbantyatra divo.",
  "anya-e0810n:57_1": "Aja gatiyaṃ, anekatthattā ṭhitiyaṃ, ciraṃ ṭhiyate asminti aggo, ṭhānaṃ, sobhano aggo",
  "anya-e0810n:57_2": "saggo, puññena vā suṭṭhu ajīyateti saggo. Tayo devā dibbantyatreti tidivo. Padhānato",
  "anya-e0810n:57_3": "hi tīhi hariharabrahmehi byapadeso. Tidasānaṃ devānaṃ ālayo ṭhānanti tidasālayo.",
  "anya-e0810n:57_4": "Keci pana “devalokādittayaṃ saggasāmaññassa nāmaṃ, tidivādidvayaṃ tāvatiṃsassā”ti",
  "anya-e0810n:57_5": "vadanti, taṃ amarakosādīsu sāmaññasmiṃyeva dvinnampi gahaṇato na sārato paccetabbaṃ.",
  "anya-e0810n:57_6": "Etthāpi nāka, suraloka, tipiṭṭhapa visanti sukatino asmiṃ iti piṭṭhapaṃ pisodarādi",
  "anya-e0810n:57_7": "tidasānaṃ piṭṭhapadhiti dasasaddalopo (cintāmaṇiṭīkā), avaroha, phalodaya phalassa",
  "anya-e0810n:57_8": "kammaphalassa udayo diṭṭhiyogyaṭṭhānaṃ (tikaṇḍaṭīkā), mandara, serika, sakkabhavana,",
  "anya-e0810n:57_9": "khaṃ, nabhādīni devalokasāmaññāni idhānāgatānipi gahetabbāni.",
  "anya-e0810n:58_0": "11-12. Tidasādicatuddasakaṃ devatāsāmaññassa nāmaṃ. Jātīsu jātijātīsu (ka.) vuttāsu",
  "anya-e0810n:58_1": "byattipi vuccatīti byattīnaṃ bahuttā bahuvacananiddeso. Jātisattāvināsasaṅkhātā tisso",
  "anya-e0810n:58_2": "dasā parimāṇā etesanti tidasā. Ete hi manussādayo viya buddhivipariṇāmakhayehi na",
  "anya-e0810n:58_3": "yujjanti, pañcavīsativassuddesiyā eva uppajjanti santi vinassanti ca. Maraṇaṃ maro,",
  "anya-e0810n:58_4": "so yesaṃ natthi, te amarā. Dibbanti pañcakāmaguṇādīhi kīḷantīti devā. Vibujjhanti",
  "anya-e0810n:58_5": "na supantīti vibudhā, atītānāgatajātiṃ vibujjhantīti vā vibudhā. Sudhābhojanabhuñjanasīlatāya",
  "anya-e0810n:58_6": "sudhāsino. Samudduṭṭhā amatamathanoṭṭhā (cintāmaṇiṭīkā) surā atthi yesaṃ, te surā,",
  "anya-e0810n:58_7": "suranti vā kīḷantīti surā, sukhena ramantīti vā surā. Dīghāyukāpi samānā yathāparicchedaṃ",
  "anya-e0810n:58_8": "sampattakāle maranti sīlenāti marū. Divo devaloko oko āsayo yesaṃ te divokā. Sudhāhārassa",
  "anya-e0810n:58_9": "pātabbassapi sambhavato amataṃ pivantīti amatapā, amatosadhaṃ vā pivantīti amatapā.",
  "anya-e0810n:58_10": "Sagge vasanasīlattā saggavāsino. Sadā pañcavīsativassuddesiyattā nirākatā jarā etesanti",
  "anya-e0810n:58_11": "nijjarā. Na nimisantīti animisā, bhamukā niccalaṃ karontītyattho. Dive vasantīti",
  "anya-e0810n:58_12": "dibbā. Devā eva devatā, sakatthe devasaddato tāpaccayo, devatā eva devatāni, sakatthe",
  "anya-e0810n:58_13": "nipaccayo. “Apume”ti ettha paṭhamasakatthikavasena itthiliṅgattaṃ, dutiyasakatthikavasena",
  "anya-e0810n:58_14": "napuṃsakaliṅgattaṃ veditabbaṃ, dutiyasakatthikavaseneva vā dviliṅgattaṃ, tattha itthiliṅgapakkhe",
  "anya-e0810n:58_15": "yadādinā nikārādeso. Amarakose pana “devatāni pume vā”ti amara 1.9 vuttaṃ. Tassattho",
  "anya-e0810n:58_16": "– devatānisaddo vikappena pulliṅge, niccaṃ napuṃsaketi. Ṭīkāyañca “sakatthikā pakatito",
  "anya-e0810n:58_17": "liṅgavacanāni ativattantīti punnapuṃsakatta”nti devo eva devatā, sakatthe tā, sakatthikā",
  "anya-e0810n:58_18": "api paccayā pakatito liṅgavacanādyativattante, apīti itthittaṃ devatā eva devataṃ",
  "anya-e0810n:58_19": "paññādittā aṇa (cintāmaṇiṭīkā) vuttaṃ. Tattha sakatthikāti dutiyasakatthikaṃ vuttaṃ,",
  "anya-e0810n:58_20": "pakatitoti paṭhamasakatthikaṃ. Tena vuttaṃ “punnapuṃsakatta”nti, itarathā tāpaccayantassa",
  "anya-e0810n:58_21": "niccaṃ itthiliṅgatāya itthiliṅgattameva vadeyya. Supabbā, sumanā, tidivesā, āditeyyā,",
  "anya-e0810n:58_22": "divisadā, lekhā, aditinandanā, ādiccā, ribhavo vibhavā (ka.), rikāro devamātā siyā",
  "anya-e0810n:58_23": "iti tikaṇḍe, tato bhavantīti (cintāmaṇiṭīkā) asoppā, amaccā maraṇaṃ mati iti ti,",
  "anya-e0810n:58_24": "matiyaṃ bhavā maccā… na maccā amaccā (cintāmaṇiṭīkā), amatāsanā, aggimukhā, havibhojanā,",
  "anya-e0810n:58_25": "girabbāṇā, dānavārayo, bindārakā, pūjiyā, cirāyukā, saggino, nabhosadāiccādīnipi",
  "anya-e0810n:58_26": "devatānaṃ sāmaññanāmāneva.",
  "anya-e0810n:59_0": "13. Siddhādayo ime devayoniyo devappabhavā devavaṃsā etesamuppattiyaṃ devānameva",
  "anya-e0810n:59_1": "ādikāraṇattā. Aṇimādiguṇopetattā sijjhanti etassa yathicchitā atthāti siddho. Yassa",
  "anya-e0810n:59_2": "bhāsāya brūhati kathā, so bhūto, pisācappabhedo adhomukhādi. Vacanattho pana bhavanti",
  "anya-e0810n:59_3": "brūhanti kathā etasmāti bhūtoti. Gandhaṃ abbati paribhuñjatīti gandhabbo, devagāyanā",
  "anya-e0810n:59_4": "“hāhā hūhū” pabhutayo amara 1.55. Nidhayo guyhatīti guyhako, saññāyaṃ ko, maṇibhadrādiko",
  "anya-e0810n:59_5": "kuverānucaro. Yakkha pūjāyaṃ, yakkhīyate pūjīyateti yakkho, kuverādiko. Rakkhanti",
  "anya-e0810n:59_6": "attānaṃ etasmāti rakkhaso, vibhīsaṇādi. Kumbhappamāṇaṇḍatāya kumbhaṇḍo. Pisitaṃ maṃsaṃ",
  "anya-e0810n:59_7": "asati bhakkhatīti pisāco, sakuni sakuntiādiko kuverānucaro, yadādinā pisitassa pibhāvo,",
  "anya-e0810n:59_8": "asassa ca sācādesabhāvo pāṇini 6.3.109; moggallānapañcikā 1.47. Ādisaddena vijjādhara,",
  "anya-e0810n:59_9": "apasara, kinnare ca saṅgaṇhāti. Vijjaṃ guḷikāñjanamantādikaṃ dharatīti vijjādharo.",
  "anya-e0810n:59_10": "Apasārayanti khalayantīti apasarā, ubbasyādikā suravesiyo amara 1.55, apasarasaddassa",
  "anya-e0810n:59_11": "jātiyaṃ sayaṃ bahuttaṃ, byattiyantu tadavayavaṃ vā sayaṃ, tathā ca bahuttaṃva. Vanādisaddo",
  "anya-e0810n:59_12": "kadāci jātiyaṃ payujjate, kadāci byattiyaṃ. Tatra yadā jātiyaṃ, tadā byattigataṃ",
  "anya-e0810n:59_13": "saṅkhyamādāya pavattati. Yadā byattiyaṃ payujjate, tadā taṃbyattāvayavānaṃ pāṇipādādīnaṃ",
  "anya-e0810n:59_14": "bahuttasaṅkhyamādāya pavattati. Vanasaddo tu jātigatekasaṅkhyāvisiṭṭhadabbābhidhānato",
  "anya-e0810n:59_15": "dhavādibyattigatajātyābhidhānato vā ekavacananti apasarasaddo vāmanādimatena itthiyaṃ",
  "anya-e0810n:59_16": "bahuvacane ca, tadaññesaṃ pana matena pumitthiyaṃ vacanadvaye ca daṭṭhabbo. Assamukhanarasarīrattā",
  "anya-e0810n:59_17": "kucchito naro, kiñci vā naro, narasadisattā vā kinnaro. Etā devayoniyo. Gaṇadevatā pana –",
  "anya-e0810n:60": "“Ādiccā visu vasavo, tusitā’bhassarā’nilā;",
  "anya-e0810n:61": "Mahārājikā sādhyā ca, ruddā ca gaṇadevatā”ti amara 1.10.",
  "anya-e0810n:62": "Amarakose kathitā.",
  "anya-e0810n:63": "Tatrādiccā dvādasakā, visudevā dasa ṭhitā;",
  "anya-e0810n:64": "Vasavo aṭṭhasaṅkhyātā, chattiṃsa tusitā matā.",
  "anya-e0810n:65": "Ābhassarā catusaṭṭhi, vātā paṇṇāsekūnakā;",
  "anya-e0810n:66": "Mahārājikanāmāyo, dvisataṃ vīsatādhikā.",
  "anya-e0810n:67": "Sādhyā dvādasa vikhyātā, ruddā cekādasa ṭhitā;",
  "anya-e0810n:68": "Samayantarato etā, viññeyyā gaṇadevatā.",
  "anya-e0810n:69_0": "14. Pubbadevādicatukkaṃ asure. Pubbaṃ devā pubbadevā, dutiyāsamāso, pubbe vā devā",
  "anya-e0810n:69_1": "pubbadevā, pubbe hyete devapure ṭhitā, anantaraṃ sakkādīhi tato cālitā. Surānaṃ ripū",
  "anya-e0810n:69_2": "sattavo suraripū. Surānaṃ paṭipakkhabhāvato asurā, devā viya na suranti na kīḷantīti",
  "anya-e0810n:69_3": "vā asurā, samudduṭṭhā vā surā devehi abhyupagatā, nāsurehīti natthi surā etesanti",
  "anya-e0810n:69_4": "asurāti nikāyantariyā. Danunāmāya mātuyā apaccaṃ dānavā. Danu nāma terasasu rakkhasaduhitīsu",
  "anya-e0810n:69_5": "ekissā duhitu nāmaṃ. Ete pubbadevādayo sadā pume pulliṅge vattanti. Deccā, deteyyā,",
  "anya-e0810n:69_6": "danujā, indārī, suradisā, sukkasissā, ditisutā, pubbajāiccādīnipi asurassa sāmaññanāmāni.",
  "anya-e0810n:70_0": "Tabbisesā asurappabhedā. Surehi saddhiṃ saṅgāmatthaṃ attano balakāyānaṃ pahāraṃ āyudhaṃ",
  "anya-e0810n:70_1": "dadātīti pahārado, so eva pahārādo. Saṃ pasattho varo jāmātā yassa so sambaro, tassa",
  "anya-e0810n:70_2": "hi sakko jāmātā saṃ. ni. aṭṭha. 1.1.256, puññāharīsu vā indriyāni saṃvuṇotīti sambaro.",
  "anya-e0810n:70_3": "Balametassatthīti balī, atisayabalakāyattā vā balī, so eva bali, “baliādayo”ti iminā",
  "anya-e0810n:70_4": "samāsepi sandhi natthīti dīpeti. Ādinā macchasakuṇādikepi kuñcādikepi asurabhede saṅgaṇhāti.",
  "anya-e0810n:71_0": "15. Pitāmahādyaṭṭhakaṃ brahmani. Pitūnaṃ pajāpatīnaṃ lokapitūnampi pitā pitāmaho,",
  "anya-e0810n:71_1": "āmahapaccayo moggallāna 4.38. Sabbalokānaṃ pituṭṭhāniyattā pitā, sabbalokaṃ vā pāti",
  "anya-e0810n:71_2": "rakkhatīti pitā, ritupaccayo. Mahantasarīratāya brahmā, braha vuḍḍhiyaṃ mapaccayo.",
  "anya-e0810n:71_3": "Lokānaṃ īso indo lokeso. Kamalasambhavattā kamalaṃ, padmaṃ. Taṃ āsanamuppattiṭṭhānamassa",
  "anya-e0810n:71_4": "kamalāsano. Hiraññaṃ suvaṇṇamayaṃ aṇḍaṃ hiraññaṃ, tassa gabbho bhūṇo guṇo (ka.) hiraññagabbho.",
  "anya-e0810n:71_5": "Jhānādiguṇehi surānaṃ jeṭṭhattā surajeṭṭho. Pajānaṃ sattānaṃ pati sāmibhūto pajāpati,",
  "anya-e0810n:71_6": "pajaṃ pāletīti vā pajāpati. Attabhū, parameṭṭhi, sayambhū, caturānano, dhātā, kamalayoni,",
  "anya-e0810n:71_7": "duhiṇo, viriñci, sajitā, vedhā, vidhātā, vidhi, haṃsaratho, viriñco, papitāmaho iccādayopi brahmanāmāni.",
  "anya-e0810n:72_0": "16-17. Vāsudevādipañcakaṃ kaṇhe. Vasudevassa apaccaṃ vāsudevo. Maccānaṃ jīvitaṃ harati",
  "anya-e0810n:72_1": "sīlenāti hari. Kaṇhaguṇayogato kaṇho. Kesiṃ nāma asuraṃ hatavāti kesavo, īkārassa",
  "anya-e0810n:72_2": "akāro, hanassa ca vo. Vuttañca –",
  "anya-e0810n:73": "“Yasmā tayā hato kesī,",
  "anya-e0810n:74": "Tasmā me sāsanaṃ suṇa;",
  "anya-e0810n:75": "Kesavo nāma nāmena,",
  "anya-e0810n:76": "Seyyo loke bhavissasī”ti cintāmaṇiṭīkāyampi.",
  "anya-e0810n:77_0": "Cakkaṃ pāṇimhi assa cakkapāṇi. Visaṇu piṇhu (ka.), nārāyano, vekuṇṭho, dāmodaro,",
  "anya-e0810n:77_1": "mādhavo, sambhū, deccāri, puṇḍarīkakkho, govindo, garuḷaddhajo, pītambaro, accuto,",
  "anya-e0810n:77_2": "maṅgalo, siṅgī, janāddano, upendo, indāvarajo, catubhujo, padmanābho, madhuripu,",
  "anya-e0810n:77_3": "tivikkamo, devakīnandano, sorī, sirīpati, purisottamo, vanamālī, balidhaṃsī, kaṃsārāti,",
  "anya-e0810n:77_4": "adhokkhajo, sabbambharo, keṭabhaji keṭabhaṃ jitavā (cintāmaṇiṭīkā), vidhu, sasabindu,",
  "anya-e0810n:77_5": "sirīkaro, sirīvarāho, ajito, parapuriso, sirīgabbho, chabindu, ananto, narakaji,",
  "anya-e0810n:77_6": "kesaro, jātikīlo, narasīho, purāṇapuriso, nalinesayo, vāsu, narāyano, punabbasu,",
  "anya-e0810n:77_7": "sabbarūpo, dharaṇīdharo, vāmano, ekasiṅgo, somagabbho, ādidevo, ādivarāho, suvaṇṇabindu,",
  "anya-e0810n:77_8": "sadāyogī, sanātano, rāhumuddhabhido, kāḷanemi, paṇḍavo, vaḍḍhamāno, satānando, pajānātho,",
  "anya-e0810n:77_9": "suyāmunoiccādīni visaṇunāmāni. Assa pana pitu nāmāni vasudevo, ānakadundubhi amara",
  "anya-e0810n:77_10": "1.23 iccādīni. Rathavāho panassa dāruko nāma tikaṇḍasesa 1.1.34. Mantī pana pavanabyādhi",
  "anya-e0810n:77_11": "nāma mantī pavanabyāmi uddhavo (titaṇḍasesa 1.1.35) pavanabyādhi… uddhavo iti dve",
  "anya-e0810n:77_12": "piṇhussa mantino (kaṭṭīkā).",
  "anya-e0810n:78_0": "Mahissarādichakkaṃ hare. Mahanto issaro vibhūti etassāti mahissaro. Guṇāvatthārahito",
  "anya-e0810n:78_1": "sampati paramānandarūpattā nibbikāro samati bhavatīti sivo, niruttinayena akārassa",
  "anya-e0810n:78_2": "ittaṃ, massa vo ca. Evaṃ sabbattha yadādinā vā niruttinayena vā saddasiddhi veditabbāti.",
  "anya-e0810n:78_3": "Sūlapāṇittā sūlī. Iṭṭhe pabhavatīti issaro, issati abhibhavatīti vā issaro. Pasūnaṃ",
  "anya-e0810n:78_4": "pamathānaṃ pati pasupati. “Pasu migādo chagale, pamathepi pasu pume”ti ruddo rabhaso",
  "anya-e0810n:78_5": "(ka.). ( ) (guṇe) (ka.) Visiṭṭhatamoguṇattā sabbaṃ haratīti haro. Vuttoti kriyāpadaṃ.",
  "anya-e0810n:78_6": "Sambhu, īso, sabbo, īsāno, saṅkaro, candasekharo, bhūteso, khaṇḍaparasu, girīso,",
  "anya-e0810n:78_7": "maccuñjayo, pinākī, pamathādhipo, uggo, kapaddi, sirīkaṇṭho, kāḷakaṇṭho, kapālabharo,",
  "anya-e0810n:78_8": "vāmadevo, mahādevo, virūpakkho, tilocano, sabbaññū, nīlalohito, māraharo, bhaggo,",
  "anya-e0810n:78_9": "tyambako, tipurantako, gaṅgādharo, andhakaripu, byomakeso, bhavo, bhīmo, ruddo, umāpati,",
  "anya-e0810n:78_10": "bhagālī, kapisañjano, hīro, pañcānano, khakuntalo, gopālako, piṅgakkho vibhaṅgo (ka.),",
  "anya-e0810n:78_11": "kūṭakaro, candāpīḷo, mahānaṭo, samīro, ho, nandivaḍḍhano, guḷākeso migūho (ka.),",
  "anya-e0810n:78_12": "mihirāṇo, meghavāhano, suppatāpo suppasādo (ka.), u, thāṇu upāṇḍo (ka.), sipiviṭṭho,",
  "anya-e0810n:78_13": "kīlo, dhammavāhanoiccādīnipi haranāmāni.",
  "anya-e0810n:79_0": "Kumārādittayaṃ harassa putte. Kumāra kīḷāyaṃ, kumāreti kīḷatīti kumāro, soḷasavassiko,",
  "anya-e0810n:79_1": "ayañca soḷasavassiko. “Bālo ca soḷasa bhave”ti hi vuttaṃ. Khaṇḍati dānavabalanti",
  "anya-e0810n:79_2": "khando, ṇḍassa ndo. Sattiṃpaharaṇavisesaṃ dharatīti sattidharo, pabhāvussāhamantasaṅkhātaṃ",
  "anya-e0810n:79_3": "vā sattittayaṃ dharatīti sattidharo. Amarakose pana –",
  "anya-e0810n:80": "“Kattikeyyo mahāseno,",
  "anya-e0810n:81": "Sarajāto chaḷānano;",
  "anya-e0810n:82": "Pabbatīnandano khando,",
  "anya-e0810n:83": "Senānī aggibhū guho.",
  "anya-e0810n:84": "Bāhuleyyo tārakaji,",
  "anya-e0810n:85": "Visākho sikhivāhano;",
  "anya-e0810n:86": "Chamāturo sattidharo,",
  "anya-e0810n:87": "Kumāro koñcadāraṇo”ti amara 1.41-2 vuttaṃ.",
  "anya-e0810n:88_0": "18-21. Sakkādīni vīsati sakkassa nāmāni. Asure jetuṃ sakkuṇātīti sakko. Pure, puraṃ",
  "anya-e0810n:88_1": "vā dadātīti purindado. Devānaṃ rājā devarājā. Vajiraṃ pāṇimhi assa vajirapāṇi. Sujāya",
  "anya-e0810n:88_2": "asurakaññāya pati sujampati. Bahūnaṃ devamanussānaṃ cintitatthassa dassanasamatthatāya",
  "anya-e0810n:88_3": "sahassakkho. Mahataṃ devānaṃ indo rājā mahindo, devehi mahitabbo vā indo rājā mahindo,",
  "anya-e0810n:88_4": "mahanto ca so indo cāti vā mahindo. Vajiraṃ āvudhaṃ yassa vajirāvudho, “vajirāyudho”tipi",
  "anya-e0810n:88_5": "pāṭho. Vasūni ratanāni santyasseti vāsavo. Dasasatāni nayanāni yassa so dasasatanayano.",
  "anya-e0810n:88_6": "Dvinnaṃ devalokānaṃ adhipatibhūtattā tidivādhibhū. Surānaṃ nātho suranātho. Vajiraṃ",
  "anya-e0810n:88_7": "hatthe yassa so vajirahattho. Bhūtānaṃ sattānaṃ pati bhūtapati. Mahitabbattā maghavā.",
  "anya-e0810n:88_8": "Maha pūjāyaṃ, hassa ghavo. Kosasaṅkhātāni dhanāni santi yassa, so kosiyo, “kosiyagottatāya",
  "anya-e0810n:88_9": "kosiyo”ti ca vadanti. Indati paramissariyena yujjateti indo. Vatraṃ nāma asuraṃ abhibhavatīti",
  "anya-e0810n:88_10": "vatrabhū. Pāko nāmavatrāsurassa bhātā, tassa sāsanato niggahato pākasāsano. Viḍaṃ",
  "anya-e0810n:88_11": "byāpakaṃ ojo etassa viḍojo. Sunāsīro, purandaro, lekhāsabho lekhanaṃ devānaṃ usato",
  "anya-e0810n:88_12": "uttamo (cintāmaṇiṭīkā), divapati, surapati, balārāti, sacīpati, jambhabhedī, harihayo,",
  "anya-e0810n:88_13": "namucisūdano, saṃkandano, meghavāhano, ākhaṇḍalo ākhaṇḍayati parabalaṃ usādittā kalaca",
  "anya-e0810n:88_14": "(cintāmaṇiṭīkā), kosiko, suragāmaṇī, nākanātho, harī iccādīnipi sakkassa nāmāni.",
  "anya-e0810n:89": "Assa sakkassa bhariyā sujātā nāma. Sukhena jātā, sundarā vā jāti yassā sā sujātā. Pulomajā, sacī, indānī iccādīnipi sakkabhariyāya nāmāni.",
  "anya-e0810n:90_0": "Assa sakkassa puraṃ masakkasārādayo tayo bhave. Mo ca sakko ca masakkā, te saranti",
  "anya-e0810n:90_1": "gacchanti ettha kīḷāvasenāti masakkasārā, mahissarādīnaṃ parisānaṃ, sakkassa ca kīḷānubhavanaṭṭhānantyatthoti",
  "anya-e0810n:90_2": "cintāmaṇithutiṭīkāyaṃ vuttaṃ. Saṅgahaṭīkāyaṃ pana “masakkanti vā vasokanti vā asurapurassa",
  "anya-e0810n:90_3": "nāmaṃ, idaṃ pana tesaṃ uttamattā masakkasāro, vasokasāroti ca vutta”nti vuttaṃ. Amarā",
  "anya-e0810n:90_4": "etissaṃ santi amaravatī, sā eva amarāvatī, rassassa dīghatā pāṇinī 6.3.119.",
  "anya-e0810n:91": "Assa sakkassa pāsādo vejayanto nāma. Vejayantī paṭākā pasatthā, bhūtā vā assa atthīti vejayanto.",
  "anya-e0810n:92": "Assa sakkassa sabhā sudhammā matā. Sobhano dhammo assāti sudhammā, devamaṇḍapo.",
  "anya-e0810n:93_0": "22. Tassa sakkassa ratho vejayanto nāma. Vejayantīnāmāya paṭākāya yogato vejayanto.",
  "anya-e0810n:93_1": "Tassa sakkassa sārathi sūto mātalināma. Matalassa mātalāya (ka.) apaccaṃ mātali,",
  "anya-e0810n:93_2": "tassa sakkassa gajo erāvaṇo nāma, irāvaṇo samuddo, tatrajāto erāvaṇo irāvati samudde",
  "anya-e0810n:93_3": "jāto (erāvato), sese aṇa… pisodarādittā ṇatte erāvaṇo (cintāmaṇiṭīkā). Tassa sakkassa",
  "anya-e0810n:93_4": "silāsanaṃ paṇḍukambalo nāma. Paṇḍuvaṇṇakambalasadisattā paṇḍukambalo. Silā pāsāṇo",
  "anya-e0810n:93_5": "eva āsanaṃ silāsanaṃ.",
  "anya-e0810n:94_0": "23. Tassa sakkassa puttā suvīra, jayantaiccādayo. Atisayena sūrattā suvīro. Asure",
  "anya-e0810n:94_1": "jayatīti jayanto. Tassa sakkassa pokkharaṇī nandā nāma bhave. Nandīyatīti nandā.",
  "anya-e0810n:94_2": "Pokkharaṃ vuccati padumaṃ, salilañca, tehi sattānaṃ manaṃ attānaṃ nayatīti pokkharaṇī,",
  "anya-e0810n:94_3": "pokkharena vā sundarena aṇṇena jalena sahitattā pokkharaṇṇī, sā eva pokkharaṇī. Tassa",
  "anya-e0810n:94_4": "sakkassa vanāni uyyānāni nandanādīni cattāri. Nandayatīti nandanaṃ. Nānādibbarukkhehi",
  "anya-e0810n:94_5": "missakattā missakaṃ. Nānālatāhi vallīhi cittattā cittalatā, nānāvirāgavaṇṇavicittāya",
  "anya-e0810n:94_6": "vā latāya samannāgatattā cittalatā, devatānaṃ vā cittāsā ettha atthīti cittā, āsāvatī",
  "anya-e0810n:94_7": "nāma latā, sā yassa atthi, taṃ cittalatā. Devatānaṃ vā cittaṃ lanti gaṇhantīti cittalā,",
  "anya-e0810n:94_8": "dibbarukkhā, tesaṃ samūho cittalatā, itthiliṅgena tassa vanassa nāmaṃ, yathā “khuddasikkhā”ti.",
  "anya-e0810n:94_9": "Phārusakāni yattha santi, taṃ phārusakaṃ.",
  "anya-e0810n:95_0": "24. Asanyādittayaṃ tassa sakkassa āyudhaṃ. Assate bhujjate lokadhātukamanenāyudhenāti",
  "anya-e0810n:95_1": "asani, ayaṃ asanisaddo dvīsu pumitthiliṅgesu vattati. Kulimhi sakkassa hatthe seti",
  "anya-e0810n:95_2": "tiṭṭhatīti kulisaṃ, kuli hattho bhujādaloti hi tikaṇḍaseso tikaṇḍasesa 2.6.26. Kuyaṃ",
  "anya-e0810n:95_3": "vā pathaviyaṃ lisati tanu bhavatīti kulisaṃ. Vaja gatiyaṃ, vajateva na paṭihaññate",
  "anya-e0810n:95_4": "yassa gamanaṃ kenacīti vajiraṃ, irapaccayo. Vajirasahacaraṇato kulisasaddopi punnapuṃsake.",
  "anya-e0810n:95_5": "Bhiduraṃ, pavi, satakoṭi, suru, sambo, dambholiiccādīnipi vajirassa nāmāni. Tatra",
  "anya-e0810n:95_6": "bhiduraṃ punnapuṃsake, paviādayo pume.",
  "anya-e0810n:96_0": "Rambhā ca alambusā ca iccādikā devitthiyo accharāyo nāmāti vuttā. Accharāvisesā hi",
  "anya-e0810n:96_1": "etā. Accho nimmalavaṇṇo etāsamatthīti accharāyo. “Apasarā”tipi etāsameva sāmaññasaññā.",
  "anya-e0810n:96_2": "Devaputtānaṃ ratiṃ bhāventi vaḍḍhentīti rambhā, raṃ kāmaggiṃ bhanti dīpayanti jālentīti",
  "anya-e0810n:96_3": "vā rambhā, niggahītāgamo. Kāmarativasena devaputte attani vasāpetuṃ alaṃ samatthāti",
  "anya-e0810n:96_4": "alambusā, assukāro. Devānaṃ devaputtānaṃ, devībhūtā vā itthiyo devitthiyo.",
  "anya-e0810n:97_0": "“Pañcasikho, hāhā, hūhū”iccādayo gandhabbā nāma. Pañca sikhā cūḷā yassa so pañcasikho.",
  "anya-e0810n:97_1": "“Hā”ti ananditaṃ dhaniṃ nindibhaddhaniṃ (cintāmaṇiṭīkā) jahatīti hāhā. “Hū”ti gītavisesasaddaṃ",
  "anya-e0810n:97_2": "hūyateti hūhū. Gandhaṃ abbanti bhuñjantīti gandhabbā, gāyanaṃ vā dhammo etesaṃ gandhabbā, mmassa bbo.",
  "anya-e0810n:98_0": "25. Vimānādidvayaṃ vimāne. Devānamākāse gamanaṃ yena taṃ vimānaṃ, vigataṃ vinā (ka.)",
  "anya-e0810n:98_1": "mānaṃ upamānamassa vimānaṃ. Vihe ākāse gacchatīti byamhaṃ, hakārato pubbe amapaccayo.",
  "anya-e0810n:98_2": "Ettha ca vimānabyamhasaddā dvepi anitthiyaṃ punnapuṃsake vattanti.",
  "anya-e0810n:99_0": "Pīyusādittayaṃ amate. Pīyateti pīyusaṃ, “amatapā”ti hi vuttaṃ, usapaccayo uṇādi 4.76",
  "anya-e0810n:99_1": "ṇvādi 215 suttesu pana “pīyūsa”miti dissati. “Peyuso”tipi nāmamassa. Na mataṃ maraṇamanena",
  "anya-e0810n:99_2": "amataṃ. Sukhena dhayanti pivanti taṃ iti sudhā. Ettha ca amatasaddo yaññasesapīyusasalilaghatādīsu",
  "anya-e0810n:99_3": "napuṃsake, dhanvantaridevādīsu pulliṅge, gaḷojhābhayāmalakyādīsu itthiliṅgeti tīsu",
  "anya-e0810n:99_4": "vattati amataṃ yaññasese ca, pīyūse salile ghate ayācite ca mokkhe ca, nā dhanvantaridevasu",
  "anya-e0810n:99_5": "amatā māgadhīpathyā guḷucyāmalakīsu ca (medinīkosa 16 77-8), taṃsahacaraṇato pīyusasaddopi",
  "anya-e0810n:99_6": "tīsu liṅgesu. Sudhāsaddo pana amatanuhīlepādīsupi niccamitthiliṅgova sudhā lepo’mataṃ",
  "anya-e0810n:99_7": "nuhī (amara 23.101).",
  "anya-e0810n:100_0": "Sineruādipañcakaṃ pabbatarāje. Sinā soceyye, sināti soceti deveti sineru, erupaccayo.",
  "anya-e0810n:100_1": "Mī hiṃsāyaṃ, mināti hiṃsati sabbe pabbate attano uccataraṭṭhenāti meru, rupaccayo.",
  "anya-e0810n:100_2": "Tidivānaṃ dvinnaṃ devalokānaṃ ādhāro patiṭṭhāti tidivādhāro. Deve nayatīti neru.",
  "anya-e0810n:100_3": "Sumerūti upasaggena nāmaṃ vaḍḍhitaṃ. Hemaddi, ratanasānu, surālayādīnipi pabbatarājassa nāmāni.",
  "anya-e0810n:101_0": "26. Yugandharādīni sinerussa parivārabhūtānaṃ sattannaṃ paribhaṇḍapabbatānaṃ nāmāni.",
  "anya-e0810n:101_1": "Candasūriyasaṅkhātaṃ yugaṃ dhāreti tadubbedhamaggacārittāti yugandharo. Īsaṃ mahissaraṃ",
  "anya-e0810n:101_2": "dhāreti tassa nivāsaṭṭhānattāti īsadharo. Karavīrā assamārakā bahavo ettha santīti",
  "anya-e0810n:101_3": "karavīro, ke vā mayūrā ravanti etthāti karavīro, “karavīko”tipi pāṭho, idhāpi pacchimoyevattho,",
  "anya-e0810n:101_4": "karavīkasakuṇā vā bahavo ettha santīti karavīko. Sudassanā osadhivisesā bahukā ettha",
  "anya-e0810n:101_5": "santīti sudassano, sukhena passitabbattā vā sudassano, sundaraṃ vā dassanaṃ etthāti",
  "anya-e0810n:101_6": "sudassano. Pañcannaṃ pabbatacakkānaṃ nemisadisaṃ katvā attānaṃ dhāretīti nemindharo,",
  "anya-e0810n:101_7": "nemibhāvena vā dhāretabbo upalakkhetabboti nemindharo, nemiṃvā rathaddumaṃ dhāreti",
  "anya-e0810n:101_8": "yebhuyyenāti nemindharo. Vinatā nāma supaṇṇamātā, tassā nivāsaṭṭhānattā vinatakoti",
  "anya-e0810n:101_9": "cintāmaṇiṭīkā. Vitthiṇṇā vā natā nadiyo etthāti vinatako. Assakaṇṇā sajjadumā bahavo",
  "anya-e0810n:101_10": "ettha santīti assakaṇṇo, assakaṇṇasadisakūṭattā vā assakaṇṇo. Kulācalāti ete sineruādayo",
  "anya-e0810n:101_11": "aṭṭha pabbatā acalasaṅkhātānaṃ pabbatānaṃ kulāni yoniyo pabhavā, ete ca sineruādayo",
  "anya-e0810n:101_12": "anupubbasamuggatā, sabbabāhiro cettha assakaṇṇo. Nimijātake pana –",
  "anya-e0810n:102": "“Sudassano karavīko, īsadharo yugandharo;",
  "anya-e0810n:103": "Nemindharo vinatako, assakaṇṇo giri brahā”ti jā. 2.22.568.",
  "anya-e0810n:104_0": "Vatvā sineruṃ parikkhipitvā assakaṇṇo nāma pabbato patiṭṭhito, taṃ parikkhipitvā",
  "anya-e0810n:104_1": "vinatako nāma pabbatoti evamaññoyevānukkamo kathito. Kiñcāpi kathito, nāmabhedamattakatoyeva",
  "anya-e0810n:104_2": "panettha bhedo, nātthabhedakatoti daṭṭhabbaṃ.",
  "anya-e0810n:105_0": "27. Ākāsavāhīgaṅgāyaṃ merusiṅgobbhavāyaṃ mandākinyādināmattayaṃ. Mandaṃ akituṃ sīlamassāti",
  "anya-e0810n:105_1": "mandākinī. Ākāse sandamānā gaṅgā ākāsagaṅgā. Surānaṃ devānaṃ nadī suranadī. Suradīghikātipi etissā nāmaṃ.",
  "anya-e0810n:106_0": "28. Koviḷārādittayaṃ “phalaharo”tikhyāte pāricchattake. Kuṃ pathaviṃ vidārayati mūlenāti",
  "anya-e0810n:106_1": "koviḷāro, dassa ḷo. Pari samantato chattaṃ viya tiṭṭhatīti pāricchattako. Pārino",
  "anya-e0810n:106_2": "samuddassa jāto apaccaṃ pārijātako, sakatthe ko. Pāribhaddo, nimbataru, mandāroiccādīnipi",
  "anya-e0810n:106_3": "pāricchattakassa nāmāni.",
  "anya-e0810n:107_0": "Kapparukkho ca santāno ca ādinā mandāro pārijātako ca haricandanañca ete pañca devaddumā",
  "anya-e0810n:107_1": "amara 1.53 devataravo devabhūmīsveva sambhavato. Kappo saṅkappito attho, tassa rukkho",
  "anya-e0810n:107_2": "jaññajanakabhāvena sambandho, kappaṃ vā ṭhito rukkho kapparukkho. Tananaṃ tāno, bhāve",
  "anya-e0810n:107_3": "ṇo. Gandhassa sammā tāno asseti santāno, sirīsarukkho. Mandante modante devā anenāti",
  "anya-e0810n:107_4": "mandāro, ārapaccayo. Harimindaṃ cadayati sukhayatīti haricandanaṃ. Ete pañca devataravo",
  "anya-e0810n:107_5": "amarakosanayena vuttā, sogatanayena pana satta devataravo. Vuttañca –",
  "anya-e0810n:108": "“Pāṭalī simbalī jambū, devānaṃ pārichattako;",
  "anya-e0810n:109": "Kadambo kapparukkho ca, sirīsena bhavati sattama”nti dha. sa. aṭṭha. 584; sārattha. ṭī. 1.1verañjakaṇḍavaṇṇanā.",
  "anya-e0810n:110_0": "Tattha pāṭalīti citrapāṭalī, sā asuraloke tiṭṭhati. Tathā simbalī garuḷesu, jambū",
  "anya-e0810n:110_1": "jambudīpe, pāricchattako tāvatiṃse, kadambo aparagoyāne. Kapparukkho uttarakurūsu,",
  "anya-e0810n:110_2": "sirīso pubbavideheti. Ete satta devānameva patiṭṭhānabhūmīsu sambhavato devataravotveva vuccanti.",
  "anya-e0810n:111": "Saggavaṇṇanā samattā.",
  "anya-e0810n:112_0": "29. Pubbapacchimauttarā disā yathākkamaṃ pācī patīcī udīcī nāma bhavanti. Paṭhamaṃ",
  "anya-e0810n:112_1": "pāto ancati ravi yassaṃ sā pācī, nakāralopo. Pacchā divāvasāne ancati ravi yassaṃ",
  "anya-e0810n:112_2": "sā patīcī. Uddhaṃ ancati ravi yassaṃ sā udīcī, yassaṃ vā sītaviyogaṃ datvā ancati",
  "anya-e0810n:112_3": "sā udīcī, viyogatthavācako hettha ukāro, dasaddo dānattho. Atha vā pancati pubbabhāvamāpajjateti",
  "anya-e0810n:112_4": "pācī. Patincati pacchābhāvamāpajjateti patīcī. Udañcati sītaviyogadānattamāpajjateti",
  "anya-e0810n:112_5": "udīcī. Ettha ca udīcīsahacaraṇato patīcī itthiyaṃ, patīcīsahacaraṇato pācī itthiyaṃ",
  "anya-e0810n:112_6": "vattatīti daṭṭhabbaṃ. Evaṃ taṃtaṃsahacaraṇabhāvena tassa tassa taṃtaṃliṅgattamupaneyyuṃ.",
  "anya-e0810n:112_7": "Pubbapacchimauttarāti sabbanāmassa vuttamatte pumbhāvo.",
  "anya-e0810n:113_0": "Dakkhiṇādidvayaṃ dakkhiṇadisāyaṃ. Majjhe apāyaṃ añcati yassaṃ ravi, sā apācī. Majjhatthoyaṃ",
  "anya-e0810n:113_1": "apasaddo, yathā “apadisa”nti, “avācī”tipi pāṭho, avapubbo añca adhomukhībhāve. Avañcati",
  "anya-e0810n:113_2": "adhomukhī bhavati yassaṃ ravi, sā avācī. Uṇhādike vā tabbiyoge karonto yassaṃ ravi",
  "anya-e0810n:113_3": "añcati, sā avācī. Vidisādidvayaṃ disāmajjhe. Disāhi viniggatā vidisā. Disānamanurūpā,",
  "anya-e0810n:113_4": "anuvattakā vā disā anudisā. Apadisantipi vidisāya nāmaṃ napuṃsakābyayaṃ tva’padisaṃ (amara 3.6).",
  "anya-e0810n:114_0": "30. Erāvatādayo aṭṭha gajā pubbādīnaṃ disānaṃ rakkhaṇato disāgajā nāma, puṇḍarīkaṃ",
  "anya-e0810n:114_1": "nāma sitambojaṃ, taṃsadisavaṇṇatāya puṇḍarīko. Rassasarīratāya vāmano. Kuyaṃ pathaviyaṃ",
  "anya-e0810n:114_2": "modate kumudo. Añjanavaṇṇatāya añjano. Pupphā pakāsamānā dantā assa pupphadanto.",
  "anya-e0810n:114_3": "Sabbabhūmiyaṃ caratīti sabbabhummo, sabbabhummo vā cakkavattī tassānurūpattā sabbabhummo.",
  "anya-e0810n:114_4": "Sobhanadantāvayavattā suppatīko sobhanā patīkā avayavā’ssa suppatīko (ka.). “Suppatīko",
  "anya-e0810n:114_5": "sobhanaṅge, bhave īsānadisāgaje”ti hi nānatthasaṅgahe vuttaṃ. Erāvatādīnaṃ disānaṃ",
  "anya-e0810n:114_6": "sambandhakathanaṃ pācīvāraṇādināmasūcanatthaṃ, esaṃ kareṇuyo pana –",
  "anya-e0810n:115": "Abbhamu kapilā ceva, piṅgalā nupamā matā;",
  "anya-e0810n:116": "Tambakaṇṇī subhadantī, aṅganā añjanāvatī amara 3.5.",
  "anya-e0810n:117_0": "31. Dhataraṭṭhādidvayaṃ pubbadisādhipatideve. Dhāritaṃ raṭṭhamanenāti dhataraṭṭho,",
  "anya-e0810n:117_1": "rassa to. Pañcasikhādīnaṃ gandhabbānaṃ adhipo nāyako gandhabbādhipo. Kumbhaṇḍasāmyādidvayaṃ",
  "anya-e0810n:117_2": "dakkhiṇadisādhipatideve. Kumbhaṇḍānaṃ sāmi nāyako kumbhaṇḍasāmi. Viruhanti vuḍḍhiṃ",
  "anya-e0810n:117_3": "virūḷhimāpajjanti etasmiṃ kumbhaṇḍāti virūḷhako. Virūḷhaṃ vuḍḍhippattaṃ vā kaṃ sukhametassāti",
  "anya-e0810n:117_4": "virūḷhako. Virūpakkhādidvayaṃ pacchimadisādhipatideve. Virūpāni akkhīni yassa virūpakkho,",
  "anya-e0810n:117_5": "vividhasaṇṭhānāni akkhīni yassa vā virūpakkho. Nāgānaṃ adhipati nāgādhipati.",
  "anya-e0810n:118_0": "32. Yakkhādhipādicatukkaṃ kuvere. Āḷavakādiyakkhānaṃ adhipo yakkhādhipo. Vissavaṇassa",
  "anya-e0810n:118_1": "apaccaṃ vessavaṇo. Ticaraṇāṭṭhadāṭhābhayānakamatthitāya kucchitaṃ vero sarīramassa",
  "anya-e0810n:118_2": "kuvero. Khuddenāssa narayuttā sivikāratheti naro vāhanamassa naravāhano. Tyambakasakho,",
  "anya-e0810n:118_3": "yakkharājo, guyhakesaro, manussadhammā, dhanado, rājarājo, dhanādhipo, kinnareso,",
  "anya-e0810n:118_4": "yakkho, ekapiṅgalo, sirido, puññajanessaroiccādīnipi kuverassa nāmāni.",
  "anya-e0810n:119_0": "Assa kuverassa purī “aḷakā, aḷakamandā”ti ca vuccati. Alaṃ vibhūsane, alaṃ vibhūsanaṃ",
  "anya-e0810n:119_1": "karotīti alakā, sā eva aḷakā. Aḷakā eva modakaraṇato aḷakamandā, ukārassa akāro,",
  "anya-e0810n:119_2": "nāgamo ca. Kelāsotipi tassa nāmaṃ, keli payojanaṃ assa kelo, āsate asminti āso, kelo",
  "anya-e0810n:119_3": "ca so āso ceti kelāso, kaṇhasappādi viya niccaṃ kammadhārayo. Assa kuverassa paharaṇaṃ",
  "anya-e0810n:119_4": "āyudhaṃ gadā, gaṃ vuccati vajiraṃ, taṃ viya dukkhaṃ dadātīti gadā. Ime cattāro yathāvuttā",
  "anya-e0810n:119_5": "dhataraṭṭhādayo devā kamato pubbādīnaṃ catuddisānaṃ adhipā adhipatayo nāma. Amarakose pana –",
  "anya-e0810n:120": "“Indo aggi pitupati, nerito varuṇo’nilo;",
  "anya-e0810n:121": "Kuvero īso patayo, pubbādīnaṃ ime kamā.",
  "anya-e0810n:122": "Ravi sukko mahīsūnu, tamo ca bhānujo vidhu;",
  "anya-e0810n:123": "Budho suraguru ceti, disādhipā tathā gahā”ti amara 3.3-4.",
  "anya-e0810n:124": "Aññeyeva disādhipatayo kathitā, indaravimādīnañca disādhipaccakathanaṃ pājhādīnaṃ indadisāravidisādināmasūcanaphalaṃ.",
  "anya-e0810n:125_0": "33-34. Jātavedādyaṭṭhārasakaṃ aggimhi. Jāte uppanne vindati ghātayatīti jātavedo.",
  "anya-e0810n:125_1": "Andhakāre jātaṃ vijjamānaṃ vindati labhati, vidati jānāti etenāti vā jātavedo, jananaṃ",
  "anya-e0810n:125_2": "jātaṃ vedo pākaṭo yassa vā so jātavedo. Sikhā vuccati jālā, tāya yogato sikhī. Jotati",
  "anya-e0810n:125_3": "dippatīti joti. Punātīti pāvako, ṇvu. Dahatīti dahano. Ananti pālentyaneneti analo,",
  "anya-e0810n:125_4": "alapaccayo. Vede hutaṃ vahati pāpayati, sayaṃ vā labhateti hutāvaho. Acci vuccati",
  "anya-e0810n:125_5": "jālā, tāya yogato accimā. Dhūmo ketu dhajo yassāti dhūmaketu. Ajati jalamāno kuṭilaṃ",
  "anya-e0810n:125_6": "gacchatīti aggi, i. Go raṃsi etassatthīti gini, assatthyatthe ini, agginītipi pāṭho,",
  "anya-e0810n:125_7": "so aggisadiso. Bhānu pabhā yassatthi, so bhānumā. Tejeti sesabhūtopādārūpānīti tejo.",
  "anya-e0810n:125_8": "Dhūmo sikhā cūḷā yassa dhūmasikho. Vāyu sakhā assa vāyusakho. Dahitvā dahato (ka.)",
  "anya-e0810n:125_9": "gacchato kaṇhā vattanī maggo yassa kaṇhavattanī. Vissānarassa isino apaccaṃ vessānaro.",
  "anya-e0810n:125_10": "Hutaṃ haviṃ asati bhuñjatīti hutāso. Dhanañjayo, jalano, āsayāso, rohitasso, sattācci,",
  "anya-e0810n:125_11": "sukko, citrabhānu, vibhāvasu, suciiccādīnipi aggissa nāmāni.",
  "anya-e0810n:126_0": "Sikhādittayaṃ aggijālāyaṃ. Sinoti nisānī bhavatīti sikhā, “si nisāne”ti kātanta dhātu,",
  "anya-e0810n:126_1": "khapaccayo. Jalatīti jālā. Accate pujjate aneneti acci. Sikhā jālā bhiyyo rūpantarā",
  "anya-e0810n:126_2": "itthiyaṃ, acci pana apume.",
  "anya-e0810n:127_0": "35. Dvayaṃ aggikaṇe tīsu phuliṅgo’ggikaṇo (amara 1.60) phuliṅgānīti aggikaṇāni. Vividhāsu",
  "anya-e0810n:127_1": "disāsu phullaṃ gacchatīti vipphuliṅgaṃ. Tathā phuliṅgaṃ. Sabbadharakate pana “phuliṃ",
  "anya-e0810n:127_2": "gacchatīti phuliṅgo”ti vuttaṃ. Tikaṃ chārikāyaṃ. Malīnakaṃsavatthādīnaṃ taṃ dittiṃ",
  "anya-e0810n:127_3": "seti pavattetīti bhasmaṃ, mapaccayo, bhasati vā adho patati vatthādīnaṃ malametenāti",
  "anya-e0810n:127_4": "bhasmaṃ. Kaṃsādīnaṃ sukkabhāvatthaṃ icchitabbattā iṭṭhi abhilāso sobhanaṃ etassā",
  "anya-e0810n:127_5": "atthīti seṭṭhi, “sapakkhako salomako”tyādīsu viya sasaddassa vijjamānatthattā. Malassa",
  "anya-e0810n:127_6": "saraṇaṃ karotīti sārikā, sā eva chārikā, yathā “saḷāyatana”ntyādīsu.",
  "anya-e0810n:128_0": "36. Dvayaṃ uṇhachārikāyaṃ. Uṇhattā kukkuṃ kucchitaṃ lātīti kukkulo, “kukku vidatthiyaṃ",
  "anya-e0810n:128_1": "hatthe, pakoṭṭhe kucchitepi ce”ti hi nānatthasaṅgahe vuttaṃ. Kukkuṃ vā hatthaṃ lunāti",
  "anya-e0810n:128_2": "chindati dahatīti kukkulo, so eva kukkuḷo. Uṇhameva bhasmaṃ uṇhabhasmaṃ, tasmiṃ.",
  "anya-e0810n:128_3": "Tikaṃ dittakaṭṭhādindhane. Aṅgati hāniṃ gacchatīti aṅgāro, ārapaccayo, punnapuṃsakoyaṃ.",
  "anya-e0810n:128_4": "“Alāte’nitthi kuje’ṅgāro”ti hi tikaṇḍasese tikaṇḍasesa 3.329 vuttaṃ. Hānimeva lāti,",
  "anya-e0810n:128_5": "na ṭhitiṃ visesañcāti alātaṃ. Uddhaṃ dhūmaṃ muñcatīti ummutaṃ, tadeva ummukaṃ. Pañcakaṃ",
  "anya-e0810n:128_6": "kaṭṭhādindhane. Santamaggiṃ edhayati vaḍḍhayatīti samidhā. Edhayatīti idhumaṃ, umo.",
  "anya-e0810n:128_7": "Edhayatīti idho. Upādiyate aggineti upādānaṃ. Edhayatīti indhanaṃ.",
  "anya-e0810n:129_0": "37. Pañcakaṃ āloke. Obhāsati dippatīti obhāso. Pakāsati dippatīti pakāso. Ālocayati",
  "anya-e0810n:129_1": "passati etenāti āloko, āloketi vā etenāti āloko, “loka, loca dassane”ti dhātudvayapāṭhato.",
  "anya-e0810n:129_2": "Ujjotatīti ujjoto, andhakāraṃ viddhaṃsento jotatīti vā ujjoto. Ā samantato tapati",
  "anya-e0810n:129_3": "dippatīti ātapo. Samāti ete pañca tulyatthāti bhāvo.",
  "anya-e0810n:130_0": "Dasakaṃ vāte. Āhāro viya pāṇabhūtopi kadāci satte māretīti māruto, sova māluto. Punāti",
  "anya-e0810n:130_1": "saṅkārādikanti pavano. Vāyati gacchatīti vāyu, vāyati vā pupphādīnaṃ gandho yena",
  "anya-e0810n:130_2": "so vāyu. Tathā vāto. Ananti pāṇantyaneneti anilo, ilo. Santaṃ niccalaṃ īrayati kampetīti",
  "anya-e0810n:130_3": "samīraṇo, samīrituṃ kampituṃ sīlamassāti vā samīraṇo. Gandhaṃ vahatīti gandhavāho,",
  "anya-e0810n:130_4": "ṇo. Vāyo vāyusadiso, ubhayatrāpi yāgamo. Samantato īrati khipati rukkhādayoti samīro.",
  "anya-e0810n:130_5": "Sadā sabbadā gati yassa sadāgati. Sasano, gandhavaho, āsugo, maruto, jagatipāṇo,",
  "anya-e0810n:130_6": "pavamāno, pabhañjano iccādīnipi vātanāmāni.",
  "anya-e0810n:131_0": "38. Ime cha vakkhamānā vāyubhedā vāyuvisesā, uddhaṃ gacchatīti uddhaṅgamo, uccārapassāvādīnaṃ",
  "anya-e0810n:131_1": "nīharaṇavasena adhobhāgaṃ gacchatīti adhogamo. Kucchimhi udare tiṭṭhatīti kucchiṭṭho.",
  "anya-e0810n:131_2": "Koṭṭhe ante seti tiṭṭhatīti koṭṭhāsayo. Punappunaṃ sasanti yena assāso, bahinikkhantavāto.",
  "anya-e0810n:131_3": "Passāsoti antopavisanakavātopi “assāso”ti etena saṅgayhate sahacāritattā. Sabbaṅgesu",
  "anya-e0810n:131_4": "anusarati sīlena sedalohitādisampādanatoti aṅgānusārī. Amarakose panāyaṃ vāto ṭhānabyāpārabhedena",
  "anya-e0810n:131_5": "pañcadhā kathito pāṇo’pāno samānocodānabyānā ca vāyavo sarīraṭṭhā ime (amara 1.67), ṭīkāyañcassa –",
  "anya-e0810n:132": "“Hadaye pāṇo gude’pāno, samāno nābhimajjhaṭṭho;",
  "anya-e0810n:133": "Udāno kaṇṭhadese tu, byāno sabbaṅgasandhisu hadaye pāṇo gude’pāno, samāno nābhisaṇṭhito; udāno kaṇṭhadesaṭṭho, byāno sabbasarīrago iti ṭhānaniṇṇayo (cintāmaṇiṭīkā).",
  "anya-e0810n:134_0": "Tatrapāṇoannappavesādikaro. Apāno muttakarīsasukkavisaṭṭhikaro. Samāno majjhe annapacanādikaro.",
  "anya-e0810n:134_1": "Udāno bhāsitagītādikaro. Byāno sedarattasavanummesanimesagatyādikaro khedaceṭṭhāummesanimmesagatyādikaro",
  "anya-e0810n:134_2": "(ka.). Pakaṭṭhena anantyanena bhattādippavesanatoti pāṇo. Muttādikaṃ apanetvā anantyanenāti",
  "anya-e0810n:134_3": "apāno. Sammā ananti anena bhuttaparipācanatoti samāno. Uddhamanantyanena bhāsitādo",
  "anya-e0810n:134_4": "sāmatthiyajananatoti udāno. Visesena anantyanena sedarattasemhādi khedaceṭṭhādi (cintāmaṇiṭīkā)",
  "anya-e0810n:134_5": "sampādanatoti byāno”ti taṃbyāpārā ca yathā – annappavesanaṃ muttā-dyussaggo’nnavipācanaṃ",
  "anya-e0810n:134_6": "bhāsaṇādi nimesādi, taṃbyāpārā kamā ime (cintāmaṇiṭīkā) vuttaṃ.",
  "anya-e0810n:135_0": "39. Dvayaṃ antopavisanakavāte. Ānaṃ vuccati bahinikkhamanavāto, tato apagataṃ apānaṃ.",
  "anya-e0810n:135_1": "Assāsato apagato passāso. Dvayaṃ bahinikkhamanavāte. Ādimhi pavatto sāso assāso.",
  "anya-e0810n:135_2": "Ananti pāṇantyaneneti ānaṃ, ādimhi pavattaṃ ānaṃ ānaṃ, ekassākārassa lopo.",
  "anya-e0810n:136_0": "40. Vegakhippādayo vātadhammattena niccappavattikā iti tappakkame tappakkamena takkamena",
  "anya-e0810n:136_1": "(ka.) uccante. Tatra rayantaṃ vege. Sabbatra karaṇasādhanaṃ. Icchitaṭṭhānaṃ vajanti",
  "anya-e0810n:136_2": "pāpuṇanti etenāti vego.",
  "anya-e0810n:137": "“Kriyāvācittamākhyātuṃ, ekekattho nidassito;",
  "anya-e0810n:138": "Payogatonugantabbā, anekatthā hi dhātavo”ti candradhātupāṭhe.",
  "anya-e0810n:139": "Vuttattā vajadhātu pāpuṇanepi pavattati, evaṃ sabbatra, akārassa e. Javanti etenāti javo, rayanti gacchanti etenāti rayo.",
  "anya-e0810n:140_0": "Khippādinavakaṃ sīghe. Atha javasīghānaṃ ko bhedo? Savegagativacanā javādayo, sīghādayo",
  "anya-e0810n:140_1": "tu dhammavacanā, tathā ca “sīghaṃ pacati passati (ka.), sīghaṃ gacchatī”ti payogo,",
  "anya-e0810n:140_2": "na tu “javaṃ pacati, javaṃgacchatī”ti pana payogo. “Vegena gacchati, javena gacchatī”tyādīsu",
  "anya-e0810n:140_3": "kathaṃ? Tatra bhedassa vattumicchitattā na doso. Khippati peratīti khippaṃ, khipa",
  "anya-e0810n:140_4": "peraṇe. Sayatīti sīghaṃ, sī saye, ghapaccayo. Byuppatti hi yathā kathañcipi bhavati,",
  "anya-e0810n:140_5": "saññā tu lokatovāvagantabbā, sabbatrevaṃ. Taratīti turitaṃ. Laṅghatīti lahu, laṅgha",
  "anya-e0810n:140_6": "gatisosanesu, ghassa ho, niggahītalopo, upaccayo ca, lahupariyāyo laghusaddopyatthi.",
  "anya-e0810n:140_7": "Asati khepatīti āsu, u. Taratīti tuṇṇaṃ, rassa ṇo. Arati gacchatīti araṃ. Na vilambīyati",
  "anya-e0810n:140_8": "na ohīyatīti avilambitaṃ, labi avasaṃsane. Tuvaṭṭati sayatīti tuvaṭṭaṃ, turitabhāvena",
  "anya-e0810n:140_9": "vattatīti vā tuvaṭṭaṃ, ritalopo.",
  "anya-e0810n:141_0": "41. Ariyāsāmaññassa pubbaḍḍhaṃ santate. Ettha ca aṭṭhasu gaṇesu chaṭṭho sabbalahuko,",
  "anya-e0810n:141_1": "tatopare chaggaṇā sa, bha, sa, bha, bha, bhā, aṭṭhamo go. Samantato tanotīti satataṃ.",
  "anya-e0810n:141_2": "Nāsabhāvena na iccaṃ na gantabbaṃ niccaṃ, nāsaṃ vā na gacchatīti niccaṃ. “Nāgo”tyādīsu",
  "anya-e0810n:141_3": "viyāti etthāpi na doso, tassa co. Na viramatīti avirataṃ. Na āramatīti anārataṃ.",
  "anya-e0810n:141_4": "Samantato, punappunaṃ vā tanotīti santataṃ. Na avaramatīti anavarataṃ. Sadā dhavati",
  "anya-e0810n:141_5": "gacchatīti dhuvaṃ. “Dhu gatitheriyesū”ti kātantadhātu.",
  "anya-e0810n:142_0": "Vipulāḍḍhaṃ atisaye. Ettha hi ayugapāde dvādasamattā, yuge aṭṭhārasamattā, sabbāsu",
  "anya-e0810n:142_1": "ariyāsu paṭhame pāde dvādasamattā, dutiye aṭṭhārasa, tatiye dvādasa, catutthe pañcadasa.",
  "anya-e0810n:142_2": "Yadā pana paṭhamatatiyesu parihāyanti, tadā yuge adhikā honti, idaṃ vipulālakkhaṇaṃ.",
  "anya-e0810n:142_3": "Atha satatātisayānaṃ ko bhedo? Satataṃ santati avicchedokriyantarehi abyavadhānaṃ,",
  "anya-e0810n:142_4": "atisayo tu ponopuññaṃ, pakaṭṭho ca. Tesu ponopuññaṃ kriyābyāvutti, pakaṭṭho tu kriyāvayavānaṃ",
  "anya-e0810n:142_5": "ukkaṃsatā. Bhāsati sabbesanti bhusaṃ, āssa u. Bhassati adho patatīti vā bhusaṃ. Bhasa",
  "anya-e0810n:142_6": "adhopatane, assa u. Atisayanaṃ atisayo, atikkamitvā vāsayanaṃ pavattanaṃ atisayo.",
  "anya-e0810n:142_7": "Dahati sabbanti daḷhaṃ, hato pubbe ḷo, dalati vidārayatīti vā daḷhaṃ, hapaccayo,",
  "anya-e0810n:142_8": "dahanto lātīti vā daḷhaṃ, vaṇṇavipariyayo, abhisayo ca daḷhañca atisayadaḷhā. Tarati",
  "anya-e0810n:142_9": "atikkamatīti tibbaṃ, rassa vo, assa i. Eti gacchatīti eko, so eva ekantaṃ, ekaṃ tarati",
  "anya-e0810n:142_10": "atikkamatīti vā ekantaṃ. Mattato atikkantaṃ atimattaṃ. Bahuṃ lātīti bāḷhaṃ, ulopo,",
  "anya-e0810n:142_11": "vaṇṇavipariyayo ca hasaddo. Ativelaṃ, accatthaṃ, nibbharaṃ, nitantaṃ, gāḷhaṃiccādīnipi atisaye.",
  "anya-e0810n:143_0": "Dabbaṃ satvaṃ, taṃviparīte dhammamatte vattamānā bāḷhapariyantā khippādayo atisayaṃ",
  "anya-e0810n:143_1": "vinā paṇḍake napuṃsake vattanti. Khippaṃ bhavati “khippa bhavabhī”ti padadvayaṃ adhikaṃ",
  "anya-e0810n:143_2": "viya dissati, atisayo pulliṅgo, assa guṇassātisayo, assa dabbassātisayo iti. “Khippaṃ",
  "anya-e0810n:143_3": "bhuñjati, satataṃ juhoti, satataṃ ramaṇīyo”iccatra tu kriyāvisesanattāyeva paṇḍakattaṃ.",
  "anya-e0810n:143_4": "Tesu khippādīsu ye dabbagā dabbābhidhāyino, te tīsu liṅgesu. “Dabbadhammo liṅga”nti",
  "anya-e0810n:143_5": "dassanantaraṃ. Yathā khippā jarā, khippo maccu, khippaṃ gamanaṃ. Santatā taṇhā, santataṃ",
  "anya-e0810n:143_6": "dukkhaṃ, santato ākāso. Atimattā kriyā, atimatto naro, atimattaṃ padaṃ iccādi.",
  "anya-e0810n:144_0": "42-43. Dvādasakaṃ māre. Haranayanaggidaḍḍhattā tinayanaggidaḍḍhattā (ka.) natthi",
  "anya-e0810n:144_1": "viggaho sarīrametassa aviggaho. Kāmayati raticchaṃ uppādayatīti kāmo, kāritantā apaccayo.",
  "anya-e0810n:144_2": "Siṅgārarūpena pāṇīnaṃ manasi bhavatīti manobhū. Pañcakāmaguṇesu madayatīti madano.",
  "anya-e0810n:144_3": "Lokānaṃ antaṃ vināsaṃ karotīti antako. Vase vatteti sīlenāti vasavattī. Pāpaṃ icchati",
  "anya-e0810n:144_4": "karoti, tena yuttoti vā pāpimā. Parato jāyatīti pajā, acchandikā, tāsaṃ pati pajāpati.",
  "anya-e0810n:144_5": "Ye kusaladhammesu pamattā, tesameva bandhu pamattabandhu. Kaṇhadhammayuttatāya kaṇho.",
  "anya-e0810n:144_6": "Kusaladhamme māretīti māro. Akusaladhamme na muñcatīti namuci. Mīnaketano, kandappo,",
  "anya-e0810n:144_7": "dappako, anaṅgo, pañcasaro, sambarāri, manasijo, kusumesu, anaññajo, pupphadhanvā,",
  "anya-e0810n:144_8": "ratipati, makaraddhajoiccādīnipi viṇhusutassa kāmassa nāmāni.",
  "anya-e0810n:145_0": "Taṇhā aratī ragā ceti etā tisso tassa mārassa dhītaro. Yo taṃ passati, taṃ tasitaṃ",
  "anya-e0810n:145_1": "karotīti taṇhā, salopo, ṇhā ca. Paresaṃ kusaladhammesu aratiṃ karotīti aratī. Rajjanti",
  "anya-e0810n:145_2": "etthāti ragā. Tassa mārassa hatthī girimekhalo nāma. Sarīramahantabhāvena girisadisattā",
  "anya-e0810n:145_3": "giri viyāti giri. Mārena mamāyanavasena “ayaṃ me hatthī mekhalo nāma hotū”ti katanāmattā",
  "anya-e0810n:145_4": "mekhalā viyāti mekhaloti samuditanāmadvayena ekameva hatthiṃ vadati, yathā “vajirāsani, sītuṇha”nti.",
  "anya-e0810n:146_0": "44. Tikaṃ yame. Pajāsaṃyamanato yamā, maccuppabhutayo assa kiṅkārā, tesu rājateti",
  "anya-e0810n:146_1": "yamarājā. Tedhātukesupi āṇāpavattakattā mahanto visayo etassa visayī, ṇī, so eva",
  "anya-e0810n:146_2": "vesāyī. Yattha lakkhaṇena na sijjhati, tattha sabbatra “yadādinā vā niruttinayena",
  "anya-e0810n:146_3": "vā saddasiddhi veditabbā”ti hi pubbe vuttaṃ, dukkhajanakattā vā visadisaṭṭhānaṃ gacchantīti",
  "anya-e0810n:146_4": "vesā, nerayikā, tesaṃ adhipatibhāvena ayati pavattatīti vesāyī, ī. Yamānaṃ rājā yamo.",
  "anya-e0810n:146_5": "Dhammarājo, katanto, samavattī, kālo, daṇḍadharo, antakoiccādīnipi yamassa nāmāni.",
  "anya-e0810n:146_6": "Assa yamassa āvudhaṃ nayanameva. Tena kira kodhacittena olokitamattena sattānaṃ sarīrāni",
  "anya-e0810n:146_7": "ātape khittaghatapiṇḍāni viya vilīyantīti.",
  "anya-e0810n:147_0": "Dvayaṃ asurabhede. Etesañhi satipi devabhāve heṭṭhā nivāsitabhāvasāmaññato ettha",
  "anya-e0810n:147_1": "vacanaṃ, mārassa pana sattānamanatthakārakatāsāmaññena yamena saddhiṃ vacanaṃ takkarattā.",
  "anya-e0810n:147_2": "Yuddhādīsu vepitaṃ kampitaṃ cittametassa vepacitti saṃ. ni. aṭṭha. 1.1.256. Puṇṇaṃ",
  "anya-e0810n:147_3": "lomaṃ yassa so pulomo, pulāmahatī umā kitti, kanti vā yassāti pulomo. “Umātasīhemavati-haliddākittikantisū”ti",
  "anya-e0810n:147_4": "hi nānatthasaṅgahe vuttaṃ. Ayaṃ pana sakkassa bhariyāya sujātāya pitā. Dvayaṃ kinnare.",
  "anya-e0810n:147_5": "Assamukhanarasarīratāya kucchito puriso, kiñci vā puriso, purisasadisoti vā kimpuriso.",
  "anya-e0810n:147_6": "Evaṃ kinnaro. Turaṅgavadana, assamukhādīnipi kinnarassa nāmāni.",
  "anya-e0810n:148_0": "45-46. Addhapajjena ākāsassa nāmāni. Tesaṃ tesaṃ vatthūnaṃ antaraṃ nānattaṃ ikkhate",
  "anya-e0810n:148_1": "loko ettha, anenāti vā antalikkhaṃ, rassa lo. Ikkhanaṃ vā dassanaṃ ikkhā, tassa antaraṃ",
  "anya-e0810n:148_2": "kāraṇaṃ antalikkhaṃ. Khanati byavadhānanti khaṃ, kvi. Sabbagahagāmaṇino ādiccassa",
  "anya-e0810n:148_3": "patho maggo ādiccapatho. Na bhavatīti abbhaṃ. Gacchantyanena devāti gaganaṃ, yu,",
  "anya-e0810n:148_4": "massa go. Ambate saddāyate atrāti ambaraṃ, ro. Haya gatimhi, visesena hayati gacchati",
  "anya-e0810n:148_5": "sabbatrāti vehāso, yassa so, vigato vā hāso cittassa etthārammaṇālābhatoti vehāso.",
  "anya-e0810n:148_6": "Anilassa vātassa patho anilapatho. Bhusaṃ kāsante dippante padatthā etenāti ākāso,",
  "anya-e0810n:148_7": "na kassati na vilekhīyatīti vā ākāso. Na bhavati ettha kiñcipi vatthūti nabhaṃ, natthi",
  "anya-e0810n:148_8": "bhūmi etthāti vā nabhaṃ, na bhāyanti pakkhino anena, etthāti vā nabhaṃ. Vino pakkhino",
  "anya-e0810n:148_9": "hayanti gacchanti etthāti vehāyasaṃ, aso. Tārā vuccanti nakkhattādayo, tesaṃ patho",
  "anya-e0810n:148_10": "tārāpatho. Surānaṃ devānaṃ patho surapatho. Na haññateti aghaṃ, hanassa gho. Anantaṃ,",
  "anya-e0810n:148_11": "visaṇupadaṃiccādīnipi ākāsassa nāmāni.",
  "anya-e0810n:149_0": "47-48. Meghādyekādasakaṃ meghe. Mehati gharati secatīti megho. Vāriṃ vahatīti valāhako,",
  "anya-e0810n:149_1": "vārisaddassa vo, vassa lo pāṇini 6.3.109; moggallānapañcikā 1.47; nīti-sutta 1340,",
  "anya-e0810n:149_2": "1343. Dibbanti vuḍḍhiṃ virūḷhiṃ gacchanti lokā anenāti devo. Pajānaṃ lokānaṃ annaṃ",
  "anya-e0810n:149_3": "bhojanaṃ bhavati etenāti pajjunno, akārassukāro. Ambuṃ udakaṃ dhāretīti ambudharo.",
  "anya-e0810n:149_4": "Lokānaṃ santāpaṃ hantīti ghano, hassa gho. Jaladhāraṃ dhāretīti dhārādharo. Jīvanaṃ",
  "anya-e0810n:149_5": "jalaṃ mūtaṃ bandhamaneneti jīmūto, vanasaddalopo, lokānaṃ vā jīvitaṃ munāti bandhatīti",
  "anya-e0810n:149_6": "jīmūto, vitalopo, jīvitassa jī ādeso vā pāṇini 6.3.109; moggallānapañcikā 1.47; nīti-sutta",
  "anya-e0810n:149_7": "1340, 1343. Evaṃ aññatra. Vāriṃ vahatīti vārivāho. Ambuṃ dadātīti ambudo. Āpaṃ bharatīti",
  "anya-e0810n:149_8": "abbhaṃ, kvi, passa bo.",
  "anya-e0810n:150": "Tikaṃ vuṭṭhiyaṃ. Vassati siñcatīti vassaṃ, vassa secane. Evaṃ vassanavuṭṭhiyo.",
  "anya-e0810n:151_0": "Pañcakaṃ vijjuyaṃ. Satataṃ īrati kampatīti satero, talopo, so eva sateritā. Khaṇamattampi",
  "anya-e0810n:151_1": "na tiṭṭhatīti akkhaṇā. Kuṭilaṃ aciraṭṭhāyitattā virūpaṃ hutvā javatīti vijju. Vijjotatīti",
  "anya-e0810n:151_2": "vijjutā. Aciraṃ pabhā yassa acirappabhā.",
  "anya-e0810n:152_0": "49. Catukkaṃ meghanāde. Meghānaṃ nādo meghanādo. Dhanīyate dhanitaṃthanitaṃ (sī.),",
  "anya-e0810n:152_1": "dhana sadde. Gajjanaṃ gajjitaṃ, gajja sadde. Rasīyate rasitaṃ. Ādinā harādādi sabbatra",
  "anya-e0810n:152_2": "napuṃsakebhāve to, ādinā svanitadhanitādayo (cintāmaṇiṭīkā), ādinā dhanitaharādarāsādayo",
  "anya-e0810n:152_3": "(byākhyāsudhāṭīkā). Dvayaṃ sakkadhanumhi. Indassa āvudhaṃ dhanu ca indāvudhaṃ, indadhanu",
  "anya-e0810n:152_4": "ca. Vātena khittamambu vātakkhittambu, bindu. Sītaṃ karotīti sīkaro, siñcatīti vā",
  "anya-e0810n:152_5": "sīkaro, cassa ko, aro ca, vātavasena vā tato tato saratīti sīkaro, assa ī, majjhe kāgamo ca.",
  "anya-e0810n:153_0": "50. Tikaṃ jaladhārāyaṃ. Vegato jaladhārānaṃ saṃ bhusaṃ patanaṃ āsāro, punappunaṃ",
  "anya-e0810n:153_1": "saratīti āsāro. Vegaṃ dhāretīti dhārā. Adho patatīti sampāto, saṃsaddo adhobhāge",
  "anya-e0810n:153_2": "vegato jaladhārānaṃ sambhūya patanaṃ dhārāsampāto, sara gatiyaṃ ghau iti āsāro (cintāmaṇiṭīkā).",
  "anya-e0810n:153_3": "Dvayaṃ vassopale. Karena hatthena gayhupagattā karakā, jalaṃ piṇḍaṃ karotīti vā karakā,",
  "anya-e0810n:153_4": "“vassopale tu karakā, karakopi ca dissate”ti ruddo, karasaddotra. “Karo vassopale",
  "anya-e0810n:153_5": "pāṇi-soṇḍāpaccāyaraṃsisū”ti nānatthasaṅgahe vuttaṃ. Ghanato, ghanakāle vā sañjātaṃ",
  "anya-e0810n:153_6": "upalaṃ silā ghanopalaṃ. Duṭṭhu dinaṃ duddinaṃ, ayaṃ duddinasaddo meghacchannāhe vattati,",
  "anya-e0810n:153_7": "asobhanatthopyatthi duddinasaddo, aguṇavacanatāyaṃ vāccaliṅgo.",
  "anya-e0810n:154_0": "51-52. Chakkaṃ tirodhāne. Dhara āvaraṇe, apādipubbo. Apidharati āvuṇotīti pidhānaṃ,",
  "anya-e0810n:154_1": "alopo. Apadharatīti apadhāraṇaṃ. Tiro dharati pidahatīti tirodhānaṃ. Antaraṃ dharatīti",
  "anya-e0810n:154_2": "antaradhānaṃ, niggahītalopo. Apidharatīti apidhānaṃ. Ettha ca apādiupasaggā dhātuno",
  "anya-e0810n:154_3": "āvaraṇatthajotakā. Chādayatīti chādanaṃ. Byavadhā, antaradhiiccādayopi tirodhāne.",
  "anya-e0810n:155_0": "Sāddhapajjena candassa nāmāni. Indati nakkhattānaṃ paramissariyaṃ karotīti indu.",
  "anya-e0810n:155_1": "Candati hilādayati sukhayati pajanti cando. Nakkhattānaṃ rājā nakkhattarājā. Umā",
  "anya-e0810n:155_2": "kanti, tāya saha vijjatīti somo, sukhaṃ abhissavatīti vā somo, mapaccayo. Nisaṃ rattiṃ",
  "anya-e0810n:155_3": "karoti, tattha vā karo raṃsi etassa nisākaro. Andhakāraṃ usenti dahanti vināsentīti",
  "anya-e0810n:155_4": "osā, raṃsayo, te ettha dhiyanti patiṭṭhahantīti osadhi, tārāviseso, tassa īso pati",
  "anya-e0810n:155_5": "osadhīso. Himo sītalo raṃsi yassa himaraṃsi. Saso aṅko lakkhaṇaṃ yassa sasaṅko. Candaṃ",
  "anya-e0810n:155_6": "kappūraṃ māti sadisaṃ nayatīti candimā. Ikārādeso. Sasalakkhaṇamettha atthi sasī.",
  "anya-e0810n:155_7": "Sasati vā hiṃsati uṇhaguṇanti sasī, īpaccayo tadupalakkhite tadupacāraṃ. Sītā raṃsayo",
  "anya-e0810n:155_8": "yassatthīti sītaraṃsi. Nisāya rattiyā nātho tadālaṅkārabhāvatoti nisānātho. Uḷūnaṃ",
  "anya-e0810n:155_9": "tārānaṃ rājā uḷurājā. Māti attānaṃ kappūrena sadisaṃ karotīti mā, māsaddoyaṃ pume,",
  "anya-e0810n:155_10": "taṃsahacaraṇato uḷurājādayopi. Himaṃsu, kumudabandhu, vidhu, sudhaṃsu, subbhaṃsu,",
  "anya-e0810n:155_11": "nisāpati, migaṅko, kalānidhi, dvijarājo, sasadharo, nakkhattesoiccādīnipi candassa nāmāni.",
  "anya-e0810n:156_0": "53-54. Soḷasannaṃ bhāgānaṃ pūraṇo soḷasamo bhāgo candassa kalā, kala saṅkhyāne, kalīyate",
  "anya-e0810n:156_1": "ekādinā saṅkhyāyateti kalā. Dvayaṃ candassa sarīre. Maññate ñāyate aneneti bimbaṃ.",
  "anya-e0810n:156_2": "Manato vapaccayo, nipātanā massa bo, assi, nassa mo, vassa bo, bimbasaddo anitthiyaṃ.",
  "anya-e0810n:156_3": "Maṇḍayateti maṇḍalaṃ, alo, itthiyaṃ maṇḍalī, ayaṃ tīsvapi bimbo anitthī, maṇḍalaṃ tīsu (amara 3.15).",
  "anya-e0810n:157_0": "Pādahīnapajjena addhabhāgo. Asati khepeti samudāyanti aḍḍho, to. Tathā addho. Upaḍḍhoti",
  "anya-e0810n:157_1": "upasaggena padaṃ vaḍḍhitaṃ, ete tayo pume. Khaṇḍayati samudāyanti khaṇḍaṃ. Sakyate",
  "anya-e0810n:157_2": "ubbāhanādīsu thokattāti sakalaṃ, alo, khaṇḍasakalā vā pume, satthe rūpabhedato napuṃsake.",
  "anya-e0810n:157_3": "Ete ca aḍḍhādayo tayo asame bhāge pume, same tu napuṃsaketi rūpabhedenāha “addhaṃ",
  "anya-e0810n:157_4": "vuttaṃ same bhāge”ti. Khaṇḍādidvayaṃ pana asamepi vattamānaṃ punnapuṃsake vattati,",
  "anya-e0810n:157_5": "tasmā “addhaṃ vuttaṃ same bhāge”ti ettha “aḍḍhaṃ, upaḍḍha”nti idaṃ dvayampi saṅgahitaṃ",
  "anya-e0810n:157_6": "asamabhāge pumāni, same aṃse napuṃsakattaṃ rūpabhedato, upacārato tabbhāgavati vāccaliṅgo",
  "anya-e0810n:157_7": "– addhā sāṭī, addhaṃ vatthaṃ addho kambalo (cintāmaṇiṭīkā).",
  "anya-e0810n:158": "Pasādādayo cande avassambhāvino, aññatra tu pāsaṅgikā iti candapakkame uccante. Visesena sādayati pasādayatīti pasādo. Evaṃ pasanno, so eva pasannatā.",
  "anya-e0810n:159_0": "Tikaṃ candappabhāyaṃ. Kumudassāyaṃ vikāso vikāro (ka.) komudī. Candaṃ ācikkhati paṭipādayatīti",
  "anya-e0810n:159_1": "candikā. Juti assātthīti juṇhā. Tassa ṇo, hapaccayo ca, candassa vā jutiṃ sobhaṃ",
  "anya-e0810n:159_2": "nayhati bandhatīti juṇhā.",
  "anya-e0810n:160_0": "Catukkaṃ sobhanamatte. Kanati dippatīti kanti, kana dittiyaṃ, kāmīyatīti vā kanti.",
  "anya-e0810n:160_1": "Sundaraṃ bhāti dippatīti sobhā. Jotayatīti juti. Chādayatīti chavi. Chada saṃvaraṇe, vipaccayo, dalopo.",
  "anya-e0810n:161_0": "55. Sattakaṃ lakkhaṇe. Kaṃ attānaṃ laṅkayati hīnaṃ karotīti kalaṅko. Lañchate lakkhate",
  "anya-e0810n:161_1": "aneneti lañchanaṃ. Lakkhyate aneneti lakkhaṃ. Tathā lakkhaṇaṃ. Aṅkīyate lakkhyate",
  "anya-e0810n:161_2": "aneneti aṅko. Abhi visesaṃ jānāti etenāti abhiññāṇaṃ. Cihīyati lakkhīyati aneneti",
  "anya-e0810n:161_3": "cihanaṃ. Ciha lakkhaṇe.",
  "anya-e0810n:162": "Sabbāsaṃ sobhānaṃ majjhe paramā sobhā susamā nāma, sobhanaṃ samaṃ sabbaṃ assaṃ susamā, seṭṭhā sobhā.",
  "anya-e0810n:163_0": "56. Guṇe phoṭṭhabbavisese sītanti napuṃsakaṃ bhavati. Devadattassa sītaṃ vattati.",
  "anya-e0810n:163_1": "Sītādayo tayo guṇīliṅgā guṇino liṅgaṃ gaṇhanti, taṃ yathā – sītalā bhūmi, sītalaṃ",
  "anya-e0810n:163_2": "jalaṃ, sītalo vāto. Uṇhābhitattehi sevīyatīti sītaṃ, tena yutto sīto. Sasa gatiyaṃ,",
  "anya-e0810n:163_3": "iro, ittañca, sītatthikena sarīyatīti vā sisiraṃ. Sītaṃ guṇaṃ lātīti sītalo.",
  "anya-e0810n:164_0": "Mahikāntaṃ hime. Hiṃsatīti himaṃ, sassa mo,niggahītalopo ca. Tuha adane, tohati hiṃsatīti",
  "anya-e0810n:164_1": "tuhinaṃ, ino. Uparito savatīti ussāvo. Nīharanti nissasantyaneneti nīhāro, natthi",
  "anya-e0810n:164_2": "īhā vā etasmā hetubhūtāti nīhāro, āro. Mahīyate rāgīhīti vācābhi (cintāmaṇiṭīkā) mahikā, ṇvu.",
  "anya-e0810n:165_0": "57. Chakkaṃ nakkhatte. Punappunaṃ udayattā na khīyate nakkhattaṃ, attano gamanaṭṭhānaṃ",
  "anya-e0810n:165_1": "na kharati na vināsetīti vā nakkhattaṃ, atha vā nakkha gatiyaṃ, nakkhatīti nakkhattaṃ.",
  "anya-e0810n:165_2": "Jotati subhāsubhanimittaṃ pakāsetīti joti, nakkhatta bhaṃsaddehi sahacaraṇato napuṃsake.",
  "anya-e0810n:165_3": "Yathāvuttaṃ nimittaṃ bhāti pakāsetīti bhaṃ. Kattabbaṃ taranti lokā etāyāti tārā,",
  "anya-e0810n:165_4": "attano vīthiṃ tāyati arati gacchatīti vā tārā, tāreti vā loke ahitatoti tārā, ayañca",
  "anya-e0810n:165_5": "tārakā, uḷu ca ete tayo apume. Tarā eva ṇvu, tārakā tārā eva tārakā ṇvu (ka.). Uccaṃ",
  "anya-e0810n:165_6": "lavati ulayati (ka.) gacchatīti ulu. So eva uḷu. Na kevalaṃ tārakā eva apume, atha",
  "anya-e0810n:165_7": "kho uḷu cāti casaddattho. Uḷusahacariyato pakkhe napuṃsake ca.",
  "anya-e0810n:166_0": "58-60. Assayujādayo revatyantā sattādhikavīsatārakā nakkhattā nāma honti. Tāni ca",
  "anya-e0810n:166_1": "nakkhattāni ākāse yathāṭhitāni kamatoyeva ettha kathitāni, na uppaṭipāṭiyā. Vakkhati",
  "anya-e0810n:166_2": "ca “kamato sattādhikavīsati nakkhattā”ti. Assarūpayogato assayujo. Yamasadisattāsabbatra",
  "anya-e0810n:166_3": "bharatīti bharaṇī. Yu, ī. Aggisadisattā kantati chindatīti kattikā, karoti tasmā",
  "anya-e0810n:166_4": "vā katthikā, kattikāya sahitā sakattikā. Bharaṇī, rohiṇī vā. Kamalasambhavattā kamale",
  "anya-e0810n:166_5": "ruhati vaḍḍhatīti rohiṇī. Migasīsaṇṭhānattā tārāpuñjo migasiraṃ, chaṭṭhīsamāso uttarappadhānattā",
  "anya-e0810n:166_6": "napuṃsakattaṃ. Ruddarasāvaṭṭhitakodharuddasadisattā kadāci adati ghasatīti addā.",
  "anya-e0810n:166_7": "Punappunaṃ sattesu hitaṃ vassatīti punabbasu, vassa secane. Poseti kriyāni, posentyasminti",
  "anya-e0810n:166_8": "vā pusso. Bhujagasadisattā na silisyate nāliṅgyateti asileso.",
  "anya-e0810n:167_0": "Mahīyate kāriyatthikehīti maghā māghā (ka.), hassa gho. Phalaṃ gaṇhāpetīti phaggunī,",
  "anya-e0810n:167_1": "yu, ī. Dveti pubbaphaggunī, uttaraphaggunī ceti dve. Hatthasaṇṭhānatāya hattho. Tacchakasadisattā",
  "anya-e0810n:167_2": "vicittaṃ phalaṃ dadātīti cittā. Sobhanā āti, sāti vā tanuṃ karoti subhāsubhanti sāti",
  "anya-e0810n:167_3": "svāti (ka.), subhāsubhaphaladānato vā sāti, “sāti dānāvasānesū”ti hi nānatthasaṅgahe",
  "anya-e0810n:167_4": "vuttaṃ, ayaṃ dvīsu. Visadisaṃ phalaṃ khaṇatīti visākhā, vividhā vā sakhā mittā yassā",
  "anya-e0810n:167_5": "sā visākhā. Anurādhayati saṃsijjhati subhāsubhaphalametāyāti anurādhā. Guṇehi sabbāsaṃ",
  "anya-e0810n:167_6": "vuḍḍhattā jeṭṭhā. Mūlati patiṭṭhāti subhāsubhaphalametthāti mūlaṃ. Āsāḷho nāma bhatīnaṃ",
  "anya-e0810n:167_7": "daṇḍo, taṃsaṇṭhānattā āsāḷhā nāma dve nakkhattā pubbāsāḷhauttarāsāḷhavasena.",
  "anya-e0810n:168_0": "Savati subhāsubhaphalametenāti savaṇo, savaṇaṃ vā. Dhanamesanti etthāti dhaniṭṭhā,",
  "anya-e0810n:168_1": "dhanati vā vibhūti nidhānaṃ dhaniṭṭhā. Sataṃ bhisajā ettha, satabhisajānaṃ vā adhipati",
  "anya-e0810n:168_2": "satabhisajo. Bhaddo go, tasseva padāni pādā assaṃ bhaddapadā, pubbabhaddapadā dve,",
  "anya-e0810n:168_3": "uttarabhaddapadā dve, samūho cesaṃ catusaṅkhyāti bahuvacanaṃ. Rā vuccati dhanaṃ,",
  "anya-e0810n:168_4": "tabbantatāya revatī, ākārasse, revato vā isibhedo, tassa apaccaṃ revatī.",
  "anya-e0810n:169": "61. Dvayaṃ rāhuggahe. So vuccati saggo, tattha bhātīti sobbhānu. Rahati candādīnaṃ sobhaṃ jahāpetīti rāhu. Tamo, vidhuntudo, candādo, sehikeyotipi rāhussa nāmāni.",
  "anya-e0810n:170": "Sūra, canda, aṅgāraka, budha, jīva, sukka, asita, rāhu, ketūti ete sūrādayo navaggahā nāma.",
  "anya-e0810n:171": "Mesādiko dvādasakoṭṭhāso rāsi nāma. Ādinā usabha, methuna, kakkaṭa, sīha, kaññā, tulā, vicchika, dhanu, makara, kumbha, mīne saṅgaṇhāti.",
  "anya-e0810n:172": "Dvayaṃ bhaddapadanakkhattānaṃ nāmaṃ. Poṭṭho go pāṭho bhaddo go (ka.), tasseva padāni pādā assaṃ poṭṭhapadā.",
  "anya-e0810n:173_0": "62-63. Pajjadvayena sūriyassa nāmāni. Ā bhuso dippatīti ādicco, ppassa cco. Lokānaṃ",
  "anya-e0810n:173_1": "sūrabhāvaṃ janetīti sūriyo. Tathā sūro. Sataṃ bahavo raṃsayo yassa sataraṃsi. Divā",
  "anya-e0810n:173_2": "divasaṃ karotīti divākaro, divase vā karo ābhā yassa divākaro, divāsaddoyaṃ sabbakārakavacano,",
  "anya-e0810n:173_3": "na tu ādhāravacano eva. Visesena rocate dippateti verocano. Dinaṃ karoti, kumudānaṃ",
  "anya-e0810n:173_4": "vā dinaṃ mākulyaṃ karotīti dinakaro, uṇho raṃsi yassa uṇharaṃsi. Pabhaṃ karotīti pabhaṅkaro.",
  "anya-e0810n:174_0": "Aṃsuno mālā, sā yattha atthi aṃsumālī. Dinānaṃ pati dinapati. Tapatīti tapano. Ravanti",
  "anya-e0810n:174_1": "etena sattā pabhāvittāti ravi. Bhānu yassa atthīti bhānumā. Raṃsi yassa atthīti raṃsimā.",
  "anya-e0810n:174_2": "Bhaṃ ābhaṃ karoti, tāsaṃ vā ākaro uppattiṭṭhānaṃ bhākaro. Bhāti dippatīti bhānu.",
  "anya-e0810n:174_3": "Devehipi accate pūjīyateti akko. Sahassaṃ bahavo raṃsayo yassa sahassaraṃsi. Dvādasattā,",
  "anya-e0810n:174_4": "pabhākaro, vibhākaro, vikattano vissakammunā vikattito, kammani yu (cintāmaṇiṭīkā),",
  "anya-e0810n:174_5": "mattaṇḍo, divamaṇi, taraṇi, mitto, citrabhānu, vibhāvasu, gahappati, haṃso, savitāiccādīnipi sūriyassa nāmāni.",
  "anya-e0810n:175_0": "64. Pajjena sūriyādīnaṃ raṃsippabhānaṃ nāmāni. Rasanti taṃ sattāti raṃsi. Ā bhuso",
  "anya-e0810n:175_1": "bhātīti ābhā. Pakārena bhātīti pabhā. Dippatīti ditti. Rocate dippateti ruci. Dīdhyati",
  "anya-e0810n:175_2": "dippatīti dīdhiti. Dippatīti vā dīdhiti, passa dho, ikārāgamo. Miyyante khuddajantavo",
  "anya-e0810n:175_3": "aneneti marīci, īci. Asati gacchati disantanti aṃsu, ussāgamo. Marīcisahacaraṇato",
  "anya-e0810n:175_4": "dīdhityādayo khalitapāṭho (?), savarasāmī tu aṅguli kākalisāri sarāri tumbiari susi",
  "anya-e0810n:175_5": "dīmityattayo thīpumesu iccāha (cintāmaṇiṭīkā) bhānu aṃsu ca dvīsu. Maya gamanattho",
  "anya-e0810n:175_6": "daṇḍako dhātu daṇḍakappakaraṇe āgatadhātūti attho, niruttisāramañjusāṭīkāyaṃ 253.413",
  "anya-e0810n:175_7": "piṭṭhesu passitabbaṃ, khapaccayo ūkārāgamo, atha vā mā māne, ukha gatyattho daṇḍako",
  "anya-e0810n:175_8": "dhātu daṇḍakappakaraṇe āgatadhātūti attho, niruttisāramañjusāṭīkāyaṃ 253.413 piṭṭhesu",
  "anya-e0810n:175_9": "passitabbaṃ, māya mānāya ukhatīti mayūkho māpasaṃ gaganaṃ pamāṇayaṃ ukhati gacchatīti",
  "anya-e0810n:175_10": "pisodarādi (cintāmaṇiṭīkā). Kirati timiraṃ kiraṇo. Kirati timiraṃ karo.",
  "anya-e0810n:176_0": "65. Dvayaṃ ādiccamaṇḍalotikhyāte uppātādijāte raṃsimaṇḍale. Sūriyassa pari samantato",
  "anya-e0810n:176_1": "dhīyate paridhī, pari samantato visatīti pariveso, sūriyaṃ vā pariveṭhayatīti pariveso.",
  "anya-e0810n:176_2": "Ṭhassa so. Upasūriyakaṃ, maṇḍalanti dvepi paridhino nāmāni.",
  "anya-e0810n:177": "Dvayaṃ marīcikāyaṃ. Marīcisadisatāya marīci. Migānaṃ taṇhā pipāsā yassaṃ jalābhāsattā sā migataṇhikā.",
  "anya-e0810n:178_0": "Sūriyassa udayato pubbe uṭṭhitaraṃsi uggataraṃsi aruṇo nāma siyā. Aruṇavaṇṇatāya",
  "anya-e0810n:178_1": "arati gacchatīti aruṇo. Sūrasūto, anūru, kassapeyyo, kassapi, garuḍāggajotipi aruṇassa",
  "anya-e0810n:178_2": "nāmānīti. Ākāsavaṇṇanā.",
  "anya-e0810n:179_0": "66-67. Catukkaṃ kāle. Kalyante saṅkhyāyante āyuppamāṇādayo anenāti kālo, karaṇaṃ",
  "anya-e0810n:179_1": "vā kāro, bhāve ṇo, so eva kālo, na hi kriyāvinimutto kālo nāma koci atthi, mahākālassa",
  "anya-e0810n:179_2": "pana sassatabhāvato atītādivohāro natthevāti avayavakālānaṃ samūhabhāvato sopi “kālo”ti",
  "anya-e0810n:179_3": "vutto. Sattānaṃ jīvitaṃ asati khepetīti addhā, tassa dho, ākārantoyaṃ addhāsaddo",
  "anya-e0810n:179_4": "pume. Punappunaṃ etīti samayo. Vināsaṃ lātīti velā, vaṇṇalopo. Diṭṭho, anehotipi kālassevanāmāni.",
  "anya-e0810n:180_0": "Khaṇādayo pana tabbisesā tassa kālassa visesā bhedā. Ke te, kittakappamāṇā cetyāha",
  "anya-e0810n:180_1": "“khaṇo”iccādi. Dasahi accharāhi aṅguliphoṭanehi lakkhito kālo khaṇo nāma, khaṇu hiṃsāyaṃ,",
  "anya-e0810n:180_2": "khaṇotīti khaṇo, a. Dasa khaṇā layo nāma bhave bhavanti, etena vā vacanena vikabhisaṅkhyāpekkhinopi",
  "anya-e0810n:180_3": "vācakā santīti gamyate. Layati gacchati, sattānaṃ jīvitaṃ lunanto vā ayati gacchatīti",
  "anya-e0810n:180_4": "layo. Dasa layā khaṇalayo nāma, khaṇalayānaṃ samūhabhāvato. Te dasa khaṇalayā muhutto",
  "anya-e0810n:180_5": "nāma siyā siyuṃ vā, ayamanitthī. Huccha koṭilye, kuṭilayati rattidivase subhāsubhadassanatoti",
  "anya-e0810n:180_6": "muhutto, to, dhātuyādimhi mukārāgamo, cchalopo ca. Te dasa muhuttā khaṇamuhutto nāma.",
  "anya-e0810n:181_0": "Tikaṃ dine. Dibbanti kīḷantyasmiṃ divaso, so. Na jahāti paccāgamanaṃ ahaṃ. Ādadāti",
  "anya-e0810n:181_1": "nibyāpāranti dinaṃ, ino, ālopo ca, dibbati vā etthāti dinaṃ, vassa no. Ghasaro ghasati",
  "anya-e0810n:181_2": "andhakāraṃ ro (cintāmaṇiṭīkā), vāsarotipi dinassa nāmāni.",
  "anya-e0810n:182_0": "68. Kallantaṃ paccūse. Pabhātyasmiṃ lokoti pabhātaṃ. Tathā vibhātaṃ. Usa rujāyaṃ,",
  "anya-e0810n:182_1": "paccūsati vināseti timiranti paccūso. Kalyante saṅkhyāyante anena saṅkhyādayoti kallaṃ.",
  "anya-e0810n:182_2": "Ahomukhaṃ, ūsotipi paccūsassa nāmāni.",
  "anya-e0810n:183_0": "Dvayaṃ padose. Dosāya rattiyā ārambho abhidoso. Dosāya rattiyā pārambho padoso. Abhidhānato",
  "anya-e0810n:183_1": "pāsaddassa pubbanipāto, appadhānarasso ca, atha vā abhidussanti padussanti ca yattha",
  "anya-e0810n:183_2": "sabbakammāni abhidoso padoso ca.",
  "anya-e0810n:184_0": "Tikaṃ sāyanhe. Sāyati dinaṃ avasāyatīti sāyo, sāyanto vā dinantaṃ karonto ayatīti",
  "anya-e0810n:184_1": "sāyo, punnapuṃsake. Sammājhāyanti taṃ sañjhā, (“brahmuno tanu pitā lokassa janettī”ti",
  "anya-e0810n:184_2": "hi āgamo nikāyantarikānaṃ.) ( ) etthantare pāṭho adhiko viya dissati Dinānaṃ accayo",
  "anya-e0810n:184_3": "atikkamo, avasānaṃ vā dinaccayo. Dinantotipi tasseva nāmaṃ.",
  "anya-e0810n:185_0": "Pubbaṇhāparaṇhamajjhanhavasena tividhā sañjhā amara 4.3. Pubbañca taṃ ahañcāti pubbaṇhaṃ.",
  "anya-e0810n:185_1": "Aparañca taṃ majjhañca taṃ ahañceti aparaṇhaṃ majjhanhaṃ. Sabbatrāvayave samudāyopacārato",
  "anya-e0810n:185_2": "ahassekadese ahasaddoti kammadhārayo, tāsaṃ tissannaṃ sañjhānaṃ samāhāroti sañjhamityuccate.",
  "anya-e0810n:185_3": "Samāharaṇaṃ samāhāro, ekībhāvo, so ca bhinnakālānaṃ na bhavatīti buddhiyā samakālaggahaṇato",
  "anya-e0810n:185_4": "ekakālattā tasmiṃ abhidheyye digusamāso, tathā hi samāhāro samūho taṃsambandhe chaṭṭhiyāyeva",
  "anya-e0810n:185_5": "bhavitabbanti cintento ācariyo na aññapadatthasamāso ayanti ākārassāppadhāne rassattanti",
  "anya-e0810n:185_6": "sañjhaṃ. Samāhāro bhāvo tassekattā ekavacanaṃ, kammavacane tu samāhāre tisso sañjhā",
  "anya-e0810n:185_7": "samāhaṭāti paṭhamantānaṃ samāse sapadatthapādhānyā bahuvacanaṃ, rassābhāvo ca.",
  "anya-e0810n:186_0": "69. Pañcakaṃ rattiyaṃ. Nisati tanuṃ karoti sabbabyāpāraṃ nisā. Rajjanti rāgino atra",
  "anya-e0810n:186_1": "rajanī, yu, ī. Rāti gaṇhāti abyāpāranti ratti,ti, rajjanti vā ettha ratti. Paṭhamamajjhimapacchimayāmavasena",
  "anya-e0810n:186_2": "tayo yāmā pahārā yassā tiyāmā. Saṃvuṇoti dinaṃ saṃvarī. Nisīthinī, khaṇadā, khapā,",
  "anya-e0810n:186_3": "vibhāvarī, tamassinī, yāminī, tamīiccādīnipi rattiyā nāmāni.",
  "anya-e0810n:187": "Candikāyuttā candappabhāya yuttā ratti juṇhā nāma, juṇhāyogato juṇhā. Tamo ussanno yassaṃ sā tamussannā ratti timisikā nāma, timisaṃ ussannaṃ etthāti timisikā, upadhāya ittañca.",
  "anya-e0810n:188_0": "70. Tikaṃ aḍḍharattiyaṃ. Majjhimāratti kammabhūtā “nisītho, aḍḍharatto, mahānisā”ti",
  "anya-e0810n:188_1": "ca vuccati. Nissate sayate asmiṃ nisītho. Aḍḍhañca taṃ ratti cāti aḍḍharatto, rattekadese",
  "anya-e0810n:188_2": "rattisaddo, rattiyā aḍḍhanti vā aḍḍharatto. Mahatī ca sā nisā cāti mahānisā.",
  "anya-e0810n:189_0": "Catukkaṃ andhakāre. Andhaṃ hataṃ diṭṭhasattikaṃ lokaṃ karotīti andhakāro. Tamatīti",
  "anya-e0810n:189_1": "tamo, atha vā tamanti ākaṅkhanti ratiṃ lokā ettha tamo, tamu ākaṅkhāyaṃ, tamasaddo",
  "anya-e0810n:189_2": "anitthī, taṃsahacaraṇato andhakāropi. Timisaṃ iso, atha vā timu temane, timanti ettha",
  "anya-e0810n:189_3": "rāgenāti timisaṃ. Timiraṃ, pubbeva irapaccayo.",
  "anya-e0810n:190": "71. Catuddasannaṃ rattīnaṃ pūraṇī catuddasīsaṅkhāto kāḷapakkho ca ekagghano vanasaṇḍo ca meghapaṭalañca aḍḍharatti ca etehi catūhi samannāgato tamo caturaṅgatamaṃ nāma.",
  "anya-e0810n:191": "72. Andhañca taṃ tamañcāti andhatamaṃ, yaṃ lokaṃ andhakāraṃ karoti. Ayaṃ andhatamasaddo ghanatame bāḷhatame vattati.",
  "anya-e0810n:192": "Dvayaṃ pahāre. Paharīyate bheriyādi atrāti pahāro, pume saññāyaṃ apaccayo. Yā pāpuṇe mo, upayameti vā aho ratti cānena yāmo, yamito ṇo. Pahāro eva yāmo iti saññito yāmasaññito.",
  "anya-e0810n:193": "Dutiyā tithi pāṭipado nāma. Paṭipajjate cando khayaṃ, udayaṃ vā yassaṃ pāṭipado. Tatiyādī tithiyeva, na pāṭipado. Tanotīti tithi, atha vā tā pālane ithi. Tithisaddo dvīsu.",
  "anya-e0810n:194_0": "73. Dvayaṃ pannarasiyaṃ, pannarasannaṃ tithīnaṃ pūraṇī pannarasī, paṇṇarasītipi pāṭho",
  "anya-e0810n:194_1": "atthi. Dvayaṃ puṇṇamāyaṃ tithiyaṃ. Miyyate tithīnaṃ khayo vuḍḍhi cānena māso, cando,",
  "anya-e0810n:194_2": "puṇṇo ca so māso cāti puṇṇamāso, tassāyaṃ tithi, puṇṇamāso yassamatthīti vā puṇṇamāsī.",
  "anya-e0810n:194_3": "Puṇṇo mā cando yattha, puṇṇamassāyaṃ vā tithi puṇṇamā, “puṇṇimā”ti pāṭhe pana sati",
  "anya-e0810n:194_4": "candassa puṇṇabhāvo puṇṇo, tena nibbattā bhāvapaccayantā tena nibbatte imo dissati,",
  "anya-e0810n:194_5": "lokāsayattā liṅgassa itthiliṅgattaṃ, sā puṇṇamā ekakalāhīne cande sati anumati nāma,",
  "anya-e0810n:194_6": "anumaññante anugacchante devatāpitūhi saha yassaṃ sā anumati. Puṇṇe pana cande sā",
  "anya-e0810n:194_7": "puṇṇamā rākā nāma, rāti dassanāvakāsaṃ rākā, ko kalāhīne sā’numati puṇṇe rākā nisākare (amara 4.8).",
  "anya-e0810n:195_0": "Aparā kāḷapakkhasambhūtāpannarasī pana amāvasī, amāvāsītipi uccate. Amā saha vasanti",
  "anya-e0810n:195_1": "ravicandā yassaṃ amāvasī, amāvāsī ca dīghaṃ katvā, amāsaddo sahattho abyayaṃ. Dasso",
  "anya-e0810n:195_2": "dassalā (ka.), dissante ravicandā atra, “gaṇakehī”ti gha (cintāmaṇiṭīkā), sūriyindusaṅgamoti tassāyeva nāmāni.",
  "anya-e0810n:196_0": "74. Saṭṭhighaṭikāhi lakkhito kālo ahoratto nāma. Ghaṭenti ahorattiyoti ghaṭikā. Aho",
  "anya-e0810n:196_1": "ca ratti ca ahoratto, pume. Adiguttepi ahorattanti napuṃsakepi. Te pañcadasa ahorattā",
  "anya-e0810n:196_2": "pakkho nāma. Pacanti pariṇamanti bhūtānyaneneti pakkho. Pubbāparabhūtā te ca pakkhā",
  "anya-e0810n:196_3": "yathākkamaṃ sukkakāḷā sukkapakkhakāḷapakkhā nāma. Jotisatthakkamena sukkapakkho pubbasaññito,",
  "anya-e0810n:196_4": "kaṇhapakkho aparasaññito. Tato eva māsavisese loke sakaparapakkhoti lokepyaparapakkhoti",
  "anya-e0810n:196_5": "(ka.) rūḷhī. Suca soke, sukko, socanti ettha andhakārābhilāsinoti katvā, sūceti pakāsetīti",
  "anya-e0810n:196_6": "vā sukko. Kirati sukkanti kāro, ṇo, sova kāḷo, kena vā jotinā arati ettha kāro, sova",
  "anya-e0810n:196_7": "kāḷo. Te duve sukkakāḷapakkhā samuditā māso nāma. Masi parimāṇe, kammaniṇo.",
  "anya-e0810n:197_0": "75-76. Sāddhapajjena dvādasamāsānaṃ nāmāni. Cittāya paripuṇṇenduyuttāya yutto, upalakkhito",
  "anya-e0810n:197_1": "vā māso citto, saṃyogantattā na vuddhi, evaṃ sabbatra. Paripuṇṇenduyuttataṃtaṃnakkhattanāmavasena",
  "anya-e0810n:197_2": "dvādasannaṃ māsānaṃ nāmāni veditabbāni. Cittamāsādayo phaggunamāsapariyantā dvādasa",
  "anya-e0810n:197_3": "koṭṭhāsā kamena māsāti ñeyyā. Pasatthatamattā jeṭṭhā, taṃyogā jeṭṭho. Asayho ravi",
  "anya-e0810n:197_4": "atreti āsāḷho. Yassa ḷo, savantyasmiṃ sāvaṇo, yu. Phalantyatra phagguno, yu, lassa",
  "anya-e0810n:197_5": "go, assa u. Kattikamāso pacchimakattiko nāma. Assayujamāso pubbakattiko nāma.",
  "anya-e0810n:198": "77. Dvayaṃ sāvaṇamāse. Antovīthito bahi nikkhamati sūriyo ettha, adhikaraṇe anīyo. Dvayaṃ cittamāse. Nānāpupphaphalavicittatāya lokānaṃ rammaṃ karoti, ramanti vā etthāti rammako.",
  "anya-e0810n:199_0": "78. Kattikakāḷapakkhato pacchimakattikato paṭṭhāya caturo caturo māsā kamā kamato",
  "anya-e0810n:199_1": "hemantagimhānavassānasaññitā utuyo nāma honti. Himāni ettha santi hemo, so eva hemanto,",
  "anya-e0810n:199_2": "“suttanto vananto”ti yathā, hinoti vā hāniṃ gacchati sabbametthāti hemanto, antapaccayo,",
  "anya-e0810n:199_3": "māgamo ca. Girati pīḷayatīti gimhāno, māno, rassa ho, vaṇṇavipariyayo ca. Vassati",
  "anya-e0810n:199_4": "ettha vassānoyu. Utuyo dvīsūti paccāsatyā utusaddo eva dvīsu, na hemantādayo, amarakose",
  "anya-e0810n:199_5": "pana utusaddo pume vutto amara 4.20.",
  "anya-e0810n:200_0": "79. Aññathāpi utubhedaṃ dassetuṃ ariyasāmaññamāha “hemanto”iccādi. Vā atha vā vuttānusārena",
  "anya-e0810n:200_1": "ututtayapabhede vuttavacanassānusārena. Idaṃ pana “kattikakāḷapakkhato”ti vacanaṃ",
  "anya-e0810n:200_2": "sandhāya vuttaṃ, tasmā kattikakāḷapakkhato pabhuti dve dve māsā kamā kamato hemanto,",
  "anya-e0810n:200_3": "sisiro, vasanto, gimho, vassāno, sarado utūti cha utū bhavanti, punappunaṃ etīti",
  "anya-e0810n:200_4": "katvā, tu, issa u. Sisiraṃ sītalaṃ, taṃyogā sisiraṃ, vāvidhānato na vuddhi, makāro",
  "anya-e0810n:200_5": "padasandhikaro. Vasa kantiyaṃ. Vasīyateti vasanto. Pupphadhanuttā pupphavantattā",
  "anya-e0810n:200_6": "(ka.) vā vasati kāmo ettha vasanto. Sarati pīḷayati asminti sarado, tassa do. Sā",
  "anya-e0810n:200_7": "sunakhā ramanti etthāti vā sarado, massa do.",
  "anya-e0810n:201_0": "80-81. Tikaṃ gimhe. Usati dahatīti uṇho, ṇho, salopo ca. Nidahante yasminti nidāgho,",
  "anya-e0810n:201_1": "hassa gho. Girati pīḷayatīti gimho, mo, rassa ho, vaṇṇavipariyayo ca. Tikaṃ vassānotumhi.",
  "anya-e0810n:201_2": "Vassati pavassati etthāti vasso, vassāno, pāvuso ca. Assa u, saṃyogalopo ca.",
  "anya-e0810n:202_0": "Vassānādikehi tīhi utūhi dakkhiṇāyanaṃ sūriyassa dakkhiṇadisāgamanaṃ bhavati, aññehi",
  "anya-e0810n:202_1": "tīhi sisiravasantagimhehi uttarāyanaṃ uttaradisāgamanaṃ bhavati. I gatiyaṃ, bhāve",
  "anya-e0810n:202_2": "yu, ayanaṃ. Pussasaṅkantimārabbha āsāḷhaṃ yāva ādiccassa uttarā gati uttarāyanaṃ.",
  "anya-e0810n:202_3": "Āsāḷhasaṅkantimārabbha pussaṃ yāva dakkhiṇā gati dakkhiṇāyanaṃ. Vassoyanadvayanti",
  "anya-e0810n:202_4": "idaṃ ayanadvayaṃ sampiṇḍitaṃ vasso nāma. Vassanti etthāti vasso, vassakālena vā upalakkhito",
  "anya-e0810n:202_5": "vasso, “citto, cakkhudasaka”nti yathā.",
  "anya-e0810n:203_0": "Pajjaddhaṃ vasse. Saṃvasati ettha saṃvaccharo, charo, sassa co, “vaccharo”tipi tasseva",
  "anya-e0810n:203_1": "nāmaṃ. Natthi itthiliṅgattametesu anitthī. Paccāsatyā saradopi taṃpaccāsatyā hāyanopi.",
  "anya-e0810n:203_2": "Saradakālena lakkhito sarado, yathā “sotadasakaṃ, vesākho”ti. Jahāti bhāveti hāyano,",
  "anya-e0810n:203_3": "padatthe vā jahanto ayatīti hāyano. Samayati vikalayati bhāveti samā, sama vekalye.",
  "anya-e0810n:203_4": "“Samā vasse thīliṅgo tu, samaṃ sabbasamānesū”ti ruddo.",
  "anya-e0810n:204_0": "Sabbasattānaṃ sabbapārisadattā sabbapaṭipadattā (ka.) sabbavohārakusalatthaṃ kālādhikārattā",
  "anya-e0810n:204_1": "parasamaye kathitaṃ devānaṃ vassappamāṇampi idhāharitvā dīpetabbaṃ. Tathā hi manussānaṃ",
  "anya-e0810n:204_2": "māsena pitūnaṃ ahoratto, evaṃ manussānaṃ vassena devānaṃ ahoratto, tatrottarāyanaṃ",
  "anya-e0810n:204_3": "devānaṃ dinaṃ, ratti pana dakkhiṇāyanaṃ, devatānaṃ saṭṭhyādhikāhorattisatattayena",
  "anya-e0810n:204_4": "vassena dvādasavassasahassāni devānaṃ yugaṃ. Tena vuttaṃ –",
  "anya-e0810n:205": "“Esā dvādasasahassī, yugākhyā parikittitā;",
  "anya-e0810n:206": "Etaṃ sahassaguṇitaṃ, aho brahmamudāhaṭa”nti “vedadīpakaganthe”ti nissaye.",
  "anya-e0810n:207_0": "Tañca narānaṃ catuyugaṃ dibbasahassadvayena brahmuno dve diveti. Kata, tetā, dvāpara,",
  "anya-e0810n:207_1": "kalivasena catuyugaṃ. Tatra katayugassa manussasaṅkhyāya pamāṇaṃ aṭṭhavīsatisahassādhikāni",
  "anya-e0810n:207_2": "sattarasavassalakkhāni, tetāya channavutisahassādhikāni dvādasavassalakkhāni, dvāparassa",
  "anya-e0810n:207_3": "catusaṭṭhisahassādhikāni aṭṭhavassalakkhāni, kalissa bāttiṃsasahassādhikāni cattāri",
  "anya-e0810n:207_4": "vassalakkhāni. Vuttañca –",
  "anya-e0810n:208": "“Suññaṃ suññaṃ khaṃ nāgā, karamunisasino;",
  "anya-e0810n:209": "Māna’mādo yugassa, tetāya khaṃkhaṃsuññaṃ.",
  "anya-e0810n:210": "Rasanavasūriyā, vassasaṅkhyā pasiddhā;",
  "anya-e0810n:211": "Suññaṃ suññaṃ khaṃ vedā, rasabhujagamiti.",
  "anya-e0810n:212": "Dvāpare vassasaṅkhyā, suññākāsaṃkhaṃnetta-;",
  "anya-e0810n:213": "Guṇajalanidhayo, vassasaṅkhyā kalisse”ti.",
  "anya-e0810n:214": "Piṇḍo cesa vīsativassasahassādhikāni tecattālīsavassalakkhāni. Vuttañca “khākāsasuññambaradantasāgarā catuyugānaṃ parimāṇasaṅgaho”ti. Brahmuno ahorattena narānaṃ dve kappā.",
  "anya-e0810n:215_0": "Tatra aṭṭha nāgā, dve karā, satta munayo, eko sasī, cha rasā, dvādasa sūriyā, cattāro",
  "anya-e0810n:215_1": "vedā jalanidhayo ca. Dve nettāni, tayo guṇā, bāttiṃsa dantā, saṅkhyāya pasiddhehetehi",
  "anya-e0810n:215_2": "saṅkhyā gahetabbā. Khākāsambarasaddā suññapariyāyā. Suññañca gaṇite bindunā saṅgahitaṃ.",
  "anya-e0810n:215_3": "Sabbañcetaṃ paṭiyugaṃ paṭilomena patthāraye. Tatra katayugassa patthāro yathā – 1728000.",
  "anya-e0810n:215_4": "Tetāya yathā – 1296000. Dvāparassa yathā – 864000. Kalissa yathā – 432000. Catuyugapiṇḍassa",
  "anya-e0810n:215_5": "ca yathā – 4320000. Yugānaṃ paṭipatthārañca piṇḍassa ca yathākkamaṃ antimaṃ bindumādāya",
  "anya-e0810n:215_6": "paṭilomena gaṇaye. Taṃ yathā –",
  "anya-e0810n:216": "“Ekaṃ dasa satañceva, sahassa’mayutaṃ tathā;",
  "anya-e0810n:217": "Lakkhañca niyutañceva, kamā dasaguṇottara”nti.",
  "anya-e0810n:218_0": "Tatra dasasahassāni ayutaṃ. Dasalakkhāni niyutaṃ. Tañca kalidvāparesu natthīti lakkhapariyantameva",
  "anya-e0810n:218_1": "tatra gaṇaye, tadevaṃ yugānaṃ, taṃpiṇḍassa ca aṅkato pubbavuttā vassasaṅkhyā saññātā bhavatīti.",
  "anya-e0810n:219_0": "Tatra brahmuno dinaṃ narānaṃ udayakappo, ratti pana khayakappo. Ekasmiñca brahmadine",
  "anya-e0810n:219_1": "manusaññitā catuddasa brahmasutā bhavanti. Tatrekassa manvantarassa ekasattatidibbayugāni",
  "anya-e0810n:219_2": "pamāṇaṃ, tañca mānusaṃ catuddasabhi uttaraṃ caturāsītiuttaraṃ (?) yugasatadvayaṃ.",
  "anya-e0810n:219_3": "Tadevaṃ catuddasabhi manvantarehi catunavutyuttarāni navadibbayugasatāni bhavanti.",
  "anya-e0810n:219_4": "Mānusaṃ tu catuvīsatiyugasahassacatukkaṃ. Esañca chasattatyādhikanavatiṃsayugasataṃ",
  "anya-e0810n:219_5": "(?) manvantarānaṃ aṭṭhavīsasahassādhikasattarasamānusavassalakkhasaṅkhyā vā katayugappamāṇakā",
  "anya-e0810n:219_6": "pañca sandhayo bhavanti. Tena vuttaṃ sūriyasiddhante 1.18-19 –",
  "anya-e0810n:220": "“Yugānaṃ sattati sekā, manvantara’miho’ccate;",
  "anya-e0810n:221": "Katassa saṅkhyā tassante, sandhi vutto jalaplavo.",
  "anya-e0810n:222": "Sasandhayo te manavo, kappe ñeyyā catuddasa;",
  "anya-e0810n:223": "Katappamāṇā kappādo, sandhī pañcadasaṭṭhitā”ti.",
  "anya-e0810n:224_0": "Katayugassa ca pādena kalino pamāṇaṃ, pādadvayena dvāparassa, pādattayena tetāya.",
  "anya-e0810n:224_1": "Catuyugañcetaṃ cakkamiva bhamatīti pañcadasahi sandhīhi narānaṃ yugāni catuvīsati",
  "anya-e0810n:224_2": "bhavanti. Devānaṃ tu yugacakkaṃ. Etāni ca sasandhicatuddasamanvantarānyekatopi piṇḍitāni",
  "anya-e0810n:224_3": "devānaṃ yugasahassaṃ bhavati, narānaṃ catuyugasahassaṃ, tañca brahmuno dinamekaṃ.",
  "anya-e0810n:224_4": "Añño manu asmiṃ manvantaraṃ, brahmasutā eva manavo.",
  "anya-e0810n:225_0": "82. Pañcakaṃ khayakappe. Kappate jagatī vinassateti kappo. Khayanti ettha khayo.",
  "anya-e0810n:225_1": "Kappo ca khayo cāti kappakkhayā. Saṃvattate uparamate, vinassate vā jagatī asminti",
  "anya-e0810n:225_2": "saṃvaṭṭo. Catuyugānamante jāto yuganto. Palīyate khīyate yattha lokoti palayo, pume,",
  "anya-e0810n:225_3": "saññāyaṃ ṇo. Keci panettha “kappakkhayo tū”ti pāṭhaṃ vatvā dvinnamekābhidhānattaṃ",
  "anya-e0810n:225_4": "kappenti, taṃ amarakosena ca taṭṭīkāya ca na sameti. Vuttañhi tattha “saṃvaṭṭo, palayo,",
  "anya-e0810n:225_5": "kappo, khayo, kappantamiccapī”ti amara 4.22 ca “pañcakaṃ khayakappe”ti ca.",
  "anya-e0810n:226_0": "Dvayaṃ kāḷakaṇṇiyaṃ. Ninditabbattā na lakkhīyateti alakkhī. Attano nissayaṃ kāḷavaṇṇasadisaṃ",
  "anya-e0810n:226_1": "karoti appakāsakattāti kāḷakaṇṇī, karato ṇo, rassa ṇo, ī ca. Dvayaṃ siriyaṃ. Pasaṃsitabbattā",
  "anya-e0810n:226_2": "lakkhīyateti lakkhī. Katapuññehi sevīyate, te vā sevatīti sirī, ro, ī ca.",
  "anya-e0810n:227": "83. Dvayaṃ dānavānaṃ mātari. Dā avakhaṇḍane, dāyatīti danu. Dvayaṃ devānaṃ mātari. Ditīti asurānameva vemātikā mātā, tassā paṭipakkhabhāvena aditi.",
  "anya-e0810n:228_0": "84. Āguntaṃ pāpe. Pānti rakkhanti attānamasmāti pāpaṃ, pakāravaṇṇāgamo, duggatiṃ",
  "anya-e0810n:228_1": "pāpanato vā pāpaṃ. Kilyate sithilī kariyyate yeneti kibbisaṃ, lassa vo, iso ca, karoti",
  "anya-e0810n:228_2": "aniṭṭhaphalanti vā kibbisaṃ, ibbiso. Virūpena gacchatīti veraṃ. Na hanti dhaññanti",
  "anya-e0810n:228_3": "aghaṃ, hanassa gho, sādhūhi agantabbattā vā aghaṃ, hana gatiyaṃ. Kucchitaṃ caritaṃ",
  "anya-e0810n:228_4": "duccaritaṃ. Du ninditaṃ karaṇamassa dukkaṭaṃ. Na punātīti apuññaṃ. Kusalānaṃ paṭipakkhaṃ",
  "anya-e0810n:228_5": "akusalaṃ. Kaṃ sukhaṃ hanatīti kaṇhaṃ, vaṇṇavipariyayo. Kalyate anena kalusaṃ, uso,",
  "anya-e0810n:228_6": "kaṃ vā sukhaṃ lunanto setīti kalusaṃ. Du ninditaṃ itaṃ gamanamassa duritaṃ. Agantabbaṃ",
  "anya-e0810n:228_7": "gacchati etenāti āgu, ā pīḷayaṃ gacchatīti vā āgu, “ā tu kodhamudāṭṭīsū”ti hi ekakkharakose vuttaṃ.",
  "anya-e0810n:229_0": "85-86. Chakkaṃ dhamme. Kucchitenākārena santāne sentīti kusā, rāgādayo, te lunāti",
  "anya-e0810n:229_1": "chindatīti kusalaṃ. Sukhaṃ karoti, sobhanaṃ vā karaṇamassa sukataṃ. Sukhaṃ karotīti",
  "anya-e0810n:229_2": "sukkaṃ. Punātīti puññaṃ. Dharati sabbanti dhammaṃ. Apare panidaṃ “puññadhamma”mityekapadaṃ",
  "anya-e0810n:229_3": "vadanti, taṃ amarakosena amara 4.24 virujjhanato na gahetabbaṃ. Sundaraṃ caraṇamassa sucaritaṃ.",
  "anya-e0810n:230_0": "Tikaṃ diṭṭhadhammike. Diṭṭhadhammo nāma paccakkho attabhāvo, tattha nibbattaṃ diṭṭhadhammikaṃ.",
  "anya-e0810n:230_1": "Ihaloke jātaṃ ihalokikaṃ. Sandiṭṭhe paccakkhe attabhāve jātaṃ sandiṭṭhikaṃ. Dvayaṃ",
  "anya-e0810n:230_2": "samparāyike. Taṃ vacanatthato suviññeyyaṃ.",
  "anya-e0810n:231_0": "Dvayaṃ takkāle. Tasmiṃyeva kāle jātaṃ, nāsannakālādīsūti takkālaṃ. Tadā tasmiṃyeva",
  "anya-e0810n:231_1": "kāle jātaṃ tadātvaṃ, tvaṃ, tadāttantipi pāṭho. Dvayaṃ āyatikāle. Uttarakālo pacchimo",
  "anya-e0810n:231_2": "kālo. Āgamissatīti āyati, āpubbo i gatimhi. Ettha ca yaṃ imasmiṃ attabhāve dūramāsannaṃ",
  "anya-e0810n:231_3": "vā, taṃ diṭṭhadhammikaṃ. Yaṃ pana imasmiṃ attabhāve vā samparāye vā dūrataraṃ, taṃ āyati.",
  "anya-e0810n:232_0": "87-88. Pamodantaṃ pāmojje. Hasati yenāti hāso. Attā mano yassa attamano. Duṭṭhassa",
  "anya-e0810n:232_1": "hi mano attā nāma na hoti, tassa bhāvo attamanatā, pāmojjaṃ. Pīṇeti tappetīti pīti.",
  "anya-e0810n:232_2": "Vindati sukhaṃ etāyāti vitti. Tussanti etāyāti tuṭṭhi, taṃsahacaraṇato vitti, taṃsahacaraṇato",
  "anya-e0810n:232_3": "pīti ca nāriyaṃ, attamanatā pana niddesato rūpabhedo. Ā bhuso nandayatīti ānando.",
  "anya-e0810n:232_4": "Muda hāse, pamudo, āmodopi. Santussanaṃ santoso. Nandanaṃ nandi. Sammado sammadāpi",
  "anya-e0810n:232_5": "sammudo, sammadopi (?), ukārassa a. Pamoditassa puggalassa, cittassa vā bhāvo pāmojjaṃ.",
  "anya-e0810n:233_0": "Tikaṃ sukhe. Suṭṭhu khaṇatīti sukhaṃ, kvi. Sādīyati assādīyatīti sātaṃ. Phassati",
  "anya-e0810n:233_1": "sinehatīti phāsu, phusati vā bādhati dukkhanti phāsu. Sattakaṃ kalyāṇe. Bhadi kalyāṇe,",
  "anya-e0810n:233_2": "bhaddatīti bhaddaṃ. Pasatthatarattā seyyo. Sobhatīti sobhaṃ. Khī khaye, khepeti asukhaṃ",
  "anya-e0810n:233_3": "khemaṃ, mo. Kalyaṃ nirogaṃ aṇati gacchati, kalyaṃ vā hitaṃ aṇayati pāpayatīti kalyāṇaṃ,",
  "anya-e0810n:233_4": "kammani ṇo kammani upapade ṇapaccayoti adhippāyo. Maṅga gatyattho, maṅgati dhaññaṃ",
  "anya-e0810n:233_5": "maṅgalaṃ, alo. Sameti dukkhanti sivaṃ, vo.",
  "anya-e0810n:234_0": "89. Chakkaṃ dukkhe. Dukkaraṃ khamanamettha dukkhaṃ. Kasa gamane, kasati apuññanti",
  "anya-e0810n:234_1": "kasiraṃ, iro, kucchitenākārena setīti vā kasiraṃ. Kira vikkhipane, kirati sukhanti",
  "anya-e0810n:234_2": "kicchaṃ, katā vā puññakaraṇicchā yenāti kicchaṃ, “dukkhūpanisā saddhā”ti hi vuttaṃ.",
  "anya-e0810n:234_3": "Natthi adhigamanatthaṃ īhā etthāti nīgho, hassa gho, atha vā nihantyapuññaṃ hiṃsati",
  "anya-e0810n:234_4": "gacchatīti vā nīgho, puññaṃ vā na hanti na gacchatīti nīgho. Virūpamasati yenāti",
  "anya-e0810n:234_5": "byasanaṃ, visiṭṭhaṃ vā asati khepetīti byasanaṃ. Na hanti dhaññanti aghaṃ. Ete pāpādayo",
  "anya-e0810n:234_6": "guṇe yathāvuttaliṅgā. Pāpapuññāni sukhādi ca ākicchaṃ kicchantaṃ guṇayogato dabbe",
  "anya-e0810n:234_7": "visesye vattamānāni tīsu. Yathā –",
  "anya-e0810n:235": "Pāpā utumatī kaññā, pāpo rājāpyarakkhako;",
  "anya-e0810n:236": "Pāpaṃ byādhakulaṃ hiṃsaṃ, pāpo vippo ca sevako;",
  "anya-e0810n:237": "Puññaṃ titthamidaṃ puññā, nadī puñño’ya’massamo.",
  "anya-e0810n:238": "Sukhaṃ kāmikulaṃ dabbaṃ sabbaṃ (?), sukho vāso sahā’mbayā sahānvayo (ka.);",
  "anya-e0810n:239": "Sukhā yuvati’ricchantī, sukhā ve maghavaggahā sukhā yuvatikā gahā (ka.).",
  "anya-e0810n:240": "Yadā tu sakatthappadhānaṃ sukhādikameva visesyattena vattumicchate, na tu dabbaṃ (pubbamiva visesanaṃ,) ( ) cintāmaṇiṭīkāyaṃ na dissati tadā rūpabhedottameva liṅgaṃ. Yathā –",
  "anya-e0810n:241": "“Dāliddepi valittepi (ka.) dhanittepi, vaso parijano sukhaṃ;",
  "anya-e0810n:242": "Sukhaṃ sajjanavāso ca, sukhaṃ santi anuttarā”ti.",
  "anya-e0810n:243_0": "Nanu “dukkaṭoyaṃ byāpāro, sukataṃ kammaṃ, kalusoyaṃ me byāpāro”ti aññesampi tīsu",
  "anya-e0810n:243_1": "vutti attheveti kiṃ pāpapuññānameva gahaṇaṃ bhavatīti? Vuccate – “duṭṭhu kato dukkaṭo,",
  "anya-e0810n:243_2": "suṭṭhu kataṃ sukata”miccevaṃ kriyānibandhanāpi tīsu vutti sambhavati, nāvassaṃ guṇanibandhanā",
  "anya-e0810n:243_3": "eva. Kalusassapi yadā siṭṭhapayogesu visesyavutti tiliṅgatā upalabbhate, tadā pāpaggahaṇa’matthappadhānaṃ byākhyātabbaṃ.",
  "anya-e0810n:244_0": "90. Pañcakaṃ subhāsubhakammamatte. Iṭṭhāniṭṭhavipākabhāgo yattha atthīti bhāgyaṃ.",
  "anya-e0810n:244_1": "Subhāsubhaphalaṃ netīti niyati,ti. Subhāsubhaphalaṃ bhājetīti bhāgo. Iṭṭhāniṭṭhavibhāgabhāgodhīyati",
  "anya-e0810n:244_2": "etthāti bhāgadheyyaṃ. Subhāsubhaphalaṃ vidadhātīti vidhi. Ayo, subhāvaho, devaṃ,",
  "anya-e0810n:244_3": "diṭṭhaṃiccādīnipi subhāsubhakammamattassa nāmāni. Pañcakaṃ jātiyaṃ. Uppajjanaṃ uppatti,",
  "anya-e0810n:244_4": "nippajjanaṃ nibbatti, pada gatiyaṃ, nipubbo,ti, passa bo. Jananaṃ jāti. Janīyate",
  "anya-e0810n:244_5": "jananaṃ. Uddhaṃ bhavanaṃ ubbhavo.",
  "anya-e0810n:245_0": "91. Pajjaṃ hetumhi. Attano phalaṃ niminātīti nimittaṃ, mā parimāṇe, nipubbo. Karoti",
  "anya-e0810n:245_1": "phalanti kāraṇaṃ. Tiṭṭhati phalametthāti ṭhānaṃ. Pajjati nipajjati phalametenāti",
  "anya-e0810n:245_2": "padaṃ, visesena jāyateti bījaṃ, rassassa dīghatā. Nissesena attano phalaṃ bandhati",
  "anya-e0810n:245_3": "pavattetīti nibandhanaṃ. Nidīyate nicchīyate aneneti nidānaṃ, yu, nidadāti phalanti",
  "anya-e0810n:245_4": "vā nidānaṃ. Pabhavati phalametasmāti pabhavo, hinoti gacchati pariṇamati kāriyarūpatanti",
  "anya-e0810n:245_5": "hetu, tu, hinoti vā patiṭṭhāti phalametthāti hetu, hi patiṭṭhāyaṃ. Sambhavati yena",
  "anya-e0810n:245_6": "phalanti sambhavo. Sinoti phalaṃ bandhatīti setu. Paṭicca phalametasmā etīti paccayo.",
  "anya-e0810n:246_0": "92. Yaṃ kāraṇaṃ samāsannaṃ āsannataraṃ phalena, taṃ padaṭṭhānanti mataṃ. Padānaṃ",
  "anya-e0810n:246_1": "hetūnaṃ ṭhānaṃ padaṭṭhānaṃ, yathā “rājarājā”ti. Tividhaṃ kāraṇaṃ upādānakāraṇaṃ sahakārīkāraṇaṃ",
  "anya-e0810n:246_2": "kāraṇakāraṇanti. Yathā bījaṃ aṅkurassa upādānakāraṇasaṅkhātaṃ padaṭṭhānaṃ, bhūmijalādi",
  "anya-e0810n:246_3": "sahakārīkāraṇaṃ, “kammassa kampassa (?) kāraṇaṃ jaro, tassa kāraṇaṃ kapho”ti kapho",
  "anya-e0810n:246_4": "kāraṇakāraṇaṃ kammassa kampassa (?).",
  "anya-e0810n:247_0": "Tikaṃ sarīrādhipatideve. Jīvanti sattā yenāti jīvo. Pūreti nissayassābhilāsanti puriso,",
  "anya-e0810n:247_1": "iso. Atanti satataṃ gacchanti sattā yenāti attā. Dvayaṃ sattarajotamosāmyāvatthāyaṃ.",
  "anya-e0810n:247_2": "Padhīyante palīyante atra guṇā sattarajotamo rūpāti padhānaṃ, yu. Pakaroti purisopabhogatthaṃ",
  "anya-e0810n:247_3": "saddādikāriyanti pakati,ti. Moharāgadosānaṃ yathāsaṅkhyaṃ sattarajotamānīti saññā.",
  "anya-e0810n:247_4": "Sato bhāvo sattaṃ, ṭhitiparatā. Rajjantyatrāti rajo, saṭṭhiparatā. Tamantyatrāti tamo, palayaparatā.",
  "anya-e0810n:248_0": "93. Pajjena pāṇino nāmāni. Paṇanti jīvanti sattā yenāti pāṇo, so yassatthi, so pāṇo.",
  "anya-e0810n:248_1": "Sarīrasaṅkhāto kāyo yassatthi, so sarīrī. Kammena bhavatīti bhūtaṃ, napuṃsake, pumevāti",
  "anya-e0810n:248_2": "vāsaddattho. Rūpādīsu sañjatīti satto, nicchandarāgāpi rūḷhiyā sattāti vuccanti.",
  "anya-e0810n:248_3": "Deho kāyo yassatthīti dehī. Pūretīti pūti, pūtisaṅkhātaṃ āhāraṃ gilati adatīti puggalo,",
  "anya-e0810n:248_4": "tissa lopo, sattānaṃ āyuṃ pūrento gacchatīti puggo, taṃ lāti bhakkhatīti puggalo.",
  "anya-e0810n:248_5": "Jīvanti yenāti jīvaṃ, tamassatthīti jīvo. Yathāvuttattho pāṇo yassatthīti pāṇī. Pakārena",
  "anya-e0810n:248_6": "jātattā pajā. Jāyatīti jantu, tu. Kusalākusalaṃ janetīti jano. Lujjatīti loko, luja",
  "anya-e0810n:248_7": "vināse, jassa ko. Yathā purimakā sattā jātijarāmaraṇaṃ gacchanti, tathā ayampi gacchatīti tathāgato.",
  "anya-e0810n:249_0": "94. Rūpādayo cha cakkhādigayhā dhammā “gocarā”ti “ālambā”ti “visayā”ti “ārammaṇānī”ti",
  "anya-e0810n:249_1": "“ālambaṇānī”ti ca vuccante. Rūpayati pakāseti attano sabhāvanti rūpaṃ. Sappati uccārīyatīti",
  "anya-e0810n:249_2": "saddo, sappa gatiyaṃ vā, sappate ñāyate yeneti saddo. Gandha addane, addanaṃ hiṃsanaṃ,",
  "anya-e0810n:249_3": "yācanañca, hiṃsate abhilasīyate vā gandho, gandheti vā attano vatthuṃ sūceti pakāseti",
  "anya-e0810n:249_4": "“idamettha atthī”ti pesuññaṃ karonto viya hotīti gandho. Rasanti taṃ sattā assādentīti",
  "anya-e0810n:249_5": "raso. Phusīyatīti phasso. Gāvo indriyāni carantyetesu gocarā. Cittacetasikehi ālambīyanteti",
  "anya-e0810n:249_6": "ālambā. Si bandhane vipubbo, visinonti vibandhanti indriyānīti visayā. Āgantvā cittacetasikā",
  "anya-e0810n:249_7": "ramanti etthāti ārammaṇāni, yu. Ete indriyatthātipyuccante, indriyehi atthyante abhilasīyanteti katvā.",
  "anya-e0810n:250_0": "95. Pajjaddhaṃ sukke. Suca soke, socanti etena tadatthikāti sukko, a. Gu sadde, guyate",
  "anya-e0810n:250_1": "kittīyateti goro, ro. Si sevāyaṃ, sevīyateti sito, sinoti vā bandhati cittanti sito.",
  "anya-e0810n:250_2": "Avadāyati sabbavaṇṇeti odāto. Dā avakhaṇḍane avapubbo. Dhāvati sujjhatyaneneti dhavalo,",
  "anya-e0810n:250_3": "alo. Sita vaṇṇe, ṇo, seto. Paḍi gatiyaṃ, paṇḍati pakāsetīti paṇḍaro, aro. Suci, visado,",
  "anya-e0810n:250_4": "ajjunotipi sukkanāmāni.",
  "anya-e0810n:251_0": "Chakkaṃ ratte. Soṇa vaṇṇe, ṇo, rattuppalavaṇṇo, ruha janane, ito, latte lohito. Rañjantyaneneti",
  "anya-e0810n:251_1": "ratto, ranja raṅge. Tambo udumbarasaṅkhāto lohaviseso, tabbaṇṇatāya tambo. Mañjeṭṭhā",
  "anya-e0810n:251_2": "nāma rattavalli, yāya hatthidantādivikatiyo rattā bhavanti, tabbaṇṇatāya mañjeṭṭho.",
  "anya-e0810n:251_3": "Rohito lohitasamo, alattameva viseso.",
  "anya-e0810n:252_0": "96. Sāmalantaṃ kaṇhe. Nīla vaṇṇe, a. Kassateti kaṇho, kasa vilekhane, ṇho. Na sito",
  "anya-e0810n:252_1": "asito. Vaṇṇesu ekakoṭṭhāsabhāvena kalyateti kālo, so eva kāḷo. Maca, maci kakkane,",
  "anya-e0810n:252_2": "kakkanaṃ pisanaṃ, setādikaṃ macatīti mecako, ṇvu, assettaṃ. Sā tanukaraṇe, sāyati",
  "anya-e0810n:252_3": "tanukarīyati paṭipakkhavaṇṇehīti sāmo. Sāmalo sāmasadiso, malapaccayova viseso.",
  "anya-e0810n:253_0": "Paṇḍusaddo sitapīte utto, sitapītasammissitavaṇṇe paṇḍusaddo vuttotyattho. Vuttañca",
  "anya-e0810n:253_1": "“sitapītasamāyutto, paṇḍuvaṇṇo pakittito”ti cintāmaṇiṭīkā 5.13. Paṇḍati ekagaṇanaṃ",
  "anya-e0810n:253_2": "gacchatīti paṇḍu, paḍi gatiyaṃ, u. Hariṇo, paṇḍurotipi paṇḍuvaṇṇanāmāni. Īsaṃpaṇḍu",
  "anya-e0810n:253_3": "abyattapaṇḍuvaṇṇo dhūsaro nāma, yathā dhūlivaṇṇo. Dhūsa kantikaraṇe, curādi, aro.",
  "anya-e0810n:254": "97. Kiñciratto abyattarattavaṇṇo aruṇo nāma, yathā macchassa cakkhu yathā madamattassa cakkhurāgo (cintāmaṇiṭīkā 5.15), sūriyādo taruṇo vutto.",
  "anya-e0810n:255": "Setalohito setarattamisso vaṇṇo pāṭalo nāma, yathā pāṭalakusumaṃ. Pāṭayateti pāṭalo, alo, paṭa vibhājane.",
  "anya-e0810n:256": "Dvikaṃ pīte. Pā pāne, kammani to, īttañca. Haliddiyā iva ābhā yassa halidyābho.",
  "anya-e0810n:257": "Tikaṃ tiṇapattādigate vaṇṇe. Lasa kantiyaṃ, atisayena lasyateti palāso. “Pālāso”ti pāṭhe tu rassassa dīghatā. Hara haraṇe, manaṃ haratīti harito, ito. I, hari.",
  "anya-e0810n:258": "98. Nīlapītasammissavaṇṇe kaḷāro, kapilo ca vattanti. Kala saṅkhyāne. Aro, lassa ḷo, kaḷāro. Kaba vaṇṇe, ilo, bassa po, kapilo.",
  "anya-e0810n:259": "Rocanappabhe gorocanasadisappabhāyaṃ piṅgo, pisaṅgo ca vattanti. Pabhāsaddassa dviliṅgattameva. Piji bhāsattho, piṅgo. Paratra sakāravaṇṇāgamo, pisaṅgo.",
  "anya-e0810n:260_0": "Kaḷārādīnaṃ catunnaṃ piṅgalavisesatthavācakataṃ dassetvā piṅgalasāmaññatthavācakattampi",
  "anya-e0810n:260_1": "dassetumāha “kaḷārādi”ccādi. Tassāyamattho – na kevalaṃ kaḷārādayo piṅgalavisesattheyeva",
  "anya-e0810n:260_2": "pavattanti, atha kho piṅgalasāmaññatthepi vattantīti. Vuttañhi amarakose “kaḷāro",
  "anya-e0810n:260_3": "kapilo piṅgo, pisaṅgo kaddu piṅgalo”ti amara 5.16. Keci pana kaḷārādayo pisaṅgapariyantā",
  "anya-e0810n:260_4": "cattāro saddā piṅgalaguṇe vattamānā pume vattanti, guṇini pana vāccaliṅgāti evaṃ",
  "anya-e0810n:260_5": "pacchimena sambandhaṃ katvā vadanti, taṃ amarakosena virujjhanato idha ca “sukkādayo”ti",
  "anya-e0810n:260_6": "sabbesaṃyeva gahaṇato na gahetabbaṃ.",
  "anya-e0810n:261_0": "99. Tikaṃ sabale kokilakaṇṭhasadise. Kalyateti kalo, masi parimāṇe, kammani ṇo, kalo",
  "anya-e0810n:261_1": "eva māso kammāso, lassa mo, kalanaṃ vā kalo, taṃ masatīti kammāso, yathā “kumbhakāro”ti.",
  "anya-e0810n:261_2": "Saba gatiyaṃ, sabatīti sabalo, alo. Ciyyateti citto, ta. Traṇapaccaye citro. Kammīro,",
  "anya-e0810n:261_3": "kabburotipi sabalassa nāmāni.",
  "anya-e0810n:262_0": "Kaṇhapītamisse sāvo vutto. Se gatimhi, sayatīti sāvo, avo. Kapisotipi sāvassa nāmaṃ.",
  "anya-e0810n:262_1": "Kaṇhalohitamisse dhūmābhe pana dhūma, dhūmalā vattanti. Dhūmo viyāti dhūmo. Dhūmaṃ",
  "anya-e0810n:262_2": "lātīti dhūmalo. Ete sukkādayo sāvantā yadā abhedopacārā guṇini guṇimhi vattanti,",
  "anya-e0810n:262_3": "tadā vāccaliṅgā, yathā sukko haṃso, sukkā haṃsī, sukkaṃ haṃsakulaṃiccādi yojjaṃ.",
  "anya-e0810n:262_4": "Yadā guṇe guṇamatte vattanti, tadā pume, yathā haṃsassa sukko, mayūrassa citto iccādi yojjaṃ.",
  "anya-e0810n:263_0": "100. Lāsanantaṃ nacce. Nata gattavināme, pabbajjādittā naccādeso. Natanaṃ naccaṃ,",
  "anya-e0810n:263_1": "naṭanaṃ vā naccaṃ, sabbatra bhāvasādhanaṃ. Natīyate nattanaṃ. Lasyate lāsanaṃ, lasa",
  "anya-e0810n:263_2": "kantiyaṃ, lasitabbanti vā lāsanaṃ.",
  "anya-e0810n:264_0": "Naccaṃ, vāditaṃ, gītaṃ iti idaṃ bhoriyattikaṃ nāṭyaṃ nāmetyuccate amara 7.10. Tura",
  "anya-e0810n:264_1": "turaṇahiṃsāsu. Turīyanteneneti tūriyaṃ, murajādi. Tabbhavo saddo toriyo, ṇo. Tena",
  "anya-e0810n:264_2": "lakkhitaṃ tikaṃ toriyattikaṃ. Naṭassedaṃ nāṭyaṃ. Tatiyassa toriyasāmaññassa tu pāsaṅgā nāṭakā.",
  "anya-e0810n:265_0": "101. Naccaṭṭhānaṃ rājaṅgaṇādi raṅgo nāma siyā “ramantā gacchanti ettha, rajjanti",
  "anya-e0810n:265_1": "etthā”ti vā katvā. Sūjhasūcanaṃ hatthādīhi sūcitabbassa pakāsetabbassa satthappahārādino",
  "anya-e0810n:265_2": "sūcanaṃ pakāsanaṃ abhinayo nāma “nayanaṃ nayo, passantānaṃ abhimukhaṃ nayo”ti katvā.",
  "anya-e0810n:265_3": "Byañjakotipi tasseva nāmaṃ.",
  "anya-e0810n:266_0": "Bharatasatthavuttaaṭṭhuttarasatakaraṇanipphannathirahatthapariyatthakādināmako dvattiṃ",
  "anya-e0810n:266_1": "sappakāro vitthāro bharatamunikate nāṭyasatthe catuttha ajjhāye passitabbo naccaviseso",
  "anya-e0810n:266_2": "aṅgavikkhepo, aṅgahāro nāma “aṅgassa hāro, vikkhepo”ti katvā. Tikaṃ naṭe. Sabbatra",
  "anya-e0810n:266_3": "kattusādhanaṃ, “naccatīti naṭṭako”tyādinā.",
  "anya-e0810n:267_0": "102. Siṅgārādayo nava rasā nāṭyarasā assādanīyattā. Yathā hi nānābyañjanasaṅkhatamannaṃ",
  "anya-e0810n:267_1": "bhuñjantā rase assādayanti sumanā purisā hāsaṃva adhigacchanti, tathā nānābhinayabyañjite",
  "anya-e0810n:267_2": "aṅgasattopete ṭhāyībhāve assādayanti sumanāti subodhālaṅkārassa mahāsāmiṭīkāya 352 gāthāvaṇṇanāyampi.",
  "anya-e0810n:268_0": "103. Tesu siṅgārasseva sarūpaṃ, pabhedañca dassetumāha “posasse”ccādi. Nāriyaṃ saṅgamaṃ",
  "anya-e0810n:268_1": "paṭicca kāraṇaṃ katvā posassa purisassa yā pihā icchā manovikāraviseso pose ca purise",
  "anya-e0810n:268_2": "saṅgamaṃ paṭicca kāraṇaṃ katvā itthiyā yā pihā icchā manovikāraviseso, eso ratikīḷādīnaṃ",
  "anya-e0810n:268_3": "kāraṇabhūto, ratikīḷādikāraṇasahito vā raso siṅgāro nāma. Ettha ca itthipurisānaṃ",
  "anya-e0810n:268_4": "dassanasavanaphusanavasena vā vippayogavasena vā yā pihā sañjātā, so raso nāma. Yaṃ",
  "anya-e0810n:268_5": "pana taṃ kāraṇaṃ katvā pavattaṃ gītaṃ, tameva lokānaṃ assādajanakattā raso nāma.",
  "anya-e0810n:268_6": "Phalūpacāravasena pana pihā rasoti vuttā, sabbatrevaṃ.",
  "anya-e0810n:269_0": "104. Uttamānaṃ itthipurisānaṃ pakati saṃyogaviyogasabhāvo sā ettha siṅgāre pāyo bahulanti",
  "anya-e0810n:269_1": "uttamapakatippāyo, yebhuyyena uttamānaṃ saṃyogaviyogappavattaṃ gītameva siṅgāro nāmātyattho.",
  "anya-e0810n:269_2": "Itthipurisānaṃ pihā hetu etassāti itthipurisahetuko. So siṅgāro sambhogo, viyogoti",
  "anya-e0810n:269_3": "iminā pabhedena duvidho mato. Tatra ca –",
  "anya-e0810n:270": "Vāpivanagehuyyāna-mālācandanādayo;",
  "anya-e0810n:271": "Sambhogassa vibhāvā te, ye caññe lalitaṅkarā.",
  "anya-e0810n:272": "Viyogassa tu piyādassanaṃ vibhāvo, rasajanako ca vibhāvo. Vuttañca –",
  "anya-e0810n:273": "“Jayante ca rasā yena,",
  "anya-e0810n:274": "Sa vibhāvo pakittito;",
  "anya-e0810n:275": "Tesamevā’nubhāvo’yaṃ,",
  "anya-e0810n:276": "Khyāto kavīhi byañjako”ti.",
  "anya-e0810n:277_0": "Saha bhuñjanamanubhavanaṃ sambhogo. Viyujjanaṃ nānābhavanaṃ viyogo. Siṅgaṃ nāmadhātu,",
  "anya-e0810n:277_1": "vijjhanaṭṭhena siṅgaṃ, nāgarikabhāvasaṅkhātassa kilesasiṅgassetaṃ nāmaṃ, taṃ karoti,",
  "anya-e0810n:277_2": "siṅgaṃ vā pabhuttaṃ, taṃ karoti rāgīsūti siṅgāro, āro, kilesasiṅgakaraṇaṃ vilāsoti",
  "anya-e0810n:277_3": "vuttaṃ. Suci, ujjalotipi siṅgārassa nāmāni.",
  "anya-e0810n:278": "Sokopacayasabhāvo karuṇo.",
  "anya-e0810n:279": "Iṭṭhanāsaṅganāsāya iṭṭhanāsadhanāpāya (cintāmaṇiṭīkā),",
  "anya-e0810n:280": "Vadhabandhanatāḷanā;",
  "anya-e0810n:281": "Sāpaklesopatāpehi,",
  "anya-e0810n:282": "Jāyate karuṇo raso.",
  "anya-e0810n:283": "Ussāhavaddhano vīro. Vibhāvā tassa vinayupatāpabalavikkamā. Sa cāyaṃ dānavīro dhammavīro yuddhavīroti tividho.",
  "anya-e0810n:284": "Vimhayopacayasabhāvo abbhuto.",
  "anya-e0810n:285": "Pāsāduyyānaselādi-gamanā dibbadassanā;",
  "anya-e0810n:286": "Sabhāvimānamāyenda-jālasippādidassanā jālavijjādidassanā (ka.);",
  "anya-e0810n:287": "Hadayecchitalābhehi, vibhāvehissa sambhavo.",
  "anya-e0810n:288": "Hāsopacayasabhāvo hāso.",
  "anya-e0810n:289": "Sābahitthā savikatā, nepathyā byaṅgadassanā;",
  "anya-e0810n:290": "Asambandhakathālāpā, hāso so kuhakādibhi.",
  "anya-e0810n:291": "Bhayopacayasabhāvo bhayānako.",
  "anya-e0810n:292": "Uccabheravasaṃrāva-yakkhapetādidassanā;",
  "anya-e0810n:293": "Suññāgāramahārañña-vadhabandhanadassanā.",
  "anya-e0810n:294": "Tāsāyāsaṅkatobbego, sivolūkaruṇādibhi;",
  "anya-e0810n:295": "Vibhāvehi ca itthīnaṃ, nīcānañca bhayānako.",
  "anya-e0810n:296": "Samaṇopacayasabhāvo santo.",
  "anya-e0810n:297": "Dassanā santavesānaṃ, santacittāna tādinaṃ;",
  "anya-e0810n:298": "Santakāraṇadhammānaṃ, santo nāma raso bhave.",
  "anya-e0810n:299": "Jigucchopacayasabhāvo bībhaccho.",
  "anya-e0810n:300": "Pūtimaṃsādikānaṃ tu, dassanasutikittanā;",
  "anya-e0810n:301": "Vigatehi vibhāvehi, bībhacco jāyate raso.",
  "anya-e0810n:302": "Kodhopacayasabhāvo ruddaṃ.",
  "anya-e0810n:303": "Tañca saṅgāmahetukaṃ, uggakammaupaghāta-;",
  "anya-e0810n:304": "Musāvādādipharusā, vacanādīhi bhavati.",
  "anya-e0810n:305": "Etesu ca bībhaccharuddāni napuṃsake, añme tu pume rūpabhedā. Ete ca nava nāṭyarasā ratanakosanayena vuttā. Vuttañhi tattha –",
  "anya-e0810n:306": "“Siṅgāravīra bībhaccha-rudda hāsa bhayānakā;",
  "anya-e0810n:307": "Karuṇā’bbhuta santāca, nava nāṭyarasā ime”ti.",
  "anya-e0810n:308": "Amarakose pana –",
  "anya-e0810n:309": "“Siṅgāravīra karuṇā-bbhuta hāsa bhayānakā;",
  "anya-e0810n:310": "Bībhaccha ruddāti rasā”ti amara 7.17.",
  "anya-e0810n:311": "Aṭṭheva rasā vuttā. Atheha navamo santo raso kasmā na vuttoti? Vuccate –",
  "anya-e0810n:312": "Hāso rati ca kāruññaṃ,",
  "anya-e0810n:313": "Kodhussāhabhayaṃ tathā;",
  "anya-e0810n:314": "Jigucchā vimhayo ceti,",
  "anya-e0810n:315": "Ṭhāyībhāvā pakittitā.",
  "anya-e0810n:316_0": "Ṭhāyī eva tu rasībhavatipyāgamo, tasmā pakatiyā aṭṭhasaṅkhyattā aṭṭheva tu te vuttāti",
  "anya-e0810n:316_1": "na vutto. Santaraso cāyaṃ dhammasiṅgārattā siṅgārarase evānupaviṭṭho. Dhammayuddhakāmattena",
  "anya-e0810n:316_2": "tividho hi siṅgāro. Keci pana piyasamāgamādivibhāvajaparamaṃ vassalyākhyaṃ rasamāhu.",
  "anya-e0810n:317": "Rabhasopyāha –",
  "anya-e0810n:318": "“Siṅgāra vīra bībhaccha-rudda hāsa bhayānakā;",
  "anya-e0810n:319": "Karuṇā’bbhutasantā ca, vassalyañca rasā dase”ti.",
  "anya-e0810n:320": "Aññe tu –",
  "anya-e0810n:321": "“Siṅgārānugato hāso,",
  "anya-e0810n:322": "Karuṇo ruddakammajo;",
  "anya-e0810n:323": "Vīrato abbhuto jāto,",
  "anya-e0810n:324": "Bībhacchā ca bhayānako”ti –",
  "anya-e0810n:325": "Cattāro rasā iccāhu.",
  "anya-e0810n:326": "Bībhacchanti vadha bandhane, cho, abbhāsikārassa dīgho. Vassa bho, dhassa co bībhaccho. Ruddo devatā asseti ruddaṃ. Vuttañca –",
  "anya-e0810n:327": "“Siṅgāro haridevohi, hāso pamathadevato;",
  "anya-e0810n:328": "Karuṇo yamadevo tu, ruddo ruddādhidevato”ti saddakappaddume rodrapadepi.",
  "anya-e0810n:329": "Ettha ca kāmakodhahāsādikato cittavikāro bhāvo “bhāvayati pakāsayati kavino adhippāya”nti katvā. So ca ṭhāyī byabhicārī sāttiko ceti tividho. Tatra –",
  "anya-e0810n:330": "Hāso rati ca kāruññaṃ,",
  "anya-e0810n:331": "Kodhu’ssāha bhayaṃ tathā;",
  "anya-e0810n:332": "Jigucchā vimhayo ceti,",
  "anya-e0810n:333": "Ṭhāyībhāvā pakittitā.",
  "anya-e0810n:334": "Byabhicārī tu tettiṃsappabhedā. Yathā –",
  "anya-e0810n:335": "Saṅkā gilāni nibbedo,",
  "anya-e0810n:336": "Tathā issā mado samo;",
  "anya-e0810n:337": "Ālasyaṃ dīnatā cintā,",
  "anya-e0810n:338": "Moho sati matī dhiti.",
  "anya-e0810n:339": "Cāpalyaṃ hariso pīḷā,",
  "anya-e0810n:340": "Āvego jaḷatu’ggatā;",
  "anya-e0810n:341": "Suttaṃ vitakko tāso ca,",
  "anya-e0810n:342": "Gabbhu’ssukko visādatā.",
  "anya-e0810n:343": "Niddā’bahitthā’marisā,",
  "anya-e0810n:344": "Maraṇaṃ byādhireva ca;",
  "anya-e0810n:345": "Apamāro ca ummādo,",
  "anya-e0810n:346": "Vibodho tiṃsa tuttarā.",
  "anya-e0810n:347": "Sāttiko aṭṭhavidho. Yathā –",
  "anya-e0810n:348": "Thambho sedo ca romañco,",
  "anya-e0810n:349": "Sarabhedo tu vepathu;",
  "anya-e0810n:350": "Vevaṇṇa’massupalayā,",
  "anya-e0810n:351": "Iccete aṭṭha sāttikāti.",
  "anya-e0810n:352_0": "Thirattā ekantikattā ṭhāyī. Byabhicārī anekantikattā. Yathā nāṭikāya siṅgāro ṭhāyī,",
  "anya-e0810n:352_1": "tadupakārā hāsādayo byabhicārino, moharāgadosā eva saṅkhyabhāsāya sattarajotamānītyuccante.",
  "anya-e0810n:352_2": "Tatra sattena āsayena nibbatto sāttiko. Bhāvassa bodhako abhinayo anubhāvo “anu pacchā",
  "anya-e0810n:352_3": "bhāvayati pakāsayatī”ti katvā.",
  "anya-e0810n:353": "Tatra sambhogasabhāvo yo ratyākhyo bhāvo, tassa locanacāturiyabhamukkhepamihitavibbhamacittaṅgahārivākyādi anubhāvo. Vuttañca –",
  "anya-e0810n:354": "“Tassa locanacātura-bhamukkhepasitavibbhamo;",
  "anya-e0810n:355": "Cittaṅgahārivākyādi, anubhāvo pakittito”ti.",
  "anya-e0810n:356": "Viyogassa tu anubhāvo –",
  "anya-e0810n:357": "Abhilāpo tathā cintā,",
  "anya-e0810n:358": "Tassa saraṇakittanā;",
  "anya-e0810n:359": "Ubbego ca vilāpo ca,",
  "anya-e0810n:360": "Ummādo byādhireva ca;",
  "anya-e0810n:361": "Jaḷatā maraṇañceva,",
  "anya-e0810n:362": "Dasevettha pakittitā.",
  "anya-e0810n:363": "Hāsassa tu vikārakālādi anubhāvo, yo tu karuṇo.",
  "anya-e0810n:364": "Assusāsehi vevaṇṇa-",
  "anya-e0810n:365": "Thambhagattasatikkhayā;",
  "anya-e0810n:366": "Paridevitasokehi,",
  "anya-e0810n:367": "Abhinayo sasūribhi.",
  "anya-e0810n:368": "Karacaraṇavadanavepathugattathambhahadayakampanasukkhoṭṭhatālukaṇṭhehi bhayānako niccamabhinayo.",
  "anya-e0810n:369": "Ruddassa tu bhūkuṭyādi anubhāvo.",
  "anya-e0810n:370": "Vīro’bhinīyate cāga-",
  "anya-e0810n:371": "Vesārajjādito tathā;",
  "anya-e0810n:372": "Akkhepasūcatādīhi,",
  "anya-e0810n:373": "Therasorādito bhave.",
  "anya-e0810n:374": "Bībhacchassa tu –",
  "anya-e0810n:375": "Ayaṃ pacchādanā byatta-",
  "anya-e0810n:376": "Pādabāhacchikūlanā;",
  "anya-e0810n:377": "Ubbejanādīhi mato,",
  "anya-e0810n:378": "Tajjehi’bhinayo sadā.",
  "anya-e0810n:379": "Abbhutaṃ pana –",
  "anya-e0810n:380": "Dantalocanavitthārā,",
  "anya-e0810n:381": "Pasādopasamādihi;",
  "anya-e0810n:382": "Romañcasedatāsassu,",
  "anya-e0810n:383": "Sādhuvādehi dassaye.",
  "anya-e0810n:384_0": "Sāttikānaṃ tvaṭṭhannaṃ thambhasedaromañcasarabhedavepathuvevaṇṇamassupalayānaṃ yathākkamaṃ",
  "anya-e0810n:384_1": "nikriyatā, vāta, ccāsīta, dobhaggaḷā’pāṅgapūraṇa, mukhacchāyāvipallāsa, locanamajjana,",
  "anya-e0810n:384_2": "mahipātādayo abhinayā.",
  "anya-e0810n:385": "Evaṃ byabhicārīnampi nibbeda, gilāni, saṅki’ssā, mada, samā’lasyādīnaṃ yathākkamaṃ sāsa, santāpa, disāvalokana, guṇamacchera, bhīta, ṅgamaddana, samādayo abhinayāti.",
  "anya-e0810n:386_0": "Byabhicārīsu saṅkā nāma āsaṅkacittatā. Gilāni gelaññatā. Nibbedo attāvamānanaṃ. Mado",
  "anya-e0810n:386_1": "pamādukkaṃso. Samo khedo. Dīnatā cetaso dukkhatā. Dhiti santoso. Hariso cetopasādo.",
  "anya-e0810n:386_2": "Pīḷā ruddācārādīhi mukhavikāro. Āvego sambhamo. Jaḷatā appaṭipatti, uggatā dāruṇattaṃ.",
  "anya-e0810n:386_3": "Suttaṃ supanaṃ. Tāso cittakkhobho. Ussāho ussukkaṃ. Visādo khedo. Abahitthā ākāraguttatā.",
  "anya-e0810n:386_4": "Amariso akkhamatā. Vibodho viniddatā. Sesā papañcabhayā na vitthāritāti. Rasavaṇṇanā.",
  "anya-e0810n:387_0": "105. Silokena vacaso nāmāni. Bhāsitabbanti bhāsitaṃ. Lapa vacane, lapitaṃ. Bhāsīyateti",
  "anya-e0810n:387_1": "bhāsā. Voharīyateti vohāro, hara haraṇe vipubbo, “vohāra vacane”ti vā dhātu. Vuccateti",
  "anya-e0810n:387_2": "vacanaṃ. Vacopi, manogaṇoyaṃ. Uccateti utti,ti. Vuccateti vācā, a. Giṇanti saddāyanti",
  "anya-e0810n:387_3": "tanti girā, ge sadde, iro, gāyitabbāti vā girā. Vāyate saddāyateti vāṇī, yu, ī ca,",
  "anya-e0810n:387_4": "paresaṃ mammavijjhanaṭṭhena vāṇo viyāti vā vāṇī, ī. Bharato nāma satthakāro isi,",
  "anya-e0810n:387_5": "tassesā bhāratī. Kathīyateti kathitā. Vuccateti vacī, ī. Brahmī, sarovatītipi vacaso nāmāni.",
  "anya-e0810n:388_0": "106. Ekamevākhyātapadaṃ yattha ekākhyāto savisesanena kārakapadena sahitattā sakārako",
  "anya-e0810n:388_1": "padacayo sambandhattho padasamudāyo vākyaṃ nāma siyā, yathā – vessantaro rājā sukhavipākaṃ",
  "anya-e0810n:388_2": "kammaṃ karoti, puriso gacchati. Ākhyātaggahaṇañcettha kriyāsaddopalakkhaṇaṃ, tena",
  "anya-e0810n:388_3": "devadatto kaṭaṃ katavā iccādīnipi vākyaṃ nāma siyā. Amarakose pana – “tisyādyantacayo",
  "anya-e0810n:388_4": "vākyaṃ, kriyā vā kārakānvitā”ti amara 6.2 dvīhi lakkhaṇehi vākyamāha. Tassattho –",
  "anya-e0810n:388_5": "tisyādyantacayo tyādisyādyantapadānaṃ cayo samūho sambandhattho vākyaṃ, taṃ yathā",
  "anya-e0810n:388_6": "– uccaṃ paṭhati, odanaṃ pacati. Tathā ca bhāvākhyaṃ ākhyātaṃ sābyayakārakavisesanaṃ",
  "anya-e0810n:388_7": "vākyaṃ, ākhyātaṃ tyādyantaṃ sābyayaṃ vā sakārakaṃ vā savisesanaṃ vā vākyamuccate.",
  "anya-e0810n:388_8": "Tyādiggahaṇaṃ kriyāsaddopalakkhaṇaṃ, tena devadatto kaṭaṃ katavā iccādīnipi vākyaṃ.",
  "anya-e0810n:388_9": "Upalakkhaṇanirapekkhaṃ aparaṃ vākyalakkhaṇamāha “kriyā vā kārakānvitā”ti. Kriyāpadaṃ",
  "anya-e0810n:388_10": "vā kārakasambandhaṃ vākyaṃ, yathā – rājā gacchati, rājā gato. Imasmiṃ pakkhe sābyayassapi",
  "anya-e0810n:388_11": "anabyayassapi sabbassa kriyākārakapadasamūhassa vākyattamāha.",
  "anya-e0810n:389_0": "Bhayādīhi yaṃ dvikkhattuṃ vā tikkhattuṃ vā udīraṇaṃ kathanaṃ “sappo sappo, vijjha",
  "anya-e0810n:389_1": "vijjhā”tyādikaṃ, taṃ āmeḍitaṃ ñeyyaṃ. Meḍi ummādane, āpubbo dvattikkhattumuccāraṇe",
  "anya-e0810n:389_2": "vattati. Yathā “etadeva yadā vākyaṃ, āmeḍayati vāsavo” “harivaṃse”ti cintāmaṇiṭīkāyaṃ",
  "anya-e0810n:389_3": "vuttaṃ. “Devadattenāmeḍo kato” iccatrāpyayamevattho, sokādinā hi “bhātā bhātā”ityuccārīyate,",
  "anya-e0810n:389_4": "bhāve kammani ca to. Kammañca padaṃ vākyamhā.",
  "anya-e0810n:390_0": "107. Āmeḍitassa visayaṃ dassetumāha “bhaye”ccādi. “Sappo sappo, coro coro”tyādīsu",
  "anya-e0810n:390_1": "bhaye. “Vijjha vijjha, pahara paharā”tyādīsu kodhe. “Sādhu sādhū”tyādīsu pasaṃsāyaṃ.",
  "anya-e0810n:390_2": "“Gaccha gaccha, lunāhi lunāhī”tyādīsu turite. “Āgaccha āgacchā”tyādīsu kotūhale.",
  "anya-e0810n:390_3": "“Buddho buddhoti cintayanto”tyādīsu acchare. “Abhikkamathāyasmanto abhikkamathāyasmanto”tyādīsu",
  "anya-e0810n:390_4": "hāse. “Kahaṃ ekaputtaka, kahaṃ ekaputtakā”tyādīsu soke. “Aho sukhaṃ aho sukha”ntyādīsu",
  "anya-e0810n:390_5": "pasāde. Casaddo avuttasamuccayattho, tena garahā’sammānādīnaṃ saṅgaho daṭṭhabbo.",
  "anya-e0810n:390_6": "Tattha “pāpo pāpo”tyādīsu garahāyaṃ. “Abhirūpaka, abhirūpakā”tyādīsu asammāne. Evametesu",
  "anya-e0810n:390_7": "navasu, aññesu ca āmeḍitavacanaṃ budho paṇḍito kare kareyya yojeyya āmeḍanaṃ punappunuccāraṇaṃ",
  "anya-e0810n:390_8": "āmeḍiyati vā punappunuccārīyatīti āmeḍitanti katvā.",
  "anya-e0810n:391_0": "108. Iru, yaju, sāmanti tayo vedā siyuṃ, tatra irusaddo nārī itthiliṅgo. Ica thutiyaṃ,",
  "anya-e0810n:391_1": "iccante devā etāyāti iru, u, cassa ro. Yajante aneneti yaju, u. So antakammani, karaṇe",
  "anya-e0810n:391_2": "mo, soyanti pāpamaneneti sāmaṃ, ossā, “sā tanukaraṇāvasānesū”ti vā dhātvattho. Vidanti",
  "anya-e0810n:391_3": "dhammametehīti vedā.",
  "anya-e0810n:392_0": "Ete eva tayo vedā tayī nāma, tayo avayavā assāti tayī. Ayaṃ tayīsaddo nārī itthiliṅgo.",
  "anya-e0810n:392_1": "Tikaṃ vede. Munāti jānāti dhammaṃ anenāti manto, to, ussa a. Suyyate dhammaṃ etāyāti",
  "anya-e0810n:392_2": "suti. Itthiyaṃ sutisaddo.",
  "anya-e0810n:393_0": "109. Vedasatthakārake dasa isayodassetumāha “aṭṭhako”ccādi. Atthaṃ hitaṃ, atthe vā",
  "anya-e0810n:393_1": "satthe karotīti aṭṭhako. Vāmaṃ kalyāṇavacanaṃ karotīti vāmako, rassasarīrattā vā",
  "anya-e0810n:393_2": "vāmano, so eva vāmako, nassa kakārattaṃ katvā. Vāmo nāma haro, so devo assa vāmadevo.",
  "anya-e0810n:394": "“Vāmaṃ sabye patīpe patīpeti paṭikūle ca, daviṇe daviṇeti dhane cātisundare;",
  "anya-e0810n:395": "Payodhare hare kāme, jaññā vāma’mapitthiya”nti.",
  "anya-e0810n:396": "Hi nānatthasaṅgahe.",
  "anya-e0810n:397_0": "Aṅgirasassa isino apaccaṃ aṅgiraso, citrasikhaṇḍino apaccaṃ putto. Atha vā aṅgimhi",
  "anya-e0810n:397_1": "kāye raso siddhippatto pārado yassāti aṅgiraso. Teneva tassa puttaṃ surācariyaṃ “jīvo”ti",
  "anya-e0810n:397_2": "vadati. Jīvayati raṇe asuranihate deveti jīvo amara 3.24 cintāmaṇiṭīkā oloketabbā.",
  "anya-e0810n:397_3": "Bharatīti bhagu, bhaṃ vānakkhattaṃ gacchati jānātīti bhagu, u. Yamaṃ saṃyamaṃ dadāti",
  "anya-e0810n:397_4": "paresanti yamado ca so dakkhiṇeyyaggittā aggi ceti yamadaggi, rāmassa pitā parasurāmassa",
  "anya-e0810n:397_5": "pitā (saddakappaddume). Vasiṭṭhassa apaccaṃ vāsiṭṭho. Bhāradvājassa apaccaṃ bhāradvājo.",
  "anya-e0810n:397_6": "Kassapassa apaccaṃ kassapo. Vessāmittassa apaccaṃ vessāmitto. Iti ime dasa isayo",
  "anya-e0810n:397_7": "mantānaṃ vedānaṃ kattāro kārakā.",
  "anya-e0810n:398_0": "110. Vede dassetvā tassa chaḷaṅgāni dassetumāha “kappo”ccādi. Yaññakammānamupadesako",
  "anya-e0810n:398_1": "kappo “kappate pabhavatī”ti katvā. Sādhusaddānamanvākhyāyakaṃ byākaraṇaṃ visesena",
  "anya-e0810n:398_2": "ākarīyante pakaticcādinā ābyāpādyante anena saddāti, yu. Jotisatthaṃ gaṇanasatthaṃ",
  "anya-e0810n:398_3": "subhāsubhakammaphalajotanakaṃ. Sikkhyante abbhasyante ajjhayante (ka.) etāyāti sikkhā,",
  "anya-e0810n:398_4": "akārādivaṇṇānaṃ ṭhānakaraṇapayatanānaṃ paṭipādikā. Nicchayena, nissesato vā utti",
  "anya-e0810n:398_5": "nirutti, vaṇṇāgamo vaṇṇavipariyayoccādikā. Chandasi anuṭṭhubhādivuttānaṃ paṭipādikā",
  "anya-e0810n:398_6": "chandoviciti, etāni cha vedānaṃ aṅgānīti vadanti.",
  "anya-e0810n:399_0": "111. Purāvuttanibandhanapāyattā purāvuttaṃ, tassa pabandho vitthāro, santāno vā bhāratādiko",
  "anya-e0810n:399_1": "bhāratayuddhakathādiko byāsādipakato gantho itihāso nāma, itihasaddo pārampariyopadese",
  "anya-e0810n:399_2": "nipāto, itihā’tthi asminti itihāso.",
  "anya-e0810n:400_0": "Rukkhādīnaṃ nāmapariyāyehi nāmappakāsakaṃ ratanamālādikaṃ satthaṃ nighaṇṭu nāma,",
  "anya-e0810n:400_1": "sotiminā nighaṇṭusaddassa pulliṅgattaṃ dīpeti, sabbatrevaṃ. Tattha tatthāgatāni nāmāni",
  "anya-e0810n:400_2": "nissesato ghaṭenti rāsīkaronti etthāti nighaṇṭu, bindāgamo, vacanīyavācakabhāvena",
  "anya-e0810n:400_3": "atthaṃ saddañca nikhaṇḍati bhindati vibhajja dassetīti vā nikhaṇṭu, so eva khassa",
  "anya-e0810n:400_4": "ghakāraṃ katvā nighaṇṭūti vutto. Rukkhādīnaṃ nāmappakāsakantiminā ekekassa atthassa",
  "anya-e0810n:400_5": "anekapariyāyanāmappakāsakattaṃ vuttaṃ, nidassanamattañcetaṃ, anekesaṃ atthānaṃ ekasaddavacanīyatāpakāsakavasenapi",
  "anya-e0810n:400_6": "tassa ganthassa pavattattā dī. ni. ṭī. 1.256; ma. ni. ṭī. 1.22; a. ni. ṭī. 2.3.59;",
  "anya-e0810n:400_7": "sārattha. ṭī. 1.tatiyasaṅgītikathāvaṇṇanā.",
  "anya-e0810n:401_0": "112. Loke yaṃ vitaṇḍavādīnaṃ satthaṃ, taṃ lokāyatanti viññeyyaṃ. Tanu vitthāre, aññamaññaviruddhaṃ,",
  "anya-e0810n:401_1": "saggamokkhaviruddhaṃ vā tanonti etthāti vitaṇḍo, ḍo, ṇattaṃ, viruddhena vā vādadaṇḍena",
  "anya-e0810n:401_2": "tāḷenti ettha vādinoti vitaṇḍo, taḍi tāḷane, adesampi hi yaṃ nissāya vādīnaṃ vādo",
  "anya-e0810n:401_3": "pavatto, taṃ tesaṃ desatopi upacāravasena vuccati, yathā “cakkhuṃ loke piyarūpaṃ",
  "anya-e0810n:401_4": "sātarūpaṃ, etthesā taṇhā pahīyamānā pahīyati, ettha nirujjhamānā nirujjhatī”ti dī.",
  "anya-e0810n:401_5": "ni. 2.401; ma. ni. 1.134; vibha. 204. Lokāti bālalokā, te ettha āyatanti ussahanti",
  "anya-e0810n:401_6": "vāyamanti vādassādenāti lokāyataṃ, āyatiṃ hitaṃ tena loko na yatati na īhatīti vā",
  "anya-e0810n:401_7": "lokāyataṃ, tañhi ganthaṃ nissāya sattā puññakriyāya cittampi na uppādenti.",
  "anya-e0810n:402_0": "Yo kavīnaṃ paṇḍitānaṃ hito kavittabhogasampattādipayojanakaro kriyākappavikappo kavīnaṃ",
  "anya-e0810n:402_1": "kriyāsaṅkhātakappabandhanavidhividhāyako subodhālaṅkārādiko gantho, so keṭubhaṃ nāma,",
  "anya-e0810n:402_2": "kiṭanti gacchanti kosallaṃ kavayo bandhanesu etenāti keṭubhaṃ, kiṭa gatiyaṃ, abho,",
  "anya-e0810n:402_3": "assukāro, atha vā kiṭati gameti kriyādivibhāgaṃ, taṃ vā anavasesena pariyādānato",
  "anya-e0810n:402_4": "gamento pūretīti keṭubhaṃ, ubha, umbha pūraṇe.",
  "anya-e0810n:403_0": "Vacībhedādilakkhaṇā kriyā kappīyati vikappīyati etenāti kriyākappo. So pana vaṇṇapadasambandhapadatthādivibhāgato",
  "anya-e0810n:403_1": "atibahu vikappoti āha “kriyākappavikappo”ti, idañca mūlakriyākappaganthaṃ sandhāya",
  "anya-e0810n:403_2": "vuttaṃ. So hi mahāvisayo satasahassaparimāṇo nayacaritādipakaraṇaṃ nalacaritādipakaraṇaṃ (?).",
  "anya-e0810n:404": "113. Upaladdho kenapyattho yassaṃ sā upaladdhatthā, iti ākhyāyikātyuccate ākhyāyate nāyakānusāsakacaritamassanti, saññāyaṃ ṇvu.",
  "anya-e0810n:405": "Pabandheneva ca savitthārena kappanaṃ yassaṃ sā pabandhakappanā, kādambarīpabhuti. Kathīyatīti kathā.",
  "anya-e0810n:406_0": "Atthā bhūmihiraññādayo, tatra padhānaṃ bhūmi itaresaṃ tappabhavattā, tesaṃ ajjane",
  "anya-e0810n:406_1": "pālane ca upāyabhūtaṃ satthaṃ atthasatthaṃ, payānakyādipaṇītaṃ bahasvaticābbīkyādipraṇītaṃ",
  "anya-e0810n:406_2": "(cintāmaṇiṭīkā 6.5), tasmiṃ daṇḍanītisaddo pavatto. Sāmādīnaṃ catutthopāyo vadhabandhanādilakkhaṇo",
  "anya-e0810n:406_3": "daṇḍo, tassa nīti paṇayanaṃ daṇḍanīti, pāyena nītissa daṇḍena byappadeso, vadhadosabāhulyena",
  "anya-e0810n:406_4": "pāyaso daṇḍassa paṇayanato, daṇḍanītyatthattā satthañca daṇḍanīti.",
  "anya-e0810n:407_0": "Dvayaṃ kathāyaṃ. Vutto anuvattanīyo anto parisamatti yassa attano kāriyabhāgassa",
  "anya-e0810n:407_1": "pāpanatoti vuttanto. Pavattante kāriyā yassaṃ pavatti,ti. Cakārena vuttaudantādayo",
  "anya-e0810n:407_2": "gahitā. Kāriyassa vutti atratthīti assatthyatthe ṇo. Uggato anto parisamatti yassa udanto.",
  "anya-e0810n:408_0": "114. Adhivacanantaṃ nāme. Sañjānanti etāyāti saññā, a. Ākhyāyate etāyāti ākhyā. Ahvayate",
  "anya-e0810n:408_1": "etāyāti avhā, hu sadde, vhe avhāneti vā dhātu, a. Sammā ājānāti, samaṃ vā jānāti",
  "anya-e0810n:408_2": "etāyāti samaññā. Abhidhīyate yena, yu. Namyate abbhassate asminti nāmaṃ, namati nāmayatīti",
  "anya-e0810n:408_3": "vā nāmaṃ. Ahvāyateti avhayo, kamme yo. Nāmameva nāmadheyyaṃ. Nāmarūpehi nāmasaddehi",
  "anya-e0810n:408_4": "(ka.) bhāgarūpanāmehi dheyyo (pāṇini 5.4.36 vā) sakatthe dheyyo yadādinā, tiṭṭhati",
  "anya-e0810n:408_5": "vā ettha atthoti dheyyaṃ, dharīyate uccāriyateti vā dheyyaṃ, nāmameva dheyyaṃ nāmadheyyaṃ.",
  "anya-e0810n:408_6": "Adhīnaṃ vacanaṃ adhivacanaṃ, kena adhīnaṃ? Atthena. Puṭṭhassa paṭivacanaṃ paṭivākyaṃ.",
  "anya-e0810n:408_7": "Paṭigataṃ pacchāgataṃ vākyaṃ paṭivākyaṃ. Uttarīyate atikkamyate yenāti uttaraṃ.",
  "anya-e0810n:409_0": "115. Tikaṃ pucchāyaṃ. Pucchitabboti pañho, ñātumicchito hi attho pañho nāma. Puccha",
  "anya-e0810n:409_1": "pucchane, cassa ño, chassa ho, ussa a, pañha pucchanetipi dhātu. Yuja yoge, anuyuñjitabbo",
  "anya-e0810n:409_2": "pucchitabboti anuyogo. Pucchanaṃ, pucchitabbāti vā pucchā. Eteneva nayena dvīsupi",
  "anya-e0810n:409_3": "bhāvasādhanampi kattabbameva.",
  "anya-e0810n:410_0": "Catukkaṃ nidassane. Pakatena sadisaṃ nidasseti etenāti nidassanaṃ, pakatassopapādanaṃ",
  "anya-e0810n:410_1": "vākyaṃ. Upogghaññate upohaññate (?) paṭipādīyate anenāti upogghāto. Upa upubbo hanadhātu",
  "anya-e0810n:410_2": "paṭipādanattho. Dassīyate anenāti diṭṭhanto, anto, diṭṭho vā pakatassa anto parisamatti",
  "anya-e0810n:410_3": "yenāti diṭṭhanto. Sabbatrāpi vā kammasādhanampi kattabbaṃ. Udāharīyati pakatassopapādanāyāti udāharaṇaṃ.",
  "anya-e0810n:411_0": "116. Catukkaṃ saṅkhepe. Samāti tulyatthā. Saṅkhipīyate ekadesato kathīyatīti saṅkhepo,",
  "anya-e0810n:411_1": "khipa peraṇe. Saṃharīyate saṅkhepena paccākhyāyate etenāti saṃhāro. Samasyate saṅkhipīyateti",
  "anya-e0810n:411_2": "samāso, asu khepane. Saṅkhepena gayhate anenāti saṅgaho.",
  "anya-e0810n:412": "“Tvaṃ sataṃ suvaṇṇaṃ dhārayasi”ityādikaṃ tucchabhāsanaṃ abhūtabhāsanaṃ abbhakkhānaṃ nāma. Asaccena akkhānaṃ bhāsanaṃ abbhakkhānaṃ.",
  "anya-e0810n:413_0": "117. Dvayaṃ vivādāya vibhāgavisaye iṇavādādivisaye (cintāmaṇiṭīkā 6.9). Viruddhaṃ",
  "anya-e0810n:413_1": "katvā avaharati vadati yanti vohāro. Viruddhaṃ katvā vadati yanti vivādo. Sabbatra",
  "anya-e0810n:413_2": "bhāvasādhanaṃ vā yujjati. “Musāvādaṃ vadanto ghorāni tvaṃ narakāni yassasī”tyādisarūpaṃ",
  "anya-e0810n:413_3": "sapanaṃ. Sapa akkose, tho, sapatho.",
  "anya-e0810n:414_0": "Tikaṃ khyāte. Yajati etenāthi yaso, jassa so, sabbattha yātīti vā yaso, so, yasati",
  "anya-e0810n:414_1": "payasatīti vā yaso. Silokati pattharatīti siloko, siloka saṅghāte. Kitta saddane,",
  "anya-e0810n:414_2": "kittīyate kathīyateti kitti, i. Samaññā ca khyāte, saṃ āpubbo jānāti khyāte. Tathā",
  "anya-e0810n:414_3": "hi “ñāto, abhiññāto, saṅkhyāto, vissuto, samaññāto”ti ratanakose vuttaṃ. Uccadhaninā",
  "anya-e0810n:414_4": "saddanaṃ ghosanā nāma, ghusa sadde, ghusanaṃ saddanaṃ ghosanā.",
  "anya-e0810n:415_0": "118-119. Dvayaṃ paṭisadde. Ghusanaṃ ghoso, taṃ paṭigato, dutiyāsamāso. Evaṃ ravaṃ",
  "anya-e0810n:415_1": "paṭigato paṭiravo. Atha vā ghosassa patirūpo paṭighoso. Ravassa patirūpo paṭiravo.",
  "anya-e0810n:415_2": "Paṭisuti, paṭiddhanītipi paṭisaddassa nāmāni, vacīmukhaṃ vacanopakkamo upaññāso nāma,",
  "anya-e0810n:415_3": "upanipubbo āsa upavesane, upa paṭhamaṃ purimavacanassa samīpaṃ vā nyāso ṭhapanaṃ",
  "anya-e0810n:415_4": "upaññāso, nyassa ño.",
  "anya-e0810n:416_0": "Sattakaṃ thutiyaṃ. Kattha silāghāyaṃ, yu, kathanaṃ vāasarūpadvibhāvavasena katthanā.",
  "anya-e0810n:416_1": "Silāgha katthane, silāghā. Sīlassa vā sabhāgaguṇassa āhananaṃ sīlāghā, sā eva rassaṃ",
  "anya-e0810n:416_2": "katvā silāghā. Vaṇṇa pasaṃsāyaṃ, vaṇṇīyateti vaṇṇanā. Nu thutiyaṃ,ti, nuti. Thu abhitthave,ti,",
  "anya-e0810n:416_3": "thuti. Thoma silāghāyaṃ, thomanaṃ. Papubbo saṃsa pasaṃsane, a.",
  "anya-e0810n:417_0": "Sikhaṇḍīnaṃ mayūrānaṃ nādo nadaravo kekā nāma, kā sadde, keiti kāyatīti kekā, kammani",
  "anya-e0810n:417_1": "a, atha vā kāyati, kāyanaṃ vā kā, ke mayūre pavattā kā kekā, aluttasamāso. Gajānaṃ",
  "anya-e0810n:417_2": "nādo koñcanādo nāma, koñcasakuṇanādasadiso nādo koñcanādo. Hayānaṃ assānaṃ dhani",
  "anya-e0810n:417_3": "saddo hesā nāma, hesa abrattasadde, hesanaṃ hesā, he iti pavattatīti vā hesā.",
  "anya-e0810n:418_0": "120-121. Dvayaṃ pariyāye. Paribyattamatthaṃ ayanti gacchanti bujjhanti etenāti pariyāyo.",
  "anya-e0810n:418_1": "Eko attho punappunaṃ vuccati yenāti vevacanaṃ. Dvayaṃ sākacchāyaṃ. Saha, sammā vā",
  "anya-e0810n:418_2": "avirodhena kathā sākacchā, saṃkathā ca. To, thassa co, tassa cho.",
  "anya-e0810n:419_0": "Sāddhapajjena garahassa nāmāni. Dosakkhānena vadanaṃ upavādo. Kusa avhāne bhedane",
  "anya-e0810n:419_1": "ca, kvaci “apakkoso”ti pāṭho, ṇo. Vaṇṇo thuti, tassa avadanaṃ avaṇṇavādo. Hīḷanena",
  "anya-e0810n:419_2": "vadanaṃ anuvādo. Janānaṃ vādo garahaṇaṃ janavādo. Garahaṇena vādo apavādo. Parivadanaṃ",
  "anya-e0810n:419_3": "parivādo, rassassa dīghatā. Ete upavādādayo tulyatthā samānatthā. Visamavuttappabhedesu",
  "anya-e0810n:419_4": "vattamidaṃ. Khipa peraṇe, khipanaṃ bahikaraṇaṃ khepo. Nidi kucchāyaṃ, a, nindā. Yathā",
  "anya-e0810n:419_5": "upavādādayo garahatthā, kucchādayopi tathāti tathāttho. Kuccha avakkhepane, curādi,",
  "anya-e0810n:419_6": "kusa akkosetimassa vā pabbajjādittā “kucchā”ti rūpaṃ nipphajjati. Gupa, gopa kucchanesu,",
  "anya-e0810n:419_7": "“tijagupakitamānehi khachasā vā”ti cho. Garaha kucchane. Tattha keci “upavādādayo",
  "anya-e0810n:419_8": "abbhakkhānatthā, khepādayo nindatthā”ti vadanti, taṃ amarakosena virujjhanato abbhakkhānatthassa",
  "anya-e0810n:419_9": "ca vuttattā na gahetabbaṃ. Ete upavādādayo satta abbhakkhānepi vattanti.",
  "anya-e0810n:420_0": "Vivādakāmassa dubbādo upārambho, so ca īdise sabbalokacūḷāmaṇibhūte sakyakule sambhūtassa",
  "anya-e0810n:420_1": "bhagavato kimidaṃ kammamucitanti guṇāvikaraṇapubbakopyatthi, bandhakīsutassa tavedamucitamevāti",
  "anya-e0810n:420_2": "nindāpubbakopi upārambho. Tatra yo nindāpubbo sanindo upārambho, so paribhāsanamuccate.",
  "anya-e0810n:420_3": "Upagantvā paresaṃ cittassa ārambhanaṃ vikopanaṃ upārambho. Dosakkhānena bhāsanaṃ paribhāsanaṃ.",
  "anya-e0810n:421_0": "122. Anariyānaṃ lāmakānaṃ vohārato, ariyānaṃ uttamajanānaṃ vā avohārato anariyavohāroti",
  "anya-e0810n:421_1": "saṅkhātānaṃ adiṭṭhe diṭṭhavādādīnaṃ aṭṭhannaṃ vohārānaṃ vasena yā vācā lāmakajanehi",
  "anya-e0810n:421_2": "pavattitā vuttā, vītikkamadīpanī ajjhācāravītikkamasādhanī sā vācā ariyajanehi vattabbamariyādātikkamattā",
  "anya-e0810n:421_3": "abhivākyaṃ nāma siyā.",
  "anya-e0810n:422_0": "123. Muhuṃbhāsā bahuso abhidhānaṃ anulāpo nāma, anu punappunaṃ lāpo anulāpo. Anatthikā",
  "anya-e0810n:422_1": "girā nippayojanaṃ ummattādivacanaṃ palāpo, payojanarahito lāpo palāpo, pasaddo viyogatthajotako.",
  "anya-e0810n:423_0": "Gamanāgamanādisamaye ādimhi bhāsanaṃ piyavacanaṃ ālāpo, ādimhi lāpo ālāpo, āpucchāsaddopyatra.",
  "anya-e0810n:423_1": "Dosena patiṭṭhito pariddavo paridevanaṃ anusocanaṃ atikkamalāpo vilāpo nāma, vividhena,",
  "anya-e0810n:423_2": "vividhaṃ vā lāpo vilāpo. Paridevanaṃ paridevo, so eva pariddavo, deva paridevane.",
  "anya-e0810n:424_0": "124. Viruddhaṃ vacanaṃ virodhotti. Viruddhaṃ palāpo vippalāpo. Sandissateti sandeso,",
  "anya-e0810n:424_1": "sandissamāno attho, tassotti. Yāya sandiṭṭho attho abhidhīyate, sā sandesotti vācikamuccate.",
  "anya-e0810n:424_2": "Vaca sandese, sakatthe ṇiko, sandiṭṭhatthā vācā eva vācikamiccattho.",
  "anya-e0810n:425": "Mithu aññamaññaṃ virodharahitaṃ vacanaṃ “sambhāsanaṃ, sallāpo”ti ca vuccati. Yathā eko brūte “ajja sobhanaṃ nakkhatta”nti, itaropyāha “tathevā”ti.",
  "anya-e0810n:426_0": "125. Niṭṭhuraṃ vākyaṃ kakkasavacanaṃ pharusaṃ nāma, pare jane ussāpeti dāhetīti parusaṃ,",
  "anya-e0810n:426_1": "tadeva passa phakāraṃ katvā pharusaṃ. Asavanīyattā na icchitabbanti niṭṭhuraṃ, uro,",
  "anya-e0810n:426_2": "yathā “nāgo”ti. Dvayaṃ kaṇṇasukhavacane. Manaṃ ā bhusaṃ ñāpeti tosetīti manuññaṃ,",
  "anya-e0810n:426_3": "ñā parimāṇatosananisānesu, assukāro. Hadayaṃ manaṃ gacchati pavisatīti hadayaṅgamaṃ.",
  "anya-e0810n:427": "Saṃkulādidvayaṃ pubbāparavirodhini pubbāparaviruddhe vākye, yathā –",
  "anya-e0810n:428": "Yāvajīvamahaṃ monī, brahmacārī ca me pitā;",
  "anya-e0810n:429": "Mātā ca mama vañjhāsi, aputto ca pitāmaho.",
  "anya-e0810n:430": "Saṃkulanti jaḷībhavantyanenāti saṃkulaṃ. Kilissante etthāti kiliṭṭhaṃ.",
  "anya-e0810n:431_0": "126. Samudāyattharahitaṃ dasadāḷimādivākyaṃ dasa dāṭhimāni ṭhaḷapūpā kuṇḍa’ majājinaṃ",
  "anya-e0810n:431_1": "palālapiṇḍā (nyāyabhāssa 5.2.10 moggallānapañcikāṭīkā 1.1) asambaddhattā abaddhamiti",
  "anya-e0810n:431_2": "kittitaṃ kathitaṃ, na bajjhate hadayamatrāti abaddhaṃ, to.",
  "anya-e0810n:432": "Natthi tathaṃ saccamatrāti vitathaṃ. Pharusādayo vitathasaddaṃ yāva tiliṅgikā.",
  "anya-e0810n:433_0": "127. Pajjaddhaṃ saccavacane. Sammāsaddoyaṃ abyayaṃ, sabbaliṅgavibhattivacanesu ca",
  "anya-e0810n:433_1": "samāno. Na vitathaṃ avitathaṃ. Santesu sādhūsu bhavaṃ saccaṃ. Sata sātacche vā, vajādinā",
  "anya-e0810n:433_2": "yo, saccaṃ. Tathasaddo bhūtapariyāyo, “tathena maggena yathātthabhājinā”ti tathāgatā",
  "anya-e0810n:433_3": "jināti (ka.) payogo. Tathe sādhu tacchaṃ, sādhvatthe yo. Yathātathasaddāpi ca saccatthā",
  "anya-e0810n:433_4": "aliṅgā. Tabbantā saccavacanavantavācakā sammā saccaṃ yathātathaṃsaddavajjitā sesā",
  "anya-e0810n:433_5": "avitathādayo tīsu liṅgesu vattanti. Saccaṃsaddo tu aliṅgo. Amarakose pana sammā saccasaddānampi",
  "anya-e0810n:433_6": "tabbati tiliṅgattaṃ vuttaṃ, yathā – saccaṃ tacchaṃ ritaṃ sammā, amūni tīsu tabbati",
  "anya-e0810n:433_7": "amara 6.22. Yathā – sacco brāhmaṇo, saccā nārī, saccaṃ vippakulaṃ. Idha pana sabbaliṅgavacanavibhattīsu",
  "anya-e0810n:433_8": "rūpabhedābhāvā sammāsaddassa abyayattaṃ, tiliṅgesvapi rūpabhedābhāvā saccaṃsaddassa",
  "anya-e0810n:433_9": "aliṅgattañca vuttaṃ. Yathā – sammā vācā, sammā vohāro, sammā vacanaṃ. Saccaṃ brāhmaṇo,",
  "anya-e0810n:433_10": "saccaṃ nārī, saccaṃ vippakulaṃ. Micchāmusāsaddā pana sabbatrāpi abyayameva bhavanti.",
  "anya-e0810n:433_11": "Yathā – micchā vācā, micchā vohāro, micchā vacanaṃ. Musā vācā, musā vohāro, musā vacanaṃ.",
  "anya-e0810n:434_0": "128. Soḷasa saddamattapariyāye dassetuṃ upajātiṃ “ravo”iccādimāha. Ruyate saddāyateti",
  "anya-e0810n:434_1": "ravo, ru sadde. Nadanaṃ nādo, nirattho nādo ninādo, nada abyattasadde. Evaṃ ninado,",
  "anya-e0810n:434_2": "rassattameva viseso. Sappati uccārīyatīti saddo. Ghusa sadde, pātubhāvo ghoso nigghoso.",
  "anya-e0810n:434_3": "Nadanaṃ nādo. Dhana sadde, dhanīyatīti dhani. Nigghoso ca nādo ca dhani ca nigghosanādadhanayo.",
  "anya-e0810n:434_4": "Ravo eva rāvo. Ārāvoti upasaggena padaṃ vaḍḍhitaṃ. Tathā saṃrāvavirāvaāravā. Ghusanaṃ",
  "anya-e0810n:434_5": "ghoso. Ārāvo ca saṃrāvo ca virāvo ca ghoso ca āravo cāti dvando. Su savane, suyyateti",
  "anya-e0810n:434_6": "suti. Sarati suyyamānataṃ gacchatīti saro. Nissanati etenāti nissano, sana sambhattiyaṃ",
  "anya-e0810n:434_7": "nipubbo. Saro ca nissano cāti dvando.",
  "anya-e0810n:435_0": "129. Visajjīyate na laggīyate semhādīhīti visaṭṭho. Manitabbanti mañju, ju, mana",
  "anya-e0810n:435_1": "ñāṇe, suṇantānaṃ vā manaṃ rañjetīti mañju, u, na ralopo. Sukheneva vijānitabbattā",
  "anya-e0810n:435_2": "viññeyyo. Hitasukhanipphādanato sotabboti savanīyo. Bahiddhāparisā aṅgulimattampi",
  "anya-e0810n:435_3": "na visarati na gacchatīti avisārī, tassīlatthe ṇī, vividhena vā na saratīti avisārī,",
  "anya-e0810n:435_4": "chinnassarānaṃ viya dvedhā na hotītyattho. Vindyate labbhateti bindu, vassa bo, niggahītāgamo,",
  "anya-e0810n:435_5": "u ca, vaṭṭattā vā bindu, imasmiṃ pakkhe pabbajjādinā rūpasiddhi. Pañcannaṃ ṭhānagatīnaṃ",
  "anya-e0810n:435_6": "dūraṭṭhānato jātattā gambhīro. Punappunaṃ nādo ninnādo, kriyābhikkhaññattā dvittaṃ,",
  "anya-e0810n:435_7": "assa i, niggahītāgamo, so ettha atthīti ninnādī. Iccevaṃ bhagavato aṭṭhaṅgiko saro hoti.",
  "anya-e0810n:436": "130. Khaggādīnaṃ tiracchānagatānaṃ rutaṃ vassitantyuccate. Ru sadde, rutaṃ. Vassa sadde, vassanaṃ ravanaṃ vassitaṃ.",
  "anya-e0810n:437_0": "Kolāhalādidvayaṃ bahūhi sambhūya kate abyattasadde. Kula saṅghāte saṅkhyāne (ka.),",
  "anya-e0810n:437_1": "kolanaṃ kolo, ekībhāvo, taṃ āhalati vindatīti kolāhalo. Karoti hiṃsati madhuranti",
  "anya-e0810n:437_2": "kalo, taṃ halatīti kalahalo. Hala vilekhane.",
  "anya-e0810n:438": "Tikaṃ gāyane. Ge sadde, getabbaṃ gītaṃ gānaṃ gītikā ca. Sabbatra bhāvasādhanaṃ.",
  "anya-e0810n:439_0": "131. Tantikaṇṭhoṭṭhitā amara 7.1 usabhādayo satta sarā. Chajjādayo tayo gāmā samūhātyattho.",
  "anya-e0810n:439_1": "Vuttañca “gāmo nāma sarasamūhassa sandhāna”nti. Manussalokavādanavidhinā ekekassa",
  "anya-e0810n:439_2": "sarassa vasena tayo tayo mucchanā katvā ekavīsati mucchanā, devalokavādanavidhinā",
  "anya-e0810n:439_3": "pana samapaññāsa mucchanā vadanti. Tattha hi ekekassa sarassa vasena satta satta",
  "anya-e0810n:439_4": "mucchanā, antasarassa ca ekāti samapaññāsa mucchanā āgatā, teneva sakkapañhasuttasaṃvaṇṇanāyaṃ",
  "anya-e0810n:439_5": "“samapaññāsa mucchanā mucchitvā”ti dī. ni. aṭṭha. 2.345 pañcasikhassa vīṇāvādanaṃ",
  "anya-e0810n:439_6": "dassentena vuttaṃ. Muccha mohasamussayesu, yu, mucchanā. Yathā kamena vīṇā vādituṃ",
  "anya-e0810n:439_7": "sakkā, evaṃ sajjanāhi mucchanaṭṭhānāni ekūnapaññāsātyattho. Ekekassa sarassa satta",
  "anya-e0810n:439_8": "satta ṭhānāni. Yato sarassa mandatāravavatthānaṃ hoti, tena ekūnapaññāsa ṭhānāni.",
  "anya-e0810n:439_9": "Iccetaṃ saramaṇḍalaṃ sarasamūho.",
  "anya-e0810n:440_0": "132. Sarādīnaṃ nāmasarūpappabhedaṃ dassetumāha “usabho”ccādi. Isa gatiyaṃ. Isati",
  "anya-e0810n:440_1": "cittaṃ pavisatīti usabho, abho, issu ca. “Usa dāhe”ti vā dhātvattho. Yasmā pana so",
  "anya-e0810n:440_2": "saro usabho viya nadati, tasmā usabhoti vuccati. Dhīmantehi gīyateti dhevato, vaṇṇavikāro, vattaṃ.",
  "anya-e0810n:441": "Nāsaṃ kaṇṭhamuro tāluṃ,",
  "anya-e0810n:442": "Jivhaṃ dante ca nissito;",
  "anya-e0810n:443": "Chadhā sañjāyate yasmā,",
  "anya-e0810n:444": "Tasmā chajjo sa uccate cintāmaṇiṭīkā 7.1.",
  "anya-e0810n:445_0": "Gandhaṃ lesaṃ aratīti gandharo, rassassa dīghatte gandhāro cetyaññe aññesamapīti",
  "anya-e0810n:445_1": "(pāṇini 3.137) dīgho (cintāmaṇiṭīkā 7.1), gandhārā nāma janapadā, tehyayaṃ gīyateti",
  "anya-e0810n:445_2": "gandhāro, ṇo. Majjhe layavisese bhavo majjhimo. Pañcannampi dhevatādīnaṃ pūraṇo pañcamo,",
  "anya-e0810n:445_3": "(pañcannaṃ vā mahābhūtānaṃ pūraṇo pañcamo.) ( ) etthantare pāṭho adhiko viya dissati",
  "anya-e0810n:445_4": "Nissesato sīdanti sarā yasminti yasmāti (ka.) – sadato adhikaraṇe ghau (cintāmaṇiṭīkā",
  "anya-e0810n:445_5": "7.1), ṇo. “Nisīdanti sarā yasmiṃ, nisādo tena hetunā”ti hi vuttaṃ. Ete satta sarāti gaditā kathitā.",
  "anya-e0810n:446_0": "133-135. Usabhādayo ye nadanti, te dassetumāha “nadanti”ccādi. Usabhaṃ nāma saraṃ",
  "anya-e0810n:446_1": "gāvo nadanti. Tathā dhevataṃ turaṅgā assā, chajjaṃ mayūrā sikhaṇḍino, gandhāraṃ ajā,",
  "anya-e0810n:446_2": "majjhimaṃ koñcā sakuṇavisesā, pañcamaṃ parapuṭṭhādī kokilādayo, nisādaṃ vāraṇā hatthino",
  "anya-e0810n:446_3": "nadanti. Vuttañca nāradamuninā –",
  "anya-e0810n:447": "“Chajjaṃ nadati mayūro, gāvo nadanti usabhaṃ;",
  "anya-e0810n:448": "Ajo roti ca ajāvikā tu (ka.) gandhāraṃ, koñcā nadanti majjhimaṃ.",
  "anya-e0810n:449": "Pupphasādhārane kāle, kokilo roti pañcamaṃ;",
  "anya-e0810n:450": "Asso tu dhevataṃ roti, nisādaṃ roti kuñjaro”ti.",
  "anya-e0810n:451": "Mayūrādayopi sabbe ime sattā samadā santo (ka.) ete ca samadā pañcamaṃ gāyanti (cintāmaṇiṭīkā 7.1) pañcamaṃ nadanti.",
  "anya-e0810n:452_0": "Chajjo gāmo, majjhimo gāmo, sādhāraṇo gāmoti tayo gāmā. Tatra vīṇādaṇḍaṃ vibhāgaṃ",
  "anya-e0810n:452_1": "katvā adhobhāgassa “chajjagāmo”ti saññā, majjhabhāgassa “majjhimagāmo”ti, uparibhāgassa",
  "anya-e0810n:452_2": "“sādhāraṇagāmo”ti saññā. Kiṃ pana gāmabhede kāraṇaṃ? Yasmā ekasseva sarassa gāmantare",
  "anya-e0810n:452_3": "bhedo, taṃbhede gāmānampibhedo. Māghaṭīkāyaṃ pana sādhāraṇagāmaṭṭhāne gandhāragāmo",
  "anya-e0810n:452_4": "kathito, ekekasmiñca gāme satta satta mucchanā. Idha pana usabhādīsu sattasu saresu",
  "anya-e0810n:452_5": "paccekaṃ tisso tisso mucchanā kathitā. Kiṃkāraṇā? Idha manussalokavādanavidhinā,",
  "anya-e0810n:452_6": "tattha ca devalokavādanavidhinā kathitattā tatheva ṭhānāni satta satteva labbhareti.",
  "anya-e0810n:452_7": "Yathā usabhādīsu tesu yathāvuttesu saresu paccekaṃ ekekasmiṃ sare tisso tisso mucchanā",
  "anya-e0810n:452_8": "siyuṃ, tatheva ṭhānānipi satta satteva labbharetyattho.",
  "anya-e0810n:453_0": "136. Sarānaṃ gāmesu bhinnasutittaṃ dassetumāha “tisso”iccādi. Usabhassa sarassa tārakalamandavasena",
  "anya-e0810n:453_1": "tisso sutiyo. Dhevatassa sarassa tāra mandavasena duve. Chajjassa tārakala manda",
  "anya-e0810n:453_2": "kākalīvasena catasso. Gandhārassa ca tathā. Majjhimassa tārakala kākalīvasena tisso.",
  "anya-e0810n:453_3": "Pañcamassa kala kākalīvasena duve. Nisādassa tārādivasena catasso sutiyo. Iccevaṃ",
  "anya-e0810n:453_4": "sattasu saresu kamato sampiṇḍitā dvāvīsati sutiyo siyuṃ. Māghaṭīkāyaṃ pana aññathā",
  "anya-e0810n:453_5": "sutibhedo vutto. Vuttañhi tattha –",
  "anya-e0810n:454": "“Catussuti suviññeyyo, majjhimo majjimaṭṭhito;",
  "anya-e0810n:455": "Dvissuti cāpi gandhāro, tissuti usabho tathā.",
  "anya-e0810n:456": "Chajjo catussuti ñeyyo, nisādo dvissutī tathā;",
  "anya-e0810n:457": "Catussuti dhevato tu, pañcamo tissutī mato”ti.",
  "anya-e0810n:458": "Sabbametaṃ nāṭakasatthato gahetabbaṃ.",
  "anya-e0810n:459_0": "137. “Uccatare”tyādinā sutibhede sarūpato dasseti. Uccatare rave atyuccadhanimhi",
  "anya-e0810n:459_1": "tāro, tārayati bodhayatīti tāro. Abyatte abyattakkhare madhure sutisukhe kalo, kala",
  "anya-e0810n:459_2": "made. Gambhīre dhanimhi mando. Madi thutimodamadamohasupanagatīsu. Mandayate bujjhatenenāti mando.",
  "anya-e0810n:460_0": "Tārādayo tayo vāccaliṅgattā tīsu. Tāro dhani, tārā vāṇī, tāraṃ rutaṃ iccādi. Abyattamadhurasaddo",
  "anya-e0810n:460_1": "kalo. Tatra kale sukhume kākalīsaddo, īpaccayanto, īsaṃ kalā vāṇī kākalī nāma, kāsaddoyamīsattho.",
  "anya-e0810n:460_2": "Kriyādisamatāti gītavāditapādanyāsādikriyānaṃ, kālassa ca samattaṃ layo nāma, laya",
  "anya-e0810n:460_3": "sāmyagatīsu, ādhāre apaccayo, sabbābhinayānampi sāmyaṃ layoti keci.",
  "anya-e0810n:461_0": "138. Dvayaṃ vīṇāyaṃ. Vi janane, to, īṇattaṃ, vīṇa veṭhaneti vā dhātu, ā, vīṇā. Valla",
  "anya-e0810n:461_1": "saṃvaraṇe, vallate dhanivisesaṃ, ṇvu, vallakī, nadādi. Vipañcītipi vīṇāya nāmaṃ.",
  "anya-e0810n:461_2": "Vipañcayatīti vipañcī vipañcayati vitthārayatisaddaṃ (cintāmaṇiṭīkā 7.3), nadādi.",
  "anya-e0810n:462_0": "Sā vīṇā sattatantī sattahi tantīhi visiṭṭhā parivādinī nāma, parito vadatīti parivādinī,",
  "anya-e0810n:462_1": "inī. Vīṇādayo cattāropi vīṇāsāmaññavācakā icceke, tesaṃ mate sāsaddassa catunnampi",
  "anya-e0810n:462_2": "itthiliṅgatthadīpakatā viññeyyā, tathāpi amarakosena amara 7.3 virujjhanato tesaṃ",
  "anya-e0810n:462_3": "mataṃ na gahetabbaṃ.",
  "anya-e0810n:463_0": "Kaṭṭhādīhi doṇisaṇṭhānena kataṃ vajjabhaṇḍaṃ vīṇāya pokkharo nāma, poseti vaḍḍheti",
  "anya-e0810n:463_1": "saddeti pokkharo, kharo, vuddhi, vaṇṇavikāro ca. Du gamane, ṇi, doṇi. Kakubho, pasevakotipi",
  "anya-e0810n:463_2": "pokkharassa nāmāni. Kaṃ vātaṃ kubhati bandhatīti kakubho. Pasibbanti tamiti pasevako.",
  "anya-e0810n:464": "Dvayaṃ pokkharaveṭhake cammani. Vīṇābhāvaṃ upagacchati yenāti upavīṇo. Veṭhati pokkharanti veṭhako, ṇvu.",
  "anya-e0810n:465": "139. Ātatādipañcakaṃ pañcaṅgikatūriyassa nāmāni.",
  "anya-e0810n:466_0": "140. Cammāvanaddhesu cammena bandhanīyesu bheriyādīsu majjhe talekekayutaṃ ekekena",
  "anya-e0810n:466_1": "talena yuttaṃ kumbhathuṇadaddarikādikaṃ tūriyaṃ ātataṃ nāma, ātanotīti ātataṃ, tanu",
  "anya-e0810n:466_2": "vitthāre. Mahatīādivīṇāvisesopi “mahatī”ti nāradassa vīṇā (saddakappaddume) ātatamevāti",
  "anya-e0810n:466_3": "“cammāvanaddhesū”ti visesanaṃ kataṃ. Kumbhasaṇṭhānattā kumbho ca taṃ thunanagarasambhūtattā",
  "anya-e0810n:466_4": "thunañceti kumbhathunaṃ. Tadeva kumbhathuṇaṃ, atha vā thu abhitthave, kammani ṇo.",
  "anya-e0810n:466_5": "Kumbho ca so thuṇo ceti kumbhathuṇo, thuṇa pūraṇeti vā dhātvattho. Dara vidāraṇadāhesu,",
  "anya-e0810n:466_6": "dvebhāvo, kāpubbassikāro ca, daddarasaddaṃ karotīti vā daddarikā.",
  "anya-e0810n:467_0": "141. Ubhayatalaṃ murajādikaṃ tūriyaṃ vitataṃ nāma, visesena saddaṃ tanotīti vitataṃ,",
  "anya-e0810n:467_1": "sabbavinaddhaṃ sabbapassesu, pubbapacchābhāgesu ca pariyonaddhaṃ paṇavādikaṃ, ādinā",
  "anya-e0810n:467_2": "caturassaālambaragomukhīādayo ātatavitataṃ nāma, “cammapariyonaddhaṃ hutvā tantibaddhaṃ",
  "anya-e0810n:467_3": "ātatavitata”nti hi vuttaṃ. Paṇa byavahārathutīsu, paṇīyatīti paṇavo, avo.",
  "anya-e0810n:468_0": "142. Vaṃsasaṅkhādikaṃ susiraṃ nāma, randhaṃ susiraṃ, taṃyogā susiraṃ. Vana, sana",
  "anya-e0810n:468_1": "sambhattiyaṃ, so, vaṃso. Sama upasamakhedesu, kho, saṅkho. Sammatāḷādikaṃ accantaṃ",
  "anya-e0810n:468_2": "pīḷanato, analasaṃyogato vā dravībhūtaṃ puna ghanāyateti ghanākhyaṃ. Hana hiṃsāyaṃ,",
  "anya-e0810n:468_3": "kammani ṇo, hassa gho. Ghanabhāvena samaṃ bhavatīti sammaṃ, daṇḍādīhi tāḷitabbato",
  "anya-e0810n:468_4": "tāḷaṃ, taḷa tāḷane, sammañca taṃ tāḷañceti sammatāḷaṃ. Ādinā kaṃsatāḷasilātāḷādīnaṃ",
  "anya-e0810n:468_5": "gahaṇaṃ. Tattha sammatāḷaṃ nāma kaṭṭhamayatāḷaṃ. Kaṃsatāḷaṃ nāma lohamayaṃ. Silāya",
  "anya-e0810n:468_6": "ca ayopaṭṭena ca vādanatāḷaṃ silātāḷaṃ.",
  "anya-e0810n:469_0": "Catukkaṃ ātatādīnaṃ nāmaṃ. Ā samantato tujjate tāḷīyateti ātojjaṃ. Vaṃsādikepi mukhavāyunā",
  "anya-e0810n:469_1": "ātojjanamattheva. Vādayanti dhanayanti tanti vādittaṃ vāditañca, itto, to ca. Vādayanti tanti vajjaṃ, yo.",
  "anya-e0810n:470_0": "143. Dvayaṃ bheriyaṃ. Bhāyanti sattujanā etenāti bheri, ri. Ubha pūraṇe, ubhanaṃ",
  "anya-e0810n:470_1": "ubhi. “Dunda”iti saddena ubhi yatra sa dundubhi. Pumitthiyamete dve serī thī, dundubhi",
  "anya-e0810n:470_2": "pumā (amara 7.6). Dvayaṃ mudiṅge. Mudaṃ modaṃ iṅgati gacchati yenāti mudiṅgo. Murā asurā jāto murajo.",
  "anya-e0810n:471": "Assa murajassa bhedā visesā āliṅgaṅkyoddhakā bhavanti. Vuttañca –",
  "anya-e0810n:472": "“Haritakyākati tvaṅkyo,",
  "anya-e0810n:473": "Yavamajjho tatho’ddhako;",
  "anya-e0810n:474": "Āliṅgyo ceva gopuccho,",
  "anya-e0810n:475": "Ākatyā sampakittito”ti cintāmaṇiṭīkāyampi.",
  "anya-e0810n:476_0": "Āliṅgyateti āliṅgo, ṇo. Ucchaṅke bhavo akyo. Uddhaṃ katvā ekena mukhena vādanato",
  "anya-e0810n:476_1": "uddho santo kāyati saddāyatīti uddhako, uddhasaddoyaṃ tiliṅgiko. Uggacchatīti uddho,",
  "anya-e0810n:476_2": "to, gamissa do, nerutto. Yo tu uparipariyāyo uddhaṃsaddo, so abyayameva.",
  "anya-e0810n:477": "Tiṇavādīni cattāri paṇavassa nāmāni. Tanu vitthāre, avo, assa ittaṃ, ṇattañca, tiṇavo. Mā māne sadde ca, “ḍiṇḍi”iti māyate saddāyateti ḍiṇḍimo, ṇo.",
  "anya-e0810n:478": "144. “Ālamba”iti saddāyateti ālambaro. “Ālambaro tūriyarave, gajendānañca gajjite”ti amara 23.167 hi amarakosa nānatthasaṅgahesu.",
  "anya-e0810n:479_0": "Vīṇādīnaṃ vādanakaṭṭhakuṭilādikaṃ koṇo, kuṇyate saddāyatenenāti koṇo, ṇo. “Dadda”iti",
  "anya-e0810n:479_1": "saddaṃ karotīti daddari, daddati vā saddavisesena pariṇamatīti daddari, ri. “Paṭa”iti",
  "anya-e0810n:479_2": "saddaṃ jahātīti paṭaho, paṭaṃ hantīti vā paṭaho. Hana hiṃsāgatīsu, kvi. Apare maddalādayo",
  "anya-e0810n:479_3": "bherippabhedā. “Madda”iti saddaṃ lātīti maddalā, lā ādāne, a. “Mandalā”tipi pāṭho,",
  "anya-e0810n:479_4": "mandaṃ saddaṃ lātīti mandalā. Ādinā ḍamaruādayopi bherippabhedā viññeyyā.",
  "anya-e0810n:480_0": "145. Janappiye janehi piyāyitabbe vimaddoṭṭhe vilepanakuṅkumādīnaṃ, nānāgandhadabbānañca",
  "anya-e0810n:480_1": "vimaddanobbhūte parimalo bhave, parimajjati pavattayatyāsayanti, a, nerutto, mala,",
  "anya-e0810n:480_2": "malla dhāraṇe vā. Parimalyate dhārīyateti, ṇo. Vimaddaggahaṇena vāpikūpādino vimaddagandhādino",
  "anya-e0810n:480_3": "(ka.) nirāso, janaggahaṇena makkhikādino. So parimalo gandho dūragāmī atinihārī atidūrapātī",
  "anya-e0810n:480_4": "āmodo vuccate, āmodante anena, ṇo. Ito paraṃ iṭṭhagandhādayo vissasaddapariyantā",
  "anya-e0810n:480_5": "tīsu liṅgesu vattante.",
  "anya-e0810n:481_0": "146. Catukkaṃ iṭṭhagandhe. Iṭṭho gandho iṭṭhagandho, atha vā iṭṭho gandho assa iṭṭhagandho.",
  "anya-e0810n:481_1": "Suṭṭhu rabhanti tussantyanenāti surabhi, i. Sundaro gandho assa sugandho, sugandhi",
  "anya-e0810n:481_2": "ca, antassikārādeso.",
  "anya-e0810n:482_0": "Dvayaṃ duggandhe. Pūti gandho assa, pubbe viya ikārādeso, kammadhārayasamāsaṃ assatthyatthepi",
  "anya-e0810n:482_1": "kattumicchanti, pakriyālāghavatthaṃ bahubbīhiyeva nyāyoti. Duṭṭhu gandho assāti duggandho,",
  "anya-e0810n:482_2": "tena vuttaṃ kaccāyanena – “kammadhārayamantatthiyehi bahubbīhi laghutaro”ti. Aññe",
  "anya-e0810n:482_3": "tu lāghava’manādaramānā icchanteva mantatthiyaṃ. Duvidho vā vāccadhammo lahu garu",
  "anya-e0810n:482_4": "ca, tatra bahubbīhinā lahu, kammadhārayamantatthiyenagaru. Kiñca bahubbīhinā atisāyanādyattho",
  "anya-e0810n:482_5": "na gamyateti avassaṃ tappaṭipādanāya kammadhārayapubbako mantatthiyeva daṭṭhabbo.",
  "anya-e0810n:483": "Dvayaṃ citādhūmādigandhe. Visa vippayoge, so. Āmassa vasādivatthuno gandho taṃyogā, i, yaṃsaddo tassa napuṃsakattadīpako.",
  "anya-e0810n:484_0": "147. Kuṅkumādayo cattāro catujjātigandho nāma. Kuka, vaka ādāne, umo, niggahītāgamo",
  "anya-e0810n:484_1": "ca, kuṅkumaṃ, lohitacandanaṃ, yaṃ “kasmīraja”nti vuccati, kamissa vā kuṅkādeso, kuṅkumaṃ.",
  "anya-e0810n:484_2": "Yu missane, yu, yavanaṃ, tassa pupphaṃ yavanapupphaṃ, devakusumaṃ, yavanadese jātaṃ",
  "anya-e0810n:484_3": "pupphanti vā yavanapupphaṃ. Yaṃ “lavaṅga”ntipi vuccati, yaṃ pupphaṃ nuhīpupphasamānaṃ.",
  "anya-e0810n:484_4": "Tagi gatyattho daṇḍako dhātu, aro, tagaraṃ, kuṭilaṃ. Taruto jāto turukkho, kho, uttañca,",
  "anya-e0810n:484_5": "sallakīdavo hi “turukkho”ti vutto.",
  "anya-e0810n:485_0": "148. Pajjena charasānaṃ nāmāni. Kaṃ pānīyaṃ sevateti kasāvo, avo, atha vā kaṃ savāpetīti",
  "anya-e0810n:485_1": "kasāvo su savane. Tuvaropi kasāyopi kasāvapariyāyo. Tija nisāne, to, titto, kaṭu.",
  "anya-e0810n:485_2": "Madhu mādhuriyaṃ, taṃyogā madhuro. Lunāti jaḷattanti lavaṇo, yu. Ambasadde, aro,",
  "anya-e0810n:485_3": "ittaṃ, lattañca. Kaṭa gatiyaṃ, ṇvu, uttaṃ. Ime cha rasā nāma vuccanti. Tabbati dabbe",
  "anya-e0810n:485_4": "kasāvādisaddā tīsu liṅgesu vattanti.",
  "anya-e0810n:486_0": "149. Dvayaṃ phoṭṭhabbe. Phusitabbo phasso, phoṭṭhabbo ca, tabbo, sassa ṭo, tassa",
  "anya-e0810n:486_1": "ṭho. Tikaṃ visayimhi. Visayo assa gayhaṭṭhenātthīti visayi. Ukhati gacchati visayeti",
  "anya-e0810n:486_2": "akkhaṃ, ussattaṃ dvittañca, natthi khaṃ vedanā etthāti vā akkhaṃ, na hi sukhavedanādayo",
  "anya-e0810n:486_3": "sampayogavasena pañcasu indriyesu uppajjanti, javanādīsu eva pana uppajjantīti tathā",
  "anya-e0810n:486_4": "vuttaṃ, manindriye tūpacārā manindriyesupacārā (ka.) akkhaṃ. Indo attā, tassa liṅgaṃ",
  "anya-e0810n:486_5": "indriyaṃ, iyo. Nā’nantarena payojakaṃ cakkhādayo byāpārayante, tasmā atthi attā cakkhādīnaṃ",
  "anya-e0810n:486_6": "payojakoti cakkhādikaṃ liṅgamattano bhavatīti nikāyantarikā. Sayaṃ tikkhamandādibhāve",
  "anya-e0810n:486_7": "cakkhuviññāṇādīnaṃ tikkhamandādibhāvasambhavato tesu indati paramissariyaṃ karotīti vā indriyaṃ.",
  "anya-e0810n:487_0": "Chakkaṃ nayane. Neti attano nissitaṃ puggalanti nayanaṃ, yu. Asu byāpane, asati visayesu",
  "anya-e0810n:487_1": "byāpī viya bhavatīti akkhi, sassa ko, atha vā akkha byāpanadassanesu, akkhati visayesu",
  "anya-e0810n:487_2": "byāpībhavati, akkhati vā passati etenāti akkhi. Netīti nettaṃ. Locati passati etenāti",
  "anya-e0810n:487_3": "locanaṃ. Accha dassanabyāpanesu, i, acchi. Cakkhati assādeti rūpanti cakkhu, u, cakkhati",
  "anya-e0810n:487_4": "passatīti vā cakkhu.",
  "anya-e0810n:488_0": "150. Pañcakaṃ sote. Suṇāti etenāti sotaṃ. Saddo gayhate anenāti saddaggaho. Kara",
  "anya-e0810n:488_1": "karaṇe, ṇo, kaṇṇo, kaṇṇati suṇāti etenāti vā kaṇṇo, kaṇṇa savane. Suṇāti yenāti savanaṃ, suti ca, yu,ti ca.",
  "anya-e0810n:489": "Catukkaṃ ghāne. Nasanti etāyāti natthu, thu, ā, nāsā. Ṇvu, aka ca ikāro ca nāsikā. Ghā gandhopādāne, ghāyati gandhopādānaṃ karotīti ghānaṃ, yu, ghāyantyanenāti vā ghānaṃ.",
  "anya-e0810n:490_0": "Dvayaṃ jivhāyaṃ. Jīvati etāyāti jivhā, ho, jīva pāṇadhāraṇe. Jīvitanimittaṃ raso",
  "anya-e0810n:490_1": "jīvitaṃ nāma, taṃ avhāyatīti vā jivhā, vaṇṇalopo. Rasanti etāyāti rasanā, rasa assādane,",
  "anya-e0810n:490_2": "rasaṃ jānātīti vā rasanā, ñāssa nā, nī naye vā, a.",
  "anya-e0810n:491_0": "151. Pajjaṃ sarīre. Sarati gacchati, saranti vā taṃ hiṃsantīti sarīraṃ, īro. Vapa",
  "anya-e0810n:491_1": "bījasantāne. Vapati kusalākusalabījametthāti vapu, u. Gacchati, gaṇhāti vā kusalākusalametenāti",
  "anya-e0810n:491_2": "gattaṃ, gamu gatiyaṃ, gaha upādāne vā. “Attā”ti abhidhānaṃ, buddhi ca bhavanti etasmāti",
  "anya-e0810n:491_3": "attabhāvo. Vuṇoti saṃvarati etthāti bondi, vu saṃvaraṇe, di, niggahītāgamo. Vividhaṃ",
  "anya-e0810n:491_4": "gaṇhāti etthāti viggaho. Diha upacaye, dihati vaḍḍhati ettha kusalākusalanti dehaṃ.",
  "anya-e0810n:491_5": "Ayaṃ dehasaddo purise pulliṅgevattati. Kucchitānaṃ āyo uppattiṭṭhānanti kāyo. Tanu",
  "anya-e0810n:491_6": "vitthāre, u, tanu, tanusaddoyaṃ itthiyaṃ. Etthāpi vāsaddo sambandhitabbo. “Aṅgenāṅgaṃ",
  "anya-e0810n:491_7": "tanu ca tanunā gāḷhatattena tatta”nti uttaramegha 42 hi meghadūte vuttaṃ. Kaḷe retasi",
  "anya-e0810n:491_8": "varaṃ kaḷevaraṃ, aluttasamāsoyaṃ.",
  "anya-e0810n:492_0": "152-154. Chakkaṃ citte. Cintetīti cittaṃ. Ceto ca, nalopo. Manati jānātīti mano.",
  "anya-e0810n:492_1": "Vijānātīti viññāṇaṃ, yu. Harati attano ādhāranti hadayaṃ, yo, rassa do ca. Mano eva",
  "anya-e0810n:492_2": "mānasaṃ, sakatthe saṇa.",
  "anya-e0810n:493_0": "Cuddasa buddhākhyassa guṇassa nāmāni. Jhāyatīti dhī, jhe cintāyaṃ, jhassa dho, nadādi,",
  "anya-e0810n:493_1": "dhī, dhāretīti vā dhī, kvi, nadādi, dhī, saṅkhāresu dhīkāro jāyati etāyāti vā dhī,",
  "anya-e0810n:493_2": "nadādi. Paññāyate etāyāti paññā, a. Bujjhate tāyāti buddhi,ti. Medha hiṃ sāsaṅgamesu,",
  "anya-e0810n:493_3": "karaṇe a, mi hiṃsāyaṃ vā, dho, medhā. Manati jānātīti mati, muti ca, uttaṃ, munātīti",
  "anya-e0810n:493_4": "vā muti, muna ñāṇe,ti, muti. Bhū sattāyaṃ, ri, nadādi, bhūrī, bhūsaṅkhāte atthe ramatīti",
  "anya-e0810n:493_5": "vā bhūrī, kvi, nadādi. Manati jānātīti mantā, anta, ā. Vidati jānātīti vijjā, pabbajjādinā",
  "anya-e0810n:493_6": "siddhaṃ. Yu missane. Yamati missībhavati ñeyyesūti yoni. Paṭimukhaṃ bhanti upaṭṭhahanti",
  "anya-e0810n:493_7": "ñeyyā etenāti paṭibhānaṃ, yu. Na muyhati etenāti amoho. Vīmaṃsā vicayo samupekkhā",
  "anya-e0810n:493_8": "upaladdhi paṭipatti utticetanādīnipi buddhināmāni.",
  "anya-e0810n:494_0": "Vipassanādayo nepakkantā pariyāyā paññābhedā paññāvisesā. Tattha vividhaṃ aniccādikaṃ",
  "anya-e0810n:494_1": "saṅkhāresu passatīti vipassanā, yu. Sammādassanalakkhaṇā sammādiṭṭhi, sā duvidhā",
  "anya-e0810n:494_2": "lokiyalokuttaravasena. Tattha purimā chabbisuddhippavattikāle, itarā ñāṇadassanavisuddhikāle",
  "anya-e0810n:494_3": "labbhati. Ādipariyāyena pabhutinā anaññātaññassāmītindriyādayo gahitā. Tattha tattha",
  "anya-e0810n:494_4": "kāriyesu vicāraṇā. Māna vīmaṃsāyaṃ, so, cittābhogādi. Vicārayate etāyāti vicāraṇā,",
  "anya-e0810n:494_5": "cara sañcaye, curādigaṇo, yu. Sampajānātīti sampajāno, puggalo, dhammasamūho vā,",
  "anya-e0810n:494_6": "ñāssa jā, tassa bhāvo sampajaññaṃ, nyassa ño, dvittaṃ, taṃ sātthakasampajaññādivasena",
  "anya-e0810n:494_7": "catubbidhaṃ. Nissesato pāceti kusaladhammeti nipako, ñāṇī puggalo, tassa bhāvo nepakkaṃ.",
  "anya-e0810n:494_8": "Dvayaṃ vedanāyaṃ. Vedayatīti vedayitaṃ, vida anubhavane, curādittā ṇayo, to, ikārāgamo",
  "anya-e0810n:494_9": "ca. Vedayatīti vedanā, yu.",
  "anya-e0810n:495_0": "155. Pañcakaṃ vitakke. Takka vitakke. Takketi sampayuttadhamme ārammaṇaṃ abhiniropetīti",
  "anya-e0810n:495_1": "takko. Vitakkoti upasaggamattameva viseso. Saṅkappanti pabhavantyanenāti saṅkappo,",
  "anya-e0810n:495_2": "ṇo, kappa vitakke, kappa sāmatthiye vā, bhūvādi, saṅkappayanti pabhavantyanenāti",
  "anya-e0810n:495_3": "vā saṅkappo, kappa vitakke, curādi. Apa pāpuṇane, appeti sampayuttadhamme pāpeti",
  "anya-e0810n:495_4": "ārammaṇanti appanā, yu, ā. Ūha vitakke. Ūhantyanenāti ūho. Takkaūhasaddā cettha ajjhāhāravācakāpi",
  "anya-e0810n:495_5": "bhavanti, ajjhāhāraṃ nāma ūnapūraṇatthamadhikappabhedāharaṇaṃ madhikopādānaṃ (cintāmaṇiṭīkā).",
  "anya-e0810n:495_6": "“Ajjhāhāro takka ūhā”ti amara 5.3 hi amarakose vuttaṃ. Dvayaṃ jīvitindriye. Ayaiti",
  "anya-e0810n:495_7": "gamanattho daṇḍako dhātu. Ayati addhānaṃ gacchati yenāti āyu, ṇu, eti etenāti vā",
  "anya-e0810n:495_8": "āyu, i gatimhi, ṇu, isse, e aya. Jīvanti anenāti jīvitaṃ, jīva pāṇadhāraṇe.",
  "anya-e0810n:496_0": "Catukkaṃ samādhimhi. Nānālambaṇavisāraṇābhāvato ekaṃ aggaṃ ārammaṇametassāti ekaggaṃ,",
  "anya-e0810n:496_1": "cittaṃ, “aggasaddo cettha ālambaṇavācako”ti hi saddhammaṭīkāyaṃ vuttaṃ, tassa bhāvo",
  "anya-e0810n:496_2": "ekaggatā, ekaṃ vā ārammaṇaṃ ajati gacchatīti ekaggaṃ, tassa bhāvo ekaggatā. Kāmacchandaṃ",
  "anya-e0810n:496_3": "sametīti samatho, tho, samu upasame, “samādhi kāmacchandassa paṭipakkho”ti pārā.",
  "anya-e0810n:496_4": "aṭṭha. 1.11; dha. sa. aṭṭha. 160 hi vuttaṃ. Vikkhipanaṃ nānārammaṇaperaṇaṃ vikkhepo,",
  "anya-e0810n:496_5": "so natthi etthāti avikkhepo. Ekārammaṇe suṭṭhu ādhānaṃ samādhi, saññāyami, nānālambaṇavikkhepavasappavattaṃ",
  "anya-e0810n:496_6": "adhisaṅkhātaṃ cittabyadhaṃ sametīti vā samādhi, nerutto.",
  "anya-e0810n:497_0": "156. Pajjena vīriyassa nāmāni. U dukkhalābhaṃ, uddhaṃ vā sahati khamatīti ussāho,",
  "anya-e0810n:497_1": "ṇo. Ā bhuso kāyaṃ, cittañca tāpetīti ātappo ātāpo (?) abhidhānappadīpikāṭīkā 1135",
  "anya-e0810n:497_2": "gāthāyaṃ passitabbaṃ, tapa santāpe. Līnaṃ cittaṃ paggaṇhāti ukkhipatīti paggaho.",
  "anya-e0810n:497_3": "Attano nissayaṃ paramatthaṃ gaṇhāpetīti vā paggaho. “Pasaddo paramatthepī”ti hi ekakkharakose",
  "anya-e0810n:497_4": "vuttaṃ. Vāyamanti yenāti vāyāmo, vāyama ussāhane, atha vā vaya gamanattho daṇḍako",
  "anya-e0810n:497_5": "dhātu, vayati sabbakālanti vāyāmo, amo, vāyo viya sadā amati gacchatīti vā vāyāmo.",
  "anya-e0810n:497_6": "Paraṃ paraṃ ṭhānaṃ akkamatīti parakkamo, paraṃ paccanīkabhūtaṃ kosajjaṃ akkamatīti",
  "anya-e0810n:497_7": "vā parakkamo. Padahati yenāti padhānaṃ, yu. Dahassa dho, daha bhasmīkaraṇe papubbadhādhātunā",
  "anya-e0810n:497_8": "sādhetabbaṃ maññe. Vīre sādhu, vīrānaṃ vā kammaṃ, vidhinā vā īrayitabbaṃ pavattetabbanti",
  "anya-e0810n:497_9": "vīriyaṃ, īra gatiyaṃ, īhati eti vā yāya subhāsubhaphalanti īhā, īha ceṭṭhāyaṃ, i",
  "anya-e0810n:497_10": "vā gatimhi, pacchime hapaccayo, uddhaṃ yanti yenāti uyyāmo, amo. Tiṭṭhati ettha subhāsubhaphalanti",
  "anya-e0810n:497_11": "dhiti,ti, ṭhā gatinivattiyaṃ.",
  "anya-e0810n:498_0": "157. Pajjena vuttapariyāyassa vīriyassa cattāri aṅgāni dasseti. Tacādīnaṃ tiṇṇaṃ",
  "anya-e0810n:498_1": "avasissanaṃ avasesatā maṃsalohitehi avadhibhūtehi, maṃsalohitānaṃ pana sussanaṃ sukkhatā.",
  "anya-e0810n:498_2": "Etāni cattāri adhiṭṭhānavasappavattāni vīriyassa aṅgāni kāraṇāni honti. Aṅga gamanattho",
  "anya-e0810n:498_3": "daṇḍako dhātu. Aṅgati siddhiṃ gacchati vīriyaphalametehīti aṅgāni. Taca pālane, ṇo,",
  "anya-e0810n:498_4": "taco. Naha bandhane āru. Nhārūtipi pāṭho. Tattha nantassa lopo. Sisa asabbappayoge,",
  "anya-e0810n:498_5": "yu, dvittaṃ. Asati khepeti addhānanti aṭṭhi,ti, napuṃsake, nerutto, ā bhuso tiṭṭhati",
  "anya-e0810n:498_6": "etenāti vā aṭṭhi, i. Mana ñāṇe, so, nassa niggahītaṃ, maṃsaṃ. Ruha janane, ito, lattaṃ, lohitaṃ.",
  "anya-e0810n:499_0": "158. Asājhasādhanepi yassā vasena uyyāmo, sā adhimattehā adhikasattiyuttā īhā ussoḷhī",
  "anya-e0810n:499_1": "nāma, u pabalaṃ dukkarakammaṃ sahati yāyāti ussoḷī, sahassa soḷho, nadādi, ussāhānaṃ",
  "anya-e0810n:499_2": "ūhāti vā ussoḷī, yathā “padaṭṭhāna”nti, ākārasso, hassa ḷo, ūlopo, nadādi, vāyāmamattepi.",
  "anya-e0810n:499_3": "Dvayaṃ satiyaṃ. Sarati, saranti vā tāya, saraṇamattameva vā esāti sati,ti, pamādaṃ",
  "anya-e0810n:499_4": "vā sarati hiṃsatīti sati. Anu punappunaṃ sati anussati, upasaggamattameva vā viseso, dvepi itthiyaṃ.",
  "anya-e0810n:500_0": "Dvayaṃ lajjāyaṃ. Laji pīḷe, kātantadhātu. Lajja lajjane, moggallānadhātu, lajjati",
  "anya-e0810n:500_1": "pāpāti lajjā, a. Hirī lajjiyaṃ, i. Hiriyati pāpāti hirī. Samānā tulyatthā dve. Dvayaṃ",
  "anya-e0810n:500_2": "ottappe. Ottappati bhāyati pāpatoti ottappaṃ, tapa bhaye avapubbo. Pāpato bhāyati",
  "anya-e0810n:500_3": "sīlenāti pāpabhīru, puggalo, cittaṃ vā, tassa bhāvo tathā.",
  "anya-e0810n:501_0": "159. Pajjaddhena upekkhāya vedanāya nāmāni. Majjhatte majjhattasabhāve pavattā majjhattikā.",
  "anya-e0810n:501_1": "Dvinnaṃ vedanānaṃ samīpe pavattā ikkhā anubhavananti upekkhā, ikkha dassane. Adukkhā",
  "anya-e0810n:501_2": "ca sā asukhā ceti adukkhamasukhā, makāro padasandhikaro.",
  "anya-e0810n:502_0": "Dvayaṃ manasikāre. Bhavaṅgavasena pavattassa cittassa ābhujanato āvaṭṭāpanato cittābhogo.",
  "anya-e0810n:502_1": "Pālanajjhohārattho cettha bhujadhātu āvaṭṭanattho āpubbattā, idaṃ pana vīthijavanapaṭipādake",
  "anya-e0810n:502_2": "sandhāya vuttaṃ, cittassārammaṇe ābhujanaṃ pavattanaṃ vā cittābhogo, idaṃ pana ārammaṇapaṭipādakavasena",
  "anya-e0810n:502_3": "vuttaṃ. Bhavaṅgamanato visadisaṃ manaṃ karotīti manakkāro, karaṇaṃ vā kāro, manasmiṃ",
  "anya-e0810n:502_4": "kāro manakkāro. Ettha ca paṭhamavikappena dve paṭipādakā vuttā, pacchimena tu itaro.",
  "anya-e0810n:503_0": "Dvayaṃ adhimokkhe. Muca mocane, adhimuccanaṃ “idamevā”ti sanniṭṭhānakaraṇaṃ adhimokkho.",
  "anya-e0810n:503_1": "Nicchayanaṃ niṇṇayanaṃ nicchayo, caya gamanattho daṇḍako dhātu, cassa dvittaṃ, chattaṃ,",
  "anya-e0810n:503_2": "ni bhusaṃ chedanaṃ vā nicchayo, chidi dvidhākaraṇe, issattaṃ, dassa yo, asarūpadvittaṃ.",
  "anya-e0810n:504_0": "160. Pajjaddhaṃ dayāyaṃ. Daya dānagatihiṃsārakkhaṇesu. Dayati paradukkhaṃ, attasukhañca",
  "anya-e0810n:504_1": "hiṃsatīti dayā, a. Kapi calane, anu punappunaṃ kampeti attādhārassa cittanti anukampā.",
  "anya-e0810n:504_2": "Kaṃ sukhaṃ rundhatīti karuṇā, rudhi āvaraṇe, dhassa ṇo, atha vā karonti attānamadhīnametāyāti",
  "anya-e0810n:504_3": "karuṇā, yu, ā, karuṇā, sā eva kāruññaṃ. Anuddayāti upasaggena padaṃ vaḍḍhitaṃ.",
  "anya-e0810n:505": "Pajjaddhaṃ viratiyaṃ. Ramu uparame vipubbo, viramaṇaṃ veramaṇī, yu, nadādi, veraṃ maṇati vināsetīti vā veramaṇī. Viramaṇaṃ virati,ti. Dūrato viramaṇaṃ ārati.",
  "anya-e0810n:506_0": "161. Catukkaṃ khantiyaṃ. Titikkhanaṃ khamanaṃ titikkhā, tija khantiyaṃ, kho, dvittaṃ,",
  "anya-e0810n:506_1": "kattādi, ā. Khamanaṃ sahanaṃ khanti,ti. Khamate khamanaṃ, khamā ca, khamu sahane.",
  "anya-e0810n:506_2": "Dvayaṃ mettiyaṃ. Mida snehe, mijjati sinehatīti mettā, ta, ā. Metti,ti. Atha vā mitte",
  "anya-e0810n:506_3": "bhavā mettā, metti ca.",
  "anya-e0810n:507_0": "Pajjaddhaṃ diṭṭhiyaṃ. Dassīyate dassanaṃ, disa pekkhane, yu. Dassanaṃ diṭṭhi. Labha",
  "anya-e0810n:507_1": "lābhe,ti, laddhi, micchādiṭṭhiyameva. Sesā tu ubhayatra. Ṭhitapakkho siddhanto ṭhito",
  "anya-e0810n:507_2": "pakkho siddhanto, pubbapakkhaṃ nirasya siddhapakkhaṭṭhāpane iti bhāvo (cintāmaṇiṭīkā),",
  "anya-e0810n:507_3": "siddho anto anenāti viggaho. Samantato ayanaṃ gati samayo.",
  "anya-e0810n:508_0": "162. Dohaḷantaṃ taṇhāyaṃ. Tasa pipāsāyaṃ, yāya tasanti, sā taṇhā, ṇho. Iṇamhi tasiṇā.",
  "anya-e0810n:508_1": "Eja kampane, ejā. Saṃsārato nissaritumappadānavasena jālasadisattā jālinī, upamāne",
  "anya-e0810n:508_2": "inī. Visa pavesane, sabbatra visatā patthatāti visattikā, sakatthe ṇiko. Chanda icchāyaṃ,",
  "anya-e0810n:508_3": "chandanaṃ chando, kattukamyatāpi. Tesu tesvārammaṇesu ākulībhūtattā jaṭā viyāti jaṭā.",
  "anya-e0810n:508_4": "Kamu icchāyaṃ,ti, nikanti. Isu icchāyaṃ, a, issa ā, āsā. Sivu tantasantāne, bhavādīhi",
  "anya-e0810n:508_5": "bhavādayo sibbatīti sibbinī, a, inī. Satte bhavaṃ netīti bhavanetti,ti.",
  "anya-e0810n:509_0": "163. Jhecintāyaṃ, ārammaṇābhimukhaṃ jhāyatīti abhijjhā, ā. Vana sambhattiyaṃ, vanati",
  "anya-e0810n:509_1": "yena so vanatho, tho. Vā gatiyaṃ, vāti ārammaṇanti vānaṃ, yu. Lubha icchāyaṃ, lubbhanaṃ",
  "anya-e0810n:509_2": "lobho, ṇo. Ranja rāge, rajjanaṃ, rajjanti vā yena so rāgo, ṇo. Laya gatiyaṃ, ā punappunaṃ",
  "anya-e0810n:509_3": "layatyārammaṇesūti ālayo, punappunaṃ layati saṃsilesati yenāti vā ālayo. “Layo vināse",
  "anya-e0810n:509_4": "saṃsilese, sāmye toriyattikassa ce”ti nānatthasaṅgahe. Piha icchāyaṃ, curādi, a,",
  "anya-e0810n:509_5": "pihayati yāyāti pihā. Cittassa nānārammaṇesu vibbhamakaraṇato manaso ratho iva manoratho,",
  "anya-e0810n:509_6": "mano eva ratho viyāti vā manoratho. Isu icchāyaṃ, a, sassa cchādeso. Lasa kantiyaṃ,",
  "anya-e0810n:509_7": "abhimukhaṃ katvā lasati yenāti abhilāso, ṇo. Kamu icchāyaṃ, ṇo, kāmo. Duha papūraṇe,",
  "anya-e0810n:509_8": "duhanaṃ doho, taṃ lātīti dohaḷo, duṭṭhaṃ hadayametenāti vā dohaḷo, hadayassa haḷo,",
  "anya-e0810n:509_9": "hala kampane dvisaddūpapado, dvīhi halati kampatīti vā dohaḷo, a, dvissa do, lassa",
  "anya-e0810n:509_10": "ḷo. Dve hadayā assa paramatthassāti vā dohaḷo. A, dvissa do, hadayassa haḷo, dassa",
  "anya-e0810n:509_11": "ḷo vā, yalopo, icchāvisesattepi dohaḷassa sāmaññavatticchāya niddeso.",
  "anya-e0810n:510_0": "Ataṇhāsabhāvampi ruciṃ ālambaṇicchāsabhāvasāmaññena idheva vattumāha “ākaṅkhātu”iccādi.",
  "anya-e0810n:510_1": "Kaṅkha icchāyaṃ, a. Ruca rocane, rocanaṃ kattukāmatā, i, ruca dittiyaṃ vā, ruci.",
  "anya-e0810n:510_2": "Kattukāmateva. Sā ruci adhikā lālasā nāma, lasa kantiyaṃ, punappunaṃ, atisayaṃ vā",
  "anya-e0810n:510_3": "lasatīti lālasā, dvittaṃ, assā. “Yācanāyaṃ mahicchāyaṃ taṇhātireke yācanāyaṃ (cintāmaṇiṭīkā",
  "anya-e0810n:510_4": "7.28), ussukke lālasā dvisū”ti ruddo.",
  "anya-e0810n:511": "164. Tikaṃ virodhe. Pāyena vīresu bhavaṃ veraṃ, paṭighapāpesupi. Rudha paṭighāte, virujjhanaṃ virodho. Disa appītiyaṃ, viddesanaṃ viddeso.",
  "anya-e0810n:512_0": "Rosantaṃ kodhe. Dusa appītiyaṃ, dussanaṃ doso. Ārammaṇe paṭihaññatīti paṭighaṃ, hana",
  "anya-e0810n:512_1": "hiṃsāyaṃ, paṭighasaddoyaṃ pulliṅge vā bhavati. Kudha kope, kujjhanaṃ kodho. Āgantvā",
  "anya-e0810n:512_2": "haññatīti āghāto. Kupa kope, kuppatīti kopo, kopayati vā cittanti kopo. Rusa rosane,",
  "anya-e0810n:512_3": "rusanaṃ dussanaṃ roso.",
  "anya-e0810n:513": "Dvayaṃ parānatthacintane. Byāpajjati vinassati cittametenāti byāpādo, paṭighepi. Pada gatimhi. Parasampattīsu nābhiramatīti anabhirati, ramu ramaṇe,ti.",
  "anya-e0810n:514": "165. Dvayaṃ upanāhe. Naha bandhane, punappunaṃ, upagantvā vā nayhati cittanti upanāho. Bajjhati veramanenāti baddhaveraṃ. Dvayaṃ soke. Suca soke, ṇo, sucanaṃ soko. Sucate socanaṃ.",
  "anya-e0810n:515_0": "Tikaṃ rudite. Rudi assuvimocane, sabbatra bhāve to. Kadi avhāne, rodane ca, tapaccayassa",
  "anya-e0810n:515_1": "aṇṇādese ruṇṇaṃ. Dvayaṃ paridevane. Devanaṃ sokena vilāpo, punappunaṃ, samantato",
  "anya-e0810n:515_2": "vā devo paridevo, pariddavo ca.",
  "anya-e0810n:516_0": "166. Tikaṃ bhaye cittutrāsasaṅkhāte. Sabbatra bhāvasādhanaṃ. Bhī bhaye, bhāyanaṃ",
  "anya-e0810n:516_1": "bhīti,ti. Bhayaṃ, ṇo. Tasa ubbeje, uttasate uttāso, ṇo. Dvayaṃ mahati bhaye. Bhīruno",
  "anya-e0810n:516_2": "idaṃ bheravaṃ, ṇo. Mahantañca taṃ bhayajanakattā bhayañcāti mahabbhayaṃ. Mahābhayantipi pāṭho.",
  "anya-e0810n:517_0": "167. Pajjaṃ bhāyitabbasāmaññe. Bheravasaddoyaṃ sāmaññavācakopi atthīti idha niddeso.",
  "anya-e0810n:517_1": "Bhāyati yasmāti bhiṃsanaṃ, so, yu, bindāgamo. Bhāyati yasmāti bhīmaṃ, mo. Dara vidāraṇe,",
  "anya-e0810n:517_2": "darīyatīti dāruṇaṃ, uṇo. Bhāyati yasmāti bhayānakaṃ, ṇvu, anakādeso. Ghura bhīme,",
  "anya-e0810n:517_3": "ghurati bhiṃsatīti ghoraṃ, ṇo. Paṭivattati bhayaṃ cittutrāso yasmāti paṭibhayaṃ.",
  "anya-e0810n:517_4": "Bhāyati yasmāti bhesmaṃ, smapaccayo. Bhayaṃ karotīti bhayaṅkaraṃ, aluttasamāsoyaṃ.",
  "anya-e0810n:517_5": "Ime nava bheravādayo bhayabheravādihetumhi dabbe visesanabhāvena vattante, tadā tīsu",
  "anya-e0810n:517_6": "liṅgesu, sāmaññena tu napuṃsake.",
  "anya-e0810n:518_0": "168. Dvayaṃ parābhyudayāsahane. Issa issatthe, issa issāyanti vā dhātvattho, issati",
  "anya-e0810n:518_1": "santesupi guṇesu vacasā, manasā vā dosāropanaṃ karotīti issā, a. Ussuya usūya (?)",
  "anya-e0810n:518_2": "dosāvikaraṇe. Tikaṃ macchere. Masu āmasane, ccheraccharapaccayā, maccharameva macchariyaṃ,",
  "anya-e0810n:518_3": "sakatthe iyo, atha vā masuiccetassa pāṭipadikassa sussa ṇamhi ccheraccharā, masu maccheretipi dhātu.",
  "anya-e0810n:519_0": "Tikaṃ aññāṇe. Mūha vecitte, muyhanti tena sampayuttadhammā, sayaṃ vā muyhati, muyhanamattameva",
  "anya-e0810n:519_1": "vā tanti moho. Vida ñāṇe, na vidatīti avijjā. Na vijānātīti aññāṇaṃ. Tikaṃ māne.",
  "anya-e0810n:519_2": "Bhūtenābhūtena vā parato ukkaṃsakappanena cetaso unnati māno, yathā “sūro atthavāha’masmi",
  "anya-e0810n:519_3": "sīlavā buddhisampanno”ti avehi bhalavā asmi, sīlavā buddhisaṃyuto (cintāmaṇiṭīkā",
  "anya-e0810n:519_4": "7.22). Māna pūjāyaṃ, curādi, a. Dhāraṇattho dhādhātu, karotyatthe vipubbo, seyyādibhāve",
  "anya-e0810n:519_5": "attānaṃ vidadhāti yāya sā vidhā, tīsu. Uddhaṃ namati yāya sā unnati, itthiyanti.",
  "anya-e0810n:520_0": "169. Dvayaṃ uddhacce. Hana gatiyaṃ, uddhaṃ uddhaṃ hanati gacchatīti uddhato, to,",
  "anya-e0810n:520_1": "hanassa dho, asarūpadvittaṃ, cittaṃ, uddhatassa bhāvo uddhaccaṃ. Dhāva gatiyaṃ, uddhaṃ",
  "anya-e0810n:520_2": "dhāvati cittametenāti uddhavaṃ, a, rasso.",
  "anya-e0810n:521_0": "Tāpādipañcakaṃ kukkucce. Tapa, dhupa santāpe, tapati cittametenāti tāpo, ṇo. Kucchitaṃ",
  "anya-e0810n:521_1": "karotīti kukkutaṃ, cittaṃ, taṃsamaṅgī vā, tassa bhāvo kukkuccaṃ. Pacchā tapati etenāti",
  "anya-e0810n:521_2": "pacchātāpo. Anu pacchā tapati yena so anutāpo. Sara gatiyaṃ, virūpena pati punappunaṃ",
  "anya-e0810n:521_3": "sarati cittametenāti vippaṭisāro, tassa ṭo.",
  "anya-e0810n:522_0": "170. Pajjaṃ vicikicchāyaṃ. Likha lekhane, manaṃ vilekhati dvidhākaraṇavasenāti manovilekho.",
  "anya-e0810n:522_1": "Diha upacaye. Idha pana saṃpubbattā saṃsaye, karaṇe ṇo. Sī saye, idha saṃpubbattā",
  "anya-e0810n:522_2": "kaṅkhāyaṃ, sabbatrevaṃ. “Kathamida”miti kathayati yāya sā kathaṃkathā. Kita rogāpanayane,",
  "anya-e0810n:522_3": "chapaccayo, dvittādi, vigatā cikicchā ñāṇappaṭikāro etāyāti vicikicchā. Ila gatikampanesu,",
  "anya-e0810n:522_4": "dvidhā ilati cittametenāti dveḷhakaṃ, hapaccayo, sakatthe ko ca. Kaṅkha vicikicchāyaṃ,",
  "anya-e0810n:522_5": "a, itthiyaṃ. Saṅka saṅkāyaṃ. Vividhenākārena maññati yasmā, sā vimati. Mana ñāṇe, itthiyanti.",
  "anya-e0810n:523_0": "171. Tikaṃ nīcapakatidosasambhūtarūpissariyādinimittike made, yasmiṃ sati uttaradānasādarolokanādivimukho",
  "anya-e0810n:523_1": "puriso jāyate. Madopyatra “katthūrīgabbaretesu, madohassebhadānesū”ti kattari gabbharetesu,",
  "anya-e0810n:523_2": "mado purisamānesūti (nissaya) rabhaso. Gabba māne, curādi, a, atha vā gara secane,",
  "anya-e0810n:523_3": "bo. Māna pūjāyaṃ, visesato mānetīti abhimāno. Ahaṃkāre ahaṃsaddo nipāto, amhasaddopyatra,",
  "anya-e0810n:523_4": "“aha”miti attānaṃ karoti yenāti ahaṃkāro. Dvayaṃ cintāyaṃ. Cinta cintāyaṃ, a. Jhe",
  "anya-e0810n:523_5": "cintāyaṃ, jhāyate jhānaṃ, dvīsupi bhāvasādhanaṃ, a. Vitakkacintānaṃ ko bhedo? Vitakko",
  "anya-e0810n:523_6": "tāva vācāya pubbabhāgappavatto, “pubbeva kho, gahapati, vitakketvā vicāretvā pacchā",
  "anya-e0810n:523_7": "vācaṃ bhindatī”ti saṃ. ni. 4.348 hi vuttaṃ. Itarā pana tassā apubbabhāgappavattāpīti",
  "anya-e0810n:523_8": "ayametāsaṃ viseso. Atha vā vitakko pakiṇṇakapariyāpanno eko cetasikadhammo, itarā",
  "anya-e0810n:523_9": "pana sabbasādhāraṇapariyāpanno manasikāranāmako eko cetasikadhammoti ayametāsaṃ viseso.",
  "anya-e0810n:524_0": "Dvayaṃ nicchaye. Naya gamanattho daṇḍako dhātu, ārammaṇaṃ nicchinanto nayatīti niṇṇayo,",
  "anya-e0810n:524_1": "nassa ṇattaṃ. Atha adhimokkhaniṇṇayānaṃ ko bhedo? Adhimokkho ārammaṇaṃ ajjhogāhetvā",
  "anya-e0810n:524_2": "tiṭṭhati, niṇṇayo vinicchayamattamevāti ayametesaṃ viseso. Atha vā adhimokkho pasādepi",
  "anya-e0810n:524_3": "sambhavati, itaro pana na tathāti ayaṃpyetesaṃ bhedo. Tatra nicchayasaddo idhāpi",
  "anya-e0810n:524_4": "pavattatīti dvīsupi vutto.",
  "anya-e0810n:525_0": "Pādena abhyupagamassa nāmāni. Patipubbo jānāti abhyupagame, itthiyaṃ a, paṭiññā.",
  "anya-e0810n:525_1": "Tathā suṇoti ca, a, paṭissavo, dvīsupi bhāvasādhanaṃ. Saṃvidā’gū, paṭiññānaṃ, niyamo,",
  "anya-e0810n:525_2": "assavo, saṃsavo, aṅgīkāro, abhyupagamo, samādhiiccādīnipi abhyupagamassa nāmāni amara 5.5.",
  "anya-e0810n:526_0": "172. Chahi padehi anādarassa nāmāni. Māna pūjāyaṃ, curādi, mana ñāṇe vā, heṭṭhā katvā",
  "anya-e0810n:526_1": "jānanaṃ avamānaṃ, bhāve yu. Yo yenānādarito, sa tato avassameva kāyavacīmanānaṃ aññatarenāvadhīyateti",
  "anya-e0810n:526_2": "anādarepi byavadhānābhicārato tirasaddo antaradhāne vattamāno sambajjhateti tirodhānakaraṇaṃ",
  "anya-e0810n:526_3": "tirakkāro. Pari parāpubbo bhūdhātu avaññāṇe, avapubbo jānāti ca, sabbatra bhāve ṇo,",
  "anya-e0810n:526_4": "a ca. Dara ādare, ādaro sakkāro, tabbiparīto anādaro. Parābhavanaṃ parābhavo. Avajānanaṃ avaññā.",
  "anya-e0810n:527": "Dvayaṃ ummāde. Cittassa vibbhamo bhanti ummādo. Mada ummāde, uggatehi, ummaggasaṇṭhitehi vā dosehi madanaṃ ummādo.",
  "anya-e0810n:528_0": "173. Snehantaṃ snehe. Piyassa bhāvo pemaṃ, imo, piyassa pattaṃ, pīnayatīti vāpī,",
  "anya-e0810n:528_1": "pino bhāvo pemaṃ, imo. Siniha, sniha pītiyaṃ, bhāve ṇo. Dvayaṃ mucchāyaṃ. Pīḷa vibādhāyaṃ,",
  "anya-e0810n:528_2": "cittassa pīḷā cittapīḷā, vigatā nīlādisañjānanalakkhaṇā saññā etasmāti visaññī, tassa bhāvo visaññitā.",
  "anya-e0810n:529_0": "Dvayaṃ pamāde. Yena sakko samāno sayaṃ kattabbaṃ na karoti, so pamādo, mada pamāde",
  "anya-e0810n:529_1": "papubbo, pamajjanaṃ pamādo, ṇo. Saja visajjanāliṅgananimmānesu. Satiyā visajjanaṃ",
  "anya-e0810n:529_2": "sativosaggo, issa o. Apubbavatthuparikkhātisaye kotūhalādidvayaṃ. Tuja hiṃsāyaṃ,",
  "anya-e0810n:529_3": "kuṃ pāpaṃ tojatīti kotūhalaṃ, alo, vaṇṇavikāro ca. Tula nikkase, kuṃ pāpaṃ tulayatīti",
  "anya-e0810n:529_4": "kutūhalaṃ, a, hakāravaṇṇāgamo. Kotukaṃ, kutukañca etesaṃ pariyāyāni.",
  "anya-e0810n:530_0": "174. Vilāsādayo kriyā ceṭṭhā, kiṃvisiṭṭhā? Sā kriyā nārisiṅgārabhāvajā itthīnaṃ ratibhāvajā,",
  "anya-e0810n:530_1": "yā hāvasaddenoccante. Huyante rāgino atrāti hāvo, hu havane, ṇo. Ādinā vicchittipabhutīnaṃ",
  "anya-e0810n:530_2": "gahaṇaṃ, tathā hi vuttaṃ nāṭakaratanakose –",
  "anya-e0810n:531": "“Līlā vilāso vicchitti, vibbhamo kilakiñcitaṃ;",
  "anya-e0810n:532": "Moṭṭāyitaṃ kuṭṭamitaṃ, vibboko lalitaṃ tathā.",
  "anya-e0810n:533": "Vikatañceti viññeyyā, dasa thīnaṃ thīnaṃ ceṭṭhā (ka.) sabhāvajā;",
  "anya-e0810n:534": "Hāvo ca helā vikkhepa-sammūḷhamadakapaṇya”nti.",
  "anya-e0810n:535_0": "Tatra piyasamīpagamane yo ṭhānāsanagamanavilokitesu vikāro, akasmā ca kodhamihitacamakkāramukhavikūṇanaṃ,",
  "anya-e0810n:535_1": "so vilāso, vipubbā lasadhātumhā ṇo. Sukumāravidhānena bhamukanettādikriyāsacivakaracaraṇaṅgavinyāso",
  "anya-e0810n:535_2": "lalitaṃ, lala vilāse, to. Aladdhapiyasamāgamena kucittavinodanatthaṃ piyassa yā vesagatidiṭṭhihasitabhaṇitehānukati",
  "anya-e0810n:535_3": "karīyate, sā līlā, lala vilāse, lala upasevāyanti vā dhātvattho, a. Surate pavaḍḍhecchā",
  "anya-e0810n:535_4": "heḷā, helā vā, hila hāvakaraṇe, a. Madarāgahassajanito vipariyāso vibbhamo. Ābharaṇavilepanādīnaṃ",
  "anya-e0810n:535_5": "kutoci piyāparādhato issāyānādarena cattānaṃ sakhīnaṃ payatanena vāraṇaṃ vicchitti,",
  "anya-e0810n:535_6": "chidi dvedhākaraṇe,ti. Piyena dattaṃ pītinibandhanaṃ svappamapi bhūsanaṃ vicchittītyaññe.",
  "anya-e0810n:535_7": "Kilakiñcitādayo nāṭakasatthānusārato byākhyāsudhāṭīkāṭīppaṇe ñeyyā.",
  "anya-e0810n:536_0": "175. Tikaṃ hasite. Hasa hasane, sabbatra bhāvasādhanaṃ. So hāso mando samāno mihitaṃ,",
  "anya-e0810n:536_1": "sitañcuccate. Miha īsaṃhasane. Mandassitaṃ mhitantipi pāṭho, mhi īsaṃhasanetipi dhātu,",
  "anya-e0810n:536_2": "mhissa, mihissa vā syādeso, sitaṃ. Sabbatra bhāve to.",
  "anya-e0810n:537": "Īsaṃphullitadantehi, kaṭākkhehi soṭṭhavehi ca;",
  "anya-e0810n:538": "Alakkhitadvijadvāraṃ, sitamicchanti sūrayo cintāmaṇiṭīkā 7.34.",
  "anya-e0810n:539": "Dvayaṃ mahāhasite. Aṭa gatiyaṃ, dūragāmihāso aṭahāso, atikkanto vā hāso aṭahāso, tassa ṭo, ikārassattañca. Sitātihasitānaṃ antarāḷikaṃ vihasitaṃ.",
  "anya-e0810n:540": "Ākuñcitakapola’kkhaṃ, sassanaṃ nissanaṃ tathā;",
  "anya-e0810n:541": "Patthāvotthaṃ sānurāgaṃ, āhu vihasitaṃ budhā cintāmaṇiṭīkā 7.35.",
  "anya-e0810n:542": "Dvayaṃ lomuggame. Romānaṃ añcanaṃ romañco, añca gamane, ṇo. Lomānaṃ haṃsanaṃ uddhaggabhāvo lomahaṃsano.",
  "anya-e0810n:543_0": "176. Parihāsādichakkaṃ vallabhādīnaṃ parihāse. Parihasantyatrāti parihāso, ṇo, paribhavitukāmena",
  "anya-e0810n:543_1": "hāsoti vā parihāso. Du parihāse, du anādareti vā dhātu, a, dava dāheti vā dhātu.",
  "anya-e0810n:543_2": "Khiḍa kīḷāyaṃ, khiḍḍā, khiddātipi pāṭho, atha vā khaṃ tucchaṃ iḍḍā vācā, sā etthāti",
  "anya-e0810n:543_3": "khiḍḍā. Kīḷa pītiyakīḷanesu, kīḷa vihāreti vā, kīḷanaṃ keḷi kīḷā ca kīḷitañca. Parihāsādichakkesupi",
  "anya-e0810n:543_4": "adhikaraṇasādhanampi ācariyā vadanti.",
  "anya-e0810n:544_0": "Tikaṃ niddāyaṃ. Nipubbo dā supane, a. Supa saye, ino, supinaṃ. A, soppaṃ. Accantaparissamādikāraṇā",
  "anya-e0810n:544_1": "sabbaṅganimīlanaṃ middhaṃ. Mucchāpāyaṃ middhaṃ. Mida kāriyakkhamane, to. Medhayati",
  "anya-e0810n:544_2": "vā middhaṃ, akammaññabhāvena vihiṃ satītyattho, kampanattho caladhātu mucchāpāye",
  "anya-e0810n:544_3": "papubbo. Akkhidalānaṃ pacalabhāvena ayati pavattatīti pacalāyikā, ṇvu, assittaṃ.",
  "anya-e0810n:545_0": "177-178. Ketavantaṃ kūṭe. Karaṇaṃ kati, ninditā kati nikati. Aṭa gamane, kucchitenākārena",
  "anya-e0810n:545_1": "aṭatīti kūṭaṃ. Kuṭa chedaneti vā dhātu saddanītidhātumālāyaṃ pana “kūṭa appasāde”ti",
  "anya-e0810n:545_2": "dhātunā sādhitaṃ. Rabhi byāje, byājo nāma ketavaṃ. Saṭha ketave, saṭhaṃ, saṭhayati",
  "anya-e0810n:545_3": "na sammā bhāsati yenāti vā saṭhaṃ. Kitavassa dhammo ketavaṃ, kitavo nāma jūtakāro,",
  "anya-e0810n:545_4": "coro vā, kita nivāse, avo. Kapaṭo, byājo, upadhi, kusati iccādīnipi ketavassa nāmāni.",
  "anya-e0810n:546_0": "Sattakaṃ sabhāve. Bhavanaṃ bhāvo, sassa attano, santo vā saṃvijjamāno bhāvo sabhāvo.",
  "anya-e0810n:546_1": "Saja visajjanāliṅgananimmānesu, natthi visajjanametassāti nissaggo. Rūpa pakāsane,",
  "anya-e0810n:546_2": "saṃvijjamānaṃ rūpaṃ sarūpaṃ. Karaṇaṃ bhavanaṃ kati, paṭhamaṃ kati pakati. Yathā paṭhamakāle",
  "anya-e0810n:546_3": "sambhūtā, tatheva sabbadāpītyattho. Sīla samādhimhi, samādhi niyamo. Lakkha dassanaṅkesu,",
  "anya-e0810n:546_4": "tatheva lakkhitabbanti lakkhaṇaṃ, yu. Tatheva bhavatīti bhāvo.",
  "anya-e0810n:547_0": "Dvayaṃ ussave. Usa dāhe. Kaṃ usavanti uggirayantyatrāti ussavo, nānāsamiddhīhi savanti",
  "anya-e0810n:547_1": "etthāti vā ussavo. Chi chedane, chindati sokametthāti chaṇo. Yu. Issa lopo. Sokaṃ,",
  "anya-e0810n:547_2": "pāpañca chindantā aṇanti saddāyanti etthāti vā chaṇo. Chi chedane. Aṇa saddattho daṇḍako dhātu.",
  "anya-e0810n:548_0": "179. Yathā sasnehaṃ pakatitilatelādisnehasahitaṃ dīpakaṃ pajjotaṃ dhārento jantu",
  "anya-e0810n:548_1": "naro atyandhakāragabbhādīsvapi ṭhitāni khuddakānyatthajātāni atisukhumānipi nānādabbasamūhāni",
  "anya-e0810n:548_2": "sukhaṃva sampassati, tathā sasnehaṃ buddhapariyāyādianekapariyāyasnehasahitaṃ imaṃ",
  "anya-e0810n:548_3": "abhidhānappadīpikaṃ ganthaṃ uggahaṇadhāraṇādinā dhārento jantu sotujano khuddakāni",
  "anya-e0810n:548_4": "atthajātāni nānāsatthesu āgatāni atigambhīrāni atthajātāni sukhaṃ sampassatīti yojanā.",
  "anya-e0810n:549": "Iti sakalabyākaraṇamahāvanāsaṅgañāṇacārinā kavikuñjarakesarinā sirimahācaturaṅgabalena mahāmaccena viracitāyaṃ abhidhānappadīpikāvaṇṇanāyaṃ saggakaṇḍavaṇṇanā samattā.",
  "anya-e0810n:550": "Saggakaṇḍavaṇṇanā niṭṭhitā.",
  "anya-e0810n:551": "2. Bhūkaṇḍa",
  "anya-e0810n:552": "1. Bhūmivaggavaṇṇanā",
  "anya-e0810n:553_0": "180. Idha bhūkaṇḍe sāṅgopāṅgehi bhūmyādīhi dasahi, pātālena cāti ekādasahi koṭṭhāsehi",
  "anya-e0810n:553_1": "kamato vaggā bhūmivaggādināmakā vaggā vuccante. Sappadhānopakārakāni aṅgāni khārādīni,",
  "anya-e0810n:553_2": "aṅgānaṃ upakārakāni ca upaṅgāni addhādīni.",
  "anya-e0810n:554_0": "181. Sāddhapajjena bhūmiyā nāmāni. Vasūni ratanāni dhārayatīti vasundharā. Khamu",
  "anya-e0810n:554_1": "sahane, khassa cho, chamā, atha vā chi chedane, sattānamadhopatanaṃ chindatīti chamā,",
  "anya-e0810n:554_2": "mo, itthiyamā ca. Bhavantyassaṃ bhūtānīti bhūmi. Bhū sattāyaṃ, mi. Puthaiti pāṭipadike",
  "anya-e0810n:554_3": "ṭhite nadādi, ī, puthassa puthuādese, vuddhimhi ca kate puthavī. Ussuvādese puthuvī.",
  "anya-e0810n:554_4": "Pathādese tu pathavī, imasmiṃ pakkhe avāgamo, atha vā thava gatiyaṃ, pathavati etthāti",
  "anya-e0810n:554_5": "pathavī, nadādi, sabbattha pattharatīti vā pathavī, thara santharaṇe papubbo, rassa",
  "anya-e0810n:554_6": "vo, nadādi, puthavī, assu.",
  "anya-e0810n:555": "“Madhuno keṭabhassāpi, medamaṃsapariplutā;",
  "anya-e0810n:556": "Tenāyaṃ medinī devī, vuccate brahmavādibhī”ti cintāmaṇiṭīkā 11.3. –",
  "anya-e0810n:557_0": "Vacanato medayogā medinī, ī, inī ca. Mida snehane vā, yu, nadādi, issettañca. Maha",
  "anya-e0810n:557_1": "pūjāyaṃ, nadādi. Vitthiṇṇattā ubbī, nadādi, avati bhūtānīti vā ubbī, assu. Vasūni",
  "anya-e0810n:557_2": "santyassaṃ vasumatī. Gacchanti yassaṃ lokā, sā go, pumitthiyaṃ. Kā sadde, kāyati",
  "anya-e0810n:557_3": "ettha, kāyati māravijayakāleti vā ku, u. Vasūni dhārayatīti vasudhā. Sabbaṃ lokaṃ",
  "anya-e0810n:557_4": "dharayatīti dharaṇī, yu, nadādi. Dharatīti dharā, itthiyaṃ ā. Gamu gamane, gacchantyassaṃ",
  "anya-e0810n:557_5": "jagatī, antapaccayo, gassa dvittaṃ, jattañca, nalopo, nadādi. Bhū sattāyaṃ, ri, nadādi,",
  "anya-e0810n:557_6": "kvimhi bhū. Bhūte satte dharatīti bhūtaro. Ava rakkhaṇe, yu, nadādi, avanī.",
  "anya-e0810n:558_0": "182. Khārā lavaṇarasā mattikā ūsotyuccate. Khādatīti khārā, dassa ro. Padesakattā",
  "anya-e0810n:558_1": "mattena pamāṇena yuttā mattikā. Ūsa rujāyaṃ, ūso. Ūsayogā ūsavā, vantu. Rapaccaye",
  "anya-e0810n:558_2": "ūsaro. Dvepi tīsu vattante.",
  "anya-e0810n:559_0": "Thala ṭhāne, adhikaraṇe a. Kittimaṃ thalaṃ, akittimā thalī, nadādi. Thaddhalūkhamhi",
  "anya-e0810n:559_1": "bhūbhāge bhūmippadese jaṅgalasaddo vattati. Tattha nijjalattā kakkhaḷattā thaddho.",
  "anya-e0810n:559_2": "Tikkhasakkharādividāragavādikhuragaṇḍuppādavaccādisahitattā lūkho veditabbo. Gala",
  "anya-e0810n:559_3": "cavanādhopatanādanesu. Jalaṃ galati ettha, jalena vā galanti etthāti jaṅgalo, nijjalo",
  "anya-e0810n:559_4": "deso, “jaṅgalo nijjale dese, tiliṅgo pisite thiya”nti tikaṇḍasesa 3.3.393 hi tikaṇḍaseso,",
  "anya-e0810n:559_5": "lassa lopo, niggahītāgamo ca.",
  "anya-e0810n:560_0": "183. Vedena paññāya īhanti etthāti vedeho. So eva videho, imaṃ dīpamupādāya sineruno",
  "anya-e0810n:560_1": "pubbadisābhāgattā pubbo ca so videho ceti pubbavideho. Evamaparuttaresu. Gavena yantyetthāti",
  "anya-e0810n:560_2": "goyāno. Aparo ca so goyāno ceti aparagoyāno. Jambuyā lakkhito, kappaṭṭhāyitādippabhāvena",
  "anya-e0810n:560_3": "vā tappadhānodīpoti jambudīpo. Dhammatāsiddhassa pañcasīlassa ānubhāvena kaṃ sukhaṃ",
  "anya-e0810n:560_4": "uru mahantametthāti kuru, kuṃ pāpaṃ rundhanti etthāti vā kuru, kvi. Dīpa dittippakāsanesu,",
  "anya-e0810n:560_5": "jalamajjhe dippantīti dīpā, dippanti ettha saddhammāti vā dīpā, pamāṇato mahantā dīpā mahādīpā.",
  "anya-e0810n:561_0": "184. Kuruādayo ekavīsati janapadantarā janapadavisesā, ādinā suramahapaccuggatā talakuṭā",
  "anya-e0810n:561_1": "asmākādayo ca pumbahutte pulliṅge bahutte ca siyuṃ. Kuru nāma jānapadino rājakumārā,",
  "anya-e0810n:561_2": "tesaṃ nivāso ekopi janapado rūḷhīsaddena “kurū”ti bahuvacanena vuccati, evaṃ sabbatra.",
  "anya-e0810n:561_3": "Kuṃ pāpaṃ rundhatīti kuru, khattiyakumārā, tesaṃ nivāso kurū, paccayalopato na vuddhi,",
  "anya-e0810n:561_4": "sabbatrevaṃ pāṇini 1.2.52 4.2.81 suttesu passitabbaṃ. Arivijayalokamariyādātikkamādīsu",
  "anya-e0810n:561_5": "sakkontīti sakkā. Kosaṃ lanti gaṇhanti, kusalaṃ pucchantīti vā kosalā. Magena saddhiṃ",
  "anya-e0810n:561_6": "dhāvantīti magadhā, kvi, maṃsesu gijjhantīti vā magadhā. Gidha abhikaṅkhāyaṃ. Sevanti",
  "anya-e0810n:561_7": "yenāti sivi, si sevāyaṃ, vi. Sivaṃ karontīti vā sivī, aññatthe i. Kala sadde, iṅgapaccayo,",
  "anya-e0810n:561_8": "kaliṅgā, tesaṃ nivāso kaliṅgā, uttarāpatho “jagannāthā pubbabhāge kaṇhātīrantaraṃ",
  "anya-e0810n:561_9": "sive kaliṅgadeso saṃvutto” ityuttadese (thomanidhi), kaliṃ gaṇhantīti vā kaliṅgā,",
  "anya-e0810n:561_10": "kvi, kalaṃ madhurasaddaṃ gāyantītivā kaliṅgā, assittaṃ, kena sukhena liṅgantīti vā",
  "anya-e0810n:561_11": "kaliṅgā, liṅga gamanattho daṇḍako dhātu. Attanā khāditaṃ lañjaṃ parājitehi yācitepi",
  "anya-e0810n:561_12": "puna na vamantīti avantī. Pañcālassa puttā pañcālā. Vajjetabbāti vajjī, “vajjetabbā",
  "anya-e0810n:561_13": "ime”tyādinā pavattavacanamupādāya vajjīti laddhanāmā rājāno. Vajjīraṭṭhassa vā rājāno",
  "anya-e0810n:561_14": "vajjī. Raṭṭhassa vā pana taṃsamaññā taṃnivāsirājakumāravasena veditabbā. Gaṃ pathaviṃ",
  "anya-e0810n:561_15": "dhārentīti gandhārā, kittigandhena arantīti vā gandhārā. Cita ussāhane, cetanti ussahanti",
  "anya-e0810n:561_16": "yuddhakammādīsūti cetayo.",
  "anya-e0810n:562_0": "185. Vaṅga gamanattho daṇḍako dhātu. Visiṭṭhāni dehāni yesaṃ videhā, pubbavidehadīpato",
  "anya-e0810n:562_1": "āgatattā vā videhā. Oja dittiyaṃ, kambunā sambukena ojanti tassaṃ vohārakaraṇatoti",
  "anya-e0810n:562_2": "kambojā, kambukajo ojo balametesanti vā kambojā. Mada maddane, maddantīti vā maddā,",
  "anya-e0810n:562_3": "maṃ sivaṃ dadantīti vā maddā, pañcakāmaguṇādīhi modantīti vā maddā, mada hāse. Bhañja",
  "anya-e0810n:562_4": "avamaddane, bhaggā. Aṅga gamanattho daṇḍako dhātu. Sīhaṃ lantīti sīhaḷā. Kāsa dittiyaṃ,",
  "anya-e0810n:562_5": "sampattiyā kāsantīti kasmīrā, mīro. Kāsa dittiyaṃ, i, kāsī. Paḍi gatiyaṃ, paṇḍu,",
  "anya-e0810n:562_6": "u. Atha vā kuṃ pāpaṃ rundhati etthāti kuru, iti ekopi janapado nissitānaṃ bahuttā",
  "anya-e0810n:562_7": "bahuvacanena vuccati. Evaṃ sabbattha.",
  "anya-e0810n:563_0": "186. Dvayaṃ bhuvane. Luja adassane, lujjatīti loko, gassa ko, jassa vo. Bhavanti",
  "anya-e0810n:563_1": "etthāti bhuvanaṃ, yu. Jagati, viṭṭhapādīnipi bhuvanapariyāyāni. Dvayaṃ desasāmaññe.",
  "anya-e0810n:563_2": "Disa atisajjane, atisajjanaṃ pabodhanaṃ, “ayaṃ itthannāmo”ti disati apadisatīti deso.",
  "anya-e0810n:563_3": "Si sevāyaṃ, saññāyaṃ a, visayo.",
  "anya-e0810n:564_0": "Siṭṭhācārarahito milakkhadeso kāmarūpādi paccanto nāma. Milakkha abyattiyaṃ vācāyaṃ,",
  "anya-e0810n:564_1": "milakkhanti abyattavācaṃ bhāsantīti milakkhā. Siṭṭhācāramaggadassanatthāya paññācakkhuno",
  "anya-e0810n:564_2": "abhāvā rāgādimalaṃ akkhimhi yesanti vā milakkhā, assittaṃ, tesaṃ nivāsaṭṭhānaṃ milakkhadeso.",
  "anya-e0810n:564_3": "Paccante majjhimadesassa bahiddhābhāge jāto paccanto.",
  "anya-e0810n:565": "Byavatthā catuvaṇṇānaṃ, yasmiṃ dese na vijjate;",
  "anya-e0810n:566": "Milakkhadeso so vutto, majjhabhūmi tato paraṃ cintāmaṇiṭīkā 11.7.",
  "anya-e0810n:567": "Ariyācārabhūmittā majjho ca so deso ceti majjhadeso, navayojanasataparikkhepo majjhimadeso.",
  "anya-e0810n:568_0": "187. Salilappāyo bahūdako deso anūpo nāma, anugatā āpā atrāti anūpo, āpassa ādino",
  "anya-e0810n:568_1": "uttaṃ, paralopo vā. Kaca bandhane, cho, kacchaṃ. Anūpadeso ca. Abhinavoggamanena",
  "anya-e0810n:568_2": "tiṇena lakkhite harite dese saddalo, dala dittiyaṃ, bhāve a. Vijjati dalo yattha saddalo.",
  "anya-e0810n:569_0": "188. Nadiyā ābhatena ambunā udakena jīvanti etthāti nadyambujīvano deso nadī mātā",
  "anya-e0810n:569_1": "assāti nadīmātikoti vuccati, bahubbīhimhi ko. Vuṭṭhiyā vassena nipphajjati sassametthāti",
  "anya-e0810n:569_2": "vuṭṭhinipphajjasassako deso devo mātā assāti devamātikoti vuccati, bahubbīhimhiyeva",
  "anya-e0810n:569_3": "ko, devasaddo cettha vuṭṭhimāha.",
  "anya-e0810n:570_0": "189. Anūpādayo devamātikāntā tīsu liṅgesu. Candasūrādo candasūriyasinerupabbatādimhi",
  "anya-e0810n:570_1": "sassatisaddo īrito kathito. Sabbadā saranti gacchantīti sassatiyo, sara gatiyaṃ, sarasaddassa so,ti.",
  "anya-e0810n:571_0": "Raṭha gatiyaṃ, raṭhanti ettha nagarādayoti raṭṭhaṃ, to. Nāgarehi vijinitabbanti vijitaṃ.",
  "anya-e0810n:571_1": "Āḷiyaṃ pavattamāno yo setu, so purise pulliṅge vattati. Si bandhane, tu. Ala bhūsane,",
  "anya-e0810n:571_2": "i, āḷi, tassaṃ āḷiyaṃ.",
  "anya-e0810n:572": "Nagarapabbatādino upāntabhū samīpabhūmi parisaro parito sarantyatrāti, ṇo.",
  "anya-e0810n:573_0": "Tikaṃ vaje. Gāvo tiṭṭhantyatrāti goṭṭhaṃ. Kula saṅkhyāne, gāvo kulantyetthāti gokulaṃ,",
  "anya-e0810n:573_1": "gunnaṃ kulaṃ gharanti vā gokulaṃ. Vaja gatiyaṃ, vajanti yaṃ gāvo nivāsanatthāyāti",
  "anya-e0810n:573_2": "vajo. Goṭṭhānakaṃ, goṭṭhānantipi vajassa nāmāni.",
  "anya-e0810n:574_0": "190. Silokena maggassa nāmāni. Pathikehi majjate nittiṇaṃ karīyateti maggo, majja",
  "anya-e0810n:574_1": "suddhiyaṃ, ṇo, jassa gattaṃ, pathikehi maggīyateti vā maggo, magga anvesane, maṃ",
  "anya-e0810n:574_2": "sivaṃ gacchati ettha, etenāti vā maggo, “mo sive parisāyañce”ti hi nānatthasaṅgahe,",
  "anya-e0810n:574_3": "sivaṃ gamanaṃ karotītyattho, kriyāvisesanametaṃ. Pathi gatiyaṃ, curādi, nāgamo. Panthayanti",
  "anya-e0810n:574_4": "yantyanenāti pantho, a, kāritalopo. Pathati yātyanenāti patho. Ada gamane, adati",
  "anya-e0810n:574_5": "yattha sā addhā, dho, addhā maggo, addhāsaddoyaṃ kālepi, samabhāgatthavacane tu addhaṃ,",
  "anya-e0810n:574_6": "tasmā addhasaddo pumanapuṃsakavasena dviliṅgo, rājāditte addhā, arājāditte addhaṃ.",
  "anya-e0810n:574_7": "Añja gatiyaṃ, aso. Vaja gatiyaṃ, umo, jassa ṭo. Pada gatiyaṃ, a, dassa jo, dvittaṃ,",
  "anya-e0810n:574_8": "pajjo. Aya gatiyaṃ, yu, pada gatiyaṃ, avo, nadādi. Vatta vattane, vattanaṃ gamanādi,",
  "anya-e0810n:574_9": "ani, nadādi, vattanī. Kantanadaṇḍe punnapuṃsakaṃ. Pathikehi pādehi haññateti paddhati.",
  "anya-e0810n:574_10": "Pādasaddasamānatthena padasaddena niyatappayogato vuttinā siddho, padasaddūpapado",
  "anya-e0810n:574_11": "hanadhātu,ti, hanassa dho, alopo. Paddhatisahacaraṇato vattanī, taṃsahacaraṇato padavī ca itthiyaṃ.",
  "anya-e0810n:575": "191-192. Tabbhedā tassa maggassa visesā jaṅghamaggādayo apathantā. Jaṅghāhi gato maggo jaṅghamaggo. Sakaṭehi gato maggo sakaṭamaggo. Te jaṅghamaggasakaṭamaggā mahāmagge vattanti.",
  "anya-e0810n:576_0": "Ettha ca “tethā”ti athasaddo na vattabbo, “te cā”ti pana vattabbo. “Matāddhanī”ti",
  "anya-e0810n:576_1": "pāṭhe pana sati “tethā”ti vattabboyeva, tadā ekapadike addhani magge ekapadī matāti",
  "anya-e0810n:576_2": "yojanā kātabbā. Gacchataṃ eko asahāyo pādo yassaṃ, na nisinnasseva yamakoti ekapadī,",
  "anya-e0810n:576_3": "samāsante niccamīpaccayo, kapaccaye ekapadiko, īssa rassattaṃ.",
  "anya-e0810n:577_0": "Corakaṇṭakādidose duggame pathe kantāro, punnapuṃsake, kena pānīyena taranti atikkamanti",
  "anya-e0810n:577_1": "yanti kantāro, tara taraṇe, corakantārādīsu panāyaṃ rūḷhivasena vutto, atha vā kati",
  "anya-e0810n:577_2": "chedane, sappaṭibhayattā kantati niccagamanāgamanametthāti kantāro, āro, nāgamo ca.",
  "anya-e0810n:577_3": "Dukkhena gacchantyetthāti duggamo.",
  "anya-e0810n:578_0": "193. Dvayaṃ paṭimagge. Paṭi abhimukhena gantabbo maggo, patho ca paṭimaggo, paṭipatho",
  "anya-e0810n:578_1": "ca. Dīghamañjasaṃ atidūro maggo addhānanti vuccate. Addhānaṃ ayanaṃ addhānaṃ, accāyato",
  "anya-e0810n:578_2": "maggo, yathā “padaṭṭhāna”nti, yalopo.",
  "anya-e0810n:579": "Dvayaṃ pasattheddhani. Sobhano patho, pantho cāti viggaho. Gantabbapathabhāvato apetaṃ uppathaṃ, apathañca, abyayībhāvasamāso, asaddo atra nipāto.",
  "anya-e0810n:580_0": "194-196. Paramāṇūnaṃ chattiṃsa eko aṇu nāma, aṇutopi aṇutarattā paramo aṇu, aṇuto",
  "anya-e0810n:580_1": "vā paramoti paramāṇu, aṇa saddattho daṇḍako dhātu, u. Te aṇavo chattiṃsa tajjārī",
  "anya-e0810n:580_2": "nāma, taṃ taṃ attano nissayaṃ malīnakaraṇavasena jarāpetīti tajjārī, jara jīraṇe,",
  "anya-e0810n:580_3": "jara vayohānimhi vā, a, nadādi. Tāpi tajjāriyo chattiṃsa rathareṇu nāma, rathānaṃ",
  "anya-e0810n:580_4": "sañcaraṇavasena pavatto reṇu rathareṇu. Te rathareṇavo chattiṃsa likkhā nāma. Lakkha",
  "anya-e0810n:580_5": "dassane, pakaticakkhunāpi lakkhyateti likkhā, assittaṃ.",
  "anya-e0810n:581_0": "Tā likkhā satta ūkā nāma, ūkāti vuccati sirovattakimi, tappamāṇattā ūkā. Tā satta",
  "anya-e0810n:581_1": "ūkā dhaññamāso nāma, dhañño vīhiyeva parimāṇitabbattā māso cāti dhaññamāso, masi",
  "anya-e0810n:581_2": "parimāṇe. Te satta dhaññamāsā aṅgulaṃ nāma, aṅga gamanattho, ulo, aṅgulaṃ, pamāṇaṃ,",
  "anya-e0810n:581_3": "ulipaccaye aṅguli, karasākhā. Amudviccheti aduṃ dvādasaṅgulaṃ vidatthi nāma, kaṇiṭṭhasahitenaṅguṭṭhena",
  "anya-e0810n:581_4": "vitthārīyate, vidhīyateti vā vidatthi, vipubbo tanu vitthāre. Dhā dhāraṇe, ubhayatrāpiti,",
  "anya-e0810n:581_5": "pubbapakkhe tassa tho, nassa to, tassa do. Pacchime dhassa do, tassa tho, asarūpadvibhāvo",
  "anya-e0810n:581_6": "ca. Tā duve vidatthī ratanaṃ siyuṃ, ramu kīḷāyaṃ, tano, malopo. Tāni satteva ratanāni",
  "anya-e0810n:581_7": "yaṭṭhi nāma, yata payatane,ti, tassa ṭho, tassa ṭo. Tā vīsati yaṭṭhiyo usabhaṃ nāma,",
  "anya-e0810n:581_8": "usa dāhe, abho. Ettha pana usabhanadantaraṃ usabhaṃ. Usabhānaṃ asītippamāṇaṃ gāvutaṃ",
  "anya-e0810n:581_9": "nāma, gavaṃ, gavehi vā yutaṃ gāvutaṃ. Yuja samādhimhi, gonadantarehi gahitappamāṇasamādhānantyattho,",
  "anya-e0810n:581_10": "taṃ catugāvutaṃ yojanaṃ nāma, yuja samādhimhi, yu, “ettakaṃ yojanaṃ nāma hotū”ti",
  "anya-e0810n:581_11": "catugāvutehi samādhānantyattho.",
  "anya-e0810n:582_0": "197. Āropitānaṃ ācariyadhanūnaṃ pañcasataṃ koso nāma, anāropitānantyapare. Kusa avhāne,",
  "anya-e0810n:582_1": "ṇo, kusanaṃ avhānaṃ koso, idha pana kosappamāṇattā koso, dvisahassakarappamāṇo. Aññattha pana –",
  "anya-e0810n:583": "“Catukkādhivīsatiyā, aṅgulehi karo bhave;",
  "anya-e0810n:584": "Khyātamaṭṭhasahassehi, kosamānaṃ vibhāvinā”tyuttaṃ.",
  "anya-e0810n:585_0": "Caturambaṇanti caturambaṇavīhibījajātaropanayogyo bhūmippadeso karīsaṃ nāma, karonti",
  "anya-e0810n:585_1": "ettha kasanaropanādikanti karīsaṃ, īso. Caturambaṇabījajātāni ropentyetthāti caturambaṇaṃ,",
  "anya-e0810n:585_2": "ambaṇaṃ ekādasadoṇamattaṃ, aññe pana “caturambaṇaṃ catuyaṭṭhikaṃ ṭhānaṃ karīsaṃ nāmā”ti",
  "anya-e0810n:585_3": "vadanti, taṃ karīsabbhantarānaṃ pariyāyabhāvappasaṅgā na gahetabbaṃ.",
  "anya-e0810n:586_0": "Pamāṇato hatthānamaṭṭhavīsappamāṇaṃ ṭhānaṃ abbhantaraṃ nāma, abbhantare antokoṭṭhāse",
  "anya-e0810n:586_1": "jātaṃ, na bahikoṭṭhāseti abbhantaraṃ. Yattha yattha hi yo yo ṭhito, nisinno vā, tattha",
  "anya-e0810n:586_2": "tattha samantā aṭṭhavīsatihatthappamāṇaṃ ṭhānaṃ tassa tassa abbhantaraṃ ṭhānaṃ nāma.",
  "anya-e0810n:586_3": "Bhūmyādittā bhūmivaggo, atha vā aṅgāpekkhāya bhūmiyeva padhānaṃ, padhānena ca byappadeso",
  "anya-e0810n:586_4": "bhavatīti bhūmivaggabyappadeso.",
  "anya-e0810n:587": "Bhūmivaggavaṇṇanā niṭṭhitā.",
  "anya-e0810n:588": "2. Puravaggavaṇṇanā",
  "anya-e0810n:589": "198. Chakkaṃ nagare.",
  "anya-e0810n:590": "“Paṭṭanañca adhiṭṭhānaṃ, nagaraṃ puṭabhedanaṃ;",
  "anya-e0810n:591": "Thiyo pū nagarī pūriyo, ṭhānīyaṃ kabbaṭaṃ puṭa”nti.",
  "anya-e0810n:592": "Hi silokapariyāyesu vopālito.",
  "anya-e0810n:593": "“Vicittadevāyatanaṃ, pāsādāpaṇamandiraṃ;",
  "anya-e0810n:594": "Nagaraṃ dassaye vidvā, rājamaggopasobhita”nti cintāmaṇiṭīkā 1.2.1. –",
  "anya-e0810n:595_0": "Nagaralakkhaṇaṃ. Pu pālane, pura pālaneti ca, punāti pureti ca rakkhati paracakkā",
  "anya-e0810n:595_1": "duggatāyāti puraṃ, ro, a ca, pura aggagamanetipi dhātvattho. Nagā pāsādādayo assa",
  "anya-e0810n:595_2": "santi nagaraṃ, ro. Vākārena nagarasaddassa pulliṅgattaṃ samuccinoti nagariyo vā pattanaṃ",
  "anya-e0810n:595_3": "(amara 1.2.1) pakkhe pattanasāhacariyā napuṃsakattaṃ. (cintāmaṇiṭīkā 1.2.1), purasaddassāpītyācariyā.",
  "anya-e0810n:595_4": "Akutobhayattā ṭhānāya hitaṃ ṭhānīyaṃ, īyo. Paṇikānaṃ puṭā bhijjante atrāti puṭabhedanaṃ.",
  "anya-e0810n:596_0": "Niccanivāsanaṭṭhānaṃ dassetvā itaraṃ dassetumāha “thiya”miccādi. Rājā tiṭṭhati etthāti",
  "anya-e0810n:596_1": "rājaṭhānī, yu, nadādi, niccanivāsanaṭṭhānepi “caturāsītinagarasahassāni kusavatīrājaṭhānīpamukhānī”tyādīsu",
  "anya-e0810n:596_2": "dī. ni. 2.263. Dārukkhandhādīhi ā samantato varanti parikkhipīyanti etthāti khandhāvāro,",
  "anya-e0810n:596_3": "patthanattho varadhātu āpubbattā parikkhipanattho hoti. Pañcakaṃ nagare, “khandhāvāro”ti",
  "anya-e0810n:596_4": "pana ekameva aciranivāsanaṭṭhānassa nāmaṃ.",
  "anya-e0810n:597": "199. Mūlapurā aññatra mūlapuraṃ vajjetvā yaṃ puramatthi yojanavitthiṇṇapākārādiparikkhittaṃ, taṃ mūlapurassa taruṭṭhāniyassa sākhāsadisattā sākhānagaraṃ nāma.",
  "anya-e0810n:598_0": "200-201. Sāddhapajjadvayena mūlapurassa nāmāni. Vānarasīsaṃ, taṃsaṇṭhāno vā pāsāṇo",
  "anya-e0810n:598_1": "ettha atthīti “vānarasīsa”nti vattabbe vassa battaṃ, vaṇṇavipariyayaṃ, dīghaṃ, ṇattaṃ,",
  "anya-e0810n:598_2": "sassa lopañca katvā “bārāṇasī”ti vuttaṃ. Savatthassa isino nivāsanaṭṭhānattā sāvatthi,",
  "anya-e0810n:598_3": "sabbaṃ dhanamettha atthīti vā sāvatthi ma. ni. aṭṭha. 1.14, sabbassa sāvo, dhanavācako",
  "anya-e0810n:598_4": "atthasaddo, i. Tikkhattuṃ visālībhūtattā vesālī, assatthutthe ī. Mathi hiṃsāyaṃ,",
  "anya-e0810n:598_5": "ilo, assittaṃ, mithilā. Alaṃ bhūsanametthāti āḷavī, vī, ḷattañca. Kusa avhāne, “khādatha",
  "anya-e0810n:598_6": "pivathā”tyādīhi dasahi saddehi kosanti etthāti kosambī, bo, nadādi, kusambarukkhavantatāya",
  "anya-e0810n:598_7": "vā kosambī, kusambassa isino assamato avidūre māpitattāti eke udā. aṭṭha. 35; ma.",
  "anya-e0810n:598_8": "ni. ṭī. 1.14; 2.284. Uggaṃ ripuṃ jayati yattha, sā ujjenī, yu, nadādi. Takka ūhe,",
  "anya-e0810n:598_9": "ūho ūnapūraṇaṃ, takkanaṃ takko, so sīlaṃ sabhāvo yattha sā takkasīlā, yo hi purisakārena",
  "anya-e0810n:598_10": "ūno, so tattha gantvā tamūnaṃ pūretīti. Cama adane, po, campā. Sānaṃ dhanānaṃ ākaraṃ",
  "anya-e0810n:598_11": "uppattiṭṭhānaṃ sākaro, so eva sāgalaṃ. Saṃsumārasaṇṭhāno giri etthāti saṃsumāragiraṃ,",
  "anya-e0810n:598_12": "saṃsumāro gāyati etassa māpitakāleti vā saṃsumāragiraṃ, ge sadde, iro. Rājūnameva",
  "anya-e0810n:598_13": "ādhipaccavasena pariggahitabbattā rājagahaṃ. Ādikāle kapilanāmassa isino nivāsanaṭṭhānattā",
  "anya-e0810n:598_14": "kapilavatthu, pumanapuṃsake.",
  "anya-e0810n:599_0": "Sāko rājūnaṃ yuddhādīsu satti sañjātā etthāti sāketaṃ, “sāko sattimhi bhūpāle, dumadīpantaresu",
  "anya-e0810n:599_1": "ce”ti nānatthasaṅgahe. Sañjātatthe ito, sāko nāma rājā, dumo vā ettha ādikāle sañjātoti",
  "anya-e0810n:599_2": "vā sāketaṃ. Indaṃ paramissariyabhāvaṃ pāpuṇanti etthāti indapattaṃ, indo vā sakko",
  "anya-e0810n:599_3": "devarājā, so patto etthāti indapattaṃ. Ukkaṃ dhārayati etassa māpitakāleti ukkaṭṭhā,",
  "anya-e0810n:599_4": "vaṇṇavikāro. Yassa māpitaṭṭhāne pāṭalīnāmako eko taruṇarukkho atthīti taṃ pāṭaliputtakaṃ,",
  "anya-e0810n:599_5": "atha vā paṭali nāma eko gāmaṇī, tassa putto ettha vasatiādikāleti pāṭaliputtakaṃ.",
  "anya-e0810n:599_6": "Cetiyaraṭṭhe uttamattā cetuttaraṃ, “jetuttara”nti pāṭhe pana vaṇṇavikāro, verijayaṭṭhānattā",
  "anya-e0810n:599_7": "jetañca taṃ uttamattā uttarañceti vā jetuttaraṃ. Yassa māpitakāle dīpo dippati, taṃ",
  "anya-e0810n:599_8": "saṅkassaṃ, kāsa dittiyaṃ, dvittaṃ, sammā kasanti etthāti vā saṅkassaṃ, kasa vilekhane,",
  "anya-e0810n:599_9": "yassa māpitakāle nimittamolokentā brāhmaṇā kusahatthaṃ naraṃ passitvā māpenti, taṃ",
  "anya-e0810n:599_10": "kusināraṃ. Ādinā mathura madhura, mādhura (ka.) pāsāṇapurasoṇikādayopyanekapuravisesā saṅgahitā.",
  "anya-e0810n:600_0": "202. Catukkaṃ abbhantaragāmamagge. Rathassa hitā racchā, pabbajjādi. Visayante pakāsayante",
  "anya-e0810n:600_1": "vikkayena dabbāni yassaṃ, sā visikhā, vipubbo si sevāyaṃ, kho, visanti etthāti vā",
  "anya-e0810n:600_2": "visikhā, visa pavesane, kho. Rathassa hitā rathikā, iko. Vī gamane, thi, vīthi.",
  "anya-e0810n:601_0": "Anibbiddhā racchantarena majjhe anibbiddhā racchā byūho nāma. Byūheti sampiṇḍeti",
  "anya-e0810n:601_1": "jane aññatra gantumappadānavasenāti byūho, ūha sampiṇḍane vipubbattā. Na nibbijjhate",
  "anya-e0810n:601_2": "racchantarenāti anibbiddho, vidha sampahāre, a. Nibbiddhā racchantarena racchā patho,",
  "anya-e0810n:601_3": "addhīti ca vuccati. Patha gamane, patho. Ada gamane,ti, addhi.",
  "anya-e0810n:602_0": "203. Catukkaṃ caccare. Catunnaṃ pathānaṃ samāhāro catukkaṃ, cara gatibhakkhanesu,",
  "anya-e0810n:602_1": "caro, rassa co, caccaraṃ, aṅgaṇavācako cāyaṃ. Dvinnaṃ, catunnaṃ vā maggānaṃ sandhi",
  "anya-e0810n:602_2": "maggasandhi. Siṅgha ghāyane, āṭako.",
  "anya-e0810n:603_0": "Dvayaṃ vappassopari iṭṭhakādiracite veṭhane. Vappaṃ nāma dugganagare parikhāmattikaṃ",
  "anya-e0810n:603_1": "kūṭaṃ kuṭiṃ (ka.) katvā gohi, hatthīhi ca vimaddāpetvā tiṃsahatthappamāṇaṃ pākārassa",
  "anya-e0810n:603_2": "heṭṭhimatalaṃ, tathā hatthasataṃ tato uddharitvā paṃsunā vappaṃ kāraye, tassopari",
  "anya-e0810n:603_3": "pākāranti, pakubbanti tanti pākāro, samantato karīyateti vā pākāro, akattari ca kārake",
  "anya-e0810n:603_4": "saññāyaṃ ṇo, rassassa dīghatā. Vu saṃvaraṇe, vuṇotīti varaṇo, yu, rāgamo ca. “Sālo”tipi pākārassa nāmaṃ.",
  "anya-e0810n:604_0": "Dvayaṃ rājabhavanasāmaññe. Sabbagehānaṃ visesena pakāsanato uddāpo, dīpa pakāsane,",
  "anya-e0810n:604_1": "īssākāro. Saṅgamma karonti tanti upakārikā, ṇvu. Ke paccaye thīkatākārapare pubbo",
  "anya-e0810n:604_2": "akāro dīghaṃ kātanta 2.2.65, akādesopi hi “ko”ti vuccati, yathā devadatto “datto”ti. Kapaccayo vā.",
  "anya-e0810n:605_0": "204. Dvayaṃ gehādino mattikeṭṭhakādimayabhittiyaṃ. Kuṭa chedane, kuṭati chindati",
  "anya-e0810n:605_1": "magganti kuṭṭaṃ. Bhidi dvidhākaraṇe,ti, bhitti. Gunnaṃ vācānaṃ puraṃ gopuraṃ. Dvārasamīpe",
  "anya-e0810n:605_2": "kato koṭṭhako dvārakoṭṭhako, kusa akkose, ṭhako, koṭṭhakoti gehaviseso.",
  "anya-e0810n:606_0": "Dvayaṃ indakhīle. Isa icchāyaṃ, esa gavesane vā, iko. Indassa sakkassa khīlo kaṇṭako",
  "anya-e0810n:606_1": "indakhīlo. Dvayaṃ dvārapassopasālāyaṃ’hamyādipiṭṭhe ca vātakuṭikāyaṃ. Aḍḍa atikkamahiṃsāsu,",
  "anya-e0810n:606_2": "a. Ālakapaccaye aṭṭālako.",
  "anya-e0810n:607_0": "205. Upari mālādiyuttaṃ sobhanathambhadvayamubhayato nikhanitvā yaṃ bahidvāraṃ kappīyate,",
  "anya-e0810n:607_1": "taṃ toraṇaṃ. Tura vāraṇe, yu, thavantā vā raṇantyatrāti toraṇaṃ, tu abhitthave. Raṇa",
  "anya-e0810n:607_2": "saddattho, vaṇṇavikāro. Dvārassa bahi bahidvāraṃ. Pari samantato khaññateti parikhā.",
  "anya-e0810n:607_3": "Dīghabhāvena yuttā dīghikā.",
  "anya-e0810n:608_0": "206-207. Sadumantaṃ gehe. Manda modanathutijaḷattesu, mandante yatthāti mandiraṃ,",
  "anya-e0810n:608_1": "iro. Sīdanti tatthāti sadanaṃ, yu. Sada visaraṇagatyāvasānesu. Na gacchantīti agā,",
  "anya-e0810n:608_2": "thambhādayo, te rāti gaṇhātīti agāraṃ. Rassassa dīghatte āgāraṃ. Ci caye, nicīyate",
  "anya-e0810n:608_3": "chādīyateti nikāyo, yamhi cissa kādeso nipātanā. Lī silesane, ṇo, nilayo, ālayo ca.",
  "anya-e0810n:608_4": "Vasa nivāse, āvasantyatrāti āvāso, ṇo. Bhū sattāyaṃ, bhavantyatrāti bhavanaṃ. Visanti",
  "anya-e0810n:608_5": "tanti vesmaṃ, mo. Kita nivāse, adhikaraṇe yu, niketanaṃ. Nivisanti, nivasanti vā",
  "anya-e0810n:608_6": "yatra, taṃ nivesanaṃ. Ghara secane, gharati kilesametthāti gharaṃ, gayhatīti vā gharaṃ,",
  "anya-e0810n:608_7": "ṇo. Gahassa gharādeso. Gaṇhāti purisena ānītaṃ dhananti gahaṃ. Adhikaraṇe tho, āvasatho.",
  "anya-e0810n:608_8": "Sara gaticintāhiṃsāsu, saranti cintenti ettha subhāsubhakammāni, sarati vā sūriyasantāpādikanti",
  "anya-e0810n:608_9": "saraṇaṃ. Si sevāyaṃ, ṇo, patissayo. Uca samavāye, okaṃ. Sala gamane, “itthiyamatiyavo",
  "anya-e0810n:608_10": "vā”ti a, sālā, saradhātumhi sati lattameva viseso. Ci caye, kammani ṇo, cayo. Kuṭa",
  "anya-e0810n:608_11": "chedane, i. Vasa nivāse,ti. Upadhassa ette gehaṃ. Sadadhātumhā umo, sadumaṃ.",
  "anya-e0810n:609_0": "Dvayaṃ mukharahitadevakulasadise yaññāyatane. Cita pūjāyaṃ, kammani iyo. Yata yatane,",
  "anya-e0810n:609_1": "āyatanti vāyamanti ettha phalakāmāti āyatanaṃ, atha vā āyantīti āyāni, tāni tanotīti",
  "anya-e0810n:609_2": "āyatanaṃ, phalakārakantyattho. Ettha tusaddo samāgatānaṃ dvinnaṃ pubbāparagamanattho.",
  "anya-e0810n:609_3": "“Cetiyāyatanāni cā”tipi pāṭho.",
  "anya-e0810n:610": "208. Dvayaṃ devānaṃ, narapatīnañca iṭṭhakādimaye bhavane. Aññassāpi sādisyā. Pasīdanti nayanamanānyatrāti pāsādo. Yu missane, po, dīgho ca, dīghavidhānasāmatthiyā ottābhāvo.",
  "anya-e0810n:611": "Dvayaṃ rājato aññesaṃ dhanīnaṃ byavahārakādīnaṃ bhavane. Muṇḍo chadanametassa, na pāsādassa viyāti muṇḍacchado, dvittaṃ. Hara haraṇe, yo, yamhi miāgamo ca.",
  "anya-e0810n:612_0": "Duggapuradvāre vā, yattha katthaci vā mattikādimaye gajakumbhamhi yo yūpo pāsādo",
  "anya-e0810n:612_1": "patiṭṭhito, so hatthinakho nāma, hatthisseva nakho yassāti hatthinakho, nakhasaddena",
  "anya-e0810n:612_2": "vā nakhasahito pāsādo gayhate.",
  "anya-e0810n:613": "209. Supaṇṇassa garuḷassa vaṅkena pakkhena sadisachadanaṃ gehaṃ suvaṇṇavaṅkacchadanaṃ. Vaṅka gamane. Ekapasseyeva chadanato aḍḍhayogo.",
  "anya-e0810n:614": "Ekeneva kūṭena yutto anekakoṇo patissayaviseso māḷo nāma, vaṭṭākārena katasenāsananti keci. Mā māne, ḷo, māḷo.",
  "anya-e0810n:615": "Caturasso patissayaviseso pāsādo nāma, āyatacaturassapāsādoti keci.",
  "anya-e0810n:616_0": "210. Santehi bhāti dibbatīti sabhāyaṃ, sabhā ca, purime yapaccayo, santassa sādeso",
  "anya-e0810n:616_1": "tūbhayatra. Maṇḍā raviraṃsayo, te pivati nāsayatīti maṇḍapo, vāsaddena maṇḍapapadassa",
  "anya-e0810n:616_2": "pulliṅgattaṃ samuccinoti, janānaṃ ālayo sannipātaṭṭhānaṃ janālayo. Āsanatthāya katā",
  "anya-e0810n:616_3": "sālā āsanasālā. Paṭikkamanti etthāti paṭikkamanaṃ, kamu padavikkhepe, adhikaraṇe yu.",
  "anya-e0810n:617": "211. Jinassa vāsabhūtaṃ bhavanaṃ gandhakuṭi nāma, dibbagandhehi paribhāvitā kuṭi gandhakuṭi.",
  "anya-e0810n:618": "Tikaṃ pākaṭṭhāne. Rasāni santyassaṃ rasavatī, pacanaṃ pāko, tassa ṭhānaṃ pākaṭṭhānaṃ. Mahantāni bahūni asitabbāni santettha mahānasaṃ, asa bhakkhane, yu, vaṇṇavipariyayo.",
  "anya-e0810n:619_0": "212. Suvaṇṇakārādisippīnaṃ kammasālā āvesanaṃ. Āvisantyasmiṃ āvesanaṃ, yu. Pānamandiraṃ",
  "anya-e0810n:619_1": "surāpānatthaṃ katamandiraṃ soṇḍā nāma, kattabbākattabbaṃ vicāretvā attanā icchitavatthukāraṇā",
  "anya-e0810n:619_2": "sabbaṃ deyyadhammaṃ sanontīti soṇḍā, sana dāne, tanādi. Ḍo, assottaṃ, vaṇṇavikāro",
  "anya-e0810n:619_3": "ca, tesaṃ esā vasati soṇḍā. Pānasaddasannidhānā surāsoṇḍāyevidha gahitā. Vaccassa",
  "anya-e0810n:619_4": "gūthassa visajjanaṭṭhānaṃ vaccaṭṭhānaṃ. Vaccassa visajjanaṭṭhānā kuṭi vaccakuṭi.",
  "anya-e0810n:619_5": "Munīnaṃ isīnaṃ vasanaṭṭhānaṃ assamo nāma, ā kodhaṃ samenti etthāti assamo, ā bhuso",
  "anya-e0810n:619_6": "samenti ettha rāgādayoti vā assamo.",
  "anya-e0810n:620_0": "213. Tikaṃ paṇyavikkayasālāyaṃ. Paṇa byavahāre, paṇitabbāti paṇyā, vatthādayo, te",
  "anya-e0810n:620_1": "ettha vikkiṇantīti paṇyavikkayo, kī dabbavinimaye, so eva sālā gehanti paṇyavikkayasālā.",
  "anya-e0810n:620_2": "Āpaṇayante byavaharante asminti āpaṇo, ṇo. Paṇyānaṃ vikkayāya nīyamānānaṃ vīthi pantho",
  "anya-e0810n:620_3": "paṇyavīthikā. Vasa acchādane, to, udakaṃ vasitaṃ acchādanaṃ katamanenāti udosito,",
  "anya-e0810n:620_4": "vassottaṃ, bhaṇḍaṭṭhapanassa sālā bhaṇḍasālā. Kamu padavikkhepe, caṅkamatyatrāti",
  "anya-e0810n:620_5": "caṅkamanaṃ, caṅkamo ca, dvittādi.",
  "anya-e0810n:621_0": "214. Jalanti etthāti jantā, jala dittiyaṃ, anto, “itthiyamatiyavo vā”ti a, ā, lalopo,",
  "anya-e0810n:621_1": "janetyatra agginti vā jantā, jana janane, anto, sā eva gharaṃ jantāgharaṃ. Aggino",
  "anya-e0810n:621_2": "sālā aggisālā. Pā pivane, papivantyassanti papā, a. Pānīyaṭṭhā sālā pānīyasālā, sā eva pānīyasālikā.",
  "anya-e0810n:622_0": "Gasa gamane, bho, sassa bo. Avati rakkhatīti ovarako, aro, sakatthe ko, assottañca.",
  "anya-e0810n:622_1": "Vasanaṃ vāso, tadatthaṃ agāraṃ vāsāgāraṃ. Sayati etthāti sayanī, yu, nadādi, sā eva gahaṃ sayaniggahaṃ.",
  "anya-e0810n:623_0": "215. Catukkaṃ rājitthāgāre, tadatthiyato tadaṭṭhiyato (ka.) upacārena rājitthīsupi.",
  "anya-e0810n:623_1": "Rājitthīnamagāraṃ itthāgāraṃ. Avarundhīyante rājitthiyo anenāti orodho, rudha āvaraṇe.",
  "anya-e0810n:623_2": "Suddhā kāmāpagamattā parisuddhā rakkhakā ante samīpe yassāti suddhanto. Ante abbhantare",
  "anya-e0810n:623_3": "puraṃ gehaṃ antepuraṃ, purassa anteti vā antepuraṃ. “Antopura”ntipi pāṭho.",
  "anya-e0810n:624_0": "Raññaṃ rājūnaṃ asabbavisayaṭṭhānaṃ sabbehyasādhāraṇaṭṭhānaṃ “kacchantara”nti mataṃ",
  "anya-e0810n:624_1": "kathitaṃ, yaṃ “pamadavana”nti vuccati, pamadavanaṃ nāma upakārikāsannihitaṃ vā purasannihitaṃ",
  "anya-e0810n:624_2": "vā antepurocitaṃ, yatra antepurasahito eva rājā viharati, nāññajanappaveso amara",
  "anya-e0810n:624_3": "14.3. Pamadānaṃ vanaṃ pamadavanaṃ. Nipātanā yākārānaṃ īkāra ākārānanti attho itthigatānaṃ",
  "anya-e0810n:624_4": "rasso kvacītirasso. Kacchassa pakoṭṭhassa antaraṃ abbhantaraṃ kacchantaraṃ. Pakoṭṭhaṃ",
  "anya-e0810n:624_5": "nāma abbhantaradvāraṃ.",
  "anya-e0810n:625": "216. Dvayaṃ iṭṭhakādiracite ārohane. Upānena saha vattateti sopāno, sopānaṃ vā napuṃsakepi. Ārūyhate yena taṃ ārohanaṃ, yu, ruha janane.",
  "anya-e0810n:626": "Dvayaṃ kaṭṭhādiracitāyaṃ. Nicchayena sayanti pākārādikametāyāti nisseṇī, si sevāyaṃ, ṇī, nadādi. Uddhamārohate etāyāti adhirohiṇī, sāsaddo dvinnampi itthiliṅgattaṃ joteti.",
  "anya-e0810n:627_0": "217. Pañcakaṃ jālake. Vātaṃ pivatīti vātapānaṃ. Gavaṃ akkhi gavakkho, samāsantattā",
  "anya-e0810n:627_1": "a, saññāsaddato pulliṅgattaṃ, akkhi sadde vā, gavaṃ akkhi gavakkhīti viggaho. Jala",
  "anya-e0810n:627_2": "dittiyaṃ, jālaṃ. Sīharūpayuttaṃ pañjaraṃ sīhapañjaraṃ. Ālokānaṃ ātapānaṃ pavisanaṭṭhānaṃ",
  "anya-e0810n:627_3": "sandhi chiddanti ālokasandhi, ālokīyanti etenāti āloko, so eva sandhīti vā ālokasandhi.",
  "anya-e0810n:628_0": "Dvayaṃ laṅgiyaṃ. Lagi gatyattho, a, nadādi. Pari punappunaṃ gamanāgamanavasena hantīti",
  "anya-e0810n:628_1": "paligho, ṇo. Kapirūpamatthakattā kapisīso. Aggaḷaṃ nāma kavāṭako kavāṭaphalavidhāraṇo",
  "anya-e0810n:628_2": "(ka.), tassa thambho aggaḷatthambho, “aggaḷaṃ tīsu kallole, daṇḍe cāntakavāṭesū”ti",
  "anya-e0810n:628_3": "rabhaso, itthiyamato āpaccayo, aggaḷā. Nissesato abbati vassodakamanenāti nibbaṃ,",
  "anya-e0810n:628_4": "abba gatihiṃsāsu. Chaddassa chadanassa koṭi heṭṭhimāvasānaṃ chaddakoṭi, tassaṃ.",
  "anya-e0810n:629": "218. Tikaṃ gehacchadane. Chādeti etenāti chadanaṃ, chada saṃvaraṇe, curādi. Paṭagamane, “paṭyādīhyala”nti alo. Chādeti etenāti chaddaṃ, dvittādi.",
  "anya-e0810n:630": "Tikaṃ gehaṅgaṇe. Aja gatimhi, iro, ajiraṃ. Cara gatibhakkhanesu, caro. Aṅga gamane, karaṇādhikaraṇesu yu, vaṇṇavikāro, ṇattaṃ.",
  "anya-e0810n:631_0": "Pañcakaṃ gehadvārato bahipakoṭṭhake, vīthiyaṃ dvārapiṇḍake ca. Alindo tvaññapiṇḍakepicchate.",
  "anya-e0810n:631_1": "Paṭhamaṃ hananti gacchanti etthāti paghāṇo, paghaṇo ca, hanassa ghaṇādeso. Ali sakhā",
  "anya-e0810n:631_2": "indo etthāti alindo, “gehekadese alindo, paghāṇo paghaṇobhave”ti cintāmaṇiṭīkā 12.12",
  "anya-e0810n:631_3": "amaramālāyaṃ. Ālindo, dīghādi. Padhānaṃ mukhaṃ pamukhaṃ, gehassa hi catūsu mukhesu",
  "anya-e0810n:631_4": "tadeva padhānaṃ, yattha sādhujanāpi āgantukāpi nisīdanti. Dvāraṃ bandhati pidahati",
  "anya-e0810n:631_5": "etthāti dvārabandhanaṃ.",
  "anya-e0810n:632_0": "219. Dvayaṃ dvārabāhāyaṃ. Pīṭhāni lohavikatiādīhi saṅghaṭīyanti etthāti pīṭhasaṅghāṭakaṃ,",
  "anya-e0810n:632_1": "pīṭhehi saṅghaṭīyatīti vā pīṭhasaṅghāṭakaṃ, ghaṭa ghaṭane. Dvibhāgena bāhāsadisattā",
  "anya-e0810n:632_2": "bāhā, dvārassa bāhā dvārabāhā. “Kapāṭaṃ, kavāṭa”ntipi dvārabāhāya nāmāni, kaṃ vātaṃ",
  "anya-e0810n:632_3": "pāṭayati, vāṭayati ceti kammani ṇo, itthiyaṃ kapāṭī.",
  "anya-e0810n:633": "Dvayaṃ gehādīnaṃ kūṭe. Kuṭa chedane, kammani ṇo. Naya gamanattho, ke sīse nayatīti kaṇṇīkā, ṇvu, ittaṃ, ṇattañca.",
  "anya-e0810n:634_0": "220. Dvayaṃ dvāre. Dve arantyatrāti dvāraṃ, dujjane vārayantyasmā rakkhakāti vā dvāraṃ,",
  "anya-e0810n:634_1": "ulopo. Paṭiharanti apanenti etasmā rakkhakā aññātanti paṭiharo, paṭipakkhe harati",
  "anya-e0810n:634_2": "etasmāti vā paṭiharo, rassassa dīghatte paṭihāro.",
  "anya-e0810n:635_0": "Catukkaṃ ummāre, yaṃ “dvārapiṇḍikā”ti vuccati. Ura gatimhi, māro karaṇe. Dehaṃ neti",
  "anya-e0810n:635_1": "pavesenāti dehanī, “dehalī”tipi pāṭho, dehaṃ lāti pavesenāti dehalī. Ila gatimhi,",
  "anya-e0810n:635_2": "ṇvu. Indo eva pādaṃ khipati etthāti indakhīlo, khipa peraṇe. Passa lopo, atha vā",
  "anya-e0810n:635_3": "iṃ gamanaṃ dadātīti indo, dvāraṃ, tattha ṭhapito khīlo kaṇṭakoti indakhīlo, vegagabhighātanato",
  "anya-e0810n:635_4": "hi so khīlo viya hoti.",
  "anya-e0810n:636": "Thambha paṭibandhane, thambho, dhāretīti vā thambho, dhara dharaṇe, rambhapaccayo, vaṇṇavikāro ca. Thu abhitthave, uṇo, yu vā, dhāretīti vā thūṇo, yu, ralopo, assū.",
  "anya-e0810n:637": "Aḍḍhendupāsāṇe addhacandākāre pāsāṇe paṭikāsaddo vattati. Paṭa gatiyaṃ, ṇvu. Itthikatākārapare ke assittaṃ. Gaji sadde, ṇvu, assittaṃ, bindāgamo ca. Isa icchāyaṃ, ṭhako.",
  "anya-e0810n:638_0": "221. Valabhīti cūḷā, “sikhāyaṃ valabhī cūḷe”ti ruddo rassantā ca, sikhāyaṃ vaḷabhiyaṃ",
  "anya-e0810n:638_1": "cūḷeti ruddo (cintāmaṇiṭīkā 12.15). Tacchādane dārumhi kaṭṭhe gopānasī matā. Vaṅketi",
  "anya-e0810n:638_2": "dāruvisesanaṃ. Gaṃ vassodakaṃ, sūriyādikiraṇañca pivanti vināsayanti abbhantaramappavesanavasenāti",
  "anya-e0810n:638_3": "gopānā, iṭṭhakādayo, tāni sinonti bandhanti etthāti gopānasī.",
  "anya-e0810n:639_0": "Sodhādigehesu chekapakkhāvāsatthaṃ yo bahi kariya kaṭṭhekadeso ṭhapīyate, so viṭaṅko.",
  "anya-e0810n:639_1": "Kapote pālayatīti kapotapālikā, kammani ṇvu. Ṭaki nivāsagatīsu. Vino pakkhino ṭaṅkanti",
  "anya-e0810n:639_2": "etthāti viṭaṅko. Ṇo.",
  "anya-e0810n:640": "222. Dvayaṃ kuñcikāchidde. Kuñcikāya vivaraṃ chiddaṃ kuñcikāvivaraṃ. Tāḷassa pavesanaṭṭhānabhūto chiggaḷo chiddaṃ tāḷacchiggaḷo.",
  "anya-e0810n:641_0": "Tikaṃ kuñcikāyaṃ. Kuñca koṭilye, ṇvu. Tāyati rakkhatīti tālo. Alo, talati tiṭṭhati",
  "anya-e0810n:641_1": "etenāti vā tālo, tala patiṭṭhāyaṃ. Avāpurati vivarati yenāti avāpuraṇaṃ, vara saṃvaraṇe,",
  "anya-e0810n:641_2": "yu, vassa po, uttaṃ, upasaggassa dīghatā ca, “apārutā tesaṃ amatassa dvārā”ti dī.",
  "anya-e0810n:641_3": "ni. 2.71; ma. ni. 1.283 vacanato pura, pāra saṃvaraṇetipi dhātvatthaṃ paṭhanti. Avapubbo",
  "anya-e0810n:641_4": "vu saṃvaraṇetipi dhātvatthe pana sati vassa rattaṃ, upasaggassa dīghatā ca, “apārutā,",
  "anya-e0810n:641_5": "saṅghāṭiṃ pārupitvā”tyādīsu pana pakāravaṇṇāgamena siddho. Vida lābhe, imhi vedikā,",
  "anya-e0810n:641_6": "sakatthe ko. Itarattha iyeva.",
  "anya-e0810n:642_0": "223. Saṅghāṭādayo mandiraṅgā gehaṅgavisesā. Sammā ghaṭenti ettha gopānasyādayoti",
  "anya-e0810n:642_1": "saṅghāṭo, pubbapacchimadakkhiṇuttarāyāmavasena thambhānamupari ṭhito kaṭṭhaviseso,",
  "anya-e0810n:642_2": "te pana pubbapacchimayāmā tayo kaṭṭhā, dakkhiṇuttarayāmā pana heṭṭhimaparicchedato",
  "anya-e0810n:642_3": "tayo kaṭṭhā, ukkaṭṭhaparicchedena pana pañcasattanavādayopi. Dvinnaṃ pakkhānaṃ apatanatthaṃ",
  "anya-e0810n:642_4": "bandhanato pāso viyāti pakkhapāso. Tulati saṅghāṭesu patiṭṭhatīti tulā, tala patiṭṭhāyaṃ,",
  "anya-e0810n:642_5": "assuttaṃ, pakkhānaṃ vā samavāhitabhāvakaraṇato tulayati mināti etāyāti tulā, tula ummāne.",
  "anya-e0810n:643": "Tikaṃ sammajjaniyaṃ. Muji sodhane, yu. Majja saṃsuddhiyaṃ, yu. Sudha suddhiyaṃ, sabbatra karaṇe yu.",
  "anya-e0810n:644_0": "224. Tikaṃ saṅkārachaḍḍanappadese. Kaṭa chaḍḍanamaddanesu, saṅkaṭanti etthāti saṅkaṭīraṃ,",
  "anya-e0810n:644_1": "īro, “saṅkaṭo”ti vā saṅkāro vuccati, taṃ īrayanti khipanti etthāti saṅkaṭīraṃ, īra",
  "anya-e0810n:644_2": "khepe. Saṅkārassa ṭhānaṃ saṅkāraṭṭhānaṃ. Saṅkāraṃ kaṭati chaḍḍeti etthāti saṅkārakūṭaṃ, assū, sakatthe ko.",
  "anya-e0810n:645_0": "Catukkaṃ sammajjaniyā nirākate nirassate (ka.) thusādimhi. Nānāvidhe saṅkāre rāsīkaraṇavasena",
  "anya-e0810n:645_1": "kacati bandhati etenāti kaco, so ettha icchitabboti kacavaro, vara icchāyaṃ. Ucchiṭṭho",
  "anya-e0810n:645_2": "kalāpo samūho uklāpo, kassākāralopo. Nānāvidhehi tiṇādīhi saṅkarīyate missīkarīyateti",
  "anya-e0810n:645_3": "saṅkāro, ṇo. Avakarotipyatra. Avakarīyate nirassateti, a. “Sammajjo majjanī ceva,",
  "anya-e0810n:645_4": "saṅkāro’vakaro mato”ti halāyudho. Kasa vilekhane, ambu.",
  "anya-e0810n:646_0": "225. Gharādibhūmi gharakhettavihārādīnaṃ yo bhūmippadeso vatthu nāma, taṃ napuṃsake,",
  "anya-e0810n:646_1": "vasanti etthāti vatthu, ratthu. Gasa madane, gasanti etthāti gāmo, mo. Saṃvasantyatrāti saṃvasatho, atho.",
  "anya-e0810n:647": "Pākaṭo khyāto gāmo, so nigamo nāma, atireko gāmo nigamo, bhusattho ni, saññāsaddattā rasso.",
  "anya-e0810n:648": "Upabhuñjitabbabhogamanussādīhi ( ) (ibhyo) (?) vaḍḍhito adhiko gāmo nigamatopi adhikatarattā “adhibhū”ti īrito kathito, adhiko bhavatīti adhibhū.",
  "anya-e0810n:649": "226. Dvayaṃ gāmādipariyantabhāge. Si bandhane, mo. Paricchinditvā ādīyateti mariyādā, passa mo.",
  "anya-e0810n:650": "Dvayaṃ ābhīrakuṭiyaṃ ghoso ābhīrapallī siyā (amara 12.20). Ghu sadde, ghosantyatrāti ghoso. Gopālānaṃ gāmo gopālagāmako, sakatthe ko.",
  "anya-e0810n:651": "Puravaggavaṇṇanā niṭṭhitā.",
  "anya-e0810n:652": "3. Naravaggavaṇṇanā",
  "anya-e0810n:653_0": "227-228. Porisantāni manussajātiyā nāmāni. Mano ussannamassāti manusso, satisūrabhāvabrahmacariyayogyatādiguṇavasena",
  "anya-e0810n:653_1": "upacitamānasā ukkaṭṭhaguṇacittā, ke pana te? Jambudīpavāsino sattavisesā. Tenāha",
  "anya-e0810n:653_2": "bhagavā – “tīhi, bhikkhave, ṭhānehi jambudīpakā manussā uttarakuruke manusse adhiggaṇhanti",
  "anya-e0810n:653_3": "deve ca tāvatiṃse. Katamehi tīhi, sūrā satimanto idha brahmacariyavāso”ti a. ni.",
  "anya-e0810n:653_4": "9.21. Tathā hi buddhā bhagavanto paccekabuddhā aggasāvakamahāsāvakacakkavattino ca",
  "anya-e0810n:653_5": "aññe ca mahānubhāvā sattā tattheva uppajjanti. Samānarūpāditāya pana saddhiṃ parittadīpavāsīhi",
  "anya-e0810n:653_6": "itaramahādīpavāsinopi manussātveva paññāyiṃsūti eke, apare pana bhaṇanti “lobhādīhi,",
  "anya-e0810n:653_7": "alobhādīhi ca sahitassa manassa ussadatāya manussā, ye hi sattā manussajātikā, tesu",
  "anya-e0810n:653_8": "visesato lobhādayo, alobhādayo ca ussadā, te lobhādīhi ussadatāya apāyamaggaṃ, alobhādīhi",
  "anya-e0810n:653_9": "ussadatāya sugatimaggaṃ, nibbānagāmimaggañca pūrenti, tasmā lobhādīhi, alobhādīhi",
  "anya-e0810n:653_10": "ca sahitassa manassa ussadatāya parittadīpavāsīhi saddhiṃ catumahādīpavāsino sattavisesā",
  "anya-e0810n:653_11": "manussāti vuccantī”ti. Lokiyā pana manuno apaccabhāvena manussāti vadanti, manu nāma",
  "anya-e0810n:653_12": "paṭhamakappiko lokamariyādāya ādibhūto hitāhitavidhāyako sattānaṃ pituṭṭhāniyo, yo",
  "anya-e0810n:653_13": "sāsane “mahāsammato”ti vuccati, paccakkhato, paramparatāya ca tassa ovādānusāsaniyaṃ",
  "anya-e0810n:653_14": "ṭhitā tassa puttasadisatāya manussāti vuccanti, tato eva hi te “mānavā, manujā”ti",
  "anya-e0810n:653_15": "ca voharīyanti, ussapaccayo. Manuno apaccaṃ mānuso, uso. Mara pāṇacāge, co, macco,",
  "anya-e0810n:653_16": "pabbajjādinā vā tyapaccayo, dhātvantassa lopo ca. Tato “yavata”miccādinā co, dvittaṃ.",
  "anya-e0810n:653_17": "Manuno apaccaṃ mānavo. Māṇavopyatra, ṇavo. Manumhā jāto manujo. Nī naye, netīti naro,",
  "anya-e0810n:653_18": "aro. Pusa posane, ṇo, puretīti vā poso. Pura pūraṇe, so, ussottaṃ, ralopo. Punātīti",
  "anya-e0810n:653_19": "pumā, pu pavane, mo, sissā. Puretīti puriso, poriso ca, iso, rassassa dīghatāya pūriso",
  "anya-e0810n:653_20": "ca. Ettha ca manussādipañcakaṃ itthiyampi vattate, narādayo tu pumeyeva visiṭṭhaliṅgattā.",
  "anya-e0810n:653_21": "Tatra manussa mānusa manuja māṇavehi nadādittā īpaccayo, ekasakāralopo, manusī, mānusī,",
  "anya-e0810n:653_22": "manujī, māṇavī. Maccā, itthiyamato āpaccayo.",
  "anya-e0810n:654_0": "Viddasupariyantaṃ paṇḍite. Paṇḍā buddhi sañjātā assāti paṇḍito, taratyādi. Paḍi gatiyaṃ",
  "anya-e0810n:654_1": "vā, to. Bujjhatīti budho. Vidati jānātīti vidvā, vida ñāṇe, vo, sissā. Bhū sattāyaṃ,",
  "anya-e0810n:654_2": "atthe vibhāveti pakāseti sīlenāti vibhāvī, ṇī. Rāgādayo sametīti santo, to, sundaro",
  "anya-e0810n:654_3": "anto avasānametassāti vā santo. Sundarā paññā yassa sappañño. Kinnāma na vindatīti",
  "anya-e0810n:654_4": "kovido, nerutto, kuṃ pāpaṃ vindatīti vā kovido. Dhī paññā yassatthīti so dhīmā, sobhanaṃ",
  "anya-e0810n:654_5": "jhāyatīti sudhī, jhe cintāyaṃ. Jhassa dho, ī, sundarā dhī yassāti vā sudhī. Kavi",
  "anya-e0810n:654_6": "vaṇṇe, i, itthiyaṃ kavī ca, ku sadde vā, i, kavi. Byañjayatīti byatto, añja gatiyaṃ,",
  "anya-e0810n:654_7": "to. Bhujādīnamanto no dvi ca. Visiṭṭho attā yassāti vā byatto. Cakkha dassane, yu,",
  "anya-e0810n:654_8": "vicakkhaṇo, vicāretīti vā vicakkhaṇo, nerutto. Vigato sārado etasmāti visārado.",
  "anya-e0810n:655_0": "229. Medhā dhāraṇā mati paññā yassāti medhāvī, vī. Atisayamatiyuttatāya matimā. Paññāya",
  "anya-e0810n:655_1": "yogato pañño. Visesaṃ jānāti sīlenāti viññū, rū. Vida ñāṇe, uro, viduro vidūo (ka.).",
  "anya-e0810n:655_2": "Rūpaccaye vidū. Dhīyogā dhīro, ro. Visiṭṭhadassanasīlatāya vipassī, ṇī. Dosaṃ jānātīti",
  "anya-e0810n:655_3": "dosaññū, rū. Bujjhatīti buddho, to. Du gatiyaṃ, a, ussāvo du gatiyaṃ abbo (sūci),",
  "anya-e0810n:655_4": "dabbo. Vida ñāṇe, dasu.",
  "anya-e0810n:656_0": "230-231. Mahilāntaṃ itthisāmaññe. Isu icchāyaṃ, to, nadādi. Sīmassa anto sīmanto,",
  "anya-e0810n:656_1": "kesaveso, taṃyogā sīmantinī, inī. Narassāyaṃ nārī, idamatthe ṇo. Tiṭṭhati gabbho",
  "anya-e0810n:656_2": "yassaṃ, sā thī. Dhā dhāraṇe vā, vaṇṇavikāro, ī. Bandha bandhane, ū, bandhassa vadhādeso",
  "anya-e0810n:656_3": "ca ṇvādi 3, vadhūsaddo suṇisābhariyānampi vācako. Vana sambhattiyaṃ, to, ikārāgamo",
  "anya-e0810n:656_4": "ca. Aṅga gamanattho, yu, aṅganā, visiṭṭhanāriyampi aṅganā, tadā kalyāṇaṅganārīlakkhaṇopetaṃ",
  "anya-e0810n:656_5": "pasatthaṃ hatthapādādikamaṅgamassatthīti assatthyatthe aṅgā kalyāṇe napaccayo moggallāna",
  "anya-e0810n:656_6": "4.92. Virūpesupi mado rāgamado yassā sā pamadā, visiṭṭhanāriyaṃpyatra pamadā, tadā",
  "anya-e0810n:656_7": "pakaṭṭho mado rūpasobhaggajanito cetovikāro yassā sā pamadā. Rūpalāvaṇyasampannatāya",
  "anya-e0810n:656_8": "sundarī, visiṭṭhāyampi. Kamanīyavuttitāya kantā, kamu kantiyaṃ, to. Kantiyogā vā",
  "anya-e0810n:656_9": "kantā, visiṭṭhāyampi. Ramayati vinodayati nāyakaṃ, sā ramaṇī, nandādīhi yu, nadādi,",
  "anya-e0810n:656_10": "visiṭṭhāyampi. Daya rakkhaṇe, kammani to. Appaṃ balaṃ yassā sā abalā, appatthoyaṃ",
  "anya-e0810n:656_11": "akāro. Mātuyā gāmo viya gāmo yassā sā mātugāmo, mātā viya gacchatīti vā mātugāmo,",
  "anya-e0810n:656_12": "gamu gamane, ṇo, mātā viya gasatīti vā mātugāmo, gasa adane, mo, mātā viya gāyatīti",
  "anya-e0810n:656_13": "vā mātugāmo, gā sadde, mo. Mahī viya suciṃ asucimpi lātīti mahilā, mahantesu bahūsupi",
  "anya-e0810n:656_14": "rattacittesu ilati gacchatīti vā mahilā, ila gamane, maha pūjāyaṃ vā, iro, lattaṃ,",
  "anya-e0810n:656_15": "ā, mahilā. Mahelāpyatra.",
  "anya-e0810n:657_0": "Tikaṃ visiṭṭhanāriyameva. Lala vilāse, nandādīhi yu. Lala icchāyanti curādigaṇato",
  "anya-e0810n:657_1": "vā yu. Bhayapakati bhīru, bhī bhaye, ru, “bhīru atte jane’tthiya”nti rabhaso. Atisayitakāmā",
  "anya-e0810n:657_2": "kāminī, kāmo siṅgārarūpo mado yassātthīti inī, sabbatrevaṃ. Vāmalocanā, bhāvinī,",
  "anya-e0810n:657_3": "nitambinī, rāmāiccādīnipi visiṭṭhanārīnāmāni.",
  "anya-e0810n:658": "Dvayaṃ paṭhamavayasi vattamānāyaṃ.",
  "anya-e0810n:659": "Aṭṭhavassā bhave gorī, dasavassā tu kaññakā;",
  "anya-e0810n:660": "Sampatte dvādase vasse, kumārītya’bhidhīyate cintāmaṇiṭīkā 16.8.",
  "anya-e0810n:661_0": "Iha tvabhedopacārenekattaṃ. Aññe panāhu “kaññāsaddoyaṃ pumunābhisambandhapubbake",
  "anya-e0810n:661_1": "sampayoge nivattetī”ti. Kumāra kīḷāyaṃ, curādi, kumārayatīti kumārī, a, nadādi, sakatthe",
  "anya-e0810n:661_2": "ko, ṇvunā vā siddho. Kamanīyateti kaññā, kana dittikantigatīsu, yo, nyassa ñattaṃ, a, ā.",
  "anya-e0810n:662": "Yuvasaddato pāṭipadikatoti, yuvati. Varitthipariyāyasāmaññepi yuvatisaddo pakatyantaramatthīti. Tara taraṇe, yu, uttaṃ, ī ca.",
  "anya-e0810n:663_0": "232. Sābhisekā laddhābhisekā rājitthī mahesī nāma, maha pūjāyaṃ, kammani iso, isse,",
  "anya-e0810n:663_1": "tato ī, mahatiyo rājitthiyo īsati abhibhavatīti vā mahesī, īsa issariye, ī. Mahesito",
  "anya-e0810n:663_2": "aññā rājanāriyo bhoginiyo bhogayogā, ī, inī ca. Yānārī purisassa saṅketaṃ yāti, sā",
  "anya-e0810n:663_3": "“dhavatthinī, abhisārikā”ti coccate. Dhavaṃ patiṃ atthayati icchatīti dhavatthinī,",
  "anya-e0810n:663_4": "attha yācanicchāsu, inī, asatīviseso. Sara gatiyaṃ, abhisarati saṅketanti, ṇvu.",
  "anya-e0810n:664_0": "233. Chakkaṃ vesiyaṃ. Catusaṭṭhikalākusalatāya, sīlarūpādimattāya ca gaṇyate ādīyate",
  "anya-e0810n:664_1": "gaṇikā, gaṇa saṅkhyāne, ṇvu. Veso ākappo, tenātisobhate, kammavesehi vā icchīyateti.",
  "anya-e0810n:664_2": "Atisobhane, icchatthe vā yapaccayo. Vaṇṇasampannā dāsī vaṇṇadāsī, dāsimpi hi vaṇṇasampannaṃ",
  "anya-e0810n:664_3": "keci sāmikā dhanalobhena gaṇikaṃ karonti. Nagaraṃ sobhetīti nagarasobhinī. Rūpena",
  "anya-e0810n:664_4": "upajīvatīti rūpūpajīvinī. Atisayavesayuttatāya vesī.",
  "anya-e0810n:665": "Dvayaṃ asatīsāmaññe. Kulāni aṭati nāsayatīti kulaṭā. Bandhamanubandhaṃ kāyatīti bandhakī, nadādi.",
  "anya-e0810n:666_0": "234. Catukkaṃ uttamanāriyaṃ. Varo āroho soṇi yassā sā varārohā. Uttamaguṇayogā uttamā.",
  "anya-e0810n:666_1": "Soṇigāravena mattagajo viya bandhanagāminī mattakāsinī, kasa gatiyaṃ. Varavaṇṇayogā varavaṇṇinī, inī.",
  "anya-e0810n:667": "“Sīte sukhoṇhasabbaṅgī, gimhe yā sukhasītalā;",
  "anya-e0810n:668": "Bhattu bhattā ca yā nārī, sā bhave varavaṇṇinī”ti. ruddo;",
  "anya-e0810n:669": "Dvayaṃ akhaṇḍitacaritrāyaṃ. Pati sāmikova kamanīyo yassā patibbatā, patimhi vatamassāti vā patibbatā. Asa bhuvi, anto, ī, ādilopo. Sametīti vā satī, samu upasame, anto, ī.",
  "anya-e0810n:670": "Dvayaṃ kāmarattarājaputtādino kulassa niyatapatiyaṃ. Kulānurūpā itthī kulitthī, kulaṃ pāleti rakkhatīti kulapālikā, ṇvu.",
  "anya-e0810n:671": "235. Dvayaṃ matabhattikāyaṃ. Vigato dhavo bhattā yassā vidhavā. Pati suñño naṭṭho yassāti patisuññā.",
  "anya-e0810n:672": "Dvayaṃ atticchāya patyanvesiniyaṃ kaññāyaṃ. Patiṃ varati gavesatīti patimbarā, dutiyāyālopo. Sayameva patiṃ varatīti sayambarā, paṭhamāyālopo, vara patthanāyaṃ.",
  "anya-e0810n:673": "Catukkaṃ vijātāyaṃ. Vijanī gabbhavimokkhane, to, vijāyitthāti vijātā. Sū abhisave, to. Jātaṃ apaccaṃ putto etissāti jātāpaccā. Pasūtāva pasūtikā, kapaccayo, ittañca.",
  "anya-e0810n:674": "236. Dvayaṃ dūtiyaṃ. Yā pesīyate, sā dūtī, du gamane,ti, īmhi dūtī. Sañcārayati yathābhimatanti, ṇvu.",
  "anya-e0810n:675": "Tikaṃ dāsiyaṃ. Du kucchitaṃ asati bhakkhatīti dāsī, ī, dīyante tāyāti vā dāsī, dā dāne, so, ī ca. Ciṭa pesane, kammani ṇo, ī. Kuṭaṃ udakakumbhaṃ dhāretīti kuṭadhārikā, ṇvu.",
  "anya-e0810n:676": "Dvayaṃ subhāsubhanirūpiniyaṃ saṃvarikādimhi. Vara gatiyaṃ, kattari inī. Subhāsubhassa ikkhaṇaṃ nirūpanaṃ yassātthīti, i, sakatthe ko. Ime dve saddā tulyatthā.",
  "anya-e0810n:677": "Yā sayaṃ khattiyajāti yassa kassaci bhariyā, sā khattiyānī, khattiyā ca. Khattiyassāpaccaṃ khattiyānī, āno, ī. Ṇamhi khattiyā.",
  "anya-e0810n:678_0": "237. Pajjaṃ aggisakkhipubbakatapāṇigahitāyaṃ bhariyāyaṃ, aññatra tūpacārā. Dārayante",
  "anya-e0810n:678_1": "yenāti dāro, dara vidāraṇe, akattari ca kārake saññāyaṃ ṇo. Jāyati putto yāyāti jāyā,",
  "anya-e0810n:678_2": "jana janane, yo, janissa jā ca, ā, jayatīti vā jāyā, ji jaye, yo, jissa jā, ā, jāyā.",
  "anya-e0810n:678_3": "Kala saṅkhyāne, atto. Gharaṃ netīti gharaṇī, ṇattaṃ. Bharitabbato bhariyā, bhara",
  "anya-e0810n:678_4": "bharaṇe, yo. Piyāyitabbato piyā,pī tappanakantīsu, yo. Pajaṃ puttaṃ pāletīti pajāpati,",
  "anya-e0810n:678_5": "pā pālane,ti, āttaṃ, rassattañca. Dvinnaṃ pūraṇī dutiyā. Paṭhamo bhattā, bhariyā",
  "anya-e0810n:678_6": "dutiyā. Sāmikassa pāde paricaratīti pādaparicārikā, ṇvu. Patinī, pāṇigahitā, sahadhamminītipi tassāyeva nāmāni.",
  "anya-e0810n:679_0": "238. Tikaṃ sakhiyaṃ. Tesu tesu kiccesu saha khāyati pakāsatīti sakhī, sahapubbo khā",
  "anya-e0810n:679_1": "pakāsanakathanesu, ī. Ala bhūsane āpubbo, i. Vayasā tulyā vayasā, tulye saññāyaṃ",
  "anya-e0810n:679_2": "so pāṇini 4.4.91 sutte yapaccayo dissati.",
  "anya-e0810n:680": "Jarovuccati corassāmiko, tassāyaṃ jārī, ṇo, ī. Sāmikaṃ atikkamma aññatra caratīti, inī.",
  "anya-e0810n:681": "239. Pume tūti liṅganto tusaddo na pubbaṃ bhajate. Ara gamane, tu, arassuttaṃ. Ratiyā jāyatīti rajo, tilopo. Puppha vikasane, pupphaṃ.",
  "anya-e0810n:682": "Tikaṃ rajassalāyaṃ. Utuyogāutunī, inī. Rajayogā rajassalā, salo. Pupphavantatāya pupphavatī. Thīdhamminī, avī, atteyī, malinī, utumatī, udakīiccādīnipi tassā nāmāni.",
  "anya-e0810n:683": "Tikaṃ gabbhiniyaṃ. Garu alahuko gabbho kucchi etissāti garugabbhā. Āpanno patto gabbhaṭṭho satto etāyāti āpannasattā. Gabbhayogā gabbhinī.",
  "anya-e0810n:684_0": "Tikaṃ yena veṭhito gabbho kucchiyaṃ tiṭṭhati, tatrāsayeti khyāte. Gabbho āsayate",
  "anya-e0810n:684_1": "tiṭṭhatyatrāti, ṇo. Jaraṃ etīti jalābu. U, rassa lo, yassa bo, jarāpubbo i gatiyaṃ.",
  "anya-e0810n:684_2": "Kalaṃ jarataṃ lātīti kalalo, kala saṅkhyāne vā, alo.",
  "anya-e0810n:685_0": "240-241. Sattakaṃ bhattari. Dhū kampane, santāsaṃ dhunotīti dhavo, a. Saṃ etassatthīti",
  "anya-e0810n:685_1": "sāmiko, āmipaccayo, sakatthe ko, ipaccayo vā, niggahītassa mo, assa ca dīgho, sāmiko.",
  "anya-e0810n:685_2": "Bhara bharaṇe, bharatīti bhattā, ritu. Kamu icchāyaṃ, to, “pakkamādīhi nto cā”ti",
  "anya-e0810n:685_3": "ntattaṃ. Pā rakkhaṇe, ati, pati. Vara icchāyaṃ, a, varo. Pī tappanakantīsu, yo.",
  "anya-e0810n:686": "Ratikāraṇattā patino upa upapati, samāse kate abhidhānato pubbanipāto, appadhānabhūto vā pati upapati. Jara vayohānimhi, jīyante anenāti jāro, dāro ca.",
  "anya-e0810n:687_0": "Sattakaṃ putte. Narake na patantyanena jātenāti apaccaṃ, pata gatiyaṃ, yo, tyassa",
  "anya-e0810n:687_1": "co, na patati na vicchindati vaṃso etenāti vā apaccaṃ, putte, dhītari ca niccanapuṃsakoyaṃ.",
  "anya-e0810n:687_2": "Pū pavane. Punāti pitaro tenāti putto. “Chadādīhi tatraṇa”ti to. Pūretīti vā putto.",
  "anya-e0810n:687_3": "Attato jāto atrajo, “attajo”tipi pāṭho. Suyateti suto. Su abhisave, suṇātīti vā suto,",
  "anya-e0810n:687_4": "to, su savane. Tanumhā jāto tanujo, tanayo ca, yo, tanoti mudanti vā tanayo, ayo.",
  "anya-e0810n:687_5": "Sūyateti sūnu, kammani nu, sū pasave.",
  "anya-e0810n:688_0": "Puttādayo sūnupariyantā dhītari vattamānā itthiyaṃ vattanti. Duhitā, dhītā ca sadā",
  "anya-e0810n:688_1": "nāriyameva. Duha papūraṇe, rātu, ottābhāvo, ikārāgamo ca. Dhā dhāraṇe, rātu, āssī.",
  "anya-e0810n:688_2": "Puttādayo ca te sāmaññeneva kuṇḍagolakādīnaṃ vācakā. Savaṇṇāyaṃ tu ūḍhāyaṃ sajāto",
  "anya-e0810n:688_3": "sayaṃ janito suto oraso nāma. Sajātasaddena kuṇḍakagolakakhattādibyavacchedo. Jīvati",
  "anya-e0810n:688_4": "bhattari jārajo suto kuṇḍākhyo. Mate bhattari jārajo golakākhyo. Ariyāsuddajo suto",
  "anya-e0810n:688_5": "khattā nāma khattā ariyāsuddānaṃ (amara 20.3). Ādinā māgadhādīnaṃ gahaṇaṃ. Vuttañhi –",
  "anya-e0810n:689": "“Amate jārajo kuṇḍo,",
  "anya-e0810n:690": "Mate bhattari golako”ti amara 16.36.",
  "anya-e0810n:691": "“Māgadho suddakhattājo”ti abhidhānu 503 gāthā ca.",
  "anya-e0810n:692": "Urasā manasā nimmito, urasaddā tatiyantā nimmitatthe ṇo, niviṭṭhattā tena nimmitoti vuccati. Urasi bhavoti vā oraso.",
  "anya-e0810n:693_0": "242. Catukkaṃpatipatinīnaṃ yuge, “dārā pume bahutte ca, daṃ kalatre napuṃsake”ti",
  "anya-e0810n:693_1": "cintāmaṇiṭīkā 16.38 amaramālā, jaṃsaddo tvabyayo dāravacano. Tasmā “jampati, dampatī”tipi",
  "anya-e0810n:693_2": "bhavitabbaṃ, idha pana kaccāyanamatenodāhaṭā. Jāyā ca pati ca jāyāpati. Itarītarayogadvando.",
  "anya-e0810n:693_3": "Jāyā ca pati ca jānipati, tathā jāyampatiādayo, jāyāsaddassa patimhi pare jāni, tudañca, jāyañca yadādinā.",
  "anya-e0810n:694_0": "Tikaṃ napuṃsake. Vigato rāgassavo yasmā vassavaro. Su savane, aro. Paṇa byavahāre,",
  "anya-e0810n:694_1": "ḍo, paḍi liṅgavekalye vā, bhūvādi. Na itthī na pumā napuṃsakaṃ, niruttinayena itthipumānaṃ",
  "anya-e0810n:694_2": "puṃsakabhāvo, nassa ca pakati. Tatiyāpakati, saṇḍo, kalībantipi tassa nāmāni. Tatiyā",
  "anya-e0810n:694_3": "pakati tatiyappakāro, samajātike itthipurise apekkhitvā tatiyattaṃ pakārassa. Paṭhamā",
  "anya-e0810n:694_4": "hi pakati itthī, dutiyā pakati puriso, itarapakati tatiyā pakati.",
  "anya-e0810n:695_0": "243. Chakkaṃ ñātimatte, bandhuyeva bandhavo, a, ussāvo. Bandhatīti bandhu, u. Sassa",
  "anya-e0810n:695_1": "attano jano sajano. Samānaṃ gottaṃ kulaṃ assāti sagotto, samānassa sabhāvo. Ñā avabodhane,",
  "anya-e0810n:695_2": "kammeti, ñātiyeva ñātako, attaṃ, sakatthe ko ca. Susaddopyatra sva (amara 16.36).",
  "anya-e0810n:696_0": "Dvayaṃ sattapurisāvadhikesu nikaṭañātīsu. Lohitena sambandho sālohito, sambandhassa",
  "anya-e0810n:696_1": "sādeso, pubbanipāto ca, samānaṃ piṇḍadānaṃ yassa sapiṇḍo, sanābhayopyatra nābhi sattapurisāvadhikakule",
  "anya-e0810n:696_2": "(cintāmaṇiṭīkā 16.33). Tikaṃ pitari. Tā pālane, to kattari. Janayatīti janako, ṇvu.",
  "anya-e0810n:696_3": "Pā rakkhaṇe, ritu, assittaṃ.",
  "anya-e0810n:697_0": "244. Chakkaṃ mātari. Ama pūjāyaṃ, kammani mo, bo ca, ammā, ambā. Janayatīti jananī,",
  "anya-e0810n:697_1": "yu, nadādi. Māna pūjāyaṃ, puttaṃ mānetīti mātā, rātu, pātīti vā mātā, pātissa mo.",
  "anya-e0810n:697_2": "Janetīti janetti,ti. Janetīti janikā, ṇvu, ittaṃ.",
  "anya-e0810n:698_0": "Appadhānabhūtā mātā upamātā, kumāre dhāretīti dhāti. Dhā dhāraṇe,ti. Jāyāya bhariyāya",
  "anya-e0810n:698_1": "bhātiko kaniṭṭho ca jeṭṭho ca sālo nāma, sassa attano esā sā, bhariyā, tassā bhātā",
  "anya-e0810n:698_2": "sālo, jāyāya bhātari alo. Sara gaticintāhiṃsāsu vā, ṇo, lattaṃ, sāla vitakke vā, curādi.",
  "anya-e0810n:699": "245. Sāmino bhattu bhaginī nanandā nāma, na nandatīti nanandā, attābhāvo nassa vibhāsādhikārā. Nanda samiddhiyaṃ, bhūvādi.",
  "anya-e0810n:700": "Dvayaṃ ayyikāyaṃ. Mātuyā mātā mātāmahī. Pitūnaṃ pitari ca mātari ca āmahaṃ yadādinā, nadādi. Araha pūjāyaṃ, ṇvu, rahassa yo, aya gatimhi vā, ṇvu, ayyikā.",
  "anya-e0810n:701_0": "Mātuyā bhātā mātulo nāma, mātuyā bhātā mātulo, mātu bhātari ulapaccayo. Assa mātulassa",
  "anya-e0810n:701_1": "pajāpati jāyā mātulānī nāma, mātulassa bhariyā mātulānī, mātulabhariyāyaṃ āno, nadādi,",
  "anya-e0810n:701_2": "atha vā mātulassa esā mātulānī, ī, assa āno.",
  "anya-e0810n:702_0": "246. Jāyāpatīnaṃ dvinnaṃ jananī mātā sassu vuttā, sasa gatihiṃsāpānesu. Tappitā tesaṃ",
  "anya-e0810n:702_1": "jāyāpatīnaṃ pitā pana sasuro nāma, sasadhātumhā uro. Bhaginiyā putto pana bhāgineyyo",
  "anya-e0810n:702_2": "nāma, bhaginiyā apaccaṃ bhāgineyyo, ṇeyyo.",
  "anya-e0810n:703_0": "247. Dvayaṃ sutassa, sutāya ca puttesu. Naha bandhane, ritu, nī naye vā. Puttassa",
  "anya-e0810n:703_1": "putto paputto, ttalopo, ussattañca. Sāmibhātā devaro nāma, atha vā sāmibhātā kaniṭṭho",
  "anya-e0810n:703_2": "sāmino bhātā devaro nāma. Jeṭṭho tu sasuro evoccate. Divu kīḷāyaṃ, aro.",
  "anya-e0810n:704": "Dvayaṃ dhītupatimhi. Jana janane, ritu, assāttaṃ, nassa mādeso ca. Dvayaṃ pitupitari. Pituno pitā pitāmaho.",
  "anya-e0810n:705": "248. Husāntāni padena padena nāmāni. Mātuyā bhaginī mātucchā, ccho. Pituno bhaginī pitucchā, pitubhaginī pitucchā bhavetyattho.",
  "anya-e0810n:706_0": "Pitāmahasaddo na kevalaṃ janakapitarameva vadati, atha kho janakapitupitādayopīti",
  "anya-e0810n:706_1": "etthāpi “papitāmaho” iccudāhaṭo. Pituno ayyako payyako, tulopo. Su savane, ṇhā. Ṇisamhi",
  "anya-e0810n:706_2": "suṇisā. Samhi husā, hattaṃ. Sabbatra “itthiyamato āpaccayo”ti ā.",
  "anya-e0810n:707_0": "249. Catukkaṃ ekodare bhātari. Samānodare ṭhito sodariyo, samānassa so. Samāno gabbho",
  "anya-e0810n:707_1": "sagabbho, tatra bhavo sagabbho, ṇo. Samānodare jāto sodaro. Samānodare jāto sahajo.",
  "anya-e0810n:707_2": "Sahasaddo tulyavacano.",
  "anya-e0810n:708_0": "Mātāpitū te dve janā pitaro vuccante. Ubhinnampi janakabyappadesaniyatattā abhedavacanicchāyaṃ",
  "anya-e0810n:708_1": "pituttamattheva. Nanvabhedā jāti, tassā cobhayatra sattādekattaṃ, na ca jātiyā liṅgasaṅkhyā",
  "anya-e0810n:708_2": "bhavanti, adabbattā bahuvacanaṃ na siyāti? Nesa doso, na hi jātipadatthikassa na",
  "anya-e0810n:708_3": "dabbaṃ, dabbapadatthikassa vā na jātīti. Kintubhayesaṃpyubhayapadattho ihātthaviseso.",
  "anya-e0810n:708_4": "Jātipadatthikassa jāti padhānabhūtā dabbaṃ guṇabhūtaṃ, dabbapadatthikassa tu vipariyayo,",
  "anya-e0810n:708_5": "tatra jātivacanicchāyaṃ dabbe viya liṅgasaṅkhyā vattabbā, tassa ca bahuttā bahuvacanaṃ.",
  "anya-e0810n:708_6": "Pubbe viyābhedavacanicchāyaṃ putto ca dhītā ca puttā vuccante, jaññattañhi puttabyapadesaniyataṃ",
  "anya-e0810n:708_7": "dhītaripyatthi, vipariyaye tu na bhavatyanabhidhānato. Bhedavacanicchāyaṃ puttadhītaroti bhavati.",
  "anya-e0810n:709_0": "250. Sassu ca sasuro ca sasurāti vuccante. Tadapaccohanasambandhinibandhanā hi byappadeso",
  "anya-e0810n:709_1": "sassuyampi ṭhito. Bhedavacanicchāyaṃ tu pubbe viya paccatthaṃ saddaniveso. Bhātā",
  "anya-e0810n:709_2": "ca bhaginī ca bhātaro vuccante. Ekagabbhositattaṃ bhātubyappadesaniyataṃ bhaginiyaṃpyatthi.",
  "anya-e0810n:709_3": "Tato ekagabbhositattassābhedavacanicchāyaṃ ubho bhātaro vuccante. Ettha ca sabbatrāpi",
  "anya-e0810n:709_4": "virūpekaseso daṭṭhabbo. Duvidho hi ekaseso sarūpāsarūpavasena. Tatra sarūpekasese",
  "anya-e0810n:709_5": "bahuvacanameva, itaratra pana dvivacanaṃ, yathā puriso ca puriso ca purisā, nāmañca",
  "anya-e0810n:709_6": "rūpañca nāmarūpañca nāmarūpaṃ, mātā ca pitā ca pitaroti.",
  "anya-e0810n:710_0": "Bālyayobbanavuḍḍhattāni tīṇi vayāni. Tatra tikaṃ bālye. Dvayaṃ yobbane. Bālassa bhāvo",
  "anya-e0810n:710_1": "bālattaṃ, ttaṃ. Tāpaccaye bālatā. Ṇyamhi bālyaṃ, atha vā bala pāṇane, balanti assasitapassasitamattena",
  "anya-e0810n:710_2": "paṇantīti bālā, balyante saṃvarīyanteti vā bālā, bala saṃvaraṇe. Tesaṃ bhāvo bālattādi.",
  "anya-e0810n:710_3": "Yuvassa bhāvo yobbaññaṃ, yobbanañca, bhāve ṇyo, ṇo ca, atha vā yu missane, yu, ussa",
  "anya-e0810n:710_4": "uvādeso, vuddhi. Tesaṃ bhāvo yobbaññādi.",
  "anya-e0810n:711": "251. Ye jarākatā sukkā kesādayo, te palitaṃ nāma siyuṃ, tesaṃ vā yaṃ sukkattaṃ, taṃ palitaṃ nāma. Paca pāke, ito, cassa lattañca.",
  "anya-e0810n:712_0": "Dvayaṃ valipalitādimati kāyaparipāke. Jīyanti vuḍḍhā bhavanti assaṃ jarā, jara vayohānimhi,",
  "anya-e0810n:712_1": "jarā eva jaratā, sakatthe tāpaccayo. Vissasātipi jarāya nāmaṃ. Visesena saṃsate adho",
  "anya-e0810n:712_2": "pātayatīti vissasā. Saṃsati’rayaṃ pamādattho, avasaṃsanattho ca, iha avasaṃsanattho,",
  "anya-e0810n:712_3": "niggahītalopo, dvittañca.",
  "anya-e0810n:713_0": "Bālyayobbanavuḍḍhattāni pubbe vuttāni. Idāni tabbatināmānyāha. Tatra addhaṃ chāpasāmaññe.",
  "anya-e0810n:713_1": "Putha, patha vitthāre, uko, puthuko, pala gamane, ṇvu, assittaṃ, dvittañca, pillako.",
  "anya-e0810n:713_2": "Chupa samphasse, ussāttaṃ, chāpo. Kumāra kīḷāyaṃ, kumāro. Bala pāṇane, ṇo, bālo,",
  "anya-e0810n:713_3": "pū pavane, to, sakatthe ko, potako, itthiyaṃ potakī. Poto, sāvo, sāvako, abbhako,",
  "anya-e0810n:713_4": "ḍimbho, susuko, susuiccādīnipi chāpasāmaññatthāni.",
  "anya-e0810n:714_0": "252. Bālasāmaññavācakāni dassetvā visesabālanāmāni dassetumāha “athu”ccādi. Uttāno,",
  "anya-e0810n:714_1": "uttānaṃ vā sayatīti uttānasayo. Kapaccaye uttānaseyyako. Thanaṃ pivatīti thanapo, ḍimbhasaddopyatra.",
  "anya-e0810n:715": "253. Sattakaṃ taruṇe.",
  "anya-e0810n:716": "Āsoḷasā bhave bālo,",
  "anya-e0810n:717": "Taruṇo tu tato bhave;",
  "anya-e0810n:718": "Vuddho tu sattatyāyumhā,",
  "anya-e0810n:719": "Tīṇi vayāni lakkhaye.",
  "anya-e0810n:720_0": "Tara taraṇe, uṇo. Vayasi yobbane tiṭṭhatīti vayaṭṭho, to, “vayo bālyādi pakkhī ca,",
  "anya-e0810n:720_1": "yobbanañca vayo kvacī”ti cintāmaṇiṭīkā 16.42 ruddo, daha bhasmīkaraṇe, aro, yu missane,",
  "anya-e0810n:720_2": "a, uvādeso, sissākāro. Sasa plutagatimhi, u, assuttaṃ, susu, taruṇassa vā pāṭipadikassa",
  "anya-e0810n:720_3": "susvādeso. Manuno apaccaṃ mānavo, vaṇṇavikāro, nassa ṇattaṃ, māṇavo. Kucchāyaṃ kapaccayo,",
  "anya-e0810n:720_4": "māṇavakoti siddhaṃ. Vuttañca –",
  "anya-e0810n:721": "“Apacce kucchite mūḷhe, manutossaggiko mato”ti mahābhāssa 4.1.161 dara vidāraṇe, ṇvu.",
  "anya-e0810n:722": "Dvayaṃ sukhavaḍḍhite kumāre, sukho kumāro sukumāro, khalopo, sukhena edhati vaddhatīti sukhedhito. “Sukhocito”tipi pāṭho, sukhaṃ ucitaṃ sampiṇḍitaṃ etthāti sukhocito, uca samavāye.",
  "anya-e0810n:723_0": "254-255. Dvipādena vuḍḍhassa nāmāni. Āyumahattaṃ lātīti mahallako, ṇvu, dvittaṃ.",
  "anya-e0810n:723_1": "Vaḍḍha vaḍḍhane, kattari to, tassa ḍho, ḍḍhassa ḍo, assuttaṃ, dhā gatinivattiyaṃ,",
  "anya-e0810n:723_2": "iro, dhassa thattaṃ, issa ettaṃ. Jara vayohānimhi, kattari to, tassa innādeso, dhātvantalopo,",
  "anya-e0810n:723_3": "ṇattañca, jiṇṇo, sakatthe kamhi jiṇṇako. Pakataṃ vayo yobbanamassāti pavayotipi vuḍḍhassa nāmaṃ.",
  "anya-e0810n:724_0": "Valinantāni pādena nāmāni. Tatra tikaṃ jeṭṭhabhātari. Agge pure kāle, pubbe ca kāle",
  "anya-e0810n:724_1": "jāyatīti aggajo, pubbajo ca. Ayañca vuḍḍho ayañca vuḍḍho, ayamimesaṃ visesena vuḍḍhoti",
  "anya-e0810n:724_2": "jeṭṭho, vuḍḍhasaddā iṭṭhapaccayo, “vuḍḍhassa jo iyiṭṭhesū”ti vuḍḍhassa jo. Alope parassāsavaṇṇattaṃ.",
  "anya-e0810n:725_0": "Tikaṃ pacchājāte bhātari. Ayañca yuvā ayañca yuvā, ayamimesaṃ visesena yuvāti kaniṭṭho,",
  "anya-e0810n:725_1": "kaniyo kaṇiṭṭho kaṇiyo (ka.) ca. Iyiṭṭhesu yuvasaddassa kanādeso kaṇādeso (ka.).",
  "anya-e0810n:725_2": "Anu pacchākāle jāto anujo. Jaghaññe pacchākāle jāto jaghaññajo. Aparasmiṃ pacchākāle",
  "anya-e0810n:725_3": "jāto aparajoti dvepyatra.",
  "anya-e0810n:726_0": "Vali sithilaṃ taco cammaṃ yassa valittaco, dvittaṃ. Vali cammametassatthīti valino,",
  "anya-e0810n:726_1": "ino. Uttānasayādayo valinantā vāccaliṅgattā tīsu liṅgesu vattanti, yathā – uttānasayo",
  "anya-e0810n:726_2": "bālo, uttānasayā kumārī, uttānasayaṃ napuṃsakaṃ.",
  "anya-e0810n:727_0": "256. Pañcakaṃ matthake. Si saye, so, dīgho ca, aṅgesu uttamaṅgattā uttamaṅgaṃ, uttamo",
  "anya-e0810n:727_1": "ca taṃ aṅgañcātipi uttamaṅgaṃ. Sīsañca uttamaṅgañca sīsottamaṅgāni. Si sevāyaṃ, ro,",
  "anya-e0810n:727_2": "sevanti etenāti siro. Muda tose, dho. Sissākāro. Masa āmasane, ttho, sakatthe ko",
  "anya-e0810n:727_3": "ca, masi parimāṇe vā.",
  "anya-e0810n:728_0": "Pajjaddhaṃ kese. Ke matthake seti tiṭṭhatīti keso. Sattamiyālopo, kati chedane, alo,",
  "anya-e0810n:728_1": "assuttaṃ. Vala saṃvaraṇe, kammani ṇapaccayo, vālo. Uttamaṅge sīse ruhatīti uttamaṅgaruho.",
  "anya-e0810n:728_2": "Muddhani jāyatīti muddhajo. Vālo ca uttamaṅgaruho ca muddhajo ceti itarītarayogadvando.",
  "anya-e0810n:728_3": "Cikuro, kacotipyatra. Ci cayane, kura sadde, anekatthattā chedane. Vaḍḍhamāno cikarīyateti",
  "anya-e0810n:728_4": "cikuro, kaca bandhane, a.",
  "anya-e0810n:729_0": "257. Kusumagabbhā kesā kesacūḷā muttikādinā bahi saṃyatā santhatā dhammilo nāma.",
  "anya-e0810n:729_1": "Ekato katvā dharīyati bandhīyatīti dhammilo, kammani ilo. Dhammena nānādesiyamanussānaṃ",
  "anya-e0810n:729_2": "samācārena ilatīti vā dhammilo, ila gamane.",
  "anya-e0810n:730_0": "Dvayaṃ kumārānaṃ sikhāpañcake, cūḷattayeti keci. Kākānaṃ pakkhasaṇṭhānattā kākapakkho.",
  "anya-e0810n:730_1": "Sikhā eva sikhaṇḍako, sakatthe ko. Sikhāsikhaṇḍasaddānamabhedattāyeva hi “sikhaṇḍī,",
  "anya-e0810n:730_2": "sikhī cā”ti moro vutto.",
  "anya-e0810n:731_0": "Pāso, hattho ca ime dve kesacaye kesapariyāyato pare hutvā kesānaṃ kalāpe vattanti,",
  "anya-e0810n:731_1": "na kevalā, yathā – kesapāso kesahattho iccādi. Pā rakkhaṇe, pāti rakkhati avayaveti",
  "anya-e0810n:731_2": "pāso, so, pasa bandhaneti keci, ṇo. Hana gatiyaṃ, avayavā nihananti etthāti hattho, tho, pakkhopyatra.",
  "anya-e0810n:732": "Tāpasānaṃ vatīnaṃ tahiṃ kesacaye jaṭāsaddo vuccati, jaṭa jaṭane, jaṭa saṅghāte vā, “itthiyamatiyavo vā”ti a.",
  "anya-e0810n:733": "258. Positabhattādīhi yā banjhate, tatra veṇī, paveṇī ca. Vī pajane, pajanaṃ gabbhavimokkho, vī tantasantāne vā, ṇī. Pakkhe paveṇī.",
  "anya-e0810n:734": "Dvayaṃ sīsamajjhaṭṭhacūḷāyaṃ. Cūḷa sañcodane, cūḷa hāvakaraṇe vā, a. Sikhā vuttā. Kesapāsīpyatra, nadādi.",
  "anya-e0810n:735": "Nārīnaṃ kesamajjhamhi paddhati ujugatamaggo sīmantoti mato kathito. Sīmassa anto sīmanto, sī saye vā, anto, majjhe makāravaṇṇāgamo.",
  "anya-e0810n:736_0": "259. Tikaṃ lome. Lū chedane, vaḍḍhamānaṃ lūyateti lomaṃ, mo. Tanumhi ruhatīti tanuruhaṃ,",
  "anya-e0810n:736_1": "a. Ruha janane, rūha pātubhāve vā, mo, halopo, ottañca, lū chedane vā, mo, lassa",
  "anya-e0810n:736_2": "rattaṃ, romaṃ. Akkhimhi jātaṃ lomaṃ pamhaṃ, pakhumañcoccate. Paminoti tenāti pamhaṃ,",
  "anya-e0810n:736_3": "papubbo mā parimāṇe, hapaccayo. Akkhino pakkhadvaye jātaṃ pakhumaṃ, umo, kalopo ca.",
  "anya-e0810n:737": "Pumamukhe purisānaṃ mukhe vuttaṃ pavuṭṭhaṃ (ka.) lomaṃ massu nāma, masa āmasane, su, massu.",
  "anya-e0810n:738": "Tikaṃ bhamumhi. Bhama anavaṭṭhāne, ū, malopo, bhū. Umhi bhamu, kapaccaye bhamuko. Bhamukasahacaraṇato bhamu pulliṅgo.",
  "anya-e0810n:739": "260. Tikaṃ nettodake. Khipa peraṇe, po, issattaṃ. Nette jātaṃ jalaṃ nettajalaṃ. Asa adhopatane, su, assu. Nettajalañca assu cāti dvando. Assu napuṃsake.",
  "anya-e0810n:740_0": "Dvayaṃ akkhiputtalikāyaṃ. Nette dissamānā tārā nettatārā. Kaññāsaddato taddhito apaccayo,",
  "anya-e0810n:740_1": "kaññāsaddassa kanīnādeso, itthikatākārapare ke pubbo akāro ikāramāpajjate kātanta",
  "anya-e0810n:740_2": "2.2.65, kanīnikā. Tārakāpyatra.",
  "anya-e0810n:741_0": "Chakkaṃ mukhavivare, kavayo pana tadupalakkhitepi samudāye yujjante. Vada viyattiyaṃ",
  "anya-e0810n:741_1": "vācāyaṃ, karaṇe yu. Mu bandhane, kho, ottābhāvo nipātanā, mukhaṃ. Sabbadharakate",
  "anya-e0810n:741_2": "pana khaññateti dhātunā mukhanti nipātitaṃ, khanu avadāraṇe. Tuḍi toḍane, a. Tanu",
  "anya-e0810n:741_3": "vitthāre vā, ḍo, assuttaṃ. Vadati tenāti vattaṃ, to, vuccate anenāti vā vattaṃ. Vada",
  "anya-e0810n:741_4": "viyattiyaṃ vācāyaṃ, to. Lapa vacane, karaṇe yu. Ānanti asanti anenāti ānanaṃ, ana",
  "anya-e0810n:741_5": "pāṇane, yu. Assaṃpyatra. Asa bhakkhane. Karaṇe so.",
  "anya-e0810n:742_0": "261. Aḍḍhaṃ dante. Dvīsu ṭhānesu dvikkhattuṃ vā jāyateti dvijo. Lapane mukhe jāyatīti",
  "anya-e0810n:742_1": "lapanajo. Dā avakhaṇḍane, dāyati bhakkhamanenāti danto, anto, dasa adane vā, dasanti",
  "anya-e0810n:742_2": "bhojjamanenāti danto, anto, dhātvantalopo. Damu damane vā, to. Daṃsa daṃsane, daṃsate",
  "anya-e0810n:742_3": "vilikhyate bhakkhamanenāti daṃsano, yu. Rada vilekhane, yu, radano. Amhi rado.",
  "anya-e0810n:743_0": "Dantabhedasmiṃ dantavisese dāṭhāsaddo. Itthiliṅgoyaṃ. Daṃsadhātuto ṭho, daṃsissa",
  "anya-e0810n:743_1": "ca dā, dāṭhā, muddhajadutiyoyaṃ. Akkhikoṭīsu vāmadakkhiṇanettānaṃ antesu apāṅgo vattati,",
  "anya-e0810n:743_2": "sarīraṅgasaṅkhātassa kaṇṇassa apa samīpaṃ apāṅgo.",
  "anya-e0810n:744_0": "262. Catukkaṃ oṭṭhe. Dante āvarati chādayatīti dantāvaraṇaṃ. Usa dāhe, to, “sādisantapucchabhanjahaṃsādīhi",
  "anya-e0810n:744_1": "ṭṭho”ti sahādibyañjanena ṭṭho, ottadvittāni, oṭṭho. Gadrabhepyayaṃ. Atha vā usa dāhe,",
  "anya-e0810n:744_2": "ṭṭho, ottadvittādi, ubhayatrāpi muddhajadutiyo, īsaṃ kiñci kālaṃ dhāreti bhakkhametthāti",
  "anya-e0810n:744_3": "adharo, īsattho hyatra akāro.",
  "anya-e0810n:745": "“A pume mādhave ñeyyo,",
  "anya-e0810n:746": "Paṭisedhe tadabyayaṃ;",
  "anya-e0810n:747": "Īsatthe ca viruddhatthe,",
  "anya-e0810n:748": "Sadisatthe payogato”ti. –",
  "anya-e0810n:749_0": "Hi ekakkharakose vuttaṃ. Dasane dante chādayatīti dasanacchado. Ettha keci adharasaddena",
  "anya-e0810n:749_1": "heṭṭhimoṭṭhamevāhu, tesaṃ vacanaṃ “nettantādharapāṇipādayugalehi”ccādīhi mahākavipayogehi",
  "anya-e0810n:749_2": "asaṃsandanato na gahetabbaṃ.",
  "anya-e0810n:750_0": "Tikaṃ kapole. Gaḍi vadanekadese, a, dhātuppakriyatthañhi dhātupāṭhavacanaṃ, sabbatrāpyevaṃ.",
  "anya-e0810n:750_1": "Kena jalena pūriyateti kapolo, alo, kapa acchādane vā, olo, kapolo, nadādi. Gaṇḍī.",
  "anya-e0810n:750_2": "Adharā adhobhāgo cubukaṃ nāma, cibukaṃpyatra. Cibu olambake, ṇvu, assuttaṃ.",
  "anya-e0810n:751": "263. Dvayaṃ gīvāya purobhāge. Gala adane, karaṇe a, gila gilane vā, gilati anenāti galo, issattaṃ. Kaṇa saddattho daṇḍako dhātu, ṭho, kaṇṭho, muddhajadutiyoyaṃ.",
  "anya-e0810n:752": "Tikaṃ ekatthaṃ. Gā sadde, īvo. Kaṃ sīsaṃ dharatīti kandharā. Siraṃ dharatīti sirodharā, siro dhiyyate assanti vā sirodharā, dhā gatinivattiyaṃ, aro.",
  "anya-e0810n:753_0": "Suvaṇṇamayo āliṅgo murajabhedo, tena sannibhā sadisā yā gīvā, sā kambugīvā matā,",
  "anya-e0810n:753_1": "mahāpurisalakkhaṇametaṃ. Atha vā yā gīvā tīhi lekhāhi aṅkitā lakkhitā, sā kambugīvā",
  "anya-e0810n:753_2": "matā, mahāpurisalakkhaṇametañca. Kambu vuccati suvaṇṇaṃ, kambumayena āliṅgena sannibhā",
  "anya-e0810n:753_3": "gīvā kambugīvā, kamba saṃvaraṇe, u, kambu.",
  "anya-e0810n:754_0": "264. Tikaṃ khandhe. Ana gatiyaṃ, so. Bhujānaṃ siro matthakaṃ bhujasiro. Kaṃ matthakaṃ",
  "anya-e0810n:754_1": "dadhātīti kandho, so eva khandho kakārassa khakārakaraṇavasena, khamati bhāranti",
  "anya-e0810n:754_2": "vā khandho, khamu sahane, to, tassa dho, massa no, niggahītaṃ vā. Tassandhi tassa",
  "anya-e0810n:754_3": "khandhassa majjhaṃ jattu nāma, yaṃ khandhānaṃ majjhe tiṭṭhati. Jana janane, jara",
  "anya-e0810n:754_4": "vayohānimhi vā, tu, jattu, taṃ napuṃsakaṃ.",
  "anya-e0810n:755": "Dvayaṃ bāhumūle. Bāhūnaṃ bhujānaṃ mūlaṃ bāhumūlaṃ. Kaca bandhane, cho. Assa kacchassa adhobhāgaṭṭhānaṃ passaṃ vuccati, disa pekkhane, apaccayo, disassa passādeso.",
  "anya-e0810n:756_0": "265. Tikaṃ bāhumhi. Vahati anenāti vāhu, vāhu eva bāhu, ku ṇvādi 6. Bhuñjate anenāti",
  "anya-e0810n:756_1": "bhujo. Bhuja pālanajjhohāresu. Bāhu ca bhujo ceti dvando, ete dve dvīsu, itthiyaṃ",
  "anya-e0810n:756_2": "bhujā. Vahati yāyāti bāhā. Aparosaddopyatra a pārosaddopyatra (ka.), a paveṭṭhasaddopyatra (?).",
  "anya-e0810n:757": "Tikaṃ hatthe. Hasa hasane, tho. Hara haraṇe vā. Nakkhattepyayaṃ. Kara karaṇe, a. Paṇa byavahārathutīsu, i. Pā rakkhane vā, ṇi. Karo ca pāṇi ca karapāṇayo. Pañcasākho, sayopyatra.",
  "anya-e0810n:758": "Pakoṭṭhanto hatthagaṇṭhi maṇibandho nāma. Pakoṭṭho nāma āmaṇibandhaṃ kapparassa adhobhāgo. Maṇivikatiṃ bandhati etthāti maṇibandho. Kusa akkose, ṭho, pakoṭṭho.",
  "anya-e0810n:759": "Dvayaṃ bhujamajjhagaṇṭhimhi. Kapu hiṃsāyaṃ, aro. Kupparotipi pāṭho, tadā assuttaṃ. Kapu hiṃsāyaṃ, oṇi, kapoṇi, itthiyaṃ. Kaphoṇīpyatra, tattha passa phattaṃ.",
  "anya-e0810n:760_0": "266. Pāṇissa pāṇitalassa sambandhīnaṃ maṇibandhakaniṭṭhānaṃ dvinnaṃ antaraṃ bahiṭṭhānaṃ",
  "anya-e0810n:760_1": "karabho vuccati, yena kumārakā satthaṃ katvā aññamaññaṃ paharanti, kara hiṃsāyaṃ,",
  "anya-e0810n:760_2": "abho, kara karaṇe vā.",
  "anya-e0810n:761": "Dvayaṃ aṅgulimatte. Karassa pāṇissa sākhā karasākhā. Agi gatyattho, aṅga gamanattho vā, uli. Itthiliṅgoyaṃ (nadādi) (ka.), aṅguli.",
  "anya-e0810n:762_0": "Tā aṅguliyo pañcappabhedā, yathā – aṅguṭṭho tajjanī majjhimā anāmikā kaniṭṭhā ceti",
  "anya-e0810n:762_1": "kamā siyuṃ. Aṅga gamanattho, assuttaṃ, agge pure tiṭṭhatīti vā aṅguṭṭho, niggahītāgamo,",
  "anya-e0810n:762_2": "assuttañca. Tajja hiṃsāyaṃ, tajjeti yāya, sā tajjanī, yu, nadādi. Majjhe tiṭṭhatīti",
  "anya-e0810n:762_3": "majjhimā. Natthi nāmamassāti anāmikā, sakatthe ko. Atisayena khuddakāti kaniṭṭhā.",
  "anya-e0810n:762_4": "Yuvappānaṃ kana, kaṇa vā iyiṭṭhesu.",
  "anya-e0810n:763_0": "267. Tajjanyādīhi yute aṅguṭṭhe tate pasārite sati padesādikā catasso saññā kamato",
  "anya-e0810n:763_1": "siyuṃ, yathā – tajjanīyute aṅguṭṭhe tate padeso. Disa pekkhane. Majjhimayute aṅguṭṭhe",
  "anya-e0810n:763_2": "tate tālo, tala patiṭṭhāyaṃ. Anāmikāsahite aṅguṭṭhe tate gokaṇṇo, gokaṇṇasadisattā,",
  "anya-e0810n:763_3": "tappamāṇattā vā gokaṇṇo, atha vā gokaṇṇo nāma eko migaviseso, takkaṇṇasadisappamāṇattā",
  "anya-e0810n:763_4": "gokaṇṇo, tālo ca gokaṇṇo ca tālagokaṇṇā. Liṅgabhedā “tālagokaṇṇavidatthī”ti na vuttaṃ,",
  "anya-e0810n:763_5": "kaniṭṭhāyute aṅguṭṭhe tate vidatthi, vitanotīti vitatthi, vitatthi eva vidatthi,",
  "anya-e0810n:763_6": "tanu vitthāre,ti, tassa tho. Vidatthi. “Kamā tato”tipi pāṭho.",
  "anya-e0810n:764_0": "Kuñcito saṅkocito pāṇi pasatākhyo, papubbo sara gatiyaṃ, to. Pamāṇappakaraṇato vitatañjaliyevāyaṃ",
  "anya-e0810n:764_1": "kavīhi icchito. Sampuṭañjali panāyaṃ, pasāritasahitā pasāritasahitattā (ka.) yassa",
  "anya-e0810n:764_2": "aṅguliyo bhavantīti.",
  "anya-e0810n:765": "Kuñcito ca tataṅguṭṭho, sapatākoti sammato;",
  "anya-e0810n:766": "Patākehi tu hatthehi, sampuṭañjali icchito.",
  "anya-e0810n:767": "Devatānaṃ garūnañca, pitūnañce’cchito pure;",
  "anya-e0810n:768": "Atthappakaraṇādīhi, bhedo ñeyyo tahiṃ tahiṃ.",
  "anya-e0810n:769": "Yathā jalañjaliṃ dadāti, añjalinā pivati, devoyaṃ katañjaliriti. Puṭañjalissa vā vakkhamānattā idha vitatañjaliyeva.",
  "anya-e0810n:770_0": "268. Tikaṃ sappakoṭṭhe vitatakare. Ramu kīḷāyaṃ, tano, malopo, ratanaṃ, maṇibuddhādīsu",
  "anya-e0810n:770_1": "ca. Kuka ādāne, u, dvittaṃ. Hasa dhātumhā tho, to vā, hattho, hatthasahitattā vā pakoṭṭho hattho.",
  "anya-e0810n:771": "Dvayaṃ sampuṭañjalimhi. Karamayo puṭo karapuṭo, añja byattigatikantīsu, ali, añjali. Karapuṭo ca añjali ceti karapuṭañjalī.",
  "anya-e0810n:772": "Dvayaṃ nakhe. Kare jāyati ruhatīti karajo. Natthi khaṃ indriyaṃ etthāti nakho, saññāsaddattā na attaṃ, avisayattā vā. Punabbhavo, kararuho, nakharotipi nakhassa nāmāni.",
  "anya-e0810n:773": "Dvayaṃ puṭaṅgulikaretikhyāte muṭṭhimhi. Khaṭa icchāyaṃ, ṇvu, khada hiṃsāyaṃ vā, dassa ṭo. Mu bandhane,ti, tassa ṭho, dvittaṃ.",
  "anya-e0810n:774_0": "269. Passadvayavitthatā passadvayepi vitatā pasāritā sahakarā sapāṇayo dve bāhū byāmo",
  "anya-e0810n:774_1": "nāma, byāmīyate anenāti byāmo, vipubbo yāma añche. Uddhaṃ upari tatā vitatā bhujā",
  "anya-e0810n:774_2": "ca poso ca tesaṃ samuditānaṃ pamāṇasadisaṃ pamāṇaṃ yassa tasmiṃ uddhantatabhujaposappamāṇe",
  "anya-e0810n:774_3": "porisasaddo vattati. Bhujasaddena sahakarā bhujā gayhate, ekassa pamāṇasaddassa lopo,",
  "anya-e0810n:774_4": "purisassa pamāṇaṃ porisaṃ. Purisasaddo cettha sakarabhujapurisaṃ vadati, tīsu, yathā",
  "anya-e0810n:774_5": "– porisaṃ jalaṃ, poriso hatthī, porisī yaṭṭhi.",
  "anya-e0810n:775_0": "270. Dvayaṃ urasi. Usa dāhe, ro, salopo, ara gatimhi vā, assukāro. Hara haraṇe, yo,",
  "anya-e0810n:775_1": "rassa do. Koḷaṃ koṭṭha (ka.), bhujantaraṃ, vakkhotipi uronāmāni. Tikaṃ uroje. Tanu",
  "anya-e0810n:775_2": "vitthāre, tanoti icchanti thano, tassa tho, thana devasadde, thana coriye vā. Kuca",
  "anya-e0810n:775_3": "saṅkocane, kuco. Payo khīraṃ dhāretīti payodharo. Kuco ca payodharo cāti dvando.",
  "anya-e0810n:776_0": "Thanaggasmiṃ thanassa agge cūcukaṃ, napuṃsake. “Cūcuko so kucānana”nti cintāmaṇiṭīkā",
  "anya-e0810n:776_1": "16.77 tu ratanakoso, cu cavane, uko, dvittaṃ, dīgho ca, cūcukaṃ, cancu gatiyaṃ vā,",
  "anya-e0810n:776_2": "uko, nalopo, assūkāro, cūcukaṃ.",
  "anya-e0810n:777": "Dvayaṃ piṭṭhe kāyassa pacchābhāge. Piṭa saddasaṅghātesu, to. Itaratra ti, pisu secane vā.",
  "anya-e0810n:778_0": "271. Tikaṃ tanumajjhe. Majjhe bhavo majjho. Laga saṅge, a. Majjhe bhavaṃ majjhimaṃ.",
  "anya-e0810n:778_1": "Catukkaṃ udare. Kusa akkose, chi, sassa co. Gaha upādāne, ani, īmhi gahaṇī, gabbhaṃ",
  "anya-e0810n:778_2": "gaṇhāti dhāretīti vā gahaṇī, gabbhāsayasaññito mātukucchippadeso, tejodhātumhi pana",
  "anya-e0810n:778_3": "yathābhuttāhārassa vipācanavasena gaṇhanato achaḍḍanato gahaṇī. Upubbo dara gamane.",
  "anya-e0810n:778_4": "Udarati uddhaṃ gacchati vāyu yatrāti udaraṃ. Gu sadde, abho, dvittādi, gabbho. Picaṇḍa",
  "anya-e0810n:778_5": "jaṭhara tundāpyatra.",
  "anya-e0810n:779": "Kucchisambhave kucchiṭṭhe koṭṭho, anto cāti ime dve vattanti, kusa akkose, to, ṭho vā. Ama gamanattho, to.",
  "anya-e0810n:780_0": "272. Catukkaṃ kaṭiyaṃ. Hanadhātumhā yu, hassa dvittaṃ, hassa jo, hanassa gho ca,",
  "anya-e0810n:780_1": "jaghanaṃ. Nicchayena tamatīti nitambo, tamudhātumhā bo. Sū pasave, ṇi. Kaṭa vassāvaraṇesu,",
  "anya-e0810n:780_2": "kaṭyate āvarīyate vatthādīhi kaṭi, i, ete dve nāriyaṃ. Ettha ca jaghanasaddena itthikaṭiyā",
  "anya-e0810n:780_3": "aggabhāgo, nitambasaddena itthikaṭiyā pacchābhāgo, sesadvayena kaṭisāmaññaṃ vuttanti",
  "anya-e0810n:780_4": "daṭṭhabbaṃ, vuttañca “pacchā nitambo thīkaṭyā, jaghanaṃ tu puro bhave”ti amara 16.74.",
  "anya-e0810n:781_0": "273. Liṅgantaṃ liṅgasāmaññe. Aṅge sarīre jāyatīti aṅgajātaṃ, aṅgasaddo sarīravācako,",
  "anya-e0810n:781_1": "aṅgametassatthīti katvā. Rahasi ṭhāne jātaṃ aṅgaṃ rahassaṅgaṃ, sattamiyālopo, issattaṃ,",
  "anya-e0810n:781_2": "sassa dvittañca. Vatthena guyhitabbanti vatthaguyhaṃ. Miha secane, karaṇe yu, mihati",
  "anya-e0810n:781_3": "retomuttāni yenāti mehanaṃ. Nipubbo miha secane, to, nimittaṃ. Uttamaṅgattā varaṅgaṃ.",
  "anya-e0810n:781_4": "Vaja gatiyaṃ, assīkāro, paccayehi vinā jāyatīti vā bījaṃ, virahattajotako hyettha",
  "anya-e0810n:781_5": "vikāro. Phala nipphattiyaṃ, phalati etena puttanti phalaṃ. Liṅgati “itthī, puriso”ti",
  "anya-e0810n:781_6": "vibhāgaṃ gacchati yenāti liṅgaṃ. Liṅga gamane, līnaṃ apākaṭaṃ aṅganti vā liṅgaṃ.",
  "anya-e0810n:781_7": "Etesu bījaphalasaddā aṇḍepi vattanti.",
  "anya-e0810n:782_0": "Dvayaṃ purisaliṅgapasibbake. Ama gamane, ḍo, aṇasaddattho vā, ḍo, aḍi aṇḍatthe vā,",
  "anya-e0810n:782_1": "to. Kusa akkose, ṇo. Aṇḍasaddo cettha bījepi, aṇḍakosoti samuditampi kosassa nāmaṃ,",
  "anya-e0810n:782_2": "“kukkuṭacchāpakasseva aṇḍakosamhā”ti pārā. 13, 14 hi vuttaṃ, amarakosepi amarakose",
  "anya-e0810n:782_3": "16.76 aṇḍakosoti samuditeneva nāmaṃ vuttaṃ. Ettha ca aṇḍassa bījassa koso aṇḍakosoti viggaho kātabbo.",
  "anya-e0810n:783": "Dvayaṃ itthiyā aṅgajāte. Yu missane, adhikaraṇeni, yoni, itthiyaṃ pume cāyaṃ, itthī ca pumā ca itthipumaṃ, tasmiṃ. Bhajanti asminti bhagaṃ. Māramandira mārakūpā cātra.",
  "anya-e0810n:784_0": "274-275. Tikaṃ itthipurisānaṃ sambhave. Sucissa paṭipakkho asuci, ikāranto, dvīsu,",
  "anya-e0810n:784_1": "sambhavaliṅgo vā. Saṃpubbā bhūdhātumhā a. Saka sāmatthiyaṃ, to, tassa ko, assuttaṃ, suca soke vā, ko.",
  "anya-e0810n:785": "Dvayaṃ vaccamagge. Punanti anenāti pāyu. Pū pavane, u, ūssāyo, paya gamanattho vā, payati vaccamanenāti pāyu, karaṇe u, ayaṃ purise pulliṅge vattati. Guda kīḷāyaṃ, a. Apānaṃpyatra.",
  "anya-e0810n:786_0": "Aṭṭhakaṃ vacce. Gūtha karīsossagge, gupa gopane vā, tho. Kira vikiraṇe, īso, karīsaṃ.",
  "anya-e0810n:786_1": "Vara varaṇasambhattīsu, co, gūthañca karīsañca vaccañceti dvando, tāni vikappena",
  "anya-e0810n:786_2": "pume vattanti, niccaṃ napuṃsake, pulliṅgattaṃ tesaṃ katthaciyeva, sabbatra napuṃsakattameva",
  "anya-e0810n:786_3": "bahulantyattho. Mala calane, a, mala dhāraṇe vā. Saka sattiyaṃ, sassa cho. Uccārīyate",
  "anya-e0810n:786_4": "jahyateti uccāro, upubbo caradhātu cajane, ukkhipane ca vattati. Miha secane, lo,",
  "anya-e0810n:786_5": "vaṇṇavipariyayo, ḷattañca. Avakarīyateti ukkāro, avassuttaṃ, kira vikkhipane. Samalaṃpyatra. Samu upasame, alo.",
  "anya-e0810n:787_0": "Dvayaṃ mutte. Su savane, savanaṃ sandanaṃ, curādi, ṇo. Muca mocane, to, mutta passāve",
  "anya-e0810n:787_1": "vā. Uccate kathīyate. Gomutte gavaṃ sambandhini mutte pūtimuttasaddo vattati. Ajja",
  "anya-e0810n:787_2": "pavattampi hi taṃ duggandhabhāvena pūtimuttantveva vuccati, yathā “pūtikāyo”ti. Assādīnaṃ",
  "anya-e0810n:787_3": "male chakaṇasaddo, saka sattiyaṃ, yu, sassa cho.",
  "anya-e0810n:788_0": "276. Nābhiyā adhobhāgo vatthi nāma, so dvīsu. Vatthi muttapuṭaṃ. “Muttāsayapuṭo vatthi”riti",
  "anya-e0810n:788_1": "cintāmaṇiṭīkā 16.73 ratanamālā. Vasati muttametthāti vatthi, vasa nivāse,ti, tassa",
  "anya-e0810n:788_2": "tho, tthipaccayena vā siddhaṃ. Ucchaṅgaṃ aṅkañca ime dve ubho saddā pume vattanti.",
  "anya-e0810n:788_3": "Ussajjati etthāti ucchaṅgaṃ, saja saṅge, sassa cho, dvittaṃ. Aṅka gamanattho, a,",
  "anya-e0810n:788_4": "aṅko, atha vā aṅka lakkhaṇe, a, aṅko, “ucchaṅgacihanesva’ṅko”ti amarakose amara kose 23.4.",
  "anya-e0810n:789": "Dvayaṃ jāṇūparibhāge. Ara gamane, u, assūkāro. Sanja saṅge, āsajjati vatthamatrāti satthi, thi. Ūru ca satthi ceti dvando, napuṃsakepi.",
  "anya-e0810n:790": "Tikaṃ jāṇumhi, ūruno pabbaṃ gaṇṭhi ūrupabbaṃ. Jana janane, ṇu. Dvitte jaṇṇu.",
  "anya-e0810n:791": "277. Dvayaṃ pādagaṇṭhimhi. Gupa rakkhaṇe pho, sakatthe ko. Pādassa gaṇṭhi pādagaṇṭhi. Ghuṭikāpyatra. Ghuṭa parivattane, ghuṭyate aneneti ghuṭikā, ṇvu.",
  "anya-e0810n:792_0": "Dvayaṃ pādassa pacchābhāge gopphakassādho bhāge. Pume tūti tvantaṃ liṅgapadaṃ. Pasa",
  "anya-e0810n:792_1": "bādhanaphusanesu,ti, tassa ṇo, sassa ho, vaṇṇavipariyayo, ṇipaccayena vā siddhaṃ.",
  "anya-e0810n:792_2": "Sakāravaṇṇāgame vuddhiyañca pāsaṇhi. Elipyatra, ila gatiyaṃ,ti, talopo.",
  "anya-e0810n:793_0": "Dvayaṃ pādagge. Pādassa aggaṃ pādaggaṃ. Pakaṭṭhaṃ padaṃ papadanti kammadhārayo. “Papado”tipi",
  "anya-e0810n:793_1": "pāṭho. Tikaṃ pāde. Pada gatimhi, ṇo, pajjateti pādo. Pajjate gacchatīti, a. Caramhā",
  "anya-e0810n:793_2": "karaṇe yu, caraṇaṃ, idaṃ pume vikappena, niccaṃ napuṃsake. Aṅghipyatra, ahi gatiyaṃ. I, hassa gho.",
  "anya-e0810n:794": "278. Dvayaṃ hatthādyavayave. Aṅgi gatyattho, a. Avapubbo yu missane, a. Patīko, apaghanopyatra. Patipubbā imhā ko. Apapubbā hanimhā a, ghanādeso ca.",
  "anya-e0810n:795": "Dvayaṃ passaṭṭhimhi. Pā rakkhaṇe, su, ḷikāravaṇṇāgamo, sakatthe ko, passa pho. Aḷāgame phāsukā. “Pāsuḷikā, pāsukā”tipi pāṭho. Phusa samphassetipi dhātu, tadā upaccayādi.",
  "anya-e0810n:796_0": "Dvayaṃ aṭṭhimatte. Asu khepane, i, sassa ṭṭho, aṭṭhi, idaṃ paṇḍake napuṃsake vattati.",
  "anya-e0810n:796_1": "Dhā dhāraṇe, tu, itthī. Kīkasaṃ, kullaṃpyatra. Galassa kaṇṭhassa heṭṭhimante jātamaṭṭhi",
  "anya-e0810n:796_2": "galantaṭṭhi. Aka gamane, kho, sakatthe ko.",
  "anya-e0810n:797_0": "279-280. Dvayaṃ sirasoṭṭhikhaṇḍe. Samudite tu karoṭi, itthī amara 16.69. Kapu sāmatthiye,",
  "anya-e0810n:797_1": "aro, kaṃ sīsaṃ pāletīti vā kapparo, rasso, lassa rattañca. Kaṃ pālayatīti, kammādimhi",
  "anya-e0810n:797_2": "ṇo. “Siroṭṭhimhi kapālo’thī, ghaṭādisakalepice”ti ruddo cintāmaṇiṭīkā 16.68. Kapālo",
  "anya-e0810n:797_3": "athīti anitthīti attho chedo. Kapālasaddo vikappena pulliṅgo. Kaḍi chede, aro. Mahatī",
  "anya-e0810n:797_4": "sirā mahāsirā, sirāti ca. Si bandhane, ro.",
  "anya-e0810n:798_0": "Tikaṃ susiravatyaṃ vāyuvahantasirāyaṃ. Tividhā hi kāyasirā ekā vāyuvahā, aparā suttamivāṭṭhibandhinī,",
  "anya-e0810n:798_1": "aññā āhāravāhinī antakhyā. Tatra tatiyena paṭhamā, paṭhamadutiyehi dutiyā ca dīpitā,",
  "anya-e0810n:798_2": "tatiyā pana parato vakkhati. Naha bandhane, aru. Si bandhane, ro. Dhama sadde, yu.",
  "anya-e0810n:798_3": "Nadādi, ani vā, dhamanī.",
  "anya-e0810n:799": "Tatiyaṃ dassetumāha “rasaggasā”tyādi. Rasaṃ gasatīti rasaggasā, gasa adane. Rasaṃ harati netīti rasaharaṇī, yu, nadādi.",
  "anya-e0810n:800": "Tikaṃ maṃse. Mana ñāṇe, so. Misa sadde, āpubbo āmasane vā. Pisa avayave, to. Palalaṃ, kabbaṃpyatra.",
  "anya-e0810n:801": "Dvayaṃ ātapādinā sukkhamaṃse. Tiliṅgakantūti tvantaṃ liṅgapadaṃ. Vala, valla saṃvaraṇe, ūro, itthiyaṃ “itthiyamato āpaccayo”ti ā, vallūrā. Uddhaṃ tattaṃ uttattaṃ. Tapa santāpe, to.",
  "anya-e0810n:802": "281. Catukkaṃ lohite. Ruha janane, to, ito vā. Runjhate cammenāti rudhiraṃ, iro. Soṇa vaṇṇe, to. Rañja rāge, to. Asaṃ, khatajaṃpyatra khatā jāyate (cintāmaṇiṭīkā 16.64).",
  "anya-e0810n:803_0": "Tikaṃ kheḷe. Lā ādāne, alo, itthiyamā, lala icchāyaṃ vā, itthiyamā. Khela gatiyaṃ,",
  "anya-e0810n:803_1": "a. Khala calane, sañcaye vā, ṇo, ḷattaṃ, khaṃ vā ākāsaṃ ilatīti kheḷo. Ila gatiyaṃ,",
  "anya-e0810n:803_2": "kammani ṇo, ila gatimhi vā, a, isse.",
  "anya-e0810n:804_0": "Dvayaṃ pitte. Mā parimāṇe, dhu. Mada ummāde vā, ṇu, dassa dho. Māyūti pāṭhe maya",
  "anya-e0810n:804_1": "gatiyaṃ, ṇu. Mādhumāyusaddā dve purise pulliṅge. Apidadhātīti pittaṃ. Apipubbo dhā",
  "anya-e0810n:804_2": "pidhāne, to, alopo, bhujādi, pittaṃ, napuṃsake.",
  "anya-e0810n:805_0": "Dvayaṃ semhe. Silisa silesane, curādi, silisyate atreti semho, mana, lisassa ho,",
  "anya-e0810n:805_1": "vaṇṇavipariyayo. Itaratra umo, silesumo. Kaphopyatra, kena toyena phāti vuddhi yassa kapho, nerutto.",
  "anya-e0810n:806_0": "282-283. Vilīno vibhūto sneho vasātyuccate, vasa nivāse, ā. Dvayaṃ avilīnasnehe.",
  "anya-e0810n:806_1": "Mida snehane, ṇo. Vapa bījasantāne, a, vapā. “Vapā vivaramedesū”ti nānatthasaṅgahe,",
  "anya-e0810n:806_2": "amarakose pana medādīnamekatthatā dīpitā, vuttañhi tattha “medo tu vapā vasā”ti amara 16.64.",
  "anya-e0810n:807_0": "Tikaṃ candanasuvaṇṇādyalaṅkārakatasarīrasobhāyaṃ. Kapu sāmatthiye, ākappanaṃ ākappo,",
  "anya-e0810n:807_1": "ṇo. “Nepacche gehamatte ca, veso vesyāgahepi vessagahepi (ka.) ce”ti cintāmaṇiṭīkā",
  "anya-e0810n:807_2": "16.99 rabhaso. Vasa kantiyaṃ, visi byāpane vā, ṇo. Nissesato pathanaṃ pakhyānaṃ nepacchaṃ,",
  "anya-e0810n:807_3": "patha pakhyāne ghyaṇa. Paṭikammaṃ, pasādhanaṃpyatra.",
  "anya-e0810n:808_0": "Chakkaṃ hārādyābharaṇe. Maḍi bhūsāyaṃ, karaṇe yu. Sādha saṃsiddhiyaṃ, yu, sāṭha saṅkhāragatīsu",
  "anya-e0810n:808_1": "vā, pasāṭhanaṃ, muddhajadutiyotra. Bhūsa alaṅkāre, karaṇeyeva yu. Ābhariyyate tanti",
  "anya-e0810n:808_2": "ābharaṇaṃ, bhara bharaṇe, kammani yu. Alaṃ vibhūsanaṃ kariyyateneneti alaṅkāro, ṇo.",
  "anya-e0810n:808_3": "Piḷandha bhūsane, karaṇe yu. Parikkhāropyatra parikaropyatra (ka.).",
  "anya-e0810n:809": "Dvayaṃ makuṭe. Kira vikiraṇe, īṭo. Maki maṇḍane, uṭo. Mukuṭotipi pāṭho, ete dve anitthī.",
  "anya-e0810n:810": "Dvayaṃ makuṭaggaṭṭhe nāyakamaṇimhi. Makuṭacūḷāyaṃ cumbitā maṇi cūḷāmaṇi. Makuṭasirasi cumbitā maṇi siromaṇi.",
  "anya-e0810n:811_0": "284. Dvayaṃ uṇhīsapaṭṭe. Siraso veṭhanaṃ siroveṭhanaṃ. Upubbo naha bandhane, īso,",
  "anya-e0810n:811_1": "vaṇṇavikāro. Yaṃ bahukālaṃ debyāmanussesvapi bhavati, tatra kaṇṇābharaṇe kuṇḍalādidvayaṃ.",
  "anya-e0810n:811_2": "Kuḍi dāhe, alo. Veṭha veṭhane, kaṇṇassa veṭhanaṃ kaṇṇaveṭhanaṃ, muddhajadutiyoyaṃ.",
  "anya-e0810n:812_0": "Tikaṃ tāḷakākhye kaṇṇābharaṇe. Kaṇṇānaṃ bhūsanaṃ kaṇṇikā, kaṇṇā bhūsane bahulalakkhaṇe",
  "anya-e0810n:812_1": "ṇiko. Kaṇṇacchadanaṃ pūrati yena so kaṇṇapūro. Kaṇṇassa vibhūsanaṃ kaṇṇavibhūsanaṃ,",
  "anya-e0810n:812_2": "karaṇe yu. Tālapattaṃpyatra.",
  "anya-e0810n:813": "285. Dvayaṃ gīvābharaṇe. Kaṇṭhassa bhūsā kaṇṭhabhūsā, thī. Gīvāyaṃ bhavaṃ gīveyyaṃ, bhavatthe eyyo, gīvāya ābharaṇaṃ vā gīveyyaṃ, gīvato ābharaṇe eyyo.",
  "anya-e0810n:814": "Dvayaṃ muttāvaliyaṃ. Harīyate mano yena hāro. Muttānaṃ āvali panti muttāvali. Hārāsaddopyatra.",
  "anya-e0810n:815_0": "Catukkaṃ pakoṭṭhābharaṇe. Pakoṭṭho nāma kapparassādhobhāgo. Nī naye, uro, iyādeso.",
  "anya-e0810n:815_1": "Vala saṃvaraṇe, ayo, anitthī, niyuropi. Kaṭa vasāvaraṇagatīsu, ṇvu. Pari samantato",
  "anya-e0810n:815_2": "harati cittaṃ yanti parihārakaṃ, ṇvu. Avāpakopyatra.",
  "anya-e0810n:816_0": "286-287. Dvayaṃ muttādighaṭitavalayavikatyābharaṇe. Kā sadde, kaṇapaccayo, kaṇa sadde",
  "anya-e0810n:816_1": "vā, dvittaṃ, kaṅkaṇaṃ, kaki gatyatthe vā, yu, kaki lolye vā, kaṅkati yenāti kaṅkaṇaṃ,",
  "anya-e0810n:816_2": "karaṇe yu. Karassa bhūsā karabhūsā, thī.",
  "anya-e0810n:817": "Dvayaṃ khuddaghaṇṭikāyaṃ. Kiṃ kucchitaṃ kaṇatīti kiṅkaṇī, nadādi. Kiṅkiṇītipi pāṭhantaraṃ, tadā yadādi. Khuddā eva ghaṇṭā khuddaghaṇṭikā, sakatthe ko, ghaṭa calane.",
  "anya-e0810n:818_0": "Dvayaṃ aṅgulyābharaṇe. Aṅguliyaṃ bhavaṃ aṅgulīyakaṃ, īyo, sakatthe ko, aṅgulīnamābharaṇaṃ",
  "anya-e0810n:818_1": "aṅgulyābharaṇaṃ. Ummikāpyatra. Tamevāṅgulīyakaṃ sākkharamakkharavantaṃ “muddikā,",
  "anya-e0810n:818_2": "aṅgulimuddā”ti coccate. Muda tose, ṇvu, ā, muddikā, phalavisesepyayaṃ. Aṅguliyaṃ",
  "anya-e0810n:818_3": "bhavā muddā aṅgulimuddā.",
  "anya-e0810n:819_0": "Dvayaṃ itthikaṭyābharaṇe. Rasa sadde, kattari yu, ā, rasanā. Sāyeva inīmhi rasanī.",
  "anya-e0810n:819_1": "“Sāre dhanimhi rasanaṃ, jivhāyaṃ rasanā na so”ti ruddo. Mehanassa khassa mālā mekhalāti",
  "anya-e0810n:819_2": "nirutti, mehanindriyassa mālātyattho. Kāñcī sattakī, sārasanaṃpyatra.",
  "anya-e0810n:820": "Ekayaṭṭhi bhave kāñcī, mekhalā tva’ṭṭhayaṭṭhikā;",
  "anya-e0810n:821": "Rasanā soḷasā ñeyyā, kalāpā pañcavīsati kalāpo pañcavīsako (cintāmaṇiṭīkā 16.108).",
  "anya-e0810n:822": "Tikaṃ sovaṇṇe pagaṇḍabhūsane. Pagaṇḍo nāma kapparassoparibhāgo. Ke sadde, uro, yāgamo. Aṅga gamane. Do. Bāhumūlassa, bāhumūle vā bhavaṃ vibhūsanaṃ bāhumūlavibhūsanaṃ.",
  "anya-e0810n:823_0": "288. Catukkaṃ itthicaraṇavibhūsane. Aṅgadākāraṃ pādabhūsanaṃ pādaṅgadaṃ. Maji saddattho,",
  "anya-e0810n:823_1": "īro, pāde kaṭakaṃ pādakaṭakaṃ. Ūnaṃ pādaṃ pūretīti nūpuro, vaṇṇavipariyayo. Pādakaṭako",
  "anya-e0810n:823_2": "ca nūpuro ceti kaṭakasaddassa pulliṅgepi pavattanato dvandasamāso. Tulākoṭi, haṃsakopyatra.",
  "anya-e0810n:823_3": "Tula gatikoṭilye. Kuṭilakoṭittā tulākoṭi, pume. Haṃsagatittā haṃsako.",
  "anya-e0810n:824_0": "289. Mukhaphullādayo alaṅkārappabhedā siyuṃ. Mukhaphullaṃ nāma suvaṇṇamayo mukhālaṅkāro,",
  "anya-e0810n:824_1": "mukhe phullatīti mukhaphullaṃ, phulla vikasane, dantādīsu suvaṇṇamayālaṅkāropi mukhaphullameva.",
  "anya-e0810n:824_2": "Uṇṇataṃ suvaṇṇādiracitaṃ nalāṭābharaṇaṃ, upubbo namu namane. Ettha ca mukhaphulluṇṇatānaṃ",
  "anya-e0810n:824_3": "visesaṃ vipariyayenāpīti vadanti. Gāvīnaṃ thanākārattā gatthanaṃ, ossattaṃ, tameva",
  "anya-e0810n:824_4": "uttamattā uggatthanaṃ, catuyaṭṭhiko hārabhedo. Gamu gamane, ṇvu, dvittaṃ, assittañca,",
  "anya-e0810n:824_5": "giṅgamakaṃ, bāttiṃsayaṭṭhiko hārabhedova. Ādinā addhahāro, māṇavako, ekāvalī, nakkhattamālādayo",
  "anya-e0810n:824_6": "hārabhedā ca saṅgayhanti amara 16.106.",
  "anya-e0810n:825_0": "290. Pajjaṃ vatthamatte. Cila vassane, cilyate acchādīyateti, ṇo, thiyaṃ celī. Chada",
  "anya-e0810n:825_1": "saṃvaraṇe, āpubbo karaṇe, yu. Vasa acchādane, vasyate acchādīyateti vatthaṃ, tho.",
  "anya-e0810n:825_2": "Ṇamhi vāso. Yumhi vasanaṃ. Ama gamane, karaṇe yu, aṃsukaṃ, raṃsipariyāyopyayaṃ. Amba",
  "anya-e0810n:825_3": "sadde, kattari aro. Paṭa gamane, karaṇe a, sobhanacelepyayaṃ. Du gamane, karaṇe so,",
  "anya-e0810n:825_4": "dvittaṃ, durūpaṃ asati khepatīti vā dussaṃ, durūpaṃ asati dīpetīti vā dussaṃ, dupubbo",
  "anya-e0810n:825_5": "asa dittiyaṃ. Cala vasane, assottaṃ, ḷattañca. Saṭa rujāvisaraṇagatyāvasānesu, ṇvu.",
  "anya-e0810n:826_0": "291. Pajjaṃ vatthabhede. Tatrādidvayaṃ dukūlakhye vatthe. Khu sadde, mo, khumasaddā",
  "anya-e0810n:826_1": "vikāre ṇo, khumāya vikāro khomaṃ, khumā nāma atasī, tabbakkalasambhavaṃ vatthaṃ,",
  "anya-e0810n:826_2": "vāccaliṅgoyaṃ. Kūla āvaraṇe, dukkhena kulyateti dukūlaṃ, dumehi jātaṃ kūlanti vā",
  "anya-e0810n:826_3": "dukūlaṃ. Keci pana “dukūlampi ekaṃ vatthantaraṃ, na khomanāma”nti vadanti. Taṃ “khoma’maṭṭe",
  "anya-e0810n:826_4": "dukūle ca, atasīvasanepi ca”, “khoma’maṭṭe dukūlecā”ti nānatthasaṅgahatikaṇḍasesesu",
  "anya-e0810n:826_5": "nānatthasaṅgaha 3.3.295 vuttattā na gahetabbaṃ. Koso nāma kimigabbho, tato jātattā",
  "anya-e0810n:826_6": "koseyyaṃ, eyyo, “koseyyaṃ kimikosottha”nti amara 16.111 hi vuttaṃ. Koseyyameva dhotaṃ",
  "anya-e0810n:826_7": "paṭṭuṇṇaṃ nāma, vuttañca “paṭṭuṇṇaṃ dhotakoseyya”nti amara 16.113. Pattuṇṇantipi",
  "anya-e0810n:826_8": "pāṭhantaraṃ. Paṭṭuṇṇaraṭṭhe jātattā paṭṭuṇṇantipi vadanti. Kamu kantiyaṃ, kamanīyattā",
  "anya-e0810n:826_9": "kambalo, raṅkunāmakassa hariṇavisesassa lomenasañjātavatthaṃ rāṅkavaṃ vigaromajaṃ",
  "anya-e0810n:826_10": "(amara 16.111), alo, vāgamo ca majjhe. Vāsaddo kambalasaddassa napuṃsakattaṃ samuccinoti.",
  "anya-e0810n:826_11": "Rallakopi amara 16.116 kambalapariyāyo. Saṇa sadde, kattari a, saṇo nāma thirattaco",
  "anya-e0810n:826_12": "eko rukkhayoni, yassa tacena kevaṭṭādayo jālādīni karonti, saṇassa vikāro sāṇaṃ,",
  "anya-e0810n:826_13": "vatthaṃ. Migalomāni koṭṭetvā sukhumāni katvā katamambaraṃ koṭumbaraṃ, kuṭa chedane,",
  "anya-e0810n:826_14": "usso, assu, koṭumbaraṭṭhejātattā vā koṭumbaraṃ. Bhaṅgaṃ nāma khomādīni sabbāni ekajjhāni",
  "anya-e0810n:826_15": "vomissetvā katavatthaṃ, bhanja avamaddane, atha vā bhaṅgaṃ nāma sāṇaphalaṃ, tabbikārattā",
  "anya-e0810n:826_16": "vatthaṃ bhaṅgaṃ, vuttañca nānatthasaṅgahe “bhaṅgā sāṇākhyasassepī”ti. Sassasaddena",
  "anya-e0810n:826_17": "cettha phalaṃ vuttaṃ, “rukkhādīnaṃ phalaṃ sassa”nti amara 14.15 vacanato. Bhaṅgampi",
  "anya-e0810n:826_18": "vākamayamevāti keci. Vatthantaraṃ vatthaviseso. Ādinā kappāsādayopi gahitā.",
  "anya-e0810n:827_0": "292-293. Catukkaṃ paridhānabhūte adhovatthe. Adhobhāge vasīyateti nivāsanaṃ, nisaddo",
  "anya-e0810n:827_1": "adhobhāgassa jotako. Vasa acchādane, kammani yu. Bāhulyena antare majjhe bhavaṃ antarīyaṃ,",
  "anya-e0810n:827_2": "īyo. Samānaliṅgattā dvando. Antare bhavaṃ antaraṃ, ṇo. Antare majjhe bhavo vāso antaravāsako,",
  "anya-e0810n:827_3": "sakatthe ko. Upasaṃbyānaṃpyatra amara 16.117.",
  "anya-e0810n:828_0": "Pañcakaṃ uparidhāne. Vara acchādane, papubbo, kammani ṇo, ubhayatrāpi vuddhi, pāvāro.",
  "anya-e0810n:828_1": "Uttarasmiṃ dehabhāge āsajjateti uttarāsaṅgo, ā pubbo sañja saṅge. Upari saṃvīyate",
  "anya-e0810n:828_2": "pidhīyate bāhulyenāti, yu. Upasaṃpubbo vī tantasantāne. Uttarasmiṃ dehabhāge bhavaṃ",
  "anya-e0810n:828_3": "vijjamānaṃ uttaraṃ, uttarīyañca, ṇo, īyo ca. Saṃbyānaṃpyatra.",
  "anya-e0810n:829_0": "Navaṃ vatthaṃ ahatanti mataṃ kathitaṃ, na haññati yaṃ pāsāṇādīhīti ahataṃ. Tantato",
  "anya-e0810n:829_1": "aciramāharitaṃ vatthaṃ. Anāhataṃ, nippavāṇi, tantakaṃpyatra. Vuttañca “anāhataṃ nippavāṇi,",
  "anya-e0810n:829_2": "tantakañca navambare”ti amara 16.112.",
  "anya-e0810n:830_0": "Dvayaṃ cirakālattā niddase jiṇṇavatthe. Natthi anto dasā yassa nantakaṃ, sakatthe",
  "anya-e0810n:830_1": "ko. Kucchito paṭo kappaṭo, kappa vitakke vā, aṭo. Dvayaṃ athiravatthe, jiṇṇavasanaṃ",
  "anya-e0810n:830_2": "athiraṃ vatthaṃ. “Paṭa”iti carati phoṭatīti paṭaccaraṃ, paṭaccarameva paḷaccaraṃ, ḷattaṃ.",
  "anya-e0810n:831_0": "294. Dvayaṃ koṭikādisannāhe, coḷe ca. Kaca bandhane, uko, niggahītāgamo ca. Vāṇaṃ",
  "anya-e0810n:831_1": "saraṃ vārayatīti vāravāṇo, kammani ṇo, abhidhānato vārassa pubbanipāto, anitthiyamete.",
  "anya-e0810n:831_2": "Vatthassa avayave dasāsaddo itthī. “Dasā vatyamavatthāyaṃ, vatthaṃse bahumhi dvisū”ti",
  "anya-e0810n:831_3": "cintāmaṇiṭīkā 16.114 rabhaso. Dā chedane, kammani so, rasso.",
  "anya-e0810n:832": "Uttamaṅgamhi sīse yo kañcuko suvaṇṇādimayo, so “nāḷipatto”ti kathito. Nāḷipatto taṃsaṇṭhāno suvaṇṇādipaṭo nāḷipatto. Sīsakaṃ, siriyaṃ, sirohantipi tassa nāmāni.",
  "anya-e0810n:833": "295. Tikaṃ dīghatte. Āpubbo yamu uparame, ṇo. Ā bhuso yāti gacchatīti vā āyāmo, yā gatipāpuṇesu, mo. Dīghassa bhāvo dīghatā. Ruha janane, ṇo.",
  "anya-e0810n:834": "Dvayaṃ vitthāre. Vatthavisaye “osāro”ti rūḷhe. Samantato nayhatīti pariṇāho, naha bandhane, ṇo. Vitthārena saraṇaṃ visāro, so eva visālatā.",
  "anya-e0810n:835_0": "296. Catukkaṃ cīvare. Arahataṃ dhajo arahaddhajo, rūḷhiyā tadaññacīvaresu. Kasāyena,",
  "anya-e0810n:835_1": "kasāvena ca rattaṃ kāsāyaṃ, kāsāvañca, samānaliṅgattā dvando. Ci caye, īvaro. Vatthakhandhehi cīyateti cīvaraṃ.",
  "anya-e0810n:836_0": "Maṇḍalādayo tadaṅgāni samūhabhūtassa cīvarassa avayavāni. Maḍi bhūsāyaṃ, alo, maṇḍalaṃ.",
  "anya-e0810n:836_1": "Cīvarapariyantoyaṃ mahāpathaviyā cakkavāḷapabbato viya cīvarassa samantato tiṭṭhati.",
  "anya-e0810n:836_2": "Vivaṭṭo nāma cīvaramajjhagatamaggo, so hi visuṃ visuṃ vaṭṭatīti vivaṭṭoti vuccati,",
  "anya-e0810n:836_3": "vaṭṭa āvaṭṭane. Kusi nāma maggānaṃ majjhagatavatthakhaṇḍaṃ, kusa chedane, kammani",
  "anya-e0810n:836_4": "i, kusi, pumitthiyaṃ.",
  "anya-e0810n:837_0": "297. Phalādīnaṃ yāni cattāri santi, etā vatthassa yoniyo kāraṇāni tato taduppattito.",
  "anya-e0810n:837_1": "Kappāsikaṃ vatthaṃ phālaṃ nāma phalavikārattā, vikāre ṇo, tīsu. Yathā – phālo paṭo,",
  "anya-e0810n:837_2": "phālā celī, phālaṃ vatthaṃ. Khomādayo pana paṭā tacabbhavā tacato sañjātā.",
  "anya-e0810n:838_0": "298. Koseyyaṃ vatthaṃ kimijaṃ nāma. Migalomamayantu kambalaṃ. Dvayaṃ byavadhāyakapaṭe,",
  "anya-e0810n:838_1": "kaṇḍapaṭepīti keci. Samānatthā ete dve tulyatthātyattho. Ju gatiyaṃ, bhūvādi, ju",
  "anya-e0810n:838_2": "bandhane vā, yu, anakādeso, sā itthī. Tiro karīyati pidhīyati yāya, sā tirokaraṇī,",
  "anya-e0810n:838_3": "yu. Patisīrāpyatra. Patipubbo si bandhane, ro.",
  "anya-e0810n:839_0": "299. Dvayaṃ uparibandhapaṭe, athasaddotra liṅgādijotako. Uddhaṃ locate bandhīyateti",
  "anya-e0810n:839_1": "ullocaṃ, luca dassane. Candātape vitanyateti vitānaṃ, tanu vitthāre, ṇo, curādi.",
  "anya-e0810n:839_2": "Dvayampi punnapuṃsakanti īritaṃ kathitaṃ.",
  "anya-e0810n:840_0": "Dvayaṃ sināne. Naha soce, karaṇe yu, sinā soce, karaṇe yu, “sināne”ti sattamyantaṃ",
  "anya-e0810n:840_1": "padaṃ. Dvayaṃ kulyādinā kuṭyādinā (ka.), kujjanādinā (nissaya), kuṅkumahaliddādinā",
  "anya-e0810n:840_2": "(cintāmaṇiṭīkā 16.121) aṅganimmalīkaraṇe. Ubbattīyate visārīyate malamaneneti ubbattanaṃ,",
  "anya-e0810n:840_3": "vatu vattane, bhūvādi. Majja suddhiyaṃ, yu. Samanti dvayamidaṃ samānatthaṃ.",
  "anya-e0810n:841_0": "300. Tikaṃ nalāṭakate cittake. Tilakākati tilako. Cittakākati cittakaṃ. Cakārena",
  "anya-e0810n:841_1": "tamālapattākati tamālapattaṃ. Sāmaññena visesakaṃ, ubho visesakatilakā anitthī, sesadvayaṃ",
  "anya-e0810n:841_2": "napuṃsakaṃ amara 16.123.",
  "anya-e0810n:842_0": "Tikaṃ candane, cadi hilādane, hilādanaṃ sukhāpanaṃ, yu. Gandhānaṃ sāro uttamo gandhasāro,",
  "anya-e0810n:842_1": "gandhayutto sāro thiraṃso vā gandhasāro. Malayadīpagirimhi jāyatīti malayajo. Bhaddasirīpyatra.",
  "anya-e0810n:843_0": "301. Tikaṃ pītacandane. “Gosīsa”iti pabbate malaye dese jātaṃ gosīsaṃ, go viya jalaṃ",
  "anya-e0810n:843_1": "viya sītanti vā gosītaṃ, tadeva tassa sakāraṃ katvā gosīsaṃ. Tilapaṇṇappamāṇapaṇṇayuttatāya",
  "anya-e0810n:843_2": "telapaṇṇikaṃ. Manaṃ haratīti hari, tameva candananti haricandanaṃ. Pītasāru, susītaṃpyatra.",
  "anya-e0810n:843_3": "Gosīsādayo tayo pume, napuṃsake ca vattanti.",
  "anya-e0810n:844_0": "Catukkaṃ rattacandane. Tilapaṇṇappamāṇapaṇṇayuttatāya tilapaṇṇī. Purimena bhedakaraṇatthaṃ",
  "anya-e0810n:844_1": "na vuddhi. Pattamaṅgamasseti pattaṅgaṃ, khuddapaṇṇatāya appadhānapattamiccattho.",
  "anya-e0810n:844_2": "“Aṅgaṃ gattanti kopāya-patīkesvappadhānake”ti hi nānatthasaṅgahe. Rañja rāge, hetukattari",
  "anya-e0810n:844_3": "yu. Rattavaṇṇatāya rattañca taṃ candanañceti rattacandanaṃ, amarakose pana “gosīsādīni",
  "anya-e0810n:844_4": "rattacandanantāni visese vattantī”ti amara 16.131 vuttāni. Tatra gosīsassa yathāvuttoyevattho.",
  "anya-e0810n:844_5": "Dhavalaṃ, susītalaṃ, candanaṃ, telapaṇṇikaṃ malayapabbatadesajameva. Hari maṇḍūko,",
  "anya-e0810n:844_6": "tadākāre pabbate jātaṃ candanaṃ haricandanaṃ. Pakkambaphalagandhi pītavaṇṇaṃ. Tilapaṇṇīpattaṅgāni",
  "anya-e0810n:844_7": "rattacandanasadisassa rattasārassa ekassa candanassa nāmāni.",
  "anya-e0810n:845_0": "Dvayaṃ rattacandane. Atha vā tilapaṇyādīni cattāri lohitacandanasadisassa rattasārassa",
  "anya-e0810n:845_1": "ekassa candanavisesassa nāmāni. Kucandanaṃpyatra. “Pattaṅgaṃ rañjanaṃ rattaṃ, patraṅgañca",
  "anya-e0810n:845_2": "kucandana”nti ratanamālāyaṃ.",
  "anya-e0810n:846_0": "302. Dvayaṃ vaṇijādīnaṃ “kāḷeyā”iti rūḷhepītakaṭṭhe. Kāḷavaṇṇaṃ anusarati sīlenāti",
  "anya-e0810n:846_1": "kāḷānusārī, kāḷavaṇṇajanakotyattho. Kāḷaṃ janetīti kāḷiyaṃ, “kāḷīyakantu kāḷeyaṃ,",
  "anya-e0810n:846_2": "vaṇṇadaṃ kantijāsaka”nti jāsakaṃ kantidāyakaṃ (cintāmaṇiṭīkā 16.126) byāḍi.",
  "anya-e0810n:847": "Tikaṃ agarusāmaññe. Lū chedane, ho. Lahunāmattā agaru. Rassa latte agalu, dvayaṃ pume. Vaṃsikaṃ, rājārahaṃ, kimijaṃ, joṅgakaṃpyatra.",
  "anya-e0810n:848": "Asmiṃ agarumhi kāḷe sati “kāḷāgarū”tyuccate. Mallikāpupphagandhi agaru pana maṅgalyoccate.",
  "anya-e0810n:849": "Dvayaṃ sallakīdave. Turukkho vutto. Piḍi saṅghāte, ṇvu. Sihalo, yāvaṇopyatra.",
  "anya-e0810n:850": "303. Dvayaṃ miganābhiyaṃ. Kattha silāghāyaṃ, ūro, nadādi, sakatthe ko. Migassa mado migamado, migo marati yenāti vā migamaro, so eva migamado.",
  "anya-e0810n:851_0": "Dvayaṃ kuṭṭhe. Kuṭa chedane, ṭho, to vā, “kuṭādīhi ṭho”ti ṭho, kuṭṭhaṃ, rogabhedepi.",
  "anya-e0810n:851_1": "Attano chāyūpagate aje pāletīti ajapālakaṃ, ṇvu. Pāribhābyaṃ, pākalaṃ phālakī (ka.),",
  "anya-e0810n:851_2": "uppalaṃ, vāppaṃpyatra.",
  "anya-e0810n:852": "Dvayaṃ piḍaṅge. Rogaṃ lunanto aṅgati gacchatīti lavaṅgo. Devānaṃ kusumaṃ pupphaṃ devakusumaṃ. Sirisaññaṃpyatra.",
  "anya-e0810n:853": "Dvayaṃ kuṅkume. Kasmīraraṭṭhe jātaṃ kasmīrajaṃ. Aggisikhaṃ, varaṃ, vallīkaṃ, pītanaṃ, rattasaṅkocaṃ, pisunaṃ, dhīraṃ lohitacandanaṃpyatra.",
  "anya-e0810n:854_0": "304. Dvayaṃ dhunake. Yakkhehi kato dhūpo yakkhadhūpo, yakkho devo. Sajjarukkhassa",
  "anya-e0810n:854_1": "sileso sajjulaso. Assu, silopo, essattañca, sajjassa raso davo sajjulaso, assu, lattañca.",
  "anya-e0810n:854_2": "Sajjarasotipi pāṭho. Rālo, sabbaraso, bahurūpopyatra.",
  "anya-e0810n:855_0": "Tikaṃ takkole. Takka vitakke, olo. Kula saṅkhyāne, ṇvu. Kosayuttaṃ phalametassāti",
  "anya-e0810n:855_1": "kosaphalaṃ. Dvayaṃ jātiphale. Kosasahitaṃ jātiphalametassāti jātikosaṃ. Jātiphalametassa,",
  "anya-e0810n:855_2": "na kittimanti jātiphalaṃ.",
  "anya-e0810n:856": "305. Pajjaddhaṃ kappūre, ghano hutvā saratīti ghanasāro. Abbhamiva sitaṃ sitabbho, abhidhānato pubbanipāto, kappa sāmatthiye, ūro. Candasañño, himavāluko, himāvhayopyatra.",
  "anya-e0810n:857": "Pajjaddhaṃ lākhāyaṃ, ā bhuso rattaṃ karotīti alattako, lattaṃ, kvi. Yu missane, ṇvu. Lākha sosane, a, lā ādāne vā, kho. Jana janane, tu, nalopo. Dumāmayopyatra.",
  "anya-e0810n:858_0": "306. Dvayaṃ saraladdave. Siriyā lakkhiyā āvāso sirivāso. Saralanāmakassa rukkhassa",
  "anya-e0810n:858_1": "davo raso saraladdavo. Pāyaso, vakadhūpo, siriveṭṭhopyatra. “Sirivāse paramanne ca,",
  "anya-e0810n:858_2": "pāyaso sammato pume”ti cintāmaṇiṭīkā 16.129 ruddo. Dvayaṃ añjane. Añju byattimakkhanagatikantīsu,",
  "anya-e0810n:858_3": "yu. Kajja byasane. Kajjati roganti kajjalaṃ, alo.",
  "anya-e0810n:859_0": "Dvayaṃ gandhagāhāpanacuṇṇe, vasa hiṃsattho, vasati duggandhanti vāso, ṇo, vāsa upasevāyaṃ",
  "anya-e0810n:859_1": "vā, vasa nivāse vā. So eva cuṇṇaṃ. Yuja yoge, kammani ṇo, vāso eva yogo vāsayogo.",
  "anya-e0810n:859_2": "Dvayaṃ vilepanamatte. Vaṇṇa vaṇṇakriyāvitthāraguṇavacanesu, curādi. Vaṇṇayatīti vaṇṇakaṃ.",
  "anya-e0810n:859_3": "Ṇvu. Lipa upadehe. Vilepīyateti vilepanaṃ, kammani yu.",
  "anya-e0810n:860": "307. Yo gandhamālyadhūpādīhi vatthatambulādīnaṃ saṅkhāro, taṃ “vāsana”mityuccate, vāsa upasevāyaṃ, vāsīyate saṅkharīyateti vāsanaṃ, yu.",
  "anya-e0810n:861_0": "Tikaṃ pupphadāme. Mā māne, lo, mala dhāraṇe vā, a. Mālova mālyaṃ. Dama gatiyaṃ, pupphāni",
  "anya-e0810n:861_1": "damantyatreti pupphadāmaṃ, pupphānaṃ rāsikaraṇaṭṭhānamiccattho. Dā lavane vā, mo.",
  "anya-e0810n:861_2": "Amarakose pana “mālāmālyāni muddhani pavattāya mālāya nāmānī”ti amara 16.135 vadati.",
  "anya-e0810n:861_3": "Mālamālyasaddā pupphepi, “mālā mālyaṃ pasune”ti hi nānatthasaṅgahe. Dvayaṃ gandhaggāhite",
  "anya-e0810n:861_4": "vatthādo. Bhū sattāyaṃ, kammani to, vuddhādi. Vāsāpeti gandhaṃ gāhāpeti yanti vāsitaṃ,",
  "anya-e0810n:861_5": "vasa nivāse, kamme to, tīsu, yathā – bhāvito paṭo, bhāvitā celī, bhāvitaṃ vatthaṃ.",
  "anya-e0810n:861_6": "Vāsito, vāsitā, vāsitaṃ vatthaṃ.",
  "anya-e0810n:862_0": "308. Pañcakaṃ muddhamālāyaṃ. Tasi alaṅkāre, bhūvādi. Uddhaṃ tasīyateti uttaṃso. Sikhāyaṃ",
  "anya-e0810n:862_1": "jāto sekharo, ro. Muddhaṃ avati rakkhatīti aveḷā, ava rakkhaṇe, elo, ḷattaṃ. “Āveḷā”tipi",
  "anya-e0810n:862_2": "pāṭho, dīghattaṃ. Sekharo ca āveḷā cāti dvando. Muddhani alaṅkataṃ mālyaṃ muddhamālyaṃ,",
  "anya-e0810n:862_3": "tasmiṃ. Avapubbo tasi alaṅkāre, uddhaṃ tasīyateti avataṃso, so eva vaṭaṃsako, sakatthe",
  "anya-e0810n:862_4": "ko, tassa ṭo, anekatthattā upasagganipātānaṃ uddhaṃbhāvajotako cettha avasaddoti tathottaṃ.",
  "anya-e0810n:863": "Tikaṃ seyyāyaṃ. Sayantyassaṃ seyyā, yo. Sayantyatreti sayanaṃ, senañca. Ubhayatrapi adhikaraṇe yu, isse, e aya, itaratra ettaṃ, “vā paro asarūpā”ti alopo ca, sayanīpyatra.",
  "anya-e0810n:864_0": "Dvayaṃ mañce. Paripubbo aki lakkhaṇe, ṇo, ilopo, rassa lattaṃ. Maci dhāraṇocchāyapūjanesu,",
  "anya-e0810n:864_1": "bhūvādi a, sakatthe ko. Khaṭāpyatra, khaṭyate ākaṅkhate sayanatthikehīti khaṭā, khaṭa ākaṅkhāyaṃ.",
  "anya-e0810n:865_0": "309. Dvayaṃ mañcādhāre. Mañcassa ādhāro mañcādhāro. Paṭipajjati pavattati seyyā yena,",
  "anya-e0810n:865_1": "so paṭipādo. Mañcaṅge mañcāvayave aṭanisaddo itthiyaṃ, aṭa gamanattho, ani, yu vā, nadādi, rasso.",
  "anya-e0810n:866_0": "310. Kuḷīrapādādayo ime cattāro mañcantarā mañcabhedā siyuṃ. Tattha kuḷīro kakkaṭako",
  "anya-e0810n:866_1": "tassa saṇṭhānapādattā kuḷīrapādo. Aṭaniyaṃ āhacco, āhacca vā pādo tiṭṭhati yassāti",
  "anya-e0810n:866_2": "āhaccapādo, pubbapakkhe “riccā”ti yogavibhāgena riccapaccayanto āhaccasaddo, parapakkhe",
  "anya-e0810n:866_3": "tu tvāpaccayanto, yassa aṭanichidde pādo pavisitvā tiṭṭhati, so āhaccapādo. Masa",
  "anya-e0810n:866_4": "āmasane, āro, sakatthe ko. Yassa pādacchidde aṭani pavisitvā tiṭṭhati, so masārako.",
  "anya-e0810n:866_5": "Bundena pādena saha ekābaddhā aṭani yassa so bundikābaddho, ekārassittaṃ. Ettha ca",
  "anya-e0810n:866_6": "majjhe dvinnaṃ mañcānaṃ lakkhaṇaṃ vipariyayenāpi vadanti.",
  "anya-e0810n:867": "311. Dvayaṃ sīsādhāre. Visesena sīsaṃ vahatīti bibbohanaṃ, yu, battaṃ, assottañca. Upadhīyate sīsāsanaṃ karīyateti upadhānaṃ, yu, dhā dhāraṇe.",
  "anya-e0810n:868_0": "Tikaṃ sāmaññapīṭhe. Pīṭha hiṃsāsaṃkilesesu, bhūvādi, ṇvu, ā. Yadādinā ke paccaye",
  "anya-e0810n:868_1": "itthikatākāre pare pubbo akāro ikāramāpajjate, “ke”ti kiṃ? Cetanā. “Paccaye”ti kiṃ?",
  "anya-e0810n:868_2": "Bakā. “Itthī”ti kiṃ? Pācakā. “Kata”iti kiṃ? Vuttakammā, kammapaccayoyaṃ, tapaccaye",
  "anya-e0810n:868_3": "pīṭhaṃ moggallāna 4.142 suttampi passitabbaṃ. Āsate asminti āsanaṃ.",
  "anya-e0810n:869_0": "Dvayaṃ uttamārahapīṭhe. Kuca saṃpaccanakoṭilyapatithambhavilekhanesu, cho. Bhaddaṃ",
  "anya-e0810n:869_1": "kalyāṇaṃ pīṭhaṃ bhaddapīṭhaṃ. Gajadantādimayakesamajjaniyampi dvayamidamāhu. Tadā",
  "anya-e0810n:869_2": "pasādhanī, kaṅkatikāpyatra. Pīṭhantare dīghapīṭhe āsandī matā. Sada visaraṇagatyāvasānesu,",
  "anya-e0810n:869_3": "nadādi, bindāgamo ca.",
  "anya-e0810n:870_0": "312. Āyāmavitthāravasena mahanto āsanappabhedo “kojavo”ti mato, kuju theyyakaraṇe,",
  "anya-e0810n:870_1": "ṇo, kuyaṃ pathaviyaṃ javatīti vā kojavo, ju gatiyaṃ. Dīghena lomena yutto āsanappabhedo",
  "anya-e0810n:870_2": "“gonako”ti mato, gu sadde, yu, sakatthe ko, ussottaṃ.",
  "anya-e0810n:871": "Dvayaṃ attharaṇe. Migalomapuṇṇatāya jātaṃ uṇṇāmayaṃ. Thara santharaṇe, pādipubbova, na kadācipi pādirahito, ā bhuso tharīyateti attharaṇaṃ, yu.",
  "anya-e0810n:872": "Dvayaṃ saṃsibbanacittake. Cittarūpamassatthīti cittakaṃ. Bāhulyena na ikārāgamo. Vānena saṃsibbanena sañjātaṃ cittarūpamassāti vānacittakaṃ, sakatthe ko.",
  "anya-e0810n:873_0": "313. Dvayaṃ nirantarapupphapaṭe. Ghanaṃ sandhibhūtaṃ puppharūpametthāti ghanapupphaṃ.",
  "anya-e0810n:873_1": "Paṭalametissātthīti paṭalikā, iko. Dvayaṃ bahumudulome setavatthe. Si sevāyaṃ, sivatthikehi",
  "anya-e0810n:873_2": "sevīyateti seto, to. Paṭa gamane, ṇvu, paṭikā, addhendupāsāṇepi.",
  "anya-e0810n:874_0": "Dvīsupi pariyantesu yassā dasā santi, sā uddalomī, uditaṃ dvīsu lomaṃ dasā yassā",
  "anya-e0810n:874_1": "sā uddalomī, issattaṃ, dvittañca. Ekasmiṃ pariyanteyeva dasā yassā ekantalomī, ekasmiṃ",
  "anya-e0810n:874_2": "ante pariyante lomaṃ dasā yassātthīti ekantalomī, uddalomī ca ekantalomī ceti uddalomiekantalomino,",
  "anya-e0810n:874_3": "“padānaṃ sandhi vatticchāto, na samāsantaragesū”ti vuttepi gāthābhāvato chandohānibhayā",
  "anya-e0810n:874_4": "visandhi. Yattha pana gāthāyampi agāthāyampi (?) visandhi “dhammasaṃvaṇṇanāya’ntiādimāhā”tyādīsu,",
  "anya-e0810n:874_5": "tattha kathanti? “Na samāsantaraṅgesū”ti imassāniccattā tatthāpi na doso, “nena niddiṭṭhamanicca”nti",
  "anya-e0810n:874_6": "hi paribhāsitaṃ naghaṭitaṃ aniccaṃ (paribhāsendusekhara 97).",
  "anya-e0810n:875_0": "314. Tadeva yathāvuttadvayameva soḷasannaṃ itthīnaṃ naccayoggaṃ naccassa yogyaṭṭhānabhūtaṃ",
  "anya-e0810n:875_1": "“kuttaka”mityuccate. Hi padapūraṇe. “Naccayogyamhī”tipi pāṭho, tadā bhāvasattamī.",
  "anya-e0810n:875_2": "Karonti ettha naccanti kuttakaṃ, kara karaṇe, to, assu, bhujādi, sakatthe ko.",
  "anya-e0810n:876_0": "Sīhādirūpehi vicittarūpaṃ vatthaṃ, āsanaṃ vā vikatikā nāma bhave, ekasseva hi kattuno",
  "anya-e0810n:876_1": "pakativikatisaṅkhātāvatthāvasena dvittaṃ, vatticchāvasena liṅgasaṅkhyāvibhattibhedañca",
  "anya-e0810n:876_2": "hoti, yathā – manussā yakkhabhattaṃ ahesuṃ, sattappakaraṇāni abhidhammo nāma bhavanti,",
  "anya-e0810n:876_3": "devadatto rajjaṃ pāpuṇātīti. Yatra hi pakatiyā vā vikatiyā vāti dvinnampi vuttatā",
  "anya-e0810n:876_4": "siyā, tatra vācako pakatiyāyeva saṅkhyaṃ gaṇhāti, netarassa tannissitabhāvenāppadhānato",
  "anya-e0810n:876_5": "kaccāyanasāre 6-7 gāthāsu passitabbaṃ. Yadā pana pakatiyā sambandhādibhāvaṃ vattumicchati,",
  "anya-e0810n:876_6": "tadā attanā vattabbassa aññatthassābhāvā vikatipyuccate vācakena, yathā – devadattassa",
  "anya-e0810n:876_7": "rajjaṃ pāpuṇāti, idha pana liṅgabhedeneva vuttaṃ “cittaṃ vikatikā bhave”ti. Vikarīyateti vikati.",
  "anya-e0810n:877_0": "315. Kaṭṭissakoseyyasaṅkhātānaṃ dvinnamattharaṇānaṃ karaṇappakāraṃ dassetuṃ ariyāsāmaññamāha",
  "anya-e0810n:877_1": "“kaṭṭissa”miccādi. Kosiyakaṭṭissamayaṃ kosiyasuttakaṭṭissavākehi pakatamattharaṇaṃ",
  "anya-e0810n:877_2": "kaṭṭissaṃ nāma, virūpekasesavasena kosiyañca kaṭṭissañca kaṭṭissāni, tehi pakataṃ",
  "anya-e0810n:877_3": "attharaṇaṃ kaṭṭissaṃ. Kosiyasuttena pakatantu attharaṇaṃ koseyyaṃ nāma. Ratanapatisibbitanti",
  "anya-e0810n:877_4": "idaṃ dvinnampi visesanaṃ, attharaṇañca iti kamā kamato “bhave”ti ajjhāharitabbaṃ.",
  "anya-e0810n:877_5": "Attharaṇasaddassānuṇṇāmayesvapi pavattanato etthāpi “attharaṇa”nti vuttaṃ, yathā",
  "anya-e0810n:877_6": "– suttaṃ kammanti. Ettha ca cakāro pādantattā garūsu gaṇhitabbo, teneva hi sattapaññāsamattā",
  "anya-e0810n:877_7": "paripuṇṇā honti, ariyāya hi paṭhamapāde dvādasamattā, tathā tatiye, dutiye aṭṭhārasa,",
  "anya-e0810n:877_8": "catutthe pannarasamattāti sampiṇḍitā sattapaññāsamattā honti.",
  "anya-e0810n:878": "316. Tikaṃ dīpe. Dīpa dittiyaṃ, divādi. Dippatīti dīpo, ṇo. “Padīpo”ti aññapadanivattanatthaṃ upasaggena padaṃ vaḍḍhitaṃ. Juti dittiyaṃ, bhūvādi, ṇo.",
  "anya-e0810n:879": "Dvayaṃ ādāse. “Pume tū”ti tvantaṃ liṅgapadaṃ. Ādissate asminti ādāso, ṇo, āpubbo disa pekkhane, issā. Dippati etthāti dappaṇo, yu, issattaṃ. Makuropyatra.",
  "anya-e0810n:880_0": "Dvayaṃ cammamayakīḷāguḷake. Vāsabhavanehi yuvatīhi saha kīḷāsambhavā ñeyyā, tappakkamenassābhidhānaṃ.",
  "anya-e0810n:880_1": "Guḍi vedhane, ṇuko, usse, gudda kīḷāyameva vā, tadā dassa ṇḍo. Kadi avhāne rodane",
  "anya-e0810n:880_2": "ca, ṇuko, kudda kīḷāyameva vā, ussattaṃ, pubbadassa no.",
  "anya-e0810n:881_0": "Dvayaṃ bījanīmatte. Vaṭi vibhājane, tālavaṇṭehi katattā tālavaṇṭaṃ. Vaṇṭaṃ nāma bījanādikaraṇatthaṃ",
  "anya-e0810n:881_1": "visuṃ bhājito tālapattāvayavo, tālavaṇṭasaddassa yathāvuttavacanatthayogepi sati",
  "anya-e0810n:881_2": "saññāsaddattā bījanīsāmaññe pavatti veditabbā. Yadā pana tālavaṇṭehi katabījanimeva",
  "anya-e0810n:881_3": "vattumicchati, tadā ekena tālasaddena visesetvā “tālatālavaṇṭa”nti vattabbaṃ. Yathā",
  "anya-e0810n:881_4": "– tilassa telaṃ, sugatassa sugatacīvaranti. Bijanti vāyunā yojayanti yāya, sā bījanī,",
  "anya-e0810n:881_5": "yu, nadādi, yuja yoge, yassa vo, ussī, vaja gatiyaṃ vā assī. Byajanaṃpyatra.",
  "anya-e0810n:882_0": "317. Dvayaṃ caṅkoṭake. Kuṭa chedane, sakatthe ko. Karaḍi bhājanatthe, ko. Dvayaṃ",
  "anya-e0810n:882_1": "kappūrādisampuṭe sarūpakādisampuṭe (ka.). Samuggacchatīti samuggo, kvi. Puṭa saṃsilesane, bhūvādi, a.",
  "anya-e0810n:883_0": "Pajjaddhaṃ methune. Gāmavāsīnaṃ dhammo ācāro gāmadhammo, gāmasaddena cettha gāmavāsino",
  "anya-e0810n:883_1": "vuttā, yathā “gāmo āgato”ti. Asataṃ asappurisānaṃ dhammo, saddhammapaṭipakkhattā",
  "anya-e0810n:883_2": "vā asaddhammo. Byaya khaye, byayati balametenāti byavāyo, majjhe vāgamo, atha vā",
  "anya-e0810n:883_3": "vigato ayo vuḍḍhi tasmāti avāyo, atisayo avāyo byavāyo. Mithunānaṃ itthipurisānaṃ",
  "anya-e0810n:883_4": "samānacchandānaṃ ācāro methunaṃ, tadaññesu upacāro, ramu ramane, bhāve, karaṇe vāti.",
  "anya-e0810n:884": "318. Catukkaṃ vivāhe. Vaha pāpuṇe, ṇo. Upapubbo yamu uparame, a. Aññamaññassa pāṇino gahaṇaṃ pāṇiggaho. Nī naye, a. Ubbāho, pāṇipīḷanaṃpyatra.",
  "anya-e0810n:885_0": "Dhammakāmatthā tayo vaggā vuccante. Āgamaniddiṭṭho samācāro dhammo. Visayavisayisannipātajaṃ",
  "anya-e0810n:885_1": "sukhaṃ kāmo. Sabbopakaraṇaṃ attho. Samokkhakā mokkhasahitā dhammakāmatthā catubbaggo",
  "anya-e0810n:885_2": "vuccante. Tivaggena visaṃyutto mokkho nibbānaṃ. Tulyabalehi pana dhammādīhi catūhi",
  "anya-e0810n:885_3": "padhānehi catubhadra amara 17.57 muccate.",
  "anya-e0810n:886": "319-320. Dvayaṃ khujje. Kucchitaṃ vajjatīti khujjo, kassa kho, valopo, ṇo. Gaḍi nindāyaṃ, ulo.",
  "anya-e0810n:887_0": "Tikaṃ rassasarīre puggale. Rasa sadde, so. Byāmappamāṇaṃ na lātīti vāmano, nerutto.",
  "anya-e0810n:887_1": "Rasso ca vāmano ceti dvando. Lakuḍi vāmanatthe, a, sakatthe ko, laku viya ghaṭikā",
  "anya-e0810n:887_2": "viya ḍeti pavattetīti vā lakuṇḍako.",
  "anya-e0810n:888_0": "Pañcakaṃ paṅguḷajane. Parena aṅgatīti paṅguḷo, ulo. Pīṭhena sappati sīlenāti pīṭhasappī,",
  "anya-e0810n:888_1": "sappa gamane, upaccaye paṅgu, dvīsu. Chinno gamanādiiriyāpatho yassāti so chinniriyāpatho.",
  "anya-e0810n:888_2": "Vigatā akkhasadisā jaṅghā yassāti pakkho, yathā hi rathassa akkhe bhinne gamanaṃ",
  "anya-e0810n:888_3": "na sijjhati, tatheva tassāpi akkhajaṅghāya bhinnāyāti opammasaṃsandanaṃ.",
  "anya-e0810n:889": "Dvayaṃ khañje. Khaji gativekalye, bhūvādi, khañjatīti, a. Khoḍi gatipaṭighāte, ko.",
  "anya-e0810n:890": "Dvayaṃ avākye. Vattumasakkuṇeyyattā migasadisoti mūgo, issū. Suññaṃ vaco yassāti so suññavaco.",
  "anya-e0810n:891_0": "Hatthādivaṅko puriso “kuṇī”tyuccate. Kuṇanaṃ kuṇo hatthādivekalyaṃ, tametassatthīti",
  "anya-e0810n:891_1": "kuṇī, atha vā kuṇa saṅkocane, ī, kucchitaṃ nayatīti vā kuṇī, ṇattaṃ, “hatthena kuṇī,",
  "anya-e0810n:891_2": "pādena kuṇī”iccādipayogā. Dvayaṃ apāṅgadassane jane. Vala saṃvaraṇe, iro. Kucchitaṃ",
  "anya-e0810n:891_3": "karotīti kekaro, usse.",
  "anya-e0810n:892": "321. Dvayaṃ nikkesasīse. Nikkesaṃ sīsametassa, khala khalane, sañcaye ca, āṭo, nikkesattā khaṃ tucchaṃ sīsaṃ lātīti khallāṭo, ṭo.",
  "anya-e0810n:893": "Tikaṃ khuramuṇḍasīse. Muṇḍa khaṇḍane, bhūvādi, a. Bhaṇḍa paribhāsane, u, sakatthe ko, muṇḍako, muṇḍikopyatra.",
  "anya-e0810n:894_0": "Akkhīnaṃ majjhe ekenākkhinā suñño kāṇo nāma, kaṇa saddagatinimīlanesu, ṇo, kaṇati",
  "anya-e0810n:894_1": "nimīlatīti kāṇo, taṃ panassa nimīlanaṃ ekenevakkhinā. Aṭṭhakathādīsu pana “kāṇoti",
  "anya-e0810n:894_2": "ekacchikāṇo, ubhayacchikāṇo vā”ti saṃ. ni. aṭṭha. 1.1.132 vuttaṃ. Dvayena akkhidvayena",
  "anya-e0810n:894_3": "suñño andho nāma, andha dassanūpasaṃhāre, a.",
  "anya-e0810n:895": "322. Dvayaṃ naṭṭhasotappasāde. Bandha bandhane, iro. Nalopo. Suti kaṇṇo hīno vikalo yassāti sutihīno. Eḷopyatra.",
  "anya-e0810n:896_0": "Tikaṃ gilānasāmaññe. Gila hāsakkhaye, yu, byādhirogosañjāto yassa byādhito. Ata sātaccagamane,",
  "anya-e0810n:896_1": "adhikaraṇe, kattari vā uro, āturo, dīghādi. Āmayāvī, vikato, apaṭu, abbhamito, abbhāntopyatra.",
  "anya-e0810n:897_0": "Ummādo vātādipakopo rogaviseso, tabbati ummatto, mada ummāde, uggatehi vātādidosehi",
  "anya-e0810n:897_1": "madayatīti ummādo, ṇo. Khujjādayo ummattantā vāccaliṅge yuttatāya vāccaliṅgikā, yathā",
  "anya-e0810n:897_2": "– khujjo puriso, khujjā itthī, khujjaṃ napuṃsakaṃ. Ummatto puriso, ummattā itthī,",
  "anya-e0810n:897_3": "ummattaṃ napuṃsakaṃ.",
  "anya-e0810n:898_0": "323. Navakaṃ rogamatte. Taki kicchajīvane, bhūvādi, ā bhuso taṅkatīti ātaṅko, a.",
  "anya-e0810n:898_1": "Ama roge, yo, maya gatimhi vā, atha vā ama roge, curādi, āmayati rujjatīti āmayo,",
  "anya-e0810n:898_2": "a, kāritalopābhāvo. Vidha vijjhane, vijjhatīti byādhi, i, akāravaṇṇāgamo, bādha vibādhāyaṃ",
  "anya-e0810n:898_3": "vā, tadā yāgamo, vividhā vā ādhayo manopīḷā yasmiṃsa byādhi, “pume ādhi mānasī byathā”ti",
  "anya-e0810n:898_4": "amara 8.28 hi amarakose vuttaṃ. Rogegado, kuverāyudhe gadā, gado bhātharikaṇhassa,",
  "anya-e0810n:898_5": "“āmaye cāyudhe gadā”ti hi nānatthasaṅgahe. Ruja roge, kattari ṇo, rujā itthī. Gilānassa",
  "anya-e0810n:898_6": "bhāvo gelaññaṃ. Kala gatisaṅkhyānesu, na kalati yena taṃ akalaṃ, tameva akallaṃ,",
  "anya-e0810n:898_7": "lo. Bādha vibādhāyaṃ, bhūvādi, a. Upatāpopyatra.",
  "anya-e0810n:899": "Dvayaṃ khayaroge, rasādisattadhātuyo sosayatīti soso, susa sosane, divādi, ṇo. Khi khaye, khayatīti, a. Yakkhā, rājayakkhāpyatra. Yakkha pūjāyaṃ, curādi.",
  "anya-e0810n:900_0": "324. Dvayaṃ nāsaroge. Apihitā nāsā anenāti pīnāso, pīnasopi. Upasaggato nāsāya bahubbīhimhi",
  "anya-e0810n:900_1": "nasādesaṃ kubbanti pāṇini 5.4.119, apissākāralopo vaṇṇanāso, rassassa dīghatā. “Soso",
  "anya-e0810n:900_2": "yakkhā rājayakkhā, patīssāyo tu pīnaso, āpīnaso patissāyo”ti rabhaso. Patissayopyatra.",
  "anya-e0810n:900_3": "Vejjaganthe imesaṃ pīnasapatissāyānaṃ bhedo abhihito –",
  "anya-e0810n:901": "Ānahyate yassa visussate ca,",
  "anya-e0810n:902": "Kilidyate dhūpati ceva nāsā;",
  "anya-e0810n:903": "Na ñāyate gandharase ca jantu,",
  "anya-e0810n:904": "Duṭṭhaṃ vijaññā tamapīnasenāti.",
  "anya-e0810n:905": "Ānaddhā pihitā nāsā,",
  "anya-e0810n:906": "Tanusāvappasekinī;",
  "anya-e0810n:907": "Galatāloṭṭhasoso ca,",
  "anya-e0810n:908": "Nittodo saṅkhakadvaye;",
  "anya-e0810n:909": "Bhave saro paghāto ca,",
  "anya-e0810n:910": "Patissāyoti lakkhitoti.",
  "anya-e0810n:911": "Iha tvabhedenottaṃ. Patipubbo sidhātu rujatyattho. Nāsikāya jāto rogo nāsikārogo.",
  "anya-e0810n:912_0": "Ghāne pavatto assavo siṅghānikā nāma, siṅgha āghāne, bhūvādi, siṅghatīti siṅghānaṃ,",
  "anya-e0810n:912_1": "yu, tattha jātā siṅghānikā. Ā punappunaṃ savati sandatīti assavo, sū abhisave. Dvayaṃ",
  "anya-e0810n:912_2": "vaṇamatte. Ara gamane, u, aru, napuṃsakeyeva. Vaṇa gattavicuṇṇane, curādi, a, vaṇo,",
  "anya-e0810n:912_3": "anitthī. Dvayaṃ phoṭe. Phuṭa saṃsilesane, bhūvādi, phoṭo, ṇo. Pīḷa vibādhāyaṃ, curādi,",
  "anya-e0810n:912_4": "ṇvu, “itthiyamato āpaccayo”ti ā, pīḷako, pīḷakā, pīḷakaṃ, tīsvapi, tathā phoṭo.",
  "anya-e0810n:913": "325. Dvayaṃ pakkavaṇādīsu sañjātaduggandhavisese. Pubba pūraṇe, bhūvādi, a. Pūya visaraṇe, duggandhe ca, bhūvādi.",
  "anya-e0810n:914_0": "Dvayaṃ lohitanissaraṇaroge. Rattassa lohitassa saṇṭhānamatikkamitvā saraṇaṃ gamanaṃ",
  "anya-e0810n:914_1": "rattātisāro. Pakkhandati nissaratīti pakkhandikā. Kamu padavikkhepe. “Itthiyamatiyavo",
  "anya-e0810n:914_2": "vā”titi. “Pakkamādīhinto ce”ti ettha cakārena tissanti, dhātvantalopo ca, sakatthe",
  "anya-e0810n:914_3": "ko. Dvitte. Yadādinā parakakārassa kho, pakkhandikā.",
  "anya-e0810n:915_0": "Dvayaṃ apamāre. Saraṇaṃ sāro, apagato sāro yena apamāro, sassa mo. Itaratra makārāgamo.",
  "anya-e0810n:915_1": "Dvayaṃ pādabhede. Pādassa phoṭo bhedanaṃ daraṇaṃ pādaphoṭo, phuṭa bhede. Virūpo pādo",
  "anya-e0810n:915_2": "etāya hetubhūtāyāti vipādikā. Samāsante ko, pubbākārassittaṃ, vidārīyamānattā vipajjamāno",
  "anya-e0810n:915_3": "pādo assanti vā vipādikā.",
  "anya-e0810n:916_0": "326. Dvayaṃ vuḍḍhippattaṇḍakosaroge. Vuḍḍhippatto rogo vuḍḍhirogo. Vātapūritaṃ aṇḍaṃ",
  "anya-e0810n:916_1": "koso vātaṇḍaṃ. Dvayaṃ thūlapādaroge. Ghanābhāvato sithilaṃ padaṃ sīpadaṃ, vaṇṇanāso,",
  "anya-e0810n:916_2": "dīghādi. Bhāro pādo yassa, tassa bhāvo bhārapādatā.",
  "anya-e0810n:917_0": "Pañcakaṃ kaṇḍuyaṃ. Kaṇḍa bhedane, u, dīghe kaṇḍū, vadhūsaddova. Timhi kaṇḍūti, assū,",
  "anya-e0810n:917_1": "curādittā yamhi kaṇḍūyā, yalopābhāvo. Khajja theyyakaraṇabyathanesu, bhūvādi, u.",
  "anya-e0810n:917_2": "Yumhi kaṇḍūvanaṃ, assū. Uvādeso, dīgho ca.",
  "anya-e0810n:918_0": "327. Tikaṃ kacchuyaṃ. Yā “khasurogo”ti vuccati. Pātyattānanti pāmaṃ, mana, pāmāpyatthi,",
  "anya-e0810n:918_1": "pulliṅgo, rājādi, visesena tacchati kāsanti vitacchikā, taccha tanukaraṇe, ṇvu, “vivacchikā”",
  "anya-e0810n:918_2": "viccaccikā (amara 16.53) tipi pāṭho. Vaccha paribhāsanatajjanesu, bhūvādi. Kaca bandhane,",
  "anya-e0810n:918_3": "u, cassa chattaṃ, dvittādi. Tilakāḷakantaṃ dvayaṃ dvayaṃ samatthaṃ. Tatra dvayaṃ",
  "anya-e0810n:918_4": "sothe. Su gativuḍḍhīsu, bhūvādi, tho. Thupaccaye sayathu, ussattaṃ, yāgamo ca. Sophopyatra.",
  "anya-e0810n:918_5": "Sokaṃ phāyati bahulaṃ karotīti sopho, phāya vuḍḍhiyaṃ, phāyassa pho, nerutto.",
  "anya-e0810n:919_0": "Dvayaṃ arisaroge. Amaṅgalatāya du ninditaṃ nāmamassa dunnāmaṃ, sakatthe, kucchāyaṃ",
  "anya-e0810n:919_1": "vā ko, dīghakosikāyaṃ dunnāmā, itthī. Ari viya sasati hiṃ satīti arisaṃ, sasa hiṃsāyaṃ,",
  "anya-e0810n:919_2": "kvi, ara gamane vā, iso. Dvayaṃ vamanaroge. Chadda vamane, curādi, ṇvu. Vamu uggiraṇe,",
  "anya-e0810n:919_3": "thu. Vamidhupyatra. Chaddikā, vami itthiyaṃ, vamathu pume.",
  "anya-e0810n:920_0": "328-329. Dvayaṃ paritāpe. Du paritāpe, tanādi, thu. Paritapanaṃ santāpanaṃ paritāpo.",
  "anya-e0810n:920_1": "Dvayaṃ tilakāḷake. Tilasaṇṭhānaṃ viya jāyatīti tilako. Tilaṃ viya kāḷo hutvā jāyatīti tilakāḷako.",
  "anya-e0810n:921_0": "Mahāvireko “visūcikā”tyuccate. Nissesato sucati gacchatīti sūcikā. Suci, suca gatiyaṃ,",
  "anya-e0810n:921_1": "bhūvādi. Suca soceyye vā, nissesato socetīti visūcikā, visesena sūci viya vijjhatīti",
  "anya-e0810n:921_2": "vā visūcikā. Bahumosaraṇattā mahanto vireko mahāvireko, rica viyojanasampucchanesu, ṇo.",
  "anya-e0810n:922_0": "Bhagandalādayo satta āmayantarā rogabhedā bhavanti. Tatra gudasamīpajo vaṇaviseso",
  "anya-e0810n:922_1": "bhagandalā, itthī. Bhagaṃ yoni, taṃ dārayatīti rūḷhīto apaccayanto nipātito. Dara",
  "anya-e0810n:922_2": "vidāraṇe, bhūvādi, latte bhagandalā. Bhagandaropyatra. Meho muttameho, so ca bahumuttatāya",
  "anya-e0810n:922_3": "madhumeho, rattameho, sukkamehotyanekavidho. Miha secane, bhūvādi, mihati muttanti",
  "anya-e0810n:922_4": "meho, ṇo. Jara roge. Bhūvādi, jaratīti, a. Jaro pasiddho. Kāsa saddakucchāyaṃ, dittiyañca,",
  "anya-e0810n:922_5": "bhūvādi, kāsatīti kāso, ṇo, kucchitaṃ asatīti vā kāso, kuāpubbo. Sasa pāṇane, sasanaṃ",
  "anya-e0810n:922_6": "sāso, bhusaṃ sasanametassatthīti vā sāso, kuṭa chedane, ṭho, kuṭṭhaṃ. Sāmaññena tacovikāre.",
  "anya-e0810n:922_7": "Sukke tu sittaṃ. Sūla rujāyaṃ, bhūvādi, sūlaṃ. Viddadhi, asmarī, muttakicchādayopyanekā rogabhedā.",
  "anya-e0810n:923_0": "Pajjaddhaṃ vejje. Āyubbedasaṅkhātaṃ vijjaṃ jānātīti vejjo, “ṇa rāgā tassedamaññatthesu",
  "anya-e0810n:923_1": "cā”ti ṇo, vida ñāṇe vā, vindatīti vejjo, ṇyo, dyassa jo. Bhisajjati cikicchatīti",
  "anya-e0810n:923_2": "bhisakko, a, jassa ko. Rogaṃ harati sīlenāti rogahārī, ṇī. Harasaddoyaṃ kevalopi",
  "anya-e0810n:923_3": "ānayanāpanayanesu vattati “manoharo, dukkhaharo”iccādīsu, idha apanayane. Kita rogāpanayane,",
  "anya-e0810n:923_4": "bhūvādi. Tikicchatīti tikicchako, chapaccayo, ṇvu, dvittādi. Agadakaropyatra, agadaṃ",
  "anya-e0810n:923_5": "arogaṃ pāṇīnaṃ karotīti agadakaro, kammādimhi ṇo.",
  "anya-e0810n:924_0": "330. Dvayaṃ sallanīharaṇe vejje. Kāye paviṭṭhasarādisallassa nīharaṇo vejjo sallavejjo.",
  "anya-e0810n:924_1": "Yathāvuttaṃ sallaṃ nīharaṇavasena kantati chindatīti sallakatto, kati chedane, to.",
  "anya-e0810n:924_2": "Dvayaṃ paṭikāre. Tikicchanaṃ tikicchā, bhāve a. Patipubbo karoti tikicchāyaṃ, karato ririyā.",
  "anya-e0810n:925_0": "Catukkaṃ osadhe. Bhisajānamidaṃ bhesajjaṃ, ṇya. Na vijjate gado yasminti agado. Bhisajānamidaṃ",
  "anya-e0810n:925_1": "bhesajaṃ, ṇo. Usa dāhe. Rogamosāpetīti osadhaṃ, dho, atha vā osadhī nāma asaṃyogadabbaṃ,",
  "anya-e0810n:925_2": "tehi saṃyojitaṃ osadhaṃ. Jāyupyatra. Ji jaye, ṇu.",
  "anya-e0810n:926_0": "331. Tikaṃ ārogye. Anatthakārakattā kucchitākārena sarīre sentīti kusā, rogā, te",
  "anya-e0810n:926_1": "lunāti chindatīti kusalaṃ. Āmayassābhāvo anāmayaṃ, abyayībhāvo. Arogassa bhāvo ārogyaṃ.",
  "anya-e0810n:926_2": "Kusalānāmayārogyanti samāhāradvando. Dvayaṃ anāmayajane. Kala gatisaṅkhyānesu. Kalati",
  "anya-e0810n:926_3": "yathāsukhaṃ sabbiriyāpathesūti kallo, lo. “Kālaṃ khamatīti kalyaṃ, arogatā, tassaṃ",
  "anya-e0810n:926_4": "niyutto kalyo”ti aṅguttaranikāyaṭīkāyaṃ. Natthi āmayo yasmiṃ nirāmayo. Vuttopyatra.",
  "anya-e0810n:926_5": "Vutti jīvitavutti pasatthā assatthīti vutto. Rogato niggatajane pana ullāgho, lāgha",
  "anya-e0810n:926_6": "sāmatthiye, usaddoyaṃ rogavimutyattho. Narādittā, narappadhānattā ca naravaggo.",
  "anya-e0810n:927": "Naravaggavaṇṇanā niṭṭhitā.",
  "anya-e0810n:928": "4. Catubbaṇṇavaggavaṇṇanā",
  "anya-e0810n:929_0": "332. Santatipariyantaṃ vaṃse. Kula santānabandhūsu, bhūvādi, ṇo, kulaṃ, vana sambhattiyaṃ,",
  "anya-e0810n:929_1": "so. Saṃtanu vitthāre, ṇo. Abhimukhaṃ janetīti abhijano, ṇo. Go vuccati abhidhānaṃ,",
  "anya-e0810n:929_2": "buddhi ca, te tāyatīti gottaṃ. Gotrampi. Gavaṃ saddaṃ tāyatīti vā gottaṃ, tā pālane.",
  "anya-e0810n:929_3": "Anupubbo i gatiyaṃ, karaṇe a. Tanotismāti, santati, nalopo, itthiyaṃ.",
  "anya-e0810n:930": "Santati pantivitthāra-gottesu kavibhī matā;",
  "anya-e0810n:931": "Paramparā bhave cāpi, puttakaññāsu santati.",
  "anya-e0810n:932": "Khattiyādayo khattiyabrāhmaṇavessasuddā cattāro vaṇṇā kulāni bhavanti, ete hi aññamaññamasaṅkarato vaṇṇetabbato ṭhapetabbato vaṇṇāti vuccante. Vaṇṇa ṭhapane.",
  "anya-e0810n:933_0": "333-334. Chakkaṃ kulīne. Kulassāpaccaṃ kulino, ino apacce. Sobhano jano sajjano.",
  "anya-e0810n:933_1": "Saparatthaṃ sādhetīti sādhu, sādha saṃsiddhimhi, u. Sabhāyaṃ sādhu sabhyo. Sādhvatthe",
  "anya-e0810n:933_2": "yo. Aya gatiyaṃ. Ayitabbo upagantabboti ayyo, kammani yo. Mahākulassāpaccaṃ mahākulo, ṇo.",
  "anya-e0810n:934_0": "Bhūbhujantaṃ rājasāmaññe. Atitejavantatāya visesena rājate dibbateti rājā, rāja dittiyaṃ.",
  "anya-e0810n:934_1": "Bhuyā bhūmiyā pati bhūpati, bhuṃ pāletīti vā bhūpati, pā rakkhaṇe,ti, rasso. Pathaviyā",
  "anya-e0810n:934_2": "issaro patthivo, ṇo, dvittaṃ, ittañca. Jagatiṃ bhūmiṃ pāletīti jagatipālo, kammani",
  "anya-e0810n:934_3": "ṇo. Disānaṃ pati disampati, disā, disaṭṭhe vā pāletīti disampati, rassattaṃ, niggahītāgamo",
  "anya-e0810n:934_4": "ca. Bhuṃ bhūmiṃ bhuñjatīti bhūbhujo, bhuja pālanajjhoharaṇesu, idha pālane, rudhādi.",
  "anya-e0810n:934_5": "Mahikhitopyatra. Khi nivāsagatīsu, mahiṃ akhi gatavā mahīkhito.",
  "anya-e0810n:935_0": "335. Pajjaddhaṃ muddhābhisitte jātikhattiye, “rājajacce ca khattiye”ti vacanato.",
  "anya-e0810n:935_1": "Rañño khattiyassāpaccaṃ rājañño, ñño apacce. “Khattiyo tu virā khattaṃ, rājaññadvijaliṅgano”ti",
  "anya-e0810n:935_2": "rabhasa, ratanakosesu pariyāyā. Khattassāpaccaṃ khattiyo, apacce iyapaccayo dissate,",
  "anya-e0810n:935_3": "khettānaṃ adhipatibhūtattā vā khattiyotiādikappikarājā vuccati, tappabhavattā pana",
  "anya-e0810n:935_4": "muddhābhisittesvapi taṃsamaññā, essattaṃ. Khattassāpaccaṃ khattaṃ, ṇo. Rajjāropanasamaye",
  "anya-e0810n:935_5": "dakkhiṇāvaṭṭasaṅkhodakena gaṅgānītena muddhani khattiyakaññādīhi abhisittattā muddhābhisitto,",
  "anya-e0810n:935_6": "paṭhamakhattiyo. Tappabhavatāya pana anabhisittā ca muddhābhisittākhyā, yathā – brahmabāhujassa",
  "anya-e0810n:935_7": "vaṃse jātassāpi brahmabāhujo. Brahmabāhuto jātattā bāhujoti hi nikāyantarikānaṃ laddhi.",
  "anya-e0810n:935_8": "Yasmiṃ pana rājini asesā sāmantā paṇamanti, so adhissarākhyo amara 18.2. Saṃ satto",
  "anya-e0810n:935_9": "laggo anto yassā sā samantā, savisayānantarā bhūmi, samantāya ime sāmantā, anantararājāno.",
  "anya-e0810n:936_0": "Dvayaṃ cakkavattini. Sabbabhūmiyā issaro sabbabhummo, ṇyo. Puññopanītena cakkaratanena",
  "anya-e0810n:936_1": "vattate asādhudamanikādirājavattaṃ anutiṭṭhatīti cakkavattī, ṇī, cakkaratanaṃ vatteti",
  "anya-e0810n:936_2": "ākāse attano purato gamayatīti vā cakkavattī, puññacakkaṃ, catucakkaṃ vā sattesu",
  "anya-e0810n:936_3": "vatteti, te vā asmiṃ vattetīti cakkavattī, cakkaratanuppādanatthaṃ dvādasavassacaritaṃ",
  "anya-e0810n:936_4": "dasarājadhammaṃ vattametassatthīti vā cakkavattī. Tattha antojanasmiṃ balakāye dhammikārakkhāvaraṇaguttiyā",
  "anya-e0810n:936_5": "saṃvidhānaṃ, khattiyesu, anuyuttesu, brāhmaṇagahapatikesu, negamajānapadesu, samaṇabrāhmaṇesu,",
  "anya-e0810n:936_6": "migapakkhīsu, adhammakārapaṭikkhepo, adhanānaṃ dhanuppādanaṃ, samaṇabrāhmaṇe upasaṅkamitvā",
  "anya-e0810n:936_7": "pañhapucchananti idaṃ dasavidhaṃ cakkavattivattaṃ, idameva ca gahapatike, pakkhijāte",
  "anya-e0810n:936_8": "ca visuṃ katvā gahaṇavasena dvādasavidhampi dīpesu. Catūsvapi dīpesu āṇādhammacakkāni",
  "anya-e0810n:936_9": "sattesu pavattetīti vā cakkavattī. Añño asabbabhummo anavakāso sāmanto bhūpo maṇḍalissaro",
  "anya-e0810n:936_10": "nāma. Sayamāṇāpavattiṭṭhānavasena paricchinnasseva maṇḍalassa issaro, na sabbamaṇḍalassāti",
  "anya-e0810n:936_11": "maṇḍalissarotipi. Ettha ca “sabbabhummo, cakkavattī”ti dvīhi nāmehi catudīpissaro",
  "anya-e0810n:936_12": "rājā dīpito, idhānāgatepi saṅgahetvā kathitena adhissarapadena ekadīpissaro rājā,",
  "anya-e0810n:936_13": "maṇḍalissarapadena padesissaro rājā dīpito. Atha vā maṇḍalissarapadena ekadīpissaro",
  "anya-e0810n:936_14": "rājā, sesehi rājarājaññādīhi bāhujapariyantehi padesissaro dīpito.",
  "anya-e0810n:937_0": "336. Dvayaṃ rājabhede. Sukhumatāya līnā apākaṭā chaviyo yesaṃ te licchavino. Licchavī",
  "anya-e0810n:937_1": "ca vajjī cāti dvando. Dvayaṃ sammāsambuddhakule rājini. Purimatarasambhūte sakyakule",
  "anya-e0810n:937_2": "sañjātattā sakyo, ṇo. Sakkopi. Sakye bhavo sākiyo, iyo, yalopo, dīgho ca.",
  "anya-e0810n:938_0": "Pañcakaṃ buddhaputtassāyasmato rāhulassa mātari. Bhadda kalyāṇe, sokhye ca. Kulācārarūpādivasena",
  "anya-e0810n:938_1": "kalyāṇattā bhaddā. Kaccassāpaccaṃ kaccānā, apaccasaddoyaṃ niccaṃ napuṃsake putte,",
  "anya-e0810n:938_2": "puttiyañca bhavatīti. “Rāhu viya candaṃ mama nikkhamanaṃ lātukāmo cāyaṃ me puttoti",
  "anya-e0810n:938_3": "rāhuloti nāmena bhavitabba”nti manasi katvā “rāhu jāto, bandhanaṃ jāta”nti pitarā",
  "anya-e0810n:938_4": "vutto sikkhākāmo āyasmā rāhuloyevettha rāhulo, tassa mātā rāhulamātā, bimbaṃ vuccati",
  "anya-e0810n:938_5": "sarīraṃ, atisayavaṇṇasarīrayuttatāya bimbā, vamidhātumhā vā bo, vassa battaṃ. Yaso",
  "anya-e0810n:938_6": "vuccati parivāro, kitti ca, te dhāretīti yasodharā, manādittā asso.",
  "anya-e0810n:939_0": "337-339. Yesaṃ khattiyānaṃ dhanaṃ sataṃ hoti, kīdisaṃ taṃ dhanaṃ? Nidhānagaṃ pathavādīsu",
  "anya-e0810n:939_1": "nidhānavasena gataṃ pavattaṃ, tesaṃ dhanānaṃ sataṃ kahāpaṇānaṃ, kittakappamāṇānaṃ?",
  "anya-e0810n:939_2": "Koṭīnaṃ sataṃ. Kena paricchedena? Heṭṭhimantena heṭṭhimakoṭṭhāsena, heṭṭhimaparicchedena",
  "anya-e0810n:939_3": "vā koṭīnaṃ sataṃ hoti. Divasavaḷañjo divase divase vaḷañjitabbo pana kahāpaṇo vīsatambaṇamattaṃ",
  "anya-e0810n:939_4": "hoti, te khattiyā “khattiyamahāsālā”tyuccante. Mahanto dhanasāro yesante mahāsālā,",
  "anya-e0810n:939_5": "lattaṃ, ambaṇamatra ekādasadoṇamattaṃ.",
  "anya-e0810n:940": "Yesaṃ dvijānaṃ brāhmaṇānaṃ nidhānagāni nidhānavasena pavattāni asītikoṭidhanāni honti, divasavaḷañjo pana kahāpaṇo dasambaṇamattaṃ hoti, te dvijā “dvijamahāsālā”tyuccante.",
  "anya-e0810n:941": "Nidhānage, vaḷañje ca dhane tadupaḍḍhe tesaṃ dvijamahāsālānaṃ dhanassa upaḍḍhabhāge sati gahapatimahāsālā nāma siyuṃ, ubhayatrāpi heṭṭhimanteneva dhanaparicchedo.",
  "anya-e0810n:942": "340. Yo na hīno, na cukkaṭṭho, majjhimādhikārabyavaṭṭhito rājaputtasenāpatimahākaṇittharādi, so mahāmatto. Mahatī mattā paricchedo yassa mahāmatto, rūpabhedena paṭṭhānaṃ klīvaṃ.",
  "anya-e0810n:943": "“Pakatiyaṃ mahāmatte, paññāyaṃ paramattani;",
  "anya-e0810n:944": "Napuṃsakaṃ padhānaṃ taṃ, ekatte tu’ttame sadā”ti.",
  "anya-e0810n:945": "Rabhaso ca. “Mahāmatto, paṭṭhāno cā”ti tu puṃsakaṇḍe vopālito. Pakaṭṭhe tiṭṭhatīti paṭṭhānaṃ, yu abhidhānappadīpikā ṭīkā 983, 1123 gāthāsupi passitabbaṃ.",
  "anya-e0810n:946_0": "Pañcakaṃ mantinimhi. Matippadhāno sacivo sahāyo. Itikattabbatāvadhāraṇaṃ manto, taṃyogā",
  "anya-e0810n:946_1": "mantinī. Assatthyatthe inī, atha vā mantena nayatīti mantinī, atha vā mantayogā manti,",
  "anya-e0810n:946_2": "netīti nī, manti ca nī cāti mantinī. “Matisacivamantinī”tipi pāṭho, tadā dvinnaṃ",
  "anya-e0810n:946_3": "tiṇṇaṃ vā dvando. Raññā saha jīvatīti sajīvo. Sacate samaveto bhavatīti sacivo. Saca",
  "anya-e0810n:946_4": "samavāye, vo, ikārāgamo ca. Sabbakiccesu raññā mantena amā saha bhavatīti amacco,",
  "anya-e0810n:946_5": "amāsaddoyaṃ nipāto sahatthe ccapaccayo. Sajīvamatte cāmaccasaddo vattati. Dvayaṃ",
  "anya-e0810n:946_6": "senāpatimhi. Senaṃ nayatīti senānī. Camūnaṃ senānaṃ pati camūpati.",
  "anya-e0810n:947_0": "341. Nyāsādīnaṃ iṇādānadāyavibhāgādīnaṃ vivādānaṃ vohārānaṃ upadaṭṭhari upadassite",
  "anya-e0810n:947_1": "akkhadasso, akkhe vohāre passatīti akkhadasso, ṇo, dhammādhikaraṇiyo. Pucchāvivāko, pañhavivākopyatra.",
  "anya-e0810n:948_0": "Pajjaḍḍhaṃ paṭihāre. Dvāre niyutto dovāriko, ṇiko, okārāgamo. Paṭiharati viññāyati",
  "anya-e0810n:948_1": "tenāti paṭihāro, ṇo. Dvāre tiṭṭhatīti dvāraṭṭho, sakatthe ko. Dvārapālako. Dvāraṭṭhito, dassakopyatra.",
  "anya-e0810n:949": "342. Rājūnaṃ aṅgarakkhagaṇo anīkaṭṭhoti mato. “Rakkhivaggo tu yo raññaṃ, so’nīkaṭṭho’bhidhīyate”ti amaramālāyañca, anīkena samūhena tiṭṭhatīti anīkaṭṭho, ṇo.",
  "anya-e0810n:950_0": "Dvayaṃ mahallake. Kañcukaṃ coḷaṃ, taṃyogā kañcukī. Sokaṃ vindatīti sovidallo. Vida",
  "anya-e0810n:950_1": "lobhe, lo, kalopo. Thāpati, sovidopyatra. Dvayaṃ sevake. Pabhuno pacchā jīvatīti",
  "anya-e0810n:950_2": "anujīvī, ṇī. Seva sevane, bhū, ṇvu. Atthīpyatra. Attha yācanāyaṃ. Atthanamattho,",
  "anya-e0810n:950_3": "āsīso, taṃyogā atthī.",
  "anya-e0810n:951_0": "343. Dvayaṃ adhikamatte. Gāmesu adhikattā adhikā ikkhā anubhavanametassa ajjhakkho,",
  "anya-e0810n:951_1": "issattaṃ. Adhikaṃ karotīti adhikato. Idaṃ dvayaṃ thāyukagopānaṃ dvinnampi nāmaṃ.",
  "anya-e0810n:951_2": "Tatra ekagāme adhikato thāyuko, bahūsu gāmesvadhikato gopo. Vuttañcāmarakose “thāyukodhikato",
  "anya-e0810n:951_3": "gāme, gopo gāmesu bhūrisū”ti. amara 18.7 Ruddenāpi vuttaṃ “gāmesvadhikate gopo, goṭṭhajjhakkhepi",
  "anya-e0810n:951_4": "vallabho”ti cintāmaṇiṭīkā 18.7.",
  "anya-e0810n:952_0": "Dvayaṃ suvaṇṇarajatajjhakkhānaṃ dvinnampi nāmaṃ. Hiraññaṃ vuccati akatasuvaṇṇādi,",
  "anya-e0810n:952_1": "tatra niyutto heraññiko. Kana dittigatikantīsu, nipubbo, kho, nikkho, suvaṇṇādivikāro,",
  "anya-e0810n:952_2": "tatra niyogo nikkhiko. Visesato pana suvaṇṇajjhakkhe bhoriko. Bhūrisaddo suvaṇṇe,",
  "anya-e0810n:952_3": "taṃyogā bhoriko. Rūpyājjhakkhenikkhiko, tasmā’ya’mubhayatrāpi heraññikoti sāmaññasmiṃyeva. Vuttañca –",
  "anya-e0810n:953": "“Bhoriko kanakājjhakkho,",
  "anya-e0810n:954": "Rūpyā’jjhakkho tu nikkhiko”ti amara 18.7.",
  "anya-e0810n:955_0": "Sassa attano vijigīsabhūtassa desānantaro samantato maṇḍalībhūto rājā satturuccate",
  "anya-e0810n:955_1": "ekatthābhinivesitattā. Tato paraṃ vijigīsabhūmyekantariko mitto ekatthakārittanopakārattā.",
  "anya-e0810n:955_2": "Arivijigīsamittānaṃ pana maṇḍalānaṃ bahibhūto dūramaṇḍalaṭṭho vijigīsabhūmiyā accantabyavahito",
  "anya-e0810n:955_3": "balādhikopi yo nāpakarotyupakāroti vā, sa udāsīno dūramaṇḍalattenopakārattā. Dūramaṇḍale",
  "anya-e0810n:955_4": "āsatīti udāsīno, upubbo āsa upasevane, yu, assi, dāgamo ca. Sattumabhiyuñjamānassa",
  "anya-e0810n:955_5": "vijigīsassa sattuhitāya yo paṇhiṃ gaṇhati piṭṭhito vattati, so paṇhiggāho. “Paṇhi",
  "anya-e0810n:955_6": "pacchā padaṃ vijigīsassā”ti ratanakose. “Paṇhipāde byūhapiṭṭhe”ti tikaṇḍasesa 3.3.134",
  "anya-e0810n:955_7": "tikaṇḍaseso. “Paṇhi pacchimabhāge ca, pādamūlomadiṭṭhisu. Senāpiṭṭhe kumbhiyañce”ti tu nānatthasaṅgahe.",
  "anya-e0810n:956_0": "344-345. Diṭṭhantaṃ ripumhi. Mittapaṭipakkhattā amitto, rapatyavaṇṇaṃ rajateti ripu,",
  "anya-e0810n:956_1": "u, ittaṃ, rapa, lapa, japa, jappa vacane vā. Veraṃ virodho yassatthīti verī, ī, dukkhahetuttā",
  "anya-e0810n:956_2": "sapatti iva sapatto, ivatthe akārapaccayo. Ara gamane,ti, bhūvādittā āgamo. Sada",
  "anya-e0810n:956_3": "sādane, tu, bhūvādi, sattu, yavādicuṇṇepi. Ara gamane, veramaratīti ari, rassanto",
  "anya-e0810n:956_4": "i. Sapattādīnaṃ catunnaṃ dvando, “byañjano ca visaṃyogo”ti sutte caggahaṇena ekatakārassa",
  "anya-e0810n:956_5": "lopo ca. Patiyamatthanaṃ paccattho, taṃyogā paccatthiko, patiyaṃ viparītagamanaṃ.",
  "anya-e0810n:956_6": "Pantha gatiyaṃ, curādi. Paripantho parissavaṭṭhānaṃ, taṃyogā paripanthī. Paṭiviruddho",
  "anya-e0810n:956_7": "pakkho sahāyo paṭipakkho, tathā vipakkho. Na hito ahito. Hiṃsāyaṃ ramatīti paratīti",
  "anya-e0810n:956_8": "(?) paro, kvi. Paṭipakkhabhāvena amati gacchatīti paccāmitto, ama gamane, to, dvittaṃ.",
  "anya-e0810n:956_9": "Natthi etasmā īti upaddavoti anīto, mitto, tappaṭipakkho paccanīto, so eva paccanīko,",
  "anya-e0810n:956_10": "tassa ko, yathā niyako. Virodhossatthīti virodhī, ī. Disa, dusa appītiyaṃ, divādi.",
  "anya-e0810n:956_11": "Vidussanasīlatāya viddesī, dvittaṃ, issettaṃ. Dussatīti diso, a. Tapaccaye diṭṭho,",
  "anya-e0810n:956_12": "dhātvantena saha ṭṭhādeso. Dvesaṇo, duhadayo, dassu, sāttavo, abhighātīpyatra.",
  "anya-e0810n:957": "Dvayaṃ anukūlane. Anurodhanaṃ anurodho, ṇo. Rudha āvaraṇe. Anurūpaṃ pavattanaṃ anuvattanaṃ, vatu vattane, bhū, yu.",
  "anya-e0810n:958_0": "346. Pañcakaṃ mittasāmaññe. Mida snehe, bhūvādi, to, vayasā tulyo vayaso, mūlavayosaddehi",
  "anya-e0810n:958_1": "saññāyaṃ sapaccayo yapaccayo (?) pāṇini 4.4.91 suttaṃ passitabbaṃ, sabbakāriyesu",
  "anya-e0810n:958_2": "saha vayatīti vā vayaso, vaya gamane, sahassa so vaṇṇavipariyayo. Saha ayati kiccesūti",
  "anya-e0810n:958_3": "sahāyo, aya gamane, sahassa sābhāvo, yathā sahadhammiko. Saha vā hāni, ayo vā vuḍḍhi",
  "anya-e0810n:958_4": "yassa sahāyo, tipadabahubbīhi, yathā parakkamādhigatasampadā. Atha vā hāni ca āyo",
  "anya-e0810n:958_5": "ca hāyā, nilopo, te yassa atthi, so sahāyo, “sapakkhako, salomako”tyādīsu viya sasaddassa",
  "anya-e0810n:958_6": "vijjamānatthattā. Sundaraṃ hadayametassāti suhadayo, alopo, dyassa jo, sova suhajjo.",
  "anya-e0810n:958_7": "Saha parisahane. Parisahanaṃ adussanaṃ, kho, halopo, sakhā, rājādi, samāno khyāto",
  "anya-e0810n:958_8": "patīto vā sakhā, yalopo, samānassa ca sabhāvo. Siniddho, sniddho, savayopyatra. Sakhyasattapadinā",
  "anya-e0810n:958_9": "pana mettiyaṃ vattanti. Sakhimhi bhavaṃ sakhyaṃ. Sattahi padehi avagamyateti sattapadinaṃ",
  "anya-e0810n:958_10": "sattapadīna (amara 18.12), ino.",
  "anya-e0810n:959_0": "Dvayaṃ abhejjamitte. Sabbakālaṃ bhajatīti sambhatto, bhaja sevāyaṃ, bhūvādi. Daḷho",
  "anya-e0810n:959_1": "thiro mitto daḷhamitto. Dvayaṃ diṭṭhamattamitte. Kiñci kālaṃ passitabboti sandiṭṭho.",
  "anya-e0810n:959_2": "Saṃsaddoyamappattho. Disa pekkhane, dassanaṃ diṭṭhaṃ, taṃ mattā pamāṇametassa diṭṭhamattako, sakatthe ko.",
  "anya-e0810n:960_0": "347. Dvayaṃ carapurise tāpasādirūpena caramatte. Carati jānāti paracakkanti caro,",
  "anya-e0810n:960_1": "a, cāropi, ṇo. Guḷhapuriso guttapuriso. Yathārahavaṇṇo, paṇidhi, appasapo, phassopyatra.",
  "anya-e0810n:960_2": "Tatrādidvayaṃ vāṇijakasibalaliṅgabhikkhukaccāyanādilesena thāyinicare. Itare idhāgatasadisatthe.",
  "anya-e0810n:960_3": "Vaṇṇo pakāro, yathārahavaṇṇo yathārahappakāro. Yena paracakkaṃ sakkā ñātuṃ tappakāravā",
  "anya-e0810n:960_4": "iccattho. Paṇidhiyyate ñeyyamasmiṃ paṇidhi, i. Apakaṭṭhaṃ sappati caratīti apasappo,",
  "anya-e0810n:960_5": "a. Phusa bādhanaphusanesu, a, phasso.",
  "anya-e0810n:961": "Tikaṃ pathike. Pathe gacchatīti pathāvī, vī, dīgho. Iko, pathiko. Addhani magge gacchati sīlenāti addhagū. Addhagopyatra.",
  "anya-e0810n:962": "Dvayaṃ dūte. Du paritāpe, to. Sandesaṃ vācikaṃ haratyaneneti haratīti (?).",
  "anya-e0810n:963_0": "Dvayaṃ jotisike. Gaṇayatīti gaṇako, ṇvu. Muhuttaṃ kālavisesaṃ jānātīti muhuttiko,",
  "anya-e0810n:963_1": "vāggahaṇena na vuddhi. Saṃvaccharo, jotisiko, devaññū, mohutto, ñāṇiko, kātantikopyatra.",
  "anya-e0810n:963_2": "Katanto devamattaṃ, taṃ jānātīti kātantiko.",
  "anya-e0810n:964_0": "348. Dvayaṃ lekhake. Likha lekhane, bhū, ṇvu. Lipena masyopadesena bhavatīti lipi,",
  "anya-e0810n:964_1": "i, vaṇṇasaṇṭhāno, taṃ karotīti lipikāro. Akkharacaṇo, akkharacuñcupyatra. Cana dāne, bhū. Cañcu gatiyaṃ.",
  "anya-e0810n:965": "Melānandā masimaṇi, melandhu vaṇṇakūpikā;",
  "anya-e0810n:966": "Masijalantu melā ca, pattañjanaṃ masi dvisu.",
  "anya-e0810n:967": "Lekhanī vaṇṇatūlī ca, vaṇṇakakkharatūlikā;",
  "anya-e0810n:968": "Vaṇṇadūto sotthimukho, lekho vācikahārako.",
  "anya-e0810n:969": "Kācanakitaliko ca, kācanaṃ tannibandhanaṃ;",
  "anya-e0810n:970": "Lekhyaṭṭhānaṃ ganthakuṭi, muddā paccayakārinī tikaṇḍasesa 2.8.27, 28, 29.",
  "anya-e0810n:971_0": "Dvayaṃ vaṇṇe. Vaṇṇīyati pakāsīyati attho yena, so vaṇṇo, vaṇṇa pakāsane. Na kharati",
  "anya-e0810n:971_1": "na khīyatīti akkharo, khara vināse, khi khaye vā, tadā aro. Likhanaṃ, lipi, likhi",
  "anya-e0810n:971_2": "ime vaṇṇasaṇṭhāne vattanti. Lipilikhiyo itthiyaṃ.",
  "anya-e0810n:972": "Bhedādayo ime caturo upāyā sattuvijayakāraṇāni. Sattuvijayamupagacchanti etehīti upāyā. Parasmā visilesanaṃ bhedo.",
  "anya-e0810n:973": "Sneharāgāpanayanaṃ, saṃhāsoppādanaṃ tathā;",
  "anya-e0810n:974": "Santajjanañca bhedoyaṃ, viññūhi tividho mato kāmandakīyanītisāra 17.8.",
  "anya-e0810n:975_0": "Tatrāyaṃ tavānuggatena pavuddho pāsādataravo viya attānañcocchindissatīti saṅkāyaṃ",
  "anya-e0810n:975_1": "janitāyaṃ snehabhattiñcāpanayati. Abhibhavanañcopādayati paddhañcopādayati (ka.).",
  "anya-e0810n:975_2": "Aññassa ca pariyapaccāmittānuggahaṇassa maraṇamevanto bhavissatītyevaṃpakāramabhibhayanaṃ santajjanaṃ.",
  "anya-e0810n:976": "Vadhotthaggahaṇañceva, parikleso tatheva ca;",
  "anya-e0810n:977": "Iti daṇḍavidhaññūhi, daṇḍopi tividho mato kāmandakīyanītisāra 17.9.",
  "anya-e0810n:978": "Parikleso bandhanatāḷanādi.",
  "anya-e0810n:979": "Aññamaññopakārānaṃ, dassanaṃ guṇakittanaṃ;",
  "anya-e0810n:980": "Sambandhassa samakkhānaṃ, āyatiṃ sampakāsanaṃ.",
  "anya-e0810n:981": "Vācā pesalayā sādhu, tavāhamiti cappaṇaṃ;",
  "anya-e0810n:982": "Iti sāmavidhaññūhi, sāmaṃ pañcavidhaṃ mataṃ kāmandakīyanītisāra 17.4-5.",
  "anya-e0810n:983": "“Asmiṃ evaṃ kate idaṃ amhākaṃ bhavissatī”ti āsādassanaṃ āyatisampakāsanaṃ. Appaṇamityaṅgassa dānaṃ.",
  "anya-e0810n:984_0": "Dānañca pañcadhā sārassāsārassa ca dabbassa gahitassa samappaṇaṃ, tathāgahitassānumodanaṃ,",
  "anya-e0810n:984_1": "tathā apubbadānaṃ, tathā “amussa dabbaṃ gaṇhāhi, tatheva bhavissatī”ti parasesu sayaṃ",
  "anya-e0810n:984_2": "gāhappavattanaṃ, tathā iṇappamocanañceti. Yathāha –",
  "anya-e0810n:985": "“Yo sampattadhanossaggo, uttamamajjhimādhamo;",
  "anya-e0810n:986": "Patidānaṃ tathā tassa, gahitassānumodanaṃ.",
  "anya-e0810n:987": "Dabbadāna’mapubbañca, sayaṃ gāhappavattanaṃ;",
  "anya-e0810n:988": "Deyyassa paṭimokkho ca, dānaṃ pañcavidhaṃ mata”nti kāmandakīyanītisāra 17.6-7.",
  "anya-e0810n:989": "Ete cattāro upāyā māyādīsvevantogadhā, tathā hi māyopekkhā ca daṇḍantogadhā. Indajālañca bhede antogadhaṃ. Keci panāhu",
  "anya-e0810n:990": "“Sāmaṃ dānañca bhedo ca, daṇḍo ceti catukkakaṃ;",
  "anya-e0810n:991": "Māyopekkhindajālañca, sattopāyā pakittitā”ti kāmandakīyanītisāra 17.3.",
  "anya-e0810n:992": "349. Nāmamattena vuttānaṃ bhedādīnamidāni pariyāyānyāha. Tatra dvayaṃ bhede. Japa mānase ca japo cintanavācāsu (dhātvatthasaṅgaha, 135 gāthā), bhū, ṇo. Bhidi dvidhākaraṇe, ṇo.",
  "anya-e0810n:993": "Tikaṃ daṇḍe. Daṇḍa nipātane, curādi. Saho vuccati balaṃ, tabbhavaṃ sāhasaṃ. Damanaṃ damo, dīghapaṭisedho.",
  "anya-e0810n:994_0": "350. Sāmaṃ suddavagge, dānañca brāhmaṇavagge kathessati. Sāmyādayo sattarevācariyamate.",
  "anya-e0810n:994_1": "Paramparopakārittā rajjassaṅgāni. Pakaṭṭhamupakubbanti rajjanti pakatiyoti coccante.",
  "anya-e0810n:994_2": "Vuttañca kāmandakīye –",
  "anya-e0810n:995": "“Sāmya’maccañca raṭṭhañca, duggaṃ koso balaṃ sakhā;",
  "anya-e0810n:996": "Paramparopakārīdaṃ, sattaṅgaṃ rajjamuccate kāmandakīyanītisāra 4.1.",
  "anya-e0810n:997": "Amaccaraṭṭhaduggāni, koso daṇḍo ca pañcamo;",
  "anya-e0810n:998": "Etā pakatiyo vuttā, vijigīsassa rājino.",
  "anya-e0810n:999": "Etā pañca tathā mittaṃ, sattamo pathavīpati;",
  "anya-e0810n:1000": "Sattappakatikaṃ rajjaṃ, iccāha sūrapūjito”ti.",
  "anya-e0810n:1001_0": "Tatra poraseṇīnaṃ padhānabhāvepi sati raṭṭhaggahaṇena, balaggahaṇena vā gahaṇasiddhanti",
  "anya-e0810n:1001_1": "neha visuṃ gahaṇaṃ kataṃ, amarakose pana dvīhi gahaṇe siddhepi padhānattākhyāpanatthaṃ",
  "anya-e0810n:1001_2": "visuṃ gahitā. Vuttañhi tatra –",
  "anya-e0810n:1002": "“Sāmya’macco sakhā koso, rajjaduggabalāni ca;",
  "anya-e0810n:1003": "Rajjaṅgāni pakatayo, porānaṃ seṇiyopi ce”ti amara 18.17.",
  "anya-e0810n:1004_0": "Esañca sāmyamaccaraṭṭhaduggakosabalasakhīnaṃ pubbatarassa garuttaṃ viññeyyaṃ, iha",
  "anya-e0810n:1004_1": "tu nāmaliṅgānusāsane abhidhānasatthe anupayogato yathākkamaṃ garuttaṃ na vattumicchatīti",
  "anya-e0810n:1004_2": "byatikkamenopaññāso kato.",
  "anya-e0810n:1005_0": "Suvaṇṇādimayabhaṇḍāgāraṃ koso, pabbatodakarukkhādīhi duggamaṃ puraṃ duggaṃ, vijitaṃ",
  "anya-e0810n:1005_1": "janapadavatī bhūmi, balaṃ cakkaṃ, tañca molabhataseṇisahāyāmittāṭavikabhedena chabbidhaṃ.",
  "anya-e0810n:1005_2": "Tatra kamāgataṃ molaṃ, vetanasambandhaṃ bhataṃ, poraṃ balaṃ seṇī, sahāyabhūtaṃ sahāyo,",
  "anya-e0810n:1005_3": "amittabhūtaṃ amittaṃ, aṭavikaṃ aṭavisahāyo mittaṃ. Tadapi sahajjaṃ, pākataṃ, kittimañceti",
  "anya-e0810n:1005_4": "tividhaṃ. “Liṅge sabhāve pakati, porāmaccādiyonisu. Tiliṅgaṃ guṇasāmyepī”ti byākhyāsudhā 1.4.29 ruddo.",
  "anya-e0810n:1006_0": "351. Pabhāvādīnaṃ vasā sattiyo nāma tisso bhavanti. Saka sattiyaṃ,ti. Tatra yaṃ sandhādīnaṃ,",
  "anya-e0810n:1006_1": "bhedādīnañca yāthāvato avaṭṭhāpanaṃ, taṃ ñāṇabalaṃ mantasatti, sakasampattuppattiyaṃ",
  "anya-e0810n:1006_2": "kosadaṇḍā pabhūsatti, tesaṃyeva pabhuttasampādane sāmatthiyato. Vuttañca “kosadaṇḍabalaṃ",
  "anya-e0810n:1006_3": "pabhūsatti”riti cintāmaṇiṭīkāyampi. Balavatī ussāhaceṭṭhā ussāhasatti. Vuttañca “vikkamabalamussāhasatti”riti",
  "anya-e0810n:1006_4": "byākhyāsudhā 2.8.19 cintāmaṇiṭīkāyampi.",
  "anya-e0810n:1007_0": "Pabhāvādīnaṃ sakāraṇaṃ sarūpaṃ dassetumāha “pabhāvo”ccādi. Damanaṃ daṇḍo, tadatthiyā",
  "anya-e0810n:1007_1": "balampi daṇḍo. Tato jātaṃ yaṃ tejo, taṃ pabhāvo. Tato jāto yo tejo, so “pabhāvo”tipi",
  "anya-e0810n:1007_2": "pulliṅgena yojanīyaṃ. Pabhavanti tejassino aneneti pabhāvo, ṇo. Pakaṭṭho vā bhāvo",
  "anya-e0810n:1007_3": "pabhāvo. Koso dhanaṃ, tato jāto yo tejo, so pabhāvo nāma. Tathā kosajo tejo dhanena",
  "anya-e0810n:1007_4": "sattūnamupakaraṇaṃ. Patapanti tejassino bhavantyaneneti patāpo, ṇo.",
  "anya-e0810n:1008": "352. Dvayaṃ mante. Mantā vuccati paññā, sā etasmiṃ vijjati tāya nipphādetabbattāti manto, atha vā manta guttabhāsane, bhāve ṇo. Itaratra bhāve yu.",
  "anya-e0810n:1009_0": "So manto dvigocaro dvinnaṃ janānaṃ visayabhūto catukkaṇṇo nāma. Cattāro kaṇṇā ettha",
  "anya-e0810n:1009_1": "catukkaṇṇo. So manto tigocaro tiṇṇaṃ janānaṃ visayabhūto chakkaṇṇo nāma. Manto nāma",
  "anya-e0810n:1009_2": "catukkaṇṇo vā chakkaṇṇo vā kattabbo, na tato paranti dvinnamevettha gahaṇaṃ. Amarakose",
  "anya-e0810n:1009_3": "pana chakkaṇṇopi paṭikkhitto. Vuttañhi tattha “achakkaṇṇo, yo tatiyādyagocaro”ti amara 18.22.",
  "anya-e0810n:1010": "Sabbapārisadattā sabbapāṭhipadattā (ka.) byākaraṇassa sotūnaṃ samayantaresvapi paṭubhāvajananatthaṃ idhānāgatāpi chagguṇādayo ānetvā kathetabbā. Vuttañhi –",
  "anya-e0810n:1011": "“Sabbapārisadaṃ sabbapāṭipadaṃ (ka.) hidaṃ, sabbasattha’mato mataṃ;",
  "anya-e0810n:1012": "Nissīyate kvaci kiñci, sabbesa’matra vādina”nti.",
  "anya-e0810n:1013_0": "Yathā chagguṇā sandhi viggahayānāsanadvedhāsayā amara 18.18-9. Tatra sandhi upahāralakkhaṇo",
  "anya-e0810n:1013_1": "tividho kosadaṇḍabhūmippadānahetuko. Apahāralakkhaṇo viggaho, sopi tividho pakāsayuddhaṃ",
  "anya-e0810n:1013_2": "kūṭayuddhaṃ tuṇhiyuddhanti.",
  "anya-e0810n:1014_0": "Parabyasanatāsapattidesakālātyudayāvāpayānamattena sāddhe parasmiṃ katācarassa guṇānurattapakatissa",
  "anya-e0810n:1014_1": "vijigīsassa yātrā yānaṃ kāmandakīyanītisāre 11 sagge passitabbaṃ, tañca viggayhayānaṃ",
  "anya-e0810n:1014_2": "sandhāyayānaṃ sambhūyayānaṃ pasaṅgayānaṃ upekkhiyayānamiti pañcavidhaṃ. Patiggāhīnaṃ",
  "anya-e0810n:1014_3": "niggayha, sandhāya, upekkhiya vā yaṃ yānaṃ, taṃ viggayhayānādi. Yadā na sakkoti,",
  "anya-e0810n:1014_4": "tadā sāmantehi sahekībhūya yānaṃ sambhūyayānaṃ. Aññatra gantabbe aññasmiṃ pasaṅgato",
  "anya-e0810n:1014_5": "gamanaṃ pasaṅgayānaṃ.",
  "anya-e0810n:1015_0": "“Na maṃ paro hantuṃ samattho, nāhampi para”miti kālādike parikkhitvā vijigīsassa",
  "anya-e0810n:1015_1": "duggādīni vaḍḍhayato ṭhiti āsanaṃ, tadapi viggayhāsanasandhāyāsanādibhedena pañcavidhaṃ.",
  "anya-e0810n:1015_2": "Balīnaṃ sattūnaṃ majjhe kākakkhivā’lakkhitasso’bhayatra vacanenattano samappaṇaṃ",
  "anya-e0810n:1015_3": "dvedhaṃ. Aññatarena vā balavatarena sandhi, aññatarena abalena viggaho dvedhaṃ. Sattuno",
  "anya-e0810n:1015_4": "vā pakatīhi sandhāya yo tena viggaho, sattuneva vā yo sandhiviggahasamudāyahetuko",
  "anya-e0810n:1015_5": "sattunova vā sandhiviggahasamudāyahetuno (byākhyāsudhā 1.8.18) duggāsayassa byāpāro,",
  "anya-e0810n:1015_6": "sopi dvedhaṃ. Parasantānamapyobhayavedanānaṃ ubhayato vutti dvedhamuccate.",
  "anya-e0810n:1016_0": "“Ucchijjamāno ripunā nirupāya patikriyo. Sattihīno samāsiyate”ti byākhyāsudhā 1.8.18",
  "anya-e0810n:1016_1": "hīnenāññassa balavatarassa dhammavijayino samāsayanaṃ balavatā arinā ucchijjamānassa",
  "anya-e0810n:1016_2": "hīnasattino yaṃ balavadhammavijayisamāsayanaṃ (byākhyāsudhā 1.8.18), tasseva vā balino",
  "anya-e0810n:1016_3": "sattuno kosādippadānena āsayanaṃ āsayo vuccate. Ete chagguṇā.",
  "anya-e0810n:1017": "Yasmiñca guṇe ṭhito vijigīso sakkotyattano aṭṭhavaggiyakammāni pavattayituṃ, parassa cetānyupahantuṃ, guṇamādhiṭṭheyya, sā vuḍḍhi.",
  "anya-e0810n:1018": "Kasi vaṇijjaṃ patho duggaṃ, setu kuñjarabandhanaṃ;",
  "anya-e0810n:1019": "Khanyākaradhanādānaṃ, suññānañca nivesanaṃ kāmandakīyanītisāra 5.78.",
  "anya-e0810n:1020": "Ityeso aṭṭhavaggo.",
  "anya-e0810n:1021_0": "Yasmiṃ vā guṇe ṭhito sakammānaṃ vuḍḍhi, khayaṃ vā nābhipassati, taṃ ṭhānaṃ, yasmiṃ",
  "anya-e0810n:1021_1": "vā guṇe ṭhito sakammānamupaghātaṃ passati, tasmiṃ na tiṭṭheyya, so khayo, ayaṃ nītivedīnaṃ",
  "anya-e0810n:1021_2": "tivaggo amara 18.19. Itaresaṃ dhammatthakāmā tivaggo.",
  "anya-e0810n:1022": "Dvayaṃ guyhe. Rahasi bhavaṃ rahassaṃ, so, rahe vā bhavaṃ rahassaṃ. Guha saṃvaraṇe, kammani yo. Idaṃ dvayaṃ tīsu. Rahasso manto, rahassā vācā, rahassaṃ mantanaṃ.",
  "anya-e0810n:1023_0": "353. Pañcakaṃ vijane. Viji puthabhāve, bhū, to ca. Vici vivecane, puthubhāve ca vā.",
  "anya-e0810n:1023_1": "“Vivittaṃ tīsu vijane, asaṃpakkapavittesū”ti ruddo. Vigato jano asmāti vijano. Chādetīti",
  "anya-e0810n:1023_2": "channo. Chada saṃvaraṇe. Vittamarahatīti raho, raha cāge, ramante asminti vā raho,",
  "anya-e0810n:1023_3": "vaṇṇavikāro. “Raho nidhuvane cāpi, raho guyhe napuṃsaka”nti byākhyāsudhā 2.8.22 rabhaso.",
  "anya-e0810n:1023_4": "Dutiyo rahosaddo abyayaṃ. Nissalākā, upāsupyatra. Nissalākā thī, upāsu abyayaṃ.",
  "anya-e0810n:1024": "Dvayaṃ vissāse. Sasa pālane, ṇo. Sambha vissāse. “Vissambho kelikalahe, vissāse’paṇayepi ce”ti cintāmaṇiṭīkāyampi ruddo.",
  "anya-e0810n:1025_0": "Dvayaṃ nyāye. Yuja samādhimhi, samādhi abhyupagamo, to. Upagantabbattā upāyikaṃ.",
  "anya-e0810n:1025_1": "Upāyā sakatthe iko, opāyikaṃ, opayikampi pāṇini 5.4.34 (gaṇa), labbhaṃ, bhajamānaṃ,",
  "anya-e0810n:1025_2": "abhinītaṃ, nyāyaṃ, ñāyaṃpyatra.",
  "anya-e0810n:1026_0": "354. Silokaṃ ovāde. Avapubbo vada viyattiyaṃ vācāyaṃ, bhāve ṇo. Sāsa anusiṭṭhimhi,ti,",
  "anya-e0810n:1026_1": "āssi, anusiṭṭhi. Anusāsate anusāsanaṃ. Pumavajje itthiyaṃ, napuṃsake ca. Ettha ca",
  "anya-e0810n:1026_2": "ekassevatthassa bhinnaliṅgehi tīhi nāmehi kathanaṃ na kevalaṃ vāccaliṅgoyeva saddo,",
  "anya-e0810n:1026_3": "atha kho vācakaliṅgopyatthīti dīpanatthaṃ.",
  "anya-e0810n:1027": "Dvayaṃ āṇāyaṃ. Āṇa pesane, bhāve a, āṇā, itthī. Avavādo, niddeso, siṭṭhipyatra. Dvayaṃ bandhane. Dā dāne, bhāve yu, dā avakhaṇḍane vā, viyogadānato uddānaṃ.",
  "anya-e0810n:1028_0": "355-356. Dvayaṃ aparādhe. Apagacchantyanenāti āgu, ṇu, palopo, rassassa dīghatā,",
  "anya-e0810n:1028_1": "napuṃsake āgu. Apagato rādho yena aparādho, rādha saṃsiddhimhi. Dvayaṃ rājagayhe.",
  "anya-e0810n:1028_2": "Kira vikiraṇe, kattari a, attaṃ. Bala pāṇane, i. Karasāhacariyato bali pulliṅge.",
  "anya-e0810n:1028_3": "Bhāgadheyyopyatra. Bhāgāsakatthe dheyyo pāṇini 5.4.36 (vā.), bhāgattena tiṭṭhatīti",
  "anya-e0810n:1028_4": "vā bhāgadheyyo, iyo.",
  "anya-e0810n:1029": "Dvayaṃ tuṭṭhidāye. Manorathapuṇṇattā pattabbo bhāgo puṇṇapatto. Tussanaṃ tuṭṭho, sossatthīti tuṭṭhī, tena dātabbo dāyo tuṭṭhidāyo, ākārantānamāyo.",
  "anya-e0810n:1030": "Chakkaṃ pābhate. Tathā hi –",
  "anya-e0810n:1031": "“Hemaṃ sīhāsanaṃ vesaṃ, vuttaṃ bhaddāsanaṃ tathā;",
  "anya-e0810n:1032": "Upāyana’mupaggayhaṃ, pābhatañco’padā thiya”nti.",
  "anya-e0810n:1033": "Silokāddhaṃ nāma amaramālā.",
  "anya-e0810n:1034_0": "Upagantvādātabbāti upadā, a, itthī, taṃ tamatthaṃ patthentehi ābharīyate ānīyateti",
  "anya-e0810n:1034_1": "pābhataṃ, patthanatthajotakoyaṃ pasaddo. Upeyyateti upāyanaṃ, ito yu, upagacchati",
  "anya-e0810n:1034_2": "yenāti vā upāyanaṃ. Kuca saṅkocane, ṇo, vigato koco yena ukkoco. Paṇṇena satthapaṇṇena",
  "anya-e0810n:1034_3": "saddhiṃ ākarīyate ānīyateti paṇṇākāro, aññatra upacārā. Pahiṇantyaneneti paheṇakaṃ,",
  "anya-e0810n:1034_4": "hi gatiyaṃ, yu, sakatthe ko. Padesanaṃ, upaggayhaṃ, upahāropyatra.",
  "anya-e0810n:1035_0": "Gumbādideyyo gumbaghaṭādiko gumbaghaṭādito (?) deyyosuṅkaṃ, anitthī, gumbo nāma jalathalamaggādīsu",
  "anya-e0810n:1035_1": "laddhabbabhāgo, tathā ghaṭṭopi, samānatthā hete. Ādinā pābhatampi saṅgaṇhāti. Suṅka",
  "anya-e0810n:1035_2": "gamane, suṅkati yena, taṃ suṅkaṃ. Gamu gamane, bo, assu, gumbo. Dvayaṃ gāmajanapadādito",
  "anya-e0810n:1035_3": "laddhabbabhāge. Aya gamane, ṇo, āyo. Apaccaye ayo. Dhanānaṃ sampattakāle āgamo dhanāgamo.",
  "anya-e0810n:1036_0": "357. Dvayaṃ chattasāmaññe. Ātapato sūriyālokato tāyatīti ātapattaṃ, to. Chādayatīti",
  "anya-e0810n:1036_1": "chattaṃ, chada apavāraṇe, to, traṇapaccaye chatraṃ, hemaṃ suvaṇṇakhacitaṃ raññaṃ",
  "anya-e0810n:1036_2": "rājūnaṃ āsanaṃ sīhāsanākhyaṃ. Sīhākatippadhānattā sīhākatippadhānaṃ āsananti viggaho.",
  "anya-e0810n:1037_0": "Dvayaṃ cāmare. Vālena katā bījanī vālabījanī. Camaro migo tassedaṃ cāmarī. “Cāmarā",
  "anya-e0810n:1037_1": "cāmaraṃ romaṃ, gucchakañcāvacūlaka”nti tikaṇḍasesa 2.8.406 tikaṇḍaseso. Pakiṇṇakaṃpyatra.",
  "anya-e0810n:1037_2": "Pakarīyate vikkhipate pakiṇṇakaṃ, sakatthe ko.",
  "anya-e0810n:1038_0": "358. Khaggādayo ime pañca rājūnaṃ kakudhabhaṇḍāni bhavanti. Kuka ādāne, dho, vaṇṇavipariyayo.",
  "anya-e0810n:1038_1": "Rañño gamanakāle sadā ādātabbato kakudhāni ca tāni rājadhanattā bhaṇḍāni ceti kakudhabhaṇḍāni.",
  "anya-e0810n:1039_0": "359. Dvayaṃ puṇṇaghaṭe. Jalapuṇṇattā bhaddo kalyāṇo kumbho bhaddakumbho. Dvayaṃ hemabhājane.",
  "anya-e0810n:1039_1": "Bhara bharaṇe, bharaṇaṃ dhāraṇaṃ posanañca, dhāraṇatthassa bharatissa bhiṅgādeso,",
  "anya-e0810n:1039_2": "bharati dadhāti udakanti bhiṅgāro, āro. Karako, kuṇḍikāpyatra.",
  "anya-e0810n:1040_0": "Hatthī ca asso ca ratho ca patti ca, tesaṃ samūho hatthissarathapatti caturaṅginī",
  "anya-e0810n:1040_1": "senātyuccate, senaṅgattā samāhāradvandoyaṃ. Cattāri aṅgāni yassaṃ saṃvijjanti, sā",
  "anya-e0810n:1040_2": "caturaṅginī, ī, inī.",
  "anya-e0810n:1041_0": "360. Dantyantaṃ hatthini. Kuñjo hanu, danto ca, taṃyogā kuñjaro, atisaye ro, kuṃ",
  "anya-e0810n:1041_1": "pathaviṃ jarāpetīti vā kuñjaro, aluttasamāso, kuñje vā girikūṭe ramati, koñcanādaṃ",
  "anya-e0810n:1041_2": "nadanto vā carati, kuṃ vā pathaviṃ tadāghātena jarayatīti kuñjaro. Vārayati parabalaṃ",
  "anya-e0810n:1041_3": "vāraṇo, nandādīhi yu. Hatthayogā hatthī. Mataṅgassa isino apaccaṃ mātaṅgo, mahantaṃ",
  "anya-e0810n:1041_4": "aṅgaṃ sarīrametassāti vā mātaṅgo, ha nalopo, assākāro ca. Dve radā dantā yassa dvirado,",
  "anya-e0810n:1041_5": "“rada vilekhane dante”ti hi nānatthasaṅgahe. Gaja sadde, gajatīti, a. Nago pabbato,",
  "anya-e0810n:1041_6": "so viya dissatīti nāgo, ṇo. Karena, mukhena cāti dvīhi pivatīti dvipo. I gamane,",
  "anya-e0810n:1041_7": "bho. Dantayogā dantī. Saṭṭhihāyano, dantāvalo, anekapo, mataṅgajo, karī, thambheramo,",
  "anya-e0810n:1041_8": "padmī, mahāmigo, pīlu, sindhuro, dīghamāruto, rājīvo, jalakakkho, nilluro, karaṭī,",
  "anya-e0810n:1041_9": "varaṅgo, suppakaṇṇo iccādīnipi hatthino nāmāni. Saṭṭhivassikattā, jātiyā saṭṭhivassakāle",
  "anya-e0810n:1041_10": "thāmena hāyanato vā saṭṭhihāyano.",
  "anya-e0810n:1042": "Vanakarīnaṃ yo yūthajeṭṭho, so sayūthānaṃ jeṭṭhattā yūthajeṭṭho. Sayūthe pāti rakkhatīti yūthapoti coccate.",
  "anya-e0810n:1043_0": "361. Kāḷāvakādīni etāni hatthirājānaṃ kulāni. Kalambate saddāyateti kāḷāvako, ṇvu,",
  "anya-e0810n:1043_1": "malopo. Gaṅgāyaṃ jāto gaṅgeyyo, ṭhānavasena sā saññā. Paṇḍaravaṇṇatāya paṇḍaro. Vaṇṇavasena",
  "anya-e0810n:1043_2": "tambavaṇṇatāya tambo. Piṅgalavaṇṇatāya piṅgalo. Gandhayuttatāya gandho. Maṅga gamanattho,",
  "anya-e0810n:1043_3": "sobhanagamanayuttatāya maṅgalo, atisāyane, pasaṃsāyaṃ vā lo. Hemavaṇṇatāya hemo.",
  "anya-e0810n:1043_4": "Uposathakule jātattā uposatho, upagantvā arayo usatīti vā uposatho, tho, usa dāhe,",
  "anya-e0810n:1043_5": "upapubbo vasa nivāse vā, vasso, uposatho, tithīviseso ca. Chabbaṇṇadantatāya chaddanto.",
  "anya-e0810n:1043_6": "Etesañca kāḷāvako dasannaṃ purisānaṃ balaṃ dhāreti, gaṅgeyyo dasannaṃ kāḷāvakānaṃ,",
  "anya-e0810n:1043_7": "evaṃ yāvachaddantā netabbo, sammāsambuddho pana dasannaṃ chaddantānaṃ balaṃ dhāreti,",
  "anya-e0810n:1043_8": "teneva bhagavā kāḷāvakahatthigaṇanāya koṭisahassabalaṃ dhāreti, purisagaṇanāya dasannaṃ",
  "anya-e0810n:1043_9": "purisakoṭisahassānaṃ balaṃ.",
  "anya-e0810n:1044_0": "362. Pādo karipote. Pañcavassāni yāva kalabho, kala saṅkhyāne, abho, kalabho, ḷatte",
  "anya-e0810n:1044_1": "kaḷabho, mātāpitūhi bharitabbattā bhiṅko, bharatissa bhiṅko. Karisāvakopyatra. Pādo",
  "anya-e0810n:1044_2": "mattamātaṅge. Dānaṃ pabhinno yassa pabhinno. Majjatīti matto, mada ummāde. Gaje jāyatīti",
  "anya-e0810n:1044_3": "gajjo, ṇyo, mado. So sañjāto yassa gajjito.",
  "anya-e0810n:1045_0": "Dvayaṃ hatthisamūhe. Hatthīnaṃ samūho hatthighaṭā. Gajānaṃ samūho gajatā, gāmajanabandhusahāyādīhi",
  "anya-e0810n:1045_1": "tā. Pādo hatthiniyaṃ. Hatthayogā hatthinī, ī, inī. Kaṇa sadde, iru, sakatthe ko.",
  "anya-e0810n:1045_2": "Kareṇukātipi, tadā karayogā kareṇukā, iṇu. Kariṇī, dhenukā, vasā, kareṇupyatra.",
  "anya-e0810n:1046_0": "363. Hatthisiropiṇḍā hatthino sirasi dve piṇḍā kumbhākhyā. Ke sirasi bhavatīti kumbho,",
  "anya-e0810n:1046_1": "assu, niggahītāgamo ca. Dvinnaṃ pana kumbhānaṃ majjhimaṃ vidu nāma amara 18.37. Aṅkusasaṅghātaṃ",
  "anya-e0810n:1046_2": "vindatyasminti vidu, pume, u. Dvayaṃ kaṇṇamūle. Cūḷa nimajjane, ṇvu, cūḷikā, cuda",
  "anya-e0810n:1046_3": "sañcodane vā, codenti ettha aṅkusādīhi adantanti cūḷikā, dassa ḷo, ṇvu.",
  "anya-e0810n:1047": "Āsate asminti āsanaṃ, khandhadeso. Khandho eva deso khandhadeso, tasmiṃ. Dvayaṃ pucchamūle. Pucchassa mūlaṃ heṭṭhimabhāgo.",
  "anya-e0810n:1048_0": "364. Tikaṃ gajabandhanathambhe. Ālantyasmiṃ, anena vā bandhanti ālānaṃ, yu. Āpubbo",
  "anya-e0810n:1048_1": "bandhanattho lādhātu. Āhananti bandhantyasmiṃ, anena vā āḷhako, hanadhātu, nassa",
  "anya-e0810n:1048_2": "ḷo, vaṇṇavipariyayo ca, ṇvu. Thambha paṭibandhane. Bandhopyatra.",
  "anya-e0810n:1049_0": "Tikaṃ saṅkhale. Anitthī tūti tvantaṃ liṅgapadaṃ. Gala secane. Nigaḷati bandhati yenāti",
  "anya-e0810n:1049_1": "nigaḷo, a, kattusādhanaṃ vā. Adi bandhane, andatīti anduko. Ṇvu, assu. Bhusaṃ khalatyanena",
  "anya-e0810n:1049_2": "saṅkhalaṃ, kaṭi vatthabandhanepi, “thīkaṭīvatthabandhepi, nigaḷe saṅkhalaṃ tisū”ti",
  "anya-e0810n:1049_3": "cintāmaṇiṭīkā 18.41 rabhaso. Saṅkhalikāpyatra.",
  "anya-e0810n:1050_0": "Dvayaṃ gajagaṇḍe. Gaṇḍa vadanekadese, adhātūnampi dhātūsu pāṭho, dhātu hi kriyattho.",
  "anya-e0810n:1050_1": "Gaṇḍo kapolasāmaññepi. Kaṭa vassāvaraṇesu, a. Dvayaṃ karimadajale. Dīyateti dānaṃ.",
  "anya-e0810n:1050_2": "Mada ummāde, karaṇe a.",
  "anya-e0810n:1051": "365. Dvayaṃ hatthikare. Soṇa vaṇṇagatīsu, ḍo, soḍa gabbe vā, niggahītāgamo, ṇo ca. Dvīsu dvepi.",
  "anya-e0810n:1052": "Dvayaṃ soṇḍagge. Karassa soṇḍassa aggaṃ. Pusa posane. Kharo, sassa ko, ussottaṃ, pusa vuḍḍhimhi vā, bhū, pusa snehasecanapūraṇesu vā, kiyādi, pusa dhāraṇe vā, curādi.",
  "anya-e0810n:1053_0": "Hatthissa kāyamajjhamhi bandhanarajju kacchā nāma. Kaca bandhane, cho. Dūsā, varatrāpyatra.",
  "anya-e0810n:1053_1": "Kutho nāma hatthipiṭṭhattharitacitrakambalaṃ, so ādi yesante kuthādayo. Kuthādayo",
  "anya-e0810n:1053_2": "eva kappano nāma bhavanti. Kappa sāmatthiye, sajjanāyañca, karaṇe yu. Kappanāpi.",
  "anya-e0810n:1053_3": "Kaca sajjanāyaṃ, tho, kutho, tīsu. “Napuṃsakamattharaṇaṃ, thī paveṇī kuthaṃ tisū”ti",
  "anya-e0810n:1053_4": "cintāmaṇiṭīkā 18.42 hi vopālito. Paveṇī, attharaṇaṃ, vaṇṇo, paritthomoti ete kuthapariyāyā.",
  "anya-e0810n:1054_0": "366. Dvayaṃ rājārahe hatthini. Rājānamupagantvā vahitumarahatīti opavayho, arahatthe",
  "anya-e0810n:1054_1": "ṇyo. Rājānaṃ vahituṃ arahatīti rājavayho, ṇyo. Dvayaṃ kappitahatthini. Sajjā sajjanā",
  "anya-e0810n:1054_2": "sañjātā yasmiṃ sajjito. Kappā kappanā sañjātā yasmiṃ kappito. Etasmāyeva pāṭhā sajjakappā",
  "anya-e0810n:1054_3": "sajjanākappanānaṃ pariyāyāti ñeyyā.",
  "anya-e0810n:1055_0": "Hatthino pāde vijjhanakaṇṭako “tomaro”tyuccate. Tujjateneneti tomaro, tuda byathane,",
  "anya-e0810n:1055_1": "aro, dassa mo, ottaṃ. Veṇukaṃpyatra kotraṃ veṇukamālānaṃ (amara 18.41), kvaci veḷukantipi pāṭho.",
  "anya-e0810n:1056_0": "367. Hatthino kaṇṇamūlamhi vijjhanakaṇṭako “tutta”mityuccate. Tujjateneneti tuttaṃ,",
  "anya-e0810n:1056_1": "to. Hatthino matthakamhi vijjhanakaṇṭako “aṅkuso”tyuccate. Aṅkate aneneti aṅkuso,",
  "anya-e0810n:1056_2": "aṅka lakkhaṇe, so, assu.",
  "anya-e0810n:1057_0": "Pajjaddhaṃ hatthārohe. Maḍi bhūsāyaṃ, hatthiṃ maṇḍayati rakkhatīti hatthimaṇḍo, sova",
  "anya-e0810n:1057_1": "hatthimeṇḍo, mi hiṃsāyaṃ vā, ḍo, niggahītāgamo. Hatthiṃ pāti rakkhatīti hatthipo,",
  "anya-e0810n:1057_2": "kammani ṇo. Hatthiṃ gopayati rakkhatīti hatthigopako. Gupa rakkhaṇe, sakatthe ko.",
  "anya-e0810n:1057_3": "Ādhoraṇo, nisādinopyatra.",
  "anya-e0810n:1058_0": "368. Mātaṅgahayādīnaṃ gamanādikriyāsikkhāpako ācariyo “gāmaṇīyo”tyuccate. Gamanaṃ",
  "anya-e0810n:1058_1": "gāmo, bhāve ṇo. Hatthādīnaṃ gamanakriyā gāmo, taṃ neti sikkhāpetīti gāmaṇīyo, aññakriyāsikkhāpanetūpacārā,",
  "anya-e0810n:1058_2": "gāmaṃ vā hatthādisamūhaṃ netīti gāmaṇīyo, gamanaṃ vā sikkhāpetīti gāmaṇīyo, sabbatra nassa ṇattaṃ.",
  "anya-e0810n:1059_0": "Pādadvayaṃ asse. Haya gatiyaṃ, a. Turaṃ sīghaṃ gacchatīti turaṅgo, kvi, bindālopo,",
  "anya-e0810n:1059_1": "lope sati turago. Vāha payatane, a. Asa bhakkhane, a. Sindhūnamadūrabhavo janapadopi",
  "anya-e0810n:1059_2": "sindhavo, tatra bhavo sindhavo, saṃyogantattā na vuddhi. Ghoṭako, pīti, turaṅgamo,",
  "anya-e0810n:1059_3": "vājī, gandhabbo, sattiriccādīnipi asse. Ghuṭa parivattane, ṇvu. Pā pāne,ti. “Pāne",
  "anya-e0810n:1059_4": "thī pīti asse so”ti ruddo. Vājayogā vājī, ī. “Esañca pubbaṃ pakkho āsi, sa tu devetyatyatthitena",
  "anya-e0810n:1059_5": "sālībhūtamuninā sakkaṃ payojetvā vajirachedito”ti nikāyantariyā. Sapa samavāye,ti,",
  "anya-e0810n:1059_6": "satti, sāmatthiyepi.",
  "anya-e0810n:1060_0": "369. Tassa assassa bhedo viseso assataro, assaṃ taratīti assataro, tara atikkamane,",
  "anya-e0810n:1060_1": "tarapaccayenāpi siddhaṃ. Padhānassabhūmibhavo sujātiko avikārī kulīnako asso ājānīyo",
  "anya-e0810n:1060_2": "nāma, ā bhuso kāraṇākāraṇaṃ jānātīti ājānīyo, anīyo, ṇyapaccayena vā siddhaṃ, tadā",
  "anya-e0810n:1060_3": "“kiyādito nā”ti nāgamo, īkārāgamo ca cintāmaṇiṭīkā 18.44 gāthāyampi passitabbaṃ.",
  "anya-e0810n:1060_4": "Kule sambhūto kulīnako, īno, sakatthe ko. Saṅgāme garusatthappahārena nihato santo",
  "anya-e0810n:1060_5": "piyo sāmikaṃ na jahati sukhaṃ vahanasīlo yo asso, so vinītasaddenoccate. Visesena",
  "anya-e0810n:1060_6": "dammataṃ neti yanti vinīto.",
  "anya-e0810n:1061": "Dvayaṃ assapote. Kasa gamane, oro, assi, kiñci saratīti vā kisoro, bindulopo, asso ca, hayo eva bālattā hayapotako, appatthe ko.",
  "anya-e0810n:1062_0": "370. Dvayaṃ athāmasse. Ghuṭa parivattane, ṇvu, ghoṭako, assasāmaññepyayaṃ, kharaṃ",
  "anya-e0810n:1062_1": "gacchatīti khaluṅgo, so eva khaḷuṅko, gakārassa kakāraṃ katvā, rassa lo, ḷattamuttañca,",
  "anya-e0810n:1062_2": "khaḷukotipi. Javena sabbesamadhiko asso javano, yu.",
  "anya-e0810n:1063_0": "Dvayaṃ kavītikhyāte mukhabandhane. Mukhamātiṭṭhatīti mukhāṭhānaṃ. Khe mukhavivare",
  "anya-e0810n:1063_1": "līno khalīno. “Kavikā tu khalīnoti khalīne thī (?), kaviyaṃ kathanaṃtyapī”ti rabhaso.",
  "anya-e0810n:1063_2": "Kavi, kavikāpyatra. Ku sadde. I, ī ca, sakatthe ko. Vāsaddena napuṃsakattaṃ samuccinoti.",
  "anya-e0810n:1063_3": "Vuttañca amarakose “kavikā tu khalīno’nitthī”ti amara 18.49.",
  "anya-e0810n:1064": "Assābhitāḷinī vettavikatādi kasā nāma. Kasa gamane, a, karaṇasādhanaṃ.",
  "anya-e0810n:1065_0": "371. Assassa nāsāgatarajjumhi kusā, kusa silesane. Dvayaṃ assāyaṃ. Vala saṃvaraṇe,",
  "anya-e0810n:1065_1": "vo, ḷattaṃ, ā, vaḷavā. Asatīti assā, “itthiyamatiyavo vā”ti a, ā ca, assā. Vāmīpyatra.",
  "anya-e0810n:1065_2": "Dvayaṃ khure. Khura chedane. Saṃ sukhaṃ pharatyanena saphaṃ, nerutto. “Saphaṃ klīve",
  "anya-e0810n:1065_3": "khuro pumā”ti amara 18.49 amarakoso.",
  "anya-e0810n:1066_0": "Dvayaṃ pucchamatte. Puccha pamāde. Na gacchatīti naṅguṭṭho, aṅga gamane, ṭho, assu,",
  "anya-e0810n:1066_1": "dvepi anitthiyaṃ. Lūmaṃpyatra. Dvayaṃ kesavati naṅguṭṭhamatte, na tu hatthino eva.",
  "anya-e0810n:1066_2": "Vālasamūhayogā vālahattho, yathā kesahattho caye, tathātrāpi. Vālo dhiyyate asminti vāladhi, i.",
  "anya-e0810n:1067": "Etthānāgatāpi assassa dhārākhyā dhāvākhyā (ka.) pañca gatiyo kathetabbā. Yathā –",
  "anya-e0810n:1068": "Akkanditaṃ dhoritakaṃ, recitaṃ vaggitaṃ plutaṃ;",
  "anya-e0810n:1069": "Gatiyome pañca dhārā dhāvā (ka.), assānaṃ viññunā matā amara 18.48-9.",
  "anya-e0810n:1070_0": "Tattha vitthambhā samāvagati akkanditaṃ, kandi gatisosanesu, to. Tato adhikā caturāgati",
  "anya-e0810n:1070_1": "dhoritakaṃ, dhora gaticāturiye, to, sakatthe ko. Maṇḍalikāyānena gamanaṃ recitaṃ,",
  "anya-e0810n:1070_2": "rica viyojanasambajjhanesu, sambajjhanaṃ missanaṃ. Vegena parikkhitto paricaraṇaṃ",
  "anya-e0810n:1070_3": "vaggitaṃ, vagga gamanattho. Turaṃ samena gamanaṃ plutaṃ, plu gatiyaṃ. Ta’dutta’massasatthe",
  "anya-e0810n:1070_4": "“samo’dhiko layo vegī, turitasso bhave kamā”ti.",
  "anya-e0810n:1071": "372. Dvayaṃ yuddhatthe cakkayuttayāne. Sanda gamane, sandate gamyateneneti sandano, yu. Ramateneneti ratho, tho, malopo. Sataṅgopyatra. Satamaṅgānyassa.",
  "anya-e0810n:1072_0": "Yaṃ na raṇāya yuddhatthaṃ cakkayuttaṃ yānaṃ, api tu kīḷābhamanādyatthaṃ, so pussaratho.",
  "anya-e0810n:1072_1": "Vuttañca amarakose “ayaṃ pussaratho cakka-yānaṃ na samarāya ya”nti amara 18.51. Pusa",
  "anya-e0810n:1072_2": "pāsane, so, pusanāmakena phalavisesena yutto ratho pussaratho, pussanakkhattena kato,",
  "anya-e0810n:1072_3": "sajjito vā rathoti pussaratho.",
  "anya-e0810n:1073_0": "Byagghassa cammāvuto parikkhitto ratho veyyaggho nāma, byagghassa vikāro cammaṃ veyyagghaṃ,",
  "anya-e0810n:1073_1": "ṇo, tena parivuto ratho veyyaggho, ṇo, ubhayatrāpi vuḍḍhāgamo. “Paccattaṃ paccatthaṃ",
  "anya-e0810n:1073_2": "(ka.) ayanti gacchantīti paccayā”ti vacanatthato paccattameva paccatthameva (?) paccayā",
  "anya-e0810n:1073_3": "bhavanti, yathā kāritantasmāpi payojakavasena anekakāritapaccayā. Dīpino cammāvuto",
  "anya-e0810n:1073_4": "ratho dīpo nāma, dīpino vikāro cammaṃ dīpaṃ, ṇo, tena parivuto ratho dīpo, ṇo.",
  "anya-e0810n:1074_0": "373. Dvayaṃ purisayuttayāne. Si sevāyaṃ. Sukhatthikehi sevīyateti sivikā, ṇvu, vāgamo,",
  "anya-e0810n:1074_1": "ittaṃ, kitapaccayā hi yebhuyyena kammādīsupi vattanti, kiccapaccayā ca kattaripi,",
  "anya-e0810n:1074_2": "yathā “vinayo, nissayo, tapanīyā dhammā”tyādīsu, mahāpadesena vā kitakiccapaccayānaṃ",
  "anya-e0810n:1074_3": "kattukammādīsvapi pavatti veditabbā, sivaṃ karotīti vā sivikā, iko. Yāpyehi adhamehi",
  "anya-e0810n:1074_4": "yāyate niyyateti yāpyayānaṃ. “Yāpya pānīyake nindye”ti hi nānatthasaṅgahe.",
  "anya-e0810n:1075_0": "Dvayaṃ sakaṭe. Anitthī tūti tvantaṃ liṅgapadaṃ. Saka sattiyaṃ, aṭo. Ana pāṇane, karaṇasādhanaṃ,",
  "anya-e0810n:1075_1": "natthi nāsā yassāti vā anaṃ, sālopo, rasso ca. Klīve’naṃ, sakaṭo, nitthītyamarakoso amara 18.52.",
  "anya-e0810n:1076_0": "Dvayaṃ cakke. Karoti gamanamaneneti cakkaṃ, dvittaṃ, cakkādi. Rathassa aṅgaṃ rathaṅgaṃ.",
  "anya-e0810n:1076_1": "Tassa cakkassa anto avasānaṃ nemi, sā nāriyaṃ itthiyaṃ. Nayati cakkaṃ nemi. Yā bhūmiṃ",
  "anya-e0810n:1076_2": "phusati, nī naye, mi, īpaccaye nemī ca. Padhipyatra.",
  "anya-e0810n:1077_0": "374. Tammajjhe tassa rathassa, cakkassa vā majjhe cakkākāro piṇḍikā, yassaṃ sabbāni",
  "anya-e0810n:1077_1": "kaṭṭhāni āsajjante. Piṇḍikāsāhacariyā nābhi itthī, īpaccaye nābhī ca. Sabbāni kaṭṭhāni",
  "anya-e0810n:1077_2": "piṇḍetīti piṇḍikā, piṇḍa saṅghāte, a, sakatthe ko. Piṇḍīpi, nābhi viyāti nābhi.",
  "anya-e0810n:1078": "Rathassa yugakaṭṭhaṃ yatra āsajjate, sa yugandharo. Kuṃ pathaviṃ vuṇoti acchādayatīti kubbaro, vu saṃvaraṇe, ro, ussattaṃ. Yugaṃ dhāretīti yugandharo, saññāyaṃ a, abhidhānā rasso.",
  "anya-e0810n:1079": "Akkho sakaṭaṃ, tadavayavo vā, tathā cāhājayācariyo –",
  "anya-e0810n:1080": "“Akkho vibhīṭake nimbe, sakaṭe ca byavahāre;",
  "anya-e0810n:1081": "Rathassāvayave kasse, pāsakepya’kkha’mindriye”ti.",
  "anya-e0810n:1082_0": "Tassaggagate kīle āṇī, itthī. Aṇipi, “sīmāssikkhaggakīlesu, aṇī āṇī ime dvisū”ti",
  "anya-e0810n:1082_1": "cintāmaṇiṭīkā 18.56 hi ruddo dvidhā paṭhati. “Aṇī āṇī ca akkhaggakīle sīmāssisu matā”ti",
  "anya-e0810n:1082_2": "ca nānatthasaṅgahopi. Assi koṇo. Aṇa sadde, ṇi. Pubbapakkhe na vuḍḍhi, ana pāṇane",
  "anya-e0810n:1082_3": "vā, ṇattaṃ. Kaṇḍakādisatthehi parirakkhaṇatthaṃ kato rathāvaraṇo varutho, yo “rathaguttī”ti",
  "anya-e0810n:1082_4": "khyāto. Vara varaṇe, varaṇametthāvaraṇaṃ, yathā rathaṃ thiratthaṃ taṭṭhañca gopatīti",
  "anya-e0810n:1082_5": "rathagutti, itthī, “gutti kārāgāre vuttā, bhūgate rakkhaṇe yame”ti nānatthasaṅgahe.",
  "anya-e0810n:1083_0": "375. Rathādīnaṃ purobhāgasaṅkhāte mukhe dhuro. Dhara dhāraṇe, assu, yānamukhaṃpyatra.",
  "anya-e0810n:1083_1": "Akkhopakkharādayo rathassa aṅgā nāma. Aka gamane, kho, akkho, dvinnaṃ rathacakkānaṃ",
  "anya-e0810n:1083_2": "antaragato kaṭṭhaviseso. Upari karīyateti upakkharo, akkhassopari kaṭṭhaviseso. Amarakose",
  "anya-e0810n:1083_3": "pana upakkharasaddassa sabbarathāvayavavācakattaṃ vuttaṃ “rathaṅgantu upakkharo”ti",
  "anya-e0810n:1083_4": "amara 18.55. “Apakkharo”tipi pāṭho.",
  "anya-e0810n:1084_0": "Sabbasmiṃ hatthādike vāhane yānādittayaṃ, sabbatra karaṇasādhanaṃ. Yojanīyaṃ yujjatenenāti",
  "anya-e0810n:1084_1": "yoggaṃ, ṇyo. Pattaṃ dhoraṇañcātra. Pata gatiyaṃ. Dhora gaticāturiye, etthāpi karaṇasādhanaṃ.",
  "anya-e0810n:1085_0": "376. Catukkaṃ sārathimhi. Rathena carati sīlenāti rathacārī. Savati perayatīti sūto,",
  "anya-e0810n:1085_1": "sū peraṇe, to. Aja gamane. Pājetīti pājitā, ritu, dīghādi. Sara gatiyaṃ, thi, rathena",
  "anya-e0810n:1085_2": "saha gacchatīti vā sārathi, iṇa, aññatropacārā. Niyantā, yantā, khattā, sabyaṭṭho,",
  "anya-e0810n:1085_3": "dakkhiṇattho, rathakuṭumbīpyatra.",
  "anya-e0810n:1086": "“Niyantā pājitā yantā, sūto khattā ca sārathi;",
  "anya-e0810n:1087": "Sabyaṭṭho dakkhiṇattho ca, saññā rathakuṭumbino”ti amara 18.56-60. –",
  "anya-e0810n:1088": "Vuttaṃ. Atthato sārathino rathakuṭumbī ca nāmaṃ. Rathanāyake tu “rathāroho ca rathiko rathī”ti pacchā vakkhati. Khudi saṃpesane, tu, dassa to, ussattañca, khattā.",
  "anya-e0810n:1089_0": "Tikaṃ rathe pājitatarā aññe yodhā, atra ye “rathanāyakā”tipyuccante. Rathamārohatīti",
  "anya-e0810n:1089_1": "rathiko, rathī ca. Rathena yujjatīti vā rathiko, rathī ca. Rathino, sandanārohopyatra.",
  "anya-e0810n:1089_2": "Dvayaṃ yodhe. Yudha sampahāre, ṇo. Bhaṭati yujjatīti bhaṭo, a. Kvaci yoddhopi.",
  "anya-e0810n:1090_0": "377-379. Catukkaṃ padātike. Padehi atati ajatīti padāti, ata sātaccagamane, i. Pada",
  "anya-e0810n:1090_1": "gamane. Padatīti patti, i, dvittaṃ. Padena adatīti vā patti, alopo, dassa to, ime",
  "anya-e0810n:1090_2": "dve, vakkhamānā dve ca pume. Padehi gacchatīti padago, padiko. Pādātiko, padājayopyatra",
  "anya-e0810n:1090_3": "pādehi ajati ī, rasso ca padājiṃ (cintāmaṇiṭīkā 18.66).",
  "anya-e0810n:1091_0": "Chakkaṃ kavace. Naha bandhane, karaṇe ṇo. Kaṅka gatyattho, aṭo. Varīyate tanti vammaṃ,",
  "anya-e0810n:1091_1": "vara varaṇe, vara icchāyaṃ vā, mo, rassa mo. Kaca bandhane, a, vakāravaṇṇāgamo. Uro",
  "anya-e0810n:1091_2": "chādayantyanenāti uracchado. Vāsaddo dvinnaṃ punnapuṃsakattaṃ sampiṇḍeti. Jala dittiyaṃ,",
  "anya-e0810n:1091_3": "ṇvu. Tanuttaṃ, daṃsanaṃ, jagaropyatra. “Jagaro kaṅkaṭo yogo, sannāho ca uracchado”ti",
  "anya-e0810n:1091_4": "cintāmaṇiṭīkā 18.64 byākhyāsudhā 2.8.64 vopālito.",
  "anya-e0810n:1092": "Tikaṃ katasannāhe. Cammena sammā naddhavāti sannaddho, dho. Sajju gatiyaṃ, a. Vammena naddhavā vammiko. Daṃsito, uracchadiko, byūḷhakaṅkaṭo, jagarikopyatra.",
  "anya-e0810n:1093_0": "Dvayaṃ paridahite vatthādo. Āpatipubbo mucadhātu paridahane, ubhayattha to, bhūjādi.",
  "anya-e0810n:1093_1": "Pakkhe “susapacasakato kkhakkā ce”ti sutte cakārena tapaccayassa kko, dhātvantalopo",
  "anya-e0810n:1093_2": "ca. Pinaddho, apinaddhopyatra. Pubbapakkhe apissākāralopo.",
  "anya-e0810n:1094_0": "Catukkaṃ abhicārapadātimhi. Pure caraṇasīlo, sattamiyā alopo ubhayatrāpi. Pubbe ṇī.",
  "anya-e0810n:1094_1": "Parapakkhe a, pubbaṃ, pubbe vā gacchatīti pubbaṅgamo, dutiyāyālopo. Purogo, aggesaro,",
  "anya-e0810n:1094_2": "paṭṭho, aggatosaro, purassaro, purogamopyatra.",
  "anya-e0810n:1095": "Dvayaṃ asīghagāmini. Mandaṃ gacchati sīlenāti mandagāmī, ṇī. Mantha viloḷane, anekatthattā saṃkilese ca. Saṃkilissateti mantharo, aro.",
  "anya-e0810n:1096": "Tikaṃ vegini. Turameti gacchatīti turito, i gatiyaṃ, to. Turassi, pajavī, javopyatra. Dvayaṃ jetuyoggatāmatte. Ji jaye, tabbo, jetabbaṃ, ṇyapaccaye jeyyaṃ.",
  "anya-e0810n:1097_0": "380. Tikaṃ sūre. Sura vīra vikkanteti curādidhātu. Surayati, vīrayatīti sūro, vīro",
  "anya-e0810n:1097_1": "ca, a, dīghādi, kanta chedane. Vikkanto. Dvayaṃ sahāyamatte. Saha eti gacchatīti",
  "anya-e0810n:1097_2": "sahāyo, sabbatra kattari ca a. Anusaddo pacchāttho. Samāti ete dve tulyatthā. Anuplapo,",
  "anya-e0810n:1097_3": "abhisaropi. Sannaddhappabhutī sannaddhasaddādayo anucarantā tīsu.",
  "anya-e0810n:1098_0": "Pātheyyaṃ nāma rājādīnaṃ yātrāsveva bahulaṃ pavattatīti idha taṃ vuttaṃ, pathe hitaṃ",
  "anya-e0810n:1098_1": "pātheyyaṃ, eyyo. Samba maṇḍale, alo, sameti addhānaparissamametenāti vā sambalaṃ, alo, bāgamo ca.",
  "anya-e0810n:1099_0": "381. Catukkaṃ senāyaṃ. Vāhayogā vāhinī. Dhajayogā dhajinī. Si bandhane, no, senā.",
  "anya-e0810n:1099_1": "Camu adane, ū. Camati bhīrunti camū. Putanā, anīkinī, varūthinīpyatra. Ettha ca putanā",
  "anya-e0810n:1099_2": "anīkinī vāhinī camū senābhedepi. “Putanā’nīkinī camū, senā senāntarepi ce”ti ruddo,",
  "anya-e0810n:1099_3": "“senāpabhede senāyaṃ, savantyamapi vāhinī”ti rabhaso ca. Cakkāditikaṃ sāmaññena senāyaṃ,",
  "anya-e0810n:1099_4": "senaṅge ca. Cāṇakye tu senāvisese anīko vutto “tīṇi tikānyanīka”nti.",
  "anya-e0810n:1100": "Asseva kāmandakīye vivaraṇaṃ, yathā –",
  "anya-e0810n:1101": "“Assassa pattiyodhā ye, bhaveyyuṃ purisā tayo;",
  "anya-e0810n:1102": "Iti kappā tu pañcassā, vidheyyā kuñjarassa tu;",
  "anya-e0810n:1103": "Pādaṅgo pājitāvanto, purisā dasa pañca ca;",
  "anya-e0810n:1104": "Vidhānamiti nāgassa, catukkaṃ sandanassa ca;",
  "anya-e0810n:1105": "Anīkamiti viññeyya-miti kappā nava dvipā”ti.",
  "anya-e0810n:1106": "Karīyate viggaho yeneti cakkaṃ. Bala saṃvaraṇe, a. Aṇa sadde, iko. Vākāro napuṃsakattaṃ samuccinoti.",
  "anya-e0810n:1107_0": "Caturaṅgabalāya susannaddhāya senāya yuddhatthaṃ desavidese vinyāso vibhajitvā nyasanaṃ",
  "anya-e0810n:1107_1": "ṭhapanaṃ byūho kathyate. Vibhajitvā ūhanaṃ ṭhapanaṃ byūho. Tabbhedā daṇḍabhogamaṇḍalāsaṃhatā",
  "anya-e0810n:1107_2": "cattāro pakatibyūhā. Tatra anīkānaṃ tiriyato vutti daṇḍo. Samatthānamanīkānamanvāvutti",
  "anya-e0810n:1107_3": "aññoññato vutti bhogo. Maṇḍalaracanāya sarantānamanīkānaṃ sabbato vutti sappasarīramiva",
  "anya-e0810n:1107_4": "maṇḍalo. Ṭhitānamitaretarāsaṃ hatānaṃ visiliṭṭhatarānaṃ anīkānaṃ puthuvutti asaṃhato.",
  "anya-e0810n:1107_5": "Taduttaṃ kāmandakena –",
  "anya-e0810n:1108": "“Tiriyato vutti daṇḍākhyā, bhogonvāvuttireva ca;",
  "anya-e0810n:1109": "Maṇḍalo sabbatovutti, puthuvutti asaṃhato”ti.",
  "anya-e0810n:1110_0": "Byūhasamaveto eva byūhassekadeso pacchābhāgo byūhapaṇhi, byūhassa pacchā, byūhantarameva",
  "anya-e0810n:1110_1": "vā. Yatra ṭhito rājā sasenaṃ paṭiggaṇhati, taṃ senāya pacchā dhanusatadvayantarena",
  "anya-e0810n:1110_2": "ṭhitaparisasahitaṃ anīkaṃ “paṭiggaho”tyuccate.",
  "anya-e0810n:1111_0": "382-383. Eko hatthī dvādasapurisasahito “eko hatthī”tyuccate, etena lakkhaṇena adhamantato",
  "anya-e0810n:1111_1": "heṭṭhimaparicchedena tayo hatthino hatthānīkaṃ nāma, tathā eko turaṅgo tipurisasahito,",
  "anya-e0810n:1111_2": "eko ca ratho catupurisasahito eko hayo, eko rathoti etena lakkhaṇena adhamantato",
  "anya-e0810n:1111_3": "tayo hayā ca tayo rathā ca hayānīkaṃ, rathānīkaṃ nāma, tenāha “tayo tayo gajādayo”ti.",
  "anya-e0810n:1111_4": "Sasatthā khaggādisatthahatthā catujjanā cattāro purisā pattānīkaṃ nāma vuttā. Heṭṭhimantatoyevetthāpi",
  "anya-e0810n:1111_5": "paricchedo. Amarakose tvaññathā kathitā –",
  "anya-e0810n:1112": "“Ekakebharathā tyassā, patti pañcapadātikā;",
  "anya-e0810n:1113": "Patyaṅgehi tiguṇehi, kamā saññā yathottaraṃ.",
  "anya-e0810n:1114": "Senāmukhaṃ gumbagaṇā, vāhinī putanā camū;",
  "anya-e0810n:1115": "Anīkinī ca tāsantu, dasa akkhobhinī mata”nti amara 18.80-1.",
  "anya-e0810n:1116_0": "Tassattho – tīhi assehi gajenekena rathena ca padātībhi ca pañcahi patti nāma senantaraṃ.",
  "anya-e0810n:1116_1": "Patyaṅgehi sabbehi gajādīhi yathāpubbaṃ guṇehi yathottaraṃ kamena senāmukhādikā saññā",
  "anya-e0810n:1116_2": "bhavati. Yathottaranti vacanena yathāpubbamityatthamāha, tenedaṃ vuttaṃ “bhavati",
  "anya-e0810n:1116_3": "tayo pattino senāmukhaṃ. Tīhi senāmukhehi gumbo. Gumbattayena gaṇo. Gaṇattayaṃ vāhinī.",
  "anya-e0810n:1116_4": "Vāhinittayaṃ putanā. Putanattayaṃ camū. Camuttayaṃ anīkinī. Tāsaṃ anīkinīnaṃ dasa akkhobhinī”ti.",
  "anya-e0810n:1117": "Tatra rathānaṃ saṅkhyā sattatisahitehi aṭṭhasatehādhikānyekavīsatisahassāni, evameva gajānampi saṅkhyā, tathā ca –",
  "anya-e0810n:1118": "Pañcasaṭṭhisahassāni, chasatāni daseva tu;",
  "anya-e0810n:1119": "Saṅkhyā tā turaṅgānañhi, vinā rathe turaṅgame.",
  "anya-e0810n:1120": "Narānaṃ satasahassaṃ, sahassāni naveva ca;",
  "anya-e0810n:1121": "Satāni tīṇi ca’ññāni, paññāsañca padātayoti byākhyāsudhā 2.8.80.",
  "anya-e0810n:1122_0": "384. Heṭṭhimaparicchedena senaṃ dassetvā ukkaṭṭhaparicchedena dassetumāha “saṭṭhi…pe…",
  "anya-e0810n:1122_1": "yanti”ccādi. Yantiyā yānaṃ kubbantiyā senāya kattubhūtāya dhūlīkatesu santesu. Kesu?",
  "anya-e0810n:1122_2": "Saṭṭhivaṃsakalāpesu. Kittakappamāṇesu? Paccekaṃ saṭṭhidaṇḍavantesu, esā akkhobhinī",
  "anya-e0810n:1122_3": "nāma senā ukkaṭṭhaparicchedena. Kenaci khobhetumasakkuṇeyyatāya akkhobhinī, yu, nadādi. Khubha calane.",
  "anya-e0810n:1123_0": "385. Catukkaṃ sampattiyaṃ. Dhanukkaṃso sampatti. Pada gamane, bhāveti. Yupakkhe “itthiyamatiyavo",
  "anya-e0810n:1123_1": "vā”ti a. Lakkha dassanaṅkesu, ī, lakkhī, sirī ca pubbe devatāvasena vuttā, idha dhanukkaṃsavasena.",
  "anya-e0810n:1124": "Dvayaṃ sampattiviparītāyaṃ. Virūpaṃ pajjatīti vipatti, padimhā kattariti. Virūpaṃ pajjanaṃ vā vipatti, bhāveti. Āpadāsahacaraṇato vipatti thiyaṃ.",
  "anya-e0810n:1125_0": "Catukkaṃ satthamatte. Ādāya yujjhante yanti āvudhaṃ, yassa vo. Āyudhaṃ vā. Hara haraṇe.",
  "anya-e0810n:1125_1": "Harati jīvitanti heti,ti, asse, ralopo, hanativasena vā siddhaṃ. Sasa hiṃsāyaṃ, tho.",
  "anya-e0810n:1125_2": "Atthaṃpyatra. Asu khepane.",
  "anya-e0810n:1126": "386-387. Saṅkhepenāyudhaṃ dassetumāha. Muttāmuttañca amuttañca pāṇito muttañca yantamuttañceti sakalaṃ taṃ āyudhaṃ catubbidhaṃ bahūnampi tabbhedānativattanato.",
  "anya-e0810n:1127": "Catunnaṃ sarūpamāha “muttāmuttañcā”di. Yaṭṭhi nāma satthaviseso, na kattaradaṇḍo.",
  "anya-e0810n:1128": "“Yaṭṭhi hāralatāsattha-bhedesu dhanudaṇḍake”ti hi nānatthasaṅgahe.",
  "anya-e0810n:1129": "Tadādi āyudhaṃ muttañca taṃ amuttañceti muttāmuttaṃ, kammadhārayo, yathā katākataṃ. Churikā asiputti, tadādikaṃ amuttaṃ. Yanta saṅkocane, yantaṃ, dhanvādi.",
  "anya-e0810n:1130_0": "388-389. Pañcakaṃ dhanumhi. Usuṃ asati khipatīti, kammani ṇo, ussi. Dhana dhaññe,",
  "anya-e0810n:1130_1": "u, hana hiṃsāyaṃ vā, u, hassa dho, dhanu. “Dhanu vaṃsavisuddhopi, nigguṇo kiṃ karissatī”ti",
  "anya-e0810n:1130_2": "hitopadesa kathāmukha 23 pume payogo. “Sarā vāpo dhanu itthī, tuṇatā tiṇatāpice”ti",
  "anya-e0810n:1130_3": "tikaṇḍasesa 2.8.51 tikaṇḍaseso. Kiṃ nāmena daṇḍayatīti kodaṇḍaṃ, daṇḍa nipātane,",
  "anya-e0810n:1130_4": "kiṃ nāmena damyatīti vā kodaṇḍaṃ, damudhātumhā ḍo, kiṃ nāmena dunotīti vā kodaṇḍaṃ,",
  "anya-e0810n:1130_5": "du paritāpe, ḍo nipātito, kuṭilattā vā kucchito daṇḍo yassatthīti kodaṇḍaṃ. Capa",
  "anya-e0810n:1130_6": "santāpe, a, capo, vaṃsabhedo, tabbikāro cāpo, ṇo. Saramasati khipatīti sarāsanaṃ.",
  "anya-e0810n:1130_7": "Kammukampi. Kammāya pabhavatīti kammukaṃ.",
  "anya-e0810n:1131_0": "Tikaṃ guṇe. Gacchati saro yenāti guṇo, massa ṇo, assu, gu sadde vā, gavati etenāti",
  "anya-e0810n:1131_1": "guṇo, yu, ṇattaṃ. Jara vayohānimhi, a, jiyādeso. Pakkhe ikāralopo, jayā. “Jiyā cāthā”tipi",
  "anya-e0810n:1131_2": "pāṭho, tadā dvayaṃ guṇe. Mubbī, siñjinīpyatra. Mubbavikāro mubbī. Siñja abyattasadde, inī.",
  "anya-e0810n:1132_0": "Tipādo kaṇḍe. Sara hiṃsāyaṃ. Sarantyanenāti, pume, saññāyaṃ ṇo. Pattaṃ vājo, taṃyogā",
  "anya-e0810n:1132_1": "pattī, ī. Sā tanukaraṇāvasānesu, divādi, ṇvu, yassālopo. Vaṇyate saddāyateneneti",
  "anya-e0810n:1132_2": "vāṇo, ṇo, vaṇa sadde. Kaṇyateneneti kaṇḍaṃ, kaṇa sadde, ḍo, kaṇḍa bhede vā. Isa gamane,",
  "anya-e0810n:1132_3": "u, issu, usa dāhe vā. Khura chedane, apo, atha vā khe arati gacchatīti khuro, assu,",
  "anya-e0810n:1132_4": "taṃ pātīti khurappo. Tija nisāne, yu. Asa khipane, kamme yu. Visikho, ajimhago, khago,",
  "anya-e0810n:1132_5": "āsugo, kalambo, maggaṇo, ropopyatra. Visanto khaṇatīti visikho. Kala made, ambo.",
  "anya-e0810n:1132_6": "Magga anvesane, yu. Rupa vimohane, divādi, a, ropo. “Thūlakheḍo vipāṭo ca, citrapuṅkho",
  "anya-e0810n:1132_7": "saropi ce”ti tikaṇḍasesa 2.8.52 tikaṇḍasese.",
  "anya-e0810n:1133_0": "Pañcakaṃ kalāpe. Tūṇa pūraṇe, curādi, nadādi. “Tūṇo nisaṅgo tūṇiro, upāsaṅgo ca vāṇadhi”riti",
  "anya-e0810n:1133_1": "cintāmaṇiṭīkā 18.88 amaramālāyaṃ puṃsakaṇḍe. “Tūṇā”tipi itthiliṅgappakaraṇe vutto,",
  "anya-e0810n:1133_2": "idha pana “tuṇī, tūṇo”ti dvīsu, sarasamūhānaṃ ṭhānattā kalāpo. Irapaccaye tūṇiro.",
  "anya-e0810n:1133_3": "Vāṇā sarā dhiyantetreti vāṇadhi. “Tūṇo pasaṅga tūṇira-nisaṅgā vāṇadhi dvisū”tyamarasīhe.",
  "anya-e0810n:1134_0": "390. Dvayaṃ vāje, yaṃ “kaṇḍapatta”mityuccate. Pata gamane, karaṇe kho, tassa ko,",
  "anya-e0810n:1134_1": "pakkhena katattā vā pakkho. Vajatyanenāti vājo, ṇo. Visamapivitthāti visappīto saro",
  "anya-e0810n:1134_2": "diddho nāma. Disa appītiyaṃ, to. Littopyatra.",
  "anya-e0810n:1135_0": "Tikaṃ vijjhitabbe. Vijjhanatthaṃ lakkhyateti lakkhaṃ. Vijjhitabbanti vejjhaṃ, ṇyo,",
  "anya-e0810n:1135_1": "jhassa jjho, isse. Saro vayati gacchati yasmiṃ sarabyaṃ, vassākāralopo. Niccaṃ sarānamabhyāsanaṃ",
  "anya-e0810n:1135_2": "vasīkaraṇaṃ sarābhyāso. “Byādhepyupāsanāyañca, vāṇābhyāsepyupāsana”nti ruddo. Lakkhamupagantvā",
  "anya-e0810n:1135_3": "asanaṃ khipanaṃ upāsanaṃ.",
  "anya-e0810n:1136_0": "391. Pañcakaṃ khagge. Maṇḍalaṃ aggaṃ yassa. Niggato tiṃsato’ṅgulito nettiṃso. Asa",
  "anya-e0810n:1136_1": "khepane, asate khippateti asi, i. Khagga khaṇḍabhede. Sāyako sarepi. Candahāso, riṭṭhi,",
  "anya-e0810n:1136_2": "kakkhalako, karavālopyatra. Tassa khaggassa pidhāne kosi, itthī. Kusa silesane, i,",
  "anya-e0810n:1136_3": "kosi, rassanto. Khaggachurikādīnaṃ muṭṭhiyaṃ tharusaddo. Thara satthagatiyaṃ, u.",
  "anya-e0810n:1137": "392. Tikaṃ khaggādīnaṃ satthānaṃ vāraṇaphalake. Kheṭa bhakkhane, ṇvu. Phala visāraṇe, ṇvu. Phalatīti phalakaṃ, anitthī. Cara gatibhakkhanesu, mo, camu adane vā, a. Phalampi.",
  "anya-e0810n:1138": "Vaṇṭānihārassākhaggākati hatthakuṇḍādi illī, ilīpi, ila gatiyaṃ, nadādi. Karaṃ pālayatīti karapālikā, ṇvu.",
  "anya-e0810n:1139": "Dvayaṃ asiputtiyaṃ. Chura chedane, ṇvu. Sasu hiṃsāyaṃ,ti, nadādi. Asino puttī, asidhenukāpi.",
  "anya-e0810n:1140": "Dvayaṃ vaḍḍhakīnaṃ muggarehi samānākārāyudhabhede. Laga saṅge, alo, assu, ḷattañca. Muraṃ giratīti muggaro, rassa go, gira niggiraṇe, muccatīti vā muggaro, aro. Dughaṇo, ghanopi.",
  "anya-e0810n:1141": "393. Dvayaṃ salle. Sala āsugatiyaṃ, a, sara hiṃsāyaṃ vā, lo, rassa lo. Saṅka saṅkāyaṃ, u. Sūlampi. Sūla rujāyaṃ.",
  "anya-e0810n:1142": "Dvayaṃ vāsiyaṃ. Vasa chedanasnehāvahāraṇesu, ṇī. Taccha tanukaraṇe, yu, nadādi.",
  "anya-e0810n:1143_0": "Dvayaṃ pharasumhi. Chedakattā kucchitā dhārā yassāti kudhārī. Kudhāropi. Paraṃ sasati",
  "anya-e0810n:1143_1": "hiṃsatīti pharasu. U, passa pho, salopo ca. Parasupi, so parasusaddo napuṃsako. Parasudhopyatra.",
  "anya-e0810n:1144": "Dvayaṃ pāsāṇavidāraṇe. Ṭaṅka bandhane. Dara vidāraṇe. Pāsāṇaṃ dārayatīti pāsāṇadāraṇo, yu. Pāsāṇadārakopi.",
  "anya-e0810n:1145_0": "394. Dvayaṃ hatthappamāṇe kaṇaye kaṇḍe (cintāmaṇiṭīkā). Cakkapūraṇādivāyuvasena khippate.",
  "anya-e0810n:1145_1": "Kaṇa sadde, ayo. Bhindanasīlatāya bhindī, vāti gacchati tenāti vālo, alo, bhindī",
  "anya-e0810n:1145_2": "ca so vālo cāti bhindivālo, ḷatte bhindivāḷo, rasso.",
  "anya-e0810n:1146": "Cakkādayo satthabhedā. Tatra cakkākāro āyudhaviseso cakkaṃ. Kanta chedane, assu, kunto dīghadaṇḍo. Gadā, satti ca pasiddhā.",
  "anya-e0810n:1147": "Tikaṃ koṇabhāge. Kuṇa saddopakaraṇesu, kuṇa saṅkocane vā, ṇo. Si sevāyaṃ, a, rasso, asso. Kuṭa koṭille, iṇa.",
  "anya-e0810n:1148_0": "395. Dvipādaṃ vijigīsassa yātrāyaṃ, sabbatra bhāvasādhanaṃ. Yā pāpuṇe, nikkhamitvā",
  "anya-e0810n:1148_1": "yāyate niyyānaṃ, yu. “Chadādīhi tatraṇa”ti traṇa. Yātrā, ā. Nadādino ākatigaṇattā",
  "anya-e0810n:1148_2": "īpaccayābhāvo. Ṭhā gatinivattiyaṃ, papubbo yāne, yu, patiṭṭhīyate paṭṭhānaṃ, purecārimhi paṭṭho.",
  "anya-e0810n:1149_0": "Pañcakaṃ dhūlīmatte. Tathā ca “paṃsu khodo mato reṇu, cuṇṇo dhūli’tthiyaṃ bhave”tyamaramālā.",
  "anya-e0810n:1149_1": "Cuṇṇa pisane, cuṇṇa sañcuṇṇane vā. Paṃsa nāsane, u. Ranja rāge, rajo, manogaṇopi",
  "anya-e0810n:1149_2": "napuṃsake, taṃsahacaraṇato paṃsupi. “Klivaṃ’parādhe reṇumhī”ti rabhaso. Atha vā cuṇṇarajosahacaraṇato",
  "anya-e0810n:1149_3": "paṃsu napuṃsake. Dhū vidhunane, dhū kampane vā, li, nadādi. Ri gatiyaṃ, ṇu, isse.",
  "anya-e0810n:1150_0": "396. Vaṃsakkamavedīvaṃsathutiṃ yo kubbati, so māgadho. Tasmiṃ madhuko vutto. So ca",
  "anya-e0810n:1150_1": "khattiyāvessasambhavo bhavati, vaṃsamaggaṃ thavatīti māgadho, thassa dho. Maggaṃ",
  "anya-e0810n:1150_2": "dhavatīti madhuko, ṇvu, ggalopo.",
  "anya-e0810n:1151": "Vīriyādithutiṃ sīlena yo paṭhati, so vandī, tassīlādīsu ṇī.",
  "anya-e0810n:1152": "Yo nisāvasānaṃ vibhāvento bodhayati, so vetāḷiko, vibhāvento tāḷasaddena bodhayatīti vetāḷiko, ṇiko.",
  "anya-e0810n:1153": "Cakkena caranto bahūhi pīḷetvā yo paṭhati, so cakkiko, ubhayatra caratyatthe iko. Ghaṇṭa bhāsattho, curādi.",
  "anya-e0810n:1154_0": "397. Pañcakaṃ dhaje. Kita nivāse, rogāpanayane ca, u, kitati apaneti etenāti ketu.",
  "anya-e0810n:1154_1": "Dhaja gamane, a. Uppatatīti paṭākā, āko, paṭa gatiyaṃ vā, paṭākā. Kena vātena dalīyate",
  "anya-e0810n:1154_2": "vidārīyateti kadalī, nadādi, chinnabhinnattā kucchitaṃ dalaṃ pattametissātthīti vā",
  "anya-e0810n:1154_3": "kadalī, paṭākā sahacaraṇato itthiyaṃ. Kadalī mocepi. Yumhi ketanaṃ. Ettha ca dhajasahacaraṇato",
  "anya-e0810n:1154_4": "ketu punnapuṃsake. “Paṭākā vejayantī ca, ketanaṃ dhaja’manitthī”tya amara 18.99 marakose.",
  "anya-e0810n:1155_0": "Aññamaññasseti ekamapekkhitvā aparassāparaṃ apekkhitvā aññassa. Yo ahaṃkāro abhimāno,",
  "anya-e0810n:1155_1": "so “ahaṃ aha”miti karotīti ahamahamikā bhave. “Ahaṃ aggo bhavāmi, ahaṃ aggo bhavāmī”ti",
  "anya-e0810n:1155_2": "aññamaññamatikkamma yodhānaṃ samagge dhāvanaṃ, tatra tu ahaṃpubbikā. Ahaṃsaddo vibhattipatirūpako",
  "anya-e0810n:1155_3": "nipāto, sakatthe kapaccaye kate vicchāyaṃ gamyamānattā dvittābhāvo.",
  "anya-e0810n:1156": "398. Catukkaṃ bale. Bala pāṇane, karaṇe a. Dhā gatinivattiyaṃ, karaṇe mo, dhassa tho. Sahatenenāti sahaṃ, sahopi. Saka sattiyaṃ,ti. Draviṇaṃ, taro, parakkamo, pāṇopi.",
  "anya-e0810n:1157": "Atisūratā vikkamo nāma.",
  "anya-e0810n:1158_0": "Jaye jite sati, kāraṇabhūte vā kataṃ pānaṃ jayapānaṃ. Amarakose pana “vīrapānaṃ tu",
  "anya-e0810n:1158_1": "yaṃ pānaṃ, jāte bhāvini vā raṇe”ti amara 18.103 vuttaṃ. Tassattho – bhavissatiraṇe",
  "anya-e0810n:1158_2": "jīvitasaṃsayā saṃhāsuppādanatthaṃ, devatāyācanapubbakaṃ sajātiyehi saha sambhūya",
  "anya-e0810n:1158_3": "yodhānaṃ yaṃ pānaṃ jāte ca raṇe vijayassa sandassanatthaṃ, taṃ vīrapānamuccate.",
  "anya-e0810n:1159_0": "399-400. Sāḍḍhapajjaṃ yuddhe. Saṅgāma yuddhe, curādi, a. Hara haraṇe, pasayhakaraṇe",
  "anya-e0810n:1159_1": "ca. Ara gamane, a. Samaraṃ. Raṇa sadde, dvepyanitthiyaṃ. Aja gamane, ṇi, āji, rassanto.",
  "anya-e0810n:1159_2": "Āhuyyante asmiṃyodhā, hu sadde, a. Yudha sampahāre, to. Ādāya yujjhantetra āyodhanaṃ,",
  "anya-e0810n:1159_3": "yu. Yuja yoge, saṃyugaṃ, saṃyuttampi. Bhaṇḍa paribhāsane, yu. Viggayhanti yujjhantyasmiṃ",
  "anya-e0810n:1159_4": "viggaho. Kalahantyasmiṃ kalaho. Medha medhāhiṃsāsaṅgamesu, ṇvu. Jaññaṃ, pavidāraṇaṃ,",
  "anya-e0810n:1159_5": "akkandanaṃ, saṅkhyaṃ, samīkaṃ, samparāyakaṃ, anīkaṃ, abhisampāto, kalisaṃ, phoṭo,",
  "anya-e0810n:1159_6": "atyāmaddoiccādayopi yuddhe. Keci pana “bhaṇḍanādipañcakaṃ kalahe, na yuddhe”ti vadanti,",
  "anya-e0810n:1159_7": "taṃ “bhaṇḍanaṃ kavace yuddhe, khalikārepi vattate”ti nānatthasaṅgahe vuttattā na gahetabbaṃ.",
  "anya-e0810n:1160": "Dvayaṃ mucchāyaṃ. Muccha mohasamussayesu. Muha vecitte. Tikaṃ balakkāre. Pasahanaṃ pasayho, saha sattiyaṃ, ṇyo. Balino, balena vā karaṇaṃ balakkāro. Haṭha balakkāre, ṇo. Pasaṅgopi.",
  "anya-e0810n:1161_0": "401. Subhāsubhānaṃ phalānaṃ sūcikā pakāsakā yā bhūtassa vatthuno vikati aññathā uppatti,",
  "anya-e0810n:1161_1": "sā uppāto. Subhāsubhaphalaṃ pakāsento patati gacchatīti uppāto. Uppādopi. Tasaddo’yaṃ",
  "anya-e0810n:1161_2": "pubbapadassa, aparapadassa vā liṅgamādatte. “Avijjā ca sā paccayo cāti avijjāpaccayo,",
  "anya-e0810n:1161_3": "viggaho ca taṃ vākyañceti viggahavākya”ntyādīsu, idha pana pubbapadassa liṅgamādatte.",
  "anya-e0810n:1161_4": "Uppātassa tatra yuddhapakkamenābhidhānaṃ.",
  "anya-e0810n:1162_0": "Catukkaṃ uppātassa pariyāye. I gamane,ti, dīghādi. Sabbakālaṃ na jāyatīti ajaññaṃ,",
  "anya-e0810n:1162_1": "ṇyo, phalaṃ na janetīti vā ajaññaṃ, tañhi dhūmo viya aggissa kammaphalassa pakāsanamattameva",
  "anya-e0810n:1162_2": "karoti, na taṃ janetīti ajaññaṃ nāma. Upagantvā sajjati pakāsetīti upasaggo, ṇo.",
  "anya-e0810n:1162_3": "Upagantvā dunotīti upaddavo, du paritāpe, a. Ettha ca ītyādayo janakepi vattanti,",
  "anya-e0810n:1162_4": "yathā jarādīnamupaddavā.",
  "anya-e0810n:1163_0": "402. Mallayuddhamhi bāhuyuddhamhi nibbuddhaṃ. Adhobhāgaṃ bandhanaṃ vā katvā yujjhantyatra",
  "anya-e0810n:1163_1": "nibbuddhaṃ, yassa bo, aññamaññassa vedhaṃ nibbedhentyatreti vā nibbuddhaṃ. Vedha",
  "anya-e0810n:1163_2": "vedhane, to, essu, aññatropacārā. Dvayaṃ jayakriyāyaṃ. Ji jaye, “bhāve cā”ti ṇo.",
  "anya-e0810n:1163_3": "Raṇe yuddhe yo bhaṅgo, so parājayo. Parāpubbo ji yuddhabhaṅge. Dvayaṃ palāyanamatte,",
  "anya-e0810n:1163_4": "na tu saṅgāmatoyeva palāyane. Parivajjetvā ayanaṃ gamanaṃ palāyanaṃ. Apavajjetvā",
  "anya-e0810n:1163_5": "gamanaṃ apakkamo. Padāvo, dāvo, sandāvo, viddavo, davo, apayānaṃpyatra.",
  "anya-e0810n:1164_0": "403. Pajjaṃ māraṇe. Mara pāṇacāge, sabbattha bhāvasādhanaṃ. Mārīyate māraṇaṃ, yu.",
  "anya-e0810n:1164_1": "Hana hiṃsāyaṃ, ṇamhi “hanassa ghāto”ti ghātādeso. Nasa adassane. Sūda dhāraṇe. Hiṃsa",
  "anya-e0810n:1164_2": "hiṃsāyaṃ. Sara hiṃsāyaṃ, itthiyamāpaccayo, hiṃsā. Ṇamhi hanassa vadhādeso. Sasa hiṃsāyaṃ.",
  "anya-e0810n:1164_3": "Yumhi hanassa ghāto, ghātanaṃ, nibbarahanaṃ, nikāraṇaṃ, pavāsanaṃ, saññāpanaṃ, pamathanaṃ,",
  "anya-e0810n:1164_4": "kathanaṃ, ujjāsanaṃ, ārambho, piñjopyatra. Varaha bādhānyaparibhāsanahiṃsādānesu.",
  "anya-e0810n:1164_5": "Kara hiṃsāyaṃ. Vasa nivāse, papubbo hiṃsattho. Ñā māraṇatosananisāmanesu, pāgamo,",
  "anya-e0810n:1164_6": "saññāpanaṃ. Matha viloḷane. Katha hiṃsattho. Jasu hiṃsāyaṃ, jasi tāḷane vā, curādi.",
  "anya-e0810n:1164_7": "Āpubbo rabhi māraṇe. Piñja hiṃsābaladānaniketanesu. Ete yathākkamamidhānāgatānaṃ dhātavo.",
  "anya-e0810n:1165_0": "404. Pajjaṃ maraṇe. Kālo atītādi, tassa kiriyā, “kālo ghasati bhūtānī”ti jā. 1.2.190",
  "anya-e0810n:1165_1": "hi vuttaṃ. Maratito cu, maccu, vajādinā vā tyu. Tato maccusadiso dvīsu. Atikkamitvā",
  "anya-e0810n:1165_2": "ayanaṃ accayo. Dhana dhaññe. Kālassa kiriyattā kālo, attabhāvassa antaṃ karotīti",
  "anya-e0810n:1165_3": "vā kālo, ṇo. Amati gacchatīti anto. Cu cavane.",
  "anya-e0810n:1166_0": "405. Tikaṃ mate. Paraṃ lokaṃ eti gacchatīti peto, pareto ca, to, pubbe ralopo. Maratīti",
  "anya-e0810n:1166_1": "mato. Parāsu, pattapañcattopyatra. Dvayaṃ matadahanakaṭṭharāsimhi, yā “phullī”ti",
  "anya-e0810n:1166_2": "vuccati. Cīyate yatthāti citako, cito ca, to. Pubbatra sakatthe ko. Citā, cityā, citipyatra.",
  "anya-e0810n:1167_0": "Dvayaṃ susāne, āgantvā dahanti atra āḷahanaṃ. Daha bhasmīkaraṇe, yu, dassa ḷo. Āḷāhanampi.",
  "anya-e0810n:1167_1": "Chavassa sayanaṭṭhānaṃ susānaṃ, chavassa su, sayanassa ca sāno, atha vā senti atrāti",
  "anya-e0810n:1167_2": "sānaṃ, yu, chavassa sānaṃ susānaṃ. Chavassa su. Pituvanampi. Dvayaṃ matasarīre, kuṇapa",
  "anya-e0810n:1167_3": "pūtigandhatthe. Kucchitaṃ netīti vā kuṇapo, apo, ṇattaṃ. Chava gatiyaṃ, a.",
  "anya-e0810n:1168_0": "406. Asīsakattā sirosuñño naccanādikriyāsahitattā sahakriyo deho kāyo kabandho “yuddhe",
  "anya-e0810n:1168_1": "yodhesu sūresu sahassaṃ katta (khaṇḍa) muddhasu tadāvesā kabandho tu eko’muddhā kriyāndhito”ti",
  "anya-e0810n:1168_2": "kabandhalakkhaṇaṃ, yuddhe sahassapūraṇo kabandho. “Naccatī”ti vuttattā naccanādikriyārahite",
  "anya-e0810n:1168_3": "tūpacāro. Avijjamānena kena sirasā andho kabandho, vakāramajjho. Avijjamānassāpi",
  "anya-e0810n:1168_4": "hi kāraṇabhāvo loke diṭṭho, yathā vassena kato subhikkho, dubbhikkho ca, yathā loke,",
  "anya-e0810n:1168_5": "tathā sāsanepi, yathā anantarapaccayādīni.",
  "anya-e0810n:1169_0": "Āmakehi kucchitehi apūtigatamatasarīrehi sampuṇṇe āmake susānasmiṃ sivathikā vuttā,",
  "anya-e0810n:1169_1": "atthappadhānaniddesena cettha saddo niddiṭṭho, yathā “sato sampajāno”ti puggalappadhānaniddesena",
  "anya-e0810n:1169_2": "dhammoti. Chavā dhiyyantetra sivathikā, ṇvu, chassa so, thattaṃ, ittañca. Chavathikāpi.",
  "anya-e0810n:1170_0": "407. Dvayaṃ ākaḍḍhitamanussagavādo. Muñcanasaññāya vandatīti vandī. Vanda abhivādanathutīsu,",
  "anya-e0810n:1170_1": "ī, rassopi, vandi. Sattūnaṃ karena hatthena maritabbattā karamaro. Paggaho, upaggahopi.",
  "anya-e0810n:1170_2": "Dvayaṃ jīvite, ana pāṇane, pāṇanti anenāti pāṇo, ṇo. Bhavati yenāti asu. Asa bhuvi,",
  "anya-e0810n:1170_3": "u, āsupi, asu khubhane vā.",
  "anya-e0810n:1171": "Bandhanāgāraṃ bandhanagehaṃ kārā nāma. Karonti hiṃsanti atra kārā, a. Kara hiṃsāyaṃ. Bandhanālayopi. Kara hiṃsāyaṃ, yata niyyātane. Kāraṇā, yatanā ca. Tibbavedanāpyatra.",
  "anya-e0810n:1172": "Khattiyavaggavaṇṇanā niṭṭhitā.",
  "anya-e0810n:1173_0": "408. Dvipādaṃ brāhmaṇe, brahmuno bandhu, brahmā bandhu yassa vā brahmabandhu. Kulācārabrāhmaṇabhāvavasena",
  "anya-e0810n:1173_1": "dvikkhattuṃ jātattā dvijo, ekaje tūpacārā. Vapismā po, assi. Brahmuno apaccaṃ brahmā,",
  "anya-e0810n:1173_2": "brāhmaṇo ca, nāgamo, ṇattaṃ, dīghādi. Sutāyutakathanatthaṃ “bhobho”ti vacanaṃ vadati sīlena, ṇī.",
  "anya-e0810n:1174_0": "Dvayaṃ chandojjhetari. Brahmasuttaṃ adhīte sottiyo, “nena niddiṭṭhamanicca”nti kātanta",
  "anya-e0810n:1174_1": "1.2.18 naghaṭitaṃ aniccaṃ (paribhāsendusekhara 97) vuttattā vuddhi, yadādinā vā chandasaddassa",
  "anya-e0810n:1174_2": "sottiyādeso pāṇini 5.2.84. Chandaṃ adhīte chandaso, so pulliṅgo.",
  "anya-e0810n:1175": "Dvayaṃ sisse. Sotuṃ icchantīti sissā, su savane, so, ussi. Ācariyassa ante samīpe vasanasīlo, saññāsaddattā sattamiyā alopo.",
  "anya-e0810n:1176_0": "409. Brahmacārīādayo ete caturo janā assamā nāma bhavanti, assamasaddoyaṃ punnapuṃsake.",
  "anya-e0810n:1176_1": "Tatra muñjamekhalādiyutto vedajjhāyako brahmacariyāyaṃ ṭhito brahmacārī. Vedajjhayanaṃ",
  "anya-e0810n:1176_2": "brahmacariyaṃ caratīti, ṇī. Dhammatthakāmesu ṭhito pañcamahāyaññakārī gahaṭṭho, gahā",
  "anya-e0810n:1176_3": "dārā tatra tiṭṭhantīti gahaṭṭho. Gahaṭṭho paro tatiyassapi vānapattho. Vanapatthe",
  "anya-e0810n:1176_4": "vanekadese, dūravane vā bhavo vānapattho, assa bhūmiseyyājaṭājinadhāraṇavanavāsonyahārabhojitādi",
  "anya-e0810n:1176_5": "dhammo. Vānapatthassameva tatiyamāyuso bhāgaṃ khepayitvā gahitakāsāvadaṇḍo bhikkho",
  "anya-e0810n:1176_6": "sabbabhūtesu samo jhānāyatanavaro bhikkhu. Samu tapasi, khede ca, āsammanti atrāti,",
  "anya-e0810n:1176_7": "akattari kārake saññāyaṃ ṇo. “Assamo brahmacariyādi- catukkepi maṭhepi ce”ti nānatthasaṅgahe.",
  "anya-e0810n:1177_0": "410. Sīlādayo tayo sikkhādhamme saha ekato carantā mithu aññamaññaṃ sabrahmacārino",
  "anya-e0810n:1177_1": "nāma, brahmacārīhi saha carantīti sabrahmacārino. “Mithū”ti iminā sabrahmacārīsaddassa",
  "anya-e0810n:1177_2": "tagguṇasaṃviññāṇattaṃ dīpitaṃ, tena brahmacārīnampi sabrahmacārittamupapannaṃ.",
  "anya-e0810n:1178_0": "Dvayaṃ upasampadādāyake. Manasā upecca sissānaṃ vajjāvajjaṃ jhāyatīti upajjhāyo,",
  "anya-e0810n:1178_1": "upajjhā ca. Jhe cintāyaṃ, ṇo, pubbatra e aya, pakkhe rājādipakkhepena upajjhā, parasamaye",
  "anya-e0810n:1178_2": "pana vedādipāṭhayitā “upajjhāyo, upajjhā”ti coccate, upecca adhīyate asmāti katvā.",
  "anya-e0810n:1179": "Dvayaṃ nissayadāyake. Sissānaṃ hitaṃ ācaratīti ācariyo, ṇyo. Nissayaṃ dadātīti, kammādimhi ṇvu.",
  "anya-e0810n:1180_0": "411. Sāsane ācariyaṃ dassetvā parasamayepi dassetumāha “upanīye”ccādi. Atha vā yo",
  "anya-e0810n:1180_1": "dvijo brāhmaṇo yaṃkiñci brāhmaṇaṃ upanīya attano santikaṃ ānetvā kappādichaḷaṅgikattā",
  "anya-e0810n:1180_2": "sāṅgaṃ saguyhattā rahassañca vedaṃ kammabhūtaṃ pubbaṃ paṭhamameva kenaci asikkhāpiteyeva",
  "anya-e0810n:1180_3": "ajjhāpaye sikkhāpeyya, so brāhmaṇesu “ācariyo”ti vuccati, ādito cāreti sikkhāpetīti",
  "anya-e0810n:1180_4": "ācariyoti katvā, ṇyo. Yathāvuttā aññe upajjhāyā.",
  "anya-e0810n:1181_0": "412. Pajjaddhaṃ upadesaparamparāyaṃ. Pare ca pare ca paramparā, pubbācariyā. Tato",
  "anya-e0810n:1181_1": "ābhataṃ pārampariyaṃ. Itihasaddo nipātasamudāyo. “Itiha pubbācariyehi vuttamida”nti",
  "anya-e0810n:1181_2": "kathetabbaṃ vacanaṃ etihyaṃ, ṇyo. Ṇamhi etihaṃ. Ācariyaṃ upagantvā dissati uccārīyatīti",
  "anya-e0810n:1181_3": "upadeso, disī uccāraṇe, ṇo.",
  "anya-e0810n:1182_0": "Tikaṃ yaññe. Yaja devapūjāsaṅgahakaraṇadānadhammesu, yajanaṃ yāgo, ṇo. Saggatthikehi",
  "anya-e0810n:1182_1": "karīyateti katu, tu. Jassa ññatte yañño. Yāgatthaṃ mantādinā parikkhatā parisaṅkhatā",
  "anya-e0810n:1182_2": "bhū bhūmi vedi nāma, īpaccaye vedī ca. Vindati assaṃ lābhasakkāranti vedi, vida lābhe, iṇa.",
  "anya-e0810n:1183_0": "413. Assamedhādayo pañca “mahāyāgā”tyuccante. Porāṇakarājakāle kira sassamedhaṃ purisamedhaṃ",
  "anya-e0810n:1183_1": "sammāpāsaṃ vācāpeyyanti cattāri saṅgahavatthūni ahesuṃ, yehi rājāno lokaṃ saṅgaṇhiṃsu,",
  "anya-e0810n:1183_2": "tattha nipphannasassato dasamabhāgaggahaṇaṃ sassamedhaṃ nāma, sassasampādane medhāvitā",
  "anya-e0810n:1183_3": "sassamedhaṃ nāmātyattho. Mahāyodhānaṃ chamāsikabhattavetanānuppadānaṃ purisamedhaṃ",
  "anya-e0810n:1183_4": "nāma, purisassa saṅgaṇhane medhāvitā purisamedhaṃ nāmātyattho. Daliddamanussānaṃ",
  "anya-e0810n:1183_5": "hatthato lekhaṃ gahetvā tīṇi vassāni vinā vaḍḍhiyā sahassadvisahassamattadhanānuppadānaṃ",
  "anya-e0810n:1183_6": "sammāpāsaṃ nāma. Tañhi sammā manusse pāseti hadaye bandhitā viya ṭhapeti, tasmā “sammāpāsa”nti",
  "anya-e0810n:1183_7": "vuccati. “Tāta mātulā”tyādinā pana saṇhavācāya bhaṇanaṃ vācāpeyyaṃ nāma, peyye vajjapiyavacanatātyattho.",
  "anya-e0810n:1183_8": "Evaṃ catūhi vatthūhi saṅgahitaṃ raṭṭhaṃ iddhañceva hoti phītañca pahūtannapānaṃ khemaṃ",
  "anya-e0810n:1183_9": "nirabbudaṃ. Manussā mudā pamodamānā ure putte naccentā apārutagharadvārā viharanti,",
  "anya-e0810n:1183_10": "idaṃ gharadvāresu aggaḷānaṃ abhāvato niraggaḷanti vuccati, ayaṃ porāṇikapaveṇī, aparabhāge",
  "anya-e0810n:1183_11": "pana okkākarājakāle brāhmaṇā imāni cattāri saṅgahavatthūni, imañca raṭṭhasampattiṃ",
  "anya-e0810n:1183_12": "parivattentā uddhaṃ mūlaṃ katvā “assamedha”ntiādike pañca yaññe nāma akaṃsu, vuttañhetaṃ",
  "anya-e0810n:1183_13": "bhagavatā brāhmaṇadhammikasutte –",
  "anya-e0810n:1184": "“Tesaṃ āsi vipallāso, disvāna aṇunā aṇuṃ;",
  "anya-e0810n:1185": "Te tattha mante ganthetvā, okkākaṃ tadupāgamu”nti su. ni. 301, 304.",
  "anya-e0810n:1186_0": "Idāni tehi parivattetvā ṭhapitamatthaṃ dassento “assamedho”ccādimāha. Tattha assaṃ",
  "anya-e0810n:1186_1": "ettha medhanti vadhantīti assamedho. Purisaṃ ettha medhanti vadhantīti purisamedho.",
  "anya-e0810n:1186_2": "Sammā yugacchidde pakkhipitabbadaṇḍakaṃ pāsenti khipenti ettha sammāpāso. Mantapadābhisaṅkhatānaṃ",
  "anya-e0810n:1186_3": "sappimadhūnaṃ “vāja”nti samaññā, tamettha pivayantīti vājapeyyo. Sabbassa attano",
  "anya-e0810n:1186_4": "sāpateyyassa anigūhitvā niravasesato dinnattā natthi ettha aggaḷāti niraggaḷo, ayaṃ",
  "anya-e0810n:1186_5": "pāḷiyā āgatakkamato atthavaṇṇanā, idhāgatakkamena pana assamedhapurisamedhaniraggaḷasammāpāsavājapeyyānaṃ",
  "anya-e0810n:1186_6": "atthavaṇṇanā likhitabbā.",
  "anya-e0810n:1187_0": "414. Tikaṃ yājake. Yajanasīlo idi, yassi, jassa do. Yajatīti ijo, a. Atha vā itthiyā",
  "anya-e0810n:1187_1": "utumhi jāte jāyatīti itthītujo. “Nārītvijo”tipi pāṭho. “Utujo yājako tathā”tipi pāṭho,",
  "anya-e0810n:1187_2": "sundaro. Parasamayaṃ amanasi katvā pana ācariyena itidvijasaddo iditvijasaddo ca",
  "anya-e0810n:1187_3": "samānatthāti maññamānena “idi tvijo”ti vuttaṃ siyā, ṇvumhi yājako amara 17.17 gāthā passitabbā.",
  "anya-e0810n:1188_0": "Dvayaṃ yāgasabhāyaṃ, aññasabhāyañcārambhake. Sabhāyaṃ sādhu sabhyo, yo. Samājaṃ janasaṅghātaṃ",
  "anya-e0810n:1188_1": "samāvasanti āgantvā ekadesī bhavantīti samājā, tehi samaṃ ekībhavatīti sāmājiko,",
  "anya-e0810n:1188_2": "ṇiko. Sabhāsado, sabhātāropyatra.",
  "anya-e0810n:1189_0": "Pañcakaṃ sabhāsāmaññe. Pari samantato sentyassaṃ parisā, si sevāyaṃ. Saha bhāsantyassaṃ",
  "anya-e0810n:1189_1": "sabhā, halopo, sabbhi bhātīti vā sabhā. Samajjanti saṃgacchanti milantyassaṃ samajjā,",
  "anya-e0810n:1189_2": "aja gamane. Samayanti milantyassaṃ samiti, i gatimhi, itthiyanti. Milanamekībhāvo.",
  "anya-e0810n:1189_3": "Samantato sīdantyasmiṃ saṃsado, itthinapuṃsakesu. Goṭṭhī, aṭṭhānīpyatra. Gāvovācā",
  "anya-e0810n:1189_4": "tiṭṭhanti bhavantyassaṃ goṭṭhī. Āgantvā tiṭṭhantyassaṃ aṭṭhānī, yu, nadādi, rassādi.",
  "anya-e0810n:1190_0": "415-416. Bhikkhuādikā imā catasso parisā nāma. Bhikkhanasīlatādīhi bhikkhu. “Uddissa",
  "anya-e0810n:1190_1": "ariyā tiṭṭhanti, esā ariyāna yācanā”ti jā. 1.7.59 hi vuttaṃ. Bhikkha yācane, rū.",
  "anya-e0810n:1190_2": "Yomhi bhikkhū. Inīpaccaye bhikkhunī, yossa lopo. Ratanattayamupagantvā āsayantīti",
  "anya-e0810n:1190_3": "upāsakā, ṇvu, āsa upavesane. Itte upāsikāyo. Ettha ca pabbajjāsāmaññato, liṅgasāmaññato",
  "anya-e0810n:1190_4": "ca sāmaṇerā bhikkhūsu, sāmaṇeriyādayo, ca bhikkhunīsu saṅgahitā, tato, avasesā pana",
  "anya-e0810n:1190_5": "sabbepi devamanussādayo itthipurisavasena dve koṭṭhāse katvā liṅgasabhāgavasena dvīsu",
  "anya-e0810n:1190_6": "saṅgahitā, brahmāno pana liṅgābhāvepi purisasaṇṭhānattā purisesu saṅgahitā, tathā",
  "anya-e0810n:1190_7": "paṇḍakāpi, ubhatobyañjanesu pana purisaubhatobyañjanaṃ purisesu, itthiubhatobyañjanaṃ",
  "anya-e0810n:1190_8": "itthīsu saṅgahitanti veditabbaṃ.",
  "anya-e0810n:1191_0": "Evaṃ catūhi koṭṭhāsehi parisaṃ dassetvā aṭṭhahipi dassetumāha “athave”ccādi. Tassattho",
  "anya-e0810n:1191_1": "– parisā nāma aṭṭha siyuṃ, kesaṃ vasenā’ṭṭha siyuṃ? Tāvatiṃsānaṃ dvijānaṃ brāhmaṇānaṃ",
  "anya-e0810n:1191_2": "khattānaṃ khattiyānaṃ mārassa gahapatissa samaṇānaṃ cātumahārājikānaṃ brahmūnañca",
  "anya-e0810n:1191_3": "vasenāti imā cā’ṭṭhaparisā pākaṭavasena, seṭṭhavasena ca vuttāti na ettha pubbe viya",
  "anya-e0810n:1191_4": "sabbā saṅgahitā, tāvatiṃsādikā hi pākaṭavasena vuttā, samaṇā pana pākaṭavasena, seṭṭhavasena ca vuttā.",
  "anya-e0810n:1192_0": "417. Gāyatti nāma yassa catūsu pādesu paṭipādaṃ chaḷakkharāni santi, sā pamukhamādi",
  "anya-e0810n:1192_1": "yassa utthādīnaṃ pāyenānupayogattā gāyattipamukhaṃ chandaṃ nāma. Gāyateti gāyatti,",
  "anya-e0810n:1192_2": "ge sadde, tti, e aya. Vajjaṃ chādayatīti chandaṃ, chada saṃvaraṇe, vuttañhi pajjaviveke",
  "anya-e0810n:1192_3": "buddhaguttena bhikkhunā –",
  "anya-e0810n:1193": "“Uttha’maccutthakaṃ majjhaṃ, patiṭṭhā suppatiṭṭhakā;",
  "anya-e0810n:1194": "Pāyo payogabāhyatthā, abhabbattā ca neritā”ti.",
  "anya-e0810n:1195_0": "Yaṃ pana catuvīsakkharavantaṃ, vedānaṃ ādibhūtañca gāyatti viya chandānaṃ nāpi catuppadaṃ,",
  "anya-e0810n:1195_1": "atha kho tipadameva siyā, sā sāvitti nāma, sāvittisaddo gāyattipariyāyopyatthi, “sāvitti",
  "anya-e0810n:1195_2": "chandaso mukhaṃ” ma. ni. 2.400; su. ni. 573, “gāyatti tu ca sāvittī”ti ca vuttattā.",
  "anya-e0810n:1195_3": "Idha pana bhedena vuttaṃ, yathā “buddhaṃ saraṇaṃ gacchāmi, dhammaṃ saraṇaṃ gacchāmi,",
  "anya-e0810n:1195_4": "saṅghaṃ saraṇaṃ gacchāmī”ti. Savitussa isino ayaṃ vācā sāvitti, iṇa.",
  "anya-e0810n:1196_0": "418. Habyaṃ devatātthamannaṃ, tassa pāke tadādhāre thālyādimhi caru, tattha ṭhitattā",
  "anya-e0810n:1196_1": "upacārena habyampi caru, caratismā u, caru pume. “Habyapāke caru pumā”ti amara 17.22",
  "anya-e0810n:1196_2": "hyamarakose. Homadabbiyaṃ homakammani habyannādīnamuddharaṇatthaṃ katāyaṃ kaṭacchuyaṃ",
  "anya-e0810n:1196_3": "sujā, itthī, habyannādīnaṃ sukhaggahaṇatthaṃ jāyatīti sujā.",
  "anya-e0810n:1197_0": "Dvayaṃ khīranne, devannattā paramaṃ annaṃ. Pātabbassa, asitabbassa cāti dvinnampi",
  "anya-e0810n:1197_1": "bhāvānaṃ sambhavato pāyāso, ākārantānamāyo. Pāyasopyatra. Dvayaṃ devanne. Hu dāne,",
  "anya-e0810n:1197_2": "ṇyo. Imhi havi, napuṃsake.",
  "anya-e0810n:1198_0": "419. Thūṇāyaṃ yaññathambhe yūpo. Beluvo vā khādiro vā. Ālambapasubandhaneyaṭṭhi,",
  "anya-e0810n:1198_1": "samattayaññe vā yaṃ yaṭṭhimāropayati, sa yūpo yūpa… yaññīyapasubandhanakaṭṭhabhede…",
  "anya-e0810n:1198_2": "yāgasamatticihnatthe thambhe ca (vācappati), yu missane, po, dīghādi. Thu abhitthave,",
  "anya-e0810n:1198_3": "ṇo, dīghādi. Yaṃ kaṭṭhaṃ kaṭṭhantarenā’gginipphādanatthaṃ ghaṃsate, tasmiṃ nimmanthyadārumhi",
  "anya-e0810n:1198_4": "araṇī, ara gamane, aṇi, īmhi araṇī.",
  "anya-e0810n:1199_0": "Gāhapaccādayo tayo aggayo. Gahapatinā saṃyutto gāhapacco, aggi, ṇyo. Taṃyoniyaṃrevāhavanīyo",
  "anya-e0810n:1199_1": "hutabbaggiāhavanamarahatīti āhavanīyo. Dakkhiṇaggi pana taṃyoni aññayonipi. Dakkhiṇaṃ",
  "anya-e0810n:1199_2": "deyyadhammaṃ agganti vissajjantyasminti dakkhiṇaggi, agga dāne, dānaṃ aggīyati dīyatyasminti",
  "anya-e0810n:1199_3": "dānaggaṃ, “parivesanaṭṭhāna”nti a. ni. ṭī. 3.9.20 hi aṅguttaranikāyaṭīkā. Ettha ca",
  "anya-e0810n:1199_4": "gāhapaccaggādīnaṃ tiṇṇaṃ vippaṭipajjantānaṃ vināsahetubhāvato aggitādaṭṭhabbā. Sattakanipātaaṅguttaranikāyaṭṭhakathāyaṃ pana –",
  "anya-e0810n:1200_0": "Āhunaṃ vuccati sakkāro, āhunaṃ arahantīti āhuneyyā, mātāpitaro, mātāpitaro hi puttānaṃ",
  "anya-e0810n:1200_1": "bahūpakāratāya āhunaṃ arahanti, tesu vippaṭipajjamānā puttā nirayādīsu pavattanti,",
  "anya-e0810n:1200_2": "tasmā kiñcāpi mātāpitaro nānudahanti, anudahamānassa pana paccayo hotīti anudahanaṭṭheneva",
  "anya-e0810n:1200_3": "“āhuneyyaggī”ti vuccati. Yo mātugāmassa sayanavatthālaṅkārādianuppadānena bahūpakāro,",
  "anya-e0810n:1200_4": "taṃ aticaranto mātugāmo nirayādīsu nibbattati, tasmā sopi purimanayeneva anudahanaṭṭhena",
  "anya-e0810n:1200_5": "“gahapataggī”ti vutto. “Dakkhiṇeyyaggī”ti ettha pana “dakkhiṇā”ti cattāro paccayā,",
  "anya-e0810n:1200_6": "bhikkhusaṅgho dakkhiṇeyyo, so gihīnaṃ tīsu saraṇesu, pañcasu sīlesu, dasasu sīlesu,",
  "anya-e0810n:1200_7": "mātāpitupaṭṭhāne, dhammikasamaṇabrāhmaṇūpaṭṭhāneti evamādīsu kalyāṇadhammesu niyojanena",
  "anya-e0810n:1200_8": "bahūpakāro, tasmiṃ micchāpaṭipanno gihī bhikkhusaṅghaṃ akkositvā nirayādīsu nibbattati,",
  "anya-e0810n:1200_9": "tasmā sopi purimanayeneva anudahanaṭṭhena",
  "anya-e0810n:1201": "“Dakkhiṇeyyaggī”ti vutto. Kaṭṭhato nibbatto pākatikova aggi kaṭṭhaggi nāmāti a. ni. aṭṭha. 3.7.46 vutto.",
  "anya-e0810n:1202_0": "420. Siloko dāne. Hā cāge, ṇo, dvittacattagattāni, caja hānimhi vā. Saja visagge,",
  "anya-e0810n:1202_1": "visaggo dānaṃ, upubbo saja visajje, ṇo, pubbe vāgamo, vosaggo. Disa atisajjane, atisajjanaṃ",
  "anya-e0810n:1202_2": "dānaṃ, pabodhanañca, iha dānaṃ padesanaṃ. Saṇa dāne, yu. Tara plavanataraṇesu, maccherasotātikkamanamettha",
  "anya-e0810n:1202_3": "taraṇaṃ. Hā cāge, curādi, to, yālopo, bhūvādimhi pana “ākārantānamāyo”ti āyo, vihāyitaṃ.",
  "anya-e0810n:1202_4": "Vajja vajjane, sabbatra bhāvasādhanaṃ. Upasaggavisesenete dānatthābhidhāyino. Phassanaṃ, patipādanaṃpyatra.",
  "anya-e0810n:1203_0": "421. Seṭṭhadhanassa, puttānaṃ, dārānaṃ, rajjassa, aṅgānañca vasena pañcamahāpariccāgo",
  "anya-e0810n:1203_1": "vutto. Tatra seṭṭhadhanaṃ setahatthādiratanaṃ. Puttā orasā, atha vā puttadhītaro.",
  "anya-e0810n:1203_2": "Dāro patibbatā piyabhariyā. Rajjaṃ pakatirajjaṃ, taduṭṭhito vā āyo. Aṅgaṃ cakkhādi.",
  "anya-e0810n:1203_3": "Mahantehi uttamapuriseheva kato, mahantānaṃ vā pariccāgo mahāpariccāgo, mahatthaṃ",
  "anya-e0810n:1203_4": "vā buddhabhāvatthaṃ kato pariccāgo mahāpariccāgo, kāpurisehi dukkarattā mahanto vā",
  "anya-e0810n:1203_5": "seṭṭho pariccāgo mahāpariccāgo.",
  "anya-e0810n:1204_0": "422. Dānapāramīādikānaṃ tissannaṃ pāramīnaṃ vasena asādhāraṇadānavatthuṃ dassetvā",
  "anya-e0810n:1204_1": "sādhāraṇadānavatthuṃ dassetumāha “annaṃ pāna”miccādi. Tatra annaṃ pānavajjitaṃ yaṃ",
  "anya-e0810n:1204_2": "kiñci khādanīyādikaṃ. Pānaṃ pātabbaṃ udakādi. Yānaṃ hatthyādi antamaso upāhanaṃ upādāya",
  "anya-e0810n:1204_3": "gamanasādhanaṃ. Mālā mālyaṃ, pupphañca. Vilepanaṃ chavirāgakaraṇaṃ, vibhūto sugandho",
  "anya-e0810n:1204_4": "vā. Gandho tadaññagandho. Seyyā mañcādi, seyyāggahaṇena cettha āsanampi gahitaṃ.",
  "anya-e0810n:1204_5": "Padīpeyyaṃ padīpassa hitaṃ yaṃ kiñci telādi, ime dasa dānavatthū nāma siyuṃ. Dīyante",
  "anya-e0810n:1204_6": "yāyāti dānaṃ. Tassa vatthu kāraṇaṃ, taduppattiyā uppajjanatoti dānavatthu, dātabbaṃ",
  "anya-e0810n:1204_7": "vā dānaṃ, annādi, tadeva vatthu. Etāni pana dasa dānavatthūni suttantanayena kathitāni.",
  "anya-e0810n:1204_8": "Vinayābhidhammanayavasenāpi pana kathetabbāni, rūpādichaḷārammaṇadānavasena hi abhidhamme",
  "anya-e0810n:1204_9": "cha dānavatthūni āgatāni, vinaye cīvarapiṇḍapātabhesajjasenāsanavasena cattāri āgatāni.",
  "anya-e0810n:1204_10": "Tatthevamācariyā vadanti “suttantanayadānato vinayadānameva mahapphalaṃ, kasmā? Annādidānamattavaseneva",
  "anya-e0810n:1204_11": "yassa kassaci dussīlādikassa dātabbanti anujānitvā piṇḍapātādikappiyavohāravasena",
  "anya-e0810n:1204_12": "sīlavantādikasseva ca dātabbanti anuññātattā. Sāmaññadānato hi visesadānameva mahapphalaṃ,",
  "anya-e0810n:1204_13": "tatopi abhidhammanayadānameva mahapphalaṃ, kasmā? Rūpādīsu paramatthavaseneva abhinivisitvā",
  "anya-e0810n:1204_14": "dānavasena tatopi atisayadānattā”ti. Mayaṃ pana suttantanayadānaṃ vā hotu vinayābhidhammanayadānaṃ",
  "anya-e0810n:1204_15": "vā, yaṃ khettāditividhasampadāyuttaṃ, tameva mahapphalaṃ karotīti vadāma.",
  "anya-e0810n:1205_0": "423. Tadahe matadivase matatthaṃ yaṃ piṇḍapātajalāñjalyādidānaṃ, etaṃ dānaṃ dehā",
  "anya-e0810n:1205_1": "uddhe bhavaṃ uddhadehikaṃ nāma. Pitaraṃ uddissa jalāñjalisuvaṇṇādidānaṃ nivāpo, vapa",
  "anya-e0810n:1205_2": "bījasantāne, ṇo. Kālapattādiniyamena rājamattaṇḍavisottarādisatthato vihitaṃ, taṃva",
  "anya-e0810n:1205_3": "tameva pitudānaṃ samaṇabrāhmaṇabhojanādi saddhaṃ nāma, saddhā assa dānassatthīti,",
  "anya-e0810n:1205_4": "ṇo. Satthatoti hetumhi avadhyatthavatticchāya pañcamī.",
  "anya-e0810n:1206_0": "424. Catukkaṃ gehāgate. Ata sātaccagamane, ithi, atithi, “atithi dvīsū”ti tikaṇḍasese",
  "anya-e0810n:1206_1": "tikaṇḍasesa 2.7.9. Itthiyaṃ atithī ca. Āgacchatīti āgantu, tu. Āhunaṃ vuccati gehāgatānaṃ",
  "anya-e0810n:1206_2": "dātabbabhattādi, taṃ paṭiggaṇhituṃ arahatīti pāhuno. Visa pavesane, āvesanaṃ āveso,",
  "anya-e0810n:1206_3": "tamarahatīti āvesiko. Atyāgatopyatra. Gantumicchatīti gamiko, iko. Dvayaṃ pūjitapupphadabbakkhatādimhi.",
  "anya-e0810n:1206_4": "Aggha pūjāyaṃ, a. Ṇyamhi agghiyaṃ, agghayampi. Agghato vā tadatthiye iyo.",
  "anya-e0810n:1207": "425. Pādatthe pādaddhe (ka.) udakādimhi pajjaṃ. Padassa hitaṃ pajjaṃ. Āgantvādayo pajjapariyantā satta saddā tīsu liṅgesu.",
  "anya-e0810n:1208_0": "Chakkaṃ pūjāyaṃ. Ci caye,ti. Acca pūjāyaṃ, yu. Pūja pūjāyaṃ, itthiyamati a. Hara",
  "anya-e0810n:1208_1": "haraṇe, upapubbo hara pūjāyaṃ, ṇo, upahāro, pume. Bala pāṇanapūjāsaṃvaraṇesu, i,",
  "anya-e0810n:1208_2": "bali dvīsu. Māna pūjāyaṃ, yu. Namassāpyatra, namassa pūjāyaṃ, itthiyaṃ a.",
  "anya-e0810n:1209_0": "426. Catukkaṃ vandanāyaṃ. Namassa vandane, pubbeva, namu namane vā, ssapaccayo. Namo",
  "anya-e0810n:1209_1": "karaṇaṃ namakkāro, ṇo. Namoto chaṭṭhīlopo, “lopañca tatrākāro”ti okāralope akārāgamo,",
  "anya-e0810n:1209_2": "atha vā namanaṃ namo, tassa karaṇaṃ namakkāro, rahosaddo viya hi namosaddotra dvidhā",
  "anya-e0810n:1209_3": "vattati. Eko akāranto saliṅgo, eko aliṅgo okārantoti. Vanda abhivādanathutīsu, yu,",
  "anya-e0810n:1209_4": "vandanā, nalope, dīghe ca abhivādanaṃ.",
  "anya-e0810n:1210_0": "Tikaṃ patthanāmatte. Attha yācanāyaṃ, yu, patthanā. Atthanāpi. Ṭhā gatinivattimhi.",
  "anya-e0810n:1210_1": "Panidvayapubbo patthanāyaṃ, yu, ṇattaṃ, dhattaṃ. Imhi paṇidhi. Ayaṃ purise pulliṅge. Yācanāpyatra.",
  "anya-e0810n:1211_0": "427. Sakkārapubbaṅgamaṃ katvā garuādīnaṃ ārādhanīyānaṃ kvaci atthe niyojanaṃ patthanāviseso",
  "anya-e0810n:1211_1": "ajjhesanā, isa gavesane, isa gatihiṃsāvadānesuvā, yu, ajjhesanā, yathā “desetu bhagavā",
  "anya-e0810n:1211_2": "dhammaṃ, desetu sugato dhamma”nti mahāva. 8.",
  "anya-e0810n:1212": "428. Catukkaṃ anussaraṇe. Esa gavesane, yāgame pariyesanā. Timhi pariyeṭṭhi. Gavesa maggane.",
  "anya-e0810n:1213_0": "Tikaṃ ārādhanīyassa cittānukūle. Āsa upavesane, yu, upāsanaṃ. Su savane. Sotumicchā",
  "anya-e0810n:1213_1": "sussūsā, “bhujaghasaharasupādīhi tumicchatthesū”ti sapaccayo, dvittādi, sussūsā,",
  "anya-e0810n:1213_2": "sā itthī. Caratito bhāve ṇyo, pāricariyā.",
  "anya-e0810n:1214_0": "429. Tikaṃ tuṇhībhāve. Munino kammaṃ monaṃ, ṇo. Tuha adane, ṇhapaccayo, halopo ca,",
  "anya-e0810n:1214_1": "tuṇho monametassatthīti tuṇhī, tassa bhāvo tuṇhībhāvo, atuṇhassa vā tuṇhībhavanaṃ",
  "anya-e0810n:1214_2": "tuṇhībhāvo, atha vā tohatīti tuṇhī, tuha adane, adanaṃ hiṃsā, ṇīpaccayo, vaṇṇavipariyayo,",
  "anya-e0810n:1214_3": "tuṇhino bhāvo tuṇhībhāvo.",
  "anya-e0810n:1215_0": "Pañcakaṃ anukkame. Patirūpena patanaṃ paṭipāṭi, pata gamane, ubhayatrāpi tassa ṭo,",
  "anya-e0810n:1215_1": "i. Sā itthī. Anurūpo kamo, kamo eva vā anukkamo. Pari anatikkamena ayanaṃ pavattanaṃ",
  "anya-e0810n:1215_2": "pariyāyo. Pubbassānurūpā anupubbī, nadādi. Ayaṃ apume. Anupubbampi. Kamu icchākantīsu, ṇo.",
  "anya-e0810n:1216_0": "430. Tikaṃ sīle. Tapa santāpe. Kilese tāpetīti tapo, a. Yamu uparame, uparamo viramaṇaṃ,",
  "anya-e0810n:1216_1": "bhāve ṇo. Si bandhane, sinoti cittametenāti sīlaṃ, lo, sīla samādhāne vā, samādhānaṃ",
  "anya-e0810n:1216_2": "kusalānaṃ dhammānaṃ adhiṭṭhānabhāvo. Sīla samādhimhi vā, samādhiratra kusalānaṃ dhammānaṃ",
  "anya-e0810n:1216_3": "abhyupagamo, aññatra sīle tupacārā, atha vā attānaṃ, parañca nirayādīsu tāpetīti",
  "anya-e0810n:1216_4": "tapo. Kusaladhammato saṃyamanaṃ viramaṇaṃ saṃyamo, samādhānañcātrākusaladhammavasenevāti",
  "anya-e0810n:1216_5": "ayaṃ aññatra sīle nibbacanaṃ.",
  "anya-e0810n:1217_0": "Satthavihito niyamo vataṃ. “Mantanāyaṃ paṭiññāyaṃ, niyamo nicchaye vate”ti rabhaso.",
  "anya-e0810n:1217_1": "Tañca vataṃ upavāsādilakkhaṇaṃ puññamuccate. “Sīlaṃ cārittaṃ vārittamupavāsādipuññaka”ntyamaramālā.",
  "anya-e0810n:1217_2": "Ādinā akkhāralavaṇāsanādi akhādanābhojanādi (ka.). Ettha ca tapādayo mukhyavasena",
  "anya-e0810n:1217_3": "kusalasīle vattanti, rūḷhīvasena akusalasīlepi. Niyamādayo mukhyavasena akusalasīle",
  "anya-e0810n:1217_4": "vattanti, rūḷhīvasena kusalasīleti ayaṃ sīlabbatānaṃ viseso. Yamu uparame. Vatu vattane,",
  "anya-e0810n:1217_5": "vattanañcātra caraṇaṃ, samādhānaṃ vā. Vā pulliṅgepi.",
  "anya-e0810n:1218_0": "Dvayaṃ mariyādātikkame. Kamu padavikkhepe, virūpo atikka mo vītikkamo. Mariyādātikkamo",
  "anya-e0810n:1218_1": "ācāro ajjhācāro. Kāyavivekādayo tayo ettha viveko. Vica vivecane, puthabhāve ca,",
  "anya-e0810n:1218_2": "bhāve ṇo, dvittādi. Puthu visuṃbhūto gaṇādīhi attā sarīraṃ mano sabhāvo ca etesanti",
  "anya-e0810n:1218_3": "puthugattā, tesaṃ bhāvo puthugattatā puthagattatā (ka.) kāyavivekādayo, majjhe gāgamo.",
  "anya-e0810n:1218_4": "“Evaṃsarūpoyaṃ puriso, evaṃsarūpā vā amhepi nesaṃ pakati”riti pakatipurisānaṃ vibhāgena",
  "anya-e0810n:1218_5": "ñāṇaviveko. Attā buddhi, so puthubhāvena yassa, tabbhāvo puthugattatātyaññe. Aññato",
  "anya-e0810n:1218_6": "vilakkhaṇassa bhāvo puthugattatātyaññe.",
  "anya-e0810n:1219_0": "431. Khuddānukhuddakaṃ cūḷavattaṃ, mahāvattañca, vattapaṭipatti vā “ābhisamācārika”mityuccate,",
  "anya-e0810n:1219_1": "abhisamācāre uttamasamācāre bhavaṃ ābhisamācārikanti katvā, tadaññaṃ khuddānukhuddakato",
  "anya-e0810n:1219_2": "aññaṃ pātimokkhasaṃvarasīlādikaṃ sīlaṃ brahmacariyassāriyamaggassa ādimhi tadatthāya",
  "anya-e0810n:1219_3": "caritabbattā ādibrahmacariyamityuccate.",
  "anya-e0810n:1220_0": "432. Pāpehi akusaladhammehi upāvatto upāvuto (ka.) anāvuto vigato sabbannapānabhogādīhi",
  "anya-e0810n:1220_1": "vivajjitova hutvā guṇehi sīlādīhi saddhiṃ yo vāso vasanaṃ thambhanamatthi, so “upavāso”ti",
  "anya-e0810n:1220_2": "vijānitabbo. Vasu thambhe, divādi, upavasanaṃ upavāso, ṇo, vigato, upeto ca vāsoti vā upavāso.",
  "anya-e0810n:1221_0": "433. Pajjaddhaṃ bhikkhumhi. Tapo kammamassatthīti tapassī, tapādito sī, dvittaṃ.",
  "anya-e0810n:1221_1": "Bhayadassanasīlo bhikkhu, rū, rasso. Sametīti samaṇo, yu. Pabbajā sañjātā yassāti",
  "anya-e0810n:1221_2": "pabbajito, sañjātatthe ito, seṭṭhattaṃ vajatīti vā pabbajito, vaja gamane, to. Tapokammaṃ",
  "anya-e0810n:1221_3": "dhanaṃ yassāti tapodhano.",
  "anya-e0810n:1222_0": "Dvayaṃ monabbate. Vācato yamatīti vācaṃyamo, niggahītāgamo, rasso ca. Monamassatthīti",
  "anya-e0810n:1222_1": "muni, rasso, ossu. Dvayaṃ ābhusopavāsanabrahmacariyādiyutte. Tapoyogā tāpaso, saṇa.",
  "anya-e0810n:1222_2": "Isa gavesane, i, isi, isa gatiyaṃ vā, ñāṇassa, saṃsārassa vā pāraṃ gamanato isi,",
  "anya-e0810n:1222_3": "i. Pārikaṅkhīpyatra, pāramassatthīti pārī, brahmañāṇaṃ, taṃ kaṅkhatīti pārikaṅkhī.",
  "anya-e0810n:1223_0": "434. Dvayaṃ jitindriyagaṇe. Yesaṃ saṃyatā indriyānaṃ gaṇā, te yatino, vasino ca nāma.",
  "anya-e0810n:1223_1": "Yataṃ indriyasaṃyamo niccametesamatthīti yatino, ī. Yatayopi, yata payatane, i. Vasa",
  "anya-e0810n:1223_2": "pāguṇye, vaso yesamatthīti vasino, ī.",
  "anya-e0810n:1224_0": "Tikaṃ dhammasenāpatimhi. Sārī nāma brāhmaṇī, tassā putto sāriputto. Tussantyasmiṃ",
  "anya-e0810n:1224_1": "atthasiddhitoti tisso, so, tussi ca. Pūjito tisso upatisso, atha vā “tisso”ti vā",
  "anya-e0810n:1224_2": "“phusso”ti vā “upatisso”ti vā daharakāle mātāpitūhi yadicchāya gahitaṃ nāmaṃ, “sāriputto”ti",
  "anya-e0810n:1224_3": "mātuvasena, “dhammasenāpatī”ti pana ariyabhāvappatte sammāsambuddhena gahitaṃ nāmaṃ.",
  "anya-e0810n:1224_4": "Kusaladhammāvudhehi kāmādikā akusaladhammasenā jitā yesaṃ dhammasenā, anekakoṭisatasahassasaṅkhyā",
  "anya-e0810n:1224_5": "bhagavato sāvakasaṅghā, tesaṃ pati nāyakaṭṭhena dhammasenāpati.",
  "anya-e0810n:1225_0": "435. Dvayaṃ bhagavato vāmapassaṭṭhe mahāmoggallāne. Kule jāyatīti koliko, so eva",
  "anya-e0810n:1225_1": "kolito. Moggallibrāhmaṇiyā apaccaṃ moggallāno, ṇāno. Dvayaṃ ariyasāmaññe. Kilesārayo",
  "anya-e0810n:1225_2": "hanatīti araho, so eva ariyo, ara gamane vā, arati adhigacchati maggaphaladhammeti",
  "anya-e0810n:1225_3": "ariyo, ṇyo. Adhigacchitthāti adhigato, to.",
  "anya-e0810n:1226_0": "Asekkhassa gahitattā “sotāpannādikā”ti etthādinā chaḷeva puggalā saṅgahitā, tena",
  "anya-e0810n:1226_1": "sotāpattimaggaṭṭhādayo satta sekkhā, eko arahā asekkhāti siddhaṃ. Tīhi sikkhāhi yuttatāya",
  "anya-e0810n:1226_2": "sekkhā, kakāralopena “sekhā, asekhā”tipyatthi. Dvayaṃ anadhigate. Ariyehi puthu visuṃbhūto",
  "anya-e0810n:1226_3": "jano puthujjano, puthu vā nānākilese janetīti puthujjano.",
  "anya-e0810n:1227_0": "436. Dvayaṃ aggaphale. Paṭhamamaggādīhi diṭṭhamariyādamanatikkamitvā jānitthāti aññā,",
  "anya-e0810n:1227_1": "rasso, rūparāgādīnaṃ vā pañcuddhambhāgiyānaṃ saṃyojanānaṃ odhivasena māraṇato aññā,",
  "anya-e0810n:1227_2": "mariyādattho cettha ākāro, ñā māraṇatosananisānesu, itthiyamati a. Arahato bhāvo",
  "anya-e0810n:1227_3": "arahattaṃ, bhāve tto, bhāvotra abhidhānabuddhīnaṃ pavattiyā nimittaṃ, tañca duvidhaṃ",
  "anya-e0810n:1227_4": "byuppattipavattinimittavasena. Tatra visesehi kriyāpakatipaccayādīhi uppajjatīti",
  "anya-e0810n:1227_5": "byuppatti, goādisaddasarūpaṃ, tassā nimittaṃ byuppattinimittaṃ, kriyāpakatipaccayādayo,",
  "anya-e0810n:1227_6": "vividhaṃ vā goādisaddasarūpaṃ uppādetīti byuppatti, sā eva nimittaṃ, yathāvuttā kriyādayoyeva.",
  "anya-e0810n:1227_7": "Pavattayati tattha tattha atthe payojayatīti pavatti, goādiko saddo, tassa nimittaṃ",
  "anya-e0810n:1227_8": "pavattinimittaṃ, jātikriyāguṇadabbanāmāni. Tatra byuppattinimittaṃ saddasarūpuppattiyā",
  "anya-e0810n:1227_9": "kāraṇaṃ, pavattinimittaṃ pana saddappayojanassa kāraṇanti ayametesaṃ saṅkhepato lakkhaṇaviseso.",
  "anya-e0810n:1228_0": "Dvayaṃ cetiye. Thu abhitthave, po, dīghādi. Cita pūjāyaṃ, cetitabbaṃ pūjetabbanti,",
  "anya-e0810n:1228_1": "ṇyo, cetiyaṃ. Ettha ca thūpasaddo samukhepi, cetiyasaddo pana mukharahiteyeva vattati.",
  "anya-e0810n:1228_2": "“Cetiyamāyatane buddha-bimbe coddissapādape”ti cintāmaṇiṭīkā 12.7 byākhyāsudhā 2.2.7 ruddo.",
  "anya-e0810n:1229_0": "Dvayaṃ ānande. Dhammo pariyatti, sova bhaṇḍaṃ dhanaṃ sukhadāyakato, tassa agāraṃ",
  "anya-e0810n:1229_1": "ṭhapanaṭṭhānaṃ gehaṃ, tabbhāve tiṭṭhatīti dhammabhaṇḍāgāriko, iko. Nanda samiddhiyaṃ.",
  "anya-e0810n:1229_2": "Ime dve saddā samā samānatthā.",
  "anya-e0810n:1230": "437. Dvayaṃ visākhāyaṃ seṭṭhidhītari. Vividhā bahukā puttanattapanattādikā sākhā yassā sā visākhā. Migārassa seṭṭhino mātuṭṭhāniyattā migāramātā.",
  "anya-e0810n:1231_0": "Dvayaṃ anāthapiṇḍikaseṭṭhimhi. Sundaro attā yassa sudatto, sundaraṃ dattaṃ dānamassa",
  "anya-e0810n:1231_1": "vā sudatto, idamassa daharakāle pavattaṃ nāmaṃ. Anāthānaṃ piṇḍaṃ dadātīti anāthapiṇḍiko,",
  "anya-e0810n:1231_2": "idamassa kriyānāmaṃ.",
  "anya-e0810n:1232": "438-439. Bhikkhuādayo ete pañca sahadhammikā. Saha ekato dhammaṃ carantīti sahadhammikā.",
  "anya-e0810n:1233_0": "Pattādayo aṭṭha parikkhārā ukkaṭṭhavasena vuttā, majjhimavasena pana kattaradaṇḍopi",
  "anya-e0810n:1233_1": "telanāḷipīti dasa parikkhārā vattabbā, omakavasena chattampi upāhanāpīti dvādasa",
  "anya-e0810n:1233_2": "parikkhārā ca vattabbā.",
  "anya-e0810n:1234": "440. Dvayaṃ sāmaṇere. Samaṇassāpaccaṃ sāmaṇero. Samaṇaliṅgācārattā “samaṇoya”nti uddisitabboti samaṇuddeso. Disī uccāraṇe.",
  "anya-e0810n:1235_0": "Tikaṃ acelake. Disā eva ambaraṃ vatthaṃ, na pakativatthametassa digambaro, sassa",
  "anya-e0810n:1235_1": "go. Natthi celaṃ vatthametassa, samāsante ko. Catūhi ganthehi bandhanīyattā nigantho,",
  "anya-e0810n:1235_2": "nisaddo bandhane. Dvayaṃ jaṭāvati. Jaṭaṃ yassatthi jaṭilo, ilo. Jaṭaṃ dhāretīti jaṭādharo.",
  "anya-e0810n:1236_0": "441. Kuṭisakādikā catuttiṃsa laddhiyo parasamayānamāgamato gahetabbā, tathā dvāsaṭṭhi",
  "anya-e0810n:1236_1": "diṭṭhiyo brahmajālasuttantato. Itīti parisamāpanattho. Eteti nidassanattho. Ete channavutiladdhiyo",
  "anya-e0810n:1236_2": "taṇhāpāsaṃ, diṭṭhipāsañca ḍenti pavattentīti pāsaṇḍāti sampakāsitā kathitā. “Iti",
  "anya-e0810n:1236_3": "channavuti etā”tipi pāṭho.",
  "anya-e0810n:1237": "442. Tikaṃ sucimhi. Pu pavane, to. Dvittādi. Yata payatane, to. Dīghādi. Dvayaṃ cammani. Caritaṃ tanti cammaṃ, caratimhā mana, camu adane vā, mana. Aja gamane, yu, ino vā.",
  "anya-e0810n:1238_0": "Dvayaṃ dantakaṭṭhe. Dante punāti sodheti yenāti dantapono, yu. Dantapoṇopi. Dantasodhanatthaṃ",
  "anya-e0810n:1238_1": "kaṭṭhaṃ dantakaṭṭhaṃ. Dvayaṃ rukkhattace. Vakka tace, alo. Tara taraṇe, ito, sakatthe ko.",
  "anya-e0810n:1239": "443. Dvayaṃ bhājanasāmaññe. Patati yattha so patto, pata gatiyaṃ, to. Pā rakkhaṇe,ti.",
  "anya-e0810n:1240": "Dvayaṃ kuṇḍikāyaṃ. Kassa jalassa maṇḍo pasannabhāvo kamaṇḍo, taṃ lātīti kamaṇḍalu, u. Kuḍi rakkhaṇe, sakatthe ko. Kattarassa jiṇṇassa ālambanayaṭṭhi.",
  "anya-e0810n:1241_0": "444. Yaṃ “pāṇātipātā veramaṇī”tiādi brahmacariyakammaṃ niccaṃ yāvajīvamavassambhāvena,",
  "anya-e0810n:1241_1": "taṃ dehasādhanāpekkhaṃ sarīreneva sādhanamapekkhate, na bāhirena sādhanaṃ, ayaṃ yamo nāma, yamu uparame.",
  "anya-e0810n:1242": "“Sarīrasādhanāpekkha-niccakammamaye yame;",
  "anya-e0810n:1243": "Saṃyame yamarāje ca, yamake tu yamaṃ tisū”ti amara 17.38.",
  "anya-e0810n:1244": "Ruddo.",
  "anya-e0810n:1245_0": "Yaṃ panāgantunā sukkapakkhādivasena aniccaṃ niyamitakālamupavāsādikaṃ kammaṃ, ayaṃ",
  "anya-e0810n:1245_1": "niyamo, kālādivasena niyamitabboti niyamo, yamu uparame. “Mantanāyaṃ paṭiññāyaṃ,",
  "anya-e0810n:1245_2": "niyamo nicchaye vate”ti ruddo.",
  "anya-e0810n:1246": "Brāhmaṇavaggavaṇṇanā niṭṭhitā.",
  "anya-e0810n:1247": "445. Dvayaṃ vesse. Visa pavesane, so. Iyānapaccaye vesiyāno. Ūrujo, ariyopyatra.",
  "anya-e0810n:1248_0": "Pañcakaṃ kasiādijīvikāyaṃ. Jīva pāṇadhāraṇe, yu. Sabbatra bhāve paccayo, karaṇetyeke.",
  "anya-e0810n:1248_1": "Vata vattane,ti, assu, ṇvumhi jīvikā. Vuttīnaṃ sarūpappakāre dasseti. Dvayaṃ kasikamme.",
  "anya-e0810n:1248_2": "Kasanaṃ kasi, sā eva kammaṃ kasikammaṃ. Kasa vilekhane, i, kasi.",
  "anya-e0810n:1249_0": "446. Dvayaṃ vāṇijje. Vaṇijānaṃ kammaṃ vāṇijjaṃ, vaṇijjā ca. Dvayaṃ pasuposane. Gunnaṃ",
  "anya-e0810n:1249_1": "rakkhā gorakkhā. Pasūnaṃ gomahiṃsādikānaṃ pālanaṃ posanaṃ cikicchādi pasupālanaṃ",
  "anya-e0810n:1249_2": "vuttaṃ sarūpaṃ, vuttappakārā ca iti vessassa vuttiyo vuttikāraṇā tisso bhavanti kasikammādippakārena.",
  "anya-e0810n:1250": "Tikaṃ gihimhi. Gahe gehe, pañcakāmaguṇe vā bhavavasena tiṭṭhatīti gahaṭṭho. Agāre gehe vasatīti agāriko, gahametassatthīti gihi, assi, rasso ca.",
  "anya-e0810n:1251_0": "447. Dvayaṃ kasibale. Khettenājīvati. Kasatīti kassako, ṇvu. Dvayaṃ khette. Bījāni",
  "anya-e0810n:1251_1": "khipantyasminti khettaṃ, khipa peraṇe, to, khittaṃ tāyatītipi khettaṃ, khi nivāsagatīsu",
  "anya-e0810n:1251_2": "vā, ta, traṇa, khettaṃ, khetraṃ. Kleda, klida allabhāve, lalopo, kledīyatīti kedāraṃ,",
  "anya-e0810n:1251_3": "ke jale sati dāro vidāraṇamassāti vā kedāraṃ, saññāsaddattā sattamiyā na lopo, vāpopyatra,",
  "anya-e0810n:1251_4": "vappate yasminti vāpo, ṇo.",
  "anya-e0810n:1252_0": "Dvayaṃ mattikākhaṇḍe. Leḍḍa saṅghāte, u, leḍḍu. Pume utto kathito. “Leḍḍavo pume”tya",
  "anya-e0810n:1252_1": "amara 19.12 marakose. Dvayaṃ khaṇittiyaṃ. Khaññate yāya, sā khaṇitti, khanu avadāraṇe,ti,",
  "anya-e0810n:1252_2": "ṇattaṃ, ussi. Avadārīyate yena avadāraṇaṃ, dara vidāraṇe, yu.",
  "anya-e0810n:1253": "448. Tikaṃ dātte. Danti lunantyanenāti dāttaṃ, dā lavane, to. Dātrampi. Lū chedane, lavittaṃ, asu khepane. Asitaṃ, sabbatra karaṇe paccayo.",
  "anya-e0810n:1254": "Tikaṃ pājanadaṇḍe. Tuda byathane, ṇo, patodo. Tapaccaye tuttaṃ. Aja khepane, gatimhi ca, karaṇe yu, pājanaṃ. Vaṇṇavikāre pācanaṃ. Todanaṃpyatra.",
  "anya-e0810n:1255": "Tikaṃ rajjuyaṃ. Yuja yoge, to, yottaṃ. Rudha āvaraṇe, ju, ussattaṃ, pararūpattañca, rajju thiyaṃ. Rasa assādane, mi, ābandhopyatra.",
  "anya-e0810n:1256_0": "Dvayaṃ phāle. Phālayati pāṭayati bhūmi yena phālo, ṇo. Kasa vilekhane, ṇvu, kasako.",
  "anya-e0810n:1256_1": "“Phālakasakā”ti byākhyāsudhā 2.9.13 ruddo. Nirīsaṃ, kūṭakaṃ, halampi. Īsāya niggataṃ",
  "anya-e0810n:1256_2": "nirīsaṃ. Kuṭa chedane, sakatthe ko, kūṭakaṃ, dīghādi. Hala vilekhane.",
  "anya-e0810n:1257_0": "449. Tikaṃ naṅgale. Bhūmīnaṅga’manaṅgaṃ karonto lunātīti naṅgalaṃ. Sī bandhane, ro,",
  "anya-e0810n:1257_1": "sīro. “Sīro tikkhakare hale”ti nānatthasaṅgahe. Godāraṇaṃpyatra. Naṅgalassa daṇḍake",
  "anya-e0810n:1257_2": "īsā, īsa issariye, īsā nārī. “Pabhumhi saṅkare īso, thiyaṃ naṅgaladaṇḍake”ti cintāmaṇiṭīkā",
  "anya-e0810n:1257_3": "19.13-4 byākhyāsudhā 2.9.14 rabhaso.",
  "anya-e0810n:1258_0": "Yugakīlake sammāsaddo, samanti yāya sammā, samu samane. Halapaddhati naṅgalalekhā",
  "anya-e0810n:1258_1": "sītā nāma. “Sītā naṅgalalekhā ca, divagaṅgā ca jānakī”ti tikaṇḍasesa 3.3.191 tikaṇḍasese.",
  "anya-e0810n:1258_2": "Sī saye, to, sītā nārī.",
  "anya-e0810n:1259_0": "450-451. Muggādike dhaññavisese aparannasaddo, pubbannato aparabhāge pavattaṃ annaṃ",
  "anya-e0810n:1259_1": "aparannaṃ, aparaṇṇañca. Sāliādike pubbannasaddo, aparannassa pubbe pavattaṃ annaṃ",
  "anya-e0810n:1259_2": "pubbannaṃ, pubbaṇṇañca. Pubbāparattañca nesaṃ ādikappe sambhavāsambhavavasena daṭṭhabbaṃ.",
  "anya-e0810n:1260_0": "Sālyādayo satta dhaññāni. Dhānaṃ posanaṃ, tatra sādhūni dhaññāni, yo, rasso. Kalamā",
  "anya-e0810n:1260_1": "rattasāli mahāsālisaṭṭhikappabhutayo sūkadhaññavisesā sālayo nāma. Saṭṭhidināni paripākamassa",
  "anya-e0810n:1260_2": "saṭṭhiko. Sāla silāghāyaṃ, i, sāli. Vahati, brūheti vā sattānaṃ jīvitanti vīhi, vaha",
  "anya-e0810n:1260_3": "pāpuṇe, brūha vuḍḍhiyañca, i, assī, pakkhe ralopo, vīhi. Koraṃ rudhiraṃ dūsatīti",
  "anya-e0810n:1260_4": "kudrūso, govaḍḍhano, a. Vaṇṇavipariyayo, ossu ca. Gudha parivedhane, umo. Godhumo.",
  "anya-e0810n:1260_5": "“Godhūmasumano milakkha, bhojanaṃ pāvaṭo yavo”ti rabhaso. Vara varaṇasambhattīsu,",
  "anya-e0810n:1260_6": "ṇvu, varako. Yu missane, a, yavo. Kaṅgu atisukhumasasse dhaññavisese, sobhanasīsattā",
  "anya-e0810n:1260_7": "kamanīyabhāvaṃ gacchatīti kaṅgu, u. “Sāmā piyaṅgu kaṅgu dve”ti ruddo. Tabbhedā tesaṃ",
  "anya-e0810n:1260_8": "dhaññānaṃ bhedā visesā nīvārādayo vuccante. Nīvārāni tiṇadhaññāni, ādinā sāmākādayo.",
  "anya-e0810n:1261_0": "Dvayaṃ kaḷāye. Caṇa dāne, ṇvu, caṇako, harimanthakepi. Kaṃ vātaṃ lātīti kaḷāyo, ḷattaṃ,",
  "anya-e0810n:1261_1": "kalāyampi. Dvayaṃ sāsapasāmaññe. “Sāsapo tu sarisapo, kaṭusneho ca tantubho”ti tikaṇḍaseso",
  "anya-e0810n:1261_2": "2.8.3. “Pume suddhodanasute, siddhattho setasāsape”ti rabhaso. Siddhā atthā asminti",
  "anya-e0810n:1261_3": "siddhattho. Sāsa anusiṭṭhiyaṃ, apo. Sāsapassāpi vīhibhedattā idha gahaṇaṃ.",
  "anya-e0810n:1262": "452. Dvayaṃ kaṅguyaṃ. Piyabhāvaṃ aṅgatīti piyaṅgu. Dvayaṃ atasiyaṃ. Ava rakkhaṇe, mo, avassu, dvittaṃ, ummā. Ata sātaccagamane, aso, nadādi. Khumāpyatra.",
  "anya-e0810n:1263_0": "Catukkaṃ sasse. Kiṭa gatiyaṃ, ṭho, kasito sambhūtaṃ vā kiṭṭhaṃ, kiṭṭhaṭṭhāne uppannasassañhi",
  "anya-e0810n:1263_1": "“kiṭṭha”nti vuccati ṭhānūpacārena, ṭho, silopo, assi. Sasa gatihiṃsāpāpuṇanesu, so.",
  "anya-e0810n:1263_2": "Thambo gumbo, taṃ karotīti thambakari, i. Dhaññaṃpyatra. “Dhaññaṃ vīhīsu dhaññake,",
  "anya-e0810n:1263_3": "dhañño puññavatīrito. Dhaññā vātāmalakīsū”ti hi nānatthasaṅgahe.",
  "anya-e0810n:1264": "453. Dvayaṃ sassādīnaṃ kaṇḍamatte. Kaṇa sadde, ḍo. Nala ganthe, ṇo, nālaṃ. Nāḷipi. So eva sassādikaṇḍo nipphalo ce, palālamuccate. Pala lavanapavanesu, alo, palālopi.",
  "anya-e0810n:1265_0": "Dvayaṃ asāre tucchadhaññe. Bhasa bhasmīkaraṇe, assu, bhusaṃ atisayepi. Thusampi.",
  "anya-e0810n:1265_1": "Tusa ussagge. Kena vātena iṅgatīti kaliṅgaro, lāgamo, aro ca. Dhaññānameva tace vakkale",
  "anya-e0810n:1265_2": "thuso, tusa tuṭṭhimhi, tassa tho, thuso pume. “Dhaññattace pumā thuso” amara 19.22 tyamarakose.",
  "anya-e0810n:1266_0": "454. Dvayaṃ sassaroge. Setavaṇṇakaraṇavasena aṭati hiṃsatīti setaṭṭikā, sā eva setaṭṭhikā.",
  "anya-e0810n:1266_1": "Dvayaṃ taṇḍulakaṇe. Kaṇa nimīlane, kaṇa nimīlanasaddagatīsu vā, a, kaṇo. Kuṇḍa dāhe,",
  "anya-e0810n:1266_2": "sakatthe ko. Dvayaṃ dhaññamaddanabhūmiyaṃ. Khala soceyye, dhaññāni karonti maddanti",
  "anya-e0810n:1266_3": "asmiṃ dhaññakaraṇaṃ. Tiṇādīnaṃ, sassānañca thambo gumbo nāma, thamba vekalye, thamba",
  "anya-e0810n:1266_4": "paṭibandhe vā. Guha saṃvaraṇe, bo, hassa mo.",
  "anya-e0810n:1267_0": "455. Dvayaṃ musale. Ayo aggekoṭiyaṃ yassāti ayoggaṃ. Musa khaṇḍane, alo. Dvayaṃ suppe.",
  "anya-e0810n:1267_1": "Kucchitaṃ lunātyapanetīti kullo. Supa māne, a, saratyaneneti vā suppaṃ, po, assu. Papphoṭanaṃpyatra.",
  "anya-e0810n:1268_0": "Dvayaṃ uddhane. Upari dhīyate thālyādikamasminti uddhanaṃ, uddhānampi, yu. Culla",
  "anya-e0810n:1268_1": "hāvakaraṇe, i, īmhi cullī. Adhisayanī, antikāpyatra. Ati adi bandhane, antyate bhikkhādikamassanti",
  "anya-e0810n:1268_2": "antikā, ṇvu. “Santike sannidhāne ca, uddhane cāpi antikā”tyajayo.",
  "anya-e0810n:1269_0": "Kāsādiracito kaṭo yena marāvo bandhīyate. Marāvo ca vīhyagāraṃ, “kusūlo vīhyagārañca,",
  "anya-e0810n:1269_1": "kantaro ca marāvako”ti rabhaso. Keci marāvameva kaṭamāhu, taṃ na, “kusūlo ca marāvo",
  "anya-e0810n:1269_2": "ca, kilañjo ca kaṭo bhave”ti amaramālāyaṃ pādanāmapakaraṇe bhedena pāṭhā. Kila bandhane,",
  "anya-e0810n:1269_3": "kilanaṃ kilo, tadatthaṃ jāyatīti kilañjo, niggahītāgamo. Kaṭa gatiyaṃ, a.",
  "anya-e0810n:1270_0": "456. Aṭṭhakaṃ thāliyaṃ. Kāmīyatīti kumbhī, kamu icchāyaṃ, bho, assu, ī ca, kuyā pathaviyā",
  "anya-e0810n:1270_1": "bhavatīti vā kumbhī, kena agginā bhaṇatīti vā kumbhī, bhaṇa sadde, ṇalopo, kena jalena",
  "anya-e0810n:1270_2": "umbhīyati pūrīyatīti vā kumbhī, ubha ubbha umbha pūraṇe, sabbatra nadādi. Piṭha hiṃsāsaṃkilesesu,",
  "anya-e0810n:1270_3": "aro. Kuṇḍa dāhe. Khala soceyye, ḷattaṃ. Ukha gamane, alo, nadādi, rasso. Apaccaye",
  "anya-e0810n:1270_4": "ukhā. Thala ṭhāne, i, thāli, īmhi thālī. Kena agginā lapatīti kolambo, assottaṃ,",
  "anya-e0810n:1270_5": "niggahītāgamo, battañca, ke aggimhi olambatīti vā kolambo. Labi avasaṃsane.",
  "anya-e0810n:1271": "Tikaṃ maṇike. Mana ñāṇe, i, ṇattaṃ, maṇiyeva maṇikaṃ. Bhaṇa sadde, ṇvu, araṃ sīghaṃ jaro assa arañjaro.",
  "anya-e0810n:1272_0": "457. Dvipādaṃ ghaṭe. Ghaṭa calane, a, nadādimhi ghaṭī, kuṭa koṭilye. Kena jalena",
  "anya-e0810n:1272_1": "lasati silissatīti kalaso, lisa silesane, a, issattaṃ, kalaso tīsu. Vara vāraṇasambhattīsu,",
  "anya-e0810n:1272_2": "ṇvu. Kalasasahacaraṇato vārakopi tīsu. “Kalaso tu tīsū”tyamarakose amara 19.31.",
  "anya-e0810n:1273": "Bhuñjitabbanti bhuñjanaṃ, annādi, tassa patto bhājanaṃ suvaṇṇarajatādinimmitampi kaṃso nāma.",
  "anya-e0810n:1274": "“Kaṃso racchantare māne, tejasepi bhave tathā;",
  "anya-e0810n:1275": "Pānapatte ca kaṃsye ca, sobhikkhāsu ca kittisū”. –",
  "anya-e0810n:1276": "Tyajayena vuttattā pānapattepi kaṃso. Kana dittigatikantīsu, so, kaṃso. Anitthī. Tikaṃ bhājanasāmaññe. Ama gatiyaṃ, atto, amattaṃ. Bhāja puthakammani, curādi, yu.",
  "anya-e0810n:1277_0": "458. Dvayaṃ bhājanādīnamādhāre. Antaṃ samīpamādheyyassa upagacchatīti aṇḍupakaṃ,",
  "anya-e0810n:1277_1": "ntassaṇḍo, gassa ca ko. Cumba vadanasaṃyoge, aṭo, assu, sakatthe ko. Dvayaṃ sarāve,",
  "anya-e0810n:1277_2": "sarati vuḍḍhiṃ gacchatīti sarāvo, avo. Malla dhāraṇe. Ṇvu. Vaḍḍhamānakopyatra, vaḍḍhati",
  "anya-e0810n:1277_3": "vitthiṇṇī bhavatīti vaḍḍhamānako, sakatthe ko.",
  "anya-e0810n:1278_0": "Dvayaṃ bhelabyañjanādighaṭṭanopayuttabhaṇḍe. Kaṭa gatiyaṃ, chu, dvittādi. Du gatiyaṃ,",
  "anya-e0810n:1278_1": "bo, nadādi, dabbī, rasse dabbi. Khajākāpi, khaja manthane, ako, khajākā thiyaṃ. Dvayaṃ",
  "anya-e0810n:1278_2": "dhaññādinilaye. Kusa silesane, ūlo. Kusa akkose, ṭho. Dvepi punnapuṃsake.",
  "anya-e0810n:1279_0": "459. Dvayaṃ māsādisākamatte, sā tanukaraṇe, ṇvu. Ḍaṃsa khādane, ṇvu. Salopo, siggu,",
  "anya-e0810n:1279_1": "haritakampi. Haritā sakatthe ko. “Pulliṅgo sākamattasmiṃ, siggu sobhañjanepi ce”ti",
  "anya-e0810n:1279_2": "cintāmaṇiṭīkā 19.34 rabhaso. Dvayaṃ addake. Āddāyaṃ jātaṃ addakaṃ, rasso. Siṅgamiva",
  "anya-e0810n:1279_3": "veraṃ vapu yassa tameva siṅgiveraṃ.",
  "anya-e0810n:1280": "Yadā sukkhaṃ, tadā mahosadhādhyaṃ, tikkharasattā mahantaṃ osadhaṃ. Suṇṭhī, nāgaraṃ, visaṃ, visabhesajjampi. Suṭhi sosane, i, suṇṭhi, īpaccaye suṇṭhī.",
  "anya-e0810n:1281": "Dvayaṃ marīce. Mara pāṇacāge, co. Kula saṅkhyāne, ṇvu. “Marīcaṃ kolakaṃ kaṇhaṃ, usanaṃ dhammapattana”ntyamarasīho.",
  "anya-e0810n:1282_0": "460. Tipādaṃ kañjike. Suvīraraṭṭhe bhavaṃ sovīraṃ. Kena jalena añjiyamabhibyattaṃ",
  "anya-e0810n:1282_1": "assa kañjiyaṃ. Ārānaṃ bhūmyakkajānaṃ vāresu gahitena nārena jalena jātaṃ āranāḷaṃ,",
  "anya-e0810n:1282_2": "“āro kkhiti sute’kkaje, nāro taṇḍulanīresū”ti hi vuttaṃ, rassa ḷo. Thusato jātamudakaṃ",
  "anya-e0810n:1282_3": "thusodakaṃ, thusodakato vā jātaṃ thusodakaṃ. Dhaññato vīhito jātaṃ ambilaṃ dhaññambilaṃ.",
  "anya-e0810n:1282_4": "Vātaṃ laṅkati hīnaṃ karotīti bilaṅko, vātassa bi, visesena laṅkatīti vā bilaṅko.",
  "anya-e0810n:1282_5": "Kummāso, abhisutaṃ, avantisomaṃ, kuñjalaṃ, kañjikaṃ, maṇḍo, jeṭṭhambu, khadikāpyatra.",
  "anya-e0810n:1283": "Dvayaṃ lavaṇamatte. Lū chedane, yu, ossā’navādese loṇaṃ.",
  "anya-e0810n:1284_0": "461. Sāmuddādayo ete pañca lavaṇassa pabhedā visesā. Samuddabhūmiyamavaṭṭhitaṃ laddhaṃ",
  "anya-e0810n:1284_1": "loṇodakaṃ sukkhasantanaṃ sitaṃ yaṃ bhavati, taṃ sāmuddalavaṇaṃ. Akkhivaṃ, vasirampi.",
  "anya-e0810n:1284_2": "Vasu thambhe, iro. Sindhudese bhavo sindhavo, ṇo. Sitasivaṃ sītasivaṃ (sakkate),",
  "anya-e0810n:1284_3": "māṇimanthaṃ, sindhujampi. Sitaṃ dhavalaṃ, sivaṃ kalyāṇaṃ, kammadhārayasamāso. Sitasivanti",
  "anya-e0810n:1284_4": "vā bandhanaṃ. Maṇimantho pabbato, tatra bhavo, ṇo. Kāḷaloṇo nāma sovaccalavaṇānaṃ",
  "anya-e0810n:1284_5": "majjhe kāḷavaṇṇaṃ lavaṇaṃ tīṇi madhuralavaṇassalavaṇabhedassa (amarakosa, mahesvaraṭīkā),",
  "anya-e0810n:1284_6": "“tilakaṃ tatra mecake”ti madaṃ sandate pisodarādi (cintāmaṇiṭīkā 19.43) madaṃ mudaṃ",
  "anya-e0810n:1284_7": "vā sandate… visodarādi (byākhyāsudhāṭīkā) vuttattā tilakampi. Ubbhidaṃ nāma romakalavaṇaṃ,",
  "anya-e0810n:1284_8": "sambharidese kira rumā nāma lavaṇākaro. Tatra paviṭṭhaṃ kaṭṭhampi acirena vilīya",
  "anya-e0810n:1284_9": "lavaṇaṃ bhavati, tabbhavaṃ romalavaṇaṃ. Vasukampi. Kaṭṭhādīnaṃ sayaṃ sabhāvavijahanakarattā",
  "anya-e0810n:1284_10": "bhindituṃ sakkotīti ubbhidaṃ, sakyatthe usaddo. Bilālaṃ nāma samuddatīrāsannadesabhavaṃ",
  "anya-e0810n:1284_11": "mattikaṃ pācayitvā nipphāditalavaṇaṃ. Samuddavelāsannadese jātaṃ bilālaṃ, essittaṃ,",
  "anya-e0810n:1284_12": "lo, atha vā ubbhidaṃ nāma yattha katthaci padese bhūmito uggataṃ lavaṇamattikaṃ pācayitvā",
  "anya-e0810n:1284_13": "nipphāditalavaṇaṃ. Bilālaṃ nāma lavaṇabhūmiṃ vidārayitvā nipphāditalavaṇaṃ. Vipubbo",
  "anya-e0810n:1284_14": "dala vidāraṇe. Dassa lo. Atha vā ubbhidaṃ nāma pākyaṃ lavaṇaṃ. Bilālaṃ nāma vaccagandhaṃ kāḷalavaṇaṃ.",
  "anya-e0810n:1285_0": "462. Guḷādayo pañca ucchuno vikārā. Guḷa rakkhāyaṃ, guḷo pakkaraso. Phāṇa gatiyaṃ,",
  "anya-e0810n:1285_1": "to, phāṇitaṃ guḷato kiñci thaddhaṃ. Khaṇḍa manthe, khaṇḍo phāṇitatopi thaddho. Ucchuvisesassa",
  "anya-e0810n:1285_2": "rasapāke khaṇḍayogyasārabhūte yā guḷikākārā jāyate, sā macchaṇḍī khaṇḍasālūkaṃ. “Macchaṇḍī",
  "anya-e0810n:1285_3": "tu pupphaguḷā, thaddhapattantu phāṇita”nti rabhaso, khaṇḍakakkaṃ phāṇitamiccaññe.",
  "anya-e0810n:1285_4": "Sara hiṃsāyaṃ, kharapaccayo, sakkharā, yā “sitā”tipi vuccati, sinoti bandhati taṇhaṃ",
  "anya-e0810n:1285_5": "sitā. Sitasakkharetyatra tu sito dhavalattho, sakkharāpamāṇasaṇṭhānattā vā sakkharā.",
  "anya-e0810n:1285_6": "Ime ca guḷādayo yathākkamaṃ thaddhatarā. Ettha ca macchaṇḍī phāṇitā khaṇḍavikārāpi.",
  "anya-e0810n:1285_7": "Dvayaṃ guḷe. Rogādhikesu vināsakarattā visañca taṃ kaṇṭakañca.",
  "anya-e0810n:1286": "463. Dvayaṃ bhaṭṭhadhaññe. Lāja bhassane, bhassanaṃ bhajjanaṃ, a. Na khataṃ akkhataṃ. “Tatiyā pakati lājesvakkhataṃ tīsva’hiṃsite”ti ruddo.",
  "anya-e0810n:1287": "Bhaṭṭhayave dhānāsaddo siyā, “bahumhi bhaṭṭhayave dhānā, thiyaṃ abhinavo’bbhide”ti rabhaso. Dhā dhāraṇe, yu.",
  "anya-e0810n:1288_0": "Dvayaṃ yavādicuṇṇe. Saca samavāye, saca secane vā, tu. Mantha viloḷane. Tikaṃ samaṃ.",
  "anya-e0810n:1288_1": "Pūretīti pūpo, po. Akārayutte apūpo, yathā “lābu, alābū”ti. Taṇḍulādīnaṃ piṭṭhānaṃ",
  "anya-e0810n:1288_2": "vikāro piṭṭhako, saññāyaṃ ko.",
  "anya-e0810n:1289_0": "464. Chakkaṃ sūde. Bhattaṃ, sūpañca karoti akāsi karissatīti bhattakāro, sūpakāro",
  "anya-e0810n:1289_1": "ca. Su paggharaṇe. Savati rasaṃ paggharāpetīti sūdo, do, dīghādi. Sūda paggharaṇe",
  "anya-e0810n:1289_2": "vā, a. Aḷāro nāma sūpādivikati, taṃ karotīti āḷāriko. Odanaṃ pacatīti odaniko. Rasaṃ karotīti rasako.",
  "anya-e0810n:1290": "Dvayaṃ sūpe. Sukhatthāya pātabbattā sūpo, dīghādi. Visesato bhattaṃ añjati anto gacchati yena, taṃ byañjanaṃ, añja gatiyaṃ, yu.",
  "anya-e0810n:1291_0": "465. Pañcakaṃ tipādaṃ (ka.) bhatte. Udi savanakledanesu, yu. Vākāro odanasaddassa",
  "anya-e0810n:1291_1": "napuṃsakattaṃ samuccinoti. Kura sadde, kara karaṇe vā, karoti balanti kuraṃ, assu,",
  "anya-e0810n:1291_2": "kira vikkhipane vā, kirati bubhukkhanti kuraṃ, issu, kara hiṃsāyaṃ vā, ku sadde vā,",
  "anya-e0810n:1291_3": "rapaccayo. Bhajati yena, bhuñjitabbanti vā bhattaṃ, bhaja sevāyaṃ, to. Bhakkhitabbāti",
  "anya-e0810n:1291_4": "bhikkhā, bhakkha adane, assi, bhikkha yācane vā, bhikkhā nārī. Ada bhakkhane, to.",
  "anya-e0810n:1291_5": "Bhidādittā annādeso, dalopo.",
  "anya-e0810n:1292_0": "Catukkaṃ bhojane, asa bhakkhane, kamme yu. Hara haraṇe. Āharati balāyūnīti āhāro,",
  "anya-e0810n:1292_1": "ṇo. Bhujadhātumhā yu, bhojanaṃ. Ghasa adane, ṇo. Andhopyatra, adadhātumhā tapaccayassa andhādeso nipātanā.",
  "anya-e0810n:1293_0": "Dvayaṃ yāguyaṃ. Tara plavanataraṇesu. Tarati plavati byāpībhavatīti taraṇaṃ, yu.",
  "anya-e0810n:1293_1": "Taralaṃ, taralāpi. Yā pāpuṇe, gu, yu missane vā, gu, ussā. Uṇhikā, sāṇā, vilepī ca",
  "anya-e0810n:1293_2": "yāgunāmāni. Sā pāke, yu, sāṇā.",
  "anya-e0810n:1294_0": "466. Khajjādayo cattāro asanabhedā. Khāda bhakkhane, kamme to, bhujādi. Khajjaṃ maṃsādi.",
  "anya-e0810n:1294_1": "Bhojjaṃ annādi. Liha assādane, ṇyo, hassa yo. Leyyaṃ madhvādi. Pātabbanti peyyaṃ,",
  "anya-e0810n:1294_2": "pā pāne, ṇyo, āsse, peyyaṃ sūpādi.",
  "anya-e0810n:1295_0": "Dvayaṃ bhattamaṇḍe. Su savane, visarujapadādito ṇa. Camu adane, āpubbattā pāne, kamme",
  "anya-e0810n:1295_1": "ṇo. Māsaropyatra, masi parimāṇe, aro. Dvayaṃ ālope. Lupa chedane, āpubbo sampiṇḍane,",
  "anya-e0810n:1295_2": "ku sadde. Kabi vaṇṇe vā, alo, ḷattaṃ, kena toyena balamassāti vā kabaḷo, pume, gāsopi.",
  "anya-e0810n:1296_0": "467. Rasānaṃ sabbarasānaṃ aggamhi rase maṇḍasaddo, maṇḍa bhūsāyaṃ, “sabbarasagge",
  "anya-e0810n:1296_1": "maṇḍamanitthiya”ntyamarasīho amara 19.49. Dvayaṃ bhuttato sese. Virūpo, kucchito",
  "anya-e0810n:1296_2": "vā ghāso vighāso. Bhuttato seso bhuttaseso, sova bhuttasesako, sakatthe ko.",
  "anya-e0810n:1297": "Dvayaṃ vighāsāde. Vighāsaṃ adatīti, a, damu damane, ṇvu. Dvayaṃ pipāsāyaṃ. Pātuṃ icchā pipāsā, pā pāne, so, dvittādi. Tasa pipāsāyaṃ, yu.",
  "anya-e0810n:1298_0": "468. Dvayaṃ bhuttumicchāyaṃ. Khuda bubhukkhāyaṃ, do. Ghasitumicchā jighacchā, ghasa",
  "anya-e0810n:1298_1": "adane, icchatthe cho, dvittādi. Maṃsassa raso paṭicchādanīyamuccate. Chanda icchāyaṃ.",
  "anya-e0810n:1298_2": "Paṭicchādetīti paṭicchādanīyaṃ, anīyo, chada saṃvaraṇe vā, maṃsena paṭicchādetabbattā paṭicchādanīyaṃ.",
  "anya-e0810n:1299_0": "Dvayaṃ uggāre, deki saddossāhesu, uddhaṃ dekati gantumussahatīti udreko, ekassa dakārassa",
  "anya-e0810n:1299_1": "ro. Uddekopi. Gira niggiraṇe, issā, uggāro. Pādo tittiyaṃ. Suhito titto, tassa bhāvo",
  "anya-e0810n:1299_2": "sohiccaṃ. Tipi pīṇane,ti, bhujādi. Yupaccaye, issatte ca tappanaṃ.",
  "anya-e0810n:1300_0": "469. Yathicchitantaṃ yathicchite. Kriyāvisesanatāya cete napuṃsake, kriyābyayānañhi",
  "anya-e0810n:1300_1": "satipyekatte tabbisesanāni napuṃsake bhavanti ekattepi, tathā hi kriyānamabyayānañca",
  "anya-e0810n:1300_2": "sattābhūtattā liṅgasaṅkhyāvisesopādānaṃ natthīti tabbisesanānampi sāmaññaliṅgā napuṃsakattaṃ,",
  "anya-e0810n:1300_3": "sāmaññasaṅkhyā cekattaṃ yuttanti, taṃ yathā – muduṃ pacanti, sāduṃ pacanti. Bahuvacanantepi",
  "anya-e0810n:1300_4": "kriyāsadde tabbisesanassekattameva kriyāvisesanānaṃ kammani dutiyā, sabbo hi dhātvattho",
  "anya-e0810n:1300_5": "karotyatthena byāpito, muduṃ pacanti muduṃ pacanaṃ kubbantītyattho, tena mudādīnañca",
  "anya-e0810n:1300_6": "tabbisesanānaṃ kammattaṃ. Añño panāha “sabbe dhātvatthā bhavatyatthānugatā, bhavatikriyā",
  "anya-e0810n:1300_7": "katvatthamanubhavantītyattho. ‘Pacati devadatto’ti devadattapayutto pāko bhavati,",
  "anya-e0810n:1300_8": "gacchati gamanaṃ bhavati, paṭhati pāṭho bhavatī”ti, tammatena paṭhamā, mudupacanaṃ",
  "anya-e0810n:1300_9": "yathā bhavati, tathā pacatītyattho. Ramaṇīyaṃ pāto, vimalaṃ pāto, idamupakumbhaṃ.",
  "anya-e0810n:1300_10": "Kamu kantiyaṃ, kammani ṇo, kāmaṃ, nikāmañca. Isu icchāyaṃ, to, “sādisantapucche”tyādinā",
  "anya-e0810n:1300_11": "antena saha tassa ṭṭho, iṭṭhaṃ. Paripubbo āpa pāpuṇane, to, bhujādi, rasso, yāgamo",
  "anya-e0810n:1300_12": "ca. “Sattyaṃ nivāraṇe tittiyaṃ, pariyattaṃ yathicchite”ti cintāmaṇiṭīkā 19.57 rabhaso.",
  "anya-e0810n:1300_13": "Icchitassa anatikkamo yathicchitaṃ, yathātthe abyayībhāvo. Pakāmaṃpyatra.",
  "anya-e0810n:1301_0": "Dvipādaṃ vaṇijake. Kayavikkayehi jīvatīti, iko. Satthaṃ vāṇijjopajīvīnaṃ saṅghātaṃ",
  "anya-e0810n:1301_1": "vahati desantaraṃ pāpayatīti, kammādimhi ṇo. Satthavāho vaṇijanāyako, taṃyogā satthavāho,",
  "anya-e0810n:1301_2": "ṇo. Āpaṇo kayavikkayavohāro, taṃyogā āpaṇiko, ṇiko. Vaṇa sadde, ijo. Vedahako, negamo,",
  "anya-e0810n:1301_3": "paṇyājīvo, vaṇijopyatra.",
  "anya-e0810n:1302_0": "470. Vikkayo nāma pubbameva attano dhanassa parassa dānaṃ. Kī dabbavinimaye, tatra",
  "anya-e0810n:1302_1": "niyutto vikkayiko. Vikkiṇātīti vikketā, ritu. Kayo nāma parassa dhanaṃ gahetvā attano",
  "anya-e0810n:1302_2": "dhanassa dānaṃ. Kayena jīvatīti kayiko. Kinātīti, ṇvu.",
  "anya-e0810n:1303_0": "Dvayaṃ dhanappayottari. Iṇe uttamo uttamaṇṇo, abhidhānā pubbanipāto, issattaṃ, dvittañca.",
  "anya-e0810n:1303_1": "Dhanaṃ vuḍḍhatthaṃ payojetīti dhaniko. Dvayaṃ dhanagāhake. Iṇe adhamo adhamaṇṇo.",
  "anya-e0810n:1303_2": "Iṇaṃ gaṇhātīti iṇāyiko, āyiko. Iṇaṃ āyati pavattetīti vā iṇāyako, ṇvu.",
  "anya-e0810n:1304_0": "471-472. Dvayaṃ iṇe. Uddharīyate gayhateti uddhāro, upubbo dharati gahaṇe, ṇo. Eti",
  "anya-e0810n:1304_1": "vuḍḍhiṃ gacchatīti iṇaṃ, yu, ṇattaṃ. Pariyudañcanampi, parito udañjhate gayhateti,",
  "anya-e0810n:1304_2": "yu. Vuttanti kriyāpadaṃ. Yattakena dhanena lābho labbhate, tatra mūladhane mūlādidvayaṃ.",
  "anya-e0810n:1304_3": "Mūla patiṭṭhāyaṃ. Paṭhamameva ābhataṃ pābhataṃ.",
  "anya-e0810n:1305_0": "Dvayaṃ paṭipāde. “Avassamassidaṃ kayitabba”miti saccassākhyāpanaṃ, karaṇaṃ vā saccāpanaṃ,",
  "anya-e0810n:1305_1": "saccassa karañcittabharaṇamiccattho, saccasaddā dhāturūpā yu, majjhe apāgamo, saccassa",
  "anya-e0810n:1305_2": "vā āpuṇanaṃ saccāpanaṃ, apadhātumhā yu. “Saccāpanā saccākati”riti tikaṇḍasese thīkaṇḍe",
  "anya-e0810n:1305_3": "(?) vopālito. Saccaṃ karoti, saccassa vā karaṇaṃ saccakāro. Saccaṃkāropi. “Klive",
  "anya-e0810n:1305_4": "saccāpanaṃ sacca-ṅkāro saccākatitthiya”ntyamarakose amara 19.82. Dvayaṃ vikkanīyadabbe.",
  "anya-e0810n:1305_5": "Vikkinitabbanti vikkeyyaṃ, ṇyo. Paṇa byavahāre, ṇyo, dvepi tīsu.",
  "anya-e0810n:1306": "Dvayaṃ nyāsassappane nyāsampanne (ka.). Nyāsassa appanaṃ sampannaṃ (ka.) paṭidānaṃ. Patipubbo dadāti nyāsasampannattho, tathā paripubbo vattati. Paridānaṃpyatra.",
  "anya-e0810n:1307": "Dvayaṃ nyāse. Asu khepane. Nyassate nikkhipīyateti, ṇo. Upanidhiyyateti upanidhi, i, upanidhi pume. “Pume upanidhinyāso”ti amara 19.81 amarakose.",
  "anya-e0810n:1308_0": "473. Ekādayo aṭṭhārasapariyantā saṅkhyāsaddā saṅkhyeyye dabbe vattanti tīsu ca liṅgesu.",
  "anya-e0810n:1308_1": "Saṅkhyeyyekatte ca “eko brāhmaṇo, aṭṭhārasa brāhmaṇā”ti samānādhikaraṇaṃ bhavati,",
  "anya-e0810n:1308_2": "na tu bhinnādhikaraṇaṃ “brāhmaṇānaṃ ekādasa ce”ti. Tīsūtyanena “na kevalaṃ ekasaddova",
  "anya-e0810n:1308_3": "saliṅgo, atha kho aṭṭhārasapariyantāpī”ti dasseti, tena katthaci tesaṃ aliṅgatāvacanaṃ",
  "anya-e0810n:1308_4": "liṅgavisesābhāvaṃ sandhāya vuttaṃ, na pana sāmaññaliṅgābhāvanti daṭṭhabbaṃ. Iminā",
  "anya-e0810n:1308_5": "nayena “atiliṅgaṃ dvivacanaṃ, tadākhyātanti vuccatī”tyādīsupi daṭṭhabbaṃ, tena “puriso",
  "anya-e0810n:1308_6": "gacchati, itthī gacchati, cittaṃ gacchatī”tyādīsu gacchatisaddassa taṃtaṃliṅgavisesavacanatā,",
  "anya-e0810n:1308_7": "“gacchatī”tyādīsu sāmaññaliṅgavacanatā ca daṭṭhabbā. Vīsatyādayo saṅkhyāsaddā saṅkhyāne,",
  "anya-e0810n:1308_8": "saṅkhyeyye ca vattanti “vīsati gāvo, gavaṃ vīsatī”ti. Ekatteti yadā panetā saṅkhyeyye",
  "anya-e0810n:1308_9": "ekattavisiṭṭhameva vaggattaṃ sabhāvato paṭipādayanti. Tadā bhinnasaṅkhyenāpi samānādhikaraṇe",
  "anya-e0810n:1308_10": "ekavacaneyeva sabbakālaṃ vattate “vīsati gāvo”ti. Yadyekatte, kathaṃ? Dvevīsatiyo,",
  "anya-e0810n:1308_11": "tisso vīsatiyo, pañcasatāniccādayo payogā iccāha “vaggabhede bahuttepī”ti. Vīsatyādīnaṃ",
  "anya-e0810n:1308_12": "vaggānaṃ bhede vattumicchite sati bahuttepi bahuvacanepi bhavanti. Amarakose pana",
  "anya-e0810n:1308_13": "“saṅkhyantarassatthe abhidheyyevīsatyādayo taṃsamānādhikaraṇato bahuvacanānipi bhavantī”ti",
  "anya-e0810n:1308_14": "amara 19.83-4 vuttaṃ, saṅkhyantaramiha vaggabhedo, tena dvinnampi vohāramattanānattaṃ,",
  "anya-e0810n:1308_15": "na atthanānattanti daṭṭhabbaṃ. Ānavuti navutisaddamabhibyāpetvā tā vīsatyādayo bhinnaliṅgenāpi",
  "anya-e0810n:1308_16": "samānādhikaraṇe nāriyaṃ itthiyaṃ, yathā vīsati kuṇḍāni. Vīsatyādayo vikatasamāhāradvandā.",
  "anya-e0810n:1308_17": "Liṅgassa lokāsayattā dvandekattanti napuṃsakattanti vīsatyādayo abyuppannā paramatena,",
  "anya-e0810n:1308_18": "kaccāyanamatena pana byuppannā.",
  "anya-e0810n:1309_0": "474-476. Satādīni asaṅkhyeyyapariyantāni catuvīsati ṭhānāni gaṇanabhedāni. Tattha",
  "anya-e0810n:1309_1": "dasadasasaddehi nipphādito satasaddo, tathā satadasasaddehi sahassasaddo. Yuja yoge,",
  "anya-e0810n:1309_2": "niyutaṃ, ayutampi. Yu missane vā, to. Lakkha dassanaṅkesu, lakkhaṃ, satasahassampi.",
  "anya-e0810n:1309_3": "Kuṭa chedane, dasaguṇaṃ kuṭatīti koṭi. Upasaggena visesetvā eko gaṇanaviseso pakoṭīti",
  "anya-e0810n:1309_4": "vuccati, dvepi missetvā eko koṭipakoṭīti. Naha bandhane, to. Āgamassu. Vida lābhe,",
  "anya-e0810n:1309_5": "u, niggahītāgamo. Aba hiṃsāyaṃ, gatimhi ca, do, āgamassu. Ahi gatimhi, hapaccayo.",
  "anya-e0810n:1309_6": "Ava rakkhaṇe, vo. Aṭa gamane, ṭo. Sogandhikanti kamalavisesanāmena eko gaṇanaviseso",
  "anya-e0810n:1309_7": "vuccati, tathoppalādināmehi ekeko gaṇanaviseso. Katha vākyappabandhe, yu, saṅkhyātumasakkuṇeyyatāya asaṅkhyeyyaṃ.",
  "anya-e0810n:1310_0": "Nanu saṅkhyātumasakkuṇeyyatte sati ekena bhavitabbaṃ, atha kathameko asaṅkhyeyyo,",
  "anya-e0810n:1310_1": "dve asaṅkhyeyyāniccādīni bhedāni vuttānīti? Nāyaṃ doso, tesaṃ kāladesādivasena bhinnānampi",
  "anya-e0810n:1310_2": "sambhavato. Etāsu saṅkhyāsu kamā kamena satādilakkhapariyantaṃ dasaguṇaṃ dasahi guṇitaṃ",
  "anya-e0810n:1310_3": "bhavati. Koṭyādikaṃ asaṅkhyeyyapariyantaṃ satalakkhaguṇaṃ satalakkhehi guṇitaṃ bhavati,",
  "anya-e0810n:1310_4": "tasmā ekā lekhā dvisuññasahitā sataṃ bhavati, tathā tisuññasahitā sahassaṃ, catusuññasahitā",
  "anya-e0810n:1310_5": "niyutaṃ, pañcasuññasahitā ekā lekhā lakkhaṃ bhavati, ekā pana lekhā sattasuññasahitā",
  "anya-e0810n:1310_6": "koṭi, tathā cuddasasuññasahitā pakoṭi, iminā nayena yāvāsaṅkhyeyyaṃ netabbaṃ, ayamekaccānamācariyānaṃ mati.",
  "anya-e0810n:1311_0": "Atha vā satādayo asaṅkhyeyyapariyantā sabbepi dasaguṇitā kātabbā, ayaṃ kaccāyanassa",
  "anya-e0810n:1311_1": "mati, tena hi “yāva taduttari dasaguṇitañce”ti suttamāha. Atha vā satādayo lakkhantā",
  "anya-e0810n:1311_2": "dasadasaguṇitā, tena ekā lekhā dvibindusahitā sataṃ bhavati, tathā catupañcādibindusahitā",
  "anya-e0810n:1311_3": "sahassādikaṃ bhavati, ekā lekhā pana dvādasabindusahitā koṭi, tathā ekūnavīsatibindusahitā",
  "anya-e0810n:1311_4": "pakoṭīti yāva asaṅkhyeyyā ekekasmiṃ satta satta bindūni katvā gaṇanā kātabbā, tasmā",
  "anya-e0810n:1311_5": "asaṅkhyeyyagaṇanavisese pañcacattālīsādhikāni satabindūni bhavanti, ayamamhākaṃ mati.",
  "anya-e0810n:1312_0": "Amarakose amara 19.84 pana “pantyā satasahassādi, kamā dasaguṇottara”mityuttaṃ, tassattho",
  "anya-e0810n:1312_1": "– dasasaṅkhyā pantītyuccate, tato ārabbha dasaguṇottaraṃ satasahassādikaṃ kamā viññeyyaṃ,",
  "anya-e0810n:1312_2": "taṃ yathā – dasasaṅkhyāya dasaguṇottaraṃ sataṃ, satā dasaguṇottaraṃ sahassaṃ, sahassā",
  "anya-e0810n:1312_3": "dasaguṇottaraṃ ayutaṃ, ayutā dasaguṇottaraṃ lakkhaṃ, lakkhā dasaguṇottaraṃ payutaṃ,",
  "anya-e0810n:1312_4": "payutā dasaguṇottaraṃ koṭi, evaṃ koṭiyā abbudaṃ, abbudā padumaṃ, padumā khabbo, khabbā",
  "anya-e0810n:1312_5": "mahākatho, tatopi mahāpadumaṃ, tatopi saṅku, saṅkuto samuddo, tato antyaṃ, antyā",
  "anya-e0810n:1312_6": "majjhaṃ, majjhā paraddhaṃ, paraddhā amataṃ, amatā dasaguṇottaraṃ saṅkhyaṃ, saṅkhyañca",
  "anya-e0810n:1312_7": "vīsatimaṃ ṭhānaṃ, asaṅkhyeyyamito paranti. Sabbapārisadattā hi byākaraṇassa sabbesaṃpyatra vādā dassitā.",
  "anya-e0810n:1313_0": "477-478. Sādhikena dvepādena “aḍḍhena catuttho aḍḍhuḍḍho, aḍḍhena tatiyo aḍḍhatiyo,",
  "anya-e0810n:1313_1": "aḍḍhateyyo cā”ti imaṃ vacanatthaṃ dasseti. Aḍḍhūpapadena saha catutthādisaddānaṃ",
  "anya-e0810n:1313_2": "aḍḍhuḍḍhādyādeso. Sādhikapādena “aḍḍhena dutiyo diyaḍḍho, divaḍḍho cā”ti imaṃ vacanatthaṃ",
  "anya-e0810n:1313_3": "dasseti. Antaritassāpi aḍḍhenasaddassa idhānuvattanatā adhippetā abhidhānantarābhāvā, sabbatrevaṃ.",
  "anya-e0810n:1314_0": "479-480. Mīyate paricchindīyate yena, taṃ mānaṃ. Tañca tulāpatthaṅgulivasā tidhā",
  "anya-e0810n:1314_1": "māniyadabbassa bhavati. Tula ummāne, curādi, tulā itthī. Pada gatiyaṃ, tho. Aṅga",
  "anya-e0810n:1314_2": "gamane, ulo, aṅgulaṃ, “aṅgulī”tipi pāṭho, karasākhā.",
  "anya-e0810n:1315_0": "Cattāro vīhayo sampiṇḍitā ekāva guñjā samagarukā, tathā dve guñjā ekova māsako samagarukoti",
  "anya-e0810n:1315_1": "sabbatra nayo netabbo. Dve māsakā akkho nāma, vibhīṭakoti vutto, akkhaphalasamānagarukattā",
  "anya-e0810n:1315_2": "vā akkho. Karisopyatra, kasa vilekhane, a, rimajjho, anitthī. Akkhānaṃ pañca dharaṇaṃ",
  "anya-e0810n:1315_3": "nāma, dharatidhātuyā yu. Akkhānamaṭṭhakaṃ suvaṇṇo nāma. Pañcadharaṇaṃ nikkhaṃ nāma.",
  "anya-e0810n:1315_4": "Te nikkhā pañca pādo nāma. So pādo catutthe bhāge vattatītyekaccānaṃ mati. Yathāvuttāyeva",
  "anya-e0810n:1315_5": "cattāro vīhayo guñjā nāma. Dve guñjā māsako nāma. Dve pañcamāsakā dasamāsakā akkho",
  "anya-e0810n:1315_6": "nāma. Akkhānaṃ aṭṭhakaṃ dharaṇaṃ nāma. Pañcadharaṇaṃ suvaṇṇo nāma. Te pañcasuvaṇṇā",
  "anya-e0810n:1315_7": "nikkhaṃ nāmātyamhākaṃ mati. Kana dittigatikantīsu, nipubbo, nassa kho, nikkho, suvaṇṇavikārepi.",
  "anya-e0810n:1315_8": "Yassa kassaci vatthuno catutthe bhāge pādo. Dasa dharaṇāni palaṃ nāma, pala pathe ca gatimhi.",
  "anya-e0810n:1316": "481. Yassa kassaci vatthuno palasataṃ tulā. Tula ummāne, tulā nārī.",
  "anya-e0810n:1317": "Gehānaṃ dārubandhāya, piṭhikāyaṃ tulā thiyaṃ;",
  "anya-e0810n:1318": "Mānabhaṇḍe ca sādise, rāsipalasatesu ca.",
  "anya-e0810n:1319": "Tā tulā vīsati bhāro nāma. Bhara dhāraṇaposanesu, ṇo. “Bhāro tu dvisahassesu, palānamapi vivadhe”tyajayo byākhyāsudhāṭīkāyampi. Vivadho bhārabhedo.",
  "anya-e0810n:1320_0": "Rūpiyassa karisena kato saṃvohārapadattho kahāpaṇo nāma. Karisappamāṇena rūpiyena",
  "anya-e0810n:1320_1": "kato paṇo paṇiyo dabbabhedo kahāpaṇo. Risassa hādeso. Ahādese karisāpaṇo, ete dve",
  "anya-e0810n:1320_2": "rūpavikāro, aññatrūpacārā. Iti tulāmānaṃ vuttaṃ.",
  "anya-e0810n:1321_0": "482. Patthamānaṃ dassetumāha “kuḍuvo”ccādi. Eko pasato kuḍuvo nāma. Sara gatiyaṃ,",
  "anya-e0810n:1321_1": "to, ralopo, kaḍi bhede, vo, kaḍissa kuḍu, te kuḍuvā cattāro pattho. Catupatthā āḷhako,",
  "anya-e0810n:1321_2": "aha pūjāyaṃ, ṇvu, ḷattādi dasaṅgulaṃ, dvādasaṅgulaṃ vāsabbato mānampi āḷhako. Caturo",
  "anya-e0810n:1321_3": "āḷhakā doṇaṃ nāma, “caturāḷhaka”ntipi pāṭho, du gamane, ṇo, duṇa gatiyaṃ, hiṃsāyañca",
  "anya-e0810n:1321_4": "vā, doṇaṃ. Vākārena doṇo.",
  "anya-e0810n:1322_0": "483. Caturo doṇā mānikā, māna pūjāyaṃ, sakatthe ko, assi. Catumānikaṃ catassannaṃ",
  "anya-e0810n:1322_1": "mānikānaṃ samūho catumānikaṃ khārī nāma, khara vināse, ṇo, nadādi. Dasambaṇaṃ dasādhikasatadoṇamattaṃ",
  "anya-e0810n:1322_2": "kumbhoti ghaṭanāmena eko patthamānaviseso dassito, “ambaṇa”ntipi pāṭho.",
  "anya-e0810n:1323_0": "484. Patthamānavisesānaṃ labbhamānapariyāye dassetumāha “āḷhako”ccādi. Tumba kampane,",
  "anya-e0810n:1323_1": "a. Dvayaṃ patthe. Patthasaddoyaṃ sāmaññabhedamānesu pavattati, idha pana visesamānavācako",
  "anya-e0810n:1323_2": "adhippeto. Nala ganthe, iṇa.",
  "anya-e0810n:1324": "Dvayaṃ vāhe. Vahatīti vāho, vaha pāpuṇane, ṇo.",
  "anya-e0810n:1325": "Ambaṇamānaṃ, pariyāyaṃ vā dassetumāha “ekādasa doṇe”ccādi. Amba gamane, yu, amba sadde vā, iti patthamānaṃ vuttaṃ, aṅgulamānaṃ pana aṇvādyābhidhānāvasare bhūmivagge abhihitaṃ.",
  "anya-e0810n:1326_0": "485. Catukkaṃ bhāge. Visa pavesane, dīghādi, koṭṭhaṃ vuccati sarīraṃ, tattha setīti",
  "anya-e0810n:1326_1": "koṭṭhāso. Āttaṃ. Ana pāṇane, ama gamane vā, so. Bhajīyate sevīyateti bhāgo. Ṇo. Vaṇṭakopyatra.",
  "anya-e0810n:1326_2": "Vaṭi vibhājane, ṇvu, ṇantā vā sakatthe ko.",
  "anya-e0810n:1327_0": "Vibhavantaṃ dhane. Dhana dhaññe, a. Sassa attano ayaṃ so, sampi. Duiva dabbaṃ, sāramiccattho,",
  "anya-e0810n:1327_1": "ivatthe vo, vida lābhe, to. Sassa dhanassa pati sapati, tasmiṃ sādhu sāpateyyaṃ,",
  "anya-e0810n:1327_2": "ṇeyyo. Vasa nivāse, u. Ara gamane, tho. Rassa to. Vibhavanti pabhavantyanenāti vibhavo,",
  "anya-e0810n:1327_3": "a. Hiraññaṃ, kosopyatra.",
  "anya-e0810n:1328_0": "486. Katākataṃ kañcanaṃ, rūpiyañca missitaṃ militaṃ (ka.), militaṃ paccekañca (amara",
  "anya-e0810n:1328_1": "khīrasvādhīṭīkā) kosādidvayavāccaṃ, tatra piṇḍīkataṃ ābharaṇīkataṃ, kammībhāvamāpāditaṃ",
  "anya-e0810n:1328_2": "vā kataṃ. Ākarotthaṃ ajātakammaṃ cuṇṇādirūpaṃ akataṃ, tadaññaṃ tehi kañcanarūpiyehi",
  "anya-e0810n:1328_3": "aññaṃ tejasaṃ dabbaṃ tambaṃ. Ādinā kaṃsarītisīsakādi, yañcātejasaṃ rājapaṭṭadāruvisādika’masāraṃ",
  "anya-e0810n:1328_4": "dabbaṃ, taṃ sabbaṃ kuppaṃ, gupa rakkhaṇe, guppateti, po, kattañca gassa.",
  "anya-e0810n:1329": "Dvayaṃ kañcanaṃ rūpiyañcāhatamuṭṭhāpitahayavarāhapurisādi rūpaṃ nigghātikāya tāḷitaṃ dīnārādikaṃ rūpiyākhyaṃ. Assādirūpamassāhatamatthīti rūpiyaṃ. Rūpa āhatapasaṃsāsu, iyo.",
  "anya-e0810n:1330_0": "487-488. Hiraññantaṃ suvaṇṇe. Sobhano vaṇṇo yassa suvaṇṇaṃ. Kana dittiyaṃ, ṇvu, jananaṃ",
  "anya-e0810n:1330_1": "jātaṃ, pakaṭṭhaṃ jātaṃ jātarūpaṃ, pakaṭṭhatthe rūpapaccayo pasaṃsāyaṃ rūpapaccayo",
  "anya-e0810n:1330_2": "iti subhū (cintāmaṇiṭīkā) pasaṃsāyaṃ rūpaṃ (pāṇini 5.3.66). Jātaṃ rūpamassāti vā",
  "anya-e0810n:1330_3": "jātarūpaṃ. Iṇa gatiyaṃ, dittiyañca anekatthattā. Suṭṭhu dippate dittiyā yujjateti",
  "anya-e0810n:1330_4": "soṇṇaṃ, usso, “vā paro asarūpā”ti ilopo, dvittaṃ. Kañca dittiyaṃ, yu. Satthu vaṇṇo",
  "anya-e0810n:1330_5": "viya vaṇṇo yassa. Cittamattānaṃ haratīti hari. I, kamu icchāyaṃ, bu. Carati ettha",
  "anya-e0810n:1330_6": "cittaṃ cāru, ṇu. Hi gatiyaṃ, mo. Haṭa dittiyaṃ, ṇvu. Tapanaṃ dāhamarahatīti tapaniyo,",
  "anya-e0810n:1330_7": "iyo. Hara haraṇe, añño, assi. Hā cāge, hā gatiyaṃ vā, añño, hirādeso ca.",
  "anya-e0810n:1331_0": "Cāmīkarādayo cattāro tabbhedā tassa suvaṇṇassa visesā. Cāmī nāma ekā pupphajāti,",
  "anya-e0810n:1331_1": "taṃkarattā cāmīkaro, atha vā cāmī nāma aggi. Camu adane, ṇī, takkarattā cāmīkaro.",
  "anya-e0810n:1331_2": "Satakumbhaṃ paddhakesaravaṇṇaṃ, tabbaṇṇasadisattā sātakumbhaṃ. Devarukkhabhūtāya",
  "anya-e0810n:1331_3": "mahājambuyā patiṭṭhitaṭṭhāne nadī jambunadī, tassaṃ patitehi mahāgajappamāṇānaṃ,",
  "anya-e0810n:1331_4": "kumbhappamāṇānaṃ vā phalānaṃ bījehi jātaṃ suvaṇṇaṃ jambunadaṃ, idaṃ pana suvaṇṇaṃ",
  "anya-e0810n:1331_5": "analappabhaṃ devālaṅkāramatulaṃ jāyate. Taṃ panānalamiti visesatthepi amarasīho suvaṇṇasāmaññeva",
  "anya-e0810n:1331_6": "paṭhati. Siṅgī nāma ekā macchajāti, tabbaṇṇatāya. Khaṇiyaṃ vā taṃsaṇṭhānasilākhaṇḍehi",
  "anya-e0810n:1331_7": "jātatāya siṅgī, amarakose pana cāmīkarādīnipi suvaṇṇasāmaññe paṭhati, siṅgī pana",
  "anya-e0810n:1331_8": "visese. Vuttañhi tattha “alaṅkārasuvaṇṇaṃ yaṃ, siṅgīkanakamiccaya”nti amara 19.96.",
  "anya-e0810n:1331_9": "Tassattho – kaṭakakuṇḍalādino alaṅkārasuvaṇṇassa “siṅgī”ti nāmanti. “Siṅgīmaṇḍanasoṇṇa”nti",
  "anya-e0810n:1331_10": "ratanakoso. Suvaṇṇatāya siṅgī “kanaka”mityuccate.",
  "anya-e0810n:1332_0": "489. Pañcakaṃ rajate. Rūpayuttatāya rūpiyaṃ. Rañja rāge, ato. Sañja saṅge, jhu, ñalopo,",
  "anya-e0810n:1332_1": "sajjhu. Rūpayuttatāya rūpī, sañja saṅge, jho, ñalopo, sajjhaṃ, “rūpiyajjha”ntipi",
  "anya-e0810n:1332_2": "pāṭho. Tadā iyajjhapaccayena siddhaṃ. Dubbaṇṇaṃ, khajjūraṃ, setampi.",
  "anya-e0810n:1333": "Āhatasoṇṇarajate, rajate rūpiyaṃ mataṃ;",
  "anya-e0810n:1334": "Rajate ca khaleklivaṃ, khajjūro pādapantare;",
  "anya-e0810n:1335": "Setā ca bhatikāyaṃ tha, klivaṃ sajjhe site tisu.",
  "anya-e0810n:1336_0": "Asmajātiyaṃ puppharāgādimhi, muttāvajirādimhi ca vasvādittayaṃ. Vasa nivāse, u. Ratiṃ",
  "anya-e0810n:1336_1": "tanotīti ratanaṃ, kammādimhi ṇo, tilopo. “Ratnaṃ sajātiseṭṭhepī”tyamarakose amara",
  "anya-e0810n:1336_2": "23.126, tena gajaseṭṭho gajaratanaṃ, itthiseṭṭho itthiratananti. Manasaddato i, īpaccaye",
  "anya-e0810n:1336_3": "maṇī ca. Puppharāgādayo vakkhamānā tabbhidā tassa maṇino visesā. Bhāsanto rañjetīti",
  "anya-e0810n:1336_4": "puppharāgo, bhāsassa puppho.",
  "anya-e0810n:1337": "490. Suvaṇṇādayo ime satta ratanānyāhu. Maṇi rattamaṇi.",
  "anya-e0810n:1338_0": "491. Sattaratanānaṃ labbhamānapariyāye dassetumāha “lohitaṅgo”ccādi. Lohitaṅgādittayaṃ",
  "anya-e0810n:1338_1": "rattamaṇiyaṃ. Lohitavaṇṇena aṅgīyateti lohitaṅgo, lohitaṃ aṅgaṃ sarīrametassa vā",
  "anya-e0810n:1338_2": "lohitaṅgo. Padumañcātra kokanadaṃ, tabbaṇṇasadiso maṇi padumarāgo. Soṇaratanaṃ, lohitakopyatra.",
  "anya-e0810n:1339_0": "Dvayaṃ veḷuriye. Vaṃso tacasāro, tabbaṇṇo maṇi vaṃsavaṇṇo. Veḷu viya dissatīti veḷuriyo,",
  "anya-e0810n:1339_1": "ivatthe iyo, rāgamo ca. Dvayaṃ pavāḷe. Vala saṃvaraṇe, ṇo, ḷattaṃ, vākārena pavāḷopi.",
  "anya-e0810n:1339_2": "Du gamane, du upatāpe vā, mo, dvittaṃ.",
  "anya-e0810n:1340_0": "492. Dvayaṃ kabaramaṇimhi. Masāragirimhi jātaṃ masāragallaṃ, lo, rassa lo. Kabaro",
  "anya-e0810n:1340_1": "sabalo maṇi. Dvayaṃ muttāyaṃ. Muca mocane, tho, muttā eva muttikaṃ, sakatthe iko.",
  "anya-e0810n:1340_2": "Satthikā pakatito liṅgavacanānyativattanteti napuṃsakattaṃ. Ettha ca ratanapariyāyānaṃ",
  "anya-e0810n:1340_3": "uppaṭipāṭiyā kathanaṃ sattannaṃ ratanānaṃ uppattikkamapaṇītakkamādino abhāvadīpanatthaṃ.",
  "anya-e0810n:1341_0": "Dvayaṃ pittale. Rī gamane, ri. Rītipi. “Rīti pacāre sande ca, lohakiṭṭārakūṭesū”ti",
  "anya-e0810n:1341_1": "ruddo. Ārasseva kūṭo, yassa. Dabbasaddopyatra. Dvayaṃ abbhake. Ama gamane, alo. Abbhaṃ",
  "anya-e0810n:1341_2": "ākāso, megho ca, taṃsaññakattā abbhakaṃ, saññāyaṃ ko. “Meghambarābhidhānañca, gori",
  "anya-e0810n:1341_3": "bījañca abbhaka”nti hi vuttaṃ. Girijatu, silājatupyatra.",
  "anya-e0810n:1342_0": "493. Tikaṃ lohe. Lū chedane, ho. Aya gamane, manogaṇādi. Kāḷañca taṃ ayasañceti kāḷāyasaṃ.",
  "anya-e0810n:1342_1": "Satthakaṃ, tikkhaṇaṃ, piṇḍaṃ, ayasaṃ, asmasāropyatra. “Satthamāyudhalohesū”ti anekattho.",
  "anya-e0810n:1342_2": "“Sāmuddalavaṇetikkhaṃ, visalohājimukkake”ti rabhaso. Paṇḍa gamane, a. Asmassa sāro.",
  "anya-e0810n:1342_3": "“Kāḷāyasa’mayo lohaṃ, asmasārañca satthaka”nti tvamaramālāyaṃ klīvakaṇḍaṃ.",
  "anya-e0810n:1343": "Dvayaṃ capale. Pāra sāmatthiye, do, pārayati sakkoti sabbalohaṃ kañcanaṃ kātunti pārado. Rasa sadde, aggimhi pakkhitte rasatīti raso, madhurādīsu ca raso. Capalo, sūtopyatra.",
  "anya-e0810n:1344": "“Cañcalādimhi capalo”.",
  "anya-e0810n:1345": "“Sārathimhi rase sūto, pasūte perite tisu”;",
  "anya-e0810n:1346": "“Rasendo pārado vutto, pāratopi nigadyate”ti. –",
  "anya-e0810n:1347": "Tārapālo.",
  "anya-e0810n:1348": "“Pārado siddhadhātu ca, varabījañca sūtaka”nti. –",
  "anya-e0810n:1349": "Tikaṇḍaseso tikaṇḍasesa 2.9.34.",
  "anya-e0810n:1350_0": "Tikaṃ nāge. Tipu pīḷane, u. Tipusaddassa setepi pavattanato kāḷasaddena visesetvā",
  "anya-e0810n:1350_1": "kāḷatipūti vutto, tena tipusaddassadvinnampi vācakatādaṭṭhabbātyeke, taṃ “nāgo sīsakayogiṭṭha-vappāṇi",
  "anya-e0810n:1350_2": "tipu piccaṭa”nti amara 19.105 amarakose, “tipu sīsakaraṅgesū”ti ca tikaṇḍasesa nānatthasaṅgahādīsu",
  "anya-e0810n:1350_3": "vuttattā na gahetabbaṃ, tena kāḷo ca tipu cāti dveyevatthābhidhānāni. Kāḷavaṇṇatāya",
  "anya-e0810n:1350_4": "kāḷo. Tipu yathāvuttatthova. Tapa santāpe vā, u, assittaṃ. Sī saye, si bandhane vā,",
  "anya-e0810n:1350_5": "so. “Seṭṭhabhakaddujo nāgo, klivaṃ sīsakaraṅgesū”ti rabhaso. “Yogiṭṭha”mityekaṃ nāmaṃ",
  "anya-e0810n:1350_6": "sīsassa. “Vappo so sīsamattaka”nti tvamaramālā.",
  "anya-e0810n:1351": "“Ārakūṭosī rīti ca, sīsakaṃ tipu vaddhakaṃ;",
  "anya-e0810n:1352": "Nāgaṃ mahāmalañceva, yogiṭṭhaka”nti. –",
  "anya-e0810n:1353": "Byāḍi.",
  "anya-e0810n:1354": "“Sīsamattaṃ bahumalaṃ, yogiṭṭhaṃ piṭṭhapiccaṭā;",
  "anya-e0810n:1355": "Suvaṇṇādisamāluka-mapi sindūrasambhava”nti. –",
  "anya-e0810n:1356": "Tantātantaraṃ.",
  "anya-e0810n:1357": "Sete tu raṅgavaṅgā, te gatyatthā.",
  "anya-e0810n:1358": "“Raṅgaṃsurebhaṃ mudaṅgaṃ, kusumbhaṃ gāmyakuṅkuma”nti. –",
  "anya-e0810n:1359": "Tikaṇḍaseso tikaṇḍasesa 2.9.34.",
  "anya-e0810n:1360_0": "Dvayaṃ haritāle. Haritavaṇṇaṃ alaṃ haritālaṃ, byuppattimattametaṃ. Rūḷhīsaddo tvayaṃ.",
  "anya-e0810n:1360_1": "Pītiṃ netīti pītanaṃ. “Piñjaraṃ pītanaṃ tāla-mālañca haritālake”tyamarasīho amara",
  "anya-e0810n:1360_2": "19.103. Piñja vaṇṇe, aro. Ala bhūsane, alantyaneneti, ṇo, “haritālamalaṃ tāla-vaṇṇakaṃ",
  "anya-e0810n:1360_3": "naṭabhūsana”nti tu mādhavo. “Haritāle tu kappūraṃ, godanto naṭasaññako”ti tikaṇḍaseso tikaṇḍasesa 2.9.35.",
  "anya-e0810n:1361_0": "494. Dvayaṃ sindūre. Piṭṭhena nāgena jātaṃ piṭṭhaṃ. Cīnadesappavattaṃ piṭṭhaṃ cīnapiṭṭhanti",
  "anya-e0810n:1361_1": "pubbapade uttarapadalopo. Sanda savane, ūro, assi. “Sindūraṃ nāgasambhava”ntyamarasīho",
  "anya-e0810n:1361_2": "amara 19.105. Vasantassavo, rattacuṇṇaṃ, rattavālukaṃpyatra. Dvayaṃ tūle. Tula nikase,",
  "anya-e0810n:1361_3": "a. Picu maddane, u. Picu tuloti samuditañcassa nāmaṃ. “Tūlo picu picutūlo, makkaṭisuttaṃ",
  "anya-e0810n:1361_4": "takkoṭī”ti hi rabhaso.",
  "anya-e0810n:1362_0": "Madhusaddena khuddajantu, khuddañcoccate. Khuddajantavo bhamarādayo. Tatra bhamarakataṃ",
  "anya-e0810n:1362_1": "khuddaṃ bhāmaraṃ, makkhikākataṃ makkhikaṃ, saraghañcoccate. Varaṭā kataṃ vāraṭaṃ.",
  "anya-e0810n:1362_2": "Puttikā kataṃ puttikanti sabbatraññatthe ṇo. Madhu unde, u. Khu sadde, do, khuda pipāsāyaṃ vā, do.",
  "anya-e0810n:1363_0": "Dvayaṃ sitthe. Madhūhi khuddajantūhi ucchiṭṭhaṃ sajjitanti madhucchiṭṭhaṃ. Sajja",
  "anya-e0810n:1363_1": "visajjanāliṅgananimmānesu. Nimmānaṃ sampiṇḍīkaraṇaṃ, to, jatānaṃ ṭhādeso, sassa cho,",
  "anya-e0810n:1363_2": "dvittaṃ, ittañca. Sica paggharaṇe, tho. Sitthameva sitthakaṃ. Madanopyatra.",
  "anya-e0810n:1364_0": "495. Tikaṃ gopāle. Gāvo pāleti, pāti cāti gopālo, gopo ca, kammani ṇo. Gāvo saṅkhyāyatīti",
  "anya-e0810n:1364_1": "gosaṅkhyo, saṃpubbo khyā gaṇane. Goduho, ābhiro, vallavopyatra. Dvayaṃ gomike. Gāvo",
  "anya-e0810n:1364_2": "assa santīti gomā, mantu. Ikapaccaye, māgame ca gomiko.",
  "anya-e0810n:1365": "Dvipādaṃ balībadde. Usa dāhe, abho. Balaṃ vaddhayatīti balībaddo, nipātanā. Gacchatīti goṇo, yu, malopo, asso, ṇattaṃ. Gacchatīti go, gamu gamane, ro.",
  "anya-e0810n:1366": "“Sagge kare ca vajire, balībadde ca go pumā;",
  "anya-e0810n:1367": "Thī sorabheyyinettambu-disāvacanabhūmisū”ti. –",
  "anya-e0810n:1368_0": "Ruddo. Vasa nivāse, abho. Vassatīti vuso, vassa secane, ṇo, assu, saṃyogalopo ca.",
  "anya-e0810n:1368_1": "Ukkho, bhaddo, anavāho, sorabheyyopyatra. Ukkha secane. Anaṃ sakaṭaṃ vahatīti anavāho,",
  "anya-e0810n:1368_2": "ṇo. Surabhi go, tassāpaccaṃ sorabheyyo, ṇeyyo.",
  "anya-e0810n:1369_0": "496. So go vuddho jaraggavo nāma. Jaraṃ patto go jaraggavo, simhi ossa avo. Dvayaṃ",
  "anya-e0810n:1369_1": "misabālyayutte kiñciphuṭṭhatāruññe asampattabalībaddabhāve vacche. “Vaccho vuddho",
  "anya-e0810n:1369_2": "vacchataro”ti nāmamālā. Damanāraho dammo, mo. Vasa nivāse, cho, vacchassāyeva gāviyā",
  "anya-e0810n:1369_3": "tanutthe nipātanā taro pāṇini 5.3.91 suttaṃ passitabbaṃ. Samāti ete dve tulyatthā.",
  "anya-e0810n:1370": "Dvayaṃ dhuravāhe. Dhuraṃ vahati sīlenāti dhuravāhī, ṇī. Dhuraṃ vahitumarahatīti dhorayho, ṇo, vassa yo.",
  "anya-e0810n:1371": "Gavaṃ gunnaṃ adhikato jano govindo, gavaṃ indo govindo, gavaṃ vindatīti vā govindo.",
  "anya-e0810n:1372_0": "497. Vahatyanena vaho, a. Kuka ādāne, udo, ussattaṃ, dassa dho vā, kakudo, kakudho",
  "anya-e0810n:1372_1": "ca. Dvayaṃ siṅge. Visa pavesane, yu. Sī saye, go, niggahītāgamo, rassattañca. Lohitavaṇṇatāya",
  "anya-e0810n:1372_2": "rohiṇī, tassa ṇo, nadādi.",
  "anya-e0810n:1373_0": "498. Tikaṃ gāvīsāmaññe. Pumepi gāvī, tadā yossa ī. Siṅgayuttatāya siṅginī, taddhitantā",
  "anya-e0810n:1373_1": "inī. Dvayaṃ aputtikāyaṃ. Hanatismā itthiyaṃ a, hanatissa vadho, niggahītāgamo, dhassa",
  "anya-e0810n:1373_2": "jho ca, bandha bandhane vā, vañjhā. Vasa kantiyaṃ, a.",
  "anya-e0810n:1374": "Navappasūtikā paccagghapasūtā go dhenu nāma, dhe pāne, nu. Dvayaṃ piyaputtāyaṃ. Vacchaṃ kāmayatīti vacchakāmā. Vacchaṃ lātīti vacchalā. Savacchakāyamapi dvayamidaṃ vadanti.",
  "anya-e0810n:1375_0": "499. Dvayaṃ manthanakumbhikāyaṃ. “Gagga”nti saddaṃrātīti gaggarī, nadādi. Manthati",
  "anya-e0810n:1375_1": "yassa manthanī. Mantha viloḷane, yu, nadādi, dvepi itthī. Yatrekasmiṃ bahupaggahayutte",
  "anya-e0810n:1375_2": "aneke bandhīyante, tatra sandānādidvayaṃ. Saṃpubbo dā dāne saṃyamanattho, karaṇe",
  "anya-e0810n:1375_3": "yu. Dā dāne, mo, dāmaṃ.",
  "anya-e0810n:1376": "Dvayaṃ govacce. Miha secane, lo. Gavaṃ mīḷho vacco gomīḷho. Goto nibbatto gomayo, dvepyanitthī. Dvayaṃ ghate. Sappa gamane, i, sappi napuṃsake. Ghara secane, to. Havipyatra.",
  "anya-e0810n:1377_0": "500. Taṃdivasiyā dadhito, duddhā vā samubbhataṃ ghataṃ tappakati ca navanītaṃ. Navadadhyādīhi",
  "anya-e0810n:1377_1": "nītaṃ pavattaṃ nonītaṃ, vasso. Navanītampi. Dvayaṃ dadhisāre. Dadhino maṇḍaṃ sāro",
  "anya-e0810n:1377_2": "dadhimaṇḍaṃ. Masa parimāṇe, thu, sassa to, matthu napuṃsake.",
  "anya-e0810n:1378": "Catukkaṃ khīre, khi khaye, īro. Duhyateti duddhaṃ, duha papūraṇe, to. Pā pāne, pātabbanti payo, ṇyo, āssattaṃ. Thanato sambhūtaṃ thaññaṃ.",
  "anya-e0810n:1379": "Dvayaṃ takke. Tīṇi kāni jalabhāgāni ettha santīti takkaṃ, issattaṃ, dvittañca. Matha viloḷane, to, “yathāgamamikāro”ti ikārāgamo, aññatra pana –",
  "anya-e0810n:1380": "“Addhodakasamāyuttaṃ, udassitamudīritaṃ;",
  "anya-e0810n:1381": "Takkaṃ tibhāgasaṃyuttaṃ, mathitanti gatodaka”nti. –",
  "anya-e0810n:1382": "Takkamathitā bhedenuttā, gatodakamiti nijjalaṃ.",
  "anya-e0810n:1383": "“Nijjalaṃ mathitaṃ siniddhaṃ, takkantu jalapādikaṃ;",
  "anya-e0810n:1384": "Udassitaṃ jaladdhañca, sotakhyantu samodaka”nti. –",
  "anya-e0810n:1385": "Ratanamālā.",
  "anya-e0810n:1386_0": "501. Khīrādayo pañca goto sañjātarasā. Khīraṃ navaṃ, dadhi khīrato jātaṃ. “Khīrajaṃ",
  "anya-e0810n:1386_1": "dadhimaṅgala”nti hi ratanāmālā. Dhā dhāraṇe. I, dvittaṃ, nipātanā. Dadhito vā ghataṃ,",
  "anya-e0810n:1386_2": "nonītañca. Sabbaseso takkaṃ, khīratoyeva vā.",
  "anya-e0810n:1387_0": "Chakkaṃ eḷake. Bādhiyamānopi na ravatīti urabbho. Ru sadde, bho. Meṇḍa kuṭilatthe,",
  "anya-e0810n:1387_1": "ko. Misati paddhate aññamaññaṃ meso. “Saṃhasane meso, paddhāya’masamunnatī”ti nānatthasaṅgahe.",
  "anya-e0810n:1387_2": "Na raṇatīti uraṇo, raṇa sadde. Ava rakkhaṇe, i. Avi, “avayo selamesakkā”tyamarasīho",
  "anya-e0810n:1387_3": "amara 23.207. “Ajī”tipi pāṭho. Ila gatiyaṃ, ṇvu. Uṇṇāyupyatra, uṇṇāyogā uṇṇāyu, yu,",
  "anya-e0810n:1387_4": "luhu ubhe ulomasasaddā ca rabhasena vuttā.",
  "anya-e0810n:1388_0": "502. Tikaṃ aje. Vasa nivāse. To, vasto, vattopi. Aññe tu “vasa gandhaadane”ti curādimāhu,",
  "anya-e0810n:1388_1": "aja gamane, na jāyatīti vā ajo. Chindanto gacchatīti chagalako, cho chedane, gamu",
  "anya-e0810n:1388_2": "gamane, ṇo, massa lo, ossattaṃ, sakatthe ko, chakalakopi. Chāgopyatra. Dvayaṃ karabhe.",
  "anya-e0810n:1388_3": "Vasa kantimhi, to, vassottaṃ, usa dāhe vā, ottādi, oṭṭho, dantacchadepi. Kara karaṇe,",
  "anya-e0810n:1388_4": "abho. “Kharabho”tyeke paṭhanti. Kamelako, mayo, mahāṅgopyatra.",
  "anya-e0810n:1389_0": "Dvayaṃ gadrabhe. Gadatismā rabho, gadrabho. Khaṃ kaṇṭhavivaraṃ mahantamassatthīti",
  "anya-e0810n:1389_1": "kharo, ro. Cakkavā, bāleyyo, rāsabhopyatra. Cakkayogā, vantu. Balayuttattā bāleyyo.",
  "anya-e0810n:1389_2": "Rasa sadde, abho. Dvayaṃ aviyaṃ. Uraṇassa ayaṃ uraṇī. Avino esā avī. Ajāsaddo eko",
  "anya-e0810n:1389_3": "chāgiyaṃ. Aññe tu “uraṇī tu ajī ajā”tipi pāṭhaṃ vatvā tiṇṇampi uraṇīpariyāyattaṃ",
  "anya-e0810n:1389_4": "vadanti, tesaṃ mate ajīajāsaddāpi uraṇīpariyāyā atthīti daṭṭhabbā. Atha vā tikaṃ",
  "anya-e0810n:1389_5": "ajiyaṃ. Uraṇasaddassāpi ajapariyāyassa sambhavato “uraṇī tu ajī ajā”ti vuttaṃ, vakkhati",
  "anya-e0810n:1389_6": "hi anekatthavagge “ummāre eḷako aje”ti abhidhāna 1124 gāthā, uraṇapariyāyo hettha eḷako.",
  "anya-e0810n:1390": "Vessavaggavaṇṇanā niṭṭhitā.",
  "anya-e0810n:1391_0": "503. Tikaṃ sudde. Sada assādane, do, assu. Antavaṇṇo lāmakavaṇṇo. Vasa secane, vasetabbo",
  "anya-e0810n:1391_1": "asucitattā vasalo, alo. Yatra yatra vā muttaṃ karīsaṃ siñcatīti vasalo, alo, jaghaññajopyatra.",
  "anya-e0810n:1391_2": "Brahmuno jaghaññaṅge pāde jāto jaghaññajo.",
  "anya-e0810n:1392_0": "Māgadhādayo sūtapariyantā vijātiyamātāpitikattā ubhayavaṇṇoppattiyā saṃkiṇṇajātiyo",
  "anya-e0810n:1392_1": "iccattho, bhinnajātisaṃsaggo eva hi saṅkaro. Suddena sambandhāya khattāya jāto putto",
  "anya-e0810n:1392_2": "māgadho. Thutikriyāvutti. Suddāya sambandhena khattiyena jāto uggo, uca samavāye, ṇo.",
  "anya-e0810n:1393": "504. Brāhmaṇiyā sambandhena khattiyena jāto sūto, su abhibhave, to, dīghādi.",
  "anya-e0810n:1394": "Suddāvessahi karaṇo-mbaṭṭho vessādvijātihi. Māhiṃso vessākhattajo, khattā khattāya suddajo.",
  "anya-e0810n:1395": "Brāhmaṇīkhattajo sūto,",
  "anya-e0810n:1396": "Tassaṃ vedehako vesse;",
  "anya-e0810n:1397": "Rathakāro tu māhiṃsā,",
  "anya-e0810n:1398": "Karaṇyaṃ yassa sambhavo;",
  "anya-e0810n:1399": "Caṇḍālo nāma janito,",
  "anya-e0810n:1400": "Brāhmaṇīvasalehi yo.",
  "anya-e0810n:1401": "Tatra karaṇo lipilekhanavutti, ambaṭṭho vicikicchāvutti.",
  "anya-e0810n:1402": "Dvayaṃ sippini. Karoti nimmināti citralepyādikanti kāru, ṇu. Sippamassatthīti sippiko. Sajātīnaṃ tesaṃ sippīnaṃ saṅghāto “seṇī”tyuccate. Si sevāyaṃ, ṇi.",
  "anya-e0810n:1403": "505. Tacchakādayo ime pañca kāravo sippino nāma siyuṃ. Vuttañca –",
  "anya-e0810n:1404": "“Tacchako tantavāyo ca, rajako ca nahāpito;",
  "anya-e0810n:1405": "Pañcamo cammakāro ca, kāravo sippino matā”ti.",
  "anya-e0810n:1406_0": "506. Pañcakaṃ tacchake. Taccha tanukaraṇe. Tacchati tanuṃ karotīti tacchako, ṇvu,",
  "anya-e0810n:1406_1": "vaddhayati chindatīti vaddhakī, vaddha chedane, curādi, “chedane cāpi vaddhana”nti",
  "anya-e0810n:1406_2": "ratanamālā, ṇvu. Sakatthe ī, vaddhakī, vaḍḍhakīpi. Palādyummānappakārena gaṇḍati",
  "anya-e0810n:1406_3": "chindatīti palagaṇḍo. Gaṇḍa chedanopalepanasannicayavadanekadesesu. Palagaṇḍo sudhājīvinyapi.",
  "anya-e0810n:1406_4": "Ṭhā gatinivattiyaṃ,ti, pakāravaṇṇāgamo. Ṭhātissa thopi. Rathaṃ karotīti, kammani",
  "anya-e0810n:1406_5": "ṇo, rathakāro, cammakārepi. Dvayaṃ suvaṇṇakāre. Nāḷiṃ dhamati mukhe vināsayitvā mukhavāyunā",
  "anya-e0810n:1406_6": "aggidīpanatthaṃ nāḷiṃ saddāpayatīti nāḷidhamo.",
  "anya-e0810n:1407_0": "507. Athoparaṃ pukkusaṃyāvapādena nāmaṃ. Ve tantasantāne, tantaṃ vāyatīti, ṇo. Pesa",
  "anya-e0810n:1407_1": "peraṇapayatanagatīsu. Pesanaṃ peso, taṃ karotīti, ṇo. Kuvindopyatra, kucchitaṃ vindatīti",
  "anya-e0810n:1407_2": "kuvindo. Mālāsippayogā, mālāpanayogā vā māliko, iko.",
  "anya-e0810n:1408_0": "Kuṃ lalayati icchatīti kulālo, lala icchāyaṃ, ṇo. Dvayaṃ sūcikammopajīvini. Sūcivānakammaṃ",
  "anya-e0810n:1408_1": "duvidhaṃ sūcanaṃ, tunnañcāti, tatra tunnavānakammena pavattinimittena tunnavāyo,",
  "anya-e0810n:1408_2": "sūcivānasippayogā sociko.",
  "anya-e0810n:1409_0": "508. Cammaṃ karoti vikāramāpādayatīti, kammani ṇo. Pādukaropyatra. Kappa chedane,",
  "anya-e0810n:1409_1": "ṇvu. Naha soceyye, divādito nipātanā pakārāgamādi, na hāpetīti vā nahāpito, hā parihāne,",
  "anya-e0810n:1409_2": "ṇāpe paccayo, to, essittaṃ, saññāsaddattā nassapakati. Khurī, muṇḍī, divākittipyatra.",
  "anya-e0810n:1409_3": "Khuravā khurī, muṇḍavā muṇḍī, muṇḍo, muṇḍī, muṇḍakoti pasiddhi. Divā divase kitti",
  "anya-e0810n:1409_4": "byāpāro assa divākitti. “Caṇḍāle tu divākitti, nahāpito”ti ruddo.",
  "anya-e0810n:1410": "Rañjate suttaṃ rattamāpajjate yasmiṃ, sa raṅgo. Haritālamanosilādi, tamājīvatīti, kammani ṇo.",
  "anya-e0810n:1411": "Puñjaṃ kasatīti pukkuso, nipātanā, atha vā “pu”iti purisassa nāmaṃ, taṃ kuseti apanetīti pukkuso. Pupphaṃ vuccati karīsaṃ, kusumaṃ vā, taṃ chaḍḍetīti, ṇvu. Chaḍḍa apanayane.",
  "anya-e0810n:1412_0": "509. Venādayo tayo samā tulyatthā. Veṇunā jīvatīti veno. Ṇassa nattaṃ. Veṇopi. Veṇuvettādīnaṃ",
  "anya-e0810n:1412_1": "vikati vilīvā, tehi vilīvaṃ karotīti vilīvakāro. Naḷopi veṇuvettādīnaṃyeva vikati,",
  "anya-e0810n:1412_2": "taṃ karotīti, kammani ṇo. Naḷehi vā vilīvaṃ karotīti naḷakāro.",
  "anya-e0810n:1413_0": "Ito paraṃ soṇḍikaṃ yāva pādena nāmaṃ. Cunda chedane, sañcodane ca. Cunda nisāmane",
  "anya-e0810n:1413_1": "vā. Bhamu anavaṭṭhāne, taṃ karotīti bhamakāro. Kara karaṇe, māro, kammāro, kammani",
  "anya-e0810n:1413_2": "ṇvu. Lohakārako. Ākaroṭṭhitaṃ āṭavoṭṭhitaṃ (ka.) yo lohaṃ dhamitvā saṅkharoti, tatrāpi lohakārako.",
  "anya-e0810n:1414_0": "510. Rajakassa dve kammāni celadhovanaṃ, rajanañca. Tatra celadhovano ninnejako,",
  "anya-e0810n:1414_1": "ṇvu, niji suddhiyaṃ, niji soceyyasocanesu vā. Vattharañjanā rajako. Ranja raṅge,",
  "anya-e0810n:1414_2": "ṇvu. Netīti nettiko. Sakatthe ko, nettiyaṃ udakanayena niyuttoti vā nettiko, nettiyā",
  "anya-e0810n:1414_3": "mātikāya netīti vā nettiko, iko. Udakaṃ hāretīti udahārako. Kalopo, ṇvu.",
  "anya-e0810n:1415_0": "Vīṇāvādanasīlattā vīṇāvādi. Vīṇāvādanasippayogā veṇiko. Usumhi, usukāro vā vaḍḍhakī",
  "anya-e0810n:1415_1": "usuvaḍḍhakī, etena vaḍḍhakīsaddassa sabbesampi sippikānaṃ vācakatā dīpitā, tena suvaṇṇavaḍḍhakī,",
  "anya-e0810n:1415_2": "tantavaḍḍhakītyādayopi yojjā.",
  "anya-e0810n:1416_0": "511. Veṇuṃ vaṃsaṃ dhamatīti veṇudhamo. Veṇuvādanasippayogā veṇaviko, ṇiko. Yo pāṇineva",
  "anya-e0810n:1416_1": "pāṇantare murajādisaddaṃ uṭṭhāpayati, so pāṇivādo. Pāṇiṃ hantīti pāṇigho. Pāṇiyopi.",
  "anya-e0810n:1416_2": "Pāṇivādanasippayogā pāṇiyo, yo.",
  "anya-e0810n:1417_0": "Pūpena jīvatīti pūpiyo, pūpo paṇiyo vikkeyyo yassa. Pānāgāraṃ suṇḍā, taṭṭhattā surā",
  "anya-e0810n:1417_1": "soṇḍā, taṃ vikkiṇātīti soṇḍiko, “nenaniddiṭṭhamanicca”nti kātanta 1.2.18 naghaṭītaṃ",
  "anya-e0810n:1417_2": "aniccaṃ (paribhāsendusekhara 97) paribhāsato vuddhi. Majjaṃ vikkiṇāti sīlena. Maṇḍahāropyatra,",
  "anya-e0810n:1417_3": "maṇḍaṃ surāsambandhamaggabhāgaṃ harati uddharatīti maṇḍahāro.",
  "anya-e0810n:1418_0": "512. Dvayaṃ indacālakhye kapaṭe. Mayena asurena sure vañcayituṃ calayituṃ (ka.) payuttattā",
  "anya-e0810n:1418_1": "mayassa ayaṃ māyā, mayo eva sambaro, tassāyaṃ sambarī, ṇī, nadādi. Dvayaṃ māyākāre.",
  "anya-e0810n:1418_2": "Indajāle niyutto indajāliko. Pāṭihārakopi. Paṭiharati nayanamanenāti pāṭihārako, ṇvu.",
  "anya-e0810n:1419_0": "513. Ariyāsāmaññaṃ orabbhikādīnaṃ catunnamatthe. Ye urabbhaṃ eḷakaṃ hantvā jīvantīti",
  "anya-e0810n:1419_1": "orabbhikā. Sūkare hantvā jīvanti sūkarikā, tathā magaṃ hantvā jīvanti māgavikā. Sakuṇe",
  "anya-e0810n:1419_2": "pakkhino hantvā jīvanti sākuṇikā, iti kamato bhavanti.",
  "anya-e0810n:1420_0": "514. Dvayaṃ jālike. Vāgurā migabandhanajālaṃ, tāya caratīti vāguriko, vākarikopi.",
  "anya-e0810n:1420_1": "Vaka ādāne, aro, ā, vākarā, tāya caratīti vākariko, pubbapakkhe kassa go, assu ca,",
  "anya-e0810n:1420_2": "vāguriko. Dvayaṃ bhāravāhe. Bhāraṃ vahatīti, kammani ṇo. Bhāraṃ vahatīti bhāriko.",
  "anya-e0810n:1421_0": "Tikaṃ vetanopajīvini kiṅkare. Vetanena jīvatīti vetaniko. Bhato vetanena kīto, so",
  "anya-e0810n:1421_1": "eva bhatako, saññāyaṃ vā ko. Bhatiṃ vetanaṃ bhuñjatīti vā bhatako, ko, issattaṃ.",
  "anya-e0810n:1421_2": "Kammaṃ karotīti kammakaro, kammakāropi.",
  "anya-e0810n:1422_0": "Chakkaṃ dāse. Kiñci karotīti kiṅkaro, “ahamajja kiṃ karissāmī”ti bhattu kattabbakiccayācanattā",
  "anya-e0810n:1422_1": "vā kiṅkaro. Dāsa dāhe. Dāsantetassāti dāso, a. Ciṭa pesanīye, pesīyate sāmināti ceṭo,",
  "anya-e0810n:1422_2": "ṇo, sakatthe ko, ceṭako. Pisa pesanīye, ṇo, sassa dvittaṃ. Bhara dhāraṇaposanesu,",
  "anya-e0810n:1422_3": "bharīyatīti bhacco, “riccā”tiyogavibhāgena bharāditopi riccapaccayo, “ramhi ranto",
  "anya-e0810n:1422_4": "rādino”ti ralopo ca, bhacco. Paricarati sāmīnanti paricāriko. Dāsero, dāseyyo, goppako,",
  "anya-e0810n:1422_5": "niyojjo, abhujissopyatra.",
  "anya-e0810n:1423_0": "515. Te ca dāsā antojātādivasena catudhā siyuṃ. Antogehe dāsiyā kucchimhi jāto antojāto,",
  "anya-e0810n:1423_1": "dhanena kīto dhanaṃ datvā dāsabhāvaṃ gato dhanakkīto, sayameva dāsabyopagato bhayanivāraṇādyatthaṃ",
  "anya-e0810n:1423_2": "dāsabhāvamupagato ca karamarabhāvena ānīto karamarānīto ca, iccevaṃ te dāsā catudhā siyunti pakataṃ.",
  "anya-e0810n:1424_0": "516. Dvayaṃ bhujisse. Bhuja pālanajjhohāresu, iso, dvittaṃ. Tikaṃ nīce. Nihīnaṃ cinotīti",
  "anya-e0810n:1424_1": "nīco, ṇo, rassassa dīghatā. Jama adane, mo. Nicchayena hāniṃ gacchatīti nihīnako,",
  "anya-e0810n:1424_2": "hā parihāne, i gatiyaṃ, yu, sakatthe ko.",
  "anya-e0810n:1425": "“Vivaṇṇo pāparo nīco, pākito ca puthujjano;",
  "anya-e0810n:1426": "Nihīno’pasado jammo, khullako itaro ca so”. –",
  "anya-e0810n:1427_0": "Tyamarakose amara 20.16. Vigato vaṇṇo assamo yassa vivaṇṇo. “Assamo brahmacāriyādi,",
  "anya-e0810n:1427_1": "catukkepi maṭhepi ce”ti nānatthasaṅgahe. Pāpaṃ rātīti pāparo. Pakatiyaṃ yathājātabhāve",
  "anya-e0810n:1427_2": "bhavo vijjamāno, na tu byāpāroti pākito, ṇo. Sajjanehi puthubhūto jano puthujjano.",
  "anya-e0810n:1427_3": "Apakaṭṭhaṃ sadati gacchatīti apasado. Khudaṃ lātīti khullo, dassa lo, khullo eva",
  "anya-e0810n:1427_4": "khullako. Itaṃ kampitaṃ rātīti itaro.",
  "anya-e0810n:1428": "Dvayaṃ anālase. Kusītassa bhāvo kosajjaṃ, taṃ yassa natthīti nikkosajjo. Lasa kantiyaṃ, appaṃ lasatīti kilāsu, ṇu, na kilāsu akilāsu. Manda supane, a. Na lasati kīḷatīti alaso.",
  "anya-e0810n:1429": "517. Catukkaṃ caṇḍāle. Saṃ sunakhaṃ pacatīti sapāko. Caṇḍa caṇḍikke, ālo. Mataṅgassa apaccaṃ mātaṅgo. Cu cavane, ṇvu, cavako. “Plavako”tipi pāṭho, plava gatiyaṃ, ṇvu.",
  "anya-e0810n:1430": "“Caṇḍālaplavamātaṅgā, divākittijanaṅgamā;",
  "anya-e0810n:1431": "Nisādasapacāante-vāsī caṇḍālapukkusā”. –",
  "anya-e0810n:1432": "Tyamarakose amara 20.19-20.",
  "anya-e0810n:1433": "Milakkhajātyādayo mahāraññanivāsino tabbhedā tassa caṇḍālassa visesā.",
  "anya-e0810n:1434": "Gomaṃsabhakkhako yo tu,",
  "anya-e0810n:1435": "Lokabāhyañca bhāsate;",
  "anya-e0810n:1436": "Sabbācāravihīno’yaṃ,",
  "anya-e0810n:1437": "Milakkhajāti vuccate cintāmaṇiṭīkā 20.20.",
  "anya-e0810n:1438_0": "Milakkha abyattasadde. Milakkhante abyattaṃ bhāsanteti milakkhā, tesaṃ jāti yoni",
  "anya-e0810n:1438_1": "milakkhajāti. Mayūrapiñchādiparidhāno kirāto, kira vikiraṇe, ato, kiratīti kirāto.",
  "anya-e0810n:1438_2": "Kiratopi. Pattaparidhāno savaro. Sava gatiyaṃ, aro. Ādinā pulindo, pula mahatthe,",
  "anya-e0810n:1438_3": "do, pulindo, sabhāsā byavahārī desantarabhāsānabhiñño, pulindo savarapariyāyoti keci.",
  "anya-e0810n:1439_0": "518-519. Tikaṃ luddamatte, ayampi milakkhappakāro. Migamacchādīnaṃ nisādanato māraṇato",
  "anya-e0810n:1439_1": "nesādo. Ludha upaghāte, do, dhassa do, lū chedane vā, do, ubhayatrāpi sakatthe ko.",
  "anya-e0810n:1439_2": "Vijjhatīti byādho, rassassa dīghatā. Dvayaṃ migaludde. Mige hantīti migavo, vo. Mige",
  "anya-e0810n:1439_3": "vijjhatīti migabyadho.",
  "anya-e0810n:1440_0": "Siloko sunakhe. Saramā sunī, tassāpaccaṃ sārameyyo, ṇeyyo. Sundaraṃ nakhametassa",
  "anya-e0810n:1440_1": "sunakho, sunassa vā pāṭipadikassa unakho, suna gatiyaṃ vā, kho, evaṃ sabbatra pāṭipadikavasena",
  "anya-e0810n:1440_2": "vā dhātuvasena vā rūpasiddhi veditabbā. Suna gatiyaṃ, sunassa vā uno. Soṇa vaṇṇagatīsu,",
  "anya-e0810n:1440_3": "suna gatiyaṃ vā, ṇo, ṇattaṃ, sunassa vā oṇo. Kuka ādāne, uro, kukkuro. Suna gatiyaṃ,",
  "anya-e0810n:1440_4": "ussa vādese svāno, uvādese suvāno. Mige sarati hiṃsatīti sāḷūro, ūro, rassa ḷo. Dīghādimhi",
  "anya-e0810n:1440_5": "sūno. Ussātte sāno. Nalope ussātte sā, ayaṃ pume, koleyyo, migadaṃsako, bhasakopyatra,",
  "anya-e0810n:1440_6": "kule gehe bhavo koleyyo. Migaṃ daṃsatīti migadaṃsako. Bhasati bukkatīti bhasako, bhasa bhaṇane.",
  "anya-e0810n:1441_0": "Bhesajjādiyogena, nissaggena vā ummattādibhāvamāpanno sunakho “aḷakko, atisuno”ti",
  "anya-e0810n:1441_1": "ca vuccate. Ala nivāraṇe, kammani ṇvu, dvittaḷattāni, aḷakko. Alakkopi. Pakatiṃ atikkanto suno atisuno.",
  "anya-e0810n:1442_0": "520. Sādibandhanaṃ sunakhādibandhanaṃ rajjādi gaddūlo nāma. Gadda sadde, ulo, dīgho.",
  "anya-e0810n:1442_1": "Dvayaṃ dīpake. Dīpa dittiyaṃ, ṇvu, ciṭa pesanīye, luddena ciṭyateti ceṭako, ṇo, sakatthe",
  "anya-e0810n:1442_2": "ko, ṇvupaccayena vā siddhaṃ.",
  "anya-e0810n:1443_0": "Tikaṃ pāse. Bandha bandhane, kattari yu. Gantha ganthane, gantha koṭilye vā, nthassa",
  "anya-e0810n:1443_1": "ṇṭho. Pasa bādhanaphusanesu, kattari ṇo. Dvayaṃ vākarāyaṃ, yā sāṇatacādīhi migādīnaṃ",
  "anya-e0810n:1443_2": "bandhanatthaṃ katā. Vaka ādāne, aro, itthiyamato ā. Mige ganthati bandhatīti migaganthanī,",
  "anya-e0810n:1443_3": "“migabandhanī”tipi pāṭho.",
  "anya-e0810n:1444_0": "521. Dvayaṃ kumīne. Yatra macchā pavisanteva, na nissaranti, kucchitā veṇī assā kuveṇī,",
  "anya-e0810n:1444_1": "nadādi. Vajjhappattatāya kucchitā mīnā yasmiṃ kumīnaṃ, kamu padavikkhepe vā, ino,",
  "anya-e0810n:1444_2": "macchādhānīpyatra, macchā ādhīyante yassaṃ macchādhānī, yu, nadādi. Dvayaṃ jāle.",
  "anya-e0810n:1444_3": "Ānīyantenenāti ānayo, ṇo, īsse, e aya. Jale hitaṃ jālaṃ, ṇa.",
  "anya-e0810n:1445_0": "Dvayaṃ vadhaṭṭhāne. Āgantvā hananti yasmiṃ āghātanaṃ, yu, hanassa ghāto. Vadhassa",
  "anya-e0810n:1445_1": "māraṇassa ṭhānaṃ vadhaṭṭhānaṃ. Dvayaṃ adhikoṭṭane. Sadā ākoṭṭanattā saha ūnenāti",
  "anya-e0810n:1445_2": "sūnā, suna gatiyaṃ vā, itthiyamati a, dīghādi. Kuṭa chedane, adhikoṭenti yasmiṃ adhikoṭṭanaṃ.",
  "anya-e0810n:1446_0": "522. Dvipādaṃ core. Taṃ karotīti takkaro, theyyatthaṃ vā takkayatīti takkaro. Takka",
  "anya-e0810n:1446_1": "vitakke, aro. Musa theyye, kattari ṇvu. Cura theyye, ṇo, curā theyyasīlamasseti vā",
  "anya-e0810n:1446_2": "coro, ṇo. Thena coriye, curādi, a. Ekaṃ asahāyaṃ agāraṃ gehaṃ ekāgāraṃ, taṃ payojanaṃ",
  "anya-e0810n:1446_3": "yassa ekāgāriko, iko. Mosatthino hyekāgāraṃ payojanaṃ. Samāti tulyatthā. Dassupyatra.",
  "anya-e0810n:1446_4": "Daṃsa daṃsane, su, niggahītalopo.",
  "anya-e0810n:1447": "Tikaṃ theyyakriyāyaṃ. Thenassa kammaṃ theyyaṃ, corassa kammaṃ corikā. Musanaṃ moso, bhāve ṇo. Ve tantasantāne, vemo, anitthī. Vāyanattho daṇḍako vāyanadaṇḍako, vāsaradaṇḍakopi.",
  "anya-e0810n:1448_0": "523. Tikaṃ sutte. Suca gatiyaṃ, to. Tanu vitthāre, tu, tantu pume, tantapayojanattā",
  "anya-e0810n:1448_1": "tantaṃ. Lepyādikammani lepanādikriyāyaṃ potthasaddo vattati. Ādinā potthalikādilikhanakammaṃ",
  "anya-e0810n:1448_2": "gayhate, pusa snehasecanapūraṇesu, bhāve tho. Atha vā lepyādikammani kammakārakabhūte",
  "anya-e0810n:1448_3": "lepitabbādimhi potthasaddo, tadā kammani tho, potthaṃ.",
  "anya-e0810n:1449_0": "Vatthadantakaṭṭhasiṅgādipotthalikāyaṃ pañcālikādidvayaṃ. Pañcaṅgāni yassā santi sajīvassevāti",
  "anya-e0810n:1449_1": "pañcālikā, iko. Majjhe lakārāgamo. Potthena vatthena alaṅkariyattā potthalikā. Ala",
  "anya-e0810n:1449_2": "bhūsane, ṇvu. “Caturo janā potthakamaggahesu”nti ettha potthakasaddena vatthaṃ vuttaṃ,",
  "anya-e0810n:1449_3": "potthasaddoyeva hi sakatthe kapaccayena “potthako”ti vutto. “Puttalikā”tipi pāṭho,",
  "anya-e0810n:1449_4": "putto viya alaṅkarīyateti puttalikā, puttikāpyatra.",
  "anya-e0810n:1450_0": "524. Yaṃ kūpato āvāṭato ambuno jalassa ubbāhanaṃ uddhāraṇaṃ bhave, taṃ “ugghāṭanaṃ,",
  "anya-e0810n:1450_1": "ghaṭīyanta”miti coccate. Uddhaṃ ghaṭīyati udakanti ugghāṭanaṃ, yu. Ghaṭa cetāyaṃ,",
  "anya-e0810n:1450_2": "ghaṭīyeva uddhādhogamanavasena gamanato ghaṭīyantaṃ, yā gatipāpuṇanesu, anto, to vā.",
  "anya-e0810n:1451_0": "Dvayaṃ mañjusāyaṃ, yā kaṭṭhehi karīyati. Mana ñāṇe, so, jumajjho manissa jūka (ṇvādi",
  "anya-e0810n:1451_1": "215) uṇādivuttiyaṃ 4.77 sutte ca passitabbaṃ, pela gatiyaṃ, pe pālane vā, lo, ḷattaṃ,",
  "anya-e0810n:1451_2": "peḷā, pala rakkhaṇe vā, kattari a, asse, peḷā. Tikaṃ pacchiyaṃ. Piṭa saṅghāte, ṇvu,",
  "anya-e0810n:1451_3": "piṭako, vuddhimhi peṭako. Pasa pālane, chi, pacchi, itthiyaṃ.",
  "anya-e0810n:1452_0": "525. Dvayaṃ kāje. Vividhaṃ bhāramābhañjanti olambanti yassaṃ byābhaṅgī. Kajja byadhane,",
  "anya-e0810n:1452_1": "kattari ṇo, ekassa jassa lopo, kaca bandhane vā, adhikaraṇe ṇo, cassa jo, kājo, kācopi.",
  "anya-e0810n:1452_2": "Atra kāje avalambanaṃ vettādivikati sikkā nāma. Saka sattiyaṃ, kattari ko, upāntassi, sikkā, kājopi.",
  "anya-e0810n:1453_0": "Dvayaṃ upāhane. Upanayhate bandhīyateti upāhano, vaṇṇavipariyayo, rassassa dīghatā,",
  "anya-e0810n:1453_1": "vākārena upāhanaṃ. Pajjate yāya pādu, u, pādu itthī, “pannaddhī pādukā pāṇihitā padarathī”tipi",
  "anya-e0810n:1453_2": "tikaṇḍaseso tikaṇḍasesa 2.10.13. Tabbhedā tassupāhanassa bhedā visesā pādukā nāma,",
  "anya-e0810n:1453_3": "pada gamane, ṇuko, pādukā, bahupaṭalā cammamayā kaṭṭhamayātyeke.",
  "anya-e0810n:1454_0": "526. Tikaṃ cammarajjuyaṃ. Vara icchāyaṃ, vara saṃvaraṇe vā, chadādīhi tatraṇa. Varattā,",
  "anya-e0810n:1454_1": "varattaṃ, varatrā, varatrampi. Vaddha vaddhiyaṃ, sakatthe ko, vaddhikā. Nayhate bandhīyate",
  "anya-e0810n:1454_2": "yāya naddhī, naha bandhane, to, nadādi.",
  "anya-e0810n:1455": "Dvayaṃ aggidīpane. Bhasa bhāsadittīsu, dibbate aggi yāya bhastā, to, traṇamhi bhastrā, nadādino ākatigaṇattā īpaccayābhāvo. Cammamayaṃ pasibbakaṃ cammapasibbakaṃ, cammapasibbakāpi.",
  "anya-e0810n:1456_0": "Tejase suvaṇṇādike āvatyate yatra, sā soṇṇādyāvattanī mūsā nāma, musa theyye, a,",
  "anya-e0810n:1456_1": "mūsā, dīghādi. Kalādikaṃ yāva pādena nāmaṃ. Kuṭa chedane, karaṇasādhanaṃ, kūṭaṃ,",
  "anya-e0810n:1456_2": "dīghādi, vākārena kūṭo. Ayaso, ayomayo vā ghano ayoghano.",
  "anya-e0810n:1457_0": "527. Kammārānaṃ bhaṇḍaṃ kammārabhaṇḍaṃ. Saṅgamma ḍaṃsatīti saṇḍāso, ṇo, niggahītalopo,",
  "anya-e0810n:1457_1": "saṇḍāso, yenādittalohādi gayhate. Dvayaṃ adhobhāgaṭṭhe ayoghane. Muda saṃsagge, thi,",
  "anya-e0810n:1457_2": "muṭṭhi, itthī. Adhikaroti yassaṃ adhikaraṇī, yu, nadādi.",
  "anya-e0810n:1458_0": "Tabbhastā tesaṃ kammārānaṃ bhastā aggidīpanī gaggarī nāma, yā “ukkā”tipi vuccati,",
  "anya-e0810n:1458_1": "sā ca nārī, “gagga”iti saddaṃ rātīti gaggarī, manthaniyampi. Dvayaṃ khuddakasatthe.",
  "anya-e0810n:1458_2": "Sasa hiṃsāyaṃ, tho. Piyampi phāletīti pipphalaṃ, phala vidāraṇe.",
  "anya-e0810n:1459_0": "528. Dvayaṃ nikase. Sā tanukaraṇe, yu, ṇattaṃ, nikasate parikkhyate suvaṇṇanti nikaso.",
  "anya-e0810n:1459_1": "Kasopi. Sūciyā nāsāvijjhanaṃ ārā, ara gamane, ā, ārā, cammakārānaṃ cammavedhanepi",
  "anya-e0810n:1459_2": "ārā, “tikaṃ sūciya”nti keci.",
  "anya-e0810n:1460_0": "Dvayaṃ kharapatte. Kharasamphassatāya kharo. “Ka”iti kacati pāṭayati kakaco, anitthī,",
  "anya-e0810n:1460_1": "“kakacaṃ kharapattañce”tyamaramālāyaṃ napuṃsakakaṇḍaṃ. Vacchāyanasatthe vuttā gītavajjādikā",
  "anya-e0810n:1460_2": "vijjā catusaṭṭhikriyā, tathā āliṅganacumbanādikā ca abbhantarā catusaṭṭhikriyā kalāsaddenoccate.",
  "anya-e0810n:1460_3": "Ādinā yaṃ tatra vuttaṃ kārukammaṃ, taṃ gayhate, taṃ sabbampi kalādikaṃ kammaṃ kriyā",
  "anya-e0810n:1460_4": "sippaṃ nāma, sī saye, po, sappa gamane vā, upāntassi, sippaṃ.",
  "anya-e0810n:1461_0": "529-530. Patisadisaṃ yaṃ silādinā patirūpakaṃ karīyate, tatra paṭimādicatukkaṃ. Mā",
  "anya-e0810n:1461_1": "māne, mānamatra sadisīkaraṇaṃ, kattari, karaṇe vā a, paṭimā, nārī. Vamu uggiraṇe,",
  "anya-e0810n:1461_2": "bo, ittaṃ, paṭibimbaṃ. Dhā dhāraṇe, i, paṭinidhi, dvīsu. Paṭimānaṃ, paṭiyātanā, paṭicchāyā, paṭikatipyatra.",
  "anya-e0810n:1462_0": "Pajjaṃ sadise, tatra samādayo kevalā api tīsu, sadisatthe ca vattanti, sannikāso,",
  "anya-e0810n:1462_1": "pana ante tayo ca uttarapadībhūtā, taṃ yathā – tena samo’yaṃ taṃsamo’yaṃ (?), taṃsamamidaṃ,",
  "anya-e0810n:1462_2": "taṃsannikāso iccādi amū nibhādayo uttarapadaṭṭhā eva sadisavacanā vāccaliṅgā siyuṃ",
  "anya-e0810n:1462_3": "yathā “pitunibho putto, mātunibhā kaññā, devanibhama- pacca”miti, byākhyāsudhā 2.10.37.",
  "anya-e0810n:1462_4": "Sama velambe, a. Patirūpakaṃ bhajatīti paṭibhāgo, ṇo, kāsa dittiyaṃ, a, sannikāso.",
  "anya-e0810n:1462_5": "Samānamiva naṃ dissatīti sarikkhako, samānassa so, dissa ri, sassa kkho, sakatthe",
  "anya-e0810n:1462_6": "ko, sarikkhako. Sama velambe, yu, samāno, saha mānenāti vā samāno. Samānaṃ katvā",
  "anya-e0810n:1462_7": "naṃ passatīti sadiso, samānassa so. Paricchedasadhammā tulyādhiṭṭhitāya sammito paricchinno",
  "anya-e0810n:1462_8": "tulyo, sammitatthe yo, apaccaye tulopi. Bhā dittiyaṃ, sannibho, nibho ca. Bhūta rūpādayopyatra,",
  "anya-e0810n:1462_9": "yathā pitubhūto, māturūpo.",
  "anya-e0810n:1463_0": "Tikaṃ upamāne. Upamīyate yena opammaṃ, mana, upapubbo mā māne, yupaccaye upamānaṃ,",
  "anya-e0810n:1463_1": "itthiyamati a, upamā, upamānopameyyānaṃ sadhammattepyayaṃ, vuttañca “upamānopameyyānaṃ,",
  "anya-e0810n:1463_2": "sadhammattaṃ siyopamā”ti subodhālaṅkāra 176 gāthā. “Yenopamīyate, yā copamīyate,",
  "anya-e0810n:1463_3": "tesvapi opammādittaya”ntyamarasīho byākhyāsudhā 2.10.36.",
  "anya-e0810n:1464_0": "531. Catukkaṃ vetane. Bharati kammakare yāya, sā bhati,ti. Visa peraṇe, peraṇaṃ gamanādīsu",
  "anya-e0810n:1464_1": "niyojanaṃ, karaṇe ṇo, nibbeso, nivesopi. Vī gamane, tano. Mūlena samitaṃ mūlyaṃ,",
  "anya-e0810n:1464_2": "mūla patiṭṭhāyaṃ vā, karaṇe yo.",
  "anya-e0810n:1465": "“Kammaññā tu vidhā bhaccā, bhatayo bhammavetanaṃ;",
  "anya-e0810n:1466": "Bharaṇyaṃ bharaṇaṃ mūlyaṃ, nibbeso paṇamiccapī”. –",
  "anya-e0810n:1467": "Tyamarasīho amara 20.38-9.",
  "anya-e0810n:1468_0": "Dvayaṃ jūte. Ju gatijavanesu, to, dīghādi, jūtaṃ, juta dittiyaṃ vā, karaṇe a. Kitavassa",
  "anya-e0810n:1468_1": "jūtakārassa kammaṃ ketavaṃ, ṇo. Akkhavatī, paṇopyatra. Akkhā pāsakā upāyatthena assaṃ",
  "anya-e0810n:1468_2": "santīti, vantu, sabhāvato itthittaṃ. Paṇo aṭṭo, taṃyogā paṇo.",
  "anya-e0810n:1469_0": "Pañcakaṃ jūtakāre. Dhāvantī atti dhutti, nipātanā, taṃyogā dhutto, ṇo, dhū kampane",
  "anya-e0810n:1469_1": "vā, to, rasso, dhutto, sabbakīḷādipasutepyayaṃ. Akkhesu dhutto akkhadhutto. Mariyādamatikkamma",
  "anya-e0810n:1469_2": "kīḷādipasuto hi “dhutto”ti vuccati. Kitavaṃ assatthīti kitavo, nipātanā, kita nivāse",
  "anya-e0810n:1469_3": "vā, avo. Akkhehi jūtehi dibbatīti akkhadevī, ṇī.",
  "anya-e0810n:1470_0": "532. Dvayaṃ pāṭibhoge, paṭibhuñjati pālayatīti pāṭibhogo, bhuja pālane, ṇo. Paṭibhavatīti",
  "anya-e0810n:1470_1": "paṭibhū. Dvayaṃ catuvīsatipāsake, yena jūtakārā dibbanti. Aka kuṭilāyaṃ gatiyaṃ,",
  "anya-e0810n:1470_2": "kho, akkho. Pasa bādhanaphusanesu, ṇvu. Devanopyatra. Dibbanti yena devano, divu kīḷāyaṃ, yu.",
  "anya-e0810n:1471_0": "Sāraphalake aṭṭhāpadaṃ, pume, napuṃsake vā, aṭṭhapadānyassa aṭṭhāpadaṃ. Desantare",
  "anya-e0810n:1471_1": "hi caturaṅgasseva paṭṭikāyaṃ pāsakajūtampi vattate, saññāyaṃ aṭṭhasaddassa uttarapade",
  "anya-e0810n:1471_2": "rassassa dīghatā pāṇini 6.3.125. Aṭṭhapadampi. Paṭṭe ito cito ca saranti parivattantīti",
  "anya-e0810n:1471_3": "sārino, tesaṃ phalakaṃ sāriphalakaṃ, sakatthe ko.",
  "anya-e0810n:1472": "Dvayaṃ abbhute, yena satādilābhajānivasena jūtakārādīnaṃ jayaparājayā honti. Paṇa byavahāre, a, paṇo, panopi. Abbha gamane, to, abhi sadde vā, to, asarūpadvittaṃ, abbhatopi.",
  "anya-e0810n:1473_0": "533. Nānādabbakate madirābīje surābīje kiṇṇā, kiranti nānādabbāni missībhavantyassaṃ",
  "anya-e0810n:1473_1": "kiṇṇā, to. Madhvāsave madhukapupphakate majje madhu mataṃ, madhukapupphaṃ madhu,",
  "anya-e0810n:1473_2": "tappakatattā madhu, madhukatepi majje madhu madhvāsavā vuttā, mādhavako, mādhvikampi, advīsvidaṃ.",
  "anya-e0810n:1474_0": "Surāntaṃ majje. Mada ummāde, karaṇe iro. Varuṇo nāma eko jano, teneva paṭhamaṃ diṭṭhattā",
  "anya-e0810n:1474_1": "varuṇato jāyatīti vāruṇī, ṇī, vara patthanāyaṃ vā, kamme yu, assu, nadādi. Majjante",
  "anya-e0810n:1474_2": "yena majjaṃ, vajādinā yo, dyassa jjo ca. Su abhisave, ro, su savane vā, surā. Halippiyā,",
  "anya-e0810n:1474_3": "hālā, gandhottamā, pasannā, irā, kādambarīpyatra. Halino balabhaddassa piyā ruccā",
  "anya-e0810n:1474_4": "halippiyā. Hala vilekhane, ṇo, hālā. I gamane, ro, irā. Paṭhama’mayaṃ gomantha pabbate",
  "anya-e0810n:1474_5": "kadambakoṭare bhavā kādambarī, tathā cāgamo “kadambakoṭare jātā, tena kādambarī matā”ti",
  "anya-e0810n:1474_6": "cintāmaṇiṭīkā 20.39.",
  "anya-e0810n:1475": "Dvayaṃ tālādirasaje. Āsavanti mānapurisamadādayo yenāti āsavo. Madaṃ janetīti merayaṃ, ṇeyyo, asse, dassa ro ca. Sīdhupyatra. Majjavisesepi tayamidaṃ vadanti, vuttañca –",
  "anya-e0810n:1476": "“Sīdhuucchurase pakke, apakke āsavo bhave;",
  "anya-e0810n:1477": "Merayaṃ dhātakīpuppha-guḷadhaññambiloṭṭhita”nti cintāmaṇiṭīkā 20.42 byākhyāsudhā 2.10.41.",
  "anya-e0810n:1478": "534. Dvayaṃ pānapatte. Sara gatiyaṃ, ṇvu. Sara gatihiṃsācintāsu vā. Casa bhakkhane, ṇvu, dvayaṃpyanitthī. Sīdhumhi ca sarako.",
  "anya-e0810n:1479": "Dvayaṃ pānamaṇḍale. Āpivanti saṃbhūya pivantyasmiṃ āpānaṃ, yu. Pānassa maṇḍalaṃ koṭṭhaṃ pānamaṇḍalaṃ.",
  "anya-e0810n:1480_0": "535. Samattaliṅgāsaṅgahato asampuṇṇataṃ pariharati. Atra asmiṃ vagge ye yogikā saddāveṇikamāyākāracoraakkhadevippabhutayo",
  "anya-e0810n:1480_1": "pume bhūrippayogattā pacurappayogadassanato ekasmiṃ liṅge pume īritā kathitā, te",
  "anya-e0810n:1480_2": "taddhammattā taṃyogavasā ekakriyākārittā aññavuttiyaṃ tato aññatra itthādīsu vuttiyaṃ",
  "anya-e0810n:1480_3": "satyaṃ liṅgantarepi itthiliṅgādopi neyyā upanīyā, taṃ yathā – māyākārī itthī, māyākāramidaṃ",
  "anya-e0810n:1480_4": "kulamiccādi. Ye tvayogikā māgadhamālikakumbhakārādayo, te jātivacanattā suddādayo viya dvīsūti.",
  "anya-e0810n:1481": "Suddavaggavaṇṇanā niṭṭhitā.",
  "anya-e0810n:1482": "Catubbaṇṇavaggavaṇṇanā samattā.",
  "anya-e0810n:1483": "5. Araññavaggavaṇṇanā",
  "anya-e0810n:1484_0": "536. Sattakaṃ vane. Ara gamane, añño, araññaṃ. Kena jalena ananaṃ pāṇamanassa kānanaṃ,",
  "anya-e0810n:1484_1": "dā avakhaṇḍane, dā chedane vā. Adhikaraṇe ṇo, “ākārantānamāyo”ti āyo. Daya dānagatihiṃ",
  "anya-e0810n:1484_2": "sādānesu vā, ṇo, gaha upādāne gāhū viloḷane (?), adhikaraṇe yu. Vapa bījanikkhepe,",
  "anya-e0810n:1484_3": "ino, assittaṃ. Vana sambhattisaddesu, kattari a, vanaṃ. Aṭā avayavo selā atreti aṭavi, i, īmhi aṭavī.",
  "anya-e0810n:1485": "Mahāpadumalatāvanaṃ mahāraññaṃ, nadādi, ananto ca, araññānī.",
  "anya-e0810n:1486_0": "537. Nagarato nātidūrasmiṃ ṭhāne santehi abhiropito tarusaṇḍo pūgapanasāditarusamūho",
  "anya-e0810n:1486_1": "atthi, so “upavana”nti coccate, kittimavanametaṃ. Āramantyasminti ārāmo, ṇo. Upagataṃ,",
  "anya-e0810n:1486_2": "uparopitaṃ vā vanaṃ upavanaṃ.",
  "anya-e0810n:1487": "538. Sabbasādhāraṇaṃ sabbalokehi sādhāraṇopabhogaṃ raññaṃ rājūnaṃ araññaṃ “upavanaṃ, uyyāna”mityuccate, ullokentā yanti janā etasminti uyyānaṃ, yu. Ākīḷopyatra.",
  "anya-e0810n:1488_0": "Tadeva rājopavanameva upakārikāsannihitaṃ, purasannihitaṃ vā antepurācitaṃ pamadavanākhyaṃ.",
  "anya-e0810n:1488_1": "Yatra antepurasahito eva rājā viharati, nāññajanappaveso. Pamadānaṃ itthīnaṃ vanaṃ pamadavanaṃ, rasso.",
  "anya-e0810n:1489_0": "539-540. Sāntarāḷā panti, yathā – tarupanti, pāsādapanti, nirantarāḷā tu rājīti.",
  "anya-e0810n:1489_1": "Tatra pañcakaṃ pantiyaṃ. Pana byavahāre, thutimhi ca, panti. Vī gamane, thi, vīthi.",
  "anya-e0810n:1489_2": "Vala saṃvaraṇe, i, āvali. Ālipi, aladhātumhā i. Si sevāyaṃ, ṇi, seṇi. Pā rakkhaṇe,",
  "anya-e0810n:1489_3": "ḷi, pāḷi, sogatepi. Dve samā. Likha lekhane, a. Rāja dittiyaṃ, i.",
  "anya-e0810n:1490_0": "Tipādaṃ rukkhamatte. Pādena mūlena pivatīti pādapo, ṇo. Viṭapayogā viṭapī. Rukkha",
  "anya-e0810n:1490_1": "varaṇe, a, ruha janane vā, kho, hassa ko. Na gacchatīti ago. Sala gamane, ṇo, sāravantatāya",
  "anya-e0810n:1490_2": "vā sāro, so eva sālo, aññatropacārā. Mahiyaṃ ruhatīti, a. Du gatiyaṃ, mo. Tara taraṇe,",
  "anya-e0810n:1490_3": "u. Kuto bhūmito jāyatīti kujo, aṅgārepi. Sākhāyogato sākhī.",
  "anya-e0810n:1491_0": "Gamu gamane, ṇo, “gamissanto ccho vā sabbāsū”ti ccho. Khuddo avuḍḍhippatto pādapo",
  "anya-e0810n:1491_1": "khuddapādapo. Ye rukkhā pupphaṃ vinā apupphakā phalanti, te assatthodumbarapanasādayo",
  "anya-e0810n:1491_2": "“vanappatī”ti vuccanti, vanānaṃ pati vanappati. Pupphato jātaphalā pana ambakhajjūrādayo",
  "anya-e0810n:1491_3": "vānappatayo. Vanappatimhi bhavā vānappatayo.",
  "anya-e0810n:1492_0": "541. Yo phalapākāvasāne marati, so kadalīdhaññādiko osadhi nāma bhave, oso dhīyate",
  "anya-e0810n:1492_1": "yassaṃ oso gloso dittibbā dhīyate’tra byākhyāsudhā 2.4.6, sā osadhi, i. Sāsaddo osadhisaddassa",
  "anya-e0810n:1492_2": "itthiliṅgattadīpako.",
  "anya-e0810n:1493_0": "Dvayaṃ utuppattepi phalahīne. Vana yācane, jho, vañjhā, vadhati phalanti vā vañjhā,",
  "anya-e0810n:1493_1": "vajādinā yo, jhassa jho, niggahītāgamo ca. Na vijjati phalametissāti aphalā, dve",
  "anya-e0810n:1493_2": "tīsu. Tikaṃ vattamānaphale rukkhādo. Phalayogā, ino, vantu, ī ca.",
  "anya-e0810n:1494_0": "542. Catukkaṃ vikasite. Phulla vikasane, kattari to, sañjātatthe vā ito, phala visaraṇe",
  "anya-e0810n:1494_1": "vā, visaraṇaṃ vikāso, assu. Kaca bandhane, vipubbo vikasane, kattari a. Vikacate",
  "anya-e0810n:1494_2": "vidalati visiliṭṭhadalo bhavatīti vā vikaco, a, visaddo visilesajotako. Kasa gamane,",
  "anya-e0810n:1494_3": "to. Dalānaṃ aññamaññaṃ visilesato samudāyo “vikasito”tyuccate. Phuṭopyatra. Phuṭa vikasane.",
  "anya-e0810n:1495_0": "Pādo rukkhagge. “Na nā’ggaṃ sikharaṃ siro”ti vopālitavacanato “siraso agga”nti na",
  "anya-e0810n:1495_1": "chaṭṭhīsamāso. Siro vutto. Aja gamane, go, aggaṃ, seṭṭhe tīsu. Sī saye, kharo, sikhā",
  "anya-e0810n:1495_2": "vā cūḷā, sā viya jāyatīti sikharo. Dvayaṃ sākhāyaṃ. Sākha byāpane, a. “Latā vallī",
  "anya-e0810n:1495_3": "samākhyātā, latā sākhā ca sākhina”nti latā nānatthā. Lā ādāne, to, rasso.",
  "anya-e0810n:1496_0": "543. Chakkaṃ patte. Dalati vikasatīti dalaṃ, a. Lasa kantiyaṃ, pakārena lasatīti",
  "anya-e0810n:1496_1": "palāso, ṇo. Chada saṃvaraṇe, chādīyate yena chadanaṃ, yu. Pūrayatīti paṇṇaṃ, nipātanā,",
  "anya-e0810n:1496_2": "pata adhogamane vā, patatyacirena paṇṇaṃ, pattañca, to, pume. Saññāyaṃ ṇamhi chado.",
  "anya-e0810n:1497": "Dvayaṃ pattādisaṅghātavati sākhāya pabbe. Palla gamane, avo. Kisa gamane, yo, lāgamo majjhe. Dvayaṃ aṅkure. Navo eva ubbhito uggato navubbhinno. Aṅka lakkhaṇe, uro.",
  "anya-e0810n:1498_0": "544. Pakkaṃ yāva pādena nāmaṃ. Vikāso mukhapabuddhakalikāyaṃ makuḷādidvayaṃ. Muca",
  "anya-e0810n:1498_1": "mocane, ulo, ussattaṃ, cassa ko, makuḷaṃ, makuḷo vā. Kuṭa chedane, malo, assu, kuṭumalo,",
  "anya-e0810n:1498_2": "kutumalopi. Pupphassa ca phalassa ca pakatibhūte jālapatte khārakādidvayaṃ. Khura",
  "anya-e0810n:1498_3": "vināse. Ṇvu. Jala dhaññe, sakatthe ko. Jālakaṃ napuṃsake. Dvayaṃ jālakato pavuddhe",
  "anya-e0810n:1498_4": "pupphe, phale ca. Kala saṅkhyāne, ṇvu, kura sadde, ṇvu.",
  "anya-e0810n:1499": "Pupphādibandhanaṃ pupphaphalānaṃ bandhanaṃ vaṇṭaṃ nāma. Bandhīyate yena vaṇṭaṃ, vajādi.",
  "anya-e0810n:1500_0": "545. Tikaṃ pupphe. Pasu pāṇigabbhavimocane, ṇo. Khapaṇakabhāsāya rukkhopi pāṇi, vuddhādi,",
  "anya-e0810n:1500_1": "pasavo. Kusa akkose, umo, kasa gamane vā, kāsa dittiyaṃ vā, umo, rasso. Puppha vikasane,",
  "anya-e0810n:1500_2": "pupphatīti, a. Pupphajo rajo pupphadhūlī parāgo nāma, ranja raṅge, ṇo.",
  "anya-e0810n:1501_0": "Madhurapuppharaso makarando nāmāti mataṃ. Makkhikā ramanti yasmiṃ makarando, vajādi.",
  "anya-e0810n:1501_1": "Dvayaṃ kalikābhi ākiṇṇe pariṇāyavati. Thu abhitthave, ṇvu, thavako. Gudha parivedhane,",
  "anya-e0810n:1501_2": "ṇvu, dhassa cho, gocchako.",
  "anya-e0810n:1502_0": "546-547. Āme apakke phale salāṭu utto, salāṭa bālyaparibhāsanesu, u, vijjamānabālyatāya",
  "anya-e0810n:1502_1": "salāṭu. Pakkantu phalaṃ nippariyāyena “phala”mityuccate, tena “āmasmiṃ phalavohāro",
  "anya-e0810n:1502_2": "rūḷhiyā pavattatī”ti ñātabbo, phala nipphattiyaṃ, nipphatti cātra supakkattaṃ, sukkhe",
  "anya-e0810n:1502_3": "tu phale vāno. Tatra salāṭu vānā tīsu, yathā salāṭu jambū, salāṭavo māsā, salāṭūni",
  "anya-e0810n:1502_4": "kumbhaṇḍāni, vānā harīṭakī, vāno muggo, vānamambaṃ.",
  "anya-e0810n:1503_0": "Campakādi campakaṃ karavīraṃ kadambakaṃ asokaṃ kaṇṇikāraṃ campakādīnaṃ pupphaṃ vikāro,",
  "anya-e0810n:1503_1": "avayavo ceti aññatthe ṇo na bhavati, tadantato pupphassuppatitato, evaṃ campakādīni",
  "anya-e0810n:1503_2": "kusumanāmāni napuṃsake vattanti, ambādi dāḷimaṃ nāraṅgaṃ āmalakaṃ kuvalaṃ badaranti",
  "anya-e0810n:1503_3": "pakatyantarameva phale vattate, āmalakiyā kuvaliyā badariyā phalaṃ vikāro, avayavo",
  "anya-e0810n:1503_4": "ceti aññatthe taddhitopi noppajjate, tadantato phalassuppatitato, evaṃ ambādīni phalanāmāni",
  "anya-e0810n:1503_5": "napuṃsake vattanti. Mallikādayo kusumepi vattamānā saliṅgā pakatiliṅgāabhedopacārena",
  "anya-e0810n:1503_6": "pavattiyā, yathā – mallikā jāti, vanamallikā iccādi. Vīhayopyabhedopacārena phalepi",
  "anya-e0810n:1503_7": "saliṅgā, yathā māsassa phalaṃ māso, muggassa phalaṃ muggo, evaṃ yavo, tilo, atasī, kaṅgu, dhaññaṃ.",
  "anya-e0810n:1504_0": "Tikaṃ jambuyā phale. Tatra yadā lokato phale vutti, tadā jambusaddo pakatyantarameva",
  "anya-e0810n:1504_1": "phale vattate, yadā na phalavutti, tadā vikāre avayave vāno, jama adane, bū, jambū,",
  "anya-e0810n:1504_2": "pakatyantarāphale vutti. Jambuyā phalaṃ jambuvaṃ. Jambu ca. Lokato eva phalepi vattamānā",
  "anya-e0810n:1504_3": "harīṭakyādayo sabhāvato itthiyaṃ bhavanti amara 14.18-20. Harīṭakiyā phalaṃ harīṭakī,",
  "anya-e0810n:1504_4": "evaṃ kosātakī, sallakī, dakkhā, kaṇḍakārikā, sephālikā iccādi, pubbe viya vikārāvayavatthesu",
  "anya-e0810n:1504_5": "paccayābhāvo, assatthādikaṃ chakkameva taddhitantaṃ assatthādīnaṃ phale vattamānānaṃ",
  "anya-e0810n:1504_6": "napuṃsakaṃ siyā rūpabhedo, yathā – assatthassa phalaṃ assatthaṃ, veṇuno phalaṃ veṇavaṃ,",
  "anya-e0810n:1504_7": "pilakkhassa phalaṃ pilakkhaṃ, nigrodhassa phalaṃ nigrodhaṃ, iṅgudiyā phalaṃ iṅgudaṃ,",
  "anya-e0810n:1504_8": "brahatiyā phalaṃ brāhataṃ, vidārī aṃsumatī gambhariyādayo mūle, pupphepi saliṅgā",
  "anya-e0810n:1504_9": "amara 14.18-20. Pāṭalāsaddo pana abhedavatticchāyaṃ mūle pupphepi vattamāno sabhāvato",
  "anya-e0810n:1504_10": "itthiliṅgo, bhedavatticchāyaṃ vikāre avayave vā ṇamhi pāṭalaṃ amara 14.18-20. Dvayaṃ",
  "anya-e0810n:1504_11": "sākhāpallavādisamudāyalakkhaṇe ābhoge, viṭa vedhane, viṭa akkose vā, apo, passa bhatte viṭabhī, nadādi.",
  "anya-e0810n:1505_0": "548. Mūlamārabbha mūlato paṭṭhāya sākhanto sākhāvadhi tarussa bhāgo khandho nāma,",
  "anya-e0810n:1505_1": "yo “pakaṇḍo”tipi vuccati, khanu avadāraṇe, dho, khandho, khāda bhakkhane vā, ko,",
  "anya-e0810n:1505_2": "“khādāmagamānaṃ khandhandhagandhā”ti khandhādeso, kalopo.",
  "anya-e0810n:1506_0": "Rukkhacchidde rukkhādīnaṃ vivare koṭaro. Kuṭa chedane, aro, koṭaro, nikkuhopi. Dve",
  "anya-e0810n:1506_1": "samā. Kāsa dittiyaṃ, kāsate agginā dippateti kaṭṭhaṃ, to, tassa ṭṭho, rasso ca, kasa",
  "anya-e0810n:1506_2": "gamane vā, to, kaṭṭhaṃ. Dara vidāraṇe, ṇu.",
  "anya-e0810n:1507_0": "549. Tikaṃ mūle. Vu saṃvaraṇe, do, niggahītāgamo, budha gamane vā, a, dhassa do.",
  "anya-e0810n:1507_1": "Mūla patiṭṭhāyaṃ, ṇo, pādasaddena tappariyāyā caraṇatthā sabbe saṅgahitā, pādasadisattā",
  "anya-e0810n:1507_2": "pādo, dvayaṃ chinnassa tarukkhandhassa bhūmiṭṭhabhāge. Saṅka saṅkāyaṃ, u, saka sattiyaṃ",
  "anya-e0810n:1507_3": "vā, niggahītāgamo. Khanu avadāraṇe, ṇu, khāṇu. Dhuvopi, dhuvati thirāyateti dhuvo,",
  "anya-e0810n:1507_4": "dhu gatitheriyesu, a, uvādeso.",
  "anya-e0810n:1508_0": "Dvayaṃ vidāriyādīnaṃ kande. Kuyaṃ pathaviyaṃ ruhatīti kuruhāṭaṃ, aṭo, kanda avhāne,",
  "anya-e0810n:1508_1": "rodane ca, “karahāṭo’mbujakande, puppharukkhabhītesu ce”ti nānatthasaṅgahe. Dvayaṃ",
  "anya-e0810n:1508_2": "halādīnaṃ kalīre. Kala saṅkhyāne, īro. Masa āmasane, thako, matthake sīse vā jāto matthako.",
  "anya-e0810n:1509_0": "550. Dve samā. Abhinavaniggatā āyatā sakusumā, kusumasuññā ca mañjarī, vallarī tu",
  "anya-e0810n:1509_1": "tadaññāpi, yathā tālavallarī, vala, valla saṃvaraṇe, aro, nadādi. Muñjayogato mañjarī,",
  "anya-e0810n:1509_2": "ro, nadādi, ussattañca, dvepi nārī. Dvayaṃ latāyaṃ. Valla saṃvaraṇe, nadādi. Latā",
  "anya-e0810n:1509_3": "vuttā, “latā patāninī vallī matakīthā”ti halāyudho.",
  "anya-e0810n:1510_0": "Akkhandho appakkhaṇḍo, bahupattatacadaṇḍikādi. Yo vā tanupakaṇḍo vaṃsanaḷādi, so",
  "anya-e0810n:1510_1": "“thambo, gumbo”ti coccate, thaka saṃvaraṇe, bo, kassa mo. Gupa rakkhaṇe, bo, passa",
  "anya-e0810n:1510_2": "mo. Patāno sākhāpattacayo, tena yuttā gorakkhā tambūli dhivusajīmūta gaḷojhādikā",
  "anya-e0810n:1510_3": "latā, sā vīru nāma, vividhehi ruhatīti katvā, kvi, vīru, dīghādi, gumbinīpi.",
  "anya-e0810n:1511_0": "551. Pajje pādena nāmaṃ. Yatra dvayaṃ “bodhirukkho”ti saññite buddhassa bhagavato",
  "anya-e0810n:1511_1": "sabbaññutaññāṇappaṭilābhaṭṭhānabhūte dumarāje, aññatra tūpacārā. Assaṃ sabbaññutaññāṇaṃ",
  "anya-e0810n:1511_2": "tiṭṭhati etthāti assattho, ṭhassa tho, dvittaṃ, māravijayasabbaññutaññāṇappaṭilābhādikehi",
  "anya-e0810n:1511_3": "bhagavantaṃ assāsetīti vā assattho, āpubbo sāsa anusiṭṭhiyaṃ, tosane ca vattati,",
  "anya-e0810n:1511_4": "to, rasso. Sabbaññutaññāṇaṃ bujjhati etthāti bodhi, budha avagamane, i, bodhi, dvīsu.",
  "anya-e0810n:1511_5": "Caladalo, pippalo, kuñjarāsanopi. Dvayaṃ bahupāde. Adhobhāgaṃ rundhatīti nigrodho,",
  "anya-e0810n:1511_6": "usso, gāgamo ca. Vaṭa vedhane, vaṭatīti, a.",
  "anya-e0810n:1512_0": "Dvayaṃ kabiṭṭhe. Kavimhi vānare tiṭṭhatīti kabiṭṭho pāyena kapayo tiṭṭhanti atra",
  "anya-e0810n:1512_1": "kapittho (cintāmaṇiṭīkā 14.21) “vānare paṇḍite kavī”ti vopālito, tathā kapittho,",
  "anya-e0810n:1512_2": "to, ṭhassa tho ca. Dadhittho, ambilaphalopi. Dvayaṃ udumbare. Yaññakammānamaṅgo ekaṅgattā",
  "anya-e0810n:1512_3": "yaññaṅgo, dubbī hiṃsāyaṃ, aro, niggahītāgamo, ekassa bassa lopo ca. Jantuphalo hemaduddhopi.",
  "anya-e0810n:1513": "552. Dvayaṃ koviḷāre.",
  "anya-e0810n:1514": "“Sukapadāccharo campo,",
  "anya-e0810n:1515": "Koviḷāro tu kañcano;",
  "anya-e0810n:1516": "Pubbo sito paro ratto,",
  "anya-e0810n:1517": "Yugapattā ubhopite”ti cintāmaṇiṭīkā 14.22.",
  "anya-e0810n:1518": "Hi ratanakoso, kañjanālakopyatra. Yugaṃ yamakaṃ pattamassa.",
  "anya-e0810n:1519_0": "Tipādaṃ uddāle. Vātaṃ uddālatīti uddālo. Siṅgārādīnaṃ saññāvasena rukkhānaṃ rājā",
  "anya-e0810n:1519_1": "rājarukkho, vātarogahanane rājabhūto rukkho vā rājarukkho. Katā mālā assa pupphehīti",
  "anya-e0810n:1519_2": "katamālo, siṅgārappakāso. Indati paramissariyaṃ karoti vātahananeti indīvaro, īvaro,",
  "anya-e0810n:1519_3": "indiyā sakkassa bhariyāya icchitabbattā vā indīvaro. Caturaṅgulo, ārevato, suvaṇṇakopi.",
  "anya-e0810n:1520_0": "553. Dvayaṃ jambhīre, yassa phalamambilaṃ hoti. Ambilattā dantassa saṭho dantasaṭho.",
  "anya-e0810n:1520_1": "Saṭha ketavahiṃsāsaṃkilesesu, a. Jamu adane, īro, bhanto ca, jambha gattavināme vā,",
  "anya-e0810n:1520_2": "jambho, jambhalo, jambīropi. Dvayaṃ varaṇe. Vara icchāyaṃ, yu. Kala saṅkhyāne, iro,",
  "anya-e0810n:1520_3": "nadādi, rassanto. Varuṇo, tittasākopi.",
  "anya-e0810n:1521_0": "Dvayaṃ phalahare. “Ko ayaṃ, suko”ti vimatuppattikarapattakusumatāya kiṃsuko. Pāri",
  "anya-e0810n:1521_1": "samuddo, tatra bhaddo pāribhaddo, so eva pāḷibhaddo, koviḷāro, taṃsaṇṭhānapattakusumatāya",
  "anya-e0810n:1521_2": "pāḷibhaddo. Dvayaṃ vidule, yo abbhasamaye pupphati. Vaja gamane, ulo. Vī pajane,",
  "anya-e0810n:1521_3": "aso, tonto ca, vipubbo ata sātaccagamane vā, aso. Vānīropi.",
  "anya-e0810n:1522_0": "554. Dvayaṃ pītane, yassa pattaphalāni ambilāni, pūgaphalappamāṇañca phalaṃ, sallakīrukkhasaṇṭhāno",
  "anya-e0810n:1522_1": "ca, so rukkho. Amba sadde, aṭo, sakatthe ko. Pī tappanakantīsu, tano, pītiṃ vā tanotīti",
  "anya-e0810n:1522_2": "pītano, sakatthe ko. Dvayaṃ guḷapupphe. Mana ñāṇe, ko, madhvādeso ca. Madhunāmo dumo",
  "anya-e0810n:1522_3": "madhuddumo. Dvayaṃ “lambū”ti khyāte. Guḷo viya sātena phalamassa guḷaphalo. Pīla",
  "anya-e0810n:1522_4": "patitthambhe, u. Dvayaṃ tikkhagandhe. Sobhaṃ janetīti sobhañjano, sobhaṃ visañjanametena",
  "anya-e0810n:1522_5": "hetubhūtenāti vā sobhañjano. Vuttañca –",
  "anya-e0810n:1523": "“Sirīsapupphassa rasena bhāvitaṃ,",
  "anya-e0810n:1524": "Sahassavāraṃ marīcaṃ sitavhayaṃ;",
  "anya-e0810n:1525": "Etena samanti visāhi sambhavā,",
  "anya-e0810n:1526": "Katañjanasnehanapādanatthuto”ti.",
  "anya-e0810n:1527": "Si sevāyaṃ, viddhavināsanatthaṃ sevīteti siggu, gu, thī. Cittahārī, pabhañjano, viddhavināsanopi.",
  "anya-e0810n:1528_0": "555. Dvayaṃ visālatace, yo sarade pupphati pupphaṃ. Sattapaṇṇānyassa sattapaṇṇī pume.",
  "anya-e0810n:1528_1": "Chattamiva paṇṇamassa chattapaṇṇo. Visamacchadopi, sattapaṇṇattā visamacchado. Dvayaṃ",
  "anya-e0810n:1528_2": "rathaddume. Rathaṃ tanoti yena tiniso, iso. Atipamuccati dāhapittamaneneti atimuttako. Cittakipi.",
  "anya-e0810n:1529": "Dvayaṃ vātapothe, paṃ vātaṃ lunātīti palāso, aso. “Patte palāsaṃ so rukkhe, pītaharitakiṃ suke”ti hi ruddo. Vātapothopi, vātassa potho vātapotho, putha hiṃsāyaṃ.",
  "anya-e0810n:1530_0": "Dvayaṃ “putīti” khyāte. Hatajantupamohasaṅkhātāriphalatāya ariṭṭho, nipātanā hantissa",
  "anya-e0810n:1530_1": "ṭṭho, taṃrogārivantajanehi icchitabbaphalattā vā ariṭṭho, isu icchāyaṃ. Phaṇa gatiyaṃ, ilo, asse.",
  "anya-e0810n:1531_0": "556. Tikaṃ siriphale. Mala dhāraṇe, ūro. Bila bhedane, ṇuvo, beluvo. Lapaccaye billo.",
  "anya-e0810n:1531_1": "Saṇḍilyo, selusopi. “Munippabhede mālūre, saṇḍilyo pādapantare, naṭe bille ca seluso”ti",
  "anya-e0810n:1531_2": "cintāmaṇiṭīkā 14.32 rabhaso.",
  "anya-e0810n:1532_0": "Dvayaṃ tuṅge. Pumanāmo nāgo rukkho punnāgo. “Punnāge puriso tuṅgo, kesaro devavallabho”ti",
  "anya-e0810n:1532_1": "amara 14.25 hyamarasīho, dīgho, “pumassa liṅgādīsu samāsesū”ti akāralopo ca. Atisayapupphakesaravantatāya",
  "anya-e0810n:1532_2": "kesaro, kisa tanukaraṇe vā, aro, pupphakesayuttatāya vā kesaro, ro.",
  "anya-e0810n:1533_0": "Dvayaṃ loddamatte. Sala gamanattho, avo. Rattakaphapittasote lunātīti loddo, ddo.",
  "anya-e0810n:1533_1": "Tiriṭo, sāvaropi. “Sāvaro aparādhe ca, lodde pāpe ca kathyate” cintāmaṇiṭīkā 14.33",
  "anya-e0810n:1533_2": "tyajayo. Dvayaṃ dhanupaṭṭe phalini. Pī pāne, alo, īssa iyādeso. Sannakā tāpasā, tesaṃ",
  "anya-e0810n:1533_3": "du dumo sannakaddu, “sannakaddu cāpapaṭā, varaṇo tāpasappiyo”ti cintāmaṇiṭīkā 14.35 hi kosantare.",
  "anya-e0810n:1534_0": "557. Dvayaṃ “mhanakū”iti khyāte. Likuco nāma ḍahurukkho, tagguṇattā likocako, saññāyaṃ",
  "anya-e0810n:1534_1": "ko. Aṅka lakkhaṇe, olo, aṅkolo. Dvayaṃ kumbhe. Rogaharaṇe garunopi vejjassa garu",
  "anya-e0810n:1534_2": "guggulu, nipātanā. Kusa chedane, ṇvu. Kumbho, puropi.",
  "anya-e0810n:1535": "“Rāsibhede gajamuddhaṃse,",
  "anya-e0810n:1536": "Kumbhakaṇṇasuke ghaṭe;",
  "anya-e0810n:1537": "Kāmuke vāranāriyañca,",
  "anya-e0810n:1538": "Kumbho klīvantu vaggulumhī”ti cintāmaṇiṭīkā 14.34.",
  "anya-e0810n:1539": "Rabhaso. Pura aggagamane, ṇo, puro.",
  "anya-e0810n:1540_0": "Dvayaṃ ambe. Ama gatiyaṃ, bo, amba sadde vā, a. Cuti āsecane, rakkhaṇe ca, a, cu",
  "anya-e0810n:1540_1": "cavane vā, to, dīghādi. Rasālopi, rasaṃ lātīti rasālo, dīgho. Eso ambo sugandhavā",
  "anya-e0810n:1540_2": "atisayagandhayutto samāno “saho, sahakāro”ti coccate. Saha sattiyaṃ, sugandhaṃ kattuṃ",
  "anya-e0810n:1540_3": "sahatīti saho, a. Sahanaṃ saho, taṃ karotīti sahakāro, hā vā pamudā, tāya saha vattatīti",
  "anya-e0810n:1540_4": "saho, sahaṃ samudaṃ karotīti sahakāro.",
  "anya-e0810n:1541_0": "558. Dvayaṃ setambe. Puṇḍa puṇḍane. Puṇḍa khaṇḍanetyeke, ṇvu, assī, arāgamo ca. Setavaṇṇo",
  "anya-e0810n:1541_1": "ambo setambo. Dvayaṃ bahuvārake, yassa phalāni atipicchilāni. Si bandhane, lu, sala",
  "anya-e0810n:1541_2": "gamanattho vā, u, asse. Picchilattā bahūni vārīni yasmiṃ bahuvārako, saññāyaṃ ko.",
  "anya-e0810n:1541_3": "Sīto, uddālo, kaphalopi.",
  "anya-e0810n:1542_0": "Dvayaṃ kāsmariyaṃ. Sirimantāni paṇṇāni yassā sepaṇṇī, nadādi, sirīsaddassa se. Kasmīradesajattā",
  "anya-e0810n:1542_1": "kāsmarī, kāsa dittiyaṃ vā, maro, nadādi. Madhupaṇṇī, bhaddapaṇṇīpi. Dvayaṃ sakaṇṭakambilaphalarukkhe.",
  "anya-e0810n:1542_2": "Sakaṇṭakattā kucchitaṃ lātīti kolī, nadādi. Vada theriye, aro, nadādi. Kuvalī, kakkandhūpi.",
  "anya-e0810n:1543_0": "559. Dvayaṃ tassā koliyā phale. Koliyā phalaṃ kolaṃ. Badariyā ayaṃ avayavo badaro.",
  "anya-e0810n:1543_1": "Kuvalaṃ, phenilaṃ, sovīrampi. “Sotañjane tu sovīraṃ, kañjike badarepi ce”ti cintāmaṇiṭīkā",
  "anya-e0810n:1543_2": "14.36 rabhaso. Dvayaṃ assatthakulasambhūte rukkhapāsāṇādīsu sañjātarukkhe. Pilaṃ",
  "anya-e0810n:1543_3": "paraṃ nissayabhūtaṃ kasatīti pilakkho, kasa vilekhane, sassa khattādi nipātanā. Akhādanīyaphalatāya",
  "anya-e0810n:1543_4": "virūpaṃ phalamassatthīti pipphalī, ī, nadādi, vissapi ca.",
  "anya-e0810n:1544_0": "Dvayaṃ toyādivāpiniyaṃ, yassā mūlaṃ mahāpañcamūle paviṭṭhaṃ. Paṭa gamane, alo, nadādi,",
  "anya-e0810n:1544_1": "pāṭalī, pāṭalāpi. Kaṇhaṃ pupphavaṇṭaṃ yassā sā kaṇhavaṇṭā, kāsmariyampi. Alippiyaṃ,",
  "anya-e0810n:1544_2": "tambapupphipyatra. Dvayaṃ gandhile. Sāduphalatāya sādu ca so kaṇṭasahitatāya kaṇṭo",
  "anya-e0810n:1544_3": "ceti sādukaṇṭo. Sakaṇṭakatāya attānaṃ virūpaṃ karotīti vikaṅkato, dvittaṃ, niggahītāgamo ca.",
  "anya-e0810n:1545": "560. Catukkaṃ tinduke. Tanu vitthāre, uko, danto ca. Tidi hiṃsāyaṃ vā, u, saññāyaṃ ko. Kāḷo khandho pakaṇḍo yassāti. Tima addabhāve, ūso, sakatthe ko, varanto ca. Upaccaye timbaru.",
  "anya-e0810n:1546": "Dvayaṃ tambaphale. Irāvatī nadī, paṭhamakāle tassā tīre jāto erāvato. Nāraṃ vuccati nīraṃ, taṃ gacchatīti nāraṅgo. Dvayaṃ makkaṭatinduke. Kula saṅkhyāne, ṇvu. Kākendu, kākalukopi.",
  "anya-e0810n:1547_0": "561. Tikaṃ kadambe. Kaṃ vātaṃ dametīti kadambo, bo. Pinetīti piyako, ṇvu, iyādeso.",
  "anya-e0810n:1547_1": "Nayati mudaṃ nīpo, po. Dvayaṃ, vidarukkhe, yassa niyyāsena peḷādayo limpanti. Bhala,",
  "anya-e0810n:1547_2": "bhalla paribhāsanahiṃsādānesu, nadādi, aññatra to, kanto ca, bhallātako, tīsvayaṃ.",
  "anya-e0810n:1547_3": "Arukaro, aggimukhopi.",
  "anya-e0810n:1548": "Dvayaṃ “pāvusā”iti khyāte. Jhapa dāhe, ṇvu. Passa vo. Paca pāke, ulo. Dvayaṃ sirimati, yassa phalāni marīcappamāṇāni, ambilāni ca. Tila gamane, ṇvu. Khura chedane, ṇvu.",
  "anya-e0810n:1549_0": "562. Dvayaṃ ambilikāyaṃ. Ci cayane, co, cica ādānasaṃvaraṇesu vā. Tanu vitthāre,",
  "anya-e0810n:1549_1": "ambilarasaṃ tanotīti tintiṇī, dvittamittaṃ, ṇattañca, nadādi. Dvayaṃ ambilaṅkuraphale",
  "anya-e0810n:1549_2": "setarukkhe. Gadrabhaṇḍappamāṇaphalattā gaddabhaṇḍo, ralopo. Kapi calane, tano, dīgho",
  "anya-e0810n:1549_3": "āgamassa. Kandarālo, pilakkhopi.",
  "anya-e0810n:1550_0": "Tikaṃ sālarukkhe. Sala gamane, ṇo, sāravantatāya vā sālo. Assakaṇṇasadisapaṇṇatāya",
  "anya-e0810n:1550_1": "assakaṇṇo. Sanja saṅge, a, sajja adane vā, a. Dvayaṃ nadīsajje. Ajja ajjane, uno.",
  "anya-e0810n:1550_2": "Kaka lolye, udho. Vīrataru, indadumopi.",
  "anya-e0810n:1551_0": "563. Tikaṃ mucalinde. Cula nimujjane. Mucala saṅgāte, indo. Nīpo kadambepi. Tikaṃ",
  "anya-e0810n:1551_1": "pītasāle. Piyako kadambepi. Asa bhakkhane, yu, pītapuppho sālo rukkho pītasālo. Bandhūkapuppho, jīvakopi.",
  "anya-e0810n:1552": "Dvayaṃ jhāṭaliyaṃ. Gāvo lihantīti golīso, hassa so. Jhaṭa saṅghāte, alo. Jhāṭalo, pāṭalipupphākāro dīghaphalo rukkho. Pamokkhopi.",
  "anya-e0810n:1553_0": "564. Dvayaṃ rājāyatane, khīravantatāya khīrikā. Devarājassa nivāsanaṭṭhānabhūtattā",
  "anya-e0810n:1553_1": "rājāyatanaṃ, piyālepi. Dvayaṃ kapphale. Kucchitena phalena umbhati pūratīti kumbho.",
  "anya-e0810n:1553_2": "Kucchitena modatīti kumudikā, ṇvu.",
  "anya-e0810n:1554_0": "Dvayaṃ guvākarukkhe, yassa phalena tambūlanāmaṃ jāyati. Pūja pūjāyaṃ, ṇo, jassa go.",
  "anya-e0810n:1554_1": "Kamu icchāyaṃ, hetukattari ṇvu. Khapuropi. Dvayaṃ lohitalodde. Paṭṭiityākhyā yassa",
  "anya-e0810n:1554_2": "paṭṭi. “Paddhī”tipi pāṭho. Asmiṃ pakkhitte lākhā rattā bhavatīti lākhāpasādano. Kamukopi.",
  "anya-e0810n:1555_0": "565. Dvayaṃ iṅgudiyaṃ, ayañca kaṇṭakī bāhulyena majjhimadese jāyate. Iṅga gamanattho,",
  "anya-e0810n:1555_1": "ido, issu, nadādi. Tāpaso payujjamānaphalakatāya tāpasataru. Dvayaṃ “bhujapatto”itikhyāte",
  "anya-e0810n:1555_2": "sundaratace rukkhe, yassa tace mantakkharāni likhanti. Bhujo pāṇi, taṃsadisapattatāya",
  "anya-e0810n:1555_3": "bhujapatto. Mantalekhakehi ābhujitatacavantatāya ābhujī. Bhūjo, cammī, muduttacopi.",
  "anya-e0810n:1556_0": "Dvayaṃ simbaliyaṃ. Picchāyogā picchilā, ilo. Samba maṇḍale, ali, assi. “Picchilā",
  "anya-e0810n:1556_1": "pūraṇī mocā, thirāyu simbalī dvisū”ti amara 14.46 amarakoso. Dvayaṃ picchilākāre",
  "anya-e0810n:1556_2": "kaṇṭakasahite rukkhe. Ruca dittiyaṃ, hetukattari yu, kuṭa koṭilye, kattari ṇo, koṭo",
  "anya-e0810n:1556_3": "asimbali samānopi simbalisadisākāradassanato koṭasimbali, pume. Kasambalopi.",
  "anya-e0810n:1557_0": "566. Dvayaṃ “kaṇṭakarañja”iti khyāte kaṇṭakini karañjagumbe, yaṃ loke “kalino”ti",
  "anya-e0810n:1557_1": "vuccati. Kara hiṃsāyaṃ, karato ririyā. Pū pavane, iko, tonto ca. Pūtikarajo, kalimārakopi,",
  "anya-e0810n:1557_2": "kalino. Dvayaṃ dālimapupphākāre pītanāsakarukkhe. Ruha janane, ṇī. Lohitapupphatāya rohitako.",
  "anya-e0810n:1558_0": "Dvayaṃ eraṇḍe. Eraḍi hiṃsāyaṃ. Vātaṃ eraṇḍatīti eraṇḍo, ṇo. Maṇḍa bhūsane, īsaṃpasannatelatāya",
  "anya-e0810n:1558_1": "vā āmaṇḍo, āmaṃ vā vātaṃ, taṃ dāyatīti āmaṇḍo. Dā avakhaṇḍane, dāssa ḍo. Cittako, cañcupi.",
  "anya-e0810n:1559": "“Aggisaññepi cittako, pume eraṇḍake cañcu.",
  "anya-e0810n:1560": "Pakkhituṇḍe thiyaṃ mato”.",
  "anya-e0810n:1561": "Dvayaṃ sivārukkhe. Sattuyuttaphalatāya sattuphalā. Gaṇḍaṃ sametīti samī, a, nadādi, pāribhaddakepi. Garudāru, pūtikaṭṭhampi.",
  "anya-e0810n:1562_0": "567. Dvayaṃ karañje. Nattaṃ rattā mālā yassa. Kaṃ rañjayatīti karañjo, ṇo. Cillavillo,",
  "anya-e0810n:1562_1": "karajopi. Dvayaṃ khadire. Khada hiṃsāyaṃ, theriye ca. Khadanti dantā yenāti khadiro,",
  "anya-e0810n:1562_2": "iro. Dantā dhāvanti yena nirogattāti dantadhāvano, yu, dhāva gatisuddhiyaṃ. Gāyattī,",
  "anya-e0810n:1562_3": "bālatanayopi. “Gāyattī khadire itthī, chandasipi chaḷakkhare”ti cintāmaṇiṭīkā 14.49",
  "anya-e0810n:1562_4": "byākhyāsudhā 2.4.50 rabhaso. Bālo sukhumo pattasaññito tanayo yassa bālatanayo. Dvayaṃ",
  "anya-e0810n:1562_5": "pītasāre khadire. Khadirādikantu pītasāre. Setavaṇṇatāya somo kappūrasadiso vakko",
  "anya-e0810n:1562_6": "vakkalametassa somavakko. “Somo kuvere pitudevatāyaṃ, vasuppabhede vasudhākare ca.",
  "anya-e0810n:1562_7": "Dibbosadhī somalatā samīraṇe, kappūranīresu ca vānare cā”ti nānatthasaṅgaho. Īsaṃ",
  "anya-e0810n:1562_8": "khuddakaṃ dalametassa kadaro, lassa ro. Dvayaṃ piṇḍītake. Sala gamane, lo. Mada ummāde,",
  "anya-e0810n:1562_9": "yu. “Piṇḍītako maravako, sasano karahāṭako”tyamarakose amara 14.52.",
  "anya-e0810n:1563_0": "568. Tikaṃ indasāle. Sālānaṃ rukkhānaṃ indo rājā indasālo, dāsādīsu sirivaḍḍhakādisaddo",
  "anya-e0810n:1563_1": "viya adhivacanamattamidaṃ. Indassa sakkassa sālotipi indasālo. Sallato ṇvu, nadādi,",
  "anya-e0810n:1563_2": "sallakī. Khara chedanavināsanesu, ṇvu.",
  "anya-e0810n:1564_0": "Dvayaṃ devadārumhi. Devānaṃ dāru. Bhaddattā bhaddadāru. Sakkapādapo, pāribhaddako,",
  "anya-e0810n:1564_1": "pītadāru, dāru, pūtikaṭṭhampi. Dvayaṃ hemapupphake. Paṭhamakāle campānagare jāto",
  "anya-e0810n:1564_2": "campeyyo, ṇeyyo. Kapaccaye campako.",
  "anya-e0810n:1565_0": "569. Dvayaṃ panase. Pana byavahāre, thutimhi ca, aso. Kaṇṭakayuttaṃ phalamassa kaṇṭakiphalo.",
  "anya-e0810n:1565_1": "Dvayaṃ sivāyaṃ. Na vijjate rogabhayaṃ, rogabyatho copayujjamānāyamassanti abhayā.",
  "anya-e0810n:1565_2": "Rogabhayaṃ harati apanetīti harītakī, to, sakatthe ko, nadādi. Harittakīpi. Abyathā,",
  "anya-e0810n:1565_3": "putanā, amatā, hemavatī, cetakī, sivāpi.",
  "anya-e0810n:1566_0": "Dvayaṃ karisaphale. Rogaṃ asati bhakkhatīti akkho, kho, sassa ko. Rogaṃ vibhūtaṃ",
  "anya-e0810n:1566_1": "karotīti vibhītako, vibhīṭakopi. Bhūtāvāso, kaliddumopi, kalissa āsayabhūto dumo",
  "anya-e0810n:1566_2": "kaliddumo. Dvayaṃ pussaphale. Natthi matametissaṃ hetubhūtāyaṃ amatā. Mala dhāraṇe,",
  "anya-e0810n:1566_3": "ṇvu, nadādi, āmalakī. Vayaṭṭhāpi. Vayo tiṭṭhati thirībhavatyetāyāti vayaṭṭhā.",
  "anya-e0810n:1567_0": "570. Dvayaṃ ḍahurukkhe. Labunāmake pabbate jāyatīti labujo. Khuddakattā līnaṃ apākaṭaṃ",
  "anya-e0810n:1567_1": "kucasaṅkhātaṃ phalametassa likuco, nipātanā. Dvayaṃ pītapupphe. Agandhapupphatāya",
  "anya-e0810n:1567_2": "attānaṃ kaṇiṭṭhaṃ karotīti kaṇikāro, ṭṭhalopo, padumappamāṇapupphadumatāya dumuppalo.",
  "anya-e0810n:1568_0": "Tikaṃ hiṅguniyyāse. Nī naye, bo, monto ca. Tittarasattā aribhāve tiṭṭhatīti ariṭṭho.",
  "anya-e0810n:1568_1": "Puciṃ kuṭṭhaṃ maddatīti pucimando, ittaṃ, bindāgamo. Dhammaseno, mālakopi. Malate",
  "anya-e0810n:1568_2": "rogaṃ mālako, ṇvu. Dvayaṃ rattapupphe. Karotismā ṇvu. Dala vidāraṇe, mo, ikārāgamo. Dāḷimopi.",
  "anya-e0810n:1569_0": "571. Dvayaṃ pītaddume. Sarati kālantaraṃ saralo, alo. Pūtiyeva kaṭṭhaṃ pūtikaṭṭhaṃ,",
  "anya-e0810n:1569_1": "pūtimuttanti yathā. Dvayaṃ picchilāyaṃ. Kapi calane, ilo. Sāsa anusiṭṭhiyaṃ, sisa",
  "anya-e0810n:1569_2": "icchāyaṃ vā, apo, niggahītāgamo, siṃsapā. Agurupi.",
  "anya-e0810n:1570_0": "Tikaṃ phaliniyaṃ. Sā tanukaraṇe, mo. Piyabhāvaṃ gacchatīti piyaṅgu, u. Kamanīyabhāvaṃ",
  "anya-e0810n:1570_1": "gacchatīti kaṅgu, u, nipātanā. Mahilāvhayā, latā, gundā, gandhaphalī, kārambhāpi.",
  "anya-e0810n:1570_2": "Dvayaṃ sirīse. Sarati rogaṃ hiṃsatīti sirīso. Īso, assi. Bhaṇḍa paribhāsane, ilo.",
  "anya-e0810n:1570_3": "Kapītanopi. Ambāṭake, gaddabhaṇḍe ca kapītano.",
  "anya-e0810n:1571": "572. Dvayaṃ maṇḍūkapaṇṇe. Suṇa gatiyaṃ, ṇvu, dīghaṃ phalavaṇṭaṃ yassa. Naṭo kuṭannaṭāpi. Dvayaṃ bakule. Vaka ādāne, ulo. Kesarayuttapupphatāya kesaro.",
  "anya-e0810n:1572_0": "Dvayaṃ malapupphasmiṃ. Kākānaṃ udumbaro kākodumbaro, so eva kākodumbarikā, sakatthe",
  "anya-e0810n:1572_1": "iko. Phala nipphattiyaṃ, gu, lassa go. Dvayaṃ nāgarukkhe. Na gacchatīti nāgo, dīghādi.",
  "anya-e0810n:1572_2": "Nāgānaṃ mālā, sā sañjātā yatra nāgamālikā.",
  "anya-e0810n:1573_0": "573. Dvayaṃ asoke. Natthi soko yena. Vaja gamane, ulo. Dvayaṃ jayāyaṃ. Taṃtaṃrogajayādikaṃ",
  "anya-e0810n:1573_1": "karotīti takkārī, ṇī. Visesena jayatīti vejayantikā, anto, nadādi, sakatthe ko. “Jayā",
  "anya-e0810n:1573_2": "jayantī takkārī, nādeyī vejayantikā”tyamarakoso amara 14.65.",
  "anya-e0810n:1574_0": "Dvayaṃ samuddasamīpadesaje sāmadale tamālanāme tarumhi. Tāpiyaṃ jāyatīti tāpiñcho,",
  "anya-e0810n:1574_1": "aññatthe cho, bindāgamo, “tāpī tu saritāntare”ti hi nānatthasaṅgaho. Tamu kaṅkhāyaṃ,",
  "anya-e0810n:1574_2": "alo. Dvayaṃ kuṭaje. Rogaṃ chindatīti kuṭajo, jo. Girimhi jātā mallikā girimallikā,",
  "anya-e0810n:1574_3": "sakkapariyāyopyatra.",
  "anya-e0810n:1575": "574. Tassa kuṭajassa phale indayavo. Indassa sakkassa yavo dhaññaviseso indayavo. Kaliṅgaṃ, kaddayavampi.",
  "anya-e0810n:1576": "“Pūtikarañja dhūmyāṭe, desabhede pumā bhave;",
  "anya-e0810n:1577": "Kuṭajassa phale klīvaṃ, kaliṅgaṃ thī tu nāriya”nti cintāmaṇiṭīkā 14.67. –",
  "anya-e0810n:1578_0": "Rabhaso. Amaramālāyantu “kaliṅge’ndayavo pumā”ti itthikaṇḍe pāṭho. Tassattho kaliṅgā",
  "anya-e0810n:1578_1": "itthī, indayavo pumā. Dvayaṃ kaṇikārikāyaṃ. Aggi anena manthyate aggimantho, ṇo.",
  "anya-e0810n:1578_2": "Taṃ kaṭṭhehi ghaṃsiyamāne aggi uṭṭhahati. Kaṇa gatiyaṃ, ṇvu. Jayāpyatra. “Vijaye",
  "anya-e0810n:1578_3": "so jayā duggā, jayantī gaṇikārike”ti jayā nānātthā.",
  "anya-e0810n:1579_0": "Dvayaṃ nigguṇḍiyaṃ. Natthi guṇḍaṃ gabbhabandhanametāyāti nigguṇḍī. Si bandhane, du,",
  "anya-e0810n:1579_1": "sinduṃ gabbhabandhanaṃ vāretīti sinduvāro. Indānīpyatra. Indānīkaraṇe thīnaṃ, sinduvārendanārisu.",
  "anya-e0810n:1579_2": "Dvayaṃ mallikāyaṃ. Tiṇāni sūlanti yasminti tiṇasūlaṃ, sūla rujāyaṃ. Yatra taṃ jāyati,",
  "anya-e0810n:1579_3": "tatra tiṇāni rogīni bhavantītyattho. “Tiṇasūlaṃ mallikāyaṃ, paṇḍakaṃ ketakīphale”.",
  "anya-e0810n:1579_4": "Mallate dhārīyate sabbehīti mallikā, malla dhāraṇe, i, sakatthe ko. Bhūpadī, sītabhīru ca.",
  "anya-e0810n:1580_0": "575. Dvayaṃ kaṇhapupphasephālikāyaṃ. Siphā jaṭā yassatthi sephālikā, iko, lamajjho.",
  "anya-e0810n:1580_1": "Nīlapupphatāya nīlikā. Suvahā, nigguṇḍīpi. “Sinduvārepi nigguṇḍī, nīlasephālikāya",
  "anya-e0810n:1580_2": "ce”ti ruddo. Dvayaṃ vanamallikāyaṃ. Phuṭa vikasane, ā bhuso phuṭatīti apphoṭā, rassādi.",
  "anya-e0810n:1581_0": "Catukkaṃ rattapupphe. Bandha bandhane, u, sakatthe ko. Jayatthaṃ sumanaṃ jayasumanaṃ.",
  "anya-e0810n:1581_1": "Bhaṇḍatismā iko, bhaṇḍiko. Jīvatīti jīvako, jīva pāṇadhāraṇe, ṇvu. Jīvakasaddassa",
  "anya-e0810n:1581_2": "pītasālādīsvapi pavattanato bandhu eva jīvako bandhujīvakoti bandhusaddena visesetvā",
  "anya-e0810n:1581_3": "vuttaṃ, samuditena vā nāmamidamekassa. “Bandhu bandhukapupphe ca, bandhubhātari bandhave”ti vacanato,",
  "anya-e0810n:1582": "“Jīvako pītasāle ca, khepane vuddhijīvini;",
  "anya-e0810n:1583": "Sevini pāṇake phāti-kuṇḍike pādapantare”ti. –",
  "anya-e0810n:1584": "Vacanato ca “bandhujīvako”ti ettha dve nāmānipi daṭṭhabbāni.",
  "anya-e0810n:1585": "576. Pañcakaṃ sumanāyaṃ. Sundaraṃ mano yassaṃ. Sugandhattā jātisumanāti samuditanāmaṃ. Mala dhāraṇe, to, nadādi. Jana janane,ti. Vassakālasañjātapupphatāya vassikī. Iko, nadādi.",
  "anya-e0810n:1586_0": "Dvayaṃ “campeyya”iti khyāte. Yutha hiṃsāyaṃ, i, sakatthe ko, dīghādi. Magadhe bhavā",
  "anya-e0810n:1586_1": "māgadhī. Gaṇikā, ambaṭṭhāpi. Dvayaṃ “devāli”iti khyātāyaṃ. Sundaraṃ dalametissā sattalā,",
  "anya-e0810n:1586_2": "dassa to, satta dalāni yassā vā sattalā. Navā nūtanā mallikā navamallikā. Navamālikāpi.",
  "anya-e0810n:1587": "577. Dvayaṃ puṇḍake “laṃsvaṇa”iti khyāte. Vasante pupphati vāsantī. Atimudaṃ tanotīti atimutto, nipātanā. Mādhavī, latāpi. Madhumhi citte, vesākhe vā pupphatīti mādhavī.",
  "anya-e0810n:1588": "“Latā jotimatīpakka-sākhāvallīpiyaṅgusu;",
  "anya-e0810n:1589": "Latā katthūrikāyañca, sā dubbāmādhavīsu cā”ti.",
  "anya-e0810n:1590": "Latā anekatthā. Dvayaṃ karavīre. Kucchitaṃ ravanti assā yena karavīro, īro. Asse māretīti assamārako. Paṭihāsopi.",
  "anya-e0810n:1591_0": "Dvayaṃ mātuluṅge. Matto lujjati yena mātuluṅgo, luja vināse. Paripuṇṇabījatāya bījapūro.",
  "anya-e0810n:1591_1": "Rucakopi, ruca dittiyaṃ, ṇvu. Dvayaṃ dhutture. Uggaṃ majjati yena ummatto, mada ummāde.",
  "anya-e0810n:1591_2": "Māretīti mātulo, ulo, rassa to. “Ummatto kitavo dhutto, dhattūro kanakāvhayo, mātulo",
  "anya-e0810n:1591_3": "madano”tyamarakoso amara 14.77.",
  "anya-e0810n:1592_0": "578. Dvayaṃ kaṇhapākaphale. Karaṃ hatthaṃ maddati kaṇṭakena karamando. Karamaddopi.",
  "anya-e0810n:1592_1": "Suṭṭhu sinotīti suseno, si bandhane, yu. Dvayaṃ kunde. Kuṇa saṅkocane, do, nattaṃ,",
  "anya-e0810n:1592_2": "kuṇa saddopakaraṇesu vā. Māghe bhavaṃ māghyaṃ, yo, tasmiṃ kāle hi pupphādisamiddhi",
  "anya-e0810n:1592_3": "bhavatīti tabbhavattena byapadeso.",
  "anya-e0810n:1593_0": "Dvayaṃ devatāse. Devatā āsanti yaṃ devatāso. Jīmūtakāle sañjātattā jīmūto, mhanalā.",
  "anya-e0810n:1593_1": "Dvayaṃ sanāmapasiddhe pupphaviṭape. Pupphamāsuṃ na milātamassa bhavatīti amilāto.",
  "anya-e0810n:1593_2": "Mahantampi kālaṃ sahatīti mahāsahā.",
  "anya-e0810n:1594": "579. Catukkaṃ jhiṇḍisāmaññe. Sirī vattati yena sereyyako, ṇeyyako. Dāsanāmakattā dāsī. Kira vikkiraṇe, āto, dvittaṃ. Kura sadde, ḍo, sakatthe ko.",
  "anya-e0810n:1595": "Dvayaṃ kaṇṭena, patrena ca site paṇṇāse. Aja gamane, uko. Sito sukko paṇṇāso sitapaṇṇāso. Dvayaṃ appapatte paṇṇāse. Īra kampane, yu. Phaṇiṃ jayati phaṇijjako, yassa ko.",
  "anya-e0810n:1596_0": "580. Dvayaṃ japākusume. Japati yāya japā, ju javane vā, po, ussattaṃ. Marudesaje",
  "anya-e0810n:1596_1": "kaṇṭakini karabhappiye taruvisese karīrādidvayaṃ. Karotismā īro. Kaca bandhane, dvittaṃ, kakaco, ganthilopi.",
  "anya-e0810n:1597_0": "Dvayaṃ rukkhoparijāte vijātiye pallave. Rukkhe jāyamānā taṃ addati hiṃsatīti rukkhādanī,",
  "anya-e0810n:1597_1": "adda hiṃsāyaṃ, yu, nadādi, dalopo. Vanda abhivādanathutīsu, a, itthiyaṃ, sakatthe",
  "anya-e0810n:1597_2": "ko, assa dīgho. Rukkharuhā, jīvantikāpi. Dvayaṃ cittake. Citi hiṃsāyaṃ, gandhe ca,",
  "anya-e0810n:1597_3": "ṇvu. Aggisaññitoti aggipariyāyanāmako. Pāṭhīpi, pume’yaṃ.",
  "anya-e0810n:1598_0": "581. Dvayaṃ gaṇarūpe. Akko sūriyo, tappariyāyanāmakattā akko. Vikarotīti vikiraṇo,",
  "anya-e0810n:1598_1": "yu. Assi. Akkavho, vasuko, apphoṭo, mandāro, akkapaṇṇopi. “Pume akkavho apphoṭo,",
  "anya-e0810n:1598_2": "vanamālyaparājite”ti cintāmaṇiṭīkā 14.80 ruddo. Mandāro devadumamhi pāribhaddakepi.",
  "anya-e0810n:1598_3": "Tasmiṃ akke yo setapupphako, tasmiṃ aḷakko. Setapupphatāya alaṃbhūto akko aḷakko,",
  "anya-e0810n:1598_4": "ala bhūsane, ḷattaṃ. Patāpasopi. Dvayaṃ chinnaruhāyaṃ. Tittarasattā pūtibhūtā latā",
  "anya-e0810n:1598_5": "pūtilatā, pū pavane vā,ti. Rogamalaṃ punātīti pūti, sā eva latā pūtilatā. Guḷa rakkhaṇe,",
  "anya-e0810n:1598_6": "co, nadādi. Gara secane vā. Amatā, madhupaṇṇīpi. Madhu iva paṇṇamassā madhupaṇṇī.",
  "anya-e0810n:1598_7": "Dvayaṃ dhanuseniyaṃ, yā pattehi vacāsadisī, tattaco tantadhanuguṇopayutto. Mubbāvikāratāyeva",
  "anya-e0810n:1598_8": "dhanujiyā “mubbī”tyuccate, mubba bandhane, a, mubbā. Madhurasattā madhurasā. Devī,",
  "anya-e0810n:1598_9": "moraṭāpi. Mura pavedhane, aṭo, moraṭā.",
  "anya-e0810n:1599_0": "582. Dvayaṃ makkaṭiyaṃ. Kapīnaṃ vānarānaṃ kacchuṃ janetīti kapikacchu. Kapikaccupi.",
  "anya-e0810n:1599_1": "Dukkhasamphassatāya duphasso. Attaguttā, jaḍā, abyaṇḍā, kaṇḍūrā, pāvusāyinī, sūkasimbipi.",
  "anya-e0810n:1599_2": "“Ayaṃ phassena kaṇḍuṃ janayatī”ti yā lokehi pariharīyate, tato ayaṃ attanā guttā",
  "anya-e0810n:1599_3": "rakkhitā attaguttā. Pāvusāyaṃ utuyaṃ eti jāyate, ṇo, inī. Sūkasahitā simbi assā sūkasimbi,",
  "anya-e0810n:1599_4": "rassanto. Dvayaṃ maṇḍūkapaṇṇiyaṃ. Maja suddhiyaṃ, ṭho. Kāsa dittiyaṃ, karaṇe a, rasso.",
  "anya-e0810n:1599_5": "Samaṅgā, yojanavallīpi. Samaṅgatīti samaṅgā, a. Yojanaṃ vallī yassā yojanavallī.",
  "anya-e0810n:1600_0": "Dvayaṃ vanatittikāyaṃ. Amba sadde, ṭho, ava rakkhaṇe vā, niggahītāgamo. Pā rakkhaṇe,",
  "anya-e0810n:1600_1": "ṭho. Setā, pāpacelīpi. Setarasena yujjateti, a. Dvayaṃ kaṭukarohiṇiyaṃ. Kaṭa vassāvaraṇagatīsu.",
  "anya-e0810n:1600_2": "U, kaṭu, nārī. Kaṭukarasā hutvā ruhatīti kaṭukarohiṇī, ruha janane, yu, nadādi. “Kaṭukarohiṇī”ti",
  "anya-e0810n:1600_3": "samuditena nāmamidaṃ. Kaṭurohiṇīpi.",
  "anya-e0810n:1601_0": "583. Dvayaṃ kharamañjariyaṃ “cacasima”iti khyātāyaṃ. Apamajjanti vatthādika’maneneti",
  "anya-e0810n:1601_1": "apāmaggo, dīgho upasaggassa. Sikharamassāti sekhariko. Dhāmaggavo, vimukhapupphīpi.",
  "anya-e0810n:1601_2": "“Ghosake kharamañjariyaṃ, dhāmaggavo pume mato”. Vimukhaṃ pupphamassā. Dvayaṃ kaṇāyaṃ.",
  "anya-e0810n:1601_3": "Pittaṃ phalati kuppati yāya pipphalī, nadādi. Magadhe bhavā māgadhī, magadhānaṃ ayaṃ",
  "anya-e0810n:1601_4": "vā māgadhī, tatra paṭhamuppannattā, bāhulyena vā tatra jāyamānattā taṃsamaññāya byapadissate.",
  "anya-e0810n:1601_5": "Vedehī, kaṇā, kolāpi. Vedehānamayaṃ vedehī. Kaṇā nānatthā, vuttañca “kaṇā pipphali’jājī ce”ti.",
  "anya-e0810n:1602_0": "Dvayaṃ tikaṇṭake. Gavaṃ kaṇṭako gokaṇṭako, pathaviyaṃ vā laggo kaṇṭako gokaṇṭako.",
  "anya-e0810n:1602_1": "Siṅgha ghāyane, āṭo. Palaṅkasā, sādukaṇṭopi. Yuttarāsnāyaṃ palāse ca palaṅkasā thiyaṃ.",
  "anya-e0810n:1602_2": "Sādukaṇṭo vikaṅkatepi. Dvayaṃ hatthipipphaliyaṃ. Kolākārā, taṃnāmikā vā vallī kolavalli,",
  "anya-e0810n:1602_3": "rasso. Ibhānaṃ hatthīnaṃ pipphalī ibhapipphalī. Kapivallī, vasiropi. Vasiro nānattho.",
  "anya-e0810n:1602_4": "Vasiro apāmaggo sāmuddalavaṇaṃ hatthipipphali ceti. Pume’yaṃ.",
  "anya-e0810n:1603_0": "584. Dvayaṃ chaganthāyaṃ, yā “uggagandhā”tipyuccate. Gunnaṃ lomasampātanaṭṭhāne jātā",
  "anya-e0810n:1603_1": "golomī, vaca viyattiyaṃ vācāyaṃ, karaṇe a, satapabbikāpi. Vacā sukkalohitamūlabhedena",
  "anya-e0810n:1603_2": "duvidhā, tatrasukkā “hemavatī”tyuccate amarakose amara 14.102-3. Dvayaṃ apphoṭāyaṃ.",
  "anya-e0810n:1603_3": "Kaṇṇasaṇṭhānapupphatāya kaṇṇī. Girimhi jātā kaṇṇī girikaṇṇī. Rogādijitattā aparājitā.",
  "anya-e0810n:1604_0": "Dvayaṃ kalasiyaṃ. Sīhapucchākārakusumamañjaritāya sīhapucchi. Pañhi appatanu vuccate.",
  "anya-e0810n:1604_1": "Pañhi paṇṇaṃ yassā pañhipaṇṇī. Puthupaṇṇī, guhāpi, puthu asiliṭṭhaṃ paṇṇamassā puthupaṇṇī.",
  "anya-e0810n:1604_2": "Gahvare sīhapucchañca, thiyaṃ chamātuke guho cintāmaṇiṭīkā 14.93. Dvayaṃ sālapaṇṇiyaṃ.",
  "anya-e0810n:1604_3": "Sālapaṇṇasadisaviṭatāya sālapaṇṇī. Sālaṃ sobhanayuttaṃ paṇṇamassā vā sālapaṇṇī. Thu",
  "anya-e0810n:1604_4": "gatitheriyesu, iro, thiro.",
  "anya-e0810n:1605_0": "585. Dvayaṃ kaṇṭakārikāyaṃ. Niddahati kaṇṭakamuṭṭheti nididdhikā, ṇvu. Bhayakaraṇavasena",
  "anya-e0810n:1605_1": "byagghasadisatāya byagghī, brahatī, khuddāpi. Dvayaṃ nīlirukkhe. Nīla vaṇṇe. Nīlavaṇṇatāya",
  "anya-e0810n:1605_2": "nīlī, nadādi, inī, nīlinī, kāḷā, tutthāpi.",
  "anya-e0810n:1606": "Kāḷā kaṇhativutāyaṃ, nīlī yojanavallisu;",
  "anya-e0810n:1607": "Paṇḍe rasañjane tutthā, sukhumelāya nīliyaṃ cintāmaṇiṭīkā 14.94-5.",
  "anya-e0810n:1608": "Dvayaṃ guñjāyaṃ. Jañja yuddhe, uko, assi, guja sadde, a, bindāgamo. Nāmantarāni cassa –",
  "anya-e0810n:1609": "Dume sā rattikā ratta-dalā cūḷāmaṇī ca sā;",
  "anya-e0810n:1610": "Kākaciñcī tulābījaṃ, kaṇhalā ca sikhaṇḍinī.",
  "anya-e0810n:1611_0": "Dvaya’maheruyaṃ. Ayamaheruicceva khyātakaṇṭakavatī bhavati. Sataṃ mūlāni yassa satamūlī.",
  "anya-e0810n:1611_1": "Sataṃ roge āvaratīti satāvarī, vara āvaraṇicchāsu, atha vā “satā”ti ca “āvarī”ti",
  "anya-e0810n:1611_2": "ca dve nāmāni tassā. “Satamūlī bahusutā-bhīru indīvarī varī”ti amara 14.100 hi vuttaṃ.",
  "anya-e0810n:1612": "586. Dvayaṃ ativisāyaṃ. Mahāvīriyaṃ osadhaṃ mahosadhaṃ. “Lasuṇe tivisāyañca, suṇṭhiyampi mahosadha”nti ruddo. Atīva visati bhesajjapayogesūti ativisā, visā, aruṇā, siṅgīpi.",
  "anya-e0810n:1613": "“Aruṇo kiñcirattakke, sañjhārāge anūruke;",
  "anya-e0810n:1614": "Nisadde kapile kuṭṭhe, dabbeva vāccaliṅgiko”.",
  "anya-e0810n:1615": "“Aruṇātivisāsāmā, mañjaṭṭhātivutāsu ca;",
  "anya-e0810n:1616": "Usīretivisāyañca, siṅgimagguravallabhā”ti.",
  "anya-e0810n:1617": "Dvayaṃ somarājiyaṃ. Vaka ādāne, aco, somasamatāya kāritā vallikā somavallikā, sakatthe ko, kaṇhaphalā, pūtiphalāpi.",
  "anya-e0810n:1618_0": "Dvayaṃ dāruhaliddārukkhe. Dara vidāraṇe, bo, rassa bo, dābbī, dīghādi, nadādi. Haliddavaṇṇadārutāya",
  "anya-e0810n:1618_1": "dāruhaliddā, haliddāpi. Dvayaṃ biḷaṅge. Aṅga, raṅga, laṅga, gatyatthā daṇḍakā dhātū,",
  "anya-e0810n:1618_2": "a, ḷattaṃ, biḷaṅgaṃ. Citrāni taṇḍulāni yassā, taṇḍulo, kimisattupi.",
  "anya-e0810n:1619_0": "587. Dvayaṃ samantaduddhāyaṃ, nuha uggiraṇe, nadādi, mahantaṃ nāmamassa. Sīhuṇḍo,",
  "anya-e0810n:1619_1": "vajiradumo, guḷāpi. Dvayaṃ dakkhāyaṃ. Muduguṇayogā muddikā, madhuraso sādu, tena",
  "anya-e0810n:1619_2": "vuttaṃ vejjaganthe “sādu lavaṇatittambilakaṭukasāyakā”iti, taṃyogā madhurasā. Gotthanī,",
  "anya-e0810n:1619_3": "dakkhāpi. Tikaṃ yaṭṭhimadhukāyaṃ. Madhurasatāya madhukaṃ, upamāne ko. Daṇḍākārattā",
  "anya-e0810n:1619_4": "yaṭṭhi ca sā madhurasattā madhukā ceti yaṭṭhimadhukā. Madhurasabhāve tiṭṭhatīti madhulaṭṭhikā,",
  "anya-e0810n:1619_5": "rassa lo, sakatthe ko ca. “Madhuyaṭṭhikā”tipi pāṭho, vuttañca “madhukaṃ klītakaṃ",
  "anya-e0810n:1619_6": "yaṭṭhi-madhukaṃ madhuyaṭṭhikā”ti amara 14.109.",
  "anya-e0810n:1620": "588. Dvayaṃ vātiṅgaṇe. Vātaharattena gaṇīyateti vātiṅgaṇo, bhaṇḍa paribhāsane, ṇvu, nadādi. Ṭakārakaraṇe bhaṇṭākīpi, brahatiyampi ayaṃ.",
  "anya-e0810n:1621": "“Vātiṅgaṇo tu vāttāku,",
  "anya-e0810n:1622": "Vāttāko sākaveḷu ca;",
  "anya-e0810n:1623": "Bhaṇḍākī rājakumbhaṇḍo,",
  "anya-e0810n:1624": "Vāttākī duppahāsinī”ti cintāmaṇiṭīkā 14.114.",
  "anya-e0810n:1625": "Rabhaso. Dvayaṃ brahatiyaṃ. Vāttaṃ nirāmayaṃ karotīti vāttākī, vātiṅgaṇepi. Braha vuttiyaṃ, to, nadādi.",
  "anya-e0810n:1626_0": "Dvayaṃ gorakkhataṇḍule, vuttañca tantantare “gaṅgerukī nāgabalā, tathā gorakkhataṇḍulā”ti.",
  "anya-e0810n:1626_1": "Nāgassa balamiva balametissā rogaharaṇattā nāgabalā, jhasa hiṃsattho, a. Dvayaṃ aggisikhāyaṃ.",
  "anya-e0810n:1626_2": "Naṅgalasadisamūlatāya lāṅgalī, nassa lo, dīgho ca. “Naṅgalī”tipi pāṭho, saradakāle sañjātattā sāradī.",
  "anya-e0810n:1627_0": "589. Tikaṃ kadaliyaṃ. Ramanti yassaṃ rambhā, bho. Kada māraṇe, alo, nadādi. Muca",
  "anya-e0810n:1627_1": "mocane, ṇo. Dvayaṃ kappāsiyaṃ, yassā phalaṃ kappāsaṃ karoti lokānamupakāranti kappāsī,",
  "anya-e0810n:1627_2": "karotismā pāso, nadādi. Vada theriye, aro, samuddantāpi.",
  "anya-e0810n:1628": "Samuddantā tu kappāsī, sikkādurālabhāsu ca;",
  "anya-e0810n:1629": "Kappāsī vanasambhavā ce, bhāradvājīti vuccati.",
  "anya-e0810n:1630_0": "Dvayaṃ paṇṇalatāyaṃ. Nāgaloke jātā latā nāgalatā. Tambavaṇṇaṃ lātīti tambūlī, assū,",
  "anya-e0810n:1630_1": "nadādi. Tambūlassa ayaṃ vā tambūlī. Tambūlavallī, nāgavallīpi, tambūlaṃ nāma phalapattacuṇṇādiyogasamūhānaṃ",
  "anya-e0810n:1630_2": "nāmaṃ, tadatthā vallī tambūlavallī, nāgalokassa vallī. Dvayaṃ dhātakiyaṃ, ayaṃ tambapupphī,",
  "anya-e0810n:1630_3": "majjopayuttā. Pupphā sugandhikā dhātakicceva khyātā. Aggijālasamānapupphatāya aggijālā.",
  "anya-e0810n:1630_4": "Atisayaṃ ṭhitiṃ karotīti dhātakī, nadādi.",
  "anya-e0810n:1631_0": "590. Dvayaṃ sukkativutāyaṃ. Tisso vutā tacarājiyo yassā tivutā. Tisso puṭā tacarājiyo",
  "anya-e0810n:1631_1": "yassā tipuṭā. Saralā, tibhaṇḍī, rocanīpi devanīpi (ka.). Dvayaṃ kaṇhativutāyaṃ. Sā",
  "anya-e0810n:1631_2": "tanukaraṇe, virecanakaraṇena kāyaṃ, rogañca sāyatīti sāmā.",
  "anya-e0810n:1632": "“Sāmā tu mecake vuddha-dārake harite nadi;",
  "anya-e0810n:1633": "Tikaṇhativutā gundā, sārivāyaminīsu ce”ti. –",
  "anya-e0810n:1634": "Rabhaso, kala saṅkhyāne, kara karaṇe vā, a, kāḷā. Thī kāḷā kaṇhativutāyaṃ, nīlīyojanavallisu. Masūravidalā, addhacandā, kāḷamesikāpi.",
  "anya-e0810n:1635_0": "Dvayaṃ kukkuṭasiṅgāyaṃ. Siṅgasadisapupphatāya siṅgī, kuḷīrasiṅgī, vakkaṅgīpi. Dvayaṃ",
  "anya-e0810n:1635_1": "reṇukākhye gandhadabbe, ayaṃ reṇuketyeva vāṇijādīnaṃ khyātā. Assā ca marīcākati phalaṃ.",
  "anya-e0810n:1635_2": "Reṇu gatisaddesu, ṇu, kapilā vuttā. Dvijā, hareṇū, kontī, bhasmagandhanīpi. “Hareṇu",
  "anya-e0810n:1635_3": "so kalāyepi, reṇukāyaṃ thiyaṃ bhave”ti cintāmaṇiṭīkā 14.120 ruddo.",
  "anya-e0810n:1636_0": "591. Dvayaṃ phālake. Hirīnāmikāya devadhītāya sarīrato sañjātattā hiriveraṃ. Vāretīti",
  "anya-e0810n:1636_1": "vāraṃ, vārināmakattā vā vāraṃ, latte vālaṃ. Udījhaṃ. Kesambunāmampi, udīcīdese bhavaṃ",
  "anya-e0810n:1636_2": "udījhaṃ, kesassa ambuno ca yāni nāmāni, tāni sabbānyassāti kesambunāmaṃ. Dvayaṃ bimbikāyaṃ.",
  "anya-e0810n:1636_3": "Rattaṃ pakkaphalamassā. Oṭṭhavaṇṇasamānaphalatāya bimbikā, assā eva hi phalenoṭṭho",
  "anya-e0810n:1636_4": "upamīyate. Tuṇḍikerī, pilupaṇṇīpi.",
  "anya-e0810n:1637_0": "Dvayaṃ seleyye, tañca pāsāṇabhavaṃ sugandharasadabbaṃ selajanti khyātaṃ. Silāyaṃ",
  "anya-e0810n:1637_1": "pāsāṇe bhavaṃ seleyyaṃ, ṇeyyo. Asmano, asmassa vā pupphaṃ asmapupphaṃ, kāḷānusāriyampi.",
  "anya-e0810n:1637_2": "Dvayaṃ elāyaṃ “phālā”ti khyātāyaṃ. Ila gamane, a, isse. Bahavo atthe lātīti bahulā,",
  "anya-e0810n:1637_3": "bahuroge vā lunātīti bahulā, candavālāpi.",
  "anya-e0810n:1638_0": "592. Dvayaṃ “kuṭṭha”iti khyāte sugandhadabbe. Kuṭa cedane, ṭho. Kuyaṃ pathaviyaṃ",
  "anya-e0810n:1638_1": "tiṭṭhatīti vā kuṭṭhaṃ. Byādhināmakattā byādhi, tathā ca “koveraṃ bhāsuraṃ kuṭṭhaṃ,",
  "anya-e0810n:1638_2": "pāribhābyaṃ gadāhvaya”nti cintāmaṇiṭīkā 14.126 rabhaso. Pākalaṃ, uppalampi. Dvayaṃ",
  "anya-e0810n:1638_3": "kevattīmutthake. Vuttañca –",
  "anya-e0810n:1639": "“Paripelavaṃ plavaṃ vanyaṃ, taṃ kuṭannaṭasaññakaṃ;",
  "anya-e0810n:1640": "Jāyate maṇḍūkākāraṃ, sevāladalasañcaye”ti.",
  "anya-e0810n:1641_0": "Vane pānīye jātaṃ vāneyyaṃ, ṇeyyo, kevattīmutthake paṇḍo, soṇakoso kuṭannaṭo. Kuṭa",
  "anya-e0810n:1641_1": "chedane, naṭa avabandhane, naṭa naṭṭane vā, kuṭannaṭanti samuditanāmaṃ. Niggahītāgamo. Dāsapurampi.",
  "anya-e0810n:1642_0": "Phalapākantalatādi jātimattameva osadhi nāma, na tu tiphalakakkolādi, ipaccayo, bahuvacanantu",
  "anya-e0810n:1642_1": "atthabahulattā eva, ekavacanantopi dissate, osadhi itthiyameva. Osadhaṃ sabbamajātiyaṃ.",
  "anya-e0810n:1642_2": "Phalapākantattā jātito aññaṃ yaṃ kiñci rogāpanayanakaraṃ, tadosadhamuccate. Osadhijātisambandhidabbampi",
  "anya-e0810n:1642_3": "jātivatticchāyaṃ rogapahīnakriyāhetuttā osadhasaddavāccanti paṭipādanatthaṃ sabbaggahaṇaṃ.",
  "anya-e0810n:1642_4": "Osadhasaddato jātiyaṃ ṇo. Keci pana “osadhijātimattamosadhaṃ sabbamajātiya”nti pāṭhamavatvā",
  "anya-e0810n:1642_5": "“osadhijātimattaṃ bhesajjaṃ sabbamajātiya”nti paṭhanti. Tamidha osadhiosadhasaddānameva",
  "anya-e0810n:1642_6": "ekadesavikativasena vuttānaṃ saṃsayāpagamanatthaṃ visesassa vuttattā na gahetabbaṃ,",
  "anya-e0810n:1642_7": "amarakosepi vuttaṃ “osadhyo jātimattesu, ajātyaṃ sabbamosadha”nti amara 14.135. Tattha",
  "anya-e0810n:1642_8": "sakavādīpakkhe eko makāro āgamavasena vutto.",
  "anya-e0810n:1643_0": "593. Mūlādikaṃ dasavidhaṃ sākanti mataṃ, sakkoti yenāti katvā. Tatra mūlaṃ mūlakādīnaṃ,",
  "anya-e0810n:1643_1": "pattaṃ bākucādīnaṃ, kalīraṃ vaṃsādīnaṃ, aggaṃ vettādīnaṃ, kandaṃ nīluppalādīnaṃ,",
  "anya-e0810n:1643_2": "miñjaṃ tālādīnaṃ, phalaṃ kumbhaṇḍādīnaṃ, taco mātuluṅgādīnaṃ, pupphaṃ vaṅgasusenādīnaṃ,",
  "anya-e0810n:1643_3": "chattaṃ ahichattādīnaṃ.",
  "anya-e0810n:1644_0": "594. Dvayaṃ eḷagale. Pakārena dadduṃ punātīti papunnāṭo. Pu pavane, kiyādi, aṭo,",
  "anya-e0810n:1644_1": "niggahītāgamo. Eḷagaṃ dadduṃ lunātīti eḷagalo. Daddugho, cakkamaddako, uraṇākhyopi,",
  "anya-e0810n:1644_2": "dadduṃ hantīti daddugho, hanassa gho. Cakkākāratāya cakkaṃ, daddu, taṃ maddayatīti",
  "anya-e0810n:1644_3": "cakkamaddako. Uraṇākhyo mesākhyo. Mārisākatiappapattako bhūmilaggapatto taṇḍuleyyo",
  "anya-e0810n:1644_4": "appamāriso ca nāma, taṇḍulato jāyatīti taṇḍuleyyo, ṇeyyo. Appapattatāya appo ca so",
  "anya-e0810n:1644_5": "mārisākatittā māriso ceti appamāriso.",
  "anya-e0810n:1645_0": "Dvayaṃ jīvantiyaṃ, ayaṃ rattaṅgamārisākati, jīvato anto, nadādi. Itarato yu, nadādi.",
  "anya-e0810n:1645_1": "Jīvā, jīvanīyā, madhupi. “Heṃ nu nve nī”. Dvayaṃ jīvake, ayaṃ aṭṭhavaggapaviṭṭho.",
  "anya-e0810n:1645_2": "Aneneva nāmena vāṇijānaṃ pasiddho. Madhurasatāya madhurako, jīvāpetīti jīvako, ṇvu.",
  "anya-e0810n:1646": "“Jīvako siṅgako seko,",
  "anya-e0810n:1647": "Dīghāyu kuccasīsako;",
  "anya-e0810n:1648": "Rassaṅgo madhuro sādu,",
  "anya-e0810n:1649": "Pāṇako cirajīvinī”ti.",
  "anya-e0810n:1650": "Tantantaraṃ amarakosugghāṭanaṭīkāyampi aparāddhaṃ cintāmaṇiṭīkāyampi.",
  "anya-e0810n:1651_0": "595. Dvayaṃ lasuṇe. Yassa mūlaṃ setavaṇṇaṃ. Palaṇḍukandato mahantakandatāya mahākando.",
  "anya-e0810n:1651_1": "Ambilenekena rasena ūnatāya lasuṇaṃ, lattaṃ, rassattaṃ, ṇattañca, lasa kantiyaṃ vā,",
  "anya-e0810n:1651_2": "yu, assu, ṇattaṃ. Mahosadhaṃ, ariṭṭhaṃ, rasonopi. Dvayaṃ rattamūle, harite ca. Palaḍi",
  "anya-e0810n:1651_3": "gandhane, u, sundaro kando yassa sukandako. Kraṇasvananī.",
  "anya-e0810n:1652_0": "Dvayaṃ paṭole. Paṭa gamane, olo, paṭuṃ rasaṃ lātīti vā paṭolo, usso, tittarasatāya",
  "anya-e0810n:1652_1": "tittako. Sakatthe ko. Kulakaṃ, paṭupi. Dvayaṃ “bhiṅgarāja”iti khyāte kesarañjane.",
  "anya-e0810n:1652_2": "Bhiṅgo vuccati bhamaro, tabbaṇṇaṃ katvā tesaṃ rañjetīti bhiṅgarājo. Muca mocane, avo, ussā, mākkavo.",
  "anya-e0810n:1653_0": "596. Dvayaṃ punannavāyaṃ, vuddhopi puna navo bhavati yāya yogitāyāti punannavā. Sothaṃ",
  "anya-e0810n:1653_1": "hantīti sothaghātaṃ, hanassa ghāto. Dvayaṃ anūpaje sāke. Tuda byathane, bhāve to.",
  "anya-e0810n:1653_2": "Vigataṃ tunnametassa khādane vitunnaṃ. Sada visaraṇagatyāvasānesu, to, annādeso, sakatthe ko.",
  "anya-e0810n:1654_0": "Dvayaṃ kāravellake. Tittarasatāya kucchitākārena lambatīti kāravello. Ussāttaṃ, rattaṃ,",
  "anya-e0810n:1654_1": "illo, kupubbo lavi avasaṃsane. Sasu hiṃsāyaṃ, avo, nadādi, assu. “He khā le-khyā”.",
  "anya-e0810n:1654_2": "Tikaṃ lābuyaṃ. Tumba adane, tumbati hiṃsati pittanti tumbī, nadādi. Napubbo lamba",
  "anya-e0810n:1654_3": "avasaṃsane, u, malopo, nassa attaṃ, alābu, pāṇiniyānaṃ uṇādi 1.87, āpubbo lamba avasaṃsane,",
  "anya-e0810n:1654_4": "ālābu. Kātantikānaṃ, candānañcevaṃ, asmākantu rassaṃ katvā alābu, alope lābu, abhedopacārena",
  "anya-e0810n:1654_5": "tīṇipi phalepi itthiliṅgāni, sāsaddo itthi liṅgatthajotako.",
  "anya-e0810n:1655_0": "597. Dvayaṃ sampuse. Iraṃ vāriṃ lāti tabbāhulyatoti eḷālukaṃ. “Irā vārisurā bhūmi-bhāratīsu",
  "anya-e0810n:1655_1": "payujjate”ti hi nānatthasaṅgaho. Thiyaṃ, u, sakatthe ko. Kuka ādāne, aro, nadādi,",
  "anya-e0810n:1655_2": "ussattaṃ, kaṃ vātaṃ, kaphañca karotīti kakkarī, aparatra phalopo. Kakaḷipi. Dvayaṃ",
  "anya-e0810n:1655_3": "kumbhaṇḍe. Kumbhappamāṇaphalatāya kumbhaṇḍo, aññatthe ṇḍo, kumbho viya ḍetīti vā",
  "anya-e0810n:1655_4": "kumbhaṇḍo, bindāgamo, kusa chedane vā, aṇḍo, sassa bho, bindāgamo, kaṃ vātaṃ umbhetīti",
  "anya-e0810n:1655_5": "vā kumbhaṇḍo, aṇḍo. Valla saṃvaraṇe, ibho, mahāphalatāya sabbāsaṃ vallijātīnaṃ bhāti",
  "anya-e0810n:1655_6": "dibbatīti vā vallibho, kakkārūpi.",
  "anya-e0810n:1656_0": "Dvayaṃ gorakkhakakkariyaṃ. Indassa sakkassa vāruṇī surā indavāruṇī. Visesena sarati",
  "anya-e0810n:1656_1": "hiṃsati kaphapittādayoti visālā. “Sarameho kuṭṭhahari, visālā kaphapittaghā”ti hi",
  "anya-e0810n:1656_2": "dabbaguṇe. Visarati virecati etāyāti vā visālā. Dvayaṃ anupasāke. Vasati yasmiṃ khāraguṇo",
  "anya-e0810n:1656_3": "vatthu. Vasa nivāse, ratthu, vasa hiṃsāyaṃ vā, vasati kaphavātapitteti vatthu. Vatthuleyyakoti",
  "anya-e0810n:1656_4": "samuditanāmaṃ. Laya sāyye, layāpeti sabbadoseti leyyako, ṇvu, asse, vatthu ca so",
  "anya-e0810n:1656_5": "leyyako cāti vatthuleyyako. “Mौṃ-heṃ”.",
  "anya-e0810n:1657_0": "598. Dvayaṃ mūlake. Ṇvumhi mūlako. Cacca paribhāsanatajjanesu, u, assu, muṃlāpaṅa.",
  "anya-e0810n:1657_1": "Dvayaṃ kalambuke. Tamu kaṅkhāyaṃ, ṇvu, banto ca, ke jale lambatīti kalambuko, ṇvu,",
  "anya-e0810n:1657_2": "assu. Upodikāpi, udakaṃ apagatā upodikā.",
  "anya-e0810n:1658_0": "Kāsamaddajhajjharīmaggavādayo sākabhedā sākavisesā. Kāsaṃ maddatīti kāsamaddo. Kaco,",
  "anya-e0810n:1658_1": "jhajjha paribhāsanatajjanesu, aro, nadādi, jhajjharī. Kanakalā. Phaṃ vātaṃ gaṇhātīti",
  "anya-e0810n:1658_2": "phaggavo, hassa vo, phaggavo, “pै-teṃ-khā”.",
  "anya-e0810n:1659_0": "599-600. Dvayaṃ dubbāyaṃ. Sundaraṃ dalaṃ pattametassa maṅgalapāṭheti saddalo, saddaṃ",
  "anya-e0810n:1659_1": "maṅgalasaddaṃ lānti bhāsanti paṭhanti brāhmaṇā yenāti vā saddalo. Dubbī hiṃsāyaṃ,",
  "anya-e0810n:1659_2": "a, avamaṅgalaṃ dubbatīti dubbā, dunnimittādayo vārenti yāyāti vādubbā, nerutto. Satapabbikā,",
  "anya-e0810n:1659_3": "bhaggavī, anantā, ruhāpi. Sā dubbā sitā sukkā ce, golomī nāma, golomajattā golomī.",
  "anya-e0810n:1659_4": "Satavīriyā, gaṇḍālī, sakulākkhakopi.",
  "anya-e0810n:1660_0": "Dvayaṃ bhaddamutte. Gu sadde, do. Muca mocane, to, rogaharaṇattā bhaddañca taṃ muttañceti",
  "anya-e0810n:1660_1": "bhaddamuttaṃ, “nvā-mye-yeṃ-jī”. Dvayaṃ ucchumhi. Rasaṃ lātīti rasālo, dīgho. Isu",
  "anya-e0810n:1660_2": "icchāyaṃ, u, usa dāhe vā, u, sassa cho, pubbatra issu, asarūpadvittaṃ, ucchu, pume.",
  "anya-e0810n:1661_0": "Catukkaṃ vaṃse. Vī gamane, ḷu, tacova sāro yassa. Vī gamane, u, nāgamo, ṇattaṃ, vanati",
  "anya-e0810n:1661_1": "sambhatīti vaṃso. Vana sambhattiyaṃ, so, vasa nivāse vā, karaṇe a, niggahītāgamo.",
  "anya-e0810n:1661_2": "Satapabbo, yavaphalo, makkaro, tejanopi, makkaroti paṭisevati yena makkaro, saññāyaṃ",
  "anya-e0810n:1661_3": "a. Tikaṃ pabbe. Pabba pūraṇe, pabbaṃ. Phala visaraṇe, u, ḷattaṃ. Gantha ganthane,",
  "anya-e0810n:1661_4": "i, vaṇṇavikāre gaṇṭhi, so pumā.",
  "anya-e0810n:1662": "Aniladdhutā anilena kampitā ye veṇū kīṭādibhi katarandhatāya nadanti, te kīcakā nāma siyuṃ, cakī āmasane, ṇvu, pubbāparabyañjanānaṃ vipariyayo, kīcakā.",
  "anya-e0810n:1663_0": "601. Dvayaṃ naḷe. Nī naye, alo, ḷattaṃ, dhama saddaggisaṃyogesu, yu, poṭagalopyatra.",
  "anya-e0810n:1663_1": "Dvayaṃ kāse. Puṭaṃ aññamaññaṃ saṃsaggaṃ gacchatīti poṭagalo, massa lo. Kāsa dittiyaṃ, a, ayamanitthī.",
  "anya-e0810n:1664_0": "Dvayaṃ sare. Tija nisāne, yu. Sarantyaneneti saro. Pume saññāyaṃ a, sara hiṃsāyaṃ",
  "anya-e0810n:1664_1": "vā. Gundopyatra. Bīraṇassa setakusumassa tiṇavisesassa mūlaṃ usīraṃ nāma, vasa kantiyaṃ,",
  "anya-e0810n:1664_2": "usa dāhe vā, īro, pubbasmiṃ vassu, abhayaṃ, naladaṃ, sebyaṃ, jalāsayaṃ, amaṇālaṃ, lāmajjakampi.",
  "anya-e0810n:1665": "Haritakyābhayā paṇḍo, usīre nibbhaye tisu.",
  "anya-e0810n:1666": "Jalāsayo jalādhāre, usīre tu jalāsayaṃ.",
  "anya-e0810n:1667": "Sebyā sevārahe siyā.",
  "anya-e0810n:1668": "602. Tikaṃ kuse, kusa chedane, a, varaha pādhānye, paribhāsanahiṃ sādānesu ca, iso, du paritāpe, abbho, dabbho, kutho, pavitrampi.",
  "anya-e0810n:1669_0": "Dvayaṃ “gandhakheḍa”iti khyāte tiṇe, vuttañca “bhūtinaṃ gandhakheḍañca, sugandhaṃ",
  "anya-e0810n:1669_1": "gomayappiya”nti. Atha rāmakappūrato ko assa bhedo. Rāmakappūraṃ bahupakaṇḍaṃ kappūrasugandhaṃ.",
  "anya-e0810n:1669_2": "Gandhakheḍantu ikaḍasamānapattaṃ sākhāsabhāvaṃ bhūmilaggaṃ, atoyeva bhūtinakamuccate,",
  "anya-e0810n:1669_3": "bhūmiyaṃ laggaṃ tiṇaṃ bhūtinakaṃ, nattaṃ, sakatthe ko.",
  "anya-e0810n:1670": "Dvayaṃ gavādīnaṃ madanīye tiṇe, ghasa adane, ṇo, yu missane, aso. Dvayaṃ pūgarukkhe. Pūja pūjāyaṃ, ṇo, pūgo. Kamu icchāyaṃ, ṇvu. Ghoṇṭāpi, “ghoṇṭā badarapūgesū”ti ruddo.",
  "anya-e0810n:1671": "603. Dvayaṃ tāle. Tala patiṭṭhāyaṃ, curādi, a. Vātādayo vibhindatīti vibhedikā.",
  "anya-e0810n:1672": "“Vātagho brūhano cāpi, kimihā kuṭṭhanāsano;",
  "anya-e0810n:1673": "Rattapittaharo sādu, tālo sattaguṇo mato”ti.",
  "anya-e0810n:1674": "Hi dabbaguṇo. Tiṇarājāpi. Dvayaṃ khajjūriyaṃ. Khajja khajjane, byathane ca, ūro, nadādi. Sida mocane, snehane ca, i, sanda savane vā, i, upāntassi ca, sindi.",
  "anya-e0810n:1675_0": "604. Hintālādayo satta nissāratāya tiṇāni ca tāni mūlena jalapānasāmaññato pādapā",
  "anya-e0810n:1675_1": "ceti tiṇapādapā vuccanti, tiṇa adane, pamāṇato tālato hīno hintālo, padavipariyayo,",
  "anya-e0810n:1675_2": "rasso ca. Nāḷi viya jāyatīti nāḷikero. Aññatthe iro, konto ca, nāḷikero. Lāṅgalīpi.",
  "anya-e0810n:1675_3": "“Lāṅgalī nāḷikere ca, sirapāṇimhi lāṅgalī”ti cintāmaṇiṭīkā 14.168 rabhaso. Saṇṭhānato",
  "anya-e0810n:1675_4": "tālasadisatāya tāḷī, ḷattaṃ, upamāne ī, taḷa āghāte vā, curādi, nadādi, tāḷī. Kita",
  "anya-e0810n:1675_5": "nivāse, rogāpanayane ca, ṇvu, nadādittā ī, ketakī, ayaṃ nārī.",
  "anya-e0810n:1676": "Araññavaggavaṇṇanā niṭṭhitā.",
  "anya-e0810n:1677": "6. Araññādivaggavaṇṇanā",
  "anya-e0810n:1678_0": "605. Nava pabbatassa nāmāni. Pabba pūraṇe, to. Gira niggiraṇe, osadhādayo niggiratīti",
  "anya-e0810n:1678_1": "giri, i. Silānaṃ rāsi selo, silā pacurā santyasmiṃ vā selo, sela gatiyaṃ vā, a. Adda",
  "anya-e0810n:1678_2": "gatimhi yācane ca, bhūvādi, i, adda hiṃsāyaṃ vā, curādi. Na gacchatīti nago. Na calatīti",
  "anya-e0810n:1678_3": "acalo. Silānamuccayo ubbedho, thūpo vā siluccayo. Sikharayogā sikharī, ī, tilakībhūto.",
  "anya-e0810n:1678_4": "Bhuṃ bhūmiṃ dharatīti bhūdharo, bhuyā dharīyatīti vā bhūdharo, bāhulyena a, bhūdharo.",
  "anya-e0810n:1678_5": "Ahāriyo, gottopi, desantaraṃ netumasakyattā ahāriyo, gavaṃ bhūmiṃ dhāraṇena tāyate gotto.",
  "anya-e0810n:1679_0": "Pañcakaṃ silāyaṃ. Ama gatiyaṃ, bho. Vana, sana sambhattiyaṃ, pasanati byāpetīti pāsāṇo,",
  "anya-e0810n:1679_1": "nipātanā, pasa bandhane vā, yu. Asu khepane, mo, asmā, rājādi, asu byāpane vā. Pala",
  "anya-e0810n:1679_2": "rakkhaṇe, upalo, upa dehe vā, alapaccayo nipāto. Sila ucce, a. Silā, nārī.",
  "anya-e0810n:1680_0": "606. Gijjhakūṭādayo tikūṭantā “vaṅkādī”ti ettha ādinā malayadaddurādayo ca nagā nagavisesā.",
  "anya-e0810n:1680_1": "Gijjhā sakuṇavisesā assa kūṭe vasanti, gijjhasadisakūṭayuttatāya vā gijjhakūṭo. Visesena",
  "anya-e0810n:1680_2": "bhātīti vebhāro, aro. Pula mahatte, visesena pulatīti vepullo. Isayo gilatīti isigili,",
  "anya-e0810n:1680_3": "i. Ādiccagamanavirodhena viruddhaṃ jhāyatīti viñjho. Paṇḍuvaṇṇatāya paṇḍavo, paṇḍa",
  "anya-e0810n:1680_4": "gatiyaṃ vā, avo. Kuṭilatāya vaṅko. Dvayaṃ udayagirimhi. Aparaselāpekkhāya pubbaselo.",
  "anya-e0810n:1680_5": "Udayantyasmā sūriyādayoti udayo, sūriyādīnamudayayogato vā udayo.",
  "anya-e0810n:1681_0": "Tikaṃ atthagirimhi. Mandayati sūriyo yasmiṃ mandaro. Mandappabho vā arati yasmiṃ",
  "anya-e0810n:1681_1": "sūriyoti mandaro, atthaṃ anupaladdhiṃ gahanakkhattānaṃ karotītyattho, nāmadhātukāritantā",
  "anya-e0810n:1681_2": "a. Dvayaṃ himavati pabbate. Himappacuratāya himavā, himaṃ vā vamatīti himavā, kvi,",
  "anya-e0810n:1681_3": "rājādipakkhepattā sissā. Himayutto acalo himācalo.",
  "anya-e0810n:1682_0": "607. Attani sañjātagandhadabbānaṃ gandhehi loke madayati, modayatīti vā gandhamādano,",
  "anya-e0810n:1682_1": "yu. Kelāso vutto. Vicittakūṭayuttatāya cittakūṭo. Sukhaṃ dassanaṃ yassa, yasmiṃ vā",
  "anya-e0810n:1682_2": "sudassano, kāḷavaṇṇakūṭatāya kāḷakūṭo. Tīṇi kūṭānyassa tikūṭo, chaḷetepi pabbatavisesā.",
  "anya-e0810n:1682_3": "Assa yathāvuttassa pabbatassa pattho samo bhūmibhāgo sānu nāma, assa vā pabbatassa",
  "anya-e0810n:1682_4": "samāya bhūmiyaṃ pattho sānu ca bhavantīti ajjhāharitabbaṃ. Patiṭṭhate asminti pattho,",
  "anya-e0810n:1682_5": "ṭhassa tho. Sana sambhattiyaṃ, ṇu, sambhajīyate sevīyateti sānu, dvepyanitthiyaṃ.",
  "anya-e0810n:1683_0": "608. Tikaṃ siṅgassa nāmaṃ. Kuṭa dāhe, kammani ṇo, vākārena kūṭampi. Sikhaṃ ruhatīti",
  "anya-e0810n:1683_1": "sikharaṃ. Nerutto. Sikhaṃ gacchatīti siṅgaṃ, iṅga gamanattho, khalopo. Dvayaṃ pabbatādīnaṃ",
  "anya-e0810n:1683_2": "papatanaṭṭhānassa nāmaṃ. Papatantyasmā, ṇo. Pata adhogamane, papāto. Taṭa samussaye, taṭo.",
  "anya-e0810n:1684_0": "Dvayaṃ pabbatanitambe. Nitambo jaghanepi, kaṭa vassāvaraṇesu, ṇvu. Pabbate pāsāṇādīsu",
  "anya-e0810n:1684_1": "ambuno jalassa pasavo pasavanaṃ nijjharo nāma, nissaraṇaṃ nijjharo, sassa jho, asarūpadvittaṃ. Jharopi.",
  "anya-e0810n:1685_0": "609. Dvayaṃ kittime akittime, sajale nijjale vā kandare. Dara vidāraṇe, a, ī, darī.",
  "anya-e0810n:1685_1": "Kaṃ jalavācakamabyayaṃ, kena darīyate kandaro, ā, kandarā. Tikaṃ devakhātabile. Nilīyantyasmiṃ",
  "anya-e0810n:1685_2": "leṇaṃ, lī silesane, yu. Gatiṃ hvayati kuṭilayatīti gabbharaṃ, nipātanā. Gabbha dhāraṇe",
  "anya-e0810n:1685_3": "vā, aro. Guhū saṃvaraṇe, a, guhā.",
  "anya-e0810n:1686_0": "Dvayaṃ silāmayapokkharaṇiyaṃ. Soḍi gabbhe, ī. Soṇa vaṇṇagatisaṅghātesu vā, ḍo, ī.",
  "anya-e0810n:1686_1": "Dvayaṃ pabbatādīnaṃ gabbharadese latāpallavatiṇādīhi pihitodare gabbhare. Kuñja abyattasadde,",
  "anya-e0810n:1686_2": "karaṇe, ṇo, nikuñjaṃ nipubbo. Dvayaṃpyanitthiyaṃ. Nikuñjavacanaṃ pakuñjādinivattanatthaṃ.",
  "anya-e0810n:1687": "610. Selassa pabbatassa uddhaṃbhūmi adhiccakā nāma. Selassādhobhāgāsannabhūmi upaccakā nāma. Atra tehi upādisaddehi ccako yadādinā pāṇini 5.2.34.",
  "anya-e0810n:1688": "Mūlapabbatassante parivāretvā ṭhitā khuddapabbatā pādā nāma. Tatra pādādidvayaṃ. Pajjate gamyateti, ṇo. Selassa upanto samīpe pabbato upantaselo.",
  "anya-e0810n:1689": "Gerikamanosilāharitālakaṭṭhinyādikosabbo eva silāvikāro “dhātū”tyutto, dhara dhāraṇe, tu, dhātu.",
  "anya-e0810n:1690": "Selavaggavaṇṇanā niṭṭhitā.",
  "anya-e0810n:1691_0": "611. Tikaṃ sīhe. Kesaro jaṭā, taṃyogā, ī, kesarī. Mige hiṃsatīti sīho, nipātanā vaṇṇavipariyayo,",
  "anya-e0810n:1691_1": "mige hantuṃ saṃvijjamānā īhā assāti vā sīho, sahatīti vā sīho. Pañcasso, haripi.",
  "anya-e0810n:1691_2": "Mukhamiva caraṇāpyassa karikumbhadāraṇasamatthāti tehi saha pañcassāni yassa. Harati",
  "anya-e0810n:1691_3": "migeti hari, i. Mahākukkurappamāṇo kukkurākati kaṇhalekhācittasarīro gomanussādihiṃsakkhamo",
  "anya-e0810n:1691_4": "rassamukho taraccho nāma, so “sunakhabyaggho”ti vuccati. Tara taraṇe, cho, mige adatīti",
  "anya-e0810n:1691_5": "migādano, nandādīhi yu.",
  "anya-e0810n:1692": "Dvayaṃ byagghe. Vinihantvā āghāyatīti byaggho, ghā gandhopādāne, byaggho dīpinipi. Puṃ pumāno dāletīti puṇḍarīko, dala vidāraṇe, ṇvu. Dassa ḍo, lassa ro, assī, puṇḍarīko.",
  "anya-e0810n:1693": "“Puṇḍarīkaṃ sitamboje,",
  "anya-e0810n:1694": "Sitacchatre ca bhesajje;",
  "anya-e0810n:1695": "Kosakārantare byagghe,",
  "anya-e0810n:1696": "So disāvāraṇaggisū”ti. –",
  "anya-e0810n:1697": "Nānatthasaṅgahe. Vagghopi. Dīpinivisaye saddūlo īrito, saratīti saddūlo, ūlo, do canto, saddena ulati gacchatīti vā saddūlo. Dīpaṃ taccammaṃ, taṃyogā dīpī, tasmiṃ dīpini.",
  "anya-e0810n:1698": "612. Pañcakaṃ acche. Asu khepane, cho. Ica thutiyaṃ, a, ikko. Bhallukopi, bhala, bhalla paribhāsanahiṃsādānesu, ṇvu, assu, īsa gatihiṃsādānesu, so, rassādi. Apaccaye iso.",
  "anya-e0810n:1699_0": "Dvayaṃ rohite. Lohitavaṇṇatāya rohiso, lohito ca, pubbatra tassa so. Tikaṃ gokaṇṇe.",
  "anya-e0810n:1699_1": "Gavassa kaṇṇo viya yassa kaṇṇoti gokaṇṇo. Gaṇayuttatāya gaṇī ca so kaṇṭakasadisasiṅgatāya",
  "anya-e0810n:1699_2": "kaṇṭako ceti gaṇikaṇṭako, samuditanāmampi vadanti. Gaṇi ca kaṇṭako ca gaṇikaṇṭakāti",
  "anya-e0810n:1699_3": "dve nāmānipi daṭṭhabbāni, teneva hi “gaṇikaṇṭakā”ti bahuvacananiddeso kato.",
  "anya-e0810n:1700_0": "613-614. Catukkaṃ khagge. Siṅgañca khaggākhyaṃ, taṃyogā khaggo. “Khaggo gaṇḍakasiṅgāsi-vuddhabhedesu",
  "anya-e0810n:1700_1": "gaṇḍake”ti byākhyāsudhā 2.5.4 hi nānatthasaṅgahe. Khaggasadisaṃ visāṇamassa saṇṭhānatoti",
  "anya-e0810n:1700_2": "khaggavisāṇo, ṇo. Ettha khaggasaddo asipariyāyo. Palāsamadatīti palāsādo. Gaṇḍa vadanekadese, ṇvu, gaṇḍako.",
  "anya-e0810n:1701_0": "Byagghādiko sabbopi migabhedo “vāḷamigo, sāpado”ti coccate. Byagghassātisayena manussādīnaṃ",
  "anya-e0810n:1701_1": "hiṃsanato duṭṭhatā pākaṭāti tappamukhatā vuttā. Vala saṃvaraṇe, valantyattānamasmāti",
  "anya-e0810n:1701_2": "vāḷo, ṇo, vāḷo ca so migo ceti vāḷamigo, duṭṭhamigotyattho. “Byaggho taṃ khādatū”tyādinā",
  "anya-e0810n:1701_3": "sapanti yenāti sāpado, sapa akkose, do, dīghādi.",
  "anya-e0810n:1702_0": "Plavaṅgantaṃ makkaṭe. Plavo gatibhedo, tena gacchatīti plavaṅgamo, plavaṅgo ca. Mara",
  "anya-e0810n:1702_1": "pāṇacāge, aṭo, ko canto, makkaṭo. Naro iva vānaro, vāsaddo ivatthe, nāmānaṃ yuttatthattā",
  "anya-e0810n:1702_2": "samāso. Sākhāyaṃ pasuto migo sākhāmigo. Gatyatthatāya kriyāya payogā. Kapi calane,",
  "anya-e0810n:1702_3": "i, kapi. Valī sithilaṃ cammaṃ mukhe assa valīmukho. Kiso, vanokopi, kucchitenākārena",
  "anya-e0810n:1702_4": "setīti kiso, ussi. Vanamokamāsayo assa vanoko. So makkaṭo ce kaṇhatuṇḍo kāḷamukho",
  "anya-e0810n:1702_5": "siyā, tadā “gonaṅgalo”ti mato, gunnaṃ naṅgalasadisatāya gonaṅgalo.",
  "anya-e0810n:1703_0": "615. Pajjaddhaṃ siṅgālassa nāmaṃ. Sara gatihiṃsācintāsu, alo. Saratissa siṅgo. Jamu",
  "anya-e0810n:1703_1": "adane, ṇvu, bo canto, assu. Kusa akkose, tu, thu vā. Bheravayuttatāya bheravo, “bhe”iti",
  "anya-e0810n:1703_2": "ravatīti vā bheravo. Samu upasame, ivo, sivā, nārī, si sevāyaṃ vā, vo. Migadhutto,",
  "anya-e0810n:1703_3": "vañcakopi, migesu vanapasūsu dhutto. Brāhmaṇaṃ vañcetīti vañcako.",
  "anya-e0810n:1704_0": "Tikaṃ biḷāre. Bila bhedane, aro, ḷattaṃ. Babba gatiyaṃ, u. Maja suddhiyaṃ, āro, niggahītāgamo.",
  "anya-e0810n:1704_1": "Otu, ākhubhujopi. Dvayaṃ koke, ayaṃ kukkurappamāṇo kapilo hariṇo. Kuka, vaka ādāne.",
  "anya-e0810n:1704_2": "Īhāmigopi, mige īhati kaṅkhatīti, kammani ṇo.",
  "anya-e0810n:1705_0": "616. Dvayaṃ mahiṃse. Mahiyaṃ setīti mahiṃso, rasso, niggahītāgamo ca. Lala icchāyaṃ,",
  "anya-e0810n:1705_1": "udakaṃ lalatīti lulāyo, nipātanā, ayo, assu ca. Go viya vajati jāyatīti gavajo. Go",
  "anya-e0810n:1705_2": "viya ayatīti gavayo, samā dve tulyatthā.",
  "anya-e0810n:1706_0": "Dvayaṃ salle. Salla āsugatiyaṃ, a, sallo, sakatthe ko, sallako attano sarīrajātena",
  "anya-e0810n:1706_1": "sallena sunakhaṃ salati hiṃsatīti vā sallo, sallako ca, ayaṃ sūkarasaṇṭhāno, salākāpāyo",
  "anya-e0810n:1706_2": "ca. Assa sallassa lomamhi salalaṃ, salañca bhave. Pala, sala, patha gatiyaṃ, alo,",
  "anya-e0810n:1706_3": "nadāditte salalī, thittābhāve salalaṃ, amhi salaṃ.",
  "anya-e0810n:1707_0": "617. Pañcakaṃ mige, harantyanena hariṇo, hara haraṇe yu. Ṇattamittañca. Mara pāṇacāge,",
  "anya-e0810n:1707_1": "a, rassa go, ittañca. Sena sunakhena raṅgati gacchati palāyatīti sāraṅgo. Dīghādi,",
  "anya-e0810n:1707_2": "mago, migo ca ete dve migamattepi. Ajinassopayujjamānassa yoni, tena bhūtassājinassuppattikāraṇattā",
  "anya-e0810n:1707_3": "vā ajinayoni. Ayampi migamattepi. Kuraṅgo, vātāyupi. Kuyaṃ pathaviyaṃ raṅgatīti kuraṅgo.",
  "anya-e0810n:1707_4": "Vātamayatīti vātāyu, u.",
  "anya-e0810n:1708": "Dvayaṃ sūkare. Sundaraṃ phalaṃ karotīti sūkaro. Vuttañca dabbaguṇe –",
  "anya-e0810n:1709": "“Snehanaṃ brūhanaṃ vassaṃ, tathā vātasamāpahaṃ;",
  "anya-e0810n:1710": "Vārāhaṃ pisitaṃ bālyaṃ, rocanaṃ sedanaṃ garū”ti dabbaguṇasaṅgaha 2.11-2.",
  "anya-e0810n:1711_0": "Sukhaṃ karotīti vā sūkaro. Sundaro karo yassa vā sūkaro. Vare āhantīti varāho, vare",
  "anya-e0810n:1711_1": "sati āhantabboti vā varāho, kolo, thaddhalomo, bhūdāropi. Dvayaṃ sase. Pela gatiyaṃ,",
  "anya-e0810n:1711_2": "ṇvu. Sasa plutagatiyaṃ, a.",
  "anya-e0810n:1712_0": "618. Dvayaṃ eṇīmige. Eṇiyā migiyā, eṇassa vā apaccaṃ eṇeyyo, ayaṃ cammādīsupi “eṇassa,",
  "anya-e0810n:1712_1": "eṇiyā vā cammādiko eṇeyyo”ti vacanatthaṃ katvā. Eṇiyā itthiyā putto migo eṇīmigo,",
  "anya-e0810n:1712_2": "i gatiyaṃ, yu, nadādi, anadāditte eṇo, evametepyuppāditā. Dvayaṃ pampaṭake. Paṭa",
  "anya-e0810n:1712_3": "gamane, ṇvu, upasaggante bindāgamo ca. Pabba gatiyaṃ, ṇvu, bindāgamo, balopo ca.",
  "anya-e0810n:1713": "Dvayaṃ vātamige. Gamanena vātasamo migo vātamigo. Calatismā yu, nadādi. Tikaṃ mūsike. Musa theyye, ṇvu, ittañca. Āpubbo khanu avadāraṇe, u, nalopo. Unda pasavanakledanesu, ūro.",
  "anya-e0810n:1714_0": "619. Camarādayo, sarabhādayo ca migantarā migavisesā. Camaro uttarāpathe khyāto,",
  "anya-e0810n:1714_1": "yassa pucchaṃ cāmaraṃ, camu adane, aro, camaro, thiyaṃ camarī. Pasado cittalomī,",
  "anya-e0810n:1714_2": "pasa bandhane, ado. Kuyaṃ raṅgatīti kuruṅgo, assu, uttābhāve kuraṅgo. Sabbesampi",
  "anya-e0810n:1714_3": "migānaṃ mātuṭṭhāne tiṭṭhatīti migamātukā, upamāne ko. Ru sadde, ru. Ruṇaṃ karotīti",
  "anya-e0810n:1714_4": "raṅku, u, ṇassa lopo rakārassa, ussa ca. Attānaṃ nīcaṃ karotīti nīko. Saratismā abho,",
  "anya-e0810n:1714_5": "sarabho. Aṭṭhāpado uddhaṃnayano sīhassāpi hantā, tassa ca pādacatukkaṃ uddhaṃ bhavatīti.",
  "anya-e0810n:1715_0": "620. Piyakādayo tayo, ādinā kandalīcīnasamūruādayo ca cammayonayo, tena bhūtassa",
  "anya-e0810n:1715_1": "cammassa uppattikāraṇattā, ete ca citratanuruhādayo kambojādimhi, uttarāpathe ca",
  "anya-e0810n:1715_2": "jāyanti, tatreva sanāmakhyātā. Yathā migasaddo vanyapasusāmaññe, visese ca kuraṅgākhye",
  "anya-e0810n:1715_3": "vattati, yathā ca lohasaddo suvaṇṇādike tejasasāmaññe, visese ca, tathā cammayoniajinayonisaddāpi",
  "anya-e0810n:1715_4": "migasāmaññe, migavisese ceti tathā vuttā.",
  "anya-e0810n:1716": "Pī tappanakantīsu, ṇvu, iyādeso. Ūrumhi atisayacammayuttatāya camūru, ekassa massa lopo. Kadi avhāne, alo, ī, kadalī ca so migo ceti kadalīmigo.",
  "anya-e0810n:1717": "Sīhādayo yathāvuttā, avuttā ca sabbe catuppadā sattā “migā, pasavo”ti coccante. Pasavantīti pasavo, su abhisave, pasa bandhane vā, u.",
  "anya-e0810n:1718_0": "621. Catukkaṃ lūtāyaṃ. Lū chedane, to, lūtā, sakatthe iko, lūtikā, dve nāriyaṃ. Uṇṇāpāyo",
  "anya-e0810n:1718_1": "tantu uṇṇā, sā nābhiyaṃ assa uṇṇanābhi, rasso. Makkaṭo viya sākhāyaṃ attano tantumhi",
  "anya-e0810n:1718_2": "gacchatīti makkaṭako.",
  "anya-e0810n:1719_0": "Dvayaṃ gomayajavicchike. Viccha gamane, ṇvu, vicchiko, satapadiyampi, āḷaṃ vicchikanaṅgulaṃ,",
  "anya-e0810n:1719_1": "taṃyogā āḷi. Dvayaṃ gharagodhāyaṃ. Saratismā ū, avo canto. Gharaṃ nissitā godhā gharagoḷikā,",
  "anya-e0810n:1719_2": "dhassa ḷo, sakatthe ko.",
  "anya-e0810n:1720": "622. Dvayaṃ godhāyaṃ. Gudha rose, a, godhā, nārī. Kuṇḍa dāhe, a, kuṇḍo. Dvayaṃ rattapāyaṃ. Kaṇṇassa jalūkā rattapā kaṇṇajalūkā. Sataṃ padā yassā satapadī, padasaddo pādattho.",
  "anya-e0810n:1721_0": "Dvayaṃ kalandake. Kanda avhāne, rodane ca, kandatīti kalandako, lamajjho, ṇvu. Kāḷavaṇṇatāya",
  "anya-e0810n:1721_1": "kāḷakā, nāriyaṃ. Dvayaṃ nakule, natthi kulaṃ etassa sappesu nakulo, arisappopi. Nakka",
  "anya-e0810n:1721_2": "nāsane vā, ulo, kalopo, sappe nāsetīti nakulo. Maṅga gatyattho daṇḍako dhātu, uso.",
  "anya-e0810n:1722": "623. Dvayaṃ kakaṇṭake. Kucchito kaṇṭako assa, ussattaṃ. Sarati dhāvatīti saraṭo, aṭo.",
  "anya-e0810n:1723": "Catukkaṃ kīṭe. Kīṭa bandhane, a, kīṭa gamane vā, dīghādi. Pula mahatthe, avo, ḷattaṃ. Kucchitaṃ amati gacchatīti kimi, i, assittaṃ. Pakārena anatīti pāṇako, ṇvu, ṇattaṃ.",
  "anya-e0810n:1724": "Dvayaṃ kaṇṭalomakīṭe. Uccaṃ ṭhānaṃ āliṅgatīti uccāliṅgo. Bahulomayutto pāṇako lomasapāṇako.",
  "anya-e0810n:1725_0": "624-625. Sāddhapajjena sakuṇassa nāmāni. Vihe ākāse gacchatīti vihaṅgo, vihaṅgamo",
  "anya-e0810n:1725_1": "ca, ākāsapariyāyo cettha vihasaddo, vehāsassa vā vihādeso. Pakkhayuttatāya pakkhī.",
  "anya-e0810n:1725_2": "Khena, khasmiṃ vā gacchatīti khago. Aṇḍato jāto. Sakkoti uddhaṃ gantunti sakuṇo,",
  "anya-e0810n:1725_3": "sakunto, sakuṇī ca, saka sattiyaṃ, uṇo, unto, uṇī ca. Patanto ḍento, pattena vā gacchatīti",
  "anya-e0810n:1725_4": "pataṅgo, aparatra talopo. Mātukucchito, aṇḍato cāti dvikkhattuṃ jāyatīti dvijo. Uḍḍanādīsu",
  "anya-e0810n:1725_5": "vakkaṃ kuṭilaṃ aṅgaṃ gīvādikaṃ etassa, vakkena gamanena aṅgatīti vā vakkaṅgo. Pattena",
  "anya-e0810n:1725_6": "yāti, taṃ vā yānaṃ etassa. Patati patanto viya ākāsato hotīti patanto. Nīḷe kulāvake jāyatīti nīḷajo.",
  "anya-e0810n:1726_0": "Vaṭṭakādayo, pokkharasātakādayo ca tabbhedā tesaṃ sakuṇānaṃ visesā. Vaṭṭa vaṭṭane,",
  "anya-e0810n:1726_1": "ṇvu, vaṭṭakā nārī. Mayūrappamāṇo tadākaticittapakkho jīvañjīvo dakkhiṇapathādīsu",
  "anya-e0810n:1726_2": "jāyate, “jīvajīvā”ti saddaṃ karotīti jīvañjīvo. “Jīvajīvo”ti nirānunāsikāpi. Candikāyuttarattippiyo",
  "anya-e0810n:1726_3": "pakkhī cakoro, caka paritakkane, uro, usso, caṅkoropi. Taratismā iro, dvittamittañca, tittiro.",
  "anya-e0810n:1727_0": "626. Sala gatiyaṃ, ṇiko, ḷattaṃ, sāḷikā, nārī. Kalaṃ ravatīti karavīko, īko, lalopo.",
  "anya-e0810n:1727_1": "Karavīko, yassa saro bhagavato sarena upamīyate, so vuccati “karavīko”ti. Javena",
  "anya-e0810n:1727_2": "ravinā sadiso haṃso ravihaṃso. Kusa sadde, thako, dvittaṃ, kusassa sassa to, kukutthako.",
  "anya-e0810n:1727_3": "Karaṇḍa bhājanatthe, avo, karaṇḍavo, jalacaro pakkhī. Bilu patitthambhe, a, avādeso,",
  "anya-e0810n:1727_4": "bilavo, “gaṇḍaplavo”ti khyāto rattapakkho mahāpakkhī pokkharasātako, pokkharassa",
  "anya-e0810n:1727_5": "saññā yassa pokkharasātako, ññassa to, dīgho ca, samuditanāmameva vā tassa, tadā",
  "anya-e0810n:1727_6": "sāda assādane, ṇvu, dassa to, pokkharasātako.",
  "anya-e0810n:1728_0": "627. Sattakaṃ pakkhe. Patanti anenāti patattaṃ, yadādinā to, dvittaṃ. Ukha gatiyaṃ,",
  "anya-e0810n:1728_1": "yu, usse, assu, pekhuṇaṃ, ṇattaṃ. Pata gamane, to, pātato tāyatīti vā pattaṃ. Pata",
  "anya-e0810n:1728_2": "gamane, kho, tassa ko, pakkho. Patituṃ icchati yena piñchaṃ, nerutto, pata gamane",
  "anya-e0810n:1728_3": "vā, cho, talopo, bindāgamo, assi. Chādyate anena chado. Gira niggiraṇe, u, issattaṃ,",
  "anya-e0810n:1728_4": "gamu gamane vā, u, massa ro.",
  "anya-e0810n:1729_0": "Pakkhīnaṃ bīje “au”iti khyāte aṇḍaṃ, kacchapādīnaṃ bījepi, “aṇḍaṃ khagādikose cā”ti",
  "anya-e0810n:1729_1": "nānatthasaṅgahe. Aḍi aṇḍatthe, ṇo, pesi, kosopi, pisa avayave, i, pesi, “pesiyaṃ",
  "anya-e0810n:1729_2": "pattabhede ca, koso pumeva icchito”ti cintāmaṇiṭīkā 15.37 ruddo. Dvayaṃ pakkhigehe.",
  "anya-e0810n:1729_3": "Nīla vaṇṇe, a, ḷattaṃ, nī naye vā, ilo. Kucchitaṃ aṇḍavināsanādikaṃ lunātīti kulāvakaṃ, ṇvu.",
  "anya-e0810n:1730_0": "628. Dvayaṃ garuḷānaṃ mātari. Vino pakkhino namanti yaṃ vinatā. Thīpumadvayaṃ itthipurisānaṃ",
  "anya-e0810n:1730_1": "dvayaṃ mithunaṃ nāma, saṅkhyānassa saṅkhyeyyanissitatāya itthipurisāyeva mithunaṃ, mitha saṅgame, uno.",
  "anya-e0810n:1731_0": "Chakkaṃ yugaḷamatte. Yuja yoge, a, yugaṃ, alapaccaye yugaḷaṃ, ḷattaṃ, yugalampi.",
  "anya-e0810n:1731_1": "Ubha pūraṇe, ṇo, dvandādeso ca, dvandaṃ, yamu uparame, ṇvu, alo ca, yamakaṃ, yamalañca, apaccaye yamaṃ.",
  "anya-e0810n:1732_0": "629-631. Maṇḍalantaṃ samūhe. Sammā, visesena ca ūhate puñjībhūtattāti samūho, ṇo,",
  "anya-e0810n:1732_1": "samaṃ saha avayavena ūhati tiṭṭhatīti vā samūho. Gaṇa saṅkhyāne, gaṇīyati avayavena",
  "anya-e0810n:1732_2": "sahāti gaṇo. Saha avayavena gacchatīti saṅghāto, hana gamane, ṇo, saha avayavena",
  "anya-e0810n:1732_3": "udayatīti samudāyo, dāgamo, majjhe dīgho. Sañcinoti avayavanti sañcayo, ci caye.",
  "anya-e0810n:1732_4": "Saha avayavena duhayatīti sandoho, duha papūraṇe. Nissesato vahati avayavanti nivaho.",
  "anya-e0810n:1732_5": "Avayavaṃ katvā byapiyati gacchatīti ogho ucyate ogho uca samavāye ghau nipātanā cassa",
  "anya-e0810n:1732_6": "gho (cintāmaṇiṭīkā 15.39). Visanti avayavā yasminti visaro, aro. Avayavaṃ samīpe",
  "anya-e0810n:1732_7": "karotīti nikaro. Ekekāpekkhāya appatthena kasaṅkhātā avayavā āyanti yasmiṃ kāyo,",
  "anya-e0810n:1732_8": "atha vā kucchitānaṃ kesādīnaṃ āyoti kāyo, so viya avayavānaṃ uppattiṭṭhānaṃ kāyoti",
  "anya-e0810n:1732_9": "idha samūho vutto. Antatthena khaṃsaṅkhātaṃ avayavaṃ dhāretīti khandho, khādati avayaveti",
  "anya-e0810n:1732_10": "vā khandho, amajjhadīghe samudayo. Ghaṭa ghaṭane. Ghaṭanaṃ rāsibhavanaṃ, ghaṭenti",
  "anya-e0810n:1732_11": "assaṃ avayavāti ghaṭā. Saha avayavena etīti samiti,ti. Saha avayavena gacchatīti",
  "anya-e0810n:1732_12": "saṃhati, hana gatiyaṃ,ti, nalopo. Rasa assādane, iṇa. Puñja kucchāyaṃ. Saha avayavena",
  "anya-e0810n:1732_13": "byāpetvā ayatīti samavāyo. Pūgo tambūlepi. Janeti avayaveti jātaṃ, to. Kaṃ attānaṃ",
  "anya-e0810n:1732_14": "detīti kado, cakkhādiko sarīrāvayavo. Kado viya kado, avayavo, taṃ vakati ādadātīti",
  "anya-e0810n:1732_15": "kadambakaṃ. Visesena ūhantyasmiṃ avayavā byūho. Vitanoti avayaveti vitānaṃ, ṇo. Gupa",
  "anya-e0810n:1732_16": "rakkhaṇe, bo, passa mo, gumbo, gumbampi. Kalaṃ avayavabhāvaṃ pāti rakkhatīti kalāpo,",
  "anya-e0810n:1732_17": "“kalā soḷasamo bhāgo”ti hi vuttattā kalāsaddo bhāgatthopyatthīti ñāyati. Jala dittiyaṃ.",
  "anya-e0810n:1732_18": "Jalati avayavenāti jālaṃ. Avayavena maṇḍatīti maṇḍalaṃ, maṇḍa vibhūsāyaṃ, alo.",
  "anya-e0810n:1733_0": "632. Sāddhapajjena gaṇabhedā vuccante. Tatra jātyādīhi samānānaṃ pāṇīnaṃ, apāṇīnañca",
  "anya-e0810n:1733_1": "gaṇo vaggo nāma, yathā “bandhuvaggo, kavaggo”ccādayo, vajja vajjane, vajjeti asamānajātyādayoti",
  "anya-e0810n:1733_2": "vaggo, ṇo, jjassa ggo. Jantūnaṃ samānajātiyānaṃ, vijātiyānañca gaṇo “saṅgho, sattho”ti",
  "anya-e0810n:1733_3": "coccate, yathā “bhikkhusaṅgho, vāṇijasattho”ccādayo. Saṃhaññante nibbisesena ñāyante",
  "anya-e0810n:1733_4": "avayavā tasminti saṅgho, ro. Saranti vattanti avayavā yasminti sattho, tho, rassa to.",
  "anya-e0810n:1734_0": "Sajātikānaṃ samānajātikānaṃ jantūnameva gaṇo kulaṃ nāma, yathā “khattiyakulaṃ, gokula”miccādayo.",
  "anya-e0810n:1734_1": "Kula saṅkhyāne, bandhumhi ca, a, kulaṃ. Sadhammīnaṃ samānadhammānameva jantūnaṃ gaṇo",
  "anya-e0810n:1734_2": "nikāyo nāma, yathā “bhikkhunikāyo”ti. Ci caye, ṇo, nibbisesena cinoti avayaveti nikāyo.",
  "anya-e0810n:1735_0": "Sajātiyatiracchānānaṃyeva gaṇo “yūtho”tyuccate, so cānitthī, yathā “hatthiyūtho,",
  "anya-e0810n:1735_1": "migayūtha”miccādayo, yu missane, tho, dīghādi, yūtho, “gaṇo pasūnaṃ samajo, samājoññesa’muccate”ti",
  "anya-e0810n:1735_2": "amara 15.42 gāthāyaṃ passitabbaṃ idhānāgatavacanampi ñātabbaṃ.",
  "anya-e0810n:1736_0": "633. Catukkaṃ garuḷe. Kanakarucirattā sobhano paṇṇo pakkho yassa supaṇṇo. Vinabhāya",
  "anya-e0810n:1736_1": "nāma mātuyā apaccaṃ venateyyo, ṇeyyo. Garaṃ visadharaṃ hantīti garuḷo, ṇo, rantassu,",
  "anya-e0810n:1736_2": "hassa ca ḷattaṃ, vaṇṇavikāro, garuḍo. Pakkhisīho, uḷūtīso, vajiratuṇḍo, sudhāharo,",
  "anya-e0810n:1736_3": "suvaṇṇapakkho, bhujagāsanopi tikaṇḍasesa 1.1.42.",
  "anya-e0810n:1737_0": "Pikantaṃ kokile. Parena vijātiyena kākena positoti parapuṭṭho, pusa posane, to. Parena",
  "anya-e0810n:1737_1": "bhato puṭṭho parabhato, bhara dhāraṇaposanesu, to. Kuṇa saddopakaraṇesu, alo. Kuka,",
  "anya-e0810n:1737_2": "vaka ādāne, ilo, kokilo. Apihito kāyatīti piko, api antaradhāne, vaṇṇanāso, apissākāralopo.",
  "anya-e0810n:1738_0": "634. Aṭṭhakaṃ more. Mura saṃvaraṇe, ṇo. Maya gatiyaṃ, ūro, mahiyaṃ ravatīti vā mayūro,",
  "anya-e0810n:1738_1": "dhātussa atthātisayena yogoti nerutto. Varahaṃ sikhaṇḍo, taṃyogā varahī. Nīlā gīvā",
  "anya-e0810n:1738_2": "kaṇṭho yassa, bhujaṅgabhujopi.",
  "anya-e0810n:1739": "Dvayaṃ mayūramatthakasikhāyaṃ. Sikhā aggijālāyañca, pubbe vuttā.",
  "anya-e0810n:1740_0": "635-636. Catukkaṃ mayūrakalāpe. Sikhaṇḍino ayaṃ sikhaṇḍo, varaha pādhānye, paribhāsanahiṃsādānesu",
  "anya-e0810n:1740_1": "ca, karaṇe a. Ko mayūro lasati yena kalāpo, ṇo, sassa po. Pī tappanakantīsu, cho,",
  "anya-e0810n:1740_2": "niggahītāgamo, rasso ca. Dvayaṃ morassa piñchaṭṭhe akkhisaṇṭhāne. Cadi hilādane,",
  "anya-e0810n:1740_3": "dittiyañca, ṇvu. Mecako kaṇhavaṇṇepi vutto.",
  "anya-e0810n:1741": "Aḷyantaṃ bhamare, cha padāni assa. Madhuṃ vatayati bhuñjate madhubbato, vata bhojane. Bhama anavaṭṭhāne, pupphamatthake bhamatīti bhamaro, aro. Ara gamane, i, ḷattaṃ.",
  "anya-e0810n:1742_0": "Catukkaṃ gehavanakapotesu. Pārena sabalena āpatatīti pārāpato, pāravatopi. Kapa acchādane,",
  "anya-e0810n:1742_1": "kampa calane vā. Oto, parapakkhe malopo. Kuka ādāne, aṭo, ussattamassuttañca. Pakārena",
  "anya-e0810n:1742_2": "ravatīti pārevaṭo, ru sadde, aṭo, upasaggassa dīgho, asse, pārevaṭo, parevaṭopi.",
  "anya-e0810n:1743": "“Pārāvato ca chejjo ca,",
  "anya-e0810n:1744": "Kapoto rattalocano;",
  "anya-e0810n:1745": "Pārāpato kalaravo,",
  "anya-e0810n:1746": "Pattī seno sasādano”ti cintāmaṇiṭīkā 15.14. –",
  "anya-e0810n:1747": "Rabhaso.",
  "anya-e0810n:1748_0": "637. Dvayaṃ gijjhe. Gidha abhikaṅkhāyaṃ, yo, jhassa jho, asarūpadvittaṃ, jhapaccayena",
  "anya-e0810n:1748_1": "vā siddhaṃ, tathā dhassa jo. Gidhatismā a, niggahītāgamo, issattaṃ, gandho. Tikaṃ",
  "anya-e0810n:1748_2": "senasāmaññe. Kukkuṭādīnaṃ kulaṃ lunāti chindatīti kulalo, kula santāne vā, alo. Se",
  "anya-e0810n:1748_3": "gamane, no. Sattānaṃ hiṃsanato byaggho viya byagghi, satte nāsetīti nāso. Byagghi",
  "anya-e0810n:1748_4": "eva nāsoti samuditanāmaṃ.",
  "anya-e0810n:1749_0": "Sakuṇagghādayo tayo tabbhedā tassa senassa visesā. Sakuṇaṃ hantīti sakuṇagghi, sina?.",
  "anya-e0810n:1749_1": "Aṭa gamane, ṇo. Āṭo. Dabbisadisaṃ tuṇḍaṃ yassa dvijassa so dabbimukhadvijo. “Dabbimukhadvijo",
  "anya-e0810n:1749_2": "āṭo nāmā”tipyeko attho, tadā dveyeva senabhedā.",
  "anya-e0810n:1750_0": "638. Catukkaṃ ulūke. “Uhu”nti saddaṃ karotīti uhuṅkāro. “Uddhaṃ kaṇṇā yassa uddhaṃkaṇṇo”ti",
  "anya-e0810n:1750_1": "sampatte niruttinayena ulūko ulabhinettethi dahatyulūko, uddholokanā iti niruttama",
  "anya-e0810n:1750_2": "(amarakosugghāṭanaṭīkā 15.15), ucati samaveti koṭaranti vā nipātanā. Kusa akkose,",
  "anya-e0810n:1750_3": "yassa amanāpatāya saddena lokā kosanti, so kosiyo, kositabboti katvā, koṭare vasatīti",
  "anya-e0810n:1750_4": "vā kosiyo, nerutto, vāyasānaṃ kākānaṃ ari sattu, sakkahvayo, divāndho vakkanāsiko,",
  "anya-e0810n:1750_5": "harinetto, divābhīto, kākabhīrū, ratticārīpi.",
  "anya-e0810n:1751_0": "Vāyasantaṃ kāke. “Kā”iti saddaṃ kāyatīti kāko. Riṭṭhaṃ maraṇalakkhaṇaṃ, tadassa natthi",
  "anya-e0810n:1751_1": "ariṭṭho. Dhaṅka ghoravāsite, a. Balinā puṭṭho bhato. Vaya gamane, vayo eva vāyaso,",
  "anya-e0810n:1751_2": "sakatthe so, sakiṃpajo, attaghoso, parabharo, balibhujo, guḷhamethunopi. Sakiṃ ekavāraṃpajā",
  "anya-e0810n:1751_3": "pasūti yassa. “Kāka”iccattānaṃ ghosayati. Vijātiyaṃ kokilaṃ bharati.",
  "anya-e0810n:1752_0": "639. Kāko viya ulati gacchatīti kākoḷo, ḷattaṃ. Doṇakāko, daddhakākopi. Dvayaṃ “bī-lौṃ”iti",
  "anya-e0810n:1752_1": "khyāte sakuṇe. Lū chedane, ṇo, vassa po, lāpo, lāvopi. Leḍḍu viya akatīti laṭukikā",
  "anya-e0810n:1752_2": "leḍḍukikā (ka.), ṇvu.",
  "anya-e0810n:1753_0": "Tikaṃ hatthiliṅgasakuṇe. Vāraṇasadisattā vāraṇo. Hatthino liṅgaṃ ñāpakaṃ soṇḍaṃ yasmiṃ",
  "anya-e0810n:1753_1": "vijjatīti hatthiliṅgo. Hatthisoṇḍaṃ yasmiṃ vijjati, so hatthisoṇḍo ca vihaṅgamo ceti",
  "anya-e0810n:1753_2": "hatthisoṇḍavihaṅgamo.",
  "anya-e0810n:1754_0": "640. Dvayaṃ ukkuse. Uccaṃ kosatīti ukkuso, kusa sadde, a. Kura sadde, aro, thiyaṃ",
  "anya-e0810n:1754_1": "kurarī. Kolaṭṭhipakkhimhi “ubhuta”iti khyāte pakkhimhi kukkuho. Kolaṭṭhiajjhohārako",
  "anya-e0810n:1754_2": "pakkhī kolaṭṭhipakkhī. “Kukku”iti saddāyatīti kukkuho, ho, kuka avhāne vā, uho.",
  "anya-e0810n:1755_0": "Tikaṃ suve. Su savane. Manussasaddampi suṇātīti suvo, a, uvādeso. “Kī”iti saddaṃ",
  "anya-e0810n:1755_1": "karotīti kīro. Karoti manussasaddanti vā kīro. A, assī. Suka gatiyaṃ, sundaraṃ, suṭṭhu",
  "anya-e0810n:1755_2": "vā manussasaddaṃ kāyatīti suko. Dvayaṃ kukkuṭamatte. Tambā cūḷā yassa. Kukkuṭatīti",
  "anya-e0810n:1755_3": "kukkuṭo, kuka, vaka ādāne vā, aṭo.",
  "anya-e0810n:1756_0": "641. Dvayaṃ nijjivhe. Natthi jivhā yassa nijjivho. Dvayaṃ koñcāsakuṇe. Itthiliṅgena",
  "anya-e0810n:1756_1": "mithunānaṃ nāmāni. Koñca koṭilyappībhāvesu, a, koñcā. Kanta chedane, yu, nadādi,",
  "anya-e0810n:1756_2": "assu. Kuṇḍanīpi, kuṇḍa dāhe.",
  "anya-e0810n:1757_0": "Dvayaṃ cakkavāke. Cakkena cakkasaddena uccate cakkavāko, ṇo. Vaca viyattiyaṃ vācāyaṃ,",
  "anya-e0810n:1757_1": "cakkamiccāvhā yassa, rathaṅgāvhayanāmakopi, rathaṅgaṃ cakkaṃ, tassa avhayo rathaṅgāvhayo,",
  "anya-e0810n:1757_2": "so nāmaṃ assa rathaṅgāvhayanāmako, tena rathaṅganāmo rathacaraṇasamāno avhayo coccate.",
  "anya-e0810n:1758_0": "Lakkhitalakkhaṇā cātra, lakkhaṇopacaritavuttiyā, goṇamukhyāya vā vuttiyā lakkhitena",
  "anya-e0810n:1758_1": "atthena yatra atthantaraṃ lakkhyate, sā lakkhitalakkhaṇā. Yathā “rathāvayavāyudho”",
  "anya-e0810n:1758_2": "iccatra rathāvayavasaddena cakkaṃ lakkhyate, na tadākati tannāmo cāyudhaviseso. “Pantiratho”iccatra",
  "anya-e0810n:1758_3": "pantisaddena dasakkharaṃ chando lakkhyate, na dasasaddo, tehi tu āyudharathasaddasanniveso",
  "anya-e0810n:1758_4": "“cakkāvayavāyudho, dasaratho” iti devaviseso, rājaviseso ca lakkhyate, tathātrāpi",
  "anya-e0810n:1758_5": "“rathaṅga”ntyanena rathekadeso lakkhīyate, “avhāyate”iccanena ca paribhāsanaṃ, na",
  "anya-e0810n:1758_6": "tenāpi vākasaddo. Tehi ca aññamaññasanniveso cakkavākoti pakkhiviseso lakkhīyateti",
  "anya-e0810n:1758_7": "guṇato sukkādīhi evaṃgatā goṇī vutti.",
  "anya-e0810n:1759_0": "Dvayaṃ cātake. Ayaṃ meghajalapāyī, sara hiṃsāyaṃ, saraṇaṃ sāro, taṃ gacchatīti sāraṅgo.",
  "anya-e0810n:1759_1": "“Cātake hariṇe pume, sāraṅgo sabale tisū”ti cintāmaṇiṭīkā 23.23 rabhaso. Cata yācane,",
  "anya-e0810n:1759_2": "ṇvu, thokakopi, thokaṃ kaṃ jalaṃ īhanīyaṭṭhena assatthi thokako.",
  "anya-e0810n:1760": "642. Dvayaṃ pakkhibiḷāle. Tula ummāne, iyo. Pakkhayutto biḷālo, “sū”.",
  "anya-e0810n:1761": "Dvayaṃ rukkhakīṭakhādake. Sataṃ pattāni assa. Sarati kīṭeti sāraso, so, “khāva sā”.",
  "anya-e0810n:1762": "Dvayaṃ kākehi saddhiṃ nīḷaṃ katvā vasanake sukkasakuṇe. Vaka ādāne, a. Setavaṇṇatāya sukko ca so kākehi saddhiṃ nivāsanato, kākasaṇṭhānattā vā kāko ceti sukkakāko.",
  "anya-e0810n:1763": "Dvayaṃ visakaṇṭhikāyaṃ. Bala pāṇane, ṇvu, dīgho, āko vā. Visasadiso kāḷavaṇṇo kaṇṭho yassā sā visakaṇṭhikā, etissā pumo nāma na vijjati. Vuttañca apadāne –",
  "anya-e0810n:1764": "“Yathā balākayonimhi, na vijjati pumo sadā;",
  "anya-e0810n:1765": "Meghesu gajjamānesu, gabbhaṃ gaṇhanti tā tadā”ti apa. thera. 1.1.511.",
  "anya-e0810n:1766": "643. Dvayaṃ kaṅke. Lohasadiso piṭṭhi yassa lohapiṭṭho. Kaṅka lolye, a, kaṅko.",
  "anya-e0810n:1767": "Dvayaṃ pattakaṇṭhe. Khañjo viya caratīti khañjarīṭo, īṭo. Passantānaṃ khaṃ sukhaṃ janetīti khañjano. Khañja gativekalye vā, yu.",
  "anya-e0810n:1768": "Dvayaṃ gāmacāṭake, cāṭakamatte vā. Kalahaṃ ravatīti kalaviṅko, yadādi. Kaṃ sukhaṃ lunātīti vā kalaviṅko, iko, niggahītāgamo ca. Caṭa bhede, ṇvu, cāṭako.",
  "anya-e0810n:1769": "Dvayaṃ veḷuriyacchavilome citrapakkhe “suvaṇṇacūḷe”ti khyāte. Dibha santhambhe, dvittaṃ, bindāgamo ca. “Ki”iti saddaṃ karotīti kikī, ṇī, cāso, divipi cāso kikīdivi (amara 15.16).",
  "anya-e0810n:1770": "644. Dvayaṃ meghasāme “ṭī-ṭौ”iti khyāte. Kadambayogā kādambo. Kāḷavaṇṇo haṃso kāḷahaṃso, kālahaṃsopi.",
  "anya-e0810n:1771_0": "Dvayaṃ “ṅahe-ḍo”iti khyāte sakuṇe. Sakunto vutto, “sakunto pakkhibhedasmiṃ, bhāsapakkhīkhagesu",
  "anya-e0810n:1771_1": "ce”ti nānatthasaṅgahe. Sundarākārena pakkhena yutto sakuṇo bhāsapakkhī, “bhāsanto",
  "anya-e0810n:1771_2": "sundarākāre, bhāsanto bhāsapakkhinī”ti hi nānatthasaṅgahe.",
  "anya-e0810n:1772": "Dvayaṃ “nvā-mī-sve”iti khyāte nīlapakkhini. Dhūmyaṃ dhūmaṃ aṭati sahatīti dhūmyāṭo, ṇo. Kāḷavaṇṇatāya kucchitaṃ liṅgaṃ yassa. Bhiṅgopi.",
  "anya-e0810n:1773": "Dvayaṃ jalakukkuṭe. Dā lavane,ti, dāti ūhati ussahatīti dātyūho, khaṇḍitaddhaniiccattho. Kāle sassamutumhi kaṇṭho kaṇḍaddhani yassa kāḷakaṇṭhako, samāsante ko.",
  "anya-e0810n:1774_0": "645. Khuddādi madhucchiṭṭhakarādiko kammabhūto “makkhikābhedo”tyuccate, makkhi saṅghāte,",
  "anya-e0810n:1774_1": "ṇvu, makkhikā, tāsaṃ bhedo makkhikābhedo. Piṅgalamakkhikāyaṃ “mhaṇa”iti khyātāyaṃ",
  "anya-e0810n:1774_2": "dvayaṃ. Ḍaṃsa ḍaṃsane, ḍaṃso. Daṃsopi, ḍaṃsa khādane vā, piṅgalamakkhikātivaṇṇanāmaṃ.",
  "anya-e0810n:1775": "Makkhikāya aṇḍaṃ āsāṭikā nāma, saṭa avayave, ṇvu. Dvayaṃ “nhaṃ”iti khyāte. Paṭaṃ gacchatīti paṭaṅgo, pataṅgopi, sarati hiṃsatīti salabho, abho, lattaṃ, sala gamane vā.",
  "anya-e0810n:1776_0": "646. Dvayaṃ “cheṃ”iti khyāte, maka pāṇe, aso, makaso. Dvayaṃ nidāghe nuhādīsu varaṇakamakkhikāyaṃ.",
  "anya-e0810n:1776_1": "“Cīrī”ti saddāyatīti cīrī, ciri hiṃsāyaṃ vā, nadādi, dīghādi. Jhalla sadde, ṇvu, jhallikā.",
  "anya-e0810n:1777_0": "Dvayaṃ tālapattādyantaresu nilīnāyaṃ cammapattāyaṃ. Jatu viya jatukā, upamāne ko,",
  "anya-e0810n:1777_1": "“rāmaṭhe jatukaṃ camma-pattajatukaresu thī”ti cintāmaṇiṭīkā 19.40 hi rabhaso. Ajinaṃ",
  "anya-e0810n:1777_2": "cammaṃ pattaṃ yassā ajinapattā. Dvayaṃ haṃsasāmaññe. Hanti addhānaṃ haṃso. Seto chado",
  "anya-e0810n:1777_3": "pattaṃ yassa. Yathākathañci byuppattīti vuttattā asetacchadepi, cakkaṅgo, mānasokopi,",
  "anya-e0810n:1777_4": "cakkassa cakkavākasseva aṅgāni yassa. Mānasaṃ saro oko yassa.",
  "anya-e0810n:1778": "647. Ye rattehi lohitehi pādatuṇḍehi caraṇacañcūhi visiṭṭhā sitā ca sarīre, te rājahaṃsā nāma, haṃsānaṃ rājāno rājahaṃsā.",
  "anya-e0810n:1779_0": "Malīnehi pādatuṇḍehi visiṭṭhā ye te mallikākhyā, mala, malla dhāraṇe, i, saññāyaṃ",
  "anya-e0810n:1779_1": "ko, “malliko haṃsabhede ca, tiṇasūle ca mallike”ti cintāmaṇiṭīkā 15.24 ruddo. Ākhyāsaddena",
  "anya-e0810n:1779_2": "bahubbīhi. Asitehi kaṇhehi pādatuṇḍehi visiṭṭhā ye, te dhataraṭṭhā, dhataraṭṭhānaṃ",
  "anya-e0810n:1779_3": "apaccāni dhataraṭṭhāti, ṇo.",
  "anya-e0810n:1780_0": "648. Tikaṃ tiracchāne. Tiriyaṃ añcayatīti tiraccho, tiriyassa tiro, añcatissa ccho.",
  "anya-e0810n:1780_1": "Yumhi tiracchāno, tiracchānoyeva tiracchānagataṃ, tabbhāvaṃ vā gataṃ pattaṃ, tesu",
  "anya-e0810n:1780_2": "vā gataṃ antogadhanti tiracchānagataṃ, siyāti pakatyānapekkhakriyāpadaṃ, bhavatyattho",
  "anya-e0810n:1780_3": "vā hi karotyattho vā kadāci pakatyānapekkho bhavati, na pana vikatyānapekkho. Tathā",
  "anya-e0810n:1780_4": "kadāci ubhayāpekkhopi bhavati, na panubhayānapekkhoti sabbatrevaṃ. Sīhādivaggo.",
  "anya-e0810n:1781": "Araññādivaggavaṇṇanā niṭṭhitā.",
  "anya-e0810n:1782": "7. Pātālavaggavaṇṇanā",
  "anya-e0810n:1783": "649-650. Catukkaṃ pātāle. Adharaṃ bhuvanaṃ adhobhuvanaṃ. Patanti asmiṃ pātālaṃ, alo, majjhe dīgho. Nāgānaṃ loko. Rasāya talaṃ rasātalaṃ.",
  "anya-e0810n:1784_0": "Sobbhantaṃ chiddamatte. Raṇa sadde, dho, nattaṃ, yadādi. Vara dittiyaṃ. Vigato varo",
  "anya-e0810n:1784_1": "vāraṇaṃ assa vivaraṃ, chidi dvidhākaraṇe, do. Kuha vimhayane, aro. Susa sosane, iro.",
  "anya-e0810n:1784_2": "Bila bhedane, a. Susato i, susi. Chinditvā gacchatīti chiggalaṃ, yadādi. Suṭṭhu abbhaṃ",
  "anya-e0810n:1784_3": "ākāsaṃ asmiṃ sobbhaṃ.",
  "anya-e0810n:1785": "“Susira”nti chiddasāmaññe yaṃ napuṃsakavacanaṃ, taṃ sacchidde chiddavati dabbe tīsu, yathā “susiro rukkho, susirā ciñcā, susiraṃ kaṭṭha”nti.",
  "anya-e0810n:1786": "Dvayaṃ bhūmichidde. Kāsa dittiyaṃ, u. Ava rakkhaṇe, aṭo, āvāṭo, avāṭopi. Dvayaṃ sappānaṃ rājini. Vasu ratanaṃ yassatthīti vāsukī.",
  "anya-e0810n:1787": "651. Dvayaṃ nāgānaṃ rājini. Devehipyassanto nopaladdhoti ananto, sesopi, sisa hiṃsāyaṃ, sisati kappanteti seso, a.",
  "anya-e0810n:1788": "Dvayaṃ ajagare. Vahatismā aso, vāhaso. Ajaṃ chāgaṃ gilatīti ajagaro, a, issattaṃ, lassa rattañca. Sayīpi, sayanasīlo sayī.",
  "anya-e0810n:1789": "Dvayaṃ gonasasappe “ṅā-cve”iti khyāte. Gavasseva nāsā assāti gonaso, saññāyaṃ nāsasaddassa naso kato pāṇini 5.4.119. Tilaṃ icchatīti tiliccho, tiriyaṃ añcatīti vā tiliccho, yadādi.",
  "anya-e0810n:1790": "Dvayaṃ deḍḍubhe, yo “jalasappo”ti vuccati. Deḍḍunā rājiyā ubhatīti deḍḍubho. Piṭṭhe rājiyogā rājulo, ulo, badhirasappepyete.",
  "anya-e0810n:1791": "652. Kambalo ca assataro cāti ime dve nāgakulā merupāde vasanti.",
  "anya-e0810n:1792": "Dvayaṃ vesmanivuṭṭhasappe. “Vammanī”tipi pāṭho. “Asuddo gharasappo”ti vuttattā nibbisatāya amāritattā sīlayuttaṃ attā mano yasmiṃ silutto, assu, rassādi.",
  "anya-e0810n:1793": "Dvayaṃ rukkhaggādīsu nivuṭṭhasappe. Nīlo harito sappoti nīlasappo. “Nīlo kaṇhamhi harite”ti hi tārapālo. Paṭhamakāle silāyaṃ bhavatīti silābhu.",
  "anya-e0810n:1794_0": "653-654. Visadharantaṃ sappamatte. Āsiyaṃ visaṃ etassa āsīviso, āsī sappadāṭhā. Bhuja",
  "anya-e0810n:1794_1": "koṭilye, kuṭilāyamāno gacchatīti bhujaṅgo, evaṃ bhujago, bhujaṅgamo ca. Ahi gamane,",
  "anya-e0810n:1794_2": "i. Saranto sappati gacchatīti sarīsapo, assī, saṃyogalopo, aluttasamāsoyaṃ, bhujaṅgabhujaṅgamāpi,",
  "anya-e0810n:1794_3": "sabbadharakate pana “bhusaṃ, punappunaṃ vā kuṭilaṃ sappatīti sarīsapo”ti vuttaṃ.",
  "anya-e0810n:1794_4": "Phaṇayogā, ī, phaṇī. Sappatismā a, bhūmiphuṭṭhena gattena gati sappanaṃ. Araṃ sīghaṃ",
  "anya-e0810n:1794_5": "gacchatīti alagaddo, massa do, rassa lattañca, alagaddo, jalasappepyayaṃ, “alagaddo",
  "anya-e0810n:1794_6": "jalavāḷo”ti amara 8.5 hi amarasīho. Bhogo phaṇikāyo, taṃyogā bhogī. Pannaṃ gacchatīti",
  "anya-e0810n:1794_7": "pannago, pādehi vā na gacchatīti pannago. Dve jivhā assa. Urasā gacchatīti urago.",
  "anya-e0810n:1794_8": "Visesena ālāti gaṇhāti āyunti vāḷo, lassa ḷattaṃ, vā gamane vā, alo. Dīghasarīratāya",
  "anya-e0810n:1794_9": "dīgho. Dīghā piṭṭhi yassa, samāse ko. Udarameva pādo yassa. Visaṃ dharati. Cakkī,",
  "anya-e0810n:1794_10": "kuṇḍalī, gūḷhapādo, cakkhussavo, kākodaro, dabbīkaro, bilesayo, jimhago, pavanāsanopi.",
  "anya-e0810n:1794_11": "Sirasi cakkayogā cakkī. Kuṇḍalamiva vapu assatthīti taṃyogā kuṇḍalī. Cakkhunā suṇotīti",
  "anya-e0810n:1794_12": "cakkhussavo. Kākodaramiva udaraṃ assa. Dabbigatikattā phaṇā dabbī, taṃ karoti bandhatīti",
  "anya-e0810n:1794_13": "dabbīkaro. Sāmaññaniddesepi kaṇhasappādiyeva dabbīkaro. Jimhaṃ kuṭilaṃ gacchatīti.",
  "anya-e0810n:1794_14": "Pavanāsano vātabhojī.",
  "anya-e0810n:1795": "Phaṇino sappassa tanu kāyo bhogo nāma. Bhujatīti bhogo, bhuja koṭilye, ṇo.",
  "anya-e0810n:1796_0": "655-656. Dvayaṃ sappassa dāṭhāyaṃ. Asati yena asaṃ, mukhaṃ, tasmiṃ bhavā āsī, sappassa",
  "anya-e0810n:1796_1": "dāṭhā dantuttamā. Dvayaṃ sappassa jiṇṇatace, nimuccate yasmā sappoti, ṇo. Kañcukasadisattā",
  "anya-e0810n:1796_2": "kañcuko. Samā tulyatthā.",
  "anya-e0810n:1797": "Dvayaṃ visamatte. Soṇipathagataṃ visati dehanti visaṃ, visa pavesane. Giratīti garaḷaṃ, aḷo.",
  "anya-e0810n:1798": "Halāhalo, kāḷakūṭo, ādinā kākolādayo ca sattāti ime nava tabbhedā tassa visassa bhedā. Vuttañca –",
  "anya-e0810n:1799": "“Pume paṇḍe ca kākola-kāḷakūṭahalāhalā;",
  "anya-e0810n:1800": "Soraṭṭhiko sukkikeyyo, brahmaputto padīpano;",
  "anya-e0810n:1801": "Dārado vacchanābho ca, visabhedā ime navā”ti amara 8.10-11.",
  "anya-e0810n:1802_0": "Tatra halāhalo pume, vākārena napuṃsakepi, “hālāhala”nti hi tikaṇḍasese tikaṇḍasesa",
  "anya-e0810n:1802_1": "1.8.5 dīghādipi. Tālapatrasaṇṭhāno nīlapatro gothanākatiphalo gaccho halāhalo. Assa",
  "anya-e0810n:1802_2": "ca samīpe rukkhādayo ḍayhante. Himavati, kikkindāyaṃ, koṅkaṇesu, dakkhiṇasamudde",
  "anya-e0810n:1802_3": "ca jāyate, hanatīti halo, a, nassa lo, halānampi halo halāhalo, majjhadīgho. Tiriyalekhāya",
  "anya-e0810n:1802_4": "citaṃ dvijapadehi yuttaṃ, tathā gaṇṭhibhi byāpitaṃ bindubhideva yaṃ ghanatarehi,",
  "anya-e0810n:1802_5": "taṃ kāḷakūṭaṃ. Idañca puthumālināmassāsurassa soṇitamhā eva asurasamaye devāsuraraṇe",
  "anya-e0810n:1802_6": "(?) samuppannassa assattharukkhasadisassa rukkhassa niyyāso, ahicchattamalayakoṅkaṇasiṅgaverapabbatādīsu",
  "anya-e0810n:1802_7": "coppajjate. Vaṇṇena kāḷañca taṃ sattānaṃ jīvitaharaṇato lohamuggarasadisatāya kūṭañceti kāḷakūṭaṃ.",
  "anya-e0810n:1803": "Brahmaputto tu kapilo, malayaddibhavo kharo;",
  "anya-e0810n:1804": "Padīpano tu dahano, rattavaṇṇo’ñjanaddijo cintāmaṇiṭīkā 8.10-11.",
  "anya-e0810n:1805_0": "Darade bhavo dārado, suppabhanāmako taṃdesapasiddho ca. Vacchanābho sinduvārapattasadiso",
  "anya-e0810n:1805_1": "ca taṃsamīpe rukkho na vaddhate, taṃsamphassavāyu ca jarayati, viñjhāyaṃ, kikkindāyañca",
  "anya-e0810n:1805_2": "jāyate, evaṃ visantarānampi sarūpaṃ āgamato viññeyyaṃ.",
  "anya-e0810n:1806": "Dvayaṃ dhanatthaṃ sappaggāhe. Vāḷaṃ sappaṃ gaṇhanasīlatāya vāḷagāhī. Ahino tuṇḍena mukhena dibbatīti ahituṇḍiko, ṇiko, “vāḷaggāho’hituṇḍiko”ti amarakose 8.11-gāthāyampi amaramālā.",
  "anya-e0810n:1807": "657. Tikaṃ niraye. Ayo iṭṭhaphalaṃ, so niggato asmāti nirayo, nindito rayo gamanaṃ etthāti vā nirayo. Duṭṭhā gati duggati. Apuññe netīti narako, ṇvu, ranto ca, narako.",
  "anya-e0810n:1808_0": "Tesu nirayesu yo “mahānirayo”ti vutto, so aṭṭhadhā hotīti taṃ dasseti “sañjīvo”ccādinā",
  "anya-e0810n:1808_1": "silokena. Marantāpi kammaphalānubhavanatthaṃ punappunaṃ jīvanti asmiṃ sañjīvo. Yattha",
  "anya-e0810n:1808_2": "niraye nerayikānaṃ sarīrāni vaḍḍhakīnaṃ kāḷasuttena saññāṇaṃ katvā vāsiyā tacchanti,",
  "anya-e0810n:1808_3": "so kāḷasutto. Bhusaṃ, punappunaṃ vā dukkhitasaddena ravanti asmiṃ roruvo, mahanto",
  "anya-e0810n:1808_4": "ca so roruvo cāti mahāroruvo. Puna “roruvo”ti cūḷaroruvo vutto. Bhusaṃ patanti asmiṃ",
  "anya-e0810n:1808_5": "patāpano, “vīci taraṅge appe cā”ti ruddo, natthi sukhassa vīci lesopi atrāti avīci,",
  "anya-e0810n:1808_6": "“vīci sukhataraṅgesū”ti tikaṇḍaseso tikaṇḍasesa 3.3.78, tasmā natthi vīci sukhaṃ",
  "anya-e0810n:1808_7": "etthāti avīci. Samantato āgatehi pabbatehi haññanti atrāti saṅghāto. Tapanti atra",
  "anya-e0810n:1808_8": "tāpano, itisaddo aṭṭhannaṃ parisamāpanattho.",
  "anya-e0810n:1809": "658. Tattha nirayesu vetaraṇī ca lohakumbhī cāti ime dve nirayā jalāsayā jalādhārā, te ca thiyaṃ, taraṇī nāvā, sā natthi yassaṃ vetaraṇī. Lohamayā kumbhī lohakumbhī.",
  "anya-e0810n:1810": "Dvayaṃ nirayapāle. Kāraṇā yātanā, sā ca tibbavedanā, taṃ karotīti kāraṇiko. Nirayagatasatte pātīti nirayapo.",
  "anya-e0810n:1811": "Dvayaṃ nirayagatasatte. Nirayaṃ gacchatīti nerayiko. Narakaṃ gacchatīti nārako.",
  "anya-e0810n:1812_0": "659. Udadhi pariyantaṃ samuddassa nāmaṃ. Aṇṇo jalaṃ, so vāti gacchati yasmiṃ aṇṇavo,",
  "anya-e0810n:1812_1": "aṇṇo yasmiṃ vijjatīti vā aṇṇavo, assatthyatthe vo. Sagarehi rājakumārehi khato sāgaro,",
  "anya-e0810n:1812_2": "sānaṃ dhanānaṃ ākaroti vā sāgaro, kassa go, sāga saṃvaraṇe vā, aro. Sandateti sindhu,",
  "anya-e0810n:1812_3": "sanda savane, yadādi. Udi kledane, sammā klidanti candodaye asmā āpānīti samuddo.",
  "anya-e0810n:1812_4": "Jalāni, udakāni ca nidhīyante, dhīyante cātrāti jalanidhi, udadhi ca, udakassa udādeso.",
  "anya-e0810n:1813_0": "Tassa samuddassa khīraṇṇavo, ādinā lavaṇodo, dadhyudo, ghatodo, ucchurasodo, madirodo,",
  "anya-e0810n:1813_1": "sādudako cāti ime satta mahaṇṇavavisesā bhavanti byākhyāsudhā 1.10.2. Khīravaṇṇo aṇṇavo khīraṇṇavo.",
  "anya-e0810n:1814": "660. Assa samuddassa kūladeso tīradeso velā nāma, vigacchanti irā yassaṃ velā, lattaṃ. Cakkamiva salilānaṃ jalānaṃ bhamo bhamanaṃ āvaṭṭo nāma, āvaṭṭanti jalāni atrāti āvaṭṭo.",
  "anya-e0810n:1815": "Tikaṃ bindumhi. Thu abhitthave, vo, usse. Vidi avayave, u, bindu. Phusa phusane, to, phusitaṃ. Pākāre, gehāditittiyañca jalaniggamo bhamo nāma, bhamu anavaṭṭhāne.",
  "anya-e0810n:1816_0": "661. Siloko udake. Āpa byāpane, appoti sabbatrāti āpo. Pātabbanti payo, pā pāne,",
  "anya-e0810n:1816_1": "ṇyo. Rasso, payo. Jala dhaññe, a. Vārayati ninnonatanti vāri, vara nisedhe, ṇi, vārayati",
  "anya-e0810n:1816_2": "pipāsanti vā vāri. Pīyateti pānīyaṃ, anīyo. Salatīti salilaṃ, sala gatiyaṃ, ilo.",
  "anya-e0810n:1816_3": "Udi kledane, ṇvu, ulopo, dakaṃ pipāsacchedaṃ karotīti vā dakaṃ, “dā dānacchedadhātū”ti",
  "anya-e0810n:1816_4": "ekakkharakosa 20 gāthā hi ekakkharakose, rasso. Ana sadde, a, dvittaṃ, ara gamane",
  "anya-e0810n:1816_5": "vā, to, annādeso, ṇattaṃ. Nī naye, īro. Vana sambhattiyaṃ. Vanīyate pipāsehīti vanaṃ.",
  "anya-e0810n:1816_6": "Vā gamane, alo. Tāyate pālayateti toyaṃ, tā pālane, curādi, yo, ākārassottaṃ. Amba",
  "anya-e0810n:1816_7": "sadde, u, ambu. Udi pasavanakledanesu, ṇvu, udakaṃ. Kara karaṇe, kvi, kaṃ. Kamalaṃ,",
  "anya-e0810n:1816_8": "khīrampi, kamu icchākantīsu, alo. Khanu hiṃsāyaṃ, īro, nalopo, khī khaye vā, khīraṃ.",
  "anya-e0810n:1817_0": "662. Catukkaṃ taraṅge. Taranto gacchati, tīraṃ vā gacchatīti taraṅgo, aluttasamāso,",
  "anya-e0810n:1817_1": "paratra īssattaṃ. Sayameva bhijjateti bhaṅgo, a. Ūha vitakke, mi, halopo, ūmi, ara",
  "anya-e0810n:1817_2": "gamane vā, mi, assū, ralopo. Vimhayaṃ vicittaṃ cinotīti vīci, i, upasaggassa dīgho,",
  "anya-e0810n:1817_3": "ete dve pumitthiyaṃ.",
  "anya-e0810n:1818": "Ullolo, kallolo cāti idaṃ dvayaṃ mahāvīcīsu kathyate, lola ummādane, ullolayatīti ullolo, ṇo, ula gamane vā, olo, dvittaṃ. Kalla sadde, olo, kallolo.",
  "anya-e0810n:1819_0": "663. Silokaddhaṃ kaddame. Jalaṃ balate jambālo, kammani ṇo, makāro vaṇṇavikāro. Kala",
  "anya-e0810n:1819_1": "saṅkhyāne, alo. Paca vitthāravacane, kammani ṇo. Cikkha vacane, alo, dvittaṃ. Kada",
  "anya-e0810n:1819_2": "madde, amo, dvittaṃ.",
  "anya-e0810n:1820_0": "Chakkaṃ vālukāyaṃ. Pula mahatthe, ino, ḷattaṃ. Vala saṃvaraṇe, ṇvu, assu, vālukā,",
  "anya-e0810n:1820_1": "thī. Vaṇṇa sadde, vaṇṇo. Mara pāṇacāge, u, maru, devepi. Ara gamane, u, assu, uru,",
  "anya-e0810n:1820_2": "mahantepi, vaṇṇo ca maru ca uru ca vaṇṇamarūru. Sica paggharaṇe, to, sikatā, thī.",
  "anya-e0810n:1821_0": "664. Jalamajjhagataṃ talaṃ kammabhūtaṃ “antarīpaṃ, dīpo”ti coccate. Dvidhāgatānaṃ",
  "anya-e0810n:1821_1": "āpānaṃ antaragataṃ antarīpaṃ, ākārassī. “Antarīya”nti vā pāṭho, tadā dvidhāgatānaṃ",
  "anya-e0810n:1821_2": "āpānaṃ antare bhavaṃ antarīyanti viggaho, akārassī. Dvidhāgatāni āpāni asmiṃ hetubhūteti",
  "anya-e0810n:1821_3": "dīpo. Vakāraākārānaṃ lopo, issī ca, dīpo, vākārena dīpampi.",
  "anya-e0810n:1822": "Pañcakaṃ tīrassa nāmaṃ. Pāra tīra kammasampattiyaṃ, curādi, a. Kūla āvaraṇe, ṇo. Rudha āvaraṇe, rodhaṃ. Aññapārādinivattanatthaṃ “patīra”nti vuttaṃ. Taṭa ussaye, a, thiyaṃ, taṭī.",
  "anya-e0810n:1823_0": "665. Paramhi tīrasmiṃ pārasaddo, so ca napuṃsake, pāra tīra kammasampattiyaṃ, pāra",
  "anya-e0810n:1823_1": "sāmatthiye vā, pārayati taraṅgādayo vāretunti pāraṃ. Orantutīraṃ “apāra”ntyuccate,",
  "anya-e0810n:1823_2": "avare tīradese bhavaṃ oraṃ, ṇo. Pārato aññaṃ tīraṃ apāraṃ.",
  "anya-e0810n:1824_0": "Pañcakaṃ uḷumpe. Uḷuto dakato pāti rakkhati uḷupo, soyeva niggahītāgamavasena uḷumpo.",
  "anya-e0810n:1824_1": "Plavati, plavanti anenāti vā plavo, plava gamane, gamanaṃ atra jalagamanaṃ. Kula",
  "anya-e0810n:1824_2": "santāne, a, ke ulati gacchatīti vā kullo, a, dvittaṃ. Taranti anena taro, tara plavataraṇesu.",
  "anya-e0810n:1824_3": "Gamanāgamanavasena punappunaṃ jale aranti yāya, sā paccarī, a, nadādi.",
  "anya-e0810n:1825_0": "666. Tikaṃ nāvāyaṃ. Taranti yāya taraṇī, yu, nadādi, ipaccaye tari, īmhi tu tarī.",
  "anya-e0810n:1825_1": "Nu thutiyaṃ, a, vuḍḍhāvādesā, nāvā. Dvayaṃ laṅkārathambhe. Kūpa gamane, ṇvu, kūpako,",
  "anya-e0810n:1825_2": "apaccayo vā, tadā sakatthe ko. Kamu icchāyaṃ, bho, sakatthe ko, assu ca, kumbhakaṃ.",
  "anya-e0810n:1826_0": "Dvayaṃ “pe seṃ”iti khyāte. Tarassa pacchābhāge bandhitabboti pacchābandho. Ga’micchitadisaṃ",
  "anya-e0810n:1826_1": "aṭati yena goṭaviso, iso, avanto ca assottañca, goṭaviso. Dvayaṃ “pe tamā”iti khyāte.",
  "anya-e0810n:1826_2": "Nāvāya kaṇṇo viya kaṇṇo, mahanto kenipāto, tena pavahaṇapatisavanato, taṃ dharatīti,",
  "anya-e0810n:1826_3": "kammani ṇo. Nāvāya yutto nāviko.",
  "anya-e0810n:1827": "667. Dvayaṃ nāvāya gamanopāye. Arati yenāti arittaṃ, chadādīhi tatraṇa, ikārāgamo, dvittañca. Ke jale nipātiyate kenipāto, aluttasamāsoyaṃ.",
  "anya-e0810n:1828": "Dvayaṃ niyāmake. Poto pavahanaṃ, taṃ vāhayatīti potavāho. Niyacchati potanti niyāmako, yamu uparame, nipubbo gamane, ṇvu, niyāmako, curādi. Niyāmakepi.",
  "anya-e0810n:1829_0": "Ye vāṇijā nāvāya vāṇijakammaṃ ācaranti, te saṃyattikā nāma, saṃyānaṃ saṃyātrā, dīpantaragamanaṃ,",
  "anya-e0810n:1829_1": "traṇa, sā payojanametesaṃ saṃyattikā, ṇiko, ralopo, rasso ca. Tapaccayena vā siddhaṃ.",
  "anya-e0810n:1829_2": "Potavāṇijāpi, poto pavahanaṃ, tassa vāṇijā.",
  "anya-e0810n:1830_0": "668. Laṅkārādayo, phiyādayo ca nāvāya aṅgā avayavā. Lo indo, tassa kāraṇaṃ laṅkāro.",
  "anya-e0810n:1830_1": "Vaṭo vuccati sivaṭo, tadākāratāya vaṭākāro. “Vaṭo kamadde nigrodhe”ti hi nānatthasaṅgaho.",
  "anya-e0810n:1830_2": "Phā vuḍḍhiyaṃ, iyo, phiyo.",
  "anya-e0810n:1831_0": "Dvayaṃ “talaka”iti khyāte. Pū pavane, to, vuḍḍhi, pavahati niyāmaketi pavahanaṃ.",
  "anya-e0810n:1831_1": "Vuttanti kriyāpadaṃ. Dvayaṃ kaṭṭhambuvāhiniyaṃ, duṇa gatihiṃsāsu, a, nadādi, vuḍḍhi,",
  "anya-e0810n:1831_2": "doṇī. Ambuṃ neti yena ambaṇaṃ, ussattaṃ, ṇattañca, amba sadde vā, yu.",
  "anya-e0810n:1832_0": "669. Tikaṃ gambhīre. Gamu gamane, īro, bhonto ca malopo ca, gabhīro. Mālope tu gambhīro,",
  "anya-e0810n:1832_1": "gacchantā bhāyanti asminti vā gabhīro, gambhīro ca. Nipubbo mana abhyāse, ṇo, massa",
  "anya-e0810n:1832_2": "no. Tabbipakkhato gambhīraviparītato uttānaṃ nāma, uggataṃ tānaṃ pamāṇaṃ assa uttānaṃ, agambhīraṃ.",
  "anya-e0810n:1833": "Dvayaṃ agādhe. Gādha patiṭṭhākaṅkhāsu, ganthe ca, natthi gādhaṃ yatra agādhaṃ. Na heṭṭhimatalaṃ phusati yatra atalamphassaṃ.",
  "anya-e0810n:1834": "Tikaṃ appasanne. Natthi acchabhāvo atra anaccho. Kalusaṃ pāpepi vuttaṃ. Vila bhedane, ṇo, āvilo. Ava rakkhaṇe vā, ilo.",
  "anya-e0810n:1835_0": "670. Tikaṃ nimmale. Cho chedane, na chindati dassananti accho, ṇo, sacchopi, sara",
  "anya-e0810n:1835_1": "visaraṇe, to, annādeso. Natthi malaṃ etasmiṃ vimalo. Gabhīrappabhutī gabhīrādayo",
  "anya-e0810n:1835_2": "vimalantā tīsu liṅgesu.",
  "anya-e0810n:1836_0": "Pañcakaṃ kevaṭṭe. Dhā dhāraṇe, īvaro. Macche hantvā jīvatīti macchiko, iko. Macche",
  "anya-e0810n:1836_1": "bandhati jālenāti macchabandho, macche vadhatīti vā macchabandho, niggahītāgamo,",
  "anya-e0810n:1836_2": "kaṃ jalaṃ, tassa īlakkhī, tāya vaṭṭo vaṭṭanaṃ assatthīti kevaṭṭo. Kevattopi, ṇo.",
  "anya-e0810n:1836_3": "Jāle niyutto, jālena hantīti vā jāliko, dāsopyatra, dāsa dāne, a, “dāso kevaṭṭabhaccesū”ti",
  "anya-e0810n:1836_4": "cintāmaṇiṭīkā 10.15 ruddo.",
  "anya-e0810n:1837_0": "671-672. Jhasāntaṃ macche. Masa āmasane, cho, maradhātuvasena vā siddho, mara pāṇacāge,",
  "anya-e0810n:1837_1": "ino, ralopo. Mukhappadese puthūni lomāni assa puthulomo. Pāṭhīnādīnaṃ macchattā visesato",
  "anya-e0810n:1837_2": "alomakepyassa vutti. Jhasa hiṃsattho daṇḍako dhātu, a, jhaso. Aṇḍajo, visāro, sakalīpi,",
  "anya-e0810n:1837_3": "vicitraṃ sarati anena visāro, ṇo. Rohitādīnaṃ vakkalappāyo battalappāyo (ka.) taco",
  "anya-e0810n:1837_4": "sakalaṃ. Taṃyogā, ī, sakalī.",
  "anya-e0810n:1838_0": "Rohitādayo, makarādayo ca macchappabhedā. Ruha janane, to, rohito. Vipāke madhurasattā",
  "anya-e0810n:1838_1": "magguro, vaṇṇavikāro, majjatīti vā magguro, ūro, majja suddhiyaṃ, jjassa ggattaṃ,",
  "anya-e0810n:1838_2": "rasso ca, magguro, “ṅā khū”. Siṅgayuttatāya siṅgī, ṇo, nadādi, saṅgupi, sarati vātanti",
  "anya-e0810n:1838_3": "vā siṅgī, sara hiṃsāyaṃ, a, rassa go, assi, niggahītāgamo, nadādi, siṅgī, “ṅa cve”.",
  "anya-e0810n:1838_4": "Bala saṃvaraṇe, alo, lassa jo, balajo,”ṅa pā”. Muñja saddattho, muñjo. Pū pavane,",
  "anya-e0810n:1838_5": "uso, vuddhyāvādesā, pāvuso, mahāmukhamaccho, “ṅa ṭā”.",
  "anya-e0810n:1839_0": "Sattakkhattuṃ vaṅkatīti sattavaṅko, “ṅa se”. Saha vaṅkena, saṃvijjamāno vā vaṅko",
  "anya-e0810n:1839_1": "yassa savaṅko, “ṅa mve”. Naḷasaṇṭhāno mīno naḷamīno, “ṅa phौ-yo”. Kaḍi sannicayavadanekadesesu,",
  "anya-e0810n:1839_2": "ṇvu, gaṇḍako, “ṅa mā”. Sasu hiṃsāyaṃ, u, assu, susukā, sakattheko, “ṅa-pौ-ṭaye”.",
  "anya-e0810n:1839_3": "Sayanato passena pharatīti sapharī, nadādi, phara pharaṇe, sapharī dvīsu, “ṅa khū-mā”.",
  "anya-e0810n:1839_4": "Pāṇiggahaṇe mukhaṃ kiratīti makaro, yadādi.",
  "anya-e0810n:1840_0": "673. Timiādayo satta mahāmacchā nāma. Tima addabhāve, timatīti timi, i, timi macchamattepi.",
  "anya-e0810n:1840_1": "Gira niggiraṇe, ṇo, lattaṃ, issattaṃ. Timino galo timiṅgalo, niggahītāgamo. Vaṇṇena",
  "anya-e0810n:1840_2": "piṅgalatimirasadisatāya timirapiṅgalo. Ā bhuso nandatīti ānando, nanda samiddhiyaṃ.",
  "anya-e0810n:1840_3": "Timino macche nandayatīti timinando. “Timindo”tipi pāṭho, timīnaṃ macchānaṃ indo",
  "anya-e0810n:1840_4": "timindo. Adhiko āroho yassa ajjhāroho. Mahanto timi maccho mahātimi.",
  "anya-e0810n:1841_0": "674. Dvayaṃ “ṅa phe”iti khyāte. Pāsāṇasadisasaṇṭhāno maccho pāsāṇamaccho. Paṭha viyattiyaṃ",
  "anya-e0810n:1841_1": "vācāyaṃ, ino, ubhayatra dīgho, pāṭhīno, “ṅa-pौ”ti ca vadanti. Dvayaṃ baḷise. Vaṅkatīti",
  "anya-e0810n:1841_2": "vaṅko, vaṅka koṭilye. Bala saṃvaraṇe, iso, ḷattaṃ. Macchavedhanampi, vidha vidhāne,",
  "anya-e0810n:1841_3": "bhedane ca, anekatthattā, yu.",
  "anya-e0810n:1842_0": "Tikaṃ kumbhīle. “Suṃsumāro”ti samuditanāmaṃ, sasatīti susu. Susu eva suṃsu, māretīti",
  "anya-e0810n:1842_1": "māro, suṃsu eva māro suṃsumāro. Kena ubhati pūretīti kumbho, jalāsayo, tatra ulati",
  "anya-e0810n:1842_2": "gacchatīti kumbhīlo, kumbhī vā ghaṭo, taṃ lātīti kumbhīlo. Na kamatīti nakko, kvi,",
  "anya-e0810n:1842_3": "saññāsaddattā nassa pakati, nakka nāsane vā, curādi.",
  "anya-e0810n:1843_0": "Dvayaṃ kacchape. Kucchito ūmi vego assa kummo, “pakāse vegabhaṅgesu, taraṅge ūmi",
  "anya-e0810n:1843_1": "puṃthiya”nti cintāmaṇiṭīkā 10.21 rabhaso, “vege bhaṅgappakāsesu, bilāyaṃ ūmi vīciya”nti",
  "anya-e0810n:1843_2": "nānatthasaṅgaho. Kacchena pivatīti kacchapo, ṇo, kamaṭhopyatra, kamu icchāyaṃ, aṭho.",
  "anya-e0810n:1844_0": "675. Dvayaṃ kakkaṭe. Kakatīti kakkaṭako. Sakatthe ko, kuka ādāne vā, aṭo, ussattaṃ.",
  "anya-e0810n:1844_1": "Kula santāne, bandhumhi ca, īro, kuṃ vā pathaviṃ lunātīti kuḷīro, īro. Dvayaṃ rattape.",
  "anya-e0810n:1844_2": "Jalassa ūkā kimiviseso jalūkā, jalaṃ okaṃ gehaṃ etissāti vā jalūkā, ossū, uca samavāye,",
  "anya-e0810n:1844_3": "ṇo, okaṃ. Rattaṃ rudhiraṃ pivatīti rattapā.",
  "anya-e0810n:1845_0": "Tikaṃ maṇḍūke. Maṇḍa bhūsane, uko, dīgho. Dada dāne, uro, dvittaṃ. Bhī bhaye, sappato",
  "anya-e0810n:1845_1": "bhāyatīti bheko, iko, īsse. Vassābhū, sāluro, plavopi. Dvayaṃ “tī”iti khyāte. Gaṇḍaṃ",
  "anya-e0810n:1845_2": "vaccasannicayaṃ uppādetīti gaṇḍuppādo. Mahiyā latā mahīlatā, kiñculukopi. Kiñca culatīti kiñculuko, uko.",
  "anya-e0810n:1846_0": "676. Dvayaṃ muttāphoṭe. Sappa gamane, i, assi, sippi, thī. Su abhisave, tti, sutti.",
  "anya-e0810n:1846_1": "Dvayaṃ saṅkhe. Khanu avadāraṇe, kvi, saṅkho. Samu upasame vā, kho, saṅkho. Kaṃ vāti",
  "anya-e0810n:1846_2": "gacchatīti kumbu, u, dvepyanitthiyaṃ.",
  "anya-e0810n:1847_0": "Dvayaṃ khuddasaṅkhajātiyaṃ. Saṅkhassa nakho iva saṅkhanakho. Dvayaṃ “kharu”iti khyāte.",
  "anya-e0810n:1847_1": "Jale savatīti jalasutti, su pasave, tti. Samatīti sambuko, uko, bonto ca, “sambuko",
  "anya-e0810n:1847_2": "jalasutti’tthī”ti cintāmaṇiṭīkā 10.23 puṃkaṇḍe vopālito.",
  "anya-e0810n:1848": "677. Dvayaṃ jalāsaye. Jalānaṃ āsayo patiṭṭhitaṭṭhānaṃ jalāsayo. Tesu jalāsayesu majjhe yo gambhīro agādho, so rahadākhyo, hara haraṇe, bhūvādi, do, vaṇṇavipariyayo, rahado.",
  "anya-e0810n:1849_0": "Dvayaṃ udapāne. Udakaṃ pivanti asmiṃ, yu, kalopo. Pivanti asmiṃ pāno, so eva kūpo",
  "anya-e0810n:1849_1": "pānakūpo, ku sadde, po, dīghādi, kūpo, kena ubhatīti vā kūpo, bhassa po. Andhupi,",
  "anya-e0810n:1849_2": "andha dassanupasaṅghāte, curādi, u. Dvayaṃ samacaturassapokkharaṇiyaṃ. Khanu avadāraṇe,",
  "anya-e0810n:1849_3": "kamme to, nalopo, dīghādi. Pokkharaṃ jalaṃ, taṃyogā ano, nadādi, pokkharaṇī.",
  "anya-e0810n:1850_0": "678. Tipādena mahato sadā agādhajalassa padmaṭṭhānassa ca padmasuññassa ca yogyatāya",
  "anya-e0810n:1850_1": "nāmaṃ amara 10.28 gāthāyaṃ passitabbaṃ. Taḷa āghāte, tala patiṭṭhāyaṃ vā, āko, aparapakkhe",
  "anya-e0810n:1850_2": "ḷattaṃ. Sara gamane, a, saro. Vapa bījanikkhepe, vapanti yāya vāpī, āyatacaturassāyampi.",
  "anya-e0810n:1850_3": "Saratismā aso, nadādi, sarasī. Daha bhasmīkaraṇe, a, dadha dhāraṇe vā, dhassa ho.",
  "anya-e0810n:1850_4": "Ambujānaṃ paddhānaṃ ākaro uppattiṭṭhānaṃ.",
  "anya-e0810n:1851": "Khuddako saro “pallala”ntyuccate. Yatra vassāsu adhikaṃ jalaṃ, gimhesu jāṇumattaṃ, sukkhatyeva vā, palla rakkhaṇe, curādi, alo, pallalaṃ.",
  "anya-e0810n:1852_0": "679-680. Anotattādayo ete satta mahāsarā nāma. Tatra sūriyaraṃsisamphuṭṭhābhāvena",
  "anya-e0810n:1852_1": "na avatapati udakametthāti anotatto. Kaṇṇamuṇḍapabbatasamīpattā kaṇṇamuṇḍo. Rathaṃ",
  "anya-e0810n:1852_2": "karotīti rathakārako, yathākathañci ayaṃ byuppatti nāma, saññā pana lokatoyevāvagantabbā.",
  "anya-e0810n:1852_3": "Chabbaṇṇadantavantatāya chaddanto, nāgarājā, tassa nivāsanaṭṭhānasamīpattā chaddanto,",
  "anya-e0810n:1852_4": "saro. Kuṇālasakuṇā bahavo yattha santi kuṇālo. Mandākinī ākāsagaṅgāyampi vuttā. Bahavo",
  "anya-e0810n:1852_5": "sīhā papatanti asmiṃ sīhappapāto.",
  "anya-e0810n:1853_0": "Dvayaṃ jalappāye dese kūpanikaṭe pasupānatthaṃ patthārādiracite jalāsaye. Āhūyante",
  "anya-e0810n:1853_1": "pasavo atra pānāyāti āhāvo, ṇo, vuḍḍhāvādeso. Nipivanti asmiṃ nipānaṃ, yu. Dvayaṃ",
  "anya-e0810n:1853_2": "surakhāte, aporise devanimmiteti bhāvo, soṇḍeiccaññe. “Akhāto devakhātako”ti amara",
  "anya-e0810n:1853_3": "10.27 hi amaramālāyaṃ puṃsakaṇḍaṃ.",
  "anya-e0810n:1854_0": "681. Nadyantaṃ nadīyaṃ. Savatīti, anto, nadādi, savantī. Ninnaṭṭhānaṃ gacchatīti",
  "anya-e0810n:1854_1": "ninnagā, kvi. Sanda pasavane, u, assittaṃ, vaṇṇavikāro, sindhu. Sara gamane, to,",
  "anya-e0810n:1854_2": "ikārāgamo, saritā. Āpānaṃ nivāso āpo, samuddo, ṇo, taṃ gacchatīti āpagā. Nada abyattasadde,",
  "anya-e0810n:1854_3": "nadatīti nadī, nadādi, taraṅganīpyatra.",
  "anya-e0810n:1855_0": "Dvayaṃ gaṅgāyaṃ. Bhagīrathena raññā nibbattitā bhāgīrathīti lokiyā, asmākantu matena",
  "anya-e0810n:1855_1": "nāmamattamevetaṃ tassāti sanniṭṭhānaṃ, evaṃ sabbatra. Gacchatīti gaṅgā, gamito go,",
  "anya-e0810n:1855_2": "tipathagatāpi, tayo saggamaccapātālapathe gatā tipathagatā. Sindhūnaṃ nadīnaṃ saṅgamo",
  "anya-e0810n:1855_3": "melako sambhedo. Sammā bhijjanti asmiṃ sambhedo, saṃpubbo bhidi melane, ṇo.",
  "anya-e0810n:1856_0": "682. Gaṅgādikā imā pañca nadiyo mahānadī nāma. Aciraṃ sīghagamanaṃ etissamatthīti",
  "anya-e0810n:1856_1": "aciravatī. Yamu uparame, uno, yamassa bhaginī vā yamunā, bhaginyatthe uno. Sarāni",
  "anya-e0810n:1856_2": "bhavanti yāya avadhibhūtāyāti sarabhū, sara gatihiṃsācintāsu vā, ū, abhonto ca, sarabhū.",
  "anya-e0810n:1856_3": "Maha pūjāyaṃ, a, nadādi.",
  "anya-e0810n:1857_0": "Candabhāgādikā ninnagā pañca mahānadito aññāsaṃ nadīnaṃ bhedā. Candabhāgo nāma pabbato,",
  "anya-e0810n:1857_1": "tato pabhavatīti candabhāgā. Sarayogā vantu, majjhe sakārāgamo, nadādi, sarasvatī. Vanturatrātisaye.",
  "anya-e0810n:1858_0": "683. Niddosaṃ jalaṃ assaṃ nerañjarā, yadādi, atha vā nerañjarā nāma tūriyaviseso,",
  "anya-e0810n:1858_1": "taṃsamānasaddatāya ayaṃ nadī nerañjarā nāma. Nānāgāhākulībhūtatāya kucchitaṃ veraṃ",
  "anya-e0810n:1858_2": "assā kāverī, nadādi. Nammaṃ sukhaṃ dadātīti nammadā, ṇo. Ādinā sarāvatī vettavatī",
  "anya-e0810n:1858_3": "kaṇṭakī kosikīādikā anekā nadībhedā saṅgahitā.",
  "anya-e0810n:1859": "Dvayaṃ hammiyadevālayādīsu jalamagge. Vārino nikkhamanamaggo vārimaggo. Nala gandhe, a, nadādi, ḷattaṃ, panāḷi, ayaṃ itthiyaṃ, pume ca.",
  "anya-e0810n:1860": "Tikaṃ gāmadvāramhi asucipūtipaṅkasampuṇṇāyaṃ kāsuyaṃ. Cittaṃ dunotīti candanikā, yadādi.",
  "anya-e0810n:1861_0": "684-685. Jamu adane, alo, nadādi, bonto ca, ḷattaṃ, jambāḷī. Avalagganti asmiṃ oḷigallo,",
  "anya-e0810n:1861_1": "lagga saṅge, alo, ḷattaṃ, assi, galopo, dvittañca. Sāddhapajjena padumassa nāmaṃ.",
  "anya-e0810n:1861_2": "Sarasi ruhatīti saroruhaṃ, ro. Sataṃ pattāni assa, padmavisesatthepyassa padmattā",
  "anya-e0810n:1861_3": "visesato abhedo. Araṃ vindatīti aravindaṃ. Pada gamane, umo. Padumaṃ, anitthī. Paṅke",
  "anya-e0810n:1861_4": "kaddame ruhatīti paṅkeruhaṃ, aluttasamāsoyaṃ. Nala gandhe, ino, ḷattaṃ. Pusa vuḍḍhimhi,",
  "anya-e0810n:1861_5": "kharo, vuḍḍhi, sassa ko, pokkhare jale jātanti vā pokkharaṃ. Muḷālatopi uggantvā",
  "anya-e0810n:1861_6": "pupphati muḷālapupphaṃ. Kaṃ jalaṃ alayati bhūsayatīti kamalaṃ, ala bhūsane. Bhisatopi",
  "anya-e0810n:1861_7": "uggantvā pupphatīti bhisapupphaṃ. Kuse jale seti tiṭṭhatīti kusesayaṃ, ro, aluttasamāso.",
  "anya-e0810n:1861_8": "Tāmarasampi, tāmaraṃ jalaṃ, “tāmaraṃ ghatamaṇṇo ce”ti tantatantaraṃ, tatra seti tiṭṭhatīti tāmarasaṃ, ro.",
  "anya-e0810n:1862_0": "686. Sitaṃ setaṃ kamalaṃ “puṇḍarīka”ntyuccate, puḍi khaṇḍane, muḍirityeke, iko, arāgamo",
  "anya-e0810n:1862_1": "ca, massa po, issīkāro ca, puṇḍarīkaṃ. Rattaṃ tu kamalaṃ “kokanadaṃ, kokāsako”ti",
  "anya-e0810n:1862_2": "coccate. Koke nādayatīti kokanādaṃ, ṇo. Rattuppale ca, “kokanadaṃ, kokanuda”ntipi",
  "anya-e0810n:1862_3": "pāṭho, ke kanati dibbatīti vā kokanadaṃ, bhūvādi, do, asso. Kana dittikantigatīsu,",
  "anya-e0810n:1862_4": "ke kāsatīti kokāsako, ṇvu, kāsa dittiyaṃ.",
  "anya-e0810n:1863_0": "Dvayaṃ kesare, ke jāyatīti ki, kamalādi, tasmiṃ jāyati, jalatīti vā kiñjakkho, kho,",
  "anya-e0810n:1863_1": "nassa, lassa vā ko, niggahītāgamo, ke saratīti, a, sattamiyā alopo, dvayamanitthī.",
  "anya-e0810n:1863_2": "Dvayaṃ padmādidaṇḍe. Daṇḍasadisatāya daṇḍo. Nala gandhe, ṇo.",
  "anya-e0810n:1864_0": "687. Dvayaṃ muḷāle. Visa peraṇe, vassa bho, bhisaṃ, bhāsa dittiyaṃ vā, ākārassi.",
  "anya-e0810n:1864_1": "Mūle jāyatīti muḷālo, aññatthe alo, rassādi, ḷattañca, mūla patiṭṭhāyaṃ vā, alo,",
  "anya-e0810n:1864_2": "sesaṃ pubbasadisaṃ, dvayaṃpyanitthī.",
  "anya-e0810n:1865_0": "Dvayaṃ kaṇṇikāyaṃ. Bījassa koso ākaro bījakoso. Kaṇṇe karīyatīti kaṇṇikā, kaṇṇālaṅkāro,",
  "anya-e0810n:1865_1": "taṃsadisasaṇṭhānatāya kaṇṇikā, padumādīnaṃ samūhe gahane vanetyattho. Saṇa dāne,",
  "anya-e0810n:1865_2": "ḍo, saṇḍaṃ, “saṇḍaṃ paddhādisaṅghāte, gopatimhi pume bhave”ti nānatthasaṅgaho.",
  "anya-e0810n:1866_0": "688. Dvayaṃ padmakumudādisāmaññe, tathā hi padmaṃ mahoppalaṃ sitoppalamuccate, “kuvalayaṃ",
  "anya-e0810n:1866_1": "uppalañca, nīlamindīvaranti hi”iti byāḍi, “uppalañca kuvalayaṃ, nīlamindīvaraṃ mata”nti",
  "anya-e0810n:1866_2": "bhāguri ca, “romo siti ca nīlo, kuvalayamindīvarañca nīlambuja”nti tu vararuci. “Kuvalayadalasāmopyaṅgadadhiti",
  "anya-e0810n:1866_3": "paridhū sara”nti māladhi, mādhavo ca, tatra pubbakamatamiha nissīyate. Yadyevaṃ kathamuppalasaddena",
  "anya-e0810n:1866_4": "nīluppalādīsveva buddhi, na pana mahoppalādimhīti? Vuccate – sāmaññepi dhaññatte",
  "anya-e0810n:1866_5": "yathā dhaññasaddena kalamādīsveva buddhi, na pana muggādīsu, evamihāpi. Upubbo pā",
  "anya-e0810n:1866_6": "pāne, alo, dvittaṃ, udake plavatīti vā uppalaṃ, yadādi. Kuyā pathaviyā valayaṃ iva",
  "anya-e0810n:1866_7": "sobhākarattā kuvalayaṃ.",
  "anya-e0810n:1867": "Dvayaṃ nīluppale. Nīlavaṇṇe, a, nīlaṃ, indatīti indī, nadādi, indī lakkhī, tassā varaṃ indīvaraṃ, inda paramissariye vā, īro.",
  "anya-e0810n:1868_0": "Asmiṃ nīluppale sete kumudaṃ nāma. Kuyaṃ modate kumudaṃ, ṇo. Assa padumādino kando",
  "anya-e0810n:1868_1": "sālūkamuccate. Kaṃ sukhaṃ dadātīti kando, kanda avhāne vā rodane ca. Sala gamanattho",
  "anya-e0810n:1868_2": "daṇḍako dhātu, uko, dīgho, sālūkaṃ.",
  "anya-e0810n:1869_0": "689. Tikaṃ rattārattasāmaññe. Kamalato aññatarasmiṃ jalakusume, na tu ratteyeva,",
  "anya-e0810n:1869_1": "sugandhena yuttaṃ sogandhikaṃ. Kassa hāraṃ iva sobhākarattā kallahāraṃ, lāgamo, dvittañca.",
  "anya-e0810n:1869_2": "Dakaṃ sītalaṃ karotīti dakasītalikaṃ.",
  "anya-e0810n:1870_0": "Dvayaṃ sevāle. Udakaṃ sevatīti sevālo, alo, vakārāgamo, isse ca. Nīlatīti nīlikā,",
  "anya-e0810n:1870_1": "nīla vaṇṇe, iko, nīlavaṇṇayogato vā nīlikā, sevalopi, dvayaṃ padmayutte dese, padmasamūhe",
  "anya-e0810n:1870_2": "ca. Naḷinī ca paṅkajinī visinī ca sarojinī padminīti pariyāyā. “Padmasaṇḍaṃ tadākare”ti",
  "anya-e0810n:1870_3": "hi pariyāyaṃ ratanamālāyaṃ mādhavo, visaṃ samaṃ, tabbantatāya visinī, ino, nadādi.",
  "anya-e0810n:1870_4": "Ambujayogato, ambujānaṃ samūhato vā ambujinī.",
  "anya-e0810n:1871_0": "690. Tilabījādayo sevālo nāma. Tatra tilabījappamāṇaṃ jalasaṇṭhitaṃ nīlādivaṇṇayuttaṃ",
  "anya-e0810n:1871_1": "tilabījaṃ nāma. Saṅkho nāma sapatto appakaṇḍo ukhāpidhānādippamāṇo samūlo eko sevālaviseso.",
  "anya-e0810n:1871_2": "Paṇako nāma bhamarasaṇṭhāno nīlavaṇṇo eko sevālaviseso, paṇa saṅkhāte, ṇvu, paṇako.",
  "anya-e0810n:1872": "Pātālavaggavaṇṇanā niṭṭhitā.",
  "anya-e0810n:1873": "Iti sakalabyākaraṇamahāvanāsaṅgañāṇacārinā kavikuñjarakesarinā dhīmatā sirimahācaturaṅgabalena mahāmaccena viracitāyaṃ abhidhānappadīpikāvaṇṇanāyaṃ bhūkaṇḍavaṇṇanā samattā.",
  "anya-e0810n:1874": "3. Sāmaññakaṇḍa",
  "anya-e0810n:1875": "1. Visesyādhīnavaggavaṇṇanā",
  "anya-e0810n:1876_0": "691. Iha vakkhamāne sāmaññakaṇḍe sāṅgopāṅgehi aṅgaupāṅgadvayasahitehi visesyādhīnehi",
  "anya-e0810n:1876_1": "visesyāyattehi visesanasaddehi sobhanādīhi saṃkiṇṇehi aññamaññavijātiyatthehi dabbakriyāguṇādīhi",
  "anya-e0810n:1876_2": "anekatthehi samayavaṇṇādīhi abyayehi cirassamādīhi ca kamā kamato vaggā kathyante,",
  "anya-e0810n:1876_3": "te ca pubbavaggasannissayā, tathā hi sobhanādayo devamanussādīsu visesanabhāvena",
  "anya-e0810n:1876_4": "sambandhā, kriyādayo tu tadādhāratāya, samayādayo vācakatāya, cirassamādayo taṃkriyāvisesanabhāvena,",
  "anya-e0810n:1876_5": "tatoyeva sādhāraṇattā sāmaññakaṇḍamidaṃ.",
  "anya-e0810n:1877_0": "692. Iha satthe bhiyyo rūpantarā liṅgavinicchayo, so atrāpi vagge bhiyyo rūpantarāyevāti",
  "anya-e0810n:1877_1": "vippaṭipattinirāsatthaṃ byāpakanyāyamāha “guṇi”ccādinā. Tassattho – visesanabhūtā",
  "anya-e0810n:1877_2": "sabbe guṇasaddā, dabbasaddā, kriyāsaddā ca visesyādhīnabhāvena hetunāyeva, na bhiyyo",
  "anya-e0810n:1877_3": "rūpantarāpi visesanasaddena samaliṅgino siyunti, yathā – sobhanā itthī, sobhano puriso, sobhanaṃ cittaṃ.",
  "anya-e0810n:1878_0": "693-696. Subhantaṃ sobhane. Subha sobhane, yu. Ruca dittiyaṃ, iro. Sādha saṃsiddhiyaṃ,",
  "anya-e0810n:1878_1": "u. Manaṃ tosetīti manuññaṃ. Ñā parimāṇatosananisāmanesu, antassukāro, manaṃ ā bhuso",
  "anya-e0810n:1878_2": "tosetīti vā manuññaṃ, tadā “mano añña”nti chedo, ālopo. Cara gatibhakkhanesu, ṇvu,",
  "anya-e0810n:1878_3": "carati cittametthāti cāru. Suṭṭhu darīyate sundaraṃ, dara dāraṇe. Vagga gamane, u,",
  "anya-e0810n:1878_4": "vaggu. Mano ramati asmiṃ. Kamu icchāyaṃ, to. Harati cittaṃ hārī, ṇī. Mana ñāṇe, ju,",
  "anya-e0810n:1878_5": "mano javati yasmiṃ vā mañju, nalopo. Piyasīlayuttatāya pesalaṃ, piyassa pe, īssattaṃ.",
  "anya-e0810n:1878_6": "Bhadi kalyāṇe, do. Vā gatiyaṃ, mo. Kala saṅkhyāne, yāṇo. Manaṃ appeti vaḍḍhetīti",
  "anya-e0810n:1878_7": "manāpaṃ, mano appoti yasminti vā manāpaṃ, āpa pāpuṇane, apādipubbo ca. Labhitabbanti",
  "anya-e0810n:1878_8": "laddhaṃ, to, sakatthe ko. Subhatīti subhaṃ, sundarena sabhāvena bhavatīti vā subhaṃ.",
  "anya-e0810n:1879_0": "Puṅgavantaṃ uttame, ubbhuto atyatthaṃ uttamo, ubhasaddato ubbhutatthato visesatthe",
  "anya-e0810n:1879_1": "tamo, uggatatamattā vā uttamo. Vara patthanāyaṃ, pavaro. Iṭṭhapaccaye vuḍḍhassa jādeso,",
  "anya-e0810n:1879_2": "jeṭṭho. Pakaṭṭhaṃ mukhaṃ ārambho assa pamukho. Natthi uttaro uttamo yasmā anuttaro.",
  "anya-e0810n:1879_3": "Pamukho ca anuttaro cāti dvando. Apādipubbe varo. Mukhamiva mukhyo, ivatthe yo. Padadhātīti",
  "anya-e0810n:1879_4": "padhānaṃ, yu. Pamukhabhāve tiṭṭhatīti pāmokkho, ubhayatrāpi vuḍḍhi. Pakaṭṭhaṃ rātīti",
  "anya-e0810n:1879_5": "paraṃ, ṇo. “Agga”nti jānitabbanti aggaññaṃ, “agga”nti pamānitabbanti vā aggaññaṃ.",
  "anya-e0810n:1879_6": "Uttaro uttamasadiso. Padhānabhāvaṃ nītaṃ paṇītaṃ, nī naye, kammani ṇo. Paraṃ paccanīkaṃ",
  "anya-e0810n:1879_7": "māretīti paramaṃ, pakaṭṭhabhāve ramatītivā paramaṃ, ṇo. Iyiṭṭhesu pasatthassa, vuḍḍhassa",
  "anya-e0810n:1879_8": "ca so, seyyo, seṭṭho ca, “kvacāsavaṇṇaṃ lutte”ti isse. Gāmaṃ netīti gāmaṇi, “tassīlādīsu",
  "anya-e0810n:1879_9": "ṇī tvāvī cā”ti ṇī, rasso, gāmaṇi. Santatamatāya sattamo, santato tamo, santassa ca",
  "anya-e0810n:1879_10": "so. Visesīyateti visiṭṭho, sisa visesane, to. Ara gamane, ṇyo, ikārāgamo, ariyo.",
  "anya-e0810n:1879_11": "Natthi aggo yasmā nāgo, dīghādi, galopo ca. I gatiyaṃ, ṇvu, isse, alopo ca, eko,",
  "anya-e0810n:1879_12": "sadisarahitatāya vā ekībhāve tiṭṭhatīti eko, ko. Ussāpeti paccanīketi usabho, usa",
  "anya-e0810n:1879_13": "dāhe, abho. Aja gamane, a, jassa go, dvittaṃ, aggo. Muca mocane, hīnamajjhimabhāvehi",
  "anya-e0810n:1879_14": "muccatīti mokkho, to, tassa kho. Mokkha mocane vā, a. Padhānabhāvaṃ gacchatīti puṅgavo,",
  "anya-e0810n:1879_15": "yadādi, pukkhalopyatra, pusa vuḍḍhimhi, alo, sassa kho, asarūpadvittaṃ. Ete cuttamādayo",
  "anya-e0810n:1879_16": "samāsagāpi asamāsagāpi uttamatthavācakā. Amarakose pana nāgosabhapuṅgavānaṃ samāsagatteyeva",
  "anya-e0810n:1879_17": "uttamatthavācakatā vuttā, vuttañca –",
  "anya-e0810n:1880": "“Uttarasmiṃ pade byaggha-puṅgavo’sabhakuñjarā;",
  "anya-e0810n:1881": "Sīhasaddūlanāgādyā, pume seṭṭhatthagocarā”ti amara 21.59.",
  "anya-e0810n:1882_0": "Tassattho – byagghādayo kammadhārayasamāse sati uttarapadībhūtā seṭṭhatthavisayā",
  "anya-e0810n:1882_1": "pubbapadassa seṭṭhatthavācakā pulliṅgā ca bhavanti, yathā “purisabyaggho, munipuṅgavo”iccādi.",
  "anya-e0810n:1882_2": "Sīhādayo, ādinā varāhapuṇḍarīkadhorayhasovīrādayo ca samāsagā kammadhārayasamāse",
  "anya-e0810n:1882_3": "uttarapadabhūtā seṭṭhatthavācakā pumeva bhavanti, yathā “sakyasīho, kavikuñjaro,",
  "anya-e0810n:1882_4": "purisasaddūlo, purisavarāho”iccādi.",
  "anya-e0810n:1883_0": "697. Cittassa, akkhino ca pītijanakaṃ vatthu abyāsekaṃ, asecanañca nāma, na byāsiñcanti",
  "anya-e0810n:1883_1": "nakkharanti nayanamanāni yasmāti abyāsekaṃ, asecanañca, na byāsiñcanti ca yasmiṃ",
  "anya-e0810n:1883_2": "āgantukabhūtāni aññarasānīti vā abyāsekaṃ, asecanañca. Ṇo, yu ca.",
  "anya-e0810n:1884_0": "Chakkaṃ iṭṭhe vatthumhi. Icchitabbaṃ, esitabbanti vā iṭṭhaṃ, isu icchāyaṃ, isa gavesane",
  "anya-e0810n:1884_1": "ca, to. Subhattaṃ gacchatīti subhagaṃ, kvi. Hadaye sādhu, hadayassa vā piyanti hajjaṃ,",
  "anya-e0810n:1884_2": "ṇo, dantassa lopo, dyassa jjo. Dayitabbaṃ ādātabbanti dayitaṃ, to. Valla saṃvaraṇe,",
  "anya-e0810n:1884_3": "kammani abho. Piyāyitabbanti piyaṃ,pī tappanakantīsu, ṇyo, rassādi.",
  "anya-e0810n:1885_0": "698. Tikaṃ tucche. Tuca vināse, cho. Rica viyojanasambajjhanesu, sambajjhanaṃ missanaṃ,",
  "anya-e0810n:1885_1": "to, sakatthe ko. Sunassa hitaṃ suññaṃ, yo, nyassa ñño, suna gatiyaṃ vā, yo. Dvayaṃ",
  "anya-e0810n:1885_2": "asāre. Phala nipphattiyaṃ, u, gu vā. Pubbatra gonto, asse, pheggu.",
  "anya-e0810n:1886_0": "Tikaṃ pavitte. Medha hiṃsāsaṅgamesu, medhīyate saṅgamīyate mejjhaṃ, ṇyo, jhassa jho,",
  "anya-e0810n:1886_1": "asarūpadvittaṃ. Pu pavane, to, dīghādi. Vuḍḍhāvādeso, ikārāgamo ca. Dvayaṃ aviraddhe.",
  "anya-e0810n:1886_2": "Na virajjhatīti aviraddho, radha hiṃsāparādhāpagamanesu, to. “Dhaḍhabhahehi dhaḍhā",
  "anya-e0810n:1886_3": "ce”ti tassa dho. Paṇa byavahārathutīsu, ṇvu, viraddhavohārena na paṇāmetīti apaṇṇako.",
  "anya-e0810n:1887": "699-701. Dvayaṃ jātyācārādinā anindite. Upubbo, papubbo ca kasa vilekhane, hiṃsāyañca, to, “sādisantapucchabhanjahaṃsādīhi ṭṭho”ti sahādibyañjanena tassa ṭṭho.",
  "anya-e0810n:1888_0": "Gārayhantaṃ jātyācārādinā nindite. Nihīyateti nihīno, hā cāge, ino, dīgho. Apādipubbe",
  "anya-e0810n:1888_1": "hīno. Lama nindāyaṃ, ṇvu, lāmako. Kiṭa gatiyaṃ, pati nipubbo tu nindāyaṃ, ṭho, patikiṭṭhaṃ,",
  "anya-e0810n:1888_2": "nikiṭṭhañca. Ittarasaddo lāmakatthavācako pāṭipadiko, “jātyācārādīhi nihīnoya”nti",
  "anya-e0810n:1888_3": "avaditabboti avajjo, tabbhāvattho cettha akāro. Vada viyattiyaṃ vācāyaṃ, ṇyo, dyassa",
  "anya-e0810n:1888_4": "jjo. Kucchā sañjātā assa kucchito. Adhobhāge jāto adhamo, ossattaṃ. Uma nindāyaṃ,",
  "anya-e0810n:1888_5": "kamme a, sakatthe ko, usso, omako. Garahitabboti gārayho, garaha nindāyaṃ, ṇyo, vaṇṇavipariyayo.",
  "anya-e0810n:1889": "Dvayaṃ malayutte. Malayuttatāya malīno, ino, dīgho. Assatthyatthe ī, masapaccaye malīmaso, kaccaraṃ, maladūsitampi, kucchitaṃ caratīti kaccaraṃ.",
  "anya-e0810n:1890_0": "Tipādaṃ vipule. Braha vuddhiyaṃ, rājādi, brahā. Maha pūjāyaṃ, anto. Pula mahatte,",
  "anya-e0810n:1890_1": "vipulaṃ. Sala gamane, visālaṃ, ṇo. Patha saṅkhyāne, ulo, assu, puthulaṃ, umhi puthu.",
  "anya-e0810n:1890_2": "Gara secane, u, garu. Ara gamane, u, assu, uru. Tanu vitthāre, to, iṇṇādeso, tassa",
  "anya-e0810n:1890_3": "tho, assi, asarūpadvittaṃ, vitthiṇṇaṃ.",
  "anya-e0810n:1891_0": "Vaṭharantaṃ thūle. Pī tappanakantīsu, ino. Thūla paribrūhane, a. Pīdhātuto īvaro,",
  "anya-e0810n:1891_1": "pīvaraṃ. Lapaccaye thullaṃ, rassādi. Vada viyattiyaṃ vācāyaṃ, vadatīti vaṭharaṃ,",
  "anya-e0810n:1891_2": "aro, dassa ṭho. Thūlamupacitamaṃsavipulāyatamaṃsādi.",
  "anya-e0810n:1892": "Dvayaṃ sannicite. Ānipubbo ci caye, kamme to, ācitaṃ, nicitañca.",
  "anya-e0810n:1893_0": "702. Siloko sabbasmiṃ. Saratīti sabbaṃ, vo, rassa ca vo. Saṃpubbo asu khepane, to,",
  "anya-e0810n:1893_1": "samattaṃ, atha vā sama tima vekallabye, to, samattaṃ. Na khiyatīti akhilaṃ, lo, akhilaṃ,",
  "anya-e0810n:1893_2": "nikhilañca tathā. Saka sattiyaṃ, alo, kalābhi avayavehi saha vattateti vā sakalaṃ.",
  "anya-e0810n:1893_3": "Sesato avasiṭṭhato niggataṃ nissesaṃ. Kasa gamane, ino, ṇattaṃ, kasiṇaṃ. Na sesaṃ",
  "anya-e0810n:1893_4": "avasiṭṭhaṃ asesaṃ. Aggena sikharena saṅgataṃ samaggaṃ. Kate samāse pubbanipāto abhidhānā.",
  "anya-e0810n:1893_5": "Ūna parihāne, na ūnaṃ asmiṃ anūnakaṃ, ko.",
  "anya-e0810n:1894_0": "703. Bahulantaṃ bahutte, bhāveti vaḍḍhetīti bhūri, bhū sattāyaṃ, ri, bhūri, dīghādi,",
  "anya-e0810n:1894_1": "rassanto, īmhi bhūrī, medhā. Pahu sattiyaṃ, to, ukārāgamo, papubbo hū sattāyaṃ vā,",
  "anya-e0810n:1894_2": "rasso. Paci vitthāre, uro, pacuraṃ. Bhī bhaye, bhāyati yasmāti bhiyyo, dvittaṃ. Sampahotīti",
  "anya-e0810n:1894_3": "sampahulaṃ, lo. Baha vuḍḍhiyaṃ, u, bahu. Yebhuyyasaddo bahulatthavācako pāṭipadiko.",
  "anya-e0810n:1894_4": "Bahū atthe lābhīti bahulaṃ.",
  "anya-e0810n:1895": "Dvayaṃ bahigate. Bahi jātaṃ bāhiraṃ, iraṇa.",
  "anya-e0810n:1896_0": "704-706. Yesaṃ padatthānaṃ mattaṃ pamāṇaṃ satādito paraṃ adhikaṃ bhavati, te parosatādī.",
  "anya-e0810n:1896_1": "Ādinā parosahassādi. Satato paro parosataṃ. Sahassato paro parosahassaṃ, parassa",
  "anya-e0810n:1896_2": "pubbanipāto abhidhānā parasaddā okārāgamo. Pajjaṃ appe. Parito attaṃ khaṇḍitaṃ parittaṃ.",
  "anya-e0810n:1896_3": "Sukha takriyāyaṃ, takriyā sukhanaṃ, umo. Suca socane vā. Khuda pipāsāyaṃ, do, khuddaṃ.",
  "anya-e0810n:1896_4": "Thuca pasāde, ṇo. Ala bhūsanapariyattinivāraṇesu, po, lassa po, appaṃ. Kisa tanukaraṇe,",
  "anya-e0810n:1896_5": "ṇo. Tanu vitthāre. Ci caye, ulo, dvittaṃ, cullaṃ, nīce pana cullo. Mā māne, chadādīhi",
  "anya-e0810n:1896_6": "to. Rassādi, mattā, itthiyaṃ. Lisa appībhāve, a. Lū chedane, luyateti lavo, a. Aṇa",
  "anya-e0810n:1896_7": "gatyattho, u. Kaṇa sadde, a, kaṇo. Lavādīhi saha kaṇo pume, vuttañca amarakose “pume",
  "anya-e0810n:1896_8": "lavalesakaṇāṇavo”ti amara 21.62.",
  "anya-e0810n:1897_0": "Ñattantaṃ samīpe. Saṅgatā āpo yasmiṃ samīpaṃ, āssī. Pādito yadādinā kaṭo, nikaṭo,",
  "anya-e0810n:1897_1": "natthi kaṭo āvaraṇaṃ etassāti vā nikaṭo. Sadasmā to, āsanno. Kaṇṭhaṃ samīpaṃ upagataṃ",
  "anya-e0810n:1897_2": "upakaṭṭho. “Kaṇṭho gale sanniṭṭhāne, sadde madanapādape”ti hi nānatthasaṅgaho, idha",
  "anya-e0810n:1897_3": "pana kaṇṭhassa kaṭṭhādeso, ṇalopo vā. Abhyāsīdatīti abhyāso. “Abhyāso tu samīpamhi,",
  "anya-e0810n:1897_4": "pumā abhyasanepi ce”ti cintāmaṇiṭīkā 21.67 rabhaso. Saha antena santikaṃ, sakatthe",
  "anya-e0810n:1897_5": "iko. Vidūrapaṭipakkhattā avidūraṃ. Saṅgataṃ antaṃ sāmantaṃ, sasaddassa dīgho, niggahītassa",
  "anya-e0810n:1897_6": "mo, saṃ nipubbopi kaṭṭhasaddo samīpatthoyevāti dassanatthaṃ udāhaṭaṃ, kasa vilekhane",
  "anya-e0810n:1897_7": "vā, to, sannikaṭṭhaṃ. Antikabhāvaṃ upagataṃ upantikaṃ. Saha kāsena vattate sakāsaṃ,",
  "anya-e0810n:1897_8": "kāsa dittiyaṃ. Antayogā antikaṃ, iko. Ñāyateti ñattaṃ, to, sakāsasaddena saniḍasadesasavidhasamariyādasavesāpi",
  "anya-e0810n:1897_9": "gayhanti. Saha niḍena, saha desena, saha vidhāya, saha mariyādāya, saha vesena vattateti",
  "anya-e0810n:1897_10": "viggaho, byuppattinimittaṃ, rūḷhīsaddā pana ete.",
  "anya-e0810n:1898": "Dvayaṃ dūramatte. Dukkhena arati yaṃ dūraṃ. Vipapubbo kaṭṭhasaddo dūre, sakatthe ko, vippakaṭṭhakaṃ.",
  "anya-e0810n:1899_0": "707. Tikaṃ ghane, natthi antaraṃ chiddaṃ yassa. Hanatismā a, hassa gho ca, ghanaṃ.",
  "anya-e0810n:1899_1": "Samu upasame, do, sandaṃ. Pādo viraḷe. Viramatīti viraḷaṃ, a, vaṇṇavikāro. Piyo lavo",
  "anya-e0810n:1899_2": "appo yasmiṃ pelavaṃ, piyassa pe, pili gamane vā, avo. Tanu appādīsupi.",
  "anya-e0810n:1900_0": "Dvayaṃ dīghe. Yata āyatane, āyataṃ. I gamane vā, to, bhūvādi, isse, e aya, dīghādi.",
  "anya-e0810n:1900_1": "Di khaye, gho, dīghādi. Tikaṃ vaṭṭale. Niggataṃ talaṃ asmāti nittalaṃ. Vaṭṭa vaṭṭane,",
  "anya-e0810n:1900_2": "vaṭṭaṃ, latādi. Ulapaccaye vaṭṭulaṃ.",
  "anya-e0810n:1901_0": "708. Ucchitantaṃ unnate. Ci caye, uccinotīti ucco, a. Unnamatīti unnato. Tuja hiṃsāyaṃ,",
  "anya-e0810n:1901_1": "phalane ca, a, tuṅgo. Uggataṃ aggaṃ assa udaggo. Uddhaṃ sito ucchito, si sevāyaṃ,",
  "anya-e0810n:1901_2": "to, sassa cho, asarūpadvittaṃ, ucchito. Paṃsupi, pakaṭṭho aṃsu ditti yassa paṃsu.",
  "anya-e0810n:1902": "Tikaṃ vāmane. Uddhaṃ na añcatīti nīco, añca gamane, ṇo, akārañakārānaṃ lopo, nisaddo atra nisedhe. Rasa sadde, so, rasso. Vā gamane, mano, vāmano.",
  "anya-e0810n:1903": "Tikaṃ ujumhi. Na jimhaṃ kuṭilaṃ ajimhaṃ. Tasmiṃ avaṅkatāya pakaṭṭho guṇo yassa paguṇo. Aja gamane, u, assu, uju.",
  "anya-e0810n:1904_0": "709. Chakkaṃ vaṅke. Aladhātumhā aro, ḷattaṃ. Vela gamane, to, dvittādi, virūpena",
  "anya-e0810n:1904_1": "ilayatīti vā vellitaṃ, to, ila gamane. Vaṅka koṭilye, a. Kuṭa chedane, ilo, kuṭa",
  "anya-e0810n:1904_2": "koṭilye vā. Hā cāge, kattari mo, dvittaṃ, vaṇṇavipariyayādi, jimhaṃ. Kuñca koṭilye,",
  "anya-e0810n:1904_3": "to. Vakkampi, vakka gamane.",
  "anya-e0810n:1905_0": "Pañcakaṃ dhuve. Dhu gatitheriyesu, a, uvādeso. Sassate nicce bhavo sassato. Nicco",
  "anya-e0810n:1905_1": "vutto abhidhānappadīpikāṭīkā. Sadā kāle bhavo sadātano. Sanasaddo niccattho sattamyanto",
  "anya-e0810n:1905_2": "nipāto, sanaṃsaddo vā abhidhānappadīpikāṭīkā, tatra bhavo sanantano, ubhayatrāpi",
  "anya-e0810n:1905_3": "bhavatthe tano, pubbe niggahītāgamo.",
  "anya-e0810n:1906_0": "710. Ekeneva bhāvādirūpena kālassa byāpako nibbānākāsādikūṭaṭṭhoti pakāsito. Māyāniccalayantādīsu",
  "anya-e0810n:1906_1": "kūṭaṃ vakkhati abhidhānappadīpikāṭīkā. Niccalo tiṭṭhatīti kūṭaṭṭho, pabbato, kūṭaṭṭho",
  "anya-e0810n:1906_2": "viya sadā tiṭṭhatīti kūṭaṭṭho.",
  "anya-e0810n:1907_0": "Dvayaṃ lahuke. Laṅgha gati sosanesu, u, ghassa hattaṃ, niggahītalopo, lahu, laghupi.",
  "anya-e0810n:1907_1": "Saṃpubbe, satthikakapaccaye ca sallahukaṃ. Tikaṃ saṅkhyāte. Khyā kathane. Gaṇa saṅkhyāne.",
  "anya-e0810n:1907_2": "Mā parimāṇe, sabbatra to.",
  "anya-e0810n:1908_0": "711. Tikaṃ tikhiṇe. Tija nisāne, ho, vaṇṇavikāro, tiṇhaṃ. Tija nisāne, ino, jassa",
  "anya-e0810n:1908_1": "kho, ṇattaṃ, tikhiṇaṃ. Tijatoyeva vo, jassa vo, battaṃ, tibbaṃ. Tikaṃ caṇḍe. Caṇḍa",
  "anya-e0810n:1908_2": "kope, caṇḍaṃ. Ujja balapālanesu, a, jjassa ggo, uggaṃ. Khara vināse, a, kharaṃ.",
  "anya-e0810n:1909_0": "Catukkaṃ jaṅgame. Gamu gamane, dvittādi, jaṅgamaṃ. Cara gamane, a, caraṃ. Tasati",
  "anya-e0810n:1909_1": "calatīti tasaṃ, tasa ubbege, ubbego bhayaṃ, calanañca. Carabhismā caro, majjhe dīgho,",
  "anya-e0810n:1909_2": "carācaraṃ, abbhāsante vā rāgamo, carācaraṃ, sabbatra apaccayo. Iṅgampi, iṅgatīti iṅgo, iṅga gamane.",
  "anya-e0810n:1910": "712-713. Dvayaṃ calanamatte. Kampa calane. Cala kampane, sabbatra kattari yu.",
  "anya-e0810n:1911": "Dvayaṃ adhike. Atiriccatīti atiritto, rica viyojanasampaṭicchanagatīsu, to, bhujādi. Adhi eti gacchatīti adhiko, i gamane, ko.",
  "anya-e0810n:1912": "Jaṅgamā pāṇito añño thāvaro nāma, tiṭṭhatīti thāvaro, ṭhā gatinivattiyaṃ, varo, vaṇṇavikāro, thāvaro, ṭhāvaropītyeke.",
  "anya-e0810n:1913": "Catukkaṃ lole. Lola ummādane. Cala kampane, dvittādi, cañcalaṃ. Tara plavanataraṇesu, taraṃ lātīti taralaṃ, ete calanamattepi.",
  "anya-e0810n:1914_0": "Catukkaṃ purāṇe. Pure bhavo purāṇo, yadādinā napaccayo, ṇattaṃ. Purā bhavo purātano,",
  "anya-e0810n:1914_1": "tanapaccayo. Sanaṃsaddo iha sattamyanto purāṇatthe nipāto. Tatra bhavo sanantano,",
  "anya-e0810n:1914_2": "pubbe viya sanaṃsaddo vā, tatrāpi pubbe viya niggahītāgamo. Ciraṃsaddo nipāto sattamyanto",
  "anya-e0810n:1914_3": "purāṇattho iha gayhate, tatra bhavo cirantano. Niggahītalopo cirakālādīsu.",
  "anya-e0810n:1915_0": "Catukkaṃ abhinave. Patito aggo yassa paccaggho, gassa gho, bahuko vā aggho yassa",
  "anya-e0810n:1915_1": "paccaggho, anekatthattā hi upasagganipātānaṃ bahukattho ettha patisaddo. Navasaddāsakatthe",
  "anya-e0810n:1915_2": "tano, navassa nubhāvo ca. Navo eva abhinavo, nu thutiyaṃ, a, navo.",
  "anya-e0810n:1916_0": "714-715. Pañcakaṃ kakkhaḷe. Kantatīti kurūraṃ, ūro, kantassa ca kurādeso, kara hiṃsāyaṃ",
  "anya-e0810n:1916_1": "vā, ūro, assu. Kaṭha kicchajīvane, muddhajadutiyanto dhātu, ino, vaṇṇavipariyaye",
  "anya-e0810n:1916_2": "kathinantipi. Dala vidāraṇe, ho, ḷattaṃ, baha vuddhimhi vā, bassa do, ḷanto ca, daḷhaṃ",
  "anya-e0810n:1916_3": "daha bhasmīkaraṇe vā, a, ḷanto ca. Niṭṭhātīti niṭṭhuraṃ, ṭhā gatinivattiyaṃ, uro.",
  "anya-e0810n:1916_4": "Kakkha hasane, alo, ḷattaṃ. Kaṭhoraṃ, jaraṭhaṃ, muttimaṃ, muttampi, kaṭha kicchajīvane,",
  "anya-e0810n:1916_5": "oro. Jara jīraṇe, bhūvādi, ṭho. Mutti kathinyaṃ, taṃyogā muttimaṃ. Apaccaye muttaṃ.",
  "anya-e0810n:1917_0": "Sattakaṃ ante. Ama gamane, to, anto, anitthī. Paripubbo pariyanto. Papubbo panto.",
  "anya-e0810n:1917_1": "Pacchā bhavo pacchimo. Ante bhavo antimo, imo. Jaghane sādhu jighaññaṃ, yo, assi.",
  "anya-e0810n:1917_2": "Caratismā imo. Carimaṃ, carasaddā vā imo.",
  "anya-e0810n:1918_0": "Catukkaṃ paṭhame. Pubba pūraṇe, a. Aggaṃ seṭṭhepi vuttaṃ. Paṭha viyattiyaṃ vācāyaṃ,",
  "anya-e0810n:1918_1": "amo, patha saṅkhyāne vā, amo, vaṇṇavikāro, paṭhamaṃ, pathamantipi. Ādīyate paṭhamaṃ",
  "anya-e0810n:1918_2": "gaṇhīyateti ādi, i, pume, sosaddo ādissa pulliṅgattajotako, purimaṃ, puratthāpi, bhavatthe imatthā.",
  "anya-e0810n:1919": "Dvayaṃ anucchavike. Paṭiggahito rūpo patirūpo. Chaviyā anurūpaṃ anucchavikaṃ, sakatthe ko.",
  "anya-e0810n:1920": "Dvayaṃ niratthake. Mūha vecitte, a, hassa gho. Natthi attho yassa, sakatthe ko.",
  "anya-e0810n:1921": "716. Dvayaṃ pākaṭe. Visiṭṭho attā yassa byattaṃ. Puṭa pakāsane, puṭa vikāsane vā.",
  "anya-e0810n:1922": "Tikaṃ mudumhi. Muda modane, u, muda saṃsagge vā. Sobhanaṃ kumāraṃ kanti yassa. Ku sadde, alo, manto ca.",
  "anya-e0810n:1923_0": "Dvayaṃ indriyaggayhe. Akkhaṃ indriyaṃ patigataṃ nissitaṃ, akkhena vā patigataṃ paccakkhaṃ,",
  "anya-e0810n:1923_1": "kate samāse patisaddassa pubbanipāto abhidhānato. Indriyaṃ cakkhādikaṃ, tena gayhaṃ indriyaggayhaṃ.",
  "anya-e0810n:1924": "Dvayaṃ apaccakkhe. Paccakkhaviparītaṃ apaccakkhaṃ, paramāṇvādi. Indriyaṃ atikkantaṃ atindriyaṃ.",
  "anya-e0810n:1925_0": "717. Catukkaṃ aññatthe. Itarasaddo pāṭipadiko aññatthavācako, idaṃsaddā vā taro aññatthe,",
  "anya-e0810n:1925_1": "daṃlopo ca. Aññasaddā sakatthe taro. Eko seṭṭhepi vutto. Aññasaddo pāṭipadiko bhinnattho,",
  "anya-e0810n:1925_2": "na ñāyateti vā añño.",
  "anya-e0810n:1926": "Tikaṃ nānappakāre. Bahavo vidhā pakārā assa bahuvidho. Vicittā vidhā yassa vividho.",
  "anya-e0810n:1927": "Dvayaṃ anivārite. Natthi bādho nisedho yassa abādhaṃ. Natthi aggaḷaṃ assa.",
  "anya-e0810n:1928": "718. Catukkaṃ asahāye. Asahāyatthe ekato ākī, cco, ko ca, ekākī, ekacco. Aññatthepi ekako vutto. Samā tulyatthā.",
  "anya-e0810n:1929": "Anekasambandhini sādhāraṇādidvayaṃ. Saha ādhāraṇena vattatīti sādhāraṇaṃ, yadādi, thiyaṃ sādhāraṇī, sādhāraṇā ca. Samānameva sāmaññaṃ, yo, sāmaññā itthiyaṃ.",
  "anya-e0810n:1930": "Dvayaṃ appāvakāse. Sambādhate asmiṃ, ro. Saṃsaddā kaṭo, yadādi, saṅkaṭaṃ, saha āvaraṇena vattatīti vā saṅkaṭaṃ, sahattho saṃsaddo.",
  "anya-e0810n:1931": "719. Vāmaṃ kaḷevaraṃ vāmakāyo sabyaṃ nāma. “Sabyaṃ vāme ca dakkhiṇe”ti cintāmaṇiṭīkā 21.84 hi ajayo, sava gatiyaṃ, yo. Dakkhiṇaṃ kaḷevaraṃ apasabyaṃ, sabyato apagataṃ apasabyaṃ.",
  "anya-e0810n:1932": "Dvayaṃ viparīte. Paṭikūlati āvaratīti paṭikūlaṃ, kūla āvaraṇe. Apasabyaṃ dakkhiṇepi vuttaṃ.",
  "anya-e0810n:1933": "Duradhigamanto pathaṃ gahanaṃ, yathā – gahanametaṃ satthaṃ, dubbivekamiccattho. Gacchantaṃ hantīti gahanaṃ, gahaṇampi, yadādi. Kala gamane, ilo, kaliṃ lātīti vā kalilaṃ.",
  "anya-e0810n:1934": "720-721. Dvayaṃ bahuppakāre. Uccañca taṃ avacañceti uccāvacaṃ, kammadhārayo. Bahavo bhedā assa.",
  "anya-e0810n:1935": "Tikaṃ janādinirantaragate. Saṅka saṅkāyaṃ, to. Kira pakkhepavikkhipanesu, to, iṇṇādeso. Saṅka saṅkāyaṃ, ulo, saṅkulaṃ, saṃpubbo kula santāne vā, ro.",
  "anya-e0810n:1936_0": "Siloko cheke. Kato abhyāsito hattho padattho yena katahattho. Kusa silesane, alo.",
  "anya-e0810n:1936_1": "Pakaṭṭhā vīṇā assa. Abhijānāti abhiñño. Sikkha vijjopādāne, to. Puṇa kammani subhe,",
  "anya-e0810n:1936_2": "ro. Paṭa gamane, u. Chidi dvidhākaraṇe, kattari a, dassa ko. Cata yācane, uro. Dala",
  "anya-e0810n:1936_3": "dittiyaṃ, kho, lassa ko, dakkha vuḍḍhiyaṃ vā, a, dakkha vuḍḍhihiṃsāgatisīghesu vā.",
  "anya-e0810n:1936_4": "Pisa hiṃsābaladānaniketanesu, alo, pesalo. Katamukho, katīpi, katasaddo abhyāsitattho,",
  "anya-e0810n:1936_5": "kataṃ abyāsitaṃ mukhaṃ upāyo anenāti katamukho. Kataṃ assatthīti katī.",
  "anya-e0810n:1937_0": "Sattakaṃ bāle. Bala pāṇane, balatīti bālo, assāsitapassāsitamattena jīvati, na paññājīvitenātyattho.",
  "anya-e0810n:1937_1": "Dā kucchāyaṃ gatiyaṃ vā, tu, dvittaṃ, rassādi. Jala dhaññe, a, ḷattaṃ. Mūha vecitte,",
  "anya-e0810n:1937_2": "lo, vaṇṇavipariyayo, mūḷho. Manda jaḷatte. Bālyayogā bāliso, iso. Añño, yathājātopi,",
  "anya-e0810n:1937_3": "na jānātīti añño. Yādiso jāto viveko yathājāto.",
  "anya-e0810n:1938_0": "722. Tikaṃ bhāgyasampanne. Puññaṃ, sukatañca yasmiṃ atthi puññavā, sukatī, vantu,",
  "anya-e0810n:1938_1": "ī ca. Dhanaṃ gahaṇaṃ laddhoti dhañño, yo. Dvayaṃ mahāvīriye. Mahādhiti mahāvīriyo.",
  "anya-e0810n:1938_2": "Dvayaṃ mahicche. Mahāsayopi.",
  "anya-e0810n:1939": "Dvayaṃ bahulahadaye, pasatthahadaye ca. Hadayaṃ bahulaṃ, pasatthañca yassa hadayī, hadayālu ca, tabbahule ī, ālu ca, suhadayopi.",
  "anya-e0810n:1940": "723. Dvayaṃ haṭṭhacitte. “Hāsamano vikubbāno, pamāno haṭṭhamānaso”ti amara 21.7 amarasīho. Dvayaṃ dummane. Duṭṭhaṃ, dukkhitaṃ vā mano yassa. Virūpaṃ mano yassa. Antamanopi.",
  "anya-e0810n:1941_0": "Catukkaṃ bahuppade. Yācakānaṃ vadaṃ vacanaṃ jānātīti vadāniyo, vadaññū ca, iyo, rū",
  "anya-e0810n:1941_1": "ca, pubbatraññassa nādeso, majjhadīgho ca. Dāne soṇḍo pasuto. Soṇḍasaddotra majjamadetyeke,",
  "anya-e0810n:1941_2": "thūlalakkhopyatra, dānatthaṃ thūlaṃ lakkhaṃ assa.",
  "anya-e0810n:1942_0": "724. Siloko pākaṭamatte. Khyā pakāsane, to. Patipubbo i gamane, to. Abhimukhaṃ etīti",
  "anya-e0810n:1942_1": "patīto. Ñā avabodhane, to, paññāto, abhiññāto ca. Patha khyāne. Su gatibuddhīsu,",
  "anya-e0810n:1942_2": "to, suto, vissuto ca, su savane vā, kamme to. Vida ñāṇe, vidito. Sidhu saṃrādhe,",
  "anya-e0810n:1942_3": "to, sidha saṃsiddhiyaṃ vā. Kaṭa gatiyaṃ, dassanaṃ kaṭatīti pākaṭo, upasaggassa dīgho.",
  "anya-e0810n:1943_0": "725. Tipādaṃ issare. Īsa issariye, īsatīti issaro, aro, rassādi, dvittaṃ. Nī naye,",
  "anya-e0810n:1943_1": "ṇvu, nāyako. Saṃ dhanaṃ assatthīti sāmī, dīghādi, rassante sāmipi. Pā rakkhaṇe,ti,",
  "anya-e0810n:1943_2": "rassādi, pati. Adhipubbe adhipati. Īsa issariye, a, īso. Pabhavatīti pabhu, u, pabhūpi.",
  "anya-e0810n:1943_3": "Aya gamane, yo, ayyo. Adhipātīti adhipo, ro. Adhibhavatīti adhibhū, kvi. Nī naye, ritu, netā.",
  "anya-e0810n:1944": "Tikaṃ bahudhane. Ibhaṃ arahatīti ibbho, vo, vaṇṇavipariyayo. Jhe cintāyaṃ, a, ajjhāyati dhanaṃ aḍḍho, jhassa ḍho, asarūpadvittaṃ, rassādi ca. Dhanā atisaye ī, dhanī.",
  "anya-e0810n:1945": "726. Dvayaṃ dakkhiṇeyye. Dānaṃ paṭiggaṇhituṃ arahatīti dānāraho, dakkha vuddhiyaṃ, sīghatthe ca, dakkhanti bhogasampadādīhi yāya, sā dakkhiṇā, iṇo, taṃ arahatīti dakkhiṇeyyo.",
  "anya-e0810n:1946": "Dvayaṃ snehavati. Siniha pītiyaṃ, dho, hassa do, siniddho, vaccho sineho yassatthi vacchalo, lo.",
  "anya-e0810n:1947": "Pamāṇiko parikkhako, parikkhate avadhārayate pamāṇehi atthanti parikkhako, ikkha dassanaṅkesu, ṇvu. Kāraṇaṃ jānātīti kāraṇiko, iko.",
  "anya-e0810n:1948": "Dvayaṃ āsatte. Sanja saṅge, to. Taṃ taṃ vatthu paraṃ padhānaṃ assa tapparo.",
  "anya-e0810n:1949": "727. Tikaṃ kāruṇike. Karuṇā sīlaṃ assa kāruṇiko. Dayā karuṇā yassatthi dayālu, ālu. Dukkhitesu suṭṭhu ramatīti sūrato, upasaggassa dīghatā.",
  "anya-e0810n:1950": "Iṭṭhatthe abhimatappayojane uyyuto puggalo ussuko nāma, uṭṭhānaṃ suṭṭhu kāyatīti ussuko, hasādyanuṭṭheyaṃ.",
  "anya-e0810n:1951": "Yo ālasyāvasādīhi anutiṭṭhati, so dīghasutto, dīghañca taṃ suttañca, tamiva caratīti dīghasuttaṃ, dīghasuttapariyantikaṃ kāriyaṃ karotīti dīghasutto. Cirena kriyānuṭṭhānaṃ assa.",
  "anya-e0810n:1952_0": "728. Dvayaṃ parāyatte, parasmiṃ, parena vā adhīno parādhīno, ajhantā sakatthe ino",
  "anya-e0810n:1952_1": "yadādinā. Paratanto, paravā, attavāpi nāthavā (amara 21.26, tantayatīti tanto, tanta",
  "anya-e0810n:1952_2": "kuṭumbadhāraṇe, a, paro tanto niyāmako yassa. Paro seṭṭho nāyako, attā ca atthīti",
  "anya-e0810n:1952_3": "paravā, attavā ca, vantu.",
  "anya-e0810n:1953_0": "Āyattatāmatte catukkaṃ. Yata payatane, āpubbo avasībhāve, to. Antena samīpena sahāti",
  "anya-e0810n:1953_1": "santako, sakatthe ko. Pariggayhate “saka”nti karīyateti pariggaho. Adhigato ino pabhū yenāti adhīno.",
  "anya-e0810n:1954": "Sena attanā īritaṃ sīlaṃ assāti serī, tasmiṃ serini ca sacchando vattati, sassa attano chando yassatthīti sacchando, a. Savaso, sayaṃvasī, niravaggahopi.",
  "anya-e0810n:1955": "729. Guṇadose anisamma anupaparikkhitvā yo karoti, so jammo, jama adane, mo.",
  "anya-e0810n:1956": "Dvayaṃ atitaṇhe. Lubha lobhe, a, dvittaṃ, bhassa po, lolupo, lolubhopi.",
  "anya-e0810n:1957_0": "Tikaṃ luddhe. Gidha abhikaṅkhāyaṃ, to. Lubha giddhiyaṃ, to. Lola ummādane, a, lolo.",
  "anya-e0810n:1957_1": "Atha mahātaṇhātitaṇhagiddhānaṃ ko bhedo? Mahātaṇho nānārammaṇaṃ icchati, atitaṇho",
  "anya-e0810n:1957_2": "ekasmimpi ārammaṇe anekavāraṃ, adhikañca tasati, giddho pana ubhayathāpīti ayametesaṃ viseso.",
  "anya-e0810n:1958": "Yo kriyāsu mando, so kuṇṭho, kuṇṭha paṭighāte, ālasye ca, a.",
  "anya-e0810n:1959_0": "730. Pañcakaṃ kāmake. Kamu icchāyaṃ, curādi, ritu, kāmayitā, kāritalope kamitā. Yumhi",
  "anya-e0810n:1959_1": "kāmano, kamanopi. Ṇīpaccaye kāmī, ṇukapaccaye kāmuko, anuko, abhikopyatra, anukāmayate",
  "anya-e0810n:1959_2": "anuko, kvi. Abhikāmayate abhiko, kvi. Atikopi.",
  "anya-e0810n:1960_0": "Dvayaṃ matte. Suṇḍā surā, tatra kusalo soṇḍo, pānāgāraṃ vā suṇḍā, tatra bhavo, ṭhitaṃ",
  "anya-e0810n:1960_1": "vā soṇḍo. Mada ummāde, to. Ukkaṭo, khivopi, madena uddhato ukkaṭo, yadādinā uto kaṭo",
  "anya-e0810n:1960_2": "mattatthe pāṇini 5.2.29. Khiva made, a.",
  "anya-e0810n:1961_0": "Tikaṃ vacanakārini. Pavattinivattīsu vidhātuṃ sakyo vidheyyo, iyyo. Ādesitaṃ, ādarena",
  "anya-e0810n:1961_1": "vā suṇotīti assavo, rassādi, a. Sundaraṃ vaco ācariyādīnaṃ etasmiṃ hetubhūteti subbaco.",
  "anya-e0810n:1961_2": "Vinayaggāhīpi, vinayaṃ vidhipaṭisedhavacanaṃ gahetuṃ sīlo vinayaggāhī.",
  "anya-e0810n:1962": "731. Taṅkhaṇuppattiñāṇaṃ paṭibhā, tāya yutto pagabbho, sīghameva gabbhatīti pagabbho, gabbha dhāraṇe.",
  "anya-e0810n:1963": "Tikaṃ bhīruke. Bhī bhayaṃ sīlo yassa bhīsīlo. Bhāyatīti bhīru, bhī bhaye, ru. Rukapaccaye bhīruko, sakatthe vā ko.",
  "anya-e0810n:1964": "Dvayaṃ asūre. Na vīro sūro avīro. Kucchitatarattā kātaro, kussa kādeso.",
  "anya-e0810n:1965": "Dvayaṃ hiṃsāsīle, hananasīlo hiṃsāsīlo, ghātuko, uko, hanassa ghāto. Sarāru, hiṃsopi.",
  "anya-e0810n:1966_0": "732. Tikaṃ kodhayutte. Kudha kope, kujjhanasīlo kodhano, yu. Dusa dose, dosano, paṭigho,",
  "anya-e0810n:1966_1": "yu. Kupa kope, kupatīti kopī, ṇī. Amarisanopi, natthi marisanaṃ khamā assa amarisano, marisa asahane.",
  "anya-e0810n:1967": "Dvayaṃ adhikakodhayutte. Caṇḍateti caṇḍo, a, caṇḍa kope. Atirekaṃ kujjhatīti accantakodhano. Accantakopanopi, tadā kupato yu.",
  "anya-e0810n:1968": "Pañcakaṃ khantiyutte. Saha khamane, yu. Khamu sahane, yu. Tumhi khantā, satthādi. Titikkhā yassatthīti titikkhavā. Mantumhi khantimā, savibhattissa ntussa ā.",
  "anya-e0810n:1969_0": "733. Dvayaṃ saddhāyutte. Hi padapūraṇe. Saddhā yassatthīti saddhālu. Saddhā ratanattayādīsu",
  "anya-e0810n:1969_1": "pasādo, taṇhā, ādaro ca. Dvayaṃ dhajayutte. Cihane ca paṭākāyaṃ, dhajo sophe ca soṇḍike, sopho pulliṅgaṃ.",
  "anya-e0810n:1970_0": "Dvayaṃ niddāsīle. Niddā eva sīlaṃ yassa so niddāsīlo. Dvayaṃ pabhāyutte. Bhā dittimhi,",
  "anya-e0810n:1970_1": "sarapaccayo, rassādi, dvittañca, bhassaro, bhāsā rati yassāti vā bhassaro, rassādi",
  "anya-e0810n:1970_2": "eva. Sassa dvittābhāve bhāsuro, assu, bhāsa dittiyaṃ vā, uro, atha vā dvayaṃ bahukathāyutte,",
  "anya-e0810n:1970_3": "bhāsāsu sabbāsu bahūsu kathāsu ramatīti bhassaro, kvi, bhāsatīti vā bhassaro, aro,",
  "anya-e0810n:1970_4": "rassādi, dvittañca, bhāsāsu ramatīti vā bhāsaro, kvi, majjharasso, bhāsatīti vā bhāsaro,",
  "anya-e0810n:1970_5": "aro, imasmiṃ pakkhe assuttābhāvo.",
  "anya-e0810n:1971_0": "734. Tikaṃ nagge. Na gacchatīti naggo, dvittaṃ, lagga saṅge vā, nattaṃ, naji laji",
  "anya-e0810n:1971_1": "bile vā, ṇo, jassa go, dvittaṃ. Disā eva ambaraṃ vatthaṃ etassa, na pakativatthanti",
  "anya-e0810n:1971_2": "digambaro. Sassa go. Natthi vatthaṃ etassa, atha vā digambarā vatthā, aññatitthiko",
  "anya-e0810n:1971_3": "avattho cāti ete dve naggo nāma, naggā nāmāti vā, “te itthikhyā po, satta pakaraṇāni",
  "anya-e0810n:1971_4": "abhidhammo nāmā”tyādīsu viya saññāsaññīsaddānaṃ vacanabhedassāpi sambhavato. Naggo",
  "anya-e0810n:1971_5": "ca naggo ca naggā, purimasmiṃ pakkhe pana sāmaññatāya ekavacananiddeso.",
  "anya-e0810n:1972": "Dvayaṃ bhakkhake. Ghasa adane, maro, ghasmaro. Bhakkha adane, ṇvu.",
  "anya-e0810n:1973": "Vattuṃ sotuñca akusalo, vacane savane ca akusalo eḷamūgo nāma, eḷo badhiro, mūgo avacano, kammadhārayo, saṭhepi eḷamūgo.",
  "anya-e0810n:1974": "735. Mukharādayo tayo appiyavādini. Vājhāvājhesu mukhaṃ assatthi, nindāyaṃ ro. Ninditaṃ mukhaṃ yassa dummukho. Abaddhaṃ anaggaḷaṃ mukhaṃ yassa abaddhamukho.",
  "anya-e0810n:1975": "Bahu ca gārayhañca vaco yassa so vācālo nāma. Kucchitā vācā assa santīti vācālo, nindāyaṃ lo.",
  "anya-e0810n:1976": "Dvayaṃ suvacane. Vadatīti vattā, pasaṃsāyaṃ tu. Vadatīti vado. So padapūraṇe.",
  "anya-e0810n:1977_0": "736. Tikaṃ attaniye. Netabboti niyo, niyo eva nijo, nī naye, ṇyo, yassa jo, samīpe",
  "anya-e0810n:1977_1": "jāyatīti vā nijo. Sassa attano ayaṃ sako, idamatthe ko, so eva vā sako, sassāyaṃ",
  "anya-e0810n:1977_2": "sako, ṇo. Attani jāto attaniyo, aniyo.",
  "anya-e0810n:1978_0": "Tikaṃ acchariye. Vipubbo maha pūjāyaṃ, bhūvādi, ṇyo, mantalopo, vimhayo. Āpubbo cara",
  "anya-e0810n:1978_1": "gatibhakkhanesu, a, carassa cchariyo, rassādi ca, acchariyo. Na bhavitthāti abbhuto,",
  "anya-e0810n:1978_2": "asarūpadvittaṃ, rasso ca, abhūtopi saddanītipadamālāyaṃ 340.1 piṭṭhesu passitabbaṃ.",
  "anya-e0810n:1979": "Sokādīhi itikattabbatāpaṭipattisuñño vihattho, byākulo ca. Vikkhitto hattho yassa vihattho. Kula saṅkhyāne viāpubbo.",
  "anya-e0810n:1980": "Katasannāho vadhudyato hantumudyato uyyuto ātatāyī nāma. “Vadhuyyutto”tipi pāṭho. Āpubbo tā pālane, ṇī, dvittaṃ, ākārantānamāyo, ātatāyī.",
  "anya-e0810n:1981": "737. Sīsacchejjamhi sīsacchedārahe vajjho. Hantabboti vajjho, hana hiṃsāyaṃ, ṇyo, hanassa vadho, jhassa jho. Asarūpadvittaṃ, vajjho.",
  "anya-e0810n:1982": "Tikaṃ vakkāsaye. Nikantatīti nikato, kanta chedane, a, nalopo. Saṭha ketave, a. Natthi ujutā yassa anuju.",
  "anya-e0810n:1983": "Tikaṃ bhedakārake. Sūca pesuññe, ṇvu. Pisi sañcuṇṇane, pisi avayave vā, pisatīti pisuṇo, yadādinā uno, ṇattaṃ. Kaṇṇe japatīti, aluttasamāso, arucitabbarocakepi kaṇṇejapo.",
  "anya-e0810n:1984": "Dvayaṃ paharaṇasīle. Dhubbī hiṃsāyaṃ, to, bhujādi. Vañcayate vippalapateti vañcako, vañca gamane.",
  "anya-e0810n:1985_0": "738. Ariyāsāmaññena ca bālapurisassa lakkhaṇamāha. Hi padapūraṇe. Yo puriso yo jano,",
  "anya-e0810n:1985_1": "janapariyāyo cettha purisasaddo “dve mahāpurisā abhinikkhantā”tyādīsu viya, anisamma",
  "anya-e0810n:1985_2": "anupaparikkhitvā vadhabandhanādikiccaṃ karoti, so khalu ekantato “capalo”ti viññeyyo,",
  "anya-e0810n:1985_3": "kasmā? Avinicchitakārittā sammā avinicchitassa kāriyassa karaṇasīlattā. Capa kakkaraṇe,",
  "anya-e0810n:1985_4": "capa santāne vā, alo, capalo.",
  "anya-e0810n:1986_0": "739. Catukkaṃ kadariye. Kucchitaṃ dadātīti khuddo, do, kassa kho, adānasīlatāya samparāyesu",
  "anya-e0810n:1986_1": "khuddaṃ bubhukkhissāmīti vā khuddo, khuda bubhukkhāyaṃ, do anāgatatthe. Parānupabhogena",
  "anya-e0810n:1986_2": "atthasañcayasīlattā kucchito ariyo atthapati kadariyo, adāyakattā kucchitaṃ ṭhānaṃ",
  "anya-e0810n:1986_3": "aratīti vā kadariyo, iyo. Dānādīsu namanābhāvena thaddhena maccherayuttacittena sahitatāya",
  "anya-e0810n:1986_4": "thaddhamaccharī, ī. Kucchito paṇo yassa kapaṇo, kipacāno, mitappacopi. Kucchitaṃ",
  "anya-e0810n:1986_5": "pacānoti dutiyāsamāso. Mitaṃ pacatīti mitappaco, ṇo.",
  "anya-e0810n:1987_0": "Addhaṃ dalidde. Natthi kiñcanaṃ appamattakampi dhanaṃ yassa akiñcano. Dalidda duggatiyaṃ,",
  "anya-e0810n:1987_1": "a, dala vidāraṇe vā, ido, dvittaṃ. Dīna duggatabhāve, dīno, di khaye vā, īno. Natthi",
  "anya-e0810n:1987_2": "dhanaṃ assa. Ninditaṃ gamanaṃ assa duggato.",
  "anya-e0810n:1988_0": "740. Yaṃ kammaṃ “idamahaṃ uppādessāmī”ti asambhāvitaṃ acintitameva hutvā sampattaṃ,",
  "anya-e0810n:1988_1": "taṃ “kākatālīya”ntyuccate. Tālassa idaṃ phalaṃ tālaṃ, kāko ca tālañca kākatālāni,",
  "anya-e0810n:1988_2": "tehi sadisaṃ kammaṃ kākatāliyaṃ, kākassa, tālaphalassa uḍḍanapatanasadisaṃ kammantyattho.",
  "anya-e0810n:1989_0": "Catukkaṃ yācake. Yācanaṃ karotīti yācanako, yācatīti vā, yāca yācane, yu. Sakatthe",
  "anya-e0810n:1989_1": "ko. Attha yācanāyaṃ, atthanaṃ attho, so assatthīti atthī. Ṇvu, yācako. “Mādisassa",
  "anya-e0810n:1989_2": "dhanaṃ datvā rājā saggaṃ gamissatī”tyādinā dānaphalaṃ vaṇṇetvā vakati yācatīti vanibbako,",
  "anya-e0810n:1989_3": "vaṇṇassa vani, vaka ādāne, ādānamettha yācanameva.",
  "anya-e0810n:1990_0": "741. Kiñcidūnakantaṃ patipādena nāmaṃ. Pakkhisappamacchādayo aṇḍato jātattā aṇḍajā.",
  "anya-e0810n:1990_1": "Narādayo pana gabbhāsayasaṅkhātajalābuto, tatra vā jātattā jalābujā. Kimi ca ḍaṃsā",
  "anya-e0810n:1990_2": "ca ādinā makasamaṅgurādayo ca sedajā, sedakāraṇattā usmā sedo, tato jātā sedajā.",
  "anya-e0810n:1990_3": "Devo ca ādinā brahmanerayikādayo ca opapātikā, upagantvā patatīti upapātī, ṇī, soḷasavassuddesikādiko",
  "anya-e0810n:1990_4": "attabhāvo, so yesamatthi, te opapātikā.",
  "anya-e0810n:1991_0": "742. Jaṇṇumatte jaṇṇuppamāṇayutte udakādimhi jaṇṇutaggho, jaṇṇuppamāṇo jaṇṇutaggho,",
  "anya-e0810n:1991_1": "pamāṇatthe taggho, jaṇṇuppamāṇo jaṇṇumatto, pamāṇatthe matto moggallāne 4.47 sutte",
  "anya-e0810n:1991_2": "passitabbaṃ, tasmiṃ.",
  "anya-e0810n:1992": "Kiñcidūnake appamattakayutte kappo pāṇini 5.4.67, ūnassa appakatāya kappīyati ekādivasena paricchijjatīti kappo, kappa paricchedane.",
  "anya-e0810n:1993_0": "Catukkaṃ pariyāpanne. Anto gacchatīti antaggataṃ, “lopañca tatrākāro”ti olope aāgamo,",
  "anya-e0810n:1993_1": "dvittaṃ. Antogatampi. Paricchinditvā āpannaṃ gahitaṃ pariyāpannaṃ. Gādha patiṭṭhāyaṃ,",
  "anya-e0810n:1993_2": "anto ogādhatīti antogadhaṃ, rasso, ogādhatīti ogadhaṃ.",
  "anya-e0810n:1994": "743. Dvayaṃ sādhite. Rādha sādha siddhiyaṃ, kammani to.",
  "anya-e0810n:1995": "Dvayaṃ kuthite. Paca pāke, atīte kattari to, tassa kko, calopo. Kutha nippakke, to.",
  "anya-e0810n:1996_0": "Āpadaṃ byasanaṃ patto āpanno nāma, atipīḷanaṃ āpajjatīti āpanno, “ā tukodhamudāṭṭīsū”ti",
  "anya-e0810n:1996_1": "hi ekakkharakoso ekakkharakosa 14 gāthā. Pada gamane, “āpanno ca vipattimhi, patte",
  "anya-e0810n:1996_2": "ca vāccaliṅgiko”ti nānatthasaṅgaho.",
  "anya-e0810n:1997": "Dvayaṃ paresamavasagate. Natthi vaso āyatto paresaṃ etasmiṃ serībhūteti vivaso, avaso ca.",
  "anya-e0810n:1998": "744. Chakkaṃ khitte. Nuda peraṇe, nuda khepe vā, to, tassa inno. Aninnādese bhujādi, nutto. Nutopi. Asu khepane, to, bhujādi, atto. Khipa peraṇe, to.",
  "anya-e0810n:1999": "Īra gatiyaṃ, kampane ca, ito, īrito. Āpubbo vidha peraṇe, to, āviddho.",
  "anya-e0810n:2000": "Catukkaṃ kampite. Kampa calane, dhū vidhunane, kampane ca. Dhūto, ādhūto, cala kampane, calito. Vellito, pekhitopi. Vella calanattho. Pekha gatyattho, pekhito.",
  "anya-e0810n:2001": "Dvayaṃ nisite. Nisi nisāne. Tija nisāne, nisānaṃ tikkhakaraṇaṃ, ubhayatrāpi kammani to.",
  "anya-e0810n:2002": "745-746. Tikaṃ pattabbe. Pata gamane, tabbo. Gamu gatiyaṃ, ṇyo, myassa mmo vā, gammaṃ, gamyaṃ, dyassa jjo, āpajjaṃ.",
  "anya-e0810n:2003": "Dvayaṃ pariṇate. Pacino anekatthattā iha pariṇatattho. Namu namane, bhūvādi, kattari to, samā dve tulyatthā.",
  "anya-e0810n:2004_0": "Pañcakaṃ veṭhite. Veṭha veṭhane. Valamiva valayaṃ, kuṇḍalākāraṃ valayaṃ kataṃ valayitaṃ,",
  "anya-e0810n:2004_1": "nāmadhātu, kāritantā to. Rudha āvaraṇe, ruddhaṃ. Saṃpubbo vu saṃvaraṇe, saṃvutaṃ.",
  "anya-e0810n:2004_2": "Samantato vutaṃ āvutaṃ, vu saṃvaraṇe, sabbatra kammani to.",
  "anya-e0810n:2005": "Dvayaṃ parikhādinā parikkhitte. Pari samantato karīyateti parikkhittaṃ, parikkhatampi. Vu saṃvaraṇe, nivutaṃ.",
  "anya-e0810n:2006": "Tikaṃ vitthate. Sara gatiyaṃ, to, tassa ṭo, ralopo, visaṭaṃ. Tanu vitthāre, to, tassa to, nalopo, vitthataṃ, tataṃ.",
  "anya-e0810n:2007": "Dvayaṃ lepanīye. Lipa lepane, diha upalepane, ubhayatrāpi kammani to.",
  "anya-e0810n:2008": "Dvayaṃ guḷhe. Guha saṃvaraṇe, ḷo, guḷho. Gupa gopane, gutto.",
  "anya-e0810n:2009": "Dvayaṃ posanīye. Pusa posane, to, satānaṃ ṭṭho, ṭṭhābhāve posito.",
  "anya-e0810n:2010": "747. Dvayaṃ salajje. Lajja pīḷe, pīḷo lajjāva. Hīḷa nindālajjāsu, hīḷito.",
  "anya-e0810n:2011": "Dvayaṃ sadde. Sana dhana sadde, sanitaṃ, dhanitaṃ.",
  "anya-e0810n:2012_0": "Pañcakaṃ bandhanīye. Sandanaṃ bandhanaṃ, taṃyogā vantu. Sandānavantaṃ kataṃ sandānitaṃ,",
  "anya-e0810n:2012_1": "nāmadhātumhā to, vantulopo. Sandānaṃ sajjā, tamassāti vā, ito. Si bandhane, to. Bandha",
  "anya-e0810n:2012_2": "bandhane, baddho. Kīla bandhane. Yamu uparame, saṃpubbo bandhane, sabbatra kammani",
  "anya-e0810n:2012_3": "to. Mūtaṃ, udditaṃ, sadditampi. Mū bandhane. Dā avakhaṇḍane. U saṃpubbo bandhane.",
  "anya-e0810n:2012_4": "Vuttañca “uddānantu ca bandhana”nti.",
  "anya-e0810n:2013": "748. Tikaṃ siddhe. Sidha saṃsiddhimhi. Pada gamane, nipubbo siddhiyaṃ. Vatta vattane, vattanaṃpyatra sijjhanaṃ nipubbattā.",
  "anya-e0810n:2014": "Tikaṃ vidārite. Dara bhida vidāraṇe, innādeso. Bhinnaṃ. Aninnādese tu bheditaṃ.",
  "anya-e0810n:2015": "Dvayaṃ tiṇādīhi chādanīye. Chada saṃvaraṇe, to, tassa sadhātvantassa annādeso.",
  "anya-e0810n:2016": "Tikaṃ chindite. Vidha vedhane. Chidda kaṇṇabhede, curādi. Vidha vedhane, sabbatra kamme to, aparadvaye ca sañjātatthe ito.",
  "anya-e0810n:2017": "749. Tikaṃ ānīte. Hara haraṇe, bhara dhāraṇaposanesu, āpubbo nī naye.",
  "anya-e0810n:2018": "Dvayaṃ damayutte. Damu damane, kattari to. Pakkamādīhi nto. Antādese damito. Kammasādhanopyayaṃ.",
  "anya-e0810n:2019": "Dvayaṃ sante. Samu upasame, kattarito. Antādese samito, kammasādhanopyayaṃ.",
  "anya-e0810n:2020": "Dvayaṃ puṇṇe. Pūra pūraṇe, tarādīhi iṇṇo, dvīsupi kattukammasādhanāni labbhanti.",
  "anya-e0810n:2021_0": "750. Tipādaṃ pūjite. Cāya pūjānisāmanesu. Maha pūjāyaṃ, pūja pūjane, araha pūjāyaṃ,",
  "anya-e0810n:2021_1": "arahito. Acca pūjāyaṃ. Māna pūjāyaṃ. Ci caye, apapubbo pūjane. Namassitopi, namassadhātu pūjāyaṃ.",
  "anya-e0810n:2022": "Dvayaṃ tacchite dāruādimhi. Taccha tanukaraṇe, tanukarīyateti tanūkato, dīgho.",
  "anya-e0810n:2023": "751. Dvayaṃ aggiādīhi tatte. Tapa dhūpa santāpe.",
  "anya-e0810n:2024": "Dvayaṃ rājādīnaṃ santike bhajanādivasena upagate. Cara gatyattho, upacarito. Āsa upavesane, upāsito.",
  "anya-e0810n:2025": "Addhaṃ cute. Bhasa adhopatane, to. Gaḷa secane, gaḷitaṃ. Pada gamane, pannaṃ. Cu cavane, cu gamane vā. Dhaṃsu avasaṃsane, gatiyañca. Kannampi, kanna gatisosanesu.",
  "anya-e0810n:2026": "752. Tuṭṭhantaṃ pamudite, pī tappanakantīsu. Muda hāse. Hasa haṃsane, hasa alike vā. Mada hāse, matto. Tusa pītiyaṃ.",
  "anya-e0810n:2027": "Catukkaṃ chinne. Kanta chedane. Chidi dvidhākaraṇe. Lū chedane, ṇo, yu vā. Dā lavane, tu, dā avakhaṇḍane vā. Chātampi. Cho chedane, ossākāro.",
  "anya-e0810n:2028": "Tikaṃ pasatthe. Saṭha thutiyaṃ, to. Vaṇṇa vaṇṇakriyāvitthāraguṇavacanesu. Thu abhitthave. Īḍito, paṇitopi, īḍa thutimhi. Paṇa byavahāre, thutimhi ca, paṇito.",
  "anya-e0810n:2029_0": "753. Pañcakaṃ alle, tima addabhāve niccalepi, pakkamādīhi nto. Alla kledane, lo,",
  "anya-e0810n:2029_1": "allaṃ. Adda gatimhi, yācane ca, āpubbo dā avakhaṇḍane vā, do, addaṃ. Kilida addabhāve,",
  "anya-e0810n:2029_2": "innādeso. Unda kledane, inno, unno vā, sāddampi. Addaguṇayuttaṃ addaṃ, tena saha vattate sāddaṃ.",
  "anya-e0810n:2030": "Catukkaṃ gavesite. Magga anvesane, curādi. Esa gatiyaṃ, bhūvādi. Gavesa maggane, curādi.",
  "anya-e0810n:2031": "Dvayaṃ laddhe. Labha pattiyaṃ. Papubbo āpa byāpane, to, bhujādi, ālopo, pattaṃ. Bhāvitaṃ, āsāditaṃ, vibhūtañca.",
  "anya-e0810n:2032": "754. Pālitantaṃ rakkhanīye, rakkha pālane. Gupa gopane, bhujādi. Tā pālane, tātaṃ. Āyāgame gopāyitaṃ. Ava rakkhaṇe, avitaṃ.",
  "anya-e0810n:2033": "Catukkaṃ catte. Saja vissagge. Caja hāniyaṃ. Hā cāge, ino, dīghādi, hīno. Ujha ussagge, samujjhitaṃ. Dhūtampi, dhū kampane.",
  "anya-e0810n:2034_0": "755. Pajjaṃ bhāsite. Bhāsa byattiyaṃ vācāyaṃ. Lapa byattiyaṃ vācāyaṃ, vaca bhāsane,",
  "anya-e0810n:2034_1": "vuttaṃ. Abhipubbo dhā dhāraṇe, to, dhātissa hi, hi gamane vā, abhihitaṃ. Khyā kathane.",
  "anya-e0810n:2034_2": "Jappa byattiyaṃ vācāyaṃ. Īra khepagativacanakampanesu, udīritaṃ. Katha vākyapabandhe.",
  "anya-e0810n:2034_3": "Gada viyattiyaṃ vācāyaṃ. Bhaṇa bhaṇane. Vada viyattiyaṃ vācāyaṃ, to, vassu, uditaṃ.",
  "anya-e0810n:2035_0": "756. Catukkaṃ avamānite. Ñā avabodhane. Gaṇa saṅkhyāne. Bhū sattāyaṃ. Māna pūjāyaṃ,",
  "anya-e0810n:2035_1": "mana ñāṇe vā, avaparipubbā ete paribhūte. Heṭṭhā katvā ñāyati, gaṇīyati, maññatīti",
  "anya-e0810n:2035_2": "avaññito, avagaṇito, avamānito ca. Paribhavīyati avamānaṃ karīyatīti paribhūto.",
  "anya-e0810n:2036_0": "Catukkaṃ chāte. Ghasa adane, cho, dvittaṃ. Jighacchā sañjātā yassa jighacchito. Khuda",
  "anya-e0810n:2036_1": "pipāsāyaṃ. Chāda bhakkhane. Bhuja pālanajjhohāresu, kho, dvittādi, bubhukkhā sañjātā yassa bubhukkhito.",
  "anya-e0810n:2037": "757. Chakkaṃ ñāte. Budha ñā avagamane. Pada gamane, to, tassa anno, paṭipannaṃ. Vida ñāṇe. Gati bujhattho. Avagataṃ. Mana ñāṇe, to, mataṃ.",
  "anya-e0810n:2038_0": "Addhaṃ gilite. Gala adane, assi, gilito. Khāda bhakkhane. Bhuja pālanajjhohāresu.",
  "anya-e0810n:2038_1": "Bhakkha adane. Adhiavapubbo hara haraṇe, to, tassa ṭo, ralopo, ajjhohaṭo. Asa bhakkhane,",
  "anya-e0810n:2038_2": "asito. Jappito, gasitopi, jappa adane. Gasa adane.",
  "anya-e0810n:2039": "Visesyādhīnavaggavaṇṇanā niṭṭhitā.",
  "anya-e0810n:2040": "2. Saṃkiṇṇavaggavaṇṇanā",
  "anya-e0810n:2041_0": "758. Pubbasmiṃ kaṇḍadvaye buddhādīni nāmāni samānatthāni pakaraṇena nibaddhāni, asmimpi",
  "anya-e0810n:2041_1": "kaṇḍe sobhanādīni visesananāmāni, samayādīnyanekatthāni, cirassamādīni ca abyayāni",
  "anya-e0810n:2041_2": "pakaraṇeneva nibaddhāni, idāni pana pubbavaggesu vitthārabhayā ye na nibaddhā, taṃsaṅgahatthaṃ,",
  "anya-e0810n:2041_3": "taṃsamayānupālanatthañca saṃkiṇṇamārabhate “ñe yya”miccādinā. Tassattho – ihāpi saṃkiṇṇavaggepi",
  "anya-e0810n:2041_4": "kvāpi katthaci kriyādīsu paccayatthavasena āpaccayādīnaṃ itthiliṅgādibhāvajotakassa",
  "anya-e0810n:2041_5": "sabhāvassa vasena liṅgaṃ itthiliṅgādikaṃ ñeyyanti. Cakārena bhiyyo rūpantarādipariggahopi.",
  "anya-e0810n:2041_6": "Ihāti ca upalakkhaṇaṃ, vaggantaresupi paccayatthavasena liṅgādinicchayasambhavato.",
  "anya-e0810n:2042": "Kattabbato kriyā, kara karaṇe, ṇyo, ikārāgamo, assi, vaṇṇavipariyaye kriyā, kriyampi, ririyapaccaye kiriyaṃ, kiriyāpi. Rammapaccaye kammaṃ.",
  "anya-e0810n:2043": "Tikaṃ cittopasame. Samu upasame,ti, santi. Thamhi samatho. Amhi samo.",
  "anya-e0810n:2044": "Tikaṃ kāyopasame. Damu upasame. Thamhi damatho. Timhi danti. Cittopasamepyete.",
  "anya-e0810n:2045": "Suddhakammani vattaṃ bhavati. Vatta vattane, vatta samādāne vā vattaṃ, asītimahāvattādi.",
  "anya-e0810n:2046_0": "Āsaṅgavacanaṃ āsattavacanaṃ saddasarūpaṃ parāyaṇaṃ nāma vuttaṃ, tañca tīsu. Paraṃ",
  "anya-e0810n:2046_1": "āyanaṃ āyatto tāṇaṃ parāyaṇaṃ, kammāsatto iccattho, sākalyavacane tu pārāyaṇaṃ, pāraṃ",
  "anya-e0810n:2046_2": "pariyantaṃ ayanti gacchanti kassaci anenāti pārāyaṇaṃ, yu, ṇattaṃ, yathā – nāmapārāyaṇaṃ, dhātupārāyaṇaṃ.",
  "anya-e0810n:2047": "759. Tikaṃ dvidhābhāve. Bhidi dvidhākaraṇe, ṇo. Dara vidāraṇe. Phuṭa vikasane, phuṭa bhedane vā, yu.",
  "anya-e0810n:2048": "Dvayaṃ tappane. Tapa pīṇane, yu. Pī tappane, yu, kiyādi, nassa ṇattaṃ. Avanampi, ava pālane, dittiyañca anekatthattā.",
  "anya-e0810n:2049": "Dvayaṃ sāpe. Kusa avhāne, bhedane ca, yu. Sanja saṅge, abhisaṅgo.",
  "anya-e0810n:2050": "Tikaṃ yācanāyaṃ. Bhikkha yācane, yu. Yāca yācane. Attha yācane. Addanopyatra, adda gatimhi, yācane ca.",
  "anya-e0810n:2051": "760. Nimittarahitaṃ yadicchā nāma, yā yā icchā adhippāyo yadicchā nāma. Seritāpi.",
  "anya-e0810n:2052_0": "Tikaṃ āpucchane, āpucchanañca gamanāgamanādisamaye suhajja bandhavādīnamāliṅgana",
  "anya-e0810n:2052_1": "cumbanasvāgatapiyavacanārogyapucchanagamanānuññādinā ānandanaṃ. Puccha pucchane,",
  "anya-e0810n:2052_2": "āpucchanaṃ. Nanda samiddhiyaṃ, ānandanaṃ. Sabhāja pītidassanesu, sabhāja pītivacanesu",
  "anya-e0810n:2052_3": "vā, curādi, yu, sabhājanaṃ.",
  "anya-e0810n:2053": "Dvayaṃ naye. Ñāyanti yenāti ñāyo, ākārantānamāyo. Nyāyopi, nissesato ayati yena nyāyo. Nī naye, ayādeso, nayo.",
  "anya-e0810n:2054": "Dvayaṃ vuddhimhi. Phā vuddhimhi, phāya vuddhiyaṃ vā, yalopo,ti, phāti, nāriyaṃ. Vaddha vaddhane,ti, dalopo, dhaḍhabhahehi dhaḍhā ca, assu, vuddhi, vuḍḍhipi.",
  "anya-e0810n:2055": "761. Kilama hāsakkhaye, tho, kilamatho. Yumhi kilamanaṃ. Sū pāṇipasave, pasavanaṃ pasavo, timhi pasūti.",
  "anya-e0810n:2056_0": "Kasa gatiyaṃ hiṃsāyañca, niggahītāgamo, ukkaṃso, kasa vilekhane vā. Atisayo vutto.",
  "anya-e0810n:2056_1": "Bhusādayo pamāṇātisayavasena vuttā, ukkaṃso guṇātisayavasena vutto, atisayo pana",
  "anya-e0810n:2056_2": "ubhayavasenāti ubhayatra niddiṭṭhānaṃ bhedo. Tikaṃ jayane. Jayanaṃ jayo, yu, jayanaṃ. Timhi jiti, nārī.",
  "anya-e0810n:2057_0": "762. Bandhanantāni dve dve nāmāni. Vasa kantiyaṃ. Kamu kantiyaṃ,ti. Vidha vedhane,",
  "anya-e0810n:2057_1": "byathane ca anekatthattā, a, ikārassa yādeso, byadho, vedho. Gaha upādāne nibandhane",
  "anya-e0810n:2057_2": "ca, gaho, gāho ca. Vara āvaraṇe, varo. Vu saṃvaraṇe,ti, vuti. Paca pāke, itthiyamatiyavo",
  "anya-e0810n:2057_3": "vā, a. Pacanaṃ pāko, ṇo.",
  "anya-e0810n:2058_0": "Dvayaṃ āhvāne. Hu dānādanahabyappadānesu, ṇo, havo. Timhi huti. Dvayaṃ anubhavane.",
  "anya-e0810n:2058_1": "Vida ñāṇe, ṇo, vedo. Vida vedanākhyānanivāsesu, curādi, yu, vedanaṃ, vākāro vedanāsaddassa napuṃsakattāpekkho.",
  "anya-e0810n:2059": "763. Dvayaṃ dhanādijāniyaṃ. Jara vayohānimhi, yu, jīraṇaṃ, assī. Hā cāge, yu, nadādi, rasso, hassa jo, jāni. Tā pālane, yu, ṇattaṃ. Dvayaṃ pamāṇe. Mā māne,ti, pamiti. Amhi pamā.",
  "anya-e0810n:2060_0": "Dvayaṃ saṃyoge. Silisa āliṅgane. Saṃpubbo dhā dhāraṇe, i, sandhanaṃ sandhi. Dvayaṃ",
  "anya-e0810n:2060_1": "khaye. Khi khaye, ṇo, isse, e aya, khayo. Ci caye, apapubbo khaye. Dvayaṃ sadde.",
  "anya-e0810n:2060_2": "Ru sadde, ṇo, vuddhyādeso. Raṇa sadde. A, raṇo.",
  "anya-e0810n:2061": "764. Gada byattiyaṃ vācāyaṃ, ṇo, a ca, nigādo, nigado ca. Dvayaṃ made. Mada ummāde, mādo, mado ca. Si bandhane,ti, siti.",
  "anya-e0810n:2062_0": "Tikaṃ ākāre. Ākaraṇaṃ ākāro, anekatthattā mukhavaṅkādyaṅgavikāro vā, iṅgati jānātīti",
  "anya-e0810n:2062_1": "vā yena ākāro. Iṅga gamanattho, to, a ca, iṅgitaṃ, iṅgo ca. Atthassa dhanassa apagamo",
  "anya-e0810n:2062_2": "vināso byayo nāma. Byaya cittasamussagge.",
  "anya-e0810n:2063_0": "765. Dvayaṃ antarāye. Cutipaṭisandhīnamantare ayatīti antarāyo. Paṭipakkhavasena",
  "anya-e0810n:2063_1": "ūhati pavattatīti paccūho, atha vā kāriyasiddhi antaraṃ byavadhānaṃ ayati gamayatīti",
  "anya-e0810n:2063_2": "antarāyo. Paccūhanti vinihantīti paccūho.",
  "anya-e0810n:2064": "Vikaraṇaṃ aññathā bhavananti vikāro, vikati ca, kara karaṇe, ṇo,ti ca.",
  "anya-e0810n:2065_0": "Dvayaṃ sabhāvavigame. Silisa āliṅgane, pavipubbo taṃsabhāvavigame, vigato dhuro sadisabhāvo",
  "anya-e0810n:2065_1": "yasmāti vidhuro, “vidhuraṃ pavisilese, klivañca vikale tisū”ti cintāmaṇiṭīkā 22.20",
  "anya-e0810n:2065_2": "rabhaso. Vidha vidhāne vā, uro. Dvayaṃ āsane. Visa pavesane, upavesanaṃ. Āsa upavesane, āsanaṃ.",
  "anya-e0810n:2066_0": "766. Tipādaṃ adhippāye. Cittamadhyāgantvā sayatīti ajjhāsayo. Anamipubbe āsayo. Adhipayati",
  "anya-e0810n:2066_1": "citteti adhippāyo, ṇo, paya gamane. Citte abhisandhāyatīti abhisandhi, dvīsu. Bhavati",
  "anya-e0810n:2066_2": "citteti bhāvo, ṇo. Adhimuccanaṃ citte adhiṭṭhānaṃ adhimutti, nārī. Chando taṇhāyampi vutto.",
  "anya-e0810n:2067": "Dvayaṃ ādīnave. Doso paṭighe vutto. Ā bhuso dīnaṃ vāyati gamayatīti ādīnavo, dīna duggatabhāve, vo, vī gamane ca.",
  "anya-e0810n:2068_0": "767. Dvayaṃ ānisaṃse. Saṃsa hiṃsāthutīsu, ānisaṃso amukhyaphale, mukhyaphale ca,",
  "anya-e0810n:2068_1": "tathā guṇo. Guṇa pakāsane, pakāseti kāraṇanti guṇo, gaṇa saṅkhyāne vā, assu, guṇo.",
  "anya-e0810n:2068_2": "Dvayaṃ majjhe. Maja suddhiyaṃ, jho. Vipubbe vemajjhaṃ.",
  "anya-e0810n:2069_0": "Dvayaṃ taruṇasūriyaṭṭhāne. Ahassa majjho majjhaho, so eva majjhanhiko, hassa nho",
  "anya-e0810n:2069_1": "moggallāna 3.110 suttaṃ passitabbaṃ. Ahassa majjho majjhanho, majjhantopi. Dvayaṃ",
  "anya-e0810n:2069_2": "nānattāyaṃ. Vigatā mattā sadisappamāṇaṃ etena hetubhūtena vemattaṃ. Nānameva nānatā,",
  "anya-e0810n:2069_3": "nānasaddo punnapuṃsake, abyaye tu nānā.",
  "anya-e0810n:2070": "768. Dvayaṃ niddāpaṭikkhepe. Jāgara niddakkhaye, jāgarameva jāgariyo. Dvayaṃ jalādīnamavicchannāyaṃ santatiyaṃ. Vahatismā ṇo, pavāho. Vatu āvattane,ti, pavatti.",
  "anya-e0810n:2071": "Tikaṃ vitthāre. Asu khepane, ṇo, byāso. Papubbo pañca vitthāre. Thara santharaṇe, pādipubbo ca vitthāre. Tikaṃ saṃyame. Yamu uparame, ṇo, yāmo. Itaresu a.",
  "anya-e0810n:2072_0": "769. Dvayaṃ gattānaṃ maddane. “Sambāhano’ṅgamaddako”ti vopālito, saṃpubbo vāha payatane,",
  "anya-e0810n:2072_1": "maddane vā, yu. Madda maddane. Dvayaṃ nānārammaṇādīsu visappane. Sara gamane, ṇa.",
  "anya-e0810n:2072_2": "Sappa gamane, yu, visappanaṃ.",
  "anya-e0810n:2073": "Dvayaṃ paricaye. Thu abhitthave. Ci caye. Tikaṃ saṅgame. Mila silesane, ṇo, sakatthe ko, melako. Sanja saṅge, ṇo. Saṃpubbā gamito a.",
  "anya-e0810n:2074": "770. Sannikaṭṭhamhi samīpe sannidhisaddo, sannidhānaṃ sannidhi, pume, ṭhapanepyayaṃ. Nasa adassane, ṇo. Disa pekkhane, yu, dissādeso, issattaṃ.",
  "anya-e0810n:2075": "Tikaṃ dhaññādīnaṃ lavane. Lū chedane, a. Ṇamhi abhilāvo. Yumhi lavanaṃ. Dvayaṃ khaṇappattiyaṃ. Papubbo thu abhitthave. Sara gamane, avasaro. Samāti dve tulyatthā.",
  "anya-e0810n:2076": "771. Catukkaṃ pariyosāne. Sā tanukaraṇe, yu, osānaṃ. Paripubbo pariyosānaṃ. Ukkaṃsātisayā pakaṭṭhepyuttā.",
  "anya-e0810n:2077_0": "Dvayaṃ saṇṭhāne. Visa pavesane, sanniveso. Ṭhā gatinivattiyaṃ, yu, saṇṭhānaṃ. Dvayaṃ",
  "anya-e0810n:2077_1": "abbhantaravācakaṃ pāṭipadikaṃ. Atha vā abhi bandhane, aro, dhātvatthānuvattako abhi,",
  "anya-e0810n:2077_2": "abbhantaraṃ. Abbhābhāve antaraṃ.",
  "anya-e0810n:2078_0": "772. Tikaṃ pāṭihāriye. Hi gatimhi, paṭito hissa heraṇa hīraṇa, pāṭiheraṃ, pāṭihīraṃ.",
  "anya-e0810n:2078_1": "Yadādinā hāriyañca, pāṭihāriyaṃ, atha vā paṭipakkhe haratīti pāṭihīraṃ, ṇo, assī.",
  "anya-e0810n:2078_2": "Ekārādese pāṭiheraṃ. Ṇyamhi pāṭihāriyaṃ, vihatupakkilesena paccāharitabbaṃ pavattetabbanti",
  "anya-e0810n:2078_3": "pāṭihīrantiādipi kātabbaṃ.",
  "anya-e0810n:2079": "Dvayaṃ kattabbamatte. Karamhā ricca, kiccaṃ, avassaṃ kātabbepi. Anīyapaccaye karaṇīyaṃ.",
  "anya-e0810n:2080_0": "Dvayaṃ pupphādinā udakādīnaṃ paribhāvane. Sundaraṃ karīyate yenāti saṅkhāro, ṇo,",
  "anya-e0810n:2080_1": "kharādeso. Vasa nivāse, yu, vāsanā, kilesādīnaṃ sattivisesepi. Sā hi kusalāpi atthi",
  "anya-e0810n:2080_2": "akusalāpi abyākatāpi, tathā pahātabbāpi atthi appahātabbāpi. Tattha yā kusalābyākatā,",
  "anya-e0810n:2080_3": "na sā pahātabbā. Yā pana akusalā, sā sukhumataratāya bhagavatoyeva ariyamaggena pahātabbā,",
  "anya-e0810n:2080_4": "nāññesaṃ. Evaṃ sante ariyānampi apāyūpapatti siyāti? Na siyā, sabbesameva ariyānaṃ",
  "anya-e0810n:2080_5": "apāyūpapattihetukāya vāsanāya pahīnattā. Duvidhā hi akusalā vāsanā kāyavacīpayogahetubhūtā",
  "anya-e0810n:2080_6": "ca apāyūpapattihetubhūtā ca. Tattha purimā bhagavatoyeva ariyamaggena pahātabbā,",
  "anya-e0810n:2080_7": "itarā sabbesampi ariyamaggenāti, tasmā yaṃ vuttaṃ “buddhāva savāsane kilese pajahituṃ",
  "anya-e0810n:2080_8": "sakkonti, nāññe”ti, taṃ kāyavacīpayogahetubhūtaṃ vāsanaṃ sandhāya vuttaṃ, netaranti",
  "anya-e0810n:2080_9": "niṭṭhametthāvagantabbaṃ.",
  "anya-e0810n:2081": "773. Tikaṃ dhaññādīnaṃ pūtakaraṇe. Pū pavane, yu. Apaccaye pavo. Ṇamhi nippāvo. Dvayaṃ tasare. Tasa ubbege, aro. Suttena veṭhanaṃ suttaveṭhanaṃ.",
  "anya-e0810n:2082": "Dvayaṃ duggasañcāre. Saṅkamyate yenāti saṅkamo. Sañcaranti anenāti sañcāro, duggassa sañcāro duggasañcāro. Dvayaṃ paṭhamārambhe. Paṭhamaṃ kamo pakkamo, upakkamo ca.",
  "anya-e0810n:2083_0": "774. Tikaṃ pāṭhe. Paṭha viyattiyaṃ vācāyaṃ, ṇo, pāṭho. Nipubbe nipāṭho, amhi nipaṭho.",
  "anya-e0810n:2083_1": "Dvayaṃ apaharitādino vatthuno anvesane. Ci caye, cayanamatra anvesanaṃ. Magga anvesane,",
  "anya-e0810n:2083_2": "curādi, yu, ete dve apume, saṃvikkhanaṃpyatra.",
  "anya-e0810n:2084": "Catukkaṃ āliṅgane. Liṅga gatyattho. Sanja saṅge. Silisa āliṅgane. Guha saṃvaraṇe, yu, parirambhopyatra. Rambha sadde.",
  "anya-e0810n:2085": "775. Catukkaṃ ālokane. Loka dassane. Jhe cintāyaṃ. Ikkha dassanaṅkesu. Disa pekkhane, sabbatra bhāve yu.",
  "anya-e0810n:2086": "Catukkaṃ nirākaraṇe. Disa pekkhane. Asu khepane, nirasanaṃ. Pati āpubbo khākathane. Kara karaṇe, itthiyamatiyavo vā,ti.",
  "anya-e0810n:2087": "776. Pañcakaṃ vipariyaye. Viparipubbo asu khepane, ṇo, vipallāso. Aññena pakārena bhavanaṃ aññathābhāvo. Viparipubbo aya gamane, vipariyayo. Asu khepane, vipariyāso.",
  "anya-e0810n:2088": "Tikaṃ atikkame. Atikkamanaṃ atikkamo. Atikkamma patanaṃ atipāto. Aya gamane, upaccayo.",
  "anya-e0810n:2089": "Saṃkiṇṇavaggavaṇṇanā niṭṭhitā.",
  "anya-e0810n:2090": "3. Anekatthavaggavaṇṇanā",
  "anya-e0810n:2091_0": "777. Idāni saṃkiṇṇavaggato anantaraṃ gāthāto, gāthāya addhato, pādato cāti imehi",
  "anya-e0810n:2091_1": "tīhi pakārehi anekatthe nānatthe samayādike sadde kamā kamato pavakkhāmi. Ettha anekatthavagge",
  "anya-e0810n:2091_2": "ekassa bhūtasaddādikassa yā punaruttatā, sā thīpunnapuṃsakasaṅkhātaliṅgavisesatthaṃ katā.",
  "anya-e0810n:2092_0": "778. Samavāyatthādivācake bahavo samayasadde jātiyā saṅgayha “samayo”ti ekavacananiddeso",
  "anya-e0810n:2092_1": "kato. Tatra “kālañca samayañca upādāyā”tyādīsu dī. ni. 1.447 samavāye paccayasāmaggiyaṃ.",
  "anya-e0810n:2092_2": "“Mahāsamayo pavanasmiṃ, devakāyā samāgatā”tyādīsu samūhe. “Samayopi kho te bhaddāli",
  "anya-e0810n:2092_3": "appaṭividdho”tyādīsu ma. ni. 2.135 kāraṇe. “Ekoyeva ca kho khaṇo ca samayo cā”tyādīsu",
  "anya-e0810n:2092_4": "a. ni. 8.29 khaṇe okāse. “Abhisamayattho”tyādīsu paṭivedhe. “Ekaṃ samayaṃ bhagavā”tyādīsu",
  "anya-e0810n:2092_5": "dī. ni. 1.1 kāle. “Sammā mānābhisamayā”tyādīsu ma. ni. 1.28 pahāne. “Atthābhisamayā",
  "anya-e0810n:2092_6": "dhīro”tyādīsu lābhe saṃ. ni. 1.129. “Samayappavādake tindukācire”tyādīsu ma. ni. 2.208 diṭṭhiyaṃ.",
  "anya-e0810n:2093_0": "Tattha sahakārīkāraṇatāya sannijjhaṃ sameti samavetīti samayo, samavāyo. Samaṃ, saha",
  "anya-e0810n:2093_1": "vā avayavānaṃ ayanaṃ pavatti avaṭṭhānanti samayo, samūho, yathā – samudāyoti avayavasahāvatthānameva",
  "anya-e0810n:2093_2": "hi samūhoti. Avasesapaccayānaṃ samāgame eti phalaṃ etasmā uppajjati pavattati cāti",
  "anya-e0810n:2093_3": "samayo, kāraṇaṃ, yathā “samudāyo”ti. Sametisamāgacchati ettha maggabrahmacariyaṃ",
  "anya-e0810n:2093_4": "tadādhārapuggalehīti samayo, khaṇo. Abhimukhaṃ ñāṇena sammā etabbo avagantabboti",
  "anya-e0810n:2093_5": "abhisamayo, dhammānaṃ aviparīto sabhāvo. Abhimukhabhāvena sammā eti gacchati bujjhatīti",
  "anya-e0810n:2093_6": "abhisamayo, dhammānaṃ aviparītasabhāvāvabodho. Sameti ettha, etena vā saṅgacchati",
  "anya-e0810n:2093_7": "satto, sabhāvadhammo vā sahajātādīhi, uppādādīhi vāti samayo, kālo, dhammappavattimattatāya",
  "anya-e0810n:2093_8": "atthato abhūtopi hi kālo dhammappavattiyā adhikaraṇaṃ viya, karaṇaṃ viya ca parikappanāmattasiddhena",
  "anya-e0810n:2093_9": "rūpena voharīyatīti. Samassa nirodhassa yānaṃ, sammā vā yānaṃ apagamoti samayo, pahānaṃ.",
  "anya-e0810n:2093_10": "Samiti saṅgati samodhānanti samayo, paṭilābho, sameti sambandho eti attano visaye",
  "anya-e0810n:2093_11": "pavattati, daḷhaggahaṇabhāvato vā sampayuttā ayanti pavattanti sattā yathābhinivesaṃ",
  "anya-e0810n:2093_12": "etenāti samayo, diṭṭhi. Diṭṭhisaṃyojanena hi sattā ativiya bajjhantīti, evaṃ tasmiṃ",
  "anya-e0810n:2093_13": "tasmiṃ atthe samayasaddassa pavatti veditabbā. Samayasaddassa atthuddhāre abhisamayasaddassa",
  "anya-e0810n:2093_14": "udāharaṇaṃ sopasaggo, anupasaggo ca samayasaddo samavāyādyatthavācako hotīti dassanatthaṃ.",
  "anya-e0810n:2093_15": "Evaṃ sabbatra udāharaṇaṃ taṃtadatthānurūpanibbacanādayo daṭṭhabbā.",
  "anya-e0810n:2094": "779. Saṇṭhānaṃ dīgharassādi. Rūpaṃ rūpāyatanaṃ, jāti khattiyādikulaṃ. Chavi bahicammaṃ, pamāṇaṃ mariyādo. Akkharaṃ akārādi, yaso parivāro, kitti ca. Guṇo sīlādi, tapaniyepi vaṇṇo.",
  "anya-e0810n:2095_0": "780. Pātimokkhassa bhikkhubhikkhunīnaṃ vasena duvidhassa pātimokkhassa uddese “saṅgho",
  "anya-e0810n:2095_1": "uposathaṃ kareyyā”ti mahāva. 134. Paṇṇattiyaṃ “uposatho nāma nāgarājā”ti dī. ni.",
  "anya-e0810n:2095_2": "2.246. Upavāso vutto. Aṭṭhaṅgo “pāṇātipātā veramaṇi”ādi. Uposathadinaṃ “ajjuposatho",
  "anya-e0810n:2095_3": "pannaraso”tyādīsu mahāva. 168.",
  "anya-e0810n:2096_0": "781-782. Rathaṅgaṃ cakkadvayaṃ. Lakkhaṇaṃ cakkalakkhaṇaṃ. “Mayā pavattitaṃ cakka”ntyādīsu",
  "anya-e0810n:2096_1": "su. ni. 562 dhammacakke. Uracakkaṃ nāma khuracakkaṃ “cakkaṃ bhamati matthake”ti jā.",
  "anya-e0810n:2096_2": "1.1.104; 1.5.100. “Catucakkaṃ navadvāra”ntyādīsu saṃ. ni. 1.29 iriyāpathacakke. “Cattārimāni,",
  "anya-e0810n:2096_3": "bhikkhave, cakkāni, yehi samannāgatānaṃ devamanussānaṃ catucakkaṃ vattatī”tyādīsu",
  "anya-e0810n:2096_4": "a. ni. 4.131 sampatticakke. “Pitarā pavattitaṃ cakkaṃ anuvattetī”tyādīsu a. ni. 5.132",
  "anya-e0810n:2096_5": "cakkaratane. Maṇḍalaṃ “alātacakka”ntyādīsu “asanivicakka”nti dī. ni. 3.61; saṃ. ni.",
  "anya-e0810n:2096_6": "2.162 ca. Balaṃ thāmo. Kulālo kumbhakāro, tassa bhaṇḍe kulālacakkanti. Āṇāyaṃ “cakkaṃ",
  "anya-e0810n:2096_7": "vattayati pāṇīna”nti jā. 1.7.149. Āyudhe cakkākāre āyudhe. Dānaṃ deyyadhammo. Rāsi",
  "anya-e0810n:2096_8": "khandho. Saddhagāthāpi gāthāyeva.",
  "anya-e0810n:2097": "“Daṇḍakā caṇḍavuṭṭhyādi, pādehi chahi tīhi tu;",
  "anya-e0810n:2098": "Gāthāti ca paratthevaṃ, chandosaññā pakāsitā.",
  "anya-e0810n:2099": "Anantaroditaṃ cañña-metaṃ sāmaññanāmato;",
  "anya-e0810n:2100": "Gāthāicceva niddiṭṭhaṃ, munindavacane panā”ti vuttodaya 14-15 gāthā hi vuttaṃ.",
  "anya-e0810n:2101": "783.",
  "anya-e0810n:2102": "“Kiṃ te vataṃ kiṃ pana brahmacariyaṃ,",
  "anya-e0810n:2103": "Kissa suciṇṇassa ayaṃ vipāko;",
  "anya-e0810n:2104": "Iddhijutibalaviriyūpapatti,",
  "anya-e0810n:2105": "Idañca te nāga mahāvimānaṃ.",
  "anya-e0810n:2106": "Ahañca bhariyā ca manussaloke,",
  "anya-e0810n:2107": "Saddhā ubho dānapatī ahumha;",
  "anya-e0810n:2108": "Opānabhūtaṃ me gharaṃ tadāsi,",
  "anya-e0810n:2109": "Santappitā samaṇabrāhmaṇā ca.",
  "anya-e0810n:2110": "Taṃ me vataṃ taṃ pana brahmacariyaṃ,",
  "anya-e0810n:2111": "Tassa suciṇṇassa ayaṃ vipāko;",
  "anya-e0810n:2112": "Iddhijutibalaviriyūpapatti,",
  "anya-e0810n:2113": "Idañca me dhīra mahāvimāna”nti jā. 2.22.1592, 1593, 1595",
  "anya-e0810n:2114": "Imasmiṃ vidhurapaṇḍitajātake dānasmiṃ āgato.",
  "anya-e0810n:2115_0": "“Taṃ kho pana pañcasikha brahmacariyaṃ neva nibbidāya na virāgāya yāvadeva brahmalokūpapattiyā”ti",
  "anya-e0810n:2115_1": "dī. ni. 2.329 imasmiṃ mahāgovindasutte appamaññāsu. “Tayidaṃ brahmacariyaṃ iddhañceva",
  "anya-e0810n:2115_2": "phītañca vitthārikaṃ bāhujaññaṃ puthubhūtaṃ yāvadeva manussesu suppakāsita”nti dī.",
  "anya-e0810n:2115_3": "ni. 3.174 pāsādikasutte sikkhattayasaṅgahe sakalasmiṃ sāsane. “Pare abrahmacārī bhavissanti,",
  "anya-e0810n:2115_4": "mayamettha brahmacārino bhavissāmā”ti ma. ni. 1.83 imasmiṃ sallekhasutte methunā viratiyaṃ.",
  "anya-e0810n:2116": "“Kena pāṇi kāmadado, kena pāṇi madhussavo;",
  "anya-e0810n:2117": "Kena te brahmacariyena, puññaṃ pāṇimhi ijjhati.",
  "anya-e0810n:2118": "Tena pāṇi kāmadado, tena pāṇi madhussavo;",
  "anya-e0810n:2119": "Tena me brahmacariyena, puññaṃ pāṇimhi ijjhatī”ti pe. va. 275. –",
  "anya-e0810n:2120": "Imasmiṃ aṅkurapetavatthumhi veyyāvacce.",
  "anya-e0810n:2121": "“Mayañca bhariyā nātikkamāma,",
  "anya-e0810n:2122": "Amhe ca bhariyā nātikkamanti;",
  "anya-e0810n:2123": "Aññatra tā brahmacariyaṃ carāma,",
  "anya-e0810n:2124": "Tasmā hi amhaṃ daharā na miyyare”ti jā. 1.10.97. –",
  "anya-e0810n:2125": "Mahādhammapālajātake sadāratuṭṭhiyaṃ.",
  "anya-e0810n:2126": "“Evaṃ kho taṃ, bhikkhave, tittiriyaṃ nāma brahmacariyaṃ ahosī”ti cūḷava. 311 imasmiṃ tittirajātake pañcasīle.",
  "anya-e0810n:2127": "“Idaṃ kho pana pañcasikha brahmacariyaṃ ekantanibbidāya virāgāya…pe… ayameva ariyo aṭṭhaṅgiko maggo”ti dī. ni. 2.329 mahāgovindasutteyeva ariyamagge.",
  "anya-e0810n:2128": "“Hīnena brahmacariyena, khattiye upapajjati;",
  "anya-e0810n:2129": "Majjhimena ca devattaṃ, uttamena visujjhatī”ti jā. 1.8.75. –",
  "anya-e0810n:2130": "Nimijātake attadamanavasena kate aṭṭhaṅguposathe.",
  "anya-e0810n:2131": "“Abhijānāmi kho panāhaṃ, sāriputta, caturaṅgasamannāgataṃ brahmacariyaṃ caritvā tapassi sudaṃ homī”ti ma. ni. 1.155 lomahaṃsasutte dhitisaṅkhāte vīriye.",
  "anya-e0810n:2132_0": "784. Sabhāvo aviparītattho. Pariyatti pariyāpuṇitabbā vinayābhidhammasuttantā. Ñāyo",
  "anya-e0810n:2132_1": "yutti, sappaṭipadā vā maggādayo. Ñeyye saṅkhāravikāralakkhaṇanibbānapaññattivasena",
  "anya-e0810n:2132_2": "pañcavidhe ñeyye. Nissattatā sattasabhāvassa abhāvatā. Āpattiyaṃ “pārājikaṃ dhamma”nti.",
  "anya-e0810n:2132_3": "“Saha dhammena niggayhā”tyādīsu kāraṇe. Ādinā samayaññūpamāhiṃsādīsupi dhammo.",
  "anya-e0810n:2133": "785. Payojanaṃ phalaṃ. Saddābhidheyye saddatthe. Vuḍḍhiyaṃ vaḍḍhane. Vatthumhi dabbe. Nāse vināse. Pacchimapabbate atthagirimhi. Nivattivisayuppattisabhāvādīsupi.",
  "anya-e0810n:2134_0": "786. Yebhuyyatā bāhulyatā. Abyāmissaṃ asammissaṃ. Visaṃyoge vippayoge. Daḷhatthe",
  "anya-e0810n:2134_1": "daḷhasaddassa atthe. Anatireke atirekābhāve. Anavasesamhi sabbasmiṃ, taṃ kevalavacanaṃ tīsu liṅgesu.",
  "anya-e0810n:2135_0": "787. Paṭalaṃ “diguṇaṃ saṅghāṭiṃ pārupitvā”tyādīsu mahāva. 348. “Vayoguṇā anupubbaṃ",
  "anya-e0810n:2135_1": "jahantī”ti saṃ. ni. 1.4 rāsimhi. “Sataguṇā dakkhiṇā pāṭikaṅkhitabbā”ti ma. ni. 3.379",
  "anya-e0810n:2135_2": "ānisaṃse. Bandhanaṃ kāmaguṇaṃ. Appadhāne visesane. Jiyāya dhanuno.",
  "anya-e0810n:2136_0": "788-789. Rukkhādo dumādimhi. Vijjamāne bhūtaguṇe. Arahante “yo ca kālaghaso bhūto,",
  "anya-e0810n:2136_1": "sabhūtapaciniṃ pacī”ti jā. 1.2.190. Khandhapañcake “bhūtamidaṃ, sāriputta, samanupassathā”ti",
  "anya-e0810n:2136_2": "ma. ni. 1.401. Satte pāṇimhi. Mahābhūte pathavādike. Amanusso devarakkhasādi. Vijjamānatthavajjite",
  "anya-e0810n:2136_3": "rukkhādo nāriyaṃ na bhavati, vijjamānatthe, pana atītādīsu ca vāccaliṅgo. Patte sampatte. Same tulyatthe.",
  "anya-e0810n:2137": "790. Sajjane sappurise.",
  "anya-e0810n:2138_0": "791. Padapūraṇe “suttanta vanantā”tyādīsu. Dehāvayave “antaṃ antaguṇa”ntyādīsu khu.",
  "anya-e0810n:2138_1": "pā. 3.dvattiṃsākāra. Deho ca avayavo cāti eke. Koṭṭhāse “ayameko anto”tyādīsu a.",
  "anya-e0810n:2138_2": "ni. 6.61. Lāmakaṃ nihīnakaṃ.",
  "anya-e0810n:2139_0": "792. Nikāyo sadhammīnaṃ gaṇo. Sandhi paṭisandhi. Sāmaññe visesādhāre. Pasūti mātukucchito",
  "anya-e0810n:2139_1": "nikkhamanaṃ, kulaṃ khattiyādikulaṃ. Bhavo bhavanakriyā. Visesyo upādhi, yassa vasena",
  "anya-e0810n:2139_2": "bhinnesu sabalādīsu abhinnā dhīsaddā vattante. Sumanāyaṃ mālatiyaṃ. Saṅkhatalakkhaṇe",
  "anya-e0810n:2139_3": "saṅkhatadhammānaṃ lakkhaṇe.",
  "anya-e0810n:2140_0": "793. Bhavabhedo kāmabhavādi. Patiṭṭhāyaṃ nissaye. Niṭṭhā nipphatti. Ajjhāsayo adhippāyo.",
  "anya-e0810n:2140_1": "Buddhi ñāṇaṃ. Vāsaṭṭhānaṃ vasanaṭṭhānaṃ. Visarattaṃ visaraṇabhāvo. “Visadatthe”tipi",
  "anya-e0810n:2140_2": "pāṭho, tadā sadadhātussa visaraṇatthatā daṭṭhabbā.",
  "anya-e0810n:2141": "794. Phale sotāpattādike. Aniccādianupassanā vipassanā nāma. Magge sotāpattimaggādike.",
  "anya-e0810n:2142_0": "795. Kammāruddhanaṃ kammārānaṃ uddhanaṃ, kammārānaṃ yathā ukkāti. Aṅgārakapallaṃ",
  "anya-e0810n:2142_1": "aṅgārānaṃ bhājanaṃ. Dīpikā nāma madhucchiṭṭhādimayā padīpakiccakārikā. Suvaṇṇakāramūsā",
  "anya-e0810n:2142_2": "mattikamayā ekā bhājanavikati. Vāyuno vege ca ukkāsaddo, yo “devadudrabhī”ti vutto.",
  "anya-e0810n:2143": "796. Kesohāraṇaṃ kesānaṃ lavanaṃ. Jīvitavutti jīvitassa vattanaṃ. Vapanaṃ bījassa vapanaṃ. Vāpasamakaraṇaṃ vapitassa bījassa samakaraṇaṃ. Pavuttabhāvo bandhanā mutti.",
  "anya-e0810n:2144_0": "797-798. Suto vissute pākaṭe. Avadhārite upalakkhite. Upacite rāsīkate. Anuyogo pucchā.",
  "anya-e0810n:2144_1": "Kilinne tinte. Sotaviññeyyaṃ saddāyatanaṃ. Satthaṃ saddasatthādi, sutanāmako vā eko",
  "anya-e0810n:2144_2": "satthaviseso. Etesu dvīsu atthesu sutaṃ napuṃsakaṃ. Putte suto pulliṅgo, rājinipi suto.",
  "anya-e0810n:2145_0": "799. Yuge katādicatukke. Leso anumānañāṇavisayo. Paññattiyaṃ “kappatthero”ti. Paramāyumhi",
  "anya-e0810n:2145_1": "“kappaṃ saggamhi modatī”ti. Aññatra kappādīsu pulliṅge. Sadise pana tīsu liṅgesu.",
  "anya-e0810n:2145_2": "Samaṇavohāro vinayāgato samaṇānaṃ vohāro. Kappabindu cīvare katabindu. Samantatte",
  "anya-e0810n:2145_3": "samantabhāve. Antarakappo mahākappassa asītimo bhāgo. Ādisaddena asaṅkhyeyyamahākappe",
  "anya-e0810n:2145_4": "saṅgaṇhāti. Takke vitakke. Vidhi vidhānaṃ.",
  "anya-e0810n:2146": "800. Virati viratittayaṃ. Sapatho akkoso. Tacche tathabhāve. Ariyasaccamhi dukkhasaccādike. Diṭṭhi micchādiṭṭhi.",
  "anya-e0810n:2147_0": "801. Sañjātideso “kambojo assāyatana”nti. Vāsaṭṭhānaṃ nivāsaṭṭhānaṃ “devānaṃ devāyatana”nti.",
  "anya-e0810n:2147_1": "Ākaroti yattha suvaṇṇarajatādayo uppajjanti. Samosaraṇaṭṭhānaṃ bahūnaṃ sannipātaṭṭhānaṃ.",
  "anya-e0810n:2147_2": "Padapūraṇe “kammāyatanaṃ, sippāyatana”nti.",
  "anya-e0810n:2148": "802. Vatthaṃ ambaraṃ. Añño yo sako na hoti. Odhi mariyādo. Bhedo viseso. Manasipi cittepi.",
  "anya-e0810n:2149": "803. Vipāke iṭṭhavipāke kusalo. Anavajjādīsu vāccaliṅgiko.",
  "anya-e0810n:2150_0": "804. Dravo madhvādi. Madhurādīsu chasu rasesu. Pārado sūto. Siṅgārādo nava nāṭyarase.",
  "anya-e0810n:2150_1": "Rasarattamaṃsamedaṭṭhisukkaṭṭhimiñjavasena satta dhātavo, tabbhede. Kicce phassādidhammānaṃ",
  "anya-e0810n:2150_2": "saṅghaṭṭanādikicce. Sampatti tesaṃyeva.",
  "anya-e0810n:2151": "805. Bodhisaddo ñāṇadvaye nāriyaṃ, bodhirājakumārādipaññattiyaṃ pume. Assattharukkhe pumitthiyaṃ.",
  "anya-e0810n:2152": "806. Yena kattubhūtena yo kammabhūto niccasevito, tatthāpi kammabhūte. Visayo anaññathābhāvo. Janapade kuruādike. Gocare tabbahulācāre.",
  "anya-e0810n:2153": "807. Sattāyaṃ vijjamānatāyaṃ.",
  "anya-e0810n:2154": "808. Bandhave so pume. Attani saṃ napuṃsake. Dhanasmiṃ so saṃ anitthiyaṃ. Sunakhe sā pume vutto. Attaniye so tiliṅgiko.",
  "anya-e0810n:2155": "809. Chavisampattiyaṃ chaviyā sampattiyaṃ.",
  "anya-e0810n:2156": "810. Jāmātā dhītusāmiko. Mandappiye appapiye varaṃ abyayaṃ.",
  "anya-e0810n:2157": "811. Makule avikāsasampatte. Nettiṃsādipidhāne khaggādīnaṃ gehe.",
  "anya-e0810n:2158": "812. Pitāmaho brahmā. Pitūsu mātāpitūsu. Tathā pakkhantare. Tapasi sīle.",
  "anya-e0810n:2159_0": "813-814. Majjhabandhe urobandhane. Pakoṭṭho kapparassādhobhāgo. Kacchabandhanaṃ adhombarassa",
  "anya-e0810n:2159_1": "daḷhabandhanaṃ. Mekhalāyañcāti kacchā catūsvatthesu. Kaccho latādīsu. Kaccho bāhumūlamhi",
  "anya-e0810n:2159_2": "parūḷhakacchanakhalome, “kacchehi sedā muñcantī”ti. Anūpo bahūdakadeso.",
  "anya-e0810n:2160": "815. Mānaṃ tulāpatthaṅgulīhi. Pamātari pamāṇassa kattari.",
  "anya-e0810n:2161": "816. Dabbaṃ dhanaṃ. Attabhāvo pañcakkhandhasamūho. Pāṇo jīvitindriyaṃ. Dabbādīsu catūsu sattaṃ. Sattāyaṃ vijjamānatāyaṃ sattā. Jane satto. So sattasaddo, āsatte laggite tiliṅgiko.",
  "anya-e0810n:2162": "817. Semhādo tidose. Rasarattādi pubbevutto. Pabhādike rūpadhātumhi. Cakkhādike visayadhātumhi.",
  "anya-e0810n:2163": "818. Amaccādikā satta pakatiyo vuttā. Sattādisāmyavatthā sattarajatamabhūtānaṃ tiṇṇaṃ guṇānaṃ sāmyavatthā. Paccayā ṇapaccayādito paṭhame paṭhamasaṇṭhite karotyādidhātumhi.",
  "anya-e0810n:2164": "819. Parittāṇaṃ rakkhaṇaṃ. Vatthumhi okāse. Tallañchanaṃ pādassa ṭhānaṃ.",
  "anya-e0810n:2165": "820. Lohamuggare lohamaye muggare. Tāḷādike sammatāḷakaṃsatāḷādike. Kaṭhine kakkhaḷe.",
  "anya-e0810n:2166": "821. Makkhikā nīlamakkhikādikā. Tāsaṃ bhedā savisā madhukatā piṅgalamakkhikā. Madhumhi khuddaṃ appakādīsu catūsvatthesu vattamānaṃ tīsu liṅgesu. Adhamo nihīno. Kapaṇo ekacārī.",
  "anya-e0810n:2167": "822. Takke gorasavisese. Maraṇaliṅge maraṇañāpakalakkhaṇe. Asubhe, subhe cāti catūsvatthesu ariṭṭhaṃ. Āsavo majjaviseso. Pheṇiladdumo “baḍī-yौ-kho”.",
  "anya-e0810n:2168": "823. Gehānaṃ dārubandhappayojanaṃ pīṭhikā nāma. Pakkhandadvayassa, kaṇṇikādīnañca nissayabhūtā pīṭhikā.",
  "anya-e0810n:2169": "824. Mittākāre amittassāpi mittasaṇṭhāne. Bale, rāsimhi, vipattiyañca, “balassa rāsī”tipi eke.",
  "anya-e0810n:2170": "825. Khandhe rūpakkhandhe. Bhave rūpabhave. Nimittamhi kāraṇe. Vapu sarīraṃ.",
  "anya-e0810n:2171": "826. Vatthukilesakāmesūti vatthukāmakilesakāmesu. Madane māradevaputte. Rate methune. Nikāme icchārahite kāmaṃ napuṃsake. Anuññāyaṃ kāmamabyayaṃ bhave.",
  "anya-e0810n:2172": "827. Vajjabhaṇḍamukhe vīṇādoṇimukhe. Mātaṅgassa hatthino karakoṭi hatthaggaṃ.",
  "anya-e0810n:2173": "828. Rambho saṭhyaṃ, ketavantyattho. Asaccaṃ musā. Ayoghanaṃ yena paharati. Girisiṅgamhi giragge. Sīraṅge phālaṅge. Yante kūṭayante.",
  "anya-e0810n:2174": "830. Paṭivākye paṭivacane. Uttarāsaṅge uparivatthe. Seṭṭhādīsu uttaro tīsu, parasmiṃ uparismiñca īrito.",
  "anya-e0810n:2175": "831. Vimutti arahattaphalaṃ magganibbānānipi.",
  "anya-e0810n:2176_0": "832. Saṅkhate paccayābhisaṅkhate dhamme. Puññābhisaṅkhāro, apuññābhisaṅkhāro, āneñjābhisaṅkhāroti",
  "anya-e0810n:2176_1": "puññābhisaṅkhārādi. Payogo ussāho. Kāyasaṅkhāro, vacīsaṅkhāro, cittasaṅkhāroti kāyasaṅkhārādi.",
  "anya-e0810n:2176_2": "Abhisaṅkharaṇaṃ abhisaṅkharaṇakriyā.",
  "anya-e0810n:2177": "833. Tabbhāve diṭṭhisahagataṃ.",
  "anya-e0810n:2178": "834. Patirūpe yutte. Chādite tiṇādīhi. Raho suññaṭṭhānaṃ. Paññattiyaṃ channo bhikkhu, paññattiyaṃyeva pume.",
  "anya-e0810n:2179": "835. Buddhacakkhu buddhānaṃ cakkhu. Samantacakkhu sabbaññutañāṇaṃ. Dhammacakkhu heṭṭhāmaggattaye ñāṇaṃ.",
  "anya-e0810n:2180": "836. Abhikkamo abhikkamanīyo.",
  "anya-e0810n:2181": "837. Vevacanaṃ abhinnattho saddo. Pakārasmiṃ bhede. Avasaro avakāso.",
  "anya-e0810n:2182_0": "838. Cittakammaṃ cittakārānaṃ kammaṃ. Vicitte nānāvidhe. Paññattiyaṃ citto dhanudharoyeva.",
  "anya-e0810n:2182_1": "Cittamāso puṇṇenduyuttena cittena nakkhattena lakkhito māso. Tārantare cittanakkhatte. Thiyaṃ nāriyaṃ.",
  "anya-e0810n:2183": "839. Sāmale nīle. Sayamatthe sayaṃsaddassa atthe. Sārivā upāsakā.",
  "anya-e0810n:2184_0": "840. “Pume”tyādinā pubbaddhena gurusaddassa atthā vuttā, aparaddhena garusaddassa,",
  "anya-e0810n:2184_1": "“ekadesekattamanaññaṃve”ti nyāyena dvinnampi ekattamaññamānena gāthānekatthavagge",
  "anya-e0810n:2184_2": "kathitā. Mahante bahutte. Dujjare jīrāpetumasakkuṇeyye, dukkare vā.",
  "anya-e0810n:2185": "841. Accite pūjite. Khinne kilamathappatte. Samite upasamite.",
  "anya-e0810n:2186": "Gāthānekatthavaggavaṇṇanā niṭṭhitā.",
  "anya-e0810n:2187": "842. Visuddhidevo, sammutidevo, upapattidevo cāti visuddhidevādi. Nabhaṃ ākāso.",
  "anya-e0810n:2188": "Taruṇādīsu tīsvatthesu māṇavo.",
  "anya-e0810n:2189": "843. Ādyatthādīsu aggaṃ. Vare seṭṭhe tīsu.",
  "anya-e0810n:2190": "Paccanīko sattu. Aññe aññatthe. Pacchābhāge “dhātuliṅgehi parā paccayā”ti.",
  "anya-e0810n:2191": "844. Yoni itthīnaṃ yonimaggo. Kāmo icchā. Sirī paññā, puñño ca. Issaraṃ pabhutā. Dhammo sīlādi. Uyyāmo vīriyaṃ. Yaso parivāro, kitti ca.",
  "anya-e0810n:2192": "845. Samaṅgini samannāgate.",
  "anya-e0810n:2193": "846. Ṭhiti ṭhānakriyā.",
  "anya-e0810n:2194": "848. Khandhakoṭṭhāso aṇḍajādicatukkaṃ. Passāvamaggo itthīnaṃ yoni. So pulliṅgo. Kūle tīre.",
  "anya-e0810n:2195": "849. Nāgotunāgasaddo tu. Urage sappe, hatthini ca.",
  "anya-e0810n:2196": "850. Saṅkhyā gaṇanā. “Aññatthe”tyeke vadanti.",
  "anya-e0810n:2197": "851. Bhe nakkhattavisese. Santike samīpe. Mūlamūle lobhādike. Pābhate mūladhane. Aṃso sarīrāvayavo. Pakaṇḍe rukkhādīnaṃ sarīre.",
  "anya-e0810n:2198": "852. Kamme kriyāyaṃ. Vikopanaṃ viddhaṃsanaṃ.",
  "anya-e0810n:2199": "853. Pacchātāpo vippaṭisāro. Anubandho punappunaṃ pavattanaṃ. Rāgādo sattake. Mātaṅgassa muddhani piṇḍadvaye kumbho.",
  "anya-e0810n:2200": "854. Khaggakose khaggapidhāne. Paṭicchade samantato chādane. Sārambhe kolāhale.",
  "anya-e0810n:2201": "855. Kālaviseso dasaccharakālo. Nibyāpāraṭṭhiti aciraṭṭhiti, aciraṭṭhitīti dasaccharatopi ūnaṭṭhiti.",
  "anya-e0810n:2202": "Uppattibhūmi jātibhūmi.",
  "anya-e0810n:2203": "856. Kabaḷīkārāhārādīsu catūsu.",
  "anya-e0810n:2204": "857. Saddhāya aparappaccaye. Cīvarādīsu catūsu. Ādhāro nissayo.",
  "anya-e0810n:2205": "Dibbavihāro, ariyavihāro, brahmavihāro cāti dibbavihārādi. Sugatālaye bhikkhūnamāvāse.",
  "anya-e0810n:2206": "858. Samattane niṭṭhāyaṃ. Cakārena niyamādike saṅgaṇhāti.",
  "anya-e0810n:2207": "Saṅge lagge. Kāmādo catukke.",
  "anya-e0810n:2208": "859. Sappaphaṇaṅgesūti sappassa phaṇe, aṅge ca sarīre. Koṭille kuṭilatāya. Bhuñjanaṃ bhojanakriyā.",
  "anya-e0810n:2209": "Bhūmibhāge rājaṅgaṇādimhi. Kilese saṃkilese. Male rāgādike.",
  "anya-e0810n:2210": "860. Dhanādidappeti dhanādike paṭicca uppanne dappe.",
  "anya-e0810n:2211": "Nimitte kāraṇe. Chale saṭhye.",
  "anya-e0810n:2212": "861. So pulliṅgo. Paramattani diṭṭhīnaṃ gāhaladdhe attani. Thambhasmiṃ gehādīnaṃ thambhe. Balasajjanaṃ yuddhakāle balassa sajjanaṃ.",
  "anya-e0810n:2213": "862. Kusūlo dhaññādīnaṃ gehaṃ.",
  "anya-e0810n:2214": "Sopānaṅgamhi sopānasīse.",
  "anya-e0810n:2215": "863. Niyyāse silese. Sekhare sīse. Nāgadantake bhittiādīsu pavesite nāgadantākāre daṇḍe.",
  "anya-e0810n:2216": "Sikhaṇḍo piñchaṃ. Tūṇīre usunidhimhi. Nikare samūhe.",
  "anya-e0810n:2217": "864. Saṃyatakesesu bandhitakesesu.",
  "anya-e0810n:2218": "Kambu jalajantuviseso. Nalāṭaṭṭhi nalāṭe jātaṭṭhi. Gopphake pādagaṇṭhimhi.",
  "anya-e0810n:2219": "865. Kāle pañcadasīdivasaparimāṇe. Sādhye pattasādhanīye. Sakhī sahāyo. Vājo pattaṃ. Paṅguḷo pīṭhasampī.",
  "anya-e0810n:2220": "Dese desavisese. Aṇṇave samudde, ete pume. So sindhusaddo saritāyaṃ nadiyaṃ bhave.",
  "anya-e0810n:2221": "866. Kareṇusaddo gaje hatthimhi, purise pulliṅge vattati. Hatthiniyaṃ tu itthiyaṃ.",
  "anya-e0810n:2222": "Ratane ratanavisese. Maṇivedho nāma yaṃ loke “cina” iti vuccati. Indaheti indāvudho.",
  "anya-e0810n:2223": "867. Koṭiyaṃ ante. Vādittavādane vīṇādivādittavādanopāye.",
  "anya-e0810n:2224": "“Koṇo vajjappabhede ca,",
  "anya-e0810n:2225": "Koṇo selaguḷe ije;",
  "anya-e0810n:2226": "Vīṇādivādanopāye,",
  "anya-e0810n:2227": "Ekadese gatassa ce”ti. –",
  "anya-e0810n:2228": "Tikaṇḍaseso tikaṇḍasesa 3.3.125.",
  "anya-e0810n:2229": "868. Vaṇippathe vāṇijānaṃ vohārakammapathe. Vede vedavisese, vāṇijepi nigamo.",
  "anya-e0810n:2230": "Vivādādo “vivādādhikaraṇa” pāci. 394 ntyādīsu. Ādhāro kārakaviseso, nissayo ca. Kāraṇe “yatvādhikaraṇamena”nti dha. sa. 1354.",
  "anya-e0810n:2231": "869. Pasumhi goṇe. Vasudhā pathavī. Vācā vacanaṃ. Ādinā saggaraṃsivajiracandajalādayo gahitā.",
  "anya-e0810n:2232": "Harite sukapattasadise vaṇṇavisese. Vāsudeve kaṇhe.",
  "anya-e0810n:2233": "870. Āyatte nissaye.",
  "anya-e0810n:2234": "Kaṇṇapūro kaṇṇālaṅkāro. Sekhare agge. Ete dvinnampi atthā.",
  "anya-e0810n:2235": "871. Vijjuyaṃ cañcalāyaṃ. Itthipurise purisitthiyaṃ.",
  "anya-e0810n:2236": "Koṇe asse. Saṅkhyāviseso “koṭipakoṭī”tyādīsu. Ukkaṃse pariyosāne.",
  "anya-e0810n:2237": "872. Jālā aggijālā. Aggaṃ koṭi.",
  "anya-e0810n:2238": "Nārī āsīsaddo sappadāṭhāyaṃ. Iṭṭhassa vatthuno āsīsanāyaṃ patthanāyampi itthī eva.",
  "anya-e0810n:2239": "873. Vilīnatele visaraṇatele. Vasagā vasaṃ gacchantī nārī. Vañcyagāvī anavacchā sorabheyī.",
  "anya-e0810n:2240": "Abhilāse icchāyaṃ. Kiraṇe raṃsimhi. Abhisaṅge laggane.",
  "anya-e0810n:2241": "874. Aṃse koṭṭhāse. Sippe nāṭakasatthāgate. Candassa soḷasame bhāge ca kalā.",
  "anya-e0810n:2242": "875. Bījakose varāṭake. Kaṇṇabhūsāyaṃ kaṇṇālaṅkāre.",
  "anya-e0810n:2243": "Āgāmikāle anāgatakāle. Pabhāvo daṇḍatejo. Saṃyamepi āyati bhave.",
  "anya-e0810n:2244": "876. Mesādilome eḷakādīnaṃ lome. Bhūmajjhe dvinnaṃ bhūnaṃ majjhe jātāyaṃ romadhātuyaṃ lome.",
  "anya-e0810n:2245": "Naṭṭakī nāṭakitthī. Madirā surā.",
  "anya-e0810n:2246": "877. Kriyacitte vīsatividhe kriyacitte. Karaṇe karaṇakriyāyaṃ, etesu dvīsu atthesu kriyaṃ. Kammani kattabbe kriyā nārī.",
  "anya-e0810n:2247": "Suṇisāyaṃ puttassa bhariyāyaṃ. Kaññāyaṃ anibbiddhāyaṃ. Jāyāyaṃ bhariyāsāmaññe.",
  "anya-e0810n:2248": "878. Issariyaṃ pabhutā. Akkharāvayave garuakkharānaṃ avayave.",
  "anya-e0810n:2249": "Pāvacane buddhavacane. Siddhe siddhante. Tante suttamaye. Supite niddāsīle.",
  "anya-e0810n:2250": "879. Rājaliṅgaṃ khaggādi. Usabhaṅgo usabhāvayavo. Rukkhe rukkhavisese. Nimittaṃ guyhaṅgaṃ. Cihane lakkhaṇe. Pade vibhatyante.",
  "anya-e0810n:2251": "880. Vohāre vāṇijakamme. Kīḷādo kīḷādimhi. Ādinā jutithutigatyādayo saṅgahitā.",
  "anya-e0810n:2252": "Sarīre sarīrādhideve.",
  "anya-e0810n:2253": "881. Sussūsāyaṃ sotumicchāyaṃ. Issātyāse sarābhyāse. Hiṃsanepi upāsanaṃ.",
  "anya-e0810n:2254": "Hetibhede āvudhabhede. Saṅku khāṇuviseso.",
  "anya-e0810n:2255": "882. Vīṇāguṇo vīṇāyajiyā. Tantaṃ tantasaddo. Mukhyaṃ padhānaṃ. Siddhantaṃ udāharaṇaṃ. Tantu suttaṃ.",
  "anya-e0810n:2256": "Rathanaṅgalādīnaṃ aṅge rathādyaṅge. Kappamhi katādike.",
  "anya-e0810n:2257": "883. Itthipupphaṃ itthīnaṃ utu. Reṇu dhūlī. Pakatije guṇe tiṇṇaṃ guṇānaṃ dutiye guṇe.",
  "anya-e0810n:2258": "Nyāsappaṇe ṭhapitassa dhanassa dāne. Dānamhi tadaññassa dāne.",
  "anya-e0810n:2259": "884. Guru ācariyādi. Upāyo hetu. Avatāro otaraṇaṭṭhānaṃ. Pūtambu pavittajalaṃ. Diṭṭhi buddhadassanā aññadassanaṃ. Āgamepi titthaṃ.",
  "anya-e0810n:2260": "Jotisaddo nakkhattaraṃsīsu paṇḍake napuṃsake. Aggimhi tu so pumā.",
  "anya-e0810n:2261": "885. “Iti sandhikappe paṭhamo kaṇḍo”tyādīsu vagge. Avasarepi, avasaro avakāso.",
  "anya-e0810n:2262": "Atha bāhudvayassa uddhaṃ māne. Sūratte sūrabhāve.",
  "anya-e0810n:2263": "886. Porisaṃ purisakāro. Īhā vīriyaṃ. Nisinnādyuggamo nisinnādiko uggamo ṭhānaṃ.",
  "anya-e0810n:2264_0": "Anissayamahībhāge lokanissayabhūtānaṃ tarupabbatanagarādīnaṃ abhāvato anissayasaṅkhāte",
  "anya-e0810n:2264_1": "suññamahīkoṭṭhāse. “Irīṇaṃ ūsare suññe”ti medinīkosa 15.36 hi tikaṇḍaseso. Ūsare ūsavati ṭhāne.",
  "anya-e0810n:2265": "887. Sādhanatthādīsu ārādhanaṃ. Rādhanaṃpyatra. “Pattiyaṃ sādhane vuttaṃ, rādhanaṃ tosanepi ce”ti tikaṇḍaseso.",
  "anya-e0810n:2266": "Sānumhi pabbatassa same bhūbhāge. Visāṇe mātaṅgadante, pasūnaṃ siṅge ca.",
  "anya-e0810n:2267": "888. Diṭṭhaṃ rūpārammaṇaṃ. Ādimaggo sotāpattimaggo. Ñāṇaṃ sāmaññaṃ. Akkhi cakkhu. Ikkhanaṃ olokanaṃ. Laddhi gāho.",
  "anya-e0810n:2268": "Suvaṇṇo pañcadharaṇaṃ. Pañcasuvaṇṇo nikkho. Pasādhanaṃ alaṅkāraviseso.",
  "anya-e0810n:2269": "889. Tithibhede horasatthāgate aniṭṭhasammate tithimhi. Sākhādiphaḷumhi rukkhasākhādīnaṃ gaṇṭhimhi. Pūraṇepi pabbaṃ.",
  "anya-e0810n:2270": "Balavāmukho yatra plavādayo sīghasotena ākaḍḍhitvā pavesiyanti.",
  "anya-e0810n:2271": "890. Kāmaje taṇhāje surāpānādike. Dose aparādhe. Kopaje daṇḍapharusādike ca. Vipattiyaṃ vināse.",
  "anya-e0810n:2272": "Upakaraṇaṃ kulālādīnaṃ daṇḍacakkādi. Siddhi nipphatti. Kārako kattādisattavidho.",
  "anya-e0810n:2273": "891. Dānasīle dānapakatike ca. Vagguvādini madhuravādini ca vadaññū bhave. Ito paṭṭhāya ussitapariyanto tīsu vutto. Abhisitte muddhābhisitte rājini.",
  "anya-e0810n:2274": "892. Bhāgyavihīne apuññe. Appake abahuke. Mūḷhe bāle. Apaṭu acheko. Khale, jagatiyañca mando. Vuddhiyutte vaḍḍhanayutte. Samunnaddhe anīce ussitaṃ tīsu bhave, “bhāsita”ntipi pāṭho.",
  "anya-e0810n:2275": "893. Rathaṅge rathāvayave. Suvaṇṇasmiṃ palassa catutthabhāge. Pāsake catuvīsatippamāṇe, tiṃsappamāṇe vā. Hatthidantādivikatiyaṃ tīsu akkho. Cakkhādindriye akkhaṃ.",
  "anya-e0810n:2276": "Sassate nicce. Takke vitakke. Nicchite vinicchite.",
  "anya-e0810n:2277": "894. Hare mahissare sivo, bhadde kalyāṇe. Mokkhe nibbāne ca sivaṃ. Jambuke siṅgāle sivā.",
  "anya-e0810n:2278": "Sattiyaṃ thāme. Thūlatte thūlabhāve.",
  "anya-e0810n:2279": "895. Saṅkhyābhedo uppalapuṇḍarīkānaṃ majjhe gaṇanā. Narakabhede “padumaniraye nibbatto”tyādīsu. Vārije kakkasanāḷe kamale.",
  "anya-e0810n:2280": "Devabhedeti",
  "anya-e0810n:2281": "“Āpo dhuvo ca somo ca,",
  "anya-e0810n:2282": "Dhavo cevā’nilo’nalo;",
  "anya-e0810n:2283": "Paccūso ca pabhāso ca,",
  "anya-e0810n:2284": "Aṭṭhete vasavo matā”ti cintāmaṇiṭīkā 1.10. –",
  "anya-e0810n:2285": "Kathite devavisese. Ratane ratanasāmaññe, dhane ca, paṇḍakaṃ napuṃsakaṃ.",
  "anya-e0810n:2286": "896. Atthagamane vināsagamane. Apavagge sabbakilesānaṃ khayahetubhūte virāgadhamme.",
  "anya-e0810n:2287": "Setambuje setakamale. Rukkhantare “puṇḍarīka”iti khyāte dumavisese, dvīsvatthesu pume.",
  "anya-e0810n:2288": "“Puṇḍarīkaṃ sitamboje, setacchatte ca bhesajje;",
  "anya-e0810n:2289": "Kosakārantare byagghe, so disāvāraṇaggisū”ti. –",
  "anya-e0810n:2290": "Nānatthasaṅgaho.",
  "anya-e0810n:2291": "897. Upahāre pūjādyatthaṃ ābhate vatthumhi. Karasmiṃ khettādisambhave rājabhāge. Asurantare balināmake asure.",
  "anya-e0810n:2292_0": "Sambhave itthipurisasambhave asucimhi sukkaṃ. Dhavale sete sukko, kusale puññe tīsu,",
  "anya-e0810n:2292_1": "“puññaṃ dhammamanitthiya”nti ettha dhammasaddassa anitthibhāvassa vuttattā sukkasaddo tīsu vutto.",
  "anya-e0810n:2293": "898. Vibhattabbadhane vibhajitabbadhane. Pitūnaṃ dhane petānaṃ mātāpitūnaṃ puttehi vibhajitabbadhane ca.",
  "anya-e0810n:2294": "Pabhuno puggalassa bhāvo pabhuttaṃ, tathā āyattassa bhāvo āyattatā. Āyatto puggalo. Abhilāso icchā.",
  "anya-e0810n:2295": "899. Dhanimhi saddamatte. Yodhasīhanādamhi yodhānaṃ abhītanāde ca seḷanaṃ.",
  "anya-e0810n:2296": "900. Ādyupaladdhiyaṃ paṭhamasañjāte vatthumhi.",
  "anya-e0810n:2297": "901. Sādhakatame kattuto aññesaṃ kriyāsādhakatame karaṇakārake, kriyāyaṃ, gatte sarīre ca. Indriye cakkhādike.",
  "anya-e0810n:2298": "Kuñcikāyaṃ apāpuraṇe. Tūriyaṅge sammatāḷādike.",
  "anya-e0810n:2299": "902. Uppāde janane. Gabbhamocane puttavijāyane.",
  "anya-e0810n:2300": "Asse assamatte.",
  "anya-e0810n:2301": "903. Pupphaṃvinā phalaggāhirukkhe assatthādo, rukkhamatte ca vanappatisaddo. Āhate upaṭṭhāpite varāhapurisādirūpe ca, rajatamatte ca rūpiyaṃ.",
  "anya-e0810n:2302": "904. Kesasaddo pubbo yassa pāsasaddassa so kesapubbo. Caye samūhe vattati, yathā “kesapāso”ti, kesakalāpotyattho.",
  "anya-e0810n:2303": "Akkhimajjhe yā “sūlā”ti vuttā. Nakkhatte sattavīsatividhe, tadaññesu ca tārā itthī. Uccatarassare uccatare sadde tāro.",
  "anya-e0810n:2304": "905. Patte bhājanasāmaññe, bhuñjanapatte ca. Lohabhedasmiṃ ayotambādimaye bhājanavisese. Dehamajjhaṃ udaraṃ.",
  "anya-e0810n:2305": "906. Vese saṇṭhāne. Sippasālā sippīnaṃ sālā.",
  "anya-e0810n:2306": "Sampatti dhanādisampatti tivaggasampatti ca. Lakkhiyā katapuññehi seviyati. Itthī itthiviseso. Devatā sirīnāmikā ekā devadhītā.",
  "anya-e0810n:2307": "907. Yuvarājā pitari devaṅgate rājabhāvāraho rājaputto. Khande harassa putte. Susu taruṇo.",
  "anya-e0810n:2308": "Maṇibhede yo loke “santā”ti vuccati. Aṅkure rukkhādīnaṃ aṅkure.",
  "anya-e0810n:2309": "908. Vetanaṃ kammakārehi labhitabbadhanaṃ. Mūlaṃ mūladhanaṃ. Vohāre vāṇijakamme.",
  "anya-e0810n:2310": "Bhājanantaraṃ yena kheḷādyasuciṃ paṭiggaṇhāti.",
  "anya-e0810n:2311": "909. Asubhe ca kamme subhe ca kamme dvayepi kamme cāti tīsvatthesu bhāgyaṃ vuttaṃ.",
  "anya-e0810n:2312": "Tarubhede assatthe.",
  "anya-e0810n:2313": "910. Vimuttiyaṃ nibbāne.",
  "anya-e0810n:2314": "“Ayaṃ pumā”ti jānanassa kāraṇabhāvo pumattaṃ, tadādimhi.",
  "anya-e0810n:2315": "911. Ajjhāye paricchede. Dive devaloke.",
  "anya-e0810n:2316": "912. Sapattasmiṃ amitte. Rukkhaṅge rukkhāvayave.",
  "anya-e0810n:2317": "913. Mukhye padhāne. Upāye hetumhi. Vadane lapane. Ādismiṃ paṭhame.",
  "anya-e0810n:2318": "Bhabbe vimuttārahe, bhavitabbe ca. Guṇādhāre guṇassa nissaye. Vitte dhane. Budhe paṇḍite. Dāru dārukkhandho.",
  "anya-e0810n:2319": "914. Patthādo pattho, tulā, aṅgulīti patthādi. Vidhāya unnatiyaṃ. Parissame khede.",
  "anya-e0810n:2320": "915. Saroruhe kamale. Khagantare rukkhakimikhādakasakuṇe. Tūriyantare vaṃsasaṅkhādike.",
  "anya-e0810n:2321": "916. Saṃvege ubbege, vimhaye ca.",
  "anya-e0810n:2322": "917. Tadupetanisāya candappabhāya yuttarattiyaṃ.",
  "anya-e0810n:2323": "918. Māse tatiyamāse. Ativuddhe ca atipasatthe ca.",
  "anya-e0810n:2324": "919. Nibandhe balakkāre “balaggaho”tyādīsu.",
  "anya-e0810n:2325": "Mattikābhedo nīlādivaṇṇayuttakittimamattikā. Sikkāyaṃ udakakumbhādivāhike. Nayanāmaye cakkhurogavisese.",
  "anya-e0810n:2326": "920. Maṇḍale parimaṇḍale. Bimbikā latājāti, tassā phale ca bimbaṃ.",
  "anya-e0810n:2327": "921. Pathe añjase.",
  "anya-e0810n:2328": "922. Santi nibbānaṃ. Nibhe sadise.",
  "anya-e0810n:2329": "Cāpe dhanumhi issāsaṃ. Usuno sarassa khepakamhi perake issāso.",
  "anya-e0810n:2330": "923. Bālasaddo tīsu. Kutratthesu? Ādivayasā paṭhamavayena samaṅgini samannāgate ca. Apaṇḍite mūḷhe ca.",
  "anya-e0810n:2331": "Soṇite lohite. Tambaṃ udumbaraṃ. Anuratto anurāgayutto puggalo. Rañjitaṃ raṅgarañjitaṃ.",
  "anya-e0810n:2332": "924. Viraḷe nirantare. Kise athūle. Hime tuhine.",
  "anya-e0810n:2333": "925. Guḷabhedo yo loke “sakkharā”ti vuccati. Kaṭhale silākhaṇḍe.",
  "anya-e0810n:2334": "926. Tikhiṇe tikkhe. Byatte cheke. Rogamutte niroge.",
  "anya-e0810n:2335": "Khattiye muddhābhisitte. Naranāthe tadaññasmiṃ. Pabhumhi issare.",
  "anya-e0810n:2336": "927. Dhaññakaraṇaṃ dhaññamaddanaṭṭhānaṃ. Kakke nahānacuṇṇe. Nīce adhame. Setepi khalo.",
  "anya-e0810n:2337": "928. Brahmacārī ca gahaṭṭho ca vānappattho ca bhikkhu cāti brahmacārīgahaṭṭhādi, tapodhane piyasīle.",
  "anya-e0810n:2338": "Kaṭhine kakkhaḷe. Niddaye nikkaruṇe.",
  "anya-e0810n:2339": "929. Kaniṭṭho ca kaniyo cāti ete tīsu. Kutratthesu? Atyappe, atiyuvepi.",
  "anya-e0810n:2340": "Iṭṭhe, nissāre ca agarumhi cāti etesvatthesu tīsu.",
  "anya-e0810n:2341": "930. Adhobhāge ca hīne ca. Dantacchade dantāvaraṇe.",
  "anya-e0810n:2342": "Pāricariyāyaṃ upaṭṭhāke.",
  "anya-e0810n:2343": "931. Ratane dvividatthike. Gaṇe samūhe yathā “kesahattho”ti. Soṇḍāya karikare. Bhantaraṃ terasamanakkhattaṃ.",
  "anya-e0810n:2344": "Āvāṭe kāsuyaṃ. Udapānaṃ andhu, yatra jalaṃ ghaṭiyantena uddharitvā pivanti.",
  "anya-e0810n:2345": "932. Paṭhamaṃ pamukhañcāti idaṃ abhidhānadvayaṃ ādimhi padhāne vattati.",
  "anya-e0810n:2346": "Vajjabhedo ubhayatalaṃ tūriyaṃ.",
  "anya-e0810n:2347": "933. Thiraṃso thirakoṭṭhāso.",
  "anya-e0810n:2348": "Khandhabhāro khandhena vahitabbo bhāro. Ādinā kaṭibhārādayo gahitā. Yasmā palasataṃ tulā, vīsatitulā bhāro, tasmā “dvisahassapale”ti vuttaṃ.",
  "anya-e0810n:2349": "934. Mandire gehe. Rogabhede khayaroge. Apacayamhi viddhaṃsane, vināse ca.",
  "anya-e0810n:2350": "Sāpade byagghādike duṭṭhamige. Sappe urage. Kurūre kakkhaḷe.",
  "anya-e0810n:2351": "935. Sajjadume assakaṇṇarukkhe. Rukkhe rukkhamatte.",
  "anya-e0810n:2352": "Sote kaṇṇe. Yajane pūjane. Sutiyaṃ savanakriyāyaṃ.",
  "anya-e0810n:2353": "936. Peto ca paretocāti ime mate kālaṅkate ca petayonije petayonisambhave siyuṃ.",
  "anya-e0810n:2354": "Khyāte pākaṭe. Haṭṭhe pahaṭṭhe.",
  "anya-e0810n:2355": "937. Adhippāye ajjhāsaye.",
  "anya-e0810n:2356": "Pakkhe sakuṇādīnaṃ pakkhe. Dale rukkhādīnaṃ chade. Bhājane lohamayādike. “Sogate”ti idaṃ “bhājane”ti imassa visesanaṃ. Sogate sugatassa santake bhājanetyattho.",
  "anya-e0810n:2357": "938. Suṭṭhukate sammā kate kammani.",
  "anya-e0810n:2358": "Anukampāyārahe dukkhitasatte.",
  "anya-e0810n:2359": "939. Dhanimhi sadde.",
  "anya-e0810n:2360": "940. Vihite vidhātabbe.",
  "anya-e0810n:2361": "Añjase magge. Visikhā racchā. Pantiyaṃ pāḷiyaṃ.",
  "anya-e0810n:2362": "941. Gagane ākāse. Byasane vipattiyaṃ.",
  "anya-e0810n:2363": "Nettaroge cakkhurogavisese. Chadimhi gehādīnaṃ chadane.",
  "anya-e0810n:2364": "942. Saṅghaṭṭane dvinnaṃ antarabhūte. Puna sandhīti padapūraṇatthaṃ vuttaṃ. Atisante atisamite.",
  "anya-e0810n:2365": "943. Yāpanā yāpanakārako kabaḷīkārāhāraraso. Ditti jalanaṃ. Balaṃ thāmo.",
  "anya-e0810n:2366": "944. Kucchi udaraṃ. Ovarako gehaviseso.",
  "anya-e0810n:2367": "Khaṇḍane chedane. Itivutte ca kammanīti “iti evaṃ mayā pubbe carita”nti vattabbe subhāsubhakamme. “Ativatte ca kammanī”tipi pāṭho, atītakāle pavattakammanītyattho.",
  "anya-e0810n:2368": "945. Cittake nalāṭe katakāḷādibindumhi rukkhabhede marīcappamāṇambilarukkhe, yassa phalena ambilasūpaṃ pacanti. Tilakāḷake taṃtaṃsarīrāvayave sañjātatilasaṇṭhāne kāḷake.",
  "anya-e0810n:2369": "Bodhe bujjhane. Patti lābho, pāpuṇañca.",
  "anya-e0810n:2370": "946. Āyumhi jīvite. Hadayaṅgānile urogamavāte.",
  "anya-e0810n:2371": "Vase āyattatāyaṃ. Vede catubbidhavede. Icchā ārammaṇicchā.",
  "anya-e0810n:2372": "947. Sirasaṭṭhimhi siraso aṭṭhimhi. Ghaṭādisakale ghaṭādikhaṇḍe.",
  "anya-e0810n:2373": "948. Veṇvādisākhājālasminti veṇuādīnañca aññamaññasaṃsagge sākhāsamūhe. Laggakese tāpasādīnaṃ laggakese. Ālaye taṇhāyaṃ.",
  "anya-e0810n:2374": "Vadhe māraṇe. Rakkhitasmiṃ kammani, kattari ca.",
  "anya-e0810n:2375": "949. Thiyaṃ itthiyaṃ. Piye sāmike. Manuññe manaso tosanajanake. Gavakkhe sīhapañjare.",
  "anya-e0810n:2376": "950. Kiṃ saddo pucchanatthādīsu saliṅgo. Vikappatthādīsu tu abyayaṃ.",
  "anya-e0810n:2377": "Sasaddhe saddhāya sahite. Nivāpe petādīnaṃ kattabbapūjādāne. Paccaye saddahane saddhā.",
  "anya-e0810n:2378": "951. Aṭṭhismiṃ “panasabījaṃ tālabīja”ntyādīsu. Sukke ca bijaṃ.",
  "anya-e0810n:2379": "Pūye pakkavaṇasañjāte. Aggato purato. Disādo sūriyuggamanadisāyaṃ. Sā hi disānaṃ ādibhūtā, “disā”ti vā disāviseso. Ādinā pubbajādīnaṃ gahaṇaṃ.",
  "anya-e0810n:2380": "952. Āgamane asantuppattikriyāyaṃ. Dīghādinikāyasmiṃ dīghanikāyamajjhimanikāyādike.",
  "anya-e0810n:2381": "953. Devarukkho sirīso. Santatiyaṃ vaṃse.",
  "anya-e0810n:2382": "Uttaraviparīte aseṭṭhe, imasmiṃ atthe nakāro paṭisedhattho. Seṭṭhe uttame. Imasmiṃ atthe paṭisedhatthova nakāro. “Anu uttara”nti chedo ca viññeyyo.",
  "anya-e0810n:2383": "954. Sattisampattiyaṃ pabhāvādīhi sattīhi sampattiyaṃ. Kantimatte kamanīyamatte. Sūravīriyesupi vikkamo.",
  "anya-e0810n:2384": "Paṭibimbe patirūpake. Pabhāyaṃ āloke.",
  "anya-e0810n:2385": "955. Ghammo nidāgho cāti dve abhidhānāni. Sedajale kāyato mutte.",
  "anya-e0810n:2386": "Kantane chedane. Vikappe vitakke. Sajjane hatthādīnaṃ sajjane.",
  "anya-e0810n:2387": "956. Deso desaviseso. Aṅgasaddo puṃbahutte. “Bahumhī”tipi pāṭho. Aṅgasaddo bahutte desetyattho. Vapumhi sarīre aṅgaṃ. Avayave hetumhi ca aṅgaṃ.",
  "anya-e0810n:2388": "“Aṅgaṃ gattantikopāya-patikesva’ppadhānake;",
  "anya-e0810n:2389": "Aṅgadesavisesamhi, aṅgā sambodhane’byaya”nti. –",
  "anya-e0810n:2390": "Nānatthasaṅgahe.",
  "anya-e0810n:2391": "Cetiyadume pūjetabbabhūte rukkhe assatthādo.",
  "anya-e0810n:2392": "957. Sādhupurise sappurise. Kappane hatthādīnaṃ kappane. “Sajjane sajjanā kappanāya”nti nānatthasaṅgaho.",
  "anya-e0810n:2393": "Supane niddāyaṃ. Sutte ajāgarite. Viññāṇe suttassa viññāṇe citte taṃ supinavacanaṃ. Dassane ca supinaṃ.",
  "anya-e0810n:2394": "958. Paccakkhe sammukhe. Sannidhāne payoge, vidhāne ca. Bhiyyosaddo pahūtaratthe so pumā.",
  "anya-e0810n:2395": "959. Visalittasare visena lepitasare diddho pumā. Litte lepitabbasāmaññe.",
  "anya-e0810n:2396": "Vāse vasane. Dhūmādisaṅkhāre gandhacuṇṇadhūmādinā abhisaṅkhāre. Sampaṭicchane paṭiggahaṇe.",
  "anya-e0810n:2397": "960. Suppagabbhe vacanasūre.",
  "anya-e0810n:2398": "Madhucchiṭṭhe madane, yena dīpampi jālenti. Odanasambhave bhuttodanato patite lāmakasammate odanabindumhi.",
  "anya-e0810n:2399": "961. Surabhimhi sugandhe.",
  "anya-e0810n:2400": "Uppattiyaṃ uddhaṅgamane ca uggamanaṃ.",
  "anya-e0810n:2401": "962. Lūkhe samale, kakkhaḷe ca. Niṭṭhuravācāyaṃ akaṇṇasukhavacane.",
  "anya-e0810n:2402": "Ambuvege ambuno udakassa vege sote.",
  "anya-e0810n:2403": "963. Tappare tappadhāne. Kavace uracchade. Vāravāṇe cammamaye yuddhālaṅkāre ca. Nimmoke sappānaṃ jiṇṇacammani.",
  "anya-e0810n:2404": "965. Padāne dāne. Sele pabbate.",
  "anya-e0810n:2405": "966. Lohe kāḷāyase satthaṃ. Sañcaye samūhe sattho. Yathā “sakaṭasattho”tyādi. Vattane pavattane.",
  "anya-e0810n:2406": "967. Valaye kaṭake.",
  "anya-e0810n:2407": "968. Kaṇḍe vāṇe. Vāpimhi dīghikādikāyaṃ. Dupphasse dukkhasamphasse. Kakace kharapatte.",
  "anya-e0810n:2408": "969. Surāya kādambariyaṃ, yāya pītāya mattā sattā anāgamanīyavatthūsupi gacchanti. Rathaṅge cakke. Kāmupadhiādīsu catūsu upadhīsu ca upadhi, anitthī.",
  "anya-e0810n:2409": "970. Dabbe dhanādike. Bhūbhedo vatthādi. Mahārāje catūsu mahārājesu ekasmiṃ mahārāje. Nare satte.",
  "anya-e0810n:2410": "971. Āpaṇe kayavikkayaṭṭhāne. Sambhāre upakaraṇe. “Ratho sīlaparikkhāro, jhānakkho cakkavīriyo”ti saṃ. ni. 5.4 ettha alaṅkāro “parikkhāro”ti vutto.",
  "anya-e0810n:2411": "972. Vohārasmiṃ rathasakaṭādivohāre. Upaṭṭhitagirā saddato atthato ca pākaṭagirā.",
  "anya-e0810n:2412_0": "973. Vacanāvayaveti vākyāvayave. Hetudāharaṇādiyuttassa sambandhatthassa vacanasamūhassa",
  "anya-e0810n:2412_1": "avayave. Mūle lobhādike. Kāraṇe lobhādito aññasmiṃ kāraṇe. Pācānalasmiṃ udaraṭṭhe",
  "anya-e0810n:2412_2": "bhuttapācane kammajatejasmiṃ. Rogabhedepi gahaṇī.",
  "anya-e0810n:2413": "974. Saṃyame cakkhādindriyasaṃyame.",
  "anya-e0810n:2414": "975. Muddikassa rukkhassa rase ca. Pupphassa sabbassa pupphassa rase ca. Khudde makkhikākate ca madhu punnapuṃsakaṃ.",
  "anya-e0810n:2415": "“Madhu khudde jale khīre, majje puppharase madhu;",
  "anya-e0810n:2416": "Racche citte vasante ca, jīvasāke madhuddume”ti. –",
  "anya-e0810n:2417": "Nānatthasaṅgahe.",
  "anya-e0810n:2418": "Ulloceti seyyādīnaṃ uparibhāge rajopātanivāraṇatthaṃ ṭhapite dussamayādike.",
  "anya-e0810n:2419": "976. Apavagge nibbāne. Sudhāyaṃ devatānaṃ bhojane.",
  "anya-e0810n:2420": "“Amataṃ yaññasesasmiṃ, pīyūse salile ghate;",
  "anya-e0810n:2421": "Ayācite ca mokkhe ca, dhanvantarisudhāsisu;",
  "anya-e0810n:2422": "Amato amatā sivā-gaḷo jhāmalakīsu ce”ti medinīkosa 16.77-8 gāthāyampi.",
  "anya-e0810n:2423": "Nānatthasaṅgahe vuttaṃ. Mohe avijjāyaṃ. Timire andhakāre. Saṅkhyā gaṇanaviseso. Guṇe tatiye guṇe.",
  "anya-e0810n:2424": "977. Khare pharuse. Akāriye akattabbe. Purise pulliṅge. Sukate kusale dhamme puññaṃ paṇḍake napuṃsake. Pavane pūte.",
  "anya-e0810n:2425": "978. Asiniddho sukkho. Saṅge lagge.",
  "anya-e0810n:2426": "979. Lañchane paṭibimbe. Sīmā mariyādo. Pakāro tulyo.",
  "anya-e0810n:2427": "980. Mantane catukkaṇṇādike. Byasane bhogabyasanādike. Vipattiyaṃ anatthe.",
  "anya-e0810n:2428": "981. Raṃsibhedo pubbe udayato sūriyassa raṃsiviseso. Abyattarāge kiñciratte. Lohite ratte.",
  "anya-e0810n:2429": "Pakatānivatte pakatito anivattane. “Pakatiyañca anivattane cā”tipi attho. Nassanakkhareti vināsanakkhare. Nassa adassane akkhare.",
  "anya-e0810n:2430": "“Anubandho pakatyādo, dosuppāde vinassare;",
  "anya-e0810n:2431": "Susumukhyānusāresu, pakatassā’nuvattane”ti amara 23.98 gāthāyampi passitabbaṃ. –",
  "anya-e0810n:2432": "Nānatthasaṅgahe.",
  "anya-e0810n:2433": "982. Avataraṇe otaraṇe. Titthasmiṃ nadyādīnaṃ titthe. Vivare vivaraṇe. Iṅgite sīsacalanādike.",
  "anya-e0810n:2434": "983. Khattā khattiyato sañjāte sudditthitanaye sudditthiyā putte ca. Tibbamhi adhimatte ca. So uggo. Aggo seṭṭho. Dhiti vīriyaṃ.",
  "anya-e0810n:2435": "984. Pabhāte paccūse. Niroge rogamutte. Sajje saṅgate, ādhārepi ca. “Sajjutto sannaddhe saṅgatepi ce”ti nānatthasaṅgahe. Dakkho cheko. Yuttepi kallaṃ. Kūṭacariyāyaṃ saṭhacariyāyaṃ.",
  "anya-e0810n:2436": "985. Pakkhibhedo pārāvatappamāṇo pakkhī. Yasmiṃ gehe palinā patite asubhanimittaṃ karonti. Pārāvate kalarave.",
  "anya-e0810n:2437": "Saradabbhūte saradakāle sambhūte. Appagabbhe kātaravacane.",
  "anya-e0810n:2438": "986. Kaṭhine kakkhaḷe. Sāhaso balakkāro. Appiye amanāpe. Cīre nantake, vāke ca cīraṃ.",
  "anya-e0810n:2439": "987. Migabhede kukkurappamāṇe mige. Paṭākāyaṃ dhaje. Mocaṃ pasiddhaṃ, kadalī īkāranto. Dakkhiṇā kammaphalaṃ saddahitvā dātabbaṃ dānaṃ.",
  "anya-e0810n:2440": "988. Uppāte bhūtavikatiyaṃ. Vessānare aggimhi.",
  "anya-e0810n:2441": "989. Potavāhe talakavāhe. Niyantari pājitari.",
  "anya-e0810n:2442": "990. Rodhane āvaraṇe.",
  "anya-e0810n:2443_0": "991. Bhājane vilīvamayādike. Pariyatti pariyāpuṇanaṃ sikkhanaṃ, pariyāpuṇitabbā vā",
  "anya-e0810n:2443_1": "sikkhitabbā. Jarāsithilacammasmiṃ jarāya kāraṇabhūtāya sithilacammani. Udaraṅge udaracammarājiyaṃ.",
  "anya-e0810n:2444": "992. Vidāritādīsu tīsupi vāccaliṅgikaṃ. Upajāpe catutthopāye.",
  "anya-e0810n:2445": "993. Gāmasandohe gāmasamūhe. Paridhi pariveso sūriyādigehaṃ. Āgame buddhavacane. Lekhe vācitalekhe.",
  "anya-e0810n:2446": "994. Ayomayavijjhanakaṇṭako sūjhādivijjhanaṃ. Guṇukkaṃse guṇātisaye. Vibhave bhoge. Sampatti, sampadāti ca abhidhānadvayaṃ.",
  "anya-e0810n:2447_0": "995. Bhū pathavī. Yogyādīsu tīsvatthesu tīsu. Yogye anucchavike. Yutte saṅgate. Addho",
  "anya-e0810n:2447_1": "addhasaddo bhāge samabhāge, asamabhāge ca. Tatra same addhaṃ. Itaratra addho addhampi,",
  "anya-e0810n:2447_2": "pathe magge addhā pume. Kālepi addhā pume. Ekaṃse nicchaye. Caturambaṇe karīsaṃ vuttaṃ.",
  "anya-e0810n:2448": "996. Usabhe gavasatajeṭṭhake gave. Seṭṭhesu ca usabho. Vīsayaṭṭhiyaṃ usabhaṃ. Tanti buddhavacanaṃ. Panti āḷi.",
  "anya-e0810n:2449": "997. Itthinimitte itthiyā aṅgajāte. Kilañje vilīvamaye. So kaṭasaddo kate tīsu.",
  "anya-e0810n:2450": "“Kaṭo soṇikriyākāre,",
  "anya-e0810n:2451": "Kilañje’tisaye sive;",
  "anya-e0810n:2452": "Samaye gajagaṇḍe ca,",
  "anya-e0810n:2453": "Kaṭā vippaliyaṃ matā”ti medinīkosa 11.3. –",
  "anya-e0810n:2454": "Vopālito. “Samaye ca kriyākāre, kilañje ca sare kaṭo”ti tikaṇḍaseso tikaṇḍasesa 3.3.93. Mandirālindavatthuni gehassa ālindabhāge vatthumhi.",
  "anya-e0810n:2455": "998. Mathite gorasavisese. Sūciphale ambilapattaphale. Duddasetare passituṃ adukkare.",
  "anya-e0810n:2456": "999. Antarīpaṃ jalamajjhathalaṃ. Pajjoto padīpo. Bandho sambandho. Mihite īsaṃhasite.",
  "anya-e0810n:2457": "1000. Thiyaṃ itthisāmaññe. Itthiliṅgeti vā attho. Dāre bhariyāyaṃ. Sure devatāyaṃ, devatāvisese vā. Vāsudeve nārāyane. Antake vasavattini. Asite kāḷavaṇṇe.",
  "anya-e0810n:2458": "1001. Upaṭṭhāne pāricariyāyaṃ, sevane ca. Aññaropane abhaṃsabhāvassa aññassa taṃsabhāvaropane. Sakko sakkasaddo. Inde devarāje sakko. Janapade sakkā. Sākiye ca khame tīsu.",
  "anya-e0810n:2459": "1002. Vajjanatthādīsu tīsu parihāro. Pañhavissajjanepi parihāro. Dvije brāhmaṇe. Vessepi ariyo.",
  "anya-e0810n:2460": "1003. Suṃsumāre nakke. Ulūpini caṇḍamacchavisese. Uddālapādape selurukkhe, yassa phalāni atipicchalāni.",
  "anya-e0810n:2461": "1004. Piyake pītasāle. Kaṇḍe sare. Khipane asanaṃ. Asu khepane. Yuge rathayugādo. Vikāro vikati. Antike samīpe.",
  "anya-e0810n:2462": "1005. Lavitte dātte. Ajjhesanā sakkārapubbikā āyācanā.",
  "anya-e0810n:2463": "1006. Makacivatthe yaṃ loke “cakkū”ti vuccati, “sāṇavattha”ntipi eke. Ganthe saddasatthādike. Lepyādikammani cittakārādīhi katarūpe.",
  "anya-e0810n:2464": "1007. Puññavati puggale. Bhūsaṇhakaraṇiyaṃ sudhālepakānaṃ dārumayahatthe.",
  "anya-e0810n:2465": "1008. Pāyite pātabbe, “vāyite”tipi pāṭho. “Dayite”tipi kvaci dissati.",
  "anya-e0810n:2466": "1009. Lohitādimhi vaṇṇavisese. Rañjane “mukharāgo”tyādīsu. Pavuddhadariyaṃ mahādariyaṃ.",
  "anya-e0810n:2467": "1010. Kaserussa phale sakaṇṭakassa phale. Maggasamāgame caccare. Bahulāyaṃ “phālātī”iti khyāte. Dose tu eḷamīritaṃ.",
  "anya-e0810n:2468_0": "1011. Adhikaraṇe adhikaraṇakārake. Pattādhāro bhājanassa ādhāro. Ālavālake tarusekatthaṃ",
  "anya-e0810n:2468_1": "tarumūlavicite sobbhajalādhāre. Agabhedo rukkhabhedo, so ca mahāsattena temiyarājakumārakāle",
  "anya-e0810n:2468_2": "bhuttarukkho. Tatra kārā itthī. Kāropi sakkāre, dvīsu. Bandhanālaye pana kārāyeva.",
  "anya-e0810n:2469": "1012. Meghapāsāṇe ghanopale. Kuṇḍikāyaṃ bhiṅgāre. Padātismiṃ catutthasenaṅge.",
  "anya-e0810n:2470": "1013. Chiddādīni tīṇi abhidhānāni susire ca dūsane aparādhe ca tīsu siyuṃ. Muccite muccitabbe.",
  "anya-e0810n:2471": "1014. Hatthiliṅge hatthisaṇṭhānasakuṇe. Made nāgamade.",
  "anya-e0810n:2472": "1015. Atthaṅgame vināse. Nigamubbhūte nigamesañjātavatthumhi. Āpaṇopajīvini āpaṇena jīvitavuttiyaṃ kattari.",
  "anya-e0810n:2473": "1016. Haritasmiṃ sukapattavaṇṇe. Paṇṇe chadamatte.",
  "anya-e0810n:2474": "1017. Phalamhi rukkhādīnaṃ phalamatte. Taṃ pakkavacanaṃ. Nāsamukhe nāsābhimukhe ca pariṇate ca tīsu.",
  "anya-e0810n:2475": "Ājīvane jīvitavuttiyaṃ. Piṇḍane rāsikaraṇe. Goḷake vaṭṭale.",
  "anya-e0810n:2476": "1018. Paribbaye vetane. Kammādike kammavaṭṭavipākavaṭṭakilesavaṭṭe. Vaṭṭale bubbuḷasaṇṭhāne. Paccāhāre paṭivacanāhāre.",
  "anya-e0810n:2477": "1019. Vikate vikatiyaṃ, virūpe vā.",
  "anya-e0810n:2478": "1020. Sabyamhi adakkhiṇe. Cāru manuññaṃ. Sarabye sarena vijjhitabbe phalakādo. Cihane lakkhaṇe.",
  "anya-e0810n:2479": "1021. Samasippīnaṃ samānasippīnaṃ gaṇe seṇī itthī. Āvaḷiyaṃ pantiyaṃ. Sudhāyaṃ lepe. Dhūliyaṃ rajasi. Vāsacuṇṇake vāsayoggacuṇṇe.",
  "anya-e0810n:2480": "1022. Atipasatthe pasatthassa jo, ativuḍḍhe vuḍḍhassa. Takke gorasavisese. Hotīti kriyāpadaṃ.",
  "anya-e0810n:2481": "1023. Paṇe jūtakārādīnaṃ kammani. Kaṇhe kāḷe.",
  "anya-e0810n:2482": "1024. Sambhave sukke. Amejjhe apavitte.",
  "anya-e0810n:2483": "1025. Ikke bahulome kāḷamige. Baḷise macchavedhane. Selabhede vaṅkanāmake pabbate.",
  "anya-e0810n:2484": "1026. Kuṇapamhi matakāye. Addhamhi samaddhabhāge, tenāha “purise”ti, “purise”ti ca yebhuyyappavattiṃ sandhāya vuttaṃ, tenāha “vā khaṇḍaṃ sakalaṃ pume”ti.",
  "anya-e0810n:2485": "1027. Saṃvarīmukhe rattiyā ādimhi.",
  "anya-e0810n:2486": "1030. Devabhedo kumbhaṇḍo nāma yakkho. Vallijātiyaṃ yassā phalāni ukkhalippamāṇāni honti. Catutthaṃse catutthabhūte koṭṭhāse. Pade caraṇe. Paccantasele pabbatapāde.",
  "anya-e0810n:2487": "1031. Lohantare setalohe. Bahumhi bahuvacane. Kammārabhaṇḍabhede “tū”iti khyāte. Khaṭake kuñcikapāṇimhi.",
  "anya-e0810n:2488": "1032. Doṇiyaṃ kaṭṭhamaye dhaññamānike. Adhiṭṭhitiyaṃ upariṭṭhāne. Ṭhāne ṭhānamatte.",
  "anya-e0810n:2489_0": "1034. Koṭṭhāsabhedasmiṃ “vakkaṃ hadaya”ntyādīsu ma. ni. 1.110. Vaṅke kuṭilye. Dibbacakkhupubbenivāsānussatiāsavakkhayasaṅkhātā",
  "anya-e0810n:2489_1": "tisso vijjā, ādinā aṭṭha vijjā gahitā. Buddhiyaṃ ñāṇe.",
  "anya-e0810n:2490": "1035. Anākule ākularahite. Siloke anuṭṭhubhādo. Addhe bhāge. Tīsu pajjo pajjasaddo.",
  "anya-e0810n:2491": "1036. Rukkhabhedasmiṃ udakappasādanaphale. Kittime karaṇena nipphatte. Vidheyye vacanaggāhini. Pubbamhi pūye.",
  "anya-e0810n:2492": "1037. Laddhattharakkhaṇe laddhassa dhanādikassa atthassa rakkhaṇe. Niyojane pesane. Kāriye phale.",
  "anya-e0810n:2493": "1038. Assāsappatte laddhassāse. Bodhidume amhākaṃ bhagavato bodhirukkhe. Kurūre kakkhaḷakārake. Nesādamhi migamacchādiludde.",
  "anya-e0810n:2494": "1039. Laggasmiṃ saṅge. Majjhamhi udare. Bhāge asamaddhabhāge. Dhanimhi mahaddhane.",
  "anya-e0810n:2495": "1040. Gahane saṅkare. Sasantāne attano niyakajjhattasantāne. Visayagocarānaṃ viseso vutto.",
  "anya-e0810n:2496": "Gāthāddhavaṇṇanā niṭṭhitā.",
  "anya-e0810n:2497": "1041. Bhuvane kāmabhavādike. Jane pāṇimhi. Yase kittiyaṃ. Pajje anuṭṭhubhādo. Rukkhe rukkhabhede.",
  "anya-e0810n:2498": "1042. Vaṭo vaṭarukkho. Vāyase kāke. Bake setapatte. Avasaro avakāso. Ahaṃ dinaṃ. Kuce nārithane. Abbhe meghe.",
  "anya-e0810n:2499": "1043. Ucchaṅge pallaṅkoparibhāge. Lakkhaṇe ñāpake.",
  "anya-e0810n:2500": "Diṭṭhobhāsesu dassane, obhāse cāti atthesu.",
  "anya-e0810n:2501": "1044. Sūraṃsūsu sūriye, kiraṇe ca. Dame damane. Mānaṃ mānaviseso. Sānu pabbatasānu.",
  "anya-e0810n:2502_0": "1045. Tāpo sūriyasantāpo. Sapace caṇḍāle, saṃ sunakhaṃ pacatīti sapaco. Pasu catuppado.",
  "anya-e0810n:2502_1": "Kuruṅgo ajinayoni. Ulūko koṭarasakuṇo. Indo sakko. “Mahinde guggululūka-palaggāhesu",
  "anya-e0810n:2502_2": "kosiyo”ti amarasīho.",
  "anya-e0810n:2503": "1046. Māṇavo macco. Attā sarīrādhipatidevatā. Sire uttamaṅge. Tipumhi kāḷalohe.",
  "anya-e0810n:2504_0": "1047. Bali bhāgadeyyo. Hattho pāṇi. Aṃsu bhā. Dante rade. Vippe brāhmaṇe. Aṇḍaje",
  "anya-e0810n:2504_1": "aṇḍasañjāte. Pajje anuṭṭhubhādo. Ānanaṃ mukhaṃ. Ācāro asītimahāvattādi. Dhaññaṅge",
  "anya-e0810n:2504_2": "bhinnataṇḍule. Sukhume aṇumhi. “Lavalesakaṇāṇavo”ti hi amarasīhena sukhumapariyāyo kaṇo vutto.",
  "anya-e0810n:2505_0": "1048. Thūṇā gehādīnaṃ padhānadāru. Jaḷattaṃ mūḷhattaṃ. Kummāso māsavikati. Byañjanaṃ",
  "anya-e0810n:2505_1": "tadaññabyañjanaṃ. Phoṭo nāma yasmiṃ pūye viparīte dukkhavedanā natthi. Kapolo nāma",
  "anya-e0810n:2505_2": "mukhacūḷikānaṃ antaraṭṭhānaṃ. Mūlye mūladhane.",
  "anya-e0810n:2506_0": "1049. Bhāsapakkhī ca pakkhī ca bhāsapakkhino, tesu, “sakunto pakkhibhedepi, bhāsapakkhi",
  "anya-e0810n:2506_1": "vihaṅgame”ti hi “bhāsantaṃ sundarākāre, bhāsanto bhāsapakkhinī”ti ca vopālito. “Sakunto",
  "anya-e0810n:2506_2": "bhāsapakkhinī”tipi pāṭho. Bhāgye subhāsubhāvahe kammani. Vidhāne karaṇe.",
  "anya-e0810n:2507_0": "1050. Yo ākāsaṃ abbhuggantvā puna otaritvā udakabbhantare macche gaṇhāti, so nīlasakuṇo",
  "anya-e0810n:2507_1": "cātako nāma. Eṇe eṇīmigakhyāte. Saro kaṇḍo. Sede sedane, sida pāke. Pāko pacanaṃ.",
  "anya-e0810n:2507_2": "Bhikkhubhede “gaṇapūrako”tyādīsu. Caye samūhe.",
  "anya-e0810n:2508": "1051. Puñje piṇḍe. Meso usabho methunaṃ kakkaṭo sīho kaññā tulā vicchiko dhanu makaro kumbho mīnoti mesādi. Loṇe lavaṇuttame. Saṃvaṭṭe vināsakappe. Kamuke tambūlaphalarukkhe.",
  "anya-e0810n:2509_0": "1052. Amate devatābhojane. Lepe suddhasakkharacuṇṇādimaye. Satthe dīghadaṇḍe satthavisese.",
  "anya-e0810n:2509_1": "Najjantareti gaṅgā yamunā aciravatī sarabhū mahīti pañcasu mahānadīsu pañcamāya mahānadiyaṃ.",
  "anya-e0810n:2509_2": "Bhuvi pathaviyaṃ. Kriyā nārīsiṅgārabhāvajā kriyā. Vilāso pana tadaññajo. Atraje putte.",
  "anya-e0810n:2510_0": "1053. Kutho hatthipiṭṭhattharaṇaṃ. Veṇī nārīnaṃ kesakalāpo. “Paveṇī veṇī kuthayo”ti",
  "anya-e0810n:2510_1": "hi vopālito. “Paveṇī kulaveṇīsū”tipi kvaci pāṭho. Vutti bhavanaṃ. Vuttā vuttanto.",
  "anya-e0810n:2510_2": "Vetane kammena laddhabbe. Bharaṇe posane, dhāraṇe ca.",
  "anya-e0810n:2511": "1054. Mariyādasaddo dvīsu. Sattā vijjamānatā. Samiddhi sampatti. Soppe niddāyaṃ. Vutti jīvitavutti.",
  "anya-e0810n:2512": "1055. Kucchā garahā. Apavādo avaṇṇavādo, abhūtākkhānampi. Dhaññe dhaññavisese, yassa sīsaṃ aṅguṭṭhappamāṇaṃ dīghañca. Piyaṅgu gandhadabbaṃ. Mokkhe nibbāne. Sive kalyāṇe.",
  "anya-e0810n:2513": "1056. Rañjane kāsāyādirañjane. Sūrate methune. Vāse vasanakriyāyaṃ.",
  "anya-e0810n:2514": "1057. Patthe mānatumbe. Nāḷe uppalādīnaṃ nāḷe. Pipāsāyaṃ pātumicchāyaṃ. Vutti bhavanaṃ.",
  "anya-e0810n:2515": "1058. Pāṇyaṅge saṅkhanābhiyaṃ. Cakkante cakkassa ante.",
  "anya-e0810n:2516": "“Nābhi pāṇyaṅgaṅge khette, cakkantacakkavattisu;",
  "anya-e0810n:2517": "Nābhi padhāne katthūri-maṃse ca kvaci kittito”ti. –",
  "anya-e0810n:2518": "Vopālito.",
  "anya-e0810n:2519": "1059. Antareti dvinnaṃ antare. “Vīci sukhataraṅgesū”ti vopālito. Thiratte thirabhāve. “Dhīratte”tipi pāṭho, soyevattho. Save savane.",
  "anya-e0810n:2520": "1060. Nissaye ādhāre.",
  "anya-e0810n:2521": "1061. Vitte dhane. Aṅko lakkhaṇaṃ. Buddhi ñāṇaṃ. Khe ākāse.",
  "anya-e0810n:2522": "1062. Vate titthiyasamācāre. Āgumhi aparādhe. Maṇi silāvikati, maṇisaṅkhāto vā ratanaviseso idha maṇi nāma. Hāyane saṃvacchare. Vuṭṭhi vassanaṃ.",
  "anya-e0810n:2523": "1063. Lipi akārādīnaṃ sannivesaviseso. Mokkho nibbānaṃ. Rate sūrate.",
  "anya-e0810n:2524": "1064. Pāpe ca asubhe ca riṭṭhaṃ. Ariṭṭhaṃpyatra, tabbhāve tatra akāro. Aparādho ādīnavo. Ketumhi paṭākāyaṃ. Cihane lakkhaṇe. “Dhajo soṇḍikalesesu, paṭākāyañca cihane”ti vopālito.",
  "anya-e0810n:2525": "1065. Dvāramattepi bahidvārepi. Ito paraṃ ye anekatthā vuccante, te vāccaliṅgā. Phuṭe pākaṭe.",
  "anya-e0810n:2526": "1066. Ajjhakkhe adhikate. Jaḷe aññāṇe. Lolupe atitaṇhe. Cale kampite.",
  "anya-e0810n:2527": "1067. Vikate virūpe. Komalaṃ akaṭhinaṃ. Atikhiṇo kuṇṭho.",
  "anya-e0810n:2528": "1068. Site sete. Sūcako pesuññakārako. Ahi sappo. Sakke khame. “Satte”ti pāṭhe pana sattiyuttetyattho. Sambandhe avippayoge. Akhile sakale.",
  "anya-e0810n:2529": "1069. Kevalaṃ asammissaṃ. Anto avasānaṃ. Adhamo nihīno. Paṇato buddhādīsu ninno. Ninno thalapaṭipakkho.",
  "anya-e0810n:2530": "1070. Suddhe aññena asammissite. Pūte mejjhe.",
  "anya-e0810n:2531": "1071. Byāpe byāpite. Bhāvini anāgate vatthumhi. There jiṇṇe.",
  "anya-e0810n:2532_0": "1072. Bahusaddo “ekasmiṃ, dvīsu ca na pavattatī”tyādīsuyeva pavattatīti maññamāno",
  "anya-e0810n:2532_1": "“tyādo”ti vadati. “Ekavacanaṃ, bahuvacana”nti vuttattā pana dvīsupi bahusaddo vattateva.",
  "anya-e0810n:2532_2": "Ācariyena vā parasamayavacanāni manasi katvā “tyādo”ti vuttaṃ. Tividhañhi tattha",
  "anya-e0810n:2532_3": "vacanaṃ ekavacanaṃ dvivacanaṃ bahuvacananti. Sabbapārisadattā hi byākaraṇassa sabbesaṃ",
  "anya-e0810n:2532_4": "vādā katthaci kathīyante.",
  "anya-e0810n:2533": "Dhī vuccati paññā, sā yassa atthi, sa dhīro, budho. Dhānaṃ vā dhī, sā yassatthīti sa dhīro, dhitimanto. Dhute cale.",
  "anya-e0810n:2534": "1073. Yāne hatthādiyāne yoggaṃ. Khame pana yoggo.",
  "anya-e0810n:2535": "1074. Vuḍḍhe āyuvuḍḍhe. Kulaje kulīne. Vuddho āyuvuḍḍho. Uru pamāṇato mahanto.",
  "anya-e0810n:2536": "1075. Vutte vattabbe. Uggate uddhaṃgate. Āditte agyādīhi, gabbite sañjātamāne.",
  "anya-e0810n:2537": "1076. Vigate vigatarāge. Vāyane vīte paṭe. Bhajjite dhaññādike. Bhajja pāke.",
  "anya-e0810n:2538": "1077. Caye samūhe. Samo tulyo. Ari sattu. “Samādisū”tipi pāṭho. Vīre akātare sūre. Ravisūroti ravisūriyo “sūro”ti vutto. Kuddhe kodhasahite. Dūsite appiye.",
  "anya-e0810n:2539": "1078. Arimhi sattumhi diṭṭho. Ikkhitepi diṭṭho. Pote bālake. Vate ekantasādhane vatakamme.",
  "anya-e0810n:2540": "1079. Salākāyaṃ kusāvahāre. Dabbe varahisatiṇe. Khaye udayabbayānupassīti. Sakuṇepi vayo “visayuttannabhuttānaṃ, vayānaṃ maraṇaṃ bhave”tyādīsu. Gabbo abhimāno.",
  "anya-e0810n:2541": "1080. Biḷāle majjāre. Nakule ahisattumhi. Manthano khīramanthanadaṇḍo. Sattu taṇḍulavikatikhajjaviseso. Assādilome assādīnaṃ lome. Ghāto maraṇaṃ. Rāsi puñjo.",
  "anya-e0810n:2542": "1081. Gopagāme gopālānaṃ gāme. Rave sadde. Sārathi pājitā. Vandī thutipāṭhako.",
  "anya-e0810n:2543": "“Sārathimhi ticchake ca, pasute veditepi ca;",
  "anya-e0810n:2544": "Khattiyā brāhmaṇiyā jepi, visūto pādavandisū”ti. –",
  "anya-e0810n:2545": "Vopālito. Pupphe suttādinā asaṅkhate. Taddāme pupphadāme suttādinā saṅkhate. Sakaṭe ane. Haye asse.",
  "anya-e0810n:2546": "1082. Accane pūjāyaṃ. Bhe nakkhatte. Nettamajjhe “sūlā”ti khyāte. Odhi mariyādo.",
  "anya-e0810n:2547_0": "1083. Puṇṇatā paripuṇṇatā. Avajjaṃ doso. Manakkārepi ābhogo. Āḷisaddo itthī. Sakhī",
  "anya-e0810n:2547_1": "vayasā. Setu jalavāraṇo, nadyādimaggo ca. Satte sattiyutte, thiretyattho. “Daḷho",
  "anya-e0810n:2547_2": "thūle bhuse satte, pagāḷhepi daḷhe mato”ti vopālito.",
  "anya-e0810n:2548": "1084. Mokkhe nibbāne, arahattaphalepi. Sāmini patimhi. Dhāraketi dhāretīti dhārako, tattha. Posakepi bhattā.",
  "anya-e0810n:2549": "1085. Sikhā cūḷā. Piñchaṃ pucchaṃ. Attani “saṅghikaṃ puggalika”ntyādīsu. Khepe nindāyaṃ.",
  "anya-e0810n:2550": "1086. Rūpe vaṇṇe. Karīse gūthe.",
  "anya-e0810n:2551_0": "1087. Khaṇḍe sakale. Paṇṇe rukkhādīnaṃ paṇṇe. Kaṇḍe sare. Salākā vaṇopayuttā. Sucino",
  "anya-e0810n:2551_1": "bhāvo sucittaṃ, tasmiṃ. Gate gamanakriyāyaṃ. “Dhāva gatisuddhiya”nti hi dhātupāṭho.",
  "anya-e0810n:2551_2": "Hāvo itthīnaṃ siṅgārabhāvajakriyā. Avijjāya aññāṇe. Mucchane visaññibhāve.",
  "anya-e0810n:2552_0": "1088. Ghammajalaṃ kāye uṇhena sañjātajalaṃ. Pāke paccane. Goḷe “mu-yī”iti khyāte",
  "anya-e0810n:2552_1": "mattikāguḷake. Ucchumaye ucchurasasañjāte. Mitte piyamitte, mittamatte vā. Sahāye",
  "anya-e0810n:2552_2": "atthacare. Pabhū adhipati. So pulliṅgo.",
  "anya-e0810n:2553_0": "1089. Kurūre kakkhaḷakammante. Parasmiṃ paraṭṭhāne, paraloke vā. Atra ṭhāne, loke",
  "anya-e0810n:2553_1": "vā. Aṅko cihanaṃ. Aparādhe nāṭakaparicchedepi aṅko. Apavādo lokagarahā. Dese desavisese.",
  "anya-e0810n:2553_2": "“Bhave janapado dese, jane janapadepi ce”ti vopālito.",
  "anya-e0810n:2554": "1090. Pajje siloke. Vacībhede byattavācāyaṃ. Anvaye santāne. Sarūpasmiṃ samānabhāve. Adhobhāge ca talaṃ.",
  "anya-e0810n:2555": "1091. Vilagge kāyamajjhe. Vemajjhe majjhasāmaññe. Kusumaṃ pasavaṃ. Utu itthipupphaṃ. Subbate sundare vate.",
  "anya-e0810n:2556": "1092. Kose liṅgapasibbake. Gabbhare guhāyaṃ. Bile kipillikādīnaṃ āvāse. Gaṇḍake khaggavisāṇe. Kadambe “thina”iti khyāte. Dume rukkhe. Caye samūhe.",
  "anya-e0810n:2557": "1093. Bhe nakkhattabhede. Dhenuyaṃ siṅginiyaṃ. Yoniyaṃ itthīnaṃ aṅgajāte. Sire sīse.",
  "anya-e0810n:2558_0": "1094. Bhogīsaddo bhogavati puggale, urage ca. Sivo mahissaro. Bale thāme. Pabhāve",
  "anya-e0810n:2558_1": "tejasi. “Vīriyaṃ sukke pabhāve, tejo sāmatthiyesvapī”ti vopālito. Tejasaddo pana",
  "anya-e0810n:2558_2": "tesu ca yathāvuttesupi dvīsvatthesu, dittiyañca vattati.",
  "anya-e0810n:2559": "1095. Santati ādhāro. Khaggaṅge khaggassa tikhiṇāvayave. Sūte sārathimhi. Paṭihāre vacanahāre. “Vida lābhe”ti dhātvatthato vitti. Pīḷā vibādhā.",
  "anya-e0810n:2560": "1096. Rave sadde. Palāse nittaṇḍulavīhimhi.",
  "anya-e0810n:2561": "1097. Rukkhe ambaṭṭharukkhe. Parasamaye pana bādhā. Adhikappeme atisayapeme.",
  "anya-e0810n:2562": "1098. Ketumhi dhaje. Lekhye likhitabbe lekhe. Rājiyaṃ tu lekhā.",
  "anya-e0810n:2563": "1099. Satthe āvudhabhede. Satte pāṇimhi. Caye samūhe.",
  "anya-e0810n:2564": "1100. Āḷiyaṃ nadīmagge, jaladhāraṇe ca.",
  "anya-e0810n:2565": "1101. Saṃsade sabhāye. Ayanasaddo gamane, pathe ca vattati.",
  "anya-e0810n:2566_0": "1102. Rukkhantare gaṇadume. Sūre sūriye. Koṇe vidisāyaṃ. Haye turaṅge ca asso. Khandhe",
  "anya-e0810n:2566_1": "bhujasire. Accisaddo jālāyaṃ aggijālāyaṃ. Aṃsumhi tassa, aññesañca aṃsumhi vattati.",
  "anya-e0810n:2566_2": "So ca no pume pulliṅge na vattati.",
  "anya-e0810n:2567": "1103. Abhāvasaddo nāse vijjamānassa nāse. Asattasaddo avijjamānatthe vattati. Bhutti bhuñjanakriyā. Pāṇe āyumhi jīvaṃ. Jane pāṇavati jīvo.",
  "anya-e0810n:2568": "1104. Chadane gahādīnaṃ chadane. Rāsi puñjo, sahadhammīnaṃ gaṇo ca.",
  "anya-e0810n:2569": "“Nikāyo nilaye lakkhye, saṃhatānaṃ samuccaye;",
  "anya-e0810n:2570": "Ekattha bhājini vase, paramattani vuccate”ti. –",
  "anya-e0810n:2571": "Vopālito. Yajane devapūjāyaṃ. Accane pūjāmatte. Dikkha muṇḍiyopanayananiyamabbatādesesu.",
  "anya-e0810n:2572": "1105. Karaṇaṃ kāro, so eva kārikā, kriyā, sakatthe ṇiko. Pajjepi soyevattho. Cihane lakkhaṇe. Thīraje itthīnaṃ utumhi. Pupphe sumane. Vānare makkaṭe.",
  "anya-e0810n:2573": "1106. Adhare dantāvaraṇe. Kharabhe “ka-la-au”iti khyāte. Lobhapuggalepi luddho. Āvile anacche.",
  "anya-e0810n:2574": "1107. Caramhi guttapurise.",
  "anya-e0810n:2575": "1108. Hāso ca gandho ca hāsagandhā, tesu. Gandhotra dūragāmī. Kalyāṇepi cāru. Khala calane, sañcaye ca, to, khalito.",
  "anya-e0810n:2576": "1109. Vakkale rukkhattace. Adhirohe ārohanakriyāyaṃ. Vatthantaraṃ vicittarūpaṃ vatthaṃ, yaṃ cīnadese sañjātaṃ.",
  "anya-e0810n:2577": "1110. Paṭihāre “ḍa-gā”iti khyāte. Mukhe bhattādīnaṃ pavesanaṭṭhāne. Pete paralokaṃ gate. Aparaṇṇaṃ muggādi. Kālo tiṃsarattidivaparicchinno.",
  "anya-e0810n:2578": "1111. Dose kodhe. Ghāte māraṇe. Migādo catuppade. Chagale aje. Arūpe phassādike. Avhaye saññāyaṃ. Darathe kāyacittasambhūte santāpe. Bhīti bhayaṃ.",
  "anya-e0810n:2579": "1112. Bhāre khandhabhārādike. Sujāsaddo dabbiyaṃ kaṭacchuyaṃ, indajāyāyaṃ sakkassa bhariyāyañca. Vihāyase ākāse.",
  "anya-e0810n:2580": "1113. Maṇike mahati udakabhājane. Ratane asmavikāre ratanasāmaññe. Selo candanapabbato. Ārāme pupphārāmādiārāme.",
  "anya-e0810n:2581": "“Malayo dese selaṅgapabbatantare, malayātivutāyañcā”ti vopālito. Aṅko cihanaṃ.",
  "anya-e0810n:2582": "1114. Sappimhi ghate, tadaññe hotabbe ca havi.",
  "anya-e0810n:2583": "“Rahasi ca vicāre ca, viveko jaladoṇiya”nti vopālito.",
  "anya-e0810n:2584": "1115. Pavāhe jalappavāhe.",
  "anya-e0810n:2585": "“Vego jave pavāhe ca, mahākālaphalepi ce”ti medinīkosa 3.24 vopālito. Khile aṇukhāṇumhi. Kaṇe appe.",
  "anya-e0810n:2586": "1116. Nettante cakkhukoṇe. Cittake tilake.",
  "anya-e0810n:2587": "“Apāṅgaṃ aṅgahīne ca, nettante tilakepi ce”ti medinīkosa 3.28 vopālito. Muttāguṇe suttabandhamuttāyaṃ. Gahaṇaṃ gāho, tasmiṃ. Makuḷe apupphite. Rase loṇarase.",
  "anya-e0810n:2588": "1117. Ago, nago cāti dve abhidhānāni selarukkhesu vattanti. Svappe suṭṭhu appe, appataretyattho. Avadhāraṇe “namanamatta”ntyādīsu. Accane pūjāyaṃ.",
  "anya-e0810n:2589": "1118. Chidde dose. Otaraṇaṃ jalatitthādīsu avataraṇaṃ. Ayyake pitupitari.",
  "anya-e0810n:2590": "1119. Rukkhe khaggaphale. Sune sunakhe. Gandhe adhivāsanagandhe.",
  "anya-e0810n:2591": "1120. Koṇe asse. Savane sote. Pantiyaṃ vīthiyaṃ. Bhāgyaṃ puññaṃ. Ekadeso tatiyabhāgādi. Ajapālake pokkhare. “Kuṭṭhaṃ roge sugandhe cā”ti vopālito.",
  "anya-e0810n:2592_0": "1121. Senāsane vihārādike. Sene pīṭhādike. Cundabhaṇḍamhi cundānaṃ upakaraṇe. “Bhamo’mbuniggame",
  "anya-e0810n:2592_1": "bhaṇḍi, cundākhye sippiyantake”ti nānatthasaṅgahe vopālito. Aṃsusaddo vatthādīnaṃ",
  "anya-e0810n:2592_2": "lome, kare kiraṇamatte ca. Abyaye pakārādike.",
  "anya-e0810n:2593": "1122. Khajjantare sūkaravaccasaṇṭhāne dhaññavikāre. Dise ripumhi. Pati dhavo. Ariyo adhipati.",
  "anya-e0810n:2594": "1123. Rāge kasāyādike rāge.",
  "anya-e0810n:2595_0": "“Raṅgo dāne khale rāge, tacche raṅgaṃ tipumhi ce”ti vopālito. Peyye udakādike. Pītiyaṃ",
  "anya-e0810n:2595_1": "pivanakriyāyaṃ. “Rakkhaṇe pītiyaṃ pāna”nti vopālito. Iṇe, ukkhepane ca uddhāro. Ummāre",
  "anya-e0810n:2595_2": "dvārummāre. Eḷakasaddassa ajassāpi vācakattā “eḷako aje”ti vuttaṃ.",
  "anya-e0810n:2596": "1124. Paharaṇaṃ pahāro, pothanaṃ. Paharati etthāti pahāro, yāmo, hāyano saṃvaccharo. Kuṇḍikāyaṃ “kayā”iti khyātāyaṃ. Āḷhake catupatthappamāṇe. Bhusamhi taṇḍulattace.",
  "anya-e0810n:2597": "1125. Āvāṭe kūpe. Caye samūhe ca. Kāsu sā, kāraṇe, rahasi ca upanisā.",
  "anya-e0810n:2598": "“Bhave upanisā dhamme, vedantepi rahasyampī”ti vopālito. Poṭagale “pho-khā”iti khyāte. Guṇetare avajje.",
  "anya-e0810n:2599_0": "1126. Yutte “aṭṭaṃ vinicchinātī”tyādīsu. Aṭṭāle “gopuraṭṭehi saṃyutta”miccādīsu.",
  "anya-e0810n:2599_1": "Aṭṭite “aṭṭassaraṃkarotī”tyādīsu. Aṭṭa abhiyoge, aṭṭa atikkamahiṃsāsūti dhātvattho.",
  "anya-e0810n:2599_2": "Kānane vane. Uppattiyaṃ janane, vihāyasāgamane ca.",
  "anya-e0810n:2600": "1127. Lāmake nihīne. Khandhe rūpādike. Mūlaṃ mūladhanaṃ. Upadā paheṇakaṃ. Avatthāyaṃ, paṭassa ante ca dasā. Ghāto māraṇaṃ.",
  "anya-e0810n:2601": "1128. Gabbe māne. Ghaṭanaṃ silesakaraṇaṃ. Rāsi puñjo, etesu ghaṭasaddo. Abhihāre pūjāyaṃ. Bandhane “pākāracayo”tyādīsu.",
  "anya-e0810n:2602": "1129. Thoke appake. Dāne, hāniyañca cāgo. Gīvā, galo cāti dve abhidhānāni iṇe siyuṃ. “Iṇe gīvā galepi cā”tipi pāṭho. Gale kaṇṭhe.",
  "anya-e0810n:2603": "1130. Daṇḍepi sāhasaṃ. Paṭe vatthavisese bhaṅgaṃ. Sāṇādike missitvā katañhi vatthaṃ “bhaṅga”nti vuttaṃ. Chavake kaḷevare.",
  "anya-e0810n:2604": "1131. Anaṅge māre. Dume karahāṭake.",
  "anya-e0810n:2605": "“Madano māradhuttara-vasantadumasitthake”ti vopālito. Pamātari mātumātari. Veṭhe uṇhīse ca veṭhanaṃ.",
  "anya-e0810n:2606": "1132. Taṇḍuleyye tilaphalasāke. Ayye sāmini. Mutti muccanaṃ.",
  "anya-e0810n:2607_0": "1133. Aṅke lakkhaṇe. Ākāre sīsacalanādike. Vappe vappanīyabīje. Taṭe tīre ca vappo,",
  "anya-e0810n:2607_1": "pākāramūle, nettajale, usume ca vappo. Anuññāyaṃ, vohāre ca sammutisaddo. Akkhatasaddo",
  "anya-e0810n:2607_2": "lājāsu dhaññavikatīsu napuṃsake.",
  "anya-e0810n:2608": "1134. Yāge devapūjāyaṃ, sadādāne ca satraṃ. Sasu hiṃsāyaṃ, traṇa, satraṃ. Osadhimhi, cande ca somo.",
  "anya-e0810n:2609": "“Somo kuvere pitudevatāyaṃ,",
  "anya-e0810n:2610": "Vasuppabhede vasudhākare ca;",
  "anya-e0810n:2611": "Dibbosadhisāmalatāsamīra-",
  "anya-e0810n:2612": "Kappūranīresu ca vānare cā”ti. –",
  "anya-e0810n:2613": "Vopālito. Yugagehaṅgeti pubbāparāyāmavasena thambhānaṃ upari ṭhapite yugabhūte gehāvayave. Dakkhiṇuttarāyāmavasena ṭhapite gehaṅge saṅghāṭo.",
  "anya-e0810n:2614": "Gāthāpādavaṇṇanā niṭṭhitā.",
  "anya-e0810n:2615": "Anekatthavaggavaṇṇanā niṭṭhitā.",
  "anya-e0810n:2616": "4. Abyayavaggavaṇṇanā",
  "anya-e0810n:2617": "1136-1137. Cirassādayo cattāro ciratthakā. Cirāya, cirā cātra. Sahādayopi cattāro sahatthā. Punappunamādayo pañca punappunatthā. Vinādayo pañca vajjanatthā.",
  "anya-e0810n:2618_0": "1138. Balavaṃ suṭṭhu atīva kimuta su ati ete cha atisayatthe. Pasaṃsāyañca suṭṭhu.",
  "anya-e0810n:2618_1": "Pañhepi kimuta. Āho kiṃ kimu udāhu kimuta uda ete cha vikappe vitakke. Tatra āhosaddo",
  "anya-e0810n:2618_2": "dīghādi. “Diṭṭho āho udāhu ca, vikappatthe vibhāvane”ti hi bhāguri. Khāṇurayamāho",
  "anya-e0810n:2618_3": "puriso. Ruddo tu rassādimāha “issarepyadhikepi ca, vikappevimhayepyaho”ti. Kimusaddo",
  "anya-e0810n:2618_4": "rassanto. Kimāyaṃ khāṇu, kimu puriso. Udasaddo rassādi. Dhūmoyamoda kāpotaṃ, samūhatthe",
  "anya-e0810n:2618_5": "ṇo. Kiñcasaddopi vikappe. Kimutasaddo atisayeti vutto.",
  "anya-e0810n:2619": "1139. Bho are ambho hambho re je aṅga āvuso he hare ete dasa avhāne. Haṃ hosaddāpyatra. Kathaṃ kiṃsu nanu kacci nu kiṃ ete cha samā samānatthā.",
  "anya-e0810n:2620": "1140. Adhunā, etarahi, idāni, sampati cāti cattāro idānītyatthe. Aññadatthu taggha sasakkaṃ addhā kāmaṃ jātu ve have ete aṭṭha ekaṃse ekaṃsatthe.",
  "anya-e0810n:2621_0": "1141. Yāvatādayo satta paricchedavācakā. Tatra yāvatā, yāvāti dve aniyamaparicchedatthavācakā.",
  "anya-e0810n:2621_1": "Tāvatā, tāva, ettāvatāti niyamaparicchedatthavācakā. Kittāvatā, kīveti paricchedapucchanatthavācakā.",
  "anya-e0810n:2622_0": "1142-1143. Yathā tathā yatheva evaṃ yathānāma yathāhi seyyathāpi evamevaṃ vā tatheva",
  "anya-e0810n:2622_1": "yathāpi evampi seyyathāpi nāma yathariva yathā ca viya tathariva iccete sattarasa",
  "anya-e0810n:2622_2": "paṭibhāgatthe sadisatthe bhavanti.",
  "anya-e0810n:2623": "1144. Saṃ, sāmaṃ, sayañceti tayo sayamiccatthe. Āma sāhu lahu opāyikaṃ patirūpaṃ sādhu evaṃ ete satta sampaṭicchanatthe. Āmantāpyatra.",
  "anya-e0810n:2624_0": "1145. Yamādayo cha kāraṇatthesiyuṃ. Canasaddo, cisaddo cāti dve asākalye asakalatthe.",
  "anya-e0810n:2624_1": "Kadācanaṃ, kadācītyādi payogo. Mudhāsaddo nipphale phalarahite, nippayojanetyattho. Amūlepi ca mudhā.",
  "anya-e0810n:2625": "1146. Jātusaddo ekaṃsepi. Sabbato, samantato, parito, samantā cāti cattāro tulyatthā.",
  "anya-e0810n:2626": "1147. Na a no mā alaṃ nahi iccete cha nisedhe. Ce, sace, yadīti tayo yadyatthe. Saddhaṃsaddo anukūlatthe. Nattaṃ doso ca rajanīyamiccatthe. Divāsaddo ahe ahanītyatthe.",
  "anya-e0810n:2627": "1148. Īsaṃ, kiñci, manaṃ iccete appatthe. Atakkite avitakkite. Balakkāre tu sāhasaṃ. Aggato, purato ca pureiccatthe. Pecca amutrasaddā bhavantare.",
  "anya-e0810n:2628": "1149. Aho ca hi cāti ete vimhaye. Vikappepi aho. Sammodepi hi. Tuṇhīsaddo mone abhāsane. Āvi, pātu ca pākaṭatthe. Sajju sapadisaddā taṅkhaṇetyatthe.",
  "anya-e0810n:2629": "1150. Sudaṃ kho assu yagghe ve hādayo hakārādayo ca padapūraṇe siyuṃ. Antarena, antarā, anto cāti ete abbhantareiccatthe. Avassaṃ, nūna ca nicchayatthe.",
  "anya-e0810n:2630": "1151. Saṃsaddo diṭṭhāsaddo ānandatthe. Samupajo, saṃpyatra. Kāmappavedane icchāya akkhāne kacci jīvati te mātā, mamedamabhimatamiccatthe. Usūyopagame usūyāpubbake upagame.",
  "anya-e0810n:2631": "“Kāmānumatiyaṃ kāmo,",
  "anya-e0810n:2632": "Usūyopagamepi cā”ti ruddo.",
  "anya-e0810n:2633": "Usūyopagamānuññāṇepicāyaṃ attho dissate.",
  "anya-e0810n:2634_0": "1152-1153. Yathāttanti saccaṃ. Tathassa anatikkamo yathātathaṃ, yathātthe abyayībhāvo.",
  "anya-e0810n:2634_1": "Tathasaddoyaṃ bhūtapariyāyo. Sadāsaddo, sanaṃsaddo cāti nicce. Sanasaddopyatra. Pāyo,",
  "anya-e0810n:2634_2": "bāhulyañca samā. Pañcakaṃ bāhye. Saṇikaṃsaddo asīghe.",
  "anya-e0810n:2635": "1154. Sammā, suṭṭhūti dve abhidhānāni.",
  "anya-e0810n:2636": "1155. Sāyaṃ sāye sāyanhe. Atrāheti imasmiṃ ahani ajjasaddo.",
  "anya-e0810n:2637": "1156. Yatthādayo tayo aniyamaṭṭhānādivācakā. Tatthādayo niyamaṭṭhānādivācakā.",
  "anya-e0810n:2638": "1157. Sammukhā, āvi, pātu ca samānatthā.",
  "anya-e0810n:2639": "1158. Appevādayo tayo saṃsayatthamhi. Iti itthaṃ evaṃsaddā nidassane vattanti. Kathañcisaddo kicchatthe.",
  "anya-e0810n:2640": "1159. Khedo khinnatā. Paccakkhe sacchisaddo. Thire, avadhāraṇe ca dhuvaṃ. Tiro tiriyaṃsaddā samā. Duṭṭhukusaddā kucchāyaṃ.",
  "anya-e0810n:2641": "1160. Āsiṭṭhatthamhi suvatthi. Dhisaddo nindāyaṃ. Kuhiñcanādayo satta ṭhānādipucchanatthā.",
  "anya-e0810n:2642": "1161. Iha idha atra ettha attha ete okāsatthādivācakā. Sabbasmiṃ kālādike sabbatrādidvayaṃ. Kismiṃ kāle kadā. Kasmiṃ kāle kudācanaṃ.",
  "anya-e0810n:2643_0": "1162-1163. Vibhatyantanāmasarākhyātapatirūpake abyaye dassetvā tadaññabhāve abyaye",
  "anya-e0810n:2643_1": "dassetumāha “ādikamme”iccādi. Tatra vibhatyantapatirūpakaṃ yathā – “cirassaṃ, ciraṃ,",
  "anya-e0810n:2643_2": "cireni”ccādi. Nāmapatirūpakaṃ yathā – “āma, sāhu, lahu, opāyika”miccādi. Sarapatirūpakaṃ",
  "anya-e0810n:2643_3": "yathā – “a”iccādi. Ākhyātapatirūpakaṃ yathā – “atthi”iccādi.",
  "anya-e0810n:2644_0": "Sambhavo pabhavo. Udiṇṇe pavuddhe vaḍḍhane. Tisa pīṇane,ti, titti. Niyoge niyojane.",
  "anya-e0810n:2644_1": "Agge uttame. Tappare tappadhāne. Saṅge laggane. Pakāre sadise, bhede vā. Antobhāve",
  "anya-e0810n:2644_2": "pakkhitte. Viyoge pavāse. Avayave padese. Dhitiyaṃ vīriye padhāne. Ete catthā dhātusaṃyogatthā",
  "anya-e0810n:2644_3": "vā nāmasaṃyogatthā vā bhavanti. Asaṃyogassa pana nāmapadassa attho “po siyā paramatthasmiṃ,",
  "anya-e0810n:2644_4": "pātu vātesu pā bhave”ti ekakkharakose ekakkharakosa 73 gāthā vutto.",
  "anya-e0810n:2645": "1164. Vikkamo padhānaṃ.",
  "anya-e0810n:2646_0": "1165-1167. Sanyāse nikkhitte. Mokkho nibbānaṃ. Rāsi nikaro. Gehe nilaye. Ādeso ācikkhanaṃ.",
  "anya-e0810n:2646_1": "Upamāya sannibhe. Accayo atikkamo. Sāmīpye samīpabhāve. Uparati upasamo. Nīharaṇaṃ",
  "anya-e0810n:2646_2": "apanayanaṃ. Āvaraṇaṃ nīvaraṇaṃ āharaṇaṃ gahaṇaṃ (ka.).",
  "anya-e0810n:2647": "1168. Uddhakamme uyyāne. Viyoge uppāsite. Atthalābho uppatti. Pabalatte mahābahalatte. Dakkhaggatāsūti dakkhabhāve, aggabhāve ca. Sattiyaṃ, mokkhe nibbāne ca.",
  "anya-e0810n:2648": "1169. Du ca abhāve dussīlo, duppañño. Asamiddhiyaṃ dubbhikkhaṃ. Anandanaṃ amodanaṃ.",
  "anya-e0810n:2649": "1170. Samantattasamiddhīsūti samantabhāve, samiddhiyañca. Saṅgate sahite. Vidhāne karaṇe. Pabhavo sambhavo. Punappunakriyā punappunakaraṇaṃ.",
  "anya-e0810n:2650_0": "1171-1172. Atisayo atra adhimattaṃ. Bhusattho samantattho, tena samanta pariyāyopi",
  "anya-e0810n:2650_1": "bhusasaddo atthīti veditabbo. Issariyo pabhūti. Accaye atikkame. Kalahe viggahe.",
  "anya-e0810n:2650_2": "Bhāse kathane, “bhāsāyā”tipi pāṭho. Kucchane kucchāyaṃ. Anabhimukhatthe vimukho.",
  "anya-e0810n:2650_3": "Moho vimati. Padhāne visiṭṭhe. Dakkhatā chekatā. Khede parissame.",
  "anya-e0810n:2651_0": "1173. Jānane avagate. Adhobhāge avaṃsire. Anicchaye aniṇṇaye. Paribhave avaññāte.",
  "anya-e0810n:2651_1": "Deso ca byāpanañca hāni cāti dvando. Vacokriyāya vacanakriyāyaṃ. Theyye coriye. Aññāṇe ca pattiādike ca.",
  "anya-e0810n:2652_0": "1174. Pacchātthe anucaro. Bhusatthe anuggato. Sadise anurūpo. Anuvattiyaṃ anveti.",
  "anya-e0810n:2652_1": "Hīne anu sāriputtaṃ paññavanto. Tatiyatthe nadimanvavasitā bārāṇasī. Dese, lakkhaṇe,",
  "anya-e0810n:2652_2": "vicchāyaṃ, itthambhūte, bhāgādike ca anu. Lakkhaṇe rukkha’manu vijjotate cando. Vicchāyaṃ",
  "anya-e0810n:2652_3": "rukkhaṃ rukkhamanu tiṭṭhati. Itthambhūte sādhu devadatto mātara’manu. Bhāge yadettha maṃ anu siyā.",
  "anya-e0810n:2653_0": "1175. Āliṅgane parissajati. Dosakkhāne paribhāsetvā. Nivāsane vatthaṃ paridahitvā.",
  "anya-e0810n:2653_1": "Avañño paribhavo. Ādhāre bhojane soke byāpane. Tatve sabhāve. Lakkhaṇādo lakkhaṇavicchāitthambhūtabhāge.",
  "anya-e0810n:2654_0": "1176. Visiṭṭhe abhidhammo. Uddhakamme sāruppe vuddhiyaṃ pūjāyaṃ adhike. Kule abhijano.",
  "anya-e0810n:2654_1": "Asacce lakkhaṇādimhi catubbidhe ‘abhirabhāge (pā.1.4.91)’ ti abhissa bhāgavajjitesu",
  "anya-e0810n:2654_2": "lakkhaṇādīsu kammappavacanīyasaññā vuttā (rūpasiddhi-kārakataṇḍe).",
  "anya-e0810n:2655": "1177. Adhike issare pāṭhe uccāraṇe, adhiṭṭhāne pāpuṇane nicchaye uparibhāgādike bhaṭane bhattiyaṃ visesane ca adhi.",
  "anya-e0810n:2656_0": "1178-1179. Vāmādāne iti pāṭhe vāme paṭilome, ādāne gahaṇe. Vācādāne paccassosi. Paṭinidhimhi",
  "anya-e0810n:2656_1": "mukhyasadise buddhasmā pati. Paṭibādhe nivattane. Paṭiccatthe “paṭiccā”ti padassa",
  "anya-e0810n:2656_2": "atthe. Lakkhaṇādike catubbidhe.",
  "anya-e0810n:2657_0": "1180-1181. Samīpe ādikammani mariyāde uddhakammani icchāyaṃ bandhane abhividhimhi",
  "anya-e0810n:2657_1": "ca ā. Kicche īsatthe nivattiyañca appasāde āsīsane saraṇe vākyasaraṇe ā evaṃ anussaraṃ.",
  "anya-e0810n:2657_2": "Patiṭṭhāyaṃ, vimhayādīsu ca ā.",
  "anya-e0810n:2658": "1182. Bhūtabhāve atīto.",
  "anya-e0810n:2659": "1183. Sambhāvane api dibbesu kāmesu, ratiṃ so nādhigacchati dha. pa. 187. Sambhāvanamadhikatthavacanena aññatra sattiyā avighāto. Saṃvaraṇe apidhānaṃ.",
  "anya-e0810n:2660_0": "1184-1185. Apagato apeto. Upapattiyaṃ yuttiyaṃ upekkhā. Ādhikye upakhāriyaṃ doṇo.",
  "anya-e0810n:2660_1": "Pubbakammani buddhopakkamaṃ kilesacchedo. Gayhākāre paccupaṭṭhānaṃ. Uparitte uparibhāve",
  "anya-e0810n:2660_2": "upapanno. Anasane upavāso.",
  "anya-e0810n:2661": "1186. Upadese evaṃ te abhikkamitabbaṃ, evaṃ te paṭikkamitabbaṃ. Vacanapaṭiggāhe evaṃ hotu. Idamatthe idaṃsaddassa atthe.",
  "anya-e0810n:2662": "1187. Samuccaye kevalasamuccaye –",
  "anya-e0810n:2663": "Cīvaraṃ piṇḍapātañca, paccayaṃ sayanāsanaṃ;",
  "anya-e0810n:2664": "Adāsi ujubhūtesu, vippasannena cetasā jā. 2.22.551.",
  "anya-e0810n:2665_0": "Samāhāre cakkhu ca sotañca cakkhusotaṃ. Anvācayo ekaṃ padhānabhāvena vatvā itarassa",
  "anya-e0810n:2665_1": "appadhānabhāvena vacanaṃ, tasmiṃ. Sīlaṃ rakkhāhi, dānañca dehi. Itarītare samaṇo",
  "anya-e0810n:2665_2": "ca brāhmaṇo ca samaṇabrāhmaṇā. Tatra kevalasamuccayo ca anvācayo ca samāse natthi,",
  "anya-e0810n:2665_3": "itaradvayaṃ samāseyeva.",
  "anya-e0810n:2666": "1188. Pakāro tulyo, bhedo ca. Padatthassa vipallāse goti ayamāheti. Samāpane icchitassa padassa pariniṭṭhāpane.",
  "anya-e0810n:2667_0": "1189. Pajjaṃ vāsaddassatthe. Vavatthitavibhāsāyaṃ vā paro asarūpā. Viavapubbo ṭhā",
  "anya-e0810n:2667_1": "gatinivattiyaṃ, to, ṭhātissa tho, asarūpadvittañca. Vavatthitā niyamitā vibhāsā vavatthitavibhāsā.",
  "anya-e0810n:2667_2": "Avassaggeti avapubbo saja vissajjanāliṅgananimmānesu.",
  "anya-e0810n:2668": "1190. Bhūsane alaṅkāre. Vāraṇe nivāraṇe. Pariyatti pariyāpuṇanatā, yuttatthepi alaṃ. Atho athasaddā anantarādīsu catūsu atthesu siyuṃ.",
  "anya-e0810n:2669": "1191. Pasaṃsādīsu tīsu. Svīkāre paṭiññāṇe. Ādinā pakāsatthasambhābyākodhādike catthe nāmasaddo. Avadhāraṇamevattho.",
  "anya-e0810n:2670": "1192. Anuññā anumati. Santānaṃ anunayo. Ālapanaṃ sambodhanaṃ. Vatasaddo ekaṃse dayāyaṃ karuṇāyaṃ hāse pahāse khede parissame ālapane vimhaye acchariye ca siyā.",
  "anya-e0810n:2671_0": "1193. Vākyārambhe “handa vadāmi te”ti. Visāde khede. Yāva tāva tūti yāvatāvasaddā",
  "anya-e0810n:2671_1": "sākalye niravasese. Yāvadatthaṃ tāva gahitaṃ. Māne pamāṇe. “Yāva pamāṇamariyādā-vadhāraṇatthakaṃ",
  "anya-e0810n:2671_2": "mata”miti bhāguri. Avadhimhi paricchinne.",
  "anya-e0810n:2672_0": "1194. Puratthāsaddo pāciyaṃ disāyaṃ iccatthe, puratthe vakkhamāne, aggato samuddhe",
  "anya-e0810n:2672_1": "iccatthe ca paṭhamepi ādimhi vattati. Pabandhe vākyaracanāyaṃ vākyapabandhe purāṇādike.",
  "anya-e0810n:2672_2": "Cirantare atītabhūte. Nikaṭe sannihite. Āgāmike anāgate.",
  "anya-e0810n:2673_0": "1195. Khalusaddo nisedhe vākyālaṅkāre vākyabhūsāyaṃ avadhāraṇe evatthe, pasiddhiyañca",
  "anya-e0810n:2673_1": "vattati. Abhitosaddo āsanne abhimukhe ubhayato iccatthe, ādinā sīghe, sākalye ca",
  "anya-e0810n:2673_2": "atthe vattati. Āsanne abhitoyaṃ nadī. Abhimukhe abhitova tātā. Ubhayatoiccatthe abhito",
  "anya-e0810n:2673_3": "maggassa. Sīghe abhito adhīyitvā. Sākalye abhito vanaṃ daḍḍhaṃ.",
  "anya-e0810n:2674": "1196. Yadyapisaddatthe anuggahaṇagarahatthe. Ekaṃsatthe avitathatthe. Atho panasaddo visesasmiṃ atthe, padapūraṇatthe ca siyā.",
  "anya-e0810n:2675": "1197. Hisaddo kāraṇādīsu catūsu atthesu vattati. Tusaddo pana tattha catūsu atthesu majjhe hetuvajje tike atthe vattati. Kusaddo pāpe īsatthe kucchane jigucchāyañca.",
  "anya-e0810n:2676_0": "1198. Nukāro saṃsaye, pañhe ca. Nānāsaddo anekatthe, vajjane ca. Kiṃsaddo pucchāyaṃ,",
  "anya-e0810n:2676_1": "jigucchāyañca, abyayo. Tiliṅgo ca, niyame tu tiliṅgova. Vārimhi udake. Muddhani sīse",
  "anya-e0810n:2676_2": "ca, kaṃ sukhepi, vuttañca nānatthasaṅgahe –",
  "anya-e0810n:2677": "“Ko brahmattānīlakkesu, samāne sabbanāmike;",
  "anya-e0810n:2678": "Pāvake ca mayūre ca, sukhasīsajalesu ka”nti.",
  "anya-e0810n:2679_0": "1199. Amāsaddo sahatthe, samīpatthe ca, amāvāsī, amāgato ca. Punasaddo bhede visese.",
  "anya-e0810n:2679_1": "Apaṭhame puna dadāti. Kirasaddo anussave anukkamena savane, aruciyañca. Udasaddo",
  "anya-e0810n:2679_2": "apyatthe pañhe. Vikappane atthantarassa vikappane ca.",
  "anya-e0810n:2680_0": "1200. Pacchāsaddo patīciyaṃ disāyaṃ. Carime anāgate kāle. Sāmisaddo tu addhe bhāge,",
  "anya-e0810n:2680_1": "jigucchane nindāyañca. Addhe bhāge sāmi vuttaṃ, jigucchanepi tadeva. Pātu pakāse",
  "anya-e0810n:2680_2": "pakāsanīye, sambhave uppattiyañca. Mithosaddo aññoññeiccatthe, rahoiccatthe ca.",
  "anya-e0810n:2681_0": "1201. Hāsaddo khede, soke, dukkhe ca. Ahahasaddo khede, vimhaye abbhute ca. Dhisaddo",
  "anya-e0810n:2681_1": "hiṃsāpane, nindāyañca. Tiriyaṃ tirosaddā pidhāne vattanti. Tiriyaṃ katvā kaṇḍaṅgato, tirokatvā vā.",
  "anya-e0810n:2682_0": "1202-1203. Saṅkhyātāsaṅkhyātatthānaṃ upasagganipātasaṅkhyātānaṃ abyayānaṃ pasiddhe",
  "anya-e0810n:2682_1": "pacurappayoge ekacce vā dassetvā tadaññepi saṅkhepanayena dassetumāha “tuni”ccādi.",
  "anya-e0810n:2682_2": "Ettha ca tunādisaddehi jjupariyantehi tadantāva gahitā, na hi kevalānaṃ etesaṃ abyayabhāvo",
  "anya-e0810n:2682_3": "sambhavati. Tassattho – tunapaccayanto ca tathā tvāna tave tvā tuṃ dhā so thā kkhattuṃ",
  "anya-e0810n:2682_4": "to tha tra hiñcanaṃ hiṃ haṃ dhi ha yakārato hiṃdha dhunā rahi dāni, kiṃsmā vo dācanaṃ",
  "anya-e0810n:2682_5": "dājjathaṃ thattaṃ jjhajjupaccayanto ca abyayībhāvasamāso ca tunādīnaṃ yādesanto ca",
  "anya-e0810n:2682_6": "abyayaṃ nāma bhaveti. Payogo yathā – “kātuna, katvāna, kātave, katvā, kātuṃ, sabbadhā,",
  "anya-e0810n:2682_7": "sabbaso, sabbathā, catukkhattuṃ, sabbato, sabbattha, sabbatra, kuhiñcanaṃ, kuhiṃ,",
  "anya-e0810n:2682_8": "kuhaṃ, sabbadhi, iha, yahiṃ, idha, adhunā, etarahi, idāni, kva, kudācanaṃ, kadā,",
  "anya-e0810n:2682_9": "ajja, kathaṃ, aññathattaṃ, ekajjhaṃ, sajju, upanagaraṃ, antopāsādaṃ, abhivandiya”iccādi.",
  "anya-e0810n:2682_10": "Idaṃ pana sabbesampi abyayānaṃ saṅkhepalakkhaṇaṃ.",
  "anya-e0810n:2683": "“Sadisaṃ tīsu liṅgesu, sabbāsu ca vibhattisu;",
  "anya-e0810n:2684": "Vacanesu ca sabbesu, yaṃ na byeti tadabyaya”nti.",
  "anya-e0810n:2685": "Abyayavaggavaṇṇanā niṭṭhitā.",
  "anya-e0810n:2686": "Iti sakalabyākaraṇamahāvanāsaṅgañāṇacārinā kavikuñjarakesarinā dhīmatā sirimahācaturaṅgabalena mahāmaccena viracitāyaṃ abhidhānappadīpikāvaṇṇanāyaṃ sāmaññakaṇḍavaṇṇanā samattā.",
  "anya-e0810n:2687": "Nigamanavaṇṇanā",
  "anya-e0810n:2688": "1. “Saggakaṇḍo cā”tyādinā abhidhānappadīpikāyaṃ kapālatelavaṭṭisadisena kaṇḍattayena samaṅgitā dīpitā.",
  "anya-e0810n:2689_0": "2. “Tidive”tyādinā toṭakena tassā payojanaṃ kathitaṃ. Tassattho – yo naro kattubhūto",
  "anya-e0810n:2689_1": "tidive devaloke, brahmaloke ca mahiyaṃ manussaloke, bhujagāvasathe nāgaloke cāti",
  "anya-e0810n:2689_2": "etesu tīsu ṭhānesu sannihitānaṃ sakalatthānaṃ sabbesaṃ abhidheyyānaṃ samavhayassa",
  "anya-e0810n:2689_3": "abhidhānassa dīpaniyaṃ pakāsaniyaṃ iha abhidhānappadīpikāyaṃ savanadhāraṇādinā kusalo",
  "anya-e0810n:2689_4": "cheko hoti, sa naro mahāmunino sammāsambuddhassa vacane suttābhidhammavinayasaṅkhāte",
  "anya-e0810n:2689_5": "vacane paṭu cheko hoti, paṭuttāyeva matimā nāma hotīti.",
  "anya-e0810n:2690": "3-9. Idāni yassa rañño vihāre vasitvā ayaṃ gantho viracito, tassa nāmaguṇanivāsakaraṇappakāravihāraguṇanāmādīni dassetvā attano ca nāmaguṇe dassetuṃ satta gāthā vuttā.",
  "anya-e0810n:2691_0": "Tatra dutiyā bhujaṅgappayātaṃ nāma. Tāsaṃ ayaṃ sambandhādhippāyā atthavaṇṇanā – yo",
  "anya-e0810n:2691_1": "parakkamabhujo nāma bhūpālo rājā kāresi, rakkhesīti ca iminā sambandho. Kiṃguṇo so",
  "anya-e0810n:2691_2": "rājā? Guṇabhūsano saddhādiguṇālaṅkāradharo. Tejassī tejoyutto. Jayī arijayena yutto.",
  "anya-e0810n:2691_3": "Kesarivikkamo kesarasīho viya sūraguṇayutto, vīriyavā ca. Sa kattha nivāsī? So rājā",
  "anya-e0810n:2691_4": "laṅkāyamāsi laṅkānāmake dīpe nivāsanasīlo. Ciraṃ cirakālaṃ vibhinnaṃ tidhā vibhinnaṃ",
  "anya-e0810n:2691_5": "nikāyattayasmiṃ nikāyattayaṃ bhikkhusaṅghaṃ sammā nayena hetunā samagge samaggaṃ",
  "anya-e0810n:2691_6": "kāresi, kāritantoyaṃ karotīti kammiko, tathā sadehaṃva attano kāyaṃ iva niccādaro",
  "anya-e0810n:2691_7": "hutvā dīghakālaṃ mahagghehi ca paccayehi taṃ nikāyattayaṃ rakkhesi.",
  "anya-e0810n:2692_0": "Tathā yena raññā yathā kittiyā attano saddhādikittiyā karaṇabhūtāya laṅkā attano",
  "anya-e0810n:2692_1": "nivāsanaṭṭhānabhūtā kammabhūtā sambādhīkatā saṅkaṭīkatā anokāsīkatā, tathā vihārehi",
  "anya-e0810n:2692_2": "gāmehi ārāmehi khettehi vāpīhi ca laṅkā sambādhīkatā.",
  "anya-e0810n:2693_0": "Tathā yassa rañño sabbakāmadadaṃ aññehi asādhāraṇaṃ anuggahaṃ patvā pāpuṇanahetu",
  "anya-e0810n:2693_1": "ahaṃ vibudhagocaraṃ paṇḍitavisayaṃ ganthakārattaṃ patto, tena raññā kārite pāsādagopurādivibhūsite,",
  "anya-e0810n:2693_2": "saggakaṇḍe devalokassa kaṇḍasadise, satoyāsayasmiṃ sādusalilāsayasamannāgate, paṭibimbite",
  "anya-e0810n:2693_3": "bhagavato nivāsanaṭṭhānajetavanamahāvihārassa paṭibimbabhūte, sādhusammate sādhuvihāroti",
  "anya-e0810n:2693_4": "sammate, sādhūhi vā sammate sarogāmasamūhamhi salilāsayabhikkhācārayuttagāmasamūhasamannāgate",
  "anya-e0810n:2693_5": "mahājetavanākhyamhi vihāre vasatā nivāsaṃ kubbatā santavuttinā santacārinā saddhammaṭṭhitikāmena",
  "anya-e0810n:2693_6": "dhīmatā atisayañāṇayuttena moggallānena sammāsambuddhassa dutiyaaggasāvakabhūtassa",
  "anya-e0810n:2693_7": "āyasmato iddhimato mahāmoggallānassa nāmadheyyena therena esā abhidhānappadīpikā racitāti.",
  "anya-e0810n:2694": "Nigamanakathā",
  "anya-e0810n:2695": "Yadyatra dosoṇupamāṇasambhavo,",
  "anya-e0810n:2696": "Guṇīsu vīdhimpi tathā vigāhate;",
  "anya-e0810n:2697": "Yathā jalaṃ bhojanampi jantuvā,",
  "anya-e0810n:2698": "Catuppado vāpyacaro kaṇaṇyapi.",
  "anya-e0810n:2699": "Asampavedidassanāya bhāsite,",
  "anya-e0810n:2700": "Guṇo ca doso ca sadā vivijjare;",
  "anya-e0810n:2701": "Tato budhā me navadhānatā bhavaṃ,",
  "anya-e0810n:2702": "Khamantu dosaṃ guṇataṃ nayantu vā.",
  "anya-e0810n:2703": "Yo sīhasūro sitakuñjarindo,",
  "anya-e0810n:2704": "Rājādhirājā ahu tambadīpe;",
  "anya-e0810n:2705": "Dubbāranāgādijito narindo,",
  "anya-e0810n:2706": "Sukantabhīmādiguṇopapanno.",
  "anya-e0810n:2707": "Tannāmadheyyo tadanubbādajāto,",
  "anya-e0810n:2708": "Saddhādiyutto catusetibhindo;",
  "anya-e0810n:2709": "Nāgādithāmo atiduppasayho,",
  "anya-e0810n:2710": "Uḷārapañño dhitimā yasassī.",
  "anya-e0810n:2711": "Tenāhamaccantamanuggahīto,",
  "anya-e0810n:2712": "Anaññasādhāraṇasaṅgahena;",
  "anya-e0810n:2713": "Saṅkhepatokāsimimaṃ visuddhi-",
  "anya-e0810n:2714": "Saṃvaṇṇanaṃ sotuhitaṃ subodhaṃ.",
  "anya-e0810n:2715": "Rājā pajaṃ rakkhatu sappajaṃva,",
  "anya-e0810n:2716": "Dhammañca lokāpi samācarantu;",
  "anya-e0810n:2717": "Pūrentu atthā supakappitā ca,",
  "anya-e0810n:2718": "Kālena devopi pavassatūti.",
  "anya-e0810n:2719": "Abhidhānappadīpikāṭīkā niṭṭhitā."
}