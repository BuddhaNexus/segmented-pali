{
  "tika-s0201t2:0": "2. Sīhanādavaggo",
  "tika-s0201t2:1": "1. Cūḷasīhanādasuttavaṇṇanā",
  "tika-s0201t2:2_0": "139. Suttadesanāvatthusaṅkhātassa atthassa uppatti aṭṭhuppatti, sā tassa atthīti",
  "tika-s0201t2:2_1": "aṭṭhuppattikoti vuttovāyamattho. Lābhasakkārapaccayāti lābhasakkāranimittaṁ, bhagavato",
  "tika-s0201t2:2_2": "saṅghassa ca uppannalābhasakkārahetu, attano vā lābhasakkāruppādanahetu. Titthiyaparideviteti",
  "tika-s0201t2:2_3": "titthiyānaṁ “kiṁ bho samaṇoyeva gotamo samaṇo”tiādinā vippalapanimittaṁ. “Mahālābhasakkāro",
  "tika-s0201t2:2_4": "uppajjī”ti vatvā samantapāsādikatthaṁ tassa uppattikāraṇaṁ dassento “catuppamāṇiko",
  "tika-s0201t2:2_5": "hī”tiādimāha. Cattāri pamāṇāni catuppamāṇāni, catuppamāṇāni etassa atthīti catuppamāṇiko.",
  "tika-s0201t2:2_6": "Lokoyeva saṅgamma samāgamma vasanaṭṭhena lokasannivāso, sattakāyoti attho. Pamināti",
  "tika-s0201t2:2_7": "uḷāratādivisesaṁ etenāti pamāṇaṁ rūpaṁ rūpakāyo pamāṇaṁ etassāti rūpappamāṇo. Tato",
  "tika-s0201t2:2_8": "eva rūpe pasannoti rūpappasanno. Sesapadesupi eseva nayo. Ghosoti pavattathutighoso.",
  "tika-s0201t2:2_9": "Lūkhanti paccayalūkhatā. Dhammoti sīlādayo guṇadhammā adhippetā.",
  "tika-s0201t2:3_0": "Tesaṁ puggalānaṁ. Ārohanti uccataṁ. Sā ca kho tasmiṁ tasmiṁ kāle pamāṇayuttā daṭṭhabbā.",
  "tika-s0201t2:3_1": "Pariṇāhanti nātikisanātithūlatāvasena mitapariṇāhaṁ. Saṇṭhānanti tesaṁ tesaṁ aṅgapaccaṅgānaṁ",
  "tika-s0201t2:3_2": "susaṇṭhitataṁ. Pāripūrinti sabbesaṁ sarīrāvayavānaṁ paripuṇṇataṁ avekallataṁ. Tattha",
  "tika-s0201t2:3_3": "pamāṇaṁ gahetvāti tasmiṁ rūpe rūpasampattiyaṁ pamāṇabhāvaṁ upādāya. Pasādaṁ janetīti",
  "tika-s0201t2:3_4": "adhimokkhaṁ uppādeti.",
  "tika-s0201t2:4_0": "Paravaṇṇanāyāti “amuko ediso ca ediso cā”ti yasaguṇavacanena. Parathomanāyāti sammukhāva",
  "tika-s0201t2:4_1": "parassa silāghuppādanena abhitthavanena. Parapasaṁsanāyāti parammukhā parassa guṇasaṁkittanena.",
  "tika-s0201t2:4_2": "Paravaṇṇahārikāyāti paramparavaṇṇahārikāya paramparāya parassa kittisaddūpasaṁhārena.",
  "tika-s0201t2:4_3": "Tatthāti tasmiṁ thutighose.",
  "tika-s0201t2:5_0": "Cīvaralūkhanti thūlajiṇṇabahutunnakatādiṁ cīvarassa lūkhabhāvaṁ. Pattalūkhanti anekaganthikāhatādiṁ",
  "tika-s0201t2:5_1": "pattassa lūkhabhāvaṁ. Vividhaṁ vā dukkarakārikanti dhutaṅgasevanādivasena pavattaṁ",
  "tika-s0201t2:5_2": "nānāvidhaṁ dukkaracariyaṁ.",
  "tika-s0201t2:6": "Sīlaṁ vā passitvāti sīlapāripūrivasena visuddhaṁ kāyavacīsucaritaṁ ñāṇacakkhunā passitvā. Jhānādiadhigamasiddhaṁ samādhiṁ vā. Vipassanābhiññāsaṅkhātaṁ paññaṁ vā.",
  "tika-s0201t2:7_0": "Bhagavato sarīraṁ disvāti sambandho. Rūpappamāṇopi sammāsambuddheyeva pasīdati aparimitakālasamupacitapuññānubhāvanipphannāya",
  "tika-s0201t2:7_1": "sabbaso anavajjāya sabbākāraparipuṇṇāvayavāya rūpakāyasampattiyā samantapāsādikattā,",
  "tika-s0201t2:7_2": "yassā rucirabhāvo visuddhe vigatavalāhake deve puṇṇamāsiyaṁ paripuṇṇakalābhāgamaṇḍalaṁ",
  "tika-s0201t2:7_3": "candamaṇḍalaṁ abhibhavitvā atirocati, pabhassarabhāvo saradasamayaṁ saṁvaddhitadiguṇatejakiraṇajālasamujjalaṁ",
  "tika-s0201t2:7_4": "sūriyamaṇḍalaṁ abhibhavati, sommakiraṇarasasamujjalabhāvehi tadubhayehi abhibhuyya",
  "tika-s0201t2:7_5": "vattamānaṁ ekasmiṁ khaṇe dasasahassilokadhātuṁ vijjotanasamatthaṁ mahābrahmuno pabhāsamudayaṁ",
  "tika-s0201t2:7_6": "abhivihacca bhāsate tapate virocati ca.",
  "tika-s0201t2:8_0": "Satipi aṅgapariccāgādīnaṁ dānapāramibhāve pariccāgavisesabhāvadassanatthañceva sudukkarabhāvadassanatthañca",
  "tika-s0201t2:8_1": "aṅgapariccāgādiggahaṇaṁ, tatthāpi ca aṅgapariccāgato visuṁ nayanapariccāgaggahaṇaṁ,",
  "tika-s0201t2:8_2": "pariccāgabhāvasāmaññepi rajjapariccāgato puttadārapariccāgaggahaṇañca kataṁ. Ādinā",
  "tika-s0201t2:8_3": "nayenāti ādi-saddena pubbayogapubbacariyādihetusampattiyā, “itipi so bhagavā”tiādinā",
  "tika-s0201t2:8_4": "vuttāya phalasampattiyā, “so dhammaṁ desetī”tiādinā vuttāya sattupakārakiriyāya ca",
  "tika-s0201t2:8_5": "saṅgaho daṭṭhabbo. Sammāsambuddheyeva pasīdati yathāvuttaguṇānaṁ anaññasādhāraṇabhāvato",
  "tika-s0201t2:8_6": "acchariyabbhutabhāvato ca. Sesesupi eseva nayo.",
  "tika-s0201t2:9_0": "“Cīvaralūkhaṁ disvā”ti vatvā taṁ dassetuṁ “sace bhagavā”tiādi vuttaṁ. Sāṇapaṁsukūlacīvarenāti",
  "tika-s0201t2:9_1": "matakaḷevaraṁ paliveṭhetvā chaḍḍitena tumbamatte kimī papphoṭetvā gahitena sāṇapaṁsukūlacīvarena.",
  "tika-s0201t2:9_2": "Bhāriyanti garukaṁ, dukkaranti attho. Vadhuyuvatīmajjhimitthivasena, bālayobbanapurāṇavasena",
  "tika-s0201t2:9_3": "vā tividhanāṭakatā. Hareṇuyūsaṁ maṇḍalakalāyaraso. “Yāpessati nāmā”ti nāma-saddaṁ",
  "tika-s0201t2:9_4": "ānetvā sambandho. Nāma-saddayogena hi anāgatakālassa viya payogo, yāpeti icceva attho.",
  "tika-s0201t2:9_5": "Appāṇakanti nirassāsaṁ nirodhitassāsapassāsaṁ.",
  "tika-s0201t2:10_0": "Samādhiguṇanti sādhāraṇato vuttamatthaṁ vivarati jhānādiggahaṇena. Mānadabbanimmadanena",
  "tika-s0201t2:10_1": "nibbisevanabhāvāpādanampi damanamevāti vuttaṁ “pāthikaputtadamanādīnī”ti. Ādi-saddena",
  "tika-s0201t2:10_2": "saccakāḷavakabakadamanādīnaṁ saṅgaho. Bāverunti evaṁnāmakaṁ visayaṁ. Sarasampannoti",
  "tika-s0201t2:10_3": "aṭṭhaṅgasamannāgatena sarena samannāgato. Tena brahmassaratākaravīkabhāṇitādassanena",
  "tika-s0201t2:10_4": "lakkhaṇahāranayena avasesalakkhaṇapāripūriṁ viya tadavinābhāvato buddhānaṁ desanāvilāsañca vibhāveti.",
  "tika-s0201t2:11": "Hatappabhāti buddhānubhāvena vigatatejā. Kāḷapakkhūpameti sattānaṁ byāmohandhakārābhibhavena kāḷapakkharattūpame. Sūriyeti sūriye udayitvā obhāsenteti adhippāyo.",
  "tika-s0201t2:12_0": "Siṅghāṭaketi tikoṇaracchāyaṁ. Catukketi sandhiyaṁ. Paridevantīti anutthunanavasena",
  "tika-s0201t2:12_1": "vippalapanti. Sokādhikakato hi vacīpalāpo paridevo. Loke uppajjamāneyeva uppannāti",
  "tika-s0201t2:12_2": "attano diṭṭhivādassa purātanabhāvaṁ dīpenti.",
  "tika-s0201t2:13_0": "Sesapadesupīti “idha dutiyo samaṇo”tiādīsu sesavāresupi yathā hi “vivicceva kāmehī”ti",
  "tika-s0201t2:13_1": "ettha kato niyamo “vivicca akusalehī”ti etthāpi katoyeva hoti sāvadhāraṇasseva atthassa",
  "tika-s0201t2:13_2": "icchitabbattā, evamidhāpīti. Tenāha “dutiyādayopī”tiādi. Sāmaññaphalādhigamavasena",
  "tika-s0201t2:13_3": "nippariyāyato samaṇabhāvoti tesaṁ vasenettha cattāro samaṇā desitāti tamatthaṁ suttantarena",
  "tika-s0201t2:13_4": "samatthetuṁ “tenevāhā”tiādi vuttaṁ. Paṭipattikkamena desanākkamena ca sakadāgāmiādīnaṁ",
  "tika-s0201t2:13_5": "dutiyāditā vuttāti sotāpannassa paṭhamatā avuttasiddhāti na coditā. Phalaṭṭhakasamaṇāva",
  "tika-s0201t2:13_6": "adhippetā samitapāpasamaṇaggahaṇato. Kasmā panettha mahāparinibbāne viya maggaṭṭhā",
  "tika-s0201t2:13_7": "tadatthāya paṭipannā ca na gahitāti? Veneyyajjhāsayato. Tattha hi maggādhigamatthāya",
  "tika-s0201t2:13_8": "vipassanāpi ito bahiddhā natthi, kuto maggaphalānīti dassentena bhagavatā “ñāyassa",
  "tika-s0201t2:13_9": "dhammassa padesavattī, ito bahiddhā samaṇopi natthī”ti vuttaṁ. Idha pana niṭṭhānappattameva",
  "tika-s0201t2:13_10": "taṁtaṁsamaṇabhāvaṁ gaṇhantena phalaṭṭhakasamaṇāva gahitā “maggaṭṭhato phalaṭṭho savisesaṁ",
  "tika-s0201t2:13_11": "dakkhiṇeyyo”ti. Svāyamattho dvīsu suttesu desanābhedeneva viññāyatīti.",
  "tika-s0201t2:14_0": "Rittāti vivittā. Tucchāti nissārā paṭipannakasārābhāvato. Pavadanti etehīti pavādā,",
  "tika-s0201t2:14_1": "diṭṭhigatikānaṁ nānādiṭṭhidīpakā samayāti āha “cattāro sassatavādā”tiādi. Tattha",
  "tika-s0201t2:14_2": "yaṁ vattabbaṁ, taṁ parato āgamissati. Teti yathāvuttasamaṇā. Etthāti “parappavādā”ti",
  "tika-s0201t2:14_3": "vutte bāhirakasamaye.",
  "tika-s0201t2:15_0": "Yanti yasmiṁ. Bhummatthe hi idaṁ paccattavacanaṁ. Ñāyo vuccati saha vipassanāya ariyamaggo.",
  "tika-s0201t2:15_1": "Tena hi nibbānaṁ ñāyati gammati paṭivijjhatīti. So eva nibbānasampāpakahetutāya dhammoti",
  "tika-s0201t2:15_2": "āha “ñāyassa dhammassā”ti.",
  "tika-s0201t2:16_0": "Tesaṁ parappavādasāsanānaṁ akhettatā khettatā ca ariyamaggassa abhāvabhāvā suparisuddhassa",
  "tika-s0201t2:16_1": "sīlassa suparisuddhāya samathavipassanāya abhāvato sāvato ca. Tadubhayañca durakkhātasvākkhātabhāvahetukaṁ,",
  "tika-s0201t2:16_2": "so ca asammāsambuddhasammāsambuddhapaveditatāyāti parājikāya satthu vipattihetutāya",
  "tika-s0201t2:16_3": "sāsanassa aniyyānabhāvoti dasseti.",
  "tika-s0201t2:17_0": "Idāni yathāvuttamatthaṁ pariyāyato ca pāḷiyā ca samatthetuṁ “tenāha bhagavā”tiādinā",
  "tika-s0201t2:17_1": "pāḷiṁ dassetvā upamāpadesena tattha suttaṁ vibhāvento “yasmā”tiādimāha. Tattha yasmā",
  "tika-s0201t2:17_2": "ekaccānaṁ visesato sīhānaṁ purimaṁ pādadvayaṁ hatthakiccampi karoti, tasmā āha “surattahatthapādo”ti.",
  "tika-s0201t2:17_3": "Sīhassa kesā nāma kesarāyatanā khandhalomā. Gocariyahatthikulaṁ nāma pakatihatthikulaṁ,",
  "tika-s0201t2:17_4": "yaṁ “kālāvaka”ntipi vuccati. Ghoṭako nāma assakhaḷuṅko. Sineruparibhaṇḍe simbalirukkhehi",
  "tika-s0201t2:17_5": "sañchādito paññāsayojano daho simbalidaho, taṁ parivāretvā mahantaṁ simbalivanaṁ,",
  "tika-s0201t2:17_6": "taṁ sandhāyāha “simbalidahavane”ti. Aññatitthāvāsabhūmiyaṁ imesu samaṇesu ekacco",
  "tika-s0201t2:17_7": "na uppajjati, īdiso panettha vikappo natthi, sabbena sabbaṁ na uppajjantevāti dassento",
  "tika-s0201t2:17_8": "“ekasamaṇopī”ti āha. Ariyamaggaparikkhateti ariyamagguppattiyā abhisaṅkhate, yadā",
  "tika-s0201t2:17_9": "sāsanikānaṁ sammāpaṭipattiyā ariyamaggo dibbati, tadāti attho.",
  "tika-s0201t2:18_0": "Sammāti suṭṭhu. Suṭṭhu nadanaṁ nāma hetuyuttaṁ suṭṭhu katvā kathananti āha “hetunā”ti.",
  "tika-s0201t2:18_1": "So ca hetu aviparīto eva icchitabboti āha “nayenā”ti, ñāyenāti attho. Evaṁbhūto ca",
  "tika-s0201t2:18_2": "so yathādhippetatthaṁ karoti sādhetīti dassento āha “kāraṇenā”ti. Yadi tiracchānasīhassa",
  "tika-s0201t2:18_3": "nādo sabbatiracchānaekaccamanussāmanussanādato seṭṭhattā seṭṭhanādo, kimaṅgaṁ pana",
  "tika-s0201t2:18_4": "tathāgatasīhanādoti āha “sīhanādanti seṭṭhanāda”nti. Yadi tiracchānasīhanādassa seṭṭhanādatā",
  "tika-s0201t2:18_5": "nibbhayatāya appaṭisattutāya icchitā, tathāgatasīhanādasseva ayamattho sātisayoti",
  "tika-s0201t2:18_6": "āha “abhītanādaṁ appaṭināda”nti. Idānissa seṭṭhanādabhāvaṁ kāraṇena paṭipādento “imesañhī”tiādimāha.",
  "tika-s0201t2:18_7": "Tena “sammā”ti vuttamatthaṁ samattheti. Tattha atthitāyāti iminā sīhanādassa uttamatthataṁ",
  "tika-s0201t2:18_8": "dasseti. Bhūtaṭṭho hi uttamaṭṭho. Tāya eva bhūtaṭṭhatāya abhītanādatāti dassento",
  "tika-s0201t2:18_9": "“ime samaṇā…pe… nāma hotī”ti āha. Abhūtañhi vadato kutoci bhayaṁ vā āsaṅkā vā siyāti",
  "tika-s0201t2:18_10": "“idhevā”ti niyamassa aviparītataṁ dassento “amhākampi…pe… appaṭinādo nāma hotī”ti",
  "tika-s0201t2:18_11": "āha. Yañhi aññatthāpi atthi, taṁ idhevāti avadhāretuṁ na yuttanti.",
  "tika-s0201t2:19_0": "140.Khoti avadhāraṇe. Tena vijjati evāti dasseti. Yanti karaṇatthe paccattanti āha",
  "tika-s0201t2:19_1": "“yena kāraṇenā”ti. Titthaṁ nāma dvāsaṭṭhi diṭṭhiyo tabbinimuttassa kassaci diṭṭhivipphanditassa",
  "tika-s0201t2:19_2": "abhāvato. Pāragamanasaṅkhātaṁ taraṇaṁ diṭṭhigatikānaṁ tattha tattheva aparāparaṁ",
  "tika-s0201t2:19_3": "ummujjananimujjanavasena pilavananti āha “taranti uppalavantī”ti. Uppādetāti pūraṇādiko.",
  "tika-s0201t2:19_4": "Titthe jātāti titthiyā, yathāvuttaṁ vā diṭṭhigatasaṅkhātaṁ titthaṁ etesaṁ atthīti",
  "tika-s0201t2:19_5": "titthikā, titthikā eva titthiyā. Assasanti ettha, etenāti vā assāso, avassayo.",
  "tika-s0201t2:20_0": "Pakatatthaniddeso yaṁ-taṁ-saddoti tassa “bhagavatā”tiādīhi padehi samānādhikaraṇabhāvena",
  "tika-s0201t2:20_1": "vuttassa yena abhisambuddhabhāvena bhagavā pakato satthubhāvena adhigato supākaṭo",
  "tika-s0201t2:20_2": "ca, taṁ abhisambuddhabhāvaṁ saddhiṁ āgamanapaṭipadāya atthabhāvena dassento “yo so…pe…",
  "tika-s0201t2:20_3": "abhisambuddho”ti āha. Satipi ñāṇadassanasaddānaṁ idha paññāvevacanabhāve tena tena",
  "tika-s0201t2:20_4": "visesena nesaṁ savisaye visesappavattidassanatthaṁ asādhāraṇavisesavasena vijjāttayavasena",
  "tika-s0201t2:20_5": "vijjābhiññānāvaraṇavasena sabbaññutaññāṇamaṁsacakkhuvasena paṭivedhadesanāñāṇavasena",
  "tika-s0201t2:20_6": "ca te yojetvā dassento “tesaṁ tesa”ntiādimāha. Tattha āsayānusayaṁ jānatā āsayānusayañāṇena,",
  "tika-s0201t2:20_7": "sabbaṁ ñeyyadhammaṁ passatā sabbaññutānāvaraṇañāṇehi. Pubbenivāsādīhīti pubbenivāsaāsavakkhayañāṇehi.",
  "tika-s0201t2:20_8": "Anaññasādhāraṇapuññānubhāvanibbatto anuttarañāṇādhigamaladdhapurāvattako ca bhagavato",
  "tika-s0201t2:20_9": "rūpakāyo atikkammeva devānaṁ devānubhāvaṁ vattatīti āha “sabbasattānaṁ…pe… passatā”ti.",
  "tika-s0201t2:20_10": "Paṭivedhapaññāyāti maggapaññāya. Tāya hi sabbaso ñeyyadhammesu sammohassa vidhamitattā",
  "tika-s0201t2:20_11": "pacchā pavattajānanaṁ tassa jānanaṁ viya vuccati.",
  "tika-s0201t2:21_0": "Arīnanti kilesārīnaṁ, pañcavidhamārānaṁ vā sāsanapaccatthikānaṁ vā aññatitthiyānaṁ,",
  "tika-s0201t2:21_1": "tesaṁ hananaṁ pāṭihāriyehi abhibhavanaṁ appaṭibhānatākaraṇaṁ ajjhupekkhanaṁ vā. Kesivinayasuttañcettha",
  "tika-s0201t2:21_2": "nidassanaṁ. Tathā ca ṭhānāṭṭhānādīni vā jānatā, yathākammupage satte passatā, savāsanānamāsavānaṁ",
  "tika-s0201t2:21_3": "khīṇattā arahatā, abhiññeyyādibhede dhamme abhiññeyyādito aviparītāvabodhena sammāsambuddhena.",
  "tika-s0201t2:21_4": "Atha vā tīsu kālesu appaṭihatañāṇatāya jānatā, kāyakammādīnaṁ ñāṇānuparivattanena",
  "tika-s0201t2:21_5": "nisammakāritāya passatā, ravādīnampi abhāvasādhikāya pahānasampadāya arahatā, chandādīnaṁ",
  "tika-s0201t2:21_6": "ahānihetubhūtāya akkhayapaṭibhānasādhikāya sabbaññutāya sammāsambuddhena. Evaṁ dasabalaaṭṭhārasāveṇikabuddhadhammavasenapi",
  "tika-s0201t2:21_7": "yojanā veditabbā. Yeti caturo dhamme. Attanīti amhesu. Na rājarājamahāmattādīsu upatthambhaṁ",
  "tika-s0201t2:21_8": "sampassamānā, na kāyabalaṁ sampassamānāti yojanā.",
  "tika-s0201t2:22_0": "Uppannapasādoti aveccappasādaṁ vadati. Vakkhati hi “cattāri sotāpannassa aṅgāni kathitānī”ti.",
  "tika-s0201t2:22_1": "Kāmaṁ asekkhāpi asekkhāya samasikkhatāya sahadhammikā eva, ciṇṇabrahmacariyatāya",
  "tika-s0201t2:22_2": "pana sahadhammaṁ carantīti na vattabbāti asekkhavāro na gahito. Sabbepeteti ete yathāvuttā",
  "tika-s0201t2:22_3": "bhikkhuādayo sotāpannādayo ca puthujjanā ariyā cāti sabbepi ete taṁtaṁsikkhāhi samānadhammattā",
  "tika-s0201t2:22_4": "sahadhammattā “sahadhammikā”ti vuccanti. Idāni nibbattitaariyadhammavaseneva sahadhammike",
  "tika-s0201t2:22_5": "dassento “apicā”tiādimāha. Maggadassanamhīti pariññābhisamayādivasena saccapaṭivedhena",
  "tika-s0201t2:22_6": "“nava maggaṅgāni, aṭṭha bojjhaṅgānī”tiādinā vivādo natthi. Ekadhammacāritāyāti samānadhammacāritāya.",
  "tika-s0201t2:22_7": "Na hi paṭividdhasaccānaṁ “mayā dhammo sudiṭṭho, tayā duddiṭṭho”tiādinā vivādo atthi.",
  "tika-s0201t2:22_8": "Diṭṭhisīlasāmaññena saṅghātā hi te uttamapurisā. Imināti “sahadhammikā kho panā”tiādivacanena.",
  "tika-s0201t2:22_9": "Tattha piyamanāpaggahaṇena sīlesu paripūrakāritāpadesena ekadesena gahitaṁ saṅghasuppaṭipattiṁ",
  "tika-s0201t2:22_10": "paripuṇṇaṁ katvā dasseti. Ye hi sampannasīlā suvisuddhadassanā, te viññūnaṁ piyā",
  "tika-s0201t2:22_11": "manāpāti. Ettāvatāti “atthi kho no āvuso”tiādinayappavattena ratanattayapasādajotanena",
  "tika-s0201t2:22_12": "akkhātā tesu tesu suttapadesesu.",
  "tika-s0201t2:23_0": "141.Satthari pasādoti pasādaggahaṇena “bhagavatā”tiādinā vā pasādanīyā dhammā gahitā.",
  "tika-s0201t2:23_1": "Tena buddhasubuddhataṁ dasseti, tathā “dhammepasādo”ti iminā dhammasudhammataṁ, itarena",
  "tika-s0201t2:23_2": "saṅghasuppaṭipannataṁ. Yena cittena aññattha anupalabbhamānena sāsaneyeva samaṇo",
  "tika-s0201t2:23_3": "ito bahiddhā natthīti ayamattho, sammadeva, patiṭṭhāpitoti veditabbaṁ. Tatrāyaṁ yojanā",
  "tika-s0201t2:23_4": "– yasmā sammāsambuddho amhākaṁ satthā, tasmā atthi kho no, āvuso, satthari pasādo,",
  "tika-s0201t2:23_5": "sammāsambuddhattā cassa svākhāto dhammoti atthi dhamme pasādo, tato eva ca atthi",
  "tika-s0201t2:23_6": "sīlesu paripūrakāritāti sahadhammikā…pe… pabbajitā cāti evamettha satthari pasādena",
  "tika-s0201t2:23_7": "dhamme pasādo, tena saṅghasuppaṭipattīti ayañca nayo lesenapi parappavādesu natthīti",
  "tika-s0201t2:23_8": "idheva samaṇo…pe… samaṇehi aññehīti.",
  "tika-s0201t2:24_0": "Paṭividdhasaccānaṁ pahīnānurodhānaṁ gehassitapemassa asambhavo evāti “idānī”ti vuttaṁ.",
  "tika-s0201t2:24_1": "Yadi evaṁ “upajjhāyena, bhikkhave, saddhivihārikamhi puttapemaṁ upaṭṭhapetabbaṁ”tiādivacanaṁ",
  "tika-s0201t2:24_2": "kathanti? Nayidaṁ gehassitapemaṁ sandhāya vuttaṁ, taṁsadisattā pana pemamukhena vutto",
  "tika-s0201t2:24_3": "mettāsneho. Na hi bhagavā bhikkhū saṁkilese niyojeti. Evarūpaṁ pemaṁ sandhāyāti pasādāvahaguṇāvahato",
  "tika-s0201t2:24_4": "pūraṇādīsu bhatti pasādo na hoti, pasādapatirūpakā pana lobhapavattīti daṭṭhabbā.",
  "tika-s0201t2:24_5": "Theroti mahāsaṅgharakkhitatthero. Yena aṭṭhakathā potthakaṁ āropitā. Ekova satthā",
  "tika-s0201t2:24_6": "anaññasādhāraṇaguṇattā, aññathā anacchariyattā satthulakkhaṇameva na paripūreyya.",
  "tika-s0201t2:24_7": "Visuṁ katvāti aññehi vivecetvā attano āveṇikaṁ katvā. “Amhākaṁ satthā”ti byāvadantānaṁ",
  "tika-s0201t2:24_8": "aññesaṁ satthā na hotīti atthato āpannameva hoti, tathā ca padesavattiniṁ tassa satthutaṁ",
  "tika-s0201t2:24_9": "paṭijānantā paripuṇṇalakkhaṇasatthutaṁ icchantānampi tato viruddhā satthubhāvapariyesanena",
  "tika-s0201t2:24_10": "parājitā honti. Pariyattidhammeti adhikabrahmaguṇasuttageyyādippabhedasamaye. Tattha",
  "tika-s0201t2:24_11": "ajasīla…pe… kukkurasīlādīsūti idaṁ yebhuyyena aññatitthiyānaṁ tādisaṁ vatasamādānasabbhāvato",
  "tika-s0201t2:24_12": "vuttaṁ, ādi-saddena yamaniyamacātuyāmasaṁvarādīnaṁ saṅgahoti. Adhippayāsoti adhikaṁ",
  "tika-s0201t2:24_13": "payasati payujjati etenāti adhippayāso, savisesaṁ adhikattabbakiriyā. Tenāha “adhikappayogo”ti.",
  "tika-s0201t2:25_0": "Tassapasādassa pariyosānabhūtāti tassa satthari dhamme ca pasādassa niṭṭhānabhūtā.",
  "tika-s0201t2:25_1": "Niṭṭhāti mokkho. Samayavādīnañhi tasmiṁ tasmiṁ samaye tadupadesake ca pasādo yāvadeva",
  "tika-s0201t2:25_2": "mokkhādhigamanaṭṭho. Diṭṭhigatikā tathā tathā attano laddhivasena niṭṭhaṁ parikappenti",
  "tika-s0201t2:25_3": "yevāti āha “niṭṭhaṁ apaññapento nāma natthī”ti. Brāhmaṇānanti brāhmaṇavādīnaṁ. Tesaṁ",
  "tika-s0201t2:25_4": "ekacce brahmunā salokatā niṭṭhāti vadanti, ekacce tassa samīpatā, ekacce tena saṁyogo",
  "tika-s0201t2:25_5": "niṭṭhāti vadanti. Tattha ye salokatāvādino samīpatāvādino ca, te dvedhāvādino, itare",
  "tika-s0201t2:25_6": "advedhāvādino. Sabbepi te atthato brahmalokupapattiyaṁyeva niṭṭhāsaññino. Tattha",
  "tika-s0201t2:25_7": "hi nesaṁ niccābhiniveso yathā taṁ bakassa brahmuno. Tena vuttaṁ “brahmaloko niṭṭhā”ti.",
  "tika-s0201t2:25_8": "Brahmalokoti paṭhamajjhānabhūmi. Mahātāpasānanti vekhanasāditāpasānaṁ. Mahābrahmā",
  "tika-s0201t2:25_9": "viya paṭhamajjhānabhūmiyaṁ ābhassaresu eko sabbaseṭṭho natthīti “ābhassarā”ti puthuvacanaṁ.",
  "tika-s0201t2:25_10": "Paribbājakānanti sañcayādiparibbājakānaṁ. Anto ca mano ca etassa natthīti anantamānaso.",
  "tika-s0201t2:25_11": "Ājīvakānañhi sabbadābhāvato ananto, sukhadukkhādisamatikkamanato amānaso. Iminā aṭṭhahi",
  "tika-s0201t2:25_12": "lokadhammehi upakkiliṭṭhacittataṁ dasseti.",
  "tika-s0201t2:26_0": "Papañce yaṁ vattabbaṁ, taṁ heṭṭhā vuttameva. Taṇhādiṭṭhiyova adhippetā mamaṅkāraahaṅkāravigamassa",
  "tika-s0201t2:26_1": "adhippetattā. Yathā pañcasu ṭhānesu ekova kileso lobho āgato, evaṁ dvīsu ṭhānesu",
  "tika-s0201t2:26_2": "tayo kilesā āgatā “doso moho diṭṭhī”ti. “Sadosassā”ti hi vuttaṭṭhāne paṭighaṁ akusalamūlaṁ",
  "tika-s0201t2:26_3": "gahitaṁ, “paṭiviruddhassā”ti virodho, “samohassā”ti moho akusalamūlaṁ, “aviddasuno”ti",
  "tika-s0201t2:26_4": "malyaṁ, asampajaññaṁ vā, “saupādānassā”ti “natthi dinna”ntiādinā nayena gahaṇaṁ,",
  "tika-s0201t2:26_5": "“papañcārāmassā”ti papañcuppattivasena.",
  "tika-s0201t2:27_0": "Ākāratoti pavattiākārato. Padantarena rāgavisesassa vuccamānattāādito vuttaṁ sarāgavacanaṁ",
  "tika-s0201t2:27_1": "oḷārikaṁ rāgavisayanti āha “pañcakāmaguṇikarāgavasenā”ti. Gahaṇavasenāti daḷhaggahaṇavasena.",
  "tika-s0201t2:27_2": "“Anuruddhapaṭiviruddhassā”ti ekapadavasena pāḷiyaṁ āgatattā ekajjhaṁ paduddhāro kato.",
  "tika-s0201t2:27_3": "Tattha pana “anuruddhassā”ti subhavasenāti evamattho vattabbo. Na hi paṭivirujjhanaṁ",
  "tika-s0201t2:27_4": "subhavasena hoti. Papañcuppattidassanavasenāti kilesakammavipākānaṁ aparāparuppattipaccayatāya",
  "tika-s0201t2:27_5": "saṁsārassa papañcanaṁ papañco, tassa uppattihetubhāvadassanavasena. Taṇhā hi bhavuppattiyā",
  "tika-s0201t2:27_6": "visesapaccayo. Taṇhāpaccayā upādānadassanavasenāti taṇhāpaccayassa upādānassa dassanavasena,",
  "tika-s0201t2:27_7": "yadavatthā taṇhā upādānassa paccayo, tadavatthādassanavasena. Phalena hi hetuvisesakittanametanti.",
  "tika-s0201t2:27_8": "Evaṁ viddhaṁsethāti kāmarāgabhavataṇhādivasena lobhaṁ kasmā evaṁ vippakiretha. Taṇhākaraṇavasenāti",
  "tika-s0201t2:27_9": "taṇhāyanakaraṇavasena subhākāraggahaṇavasena. Subhanti hi ārammaṇe pavatto rāgo “subha”nti vutto.",
  "tika-s0201t2:28_0": "142. Vadanti etenāti vādo, diṭṭhivādo. Diṭṭhivasena hi “sassato attā ca loko ca,",
  "tika-s0201t2:28_1": "asassato attā ca loko cā”ti ca diṭṭhigatikā paññapenti. Tenāha “dvemā, bhikkhave,",
  "tika-s0201t2:28_2": "diṭṭhiyo”ti. Taṇhārahitāya diṭṭhiyā abhāvato taṇhāvaseneva ca attano sassatabhāvābhinivesoti",
  "tika-s0201t2:28_3": "katvā vuttaṁ “taṇhādiṭṭhivasenā”ti. Allīnāti nissitā. Upagatāti avissajjanavasena",
  "tika-s0201t2:28_4": "ekibhāvamiva gatā. Ajjhositāti tāya diṭṭhiyā gilitvā pariniṭṭhāpitā viya tadantogadhā.",
  "tika-s0201t2:28_5": "Tenāha “anupaviṭṭhā”ti. Yathā gahaṭṭhānaṁ kāmajjhosānaṁ vivādamūlaṁ, evaṁ pabbajitānaṁ",
  "tika-s0201t2:28_6": "diṭṭhajjhosānanti āha “vibhavadiṭṭhiyā te paṭiviruddhā”ti. Diṭṭhivirodhena hi diṭṭhigatikavirodho.",
  "tika-s0201t2:29_0": "Khaṇikasamudayo uppādakkhaṇoti āha “diṭṭhīnaṁ nibbattī”ti. Diṭṭhinibbattiggahaṇeneva",
  "tika-s0201t2:29_1": "cettha yathā diṭṭhīnaṁ paṭiccasamuppannatā vibhāvitā, evaṁ diṭṭhivatthunopīti ubhayesampi",
  "tika-s0201t2:29_2": "aniccatā dukkhatā anattatā ca vibhāvitāti daṭṭhabbaṁ. Yāni paṭisambhidānayena “paccayasamudayo",
  "tika-s0201t2:29_3": "aṭṭha ṭhānānī”ti vuttāni, tāni dassento “khandhāpī”tiādimāha. Tattha khandhāpi diṭṭhiṭṭhānaṁ",
  "tika-s0201t2:29_4": "ārammaṇaṭṭhena “rūpaṁ attato samanupassatī”tiādivacanato. Avijjāpi diṭṭhiṭṭhānaṁ",
  "tika-s0201t2:29_5": "upanissayādivasena paccayabhāvato. Yathāha – “assutavā, bhikkhave, puthujjano ariyānaṁ",
  "tika-s0201t2:29_6": "adassāvī ariyadhammassa akovido”tiādi. Phassopi diṭṭhiṭṭhānaṁ. Yathā cāha “tadapi",
  "tika-s0201t2:29_7": "phassapaccayā, phussa phussa paṭisaṁvediyantī”ti ca. Saññāpi diṭṭhiṭṭhānaṁ. Vuttañhetaṁ",
  "tika-s0201t2:29_8": "“saññānidānā hi papañcasaṅkhāti, pathaviṁ pathavito saññatvā”ti ca ādi. Vitakkopi",
  "tika-s0201t2:29_9": "diṭṭhiṭṭhānaṁ. Vuttampi cetaṁ “takkañca diṭṭhīsu pakappayitvā, saccaṁ musāti dvayadhammamāhū”ti",
  "tika-s0201t2:29_10": "“takkī hoti vīmaṁsī”ti ca ādi. Ayonisomanasikāropi diṭṭhiṭṭhānaṁ. Yathāha bhagavā",
  "tika-s0201t2:29_11": "“tasseva ayoniso manasikaroto channaṁ diṭṭhīnaṁ aññatarā diṭṭhi uppajjati, atthi",
  "tika-s0201t2:29_12": "me attāti assa saccato thetato diṭṭhi uppajjatī”tiādi. Samuṭṭhāti etenāti samuṭṭhānaṁ,",
  "tika-s0201t2:29_13": "tassa bhāvo samuṭṭhānaṭṭho, tena. Khaṇikatthaṅgamo khaṇikanirodho. Paccayatthaṅgamo",
  "tika-s0201t2:29_14": "avijjādīnaṁ accantanirodho. So pana yena hoti, taṁ dassento “sotāpattimaggo”ti āha.",
  "tika-s0201t2:29_15": "Cattāro hi ariyamaggā yathārahaṁ tassa tassa saṅkhāragatassa accantanirodhahetu,",
  "tika-s0201t2:29_16": "khaṇikanirodho pana ahetuko.",
  "tika-s0201t2:30_0": "Ānisaṁsanti udayaṁ. So pana diṭṭhadhammikasamparāyikavasena duvidho. Tattha samparāyiko",
  "tika-s0201t2:30_1": "duggatiparikilesatāyaādīnavapakkhiko evāti itaraṁ dassento “yaṁ sandhāyā”tiādimāha.",
  "tika-s0201t2:30_2": "Ādīnavampi diṭṭhadhammikameva dassento “diṭṭhiggahaṇamūlakaṁ upaddava”ntiādimāha.",
  "tika-s0201t2:30_3": "Sotiādīnavo. Ādīnanti ādi-saddena naggiyānasanasaṅkaṭivatādīnaṁ saṅgaho. Nissarati",
  "tika-s0201t2:30_4": "etenāti nissaraṇanti vuccamāne dassanamaggo eva diṭṭhīnaṁ nissaraṇaṁ siyā, tassa",
  "tika-s0201t2:30_5": "pana atthaṅgamapariyāyena gahitattā sabbasaṅkhatanissaṭaṁ nibbānaṁ diṭṭhīhipi nissaṭanti",
  "tika-s0201t2:30_6": "katvā vuttaṁ “diṭṭhīnaṁ nissaraṇaṁ nāma nibbāna”nti. Iminātiādīsu vattabbaṁ anuyogavatte vuttanayameva.",
  "tika-s0201t2:31": "143.Diṭṭhicchedanaṁ dassentoti sabbupādānapariññādassanena sabbaso diṭṭhīnaṁ samucchedavidhiṁ dassento. Vuttāyevāti –",
  "tika-s0201t2:32": "“Upādānāni cattāri, tāni atthavibhāgato;",
  "tika-s0201t2:33": "Dhammasaṅkhepavitthārā, kamato ca vibhāvaye”ti. –",
  "tika-s0201t2:34_0": "Gāthaṁ uddisitvā atthavibhāgādivasena vuttāyeva. Kāmaṁ ito bāhirakānaṁ “imāni upādānāni",
  "tika-s0201t2:34_1": "ettakāni cattāri, na ito bhiyyo”ti īdisaṁ ñāṇaṁ natthi, kevalaṁ pana keci “kāmā pahātabbā”ti",
  "tika-s0201t2:34_2": "vadanti, keci “natthi paro lokoti ca, micchā”ti vadanti, apare “sīlabbatena suddhīti",
  "tika-s0201t2:34_3": "ca, micchā”ti vadanti, attadiṭṭhiyā pana micchābhāvaṁ sabbaso na jānanti eva. Yattakaṁ",
  "tika-s0201t2:34_4": "pana jānanti, tassapi accantappahānaṁ na jānanti, tathāpi sabbassa pariññeyyassa",
  "tika-s0201t2:34_5": "pariññeyyaṁ paññapemaicceva tiṭṭhanti. Evaṁbhūtānaṁ pana nesaṁ tattha yādisī paṭipatti,",
  "tika-s0201t2:34_6": "taṁ dassento satthā “santi, bhikkhave”tiādimāha. Tattha santīti saṁvijjanti. Tena",
  "tika-s0201t2:34_7": "tesaṁ diṭṭhigatikānaṁ vijjamānatāya avicchedataṁ dasseti. Eketi ekacce. Samaṇabrāhmaṇāti",
  "tika-s0201t2:34_8": "pabbajjupagamanena samaṇā, jātimattena ca brāhmaṇā. Sabbesanti anavasesānaṁ upādānānaṁ",
  "tika-s0201t2:34_9": "samatikkamaṁ pahānaṁ. Sammā na paññapentīti yesaṁ paññapenti, tesampi sammā pariññaṁ",
  "tika-s0201t2:34_10": "na paññapenti. Idāni taṁ atthaṁ vitthārato dassetuṁ “kecī”tiādi vuttaṁ. Tattha hotika-kuṭīcaka-bahūdaka-haṁsa-paramahaṁsa-kājaka-tidaṇḍa-monavata-seva-pārupaka-pañcamarattika-",
  "tika-s0201t2:34_11": "somakāraka-mugabbata-carabāka-tāpasa-niganthā-jīvaka-isi-pārāyanika-pañcātapika-kāpila-",
  "tika-s0201t2:34_12": "kāṇāda-saṁsāramocaka-aggibhattika-magavatika-govatika-kukkuravatika-kāmaṇḍaluka-",
  "tika-s0201t2:34_13": "vaggulivatika-ekasāṭaka-odakasuddhika-sarīrasantāpaka-sīlasuddhika-jhānasuddhika-catubbidha-",
  "tika-s0201t2:34_14": "sassatavādādayo channavuti taṇhāpāsena ḍaṁsanato, ariyadhammassa vā vibādhanato pāsaṇḍā.",
  "tika-s0201t2:34_15": "Vatthupaṭisevanaṁ kāmanti byāpārassa vatthuno paṭisevanasaṅkhātaṁ kāmaṁ. Theyyena",
  "tika-s0201t2:34_16": "sevantīti paṭihatthaādisamaññāya lokassa vacanavasena sevanti. Tīṇi kāraṇānīti “natthi",
  "tika-s0201t2:34_17": "dinna”ntiādinayappavattāni diṭṭhivisesabhūtāni vaṭṭakāraṇāni.",
  "tika-s0201t2:35": "Atthasallāpikāti atthassa sallāpikā, dvinnaṁ adhippetatthasallāpavibhāvinīti adhippāyo. Dvinnañhi vacanaṁ sallāpo. Tenāha “pathavī kirā”tiādi.",
  "tika-s0201t2:36_0": "Yo titthiyānaṁ attano satthari dhamme sahadhammikesu ca pasādo vutto, tassa anāyatanagatattā",
  "tika-s0201t2:36_1": "appasādakabhāvadassanaṁ pasādapacchedo. Tathāpavatto vādo pasādapacchedavādo vutto.",
  "tika-s0201t2:36_2": "Evarūpeti īdise vuttanayena kilesānaṁ anupasamasaṁvattanike. Dhammeti dhammapatirūpake.",
  "tika-s0201t2:36_3": "Vinayeti vinayapatirūpake. Titthiyā hi kohaññe ṭhatvā lokaṁ vañcentā dhammaṁ kathemāti",
  "tika-s0201t2:36_4": "“sattime kāyā akaṭā akaṭavidhā”tiādinā yaṁ kiñci kathetvā tathā “vinayaṁ paññapemā”ti",
  "tika-s0201t2:36_5": "gosīlavaggulivatādīni paññapetvā tādisaṁ sāvake sikkhāpetvā “dhammavinayo”ti kathenti,",
  "tika-s0201t2:36_6": "taṁ sandhāyetaṁ vuttaṁ “dhammavinaye”ti. Tenāha “ubhayenapi aniyyānikaṁ sāsanaṁ dassetī”ti.",
  "tika-s0201t2:36_7": "Parittampi nāma puññaṁ kātukāmaṁ maccheramalābhibhūtatāya nivārentassa antarāyaṁ",
  "tika-s0201t2:36_8": "tassa karoto diṭṭheva dhamme viññūhi garahitabbatā samparāye ca duggati pāṭikaṅkhā,",
  "tika-s0201t2:36_9": "kimaṅgaṁ pana sakalavaṭṭadukkhanissaraṇāvahe jinacakke pahāradāyino titthakarassa",
  "tika-s0201t2:36_10": "tadovādakarassa cāti imamatthaṁ dassento “aniyyānikasāsanamhi hī”tiādimāha. Yathā",
  "tika-s0201t2:36_11": "so pasādo samparāye na sammaggato attano pavattivasenāti dassento “kañci kālaṁ gantvāpi",
  "tika-s0201t2:36_12": "pacchā vinassati yevā”ti āha, aveccappasādo viya accantiko na hotīti attho.",
  "tika-s0201t2:37_0": "Sampajjamānā yathāvidhipaṭipattiyā tiracchānayoniṁ āvahati. Kammasarikkhakena hi",
  "tika-s0201t2:37_1": "vipākeneva bhavitabbaṁ. Sabbampi kāraṇabhedanti sabbampi yathāvuttaṁ titthakarānaṁ",
  "tika-s0201t2:37_2": "sāvakānaṁ apāyadukkhāvahaṁ micchāpaṭipattisaṅkhātaṁ kāraṇavisesaṁ. So panesa pasādo",
  "tika-s0201t2:37_3": "na niyyāti micchattapakkhikattā surāpītasiṅgāle pasādo viya. Suraṁ parissāvetvā chaḍḍitakasaṭaṁ",
  "tika-s0201t2:37_4": "surājallikaṁ. Brāhmaṇā nāma dhanaluddhāti adhippāyenāha “imaṁ vañcessāmī”ti. Kaṁsasatāti kahāpaṇasatā.",
  "tika-s0201t2:38_0": "144.Tassāti pasādassa. Sabbopi lobho kāmupādānanteva vuccatīti āha “arahattamaggena",
  "tika-s0201t2:38_1": "kāmupādānassa pahānapariñña”nti. Evarūpeti īdise sabbaso kilesānaṁ upasamasaṁvattanike.",
  "tika-s0201t2:38_2": "Yathānusiṭṭhaṁ paṭipajjamānānaṁ apāyesu apatanavasena dhāraṇaṭṭhena dhamme. Sabbaso",
  "tika-s0201t2:38_3": "vinayanaṭṭhena vinaye. Tattha bhavadukkhanissaraṇāya saṁvattane.",
  "tika-s0201t2:39_0": "Namassamāno aṭṭhāsi dve asaṅkhyeyyāni paccekabodhipāramīnaṁ pūraṇena tattha buddhasāsane",
  "tika-s0201t2:39_1": "paricayena ca bhagavati pasannacittatāya ca. “Ulūkā”tyādigāthā rukkhadevatāya bhāsitā.",
  "tika-s0201t2:39_2": "Kāluṭṭhitanti sāyanhakāle divāvihārato uṭṭhitaṁ. Duggateso na gacchatīti duggatiṁ",
  "tika-s0201t2:39_3": "eso na gamissati. Morajiko murajavādako. Mahābherivādakavatthuādīnipi sitapātukaraṇaṁ",
  "tika-s0201t2:39_4": "ādiṁ katvā vitthāretabbāni.",
  "tika-s0201t2:40_0": "Paramattheti lokuttaradhamme. Kiṁ pana vattabbanti dhammepi paramatthe nimittaṁ gahetvā",
  "tika-s0201t2:40_1": "suṇantānaṁ. Sāmaṇeravatthūti pabbajitadivaseyeva sappena daṭṭho hutvā kālaṁ katvā",
  "tika-s0201t2:40_2": "devalokaṁ upapannasāmaṇeravatthu.",
  "tika-s0201t2:41_0": "Khīrodananti khīrena saddhiṁ sammissaṁ odanaṁ. Timbarusakanti tindukaphalaṁ. Tipusasadisā",
  "tika-s0201t2:41_1": "ekā vallijāti timbarusaṁ, tassa phalaṁ timbarusakanti ca vadanti. Kakkārikanti khuddakaelāḷukaṁ.",
  "tika-s0201t2:41_2": "Mahātipusanti ca vadanti. Vallipakkanti khuddakatipusavalliyā phalaṁ. Hatthapatāpakanti",
  "tika-s0201t2:41_3": "mandāmukhi. Ambakañjikanti ambilakañjikaṁ. Khaḷayāguntipi vadanti. Doṇinimmajjaninti",
  "tika-s0201t2:41_4": "satelaṁ tilapiññākaṁ. Vidhupananti caturassabījaniṁ. Tālavaṇṭanti tālapattehi katamaṇḍalabījaniṁ.",
  "tika-s0201t2:41_5": "Morahatthanti morapiñchehi kataṁ makasabījaniṁ.",
  "tika-s0201t2:42_0": "Vuttanayānusārenevāti yasmā idhāpi yathāvuttaṁ sabbampi kāraṇabhedaṁ ekato katvā",
  "tika-s0201t2:42_1": "dassento satthā “taṁ kissa hetū”ntiādimāha, tasmā tattha aniyyānikasāsane vuttanayassa",
  "tika-s0201t2:42_2": "anussaraṇavasena yojetvā veditabbaṁ.",
  "tika-s0201t2:43_0": "145.Pariññanti pahānapariññaṁ. Tesaṁ paccayaṁ dassetunti upādānānaṁ pariññā nāma",
  "tika-s0201t2:43_1": "pahānapariññā. Tesaṁ accantanirodho adhippeto, so ca paccayanirodhena hotīti tesaṁ",
  "tika-s0201t2:43_2": "paccayaṁ mūlakāraṇato pabhuti dassetuṁ. Ayanti idāni vuccamāno ettha “ime cā”tiādipāṭhe",
  "tika-s0201t2:43_3": "“kiṁ nidānā”tiādisamāsapadānaṁ attho. Sabbapadesūti “taṇhāsamudayā”tiādīsu sabbesu",
  "tika-s0201t2:43_4": "padesu. Iminā eva ca sabbaggahaṇena “phassanidānā”tiādīnampi padānaṁ saṅgaho daṭṭhabbo.",
  "tika-s0201t2:43_5": "Ime aññatitthiyā upādānānampi samudayaṁ na jānanti, kuto nirodhaṁ, tathāgato pana",
  "tika-s0201t2:43_6": "tesaṁ tappaccayapaccayānampi samudayañca atthaṅgamañca yāthāvato jānāti, tasmā –",
  "tika-s0201t2:43_7": "“idheva, bhikkhave, samaṇo…pe… suññā parappavādā samaṇebhi aññehī”ti yathāraddhasīhanādaṁ",
  "tika-s0201t2:43_8": "matthakaṁ pāpetvā dassento “ime ca, bhikkhave, cattāro upādānā”tiādinā nayena desanaṁ",
  "tika-s0201t2:43_9": "paṭiccasamuppādamukhena otārento vaṭṭaṁ dassetvā “yato ca kho”tiādinā vivaṭṭaṁ dassento",
  "tika-s0201t2:43_10": "arahattena desanāya kūṭaṁ gaṇhi, tamatthaṁ dassento “yasmā pana bhagavā”tiādimāha. Taṁ suviññeyyameva.",
  "tika-s0201t2:44": "Cūḷasīhanādasuttavaṇṇanāya līnatthappakāsanā samattā.",
  "tika-s0201t2:45": "2. Mahāsīhanādasuttavaṇṇanā",
  "tika-s0201t2:46": "Vesālīnagaravaṇṇanā",
  "tika-s0201t2:47_0": "146.Aparāparanti punappunaṁ. Visālībhūtatāyāti gāvutantaraṁ gāvutantaraṁ puthubhūtatāya.",
  "tika-s0201t2:47_1": "Tatrāti tassaṁ visālībhūtatāyaṁ. Chaḍḍitamatteti vissaṭṭhamatte. Ūmibhayādīhīti ūmikumbhīlaāvaṭṭasaṁsukābhayehi.",
  "tika-s0201t2:47_2": "Udakappavāhenāgatassapi ca usmā na vigacchati, usmā ca nāma īdisassa saviññāṇakatāya",
  "tika-s0201t2:47_3": "bhaveyyāti “siyā gabbho”ti cintesi. Tathā hītiādi tattha kāraṇacintā. Puññavantatāya",
  "tika-s0201t2:47_4": "duggandhaṁ nāhosi, sausumatāya pūtikabhāvo. Dārakānaṁ puññūpanissayato aṅguṭṭhakato",
  "tika-s0201t2:47_5": "cassa khīraṁ nibbatti, khīrabhattañca labhi. Carimakabhave bodhisatte kucchigate",
  "tika-s0201t2:47_6": "bodhisattamātu viya udaracchaviyā acchavippasannatāya nicchavi viyāti katvā āha “nicchavī",
  "tika-s0201t2:47_7": "ahesu”nti. Tesanti dvinnaṁ dārakānaṁ. Mātāpitaroti posakamātāpitaro. Abhisiñcitvā",
  "tika-s0201t2:47_8": "rājānaṁ akaṁsu rajjasampattiyā dāyakassa kammassa katattā, asambhinne eva rājakule",
  "tika-s0201t2:47_9": "uppannattā ca. Kumārassa puññānubhāvasañcoditā devatādhiggahitāti keci.",
  "tika-s0201t2:48_0": "Purassa apareti purassa aparadisāya gāvutamatte ṭhāne jīvakambavanaṁ viya sapākāramandirake.",
  "tika-s0201t2:48_1": "Acirapakkantoti ettha na desantarapakkamanaṁ adhippetaṁ, atha kho sāsanato apakkamananti",
  "tika-s0201t2:48_2": "dassento “vibbhamitvā”tiādimāha. Tenevāha “imasmā dhammavinayā”ti. Parisatīti parisāyaṁ,",
  "tika-s0201t2:48_3": "janasamūheti attho. Janasamūhagato pana “parisamajjhe”ti vutto. Bhāvanāmanasikārena",
  "tika-s0201t2:48_4": "vinā pakatiyāva manussehi nibbattetabbo dhammoti manussadhammo, manussattabhāvāvaho",
  "tika-s0201t2:48_5": "vā dhammo manussadhammo, anuḷāraṁ parittakusalaṁ. Yaṁ asatipi buddhuppāde vattati,",
  "tika-s0201t2:48_6": "yañca sandhāyāha “hīnena brahmacariyena, khattiye upapajjatī”ti. “Amhākaṁ buddho”ti",
  "tika-s0201t2:48_7": "buddhe mamattakārino buddhamāmakā. Sesapadadvayepi eseva nayo.",
  "tika-s0201t2:49": "Uttarimanussadhammādivaṇṇanā",
  "tika-s0201t2:50_0": "Alaṁ ariyāya ariyabhāvāyāti alamariyo, rūpāyatanaṁ jānāti cakkhuviññāṇaṁ viya passati",
  "tika-s0201t2:50_1": "cāti ñāṇadassanaṁ, dibbacakkhu. Sammasanupage ca pana dhamme lakkhaṇattayañca tathā",
  "tika-s0201t2:50_2": "jānāti passati cāti ñāṇadassanaṁ, vipassanā. Nibbānaṁ, cattāri vā saccāni asammohapaṭivedhato",
  "tika-s0201t2:50_3": "jānāti passati cāti ñāṇadassanaṁ, maggo. Phalaṁ pana nibbānavaseneva yojetabbaṁ.",
  "tika-s0201t2:50_4": "Paccavekkhaṇā maggādhigatassa atthassa paccakkhato jānanaṭṭhena ñāṇadassanaṁ, sabbaññutā",
  "tika-s0201t2:50_5": "anāvaraṇatāya samantacakkhutāya ca ñāṇadassanaṁ. Lokuttaramaggo adhippeto, tasmiñhi",
  "tika-s0201t2:50_6": "paṭisiddhe sabbesampi buddhaguṇānaṁ asambhavoti adhippāyo. Tenāha “tañhi so bhagavato paṭisedhetī”ti.",
  "tika-s0201t2:51_0": "Sukhumaṁ dhammantaraṁ nāma jhānavipassanādikaṁ ācariyānuggahena gahitaṁ nāma natthi.",
  "tika-s0201t2:51_1": "Takkapariyāhatanti “iti bhavissati, evaṁ bhavissatī”ti taṁtaṁdassetabbamatthatakkanena",
  "tika-s0201t2:51_2": "vitakkanamattena parito āhataṁ parivattitaṁ katvā. Tenāha “takketvā”tiādi. Lokiyapaññaṁ",
  "tika-s0201t2:51_3": "anujānāti upanisinnaparisāya anukūladhammakathanatoti adhippāyo. Tenāha “samaṇo gotamo”tiādi.",
  "tika-s0201t2:51_4": "Paṭibhātīti paṭibhānaṁ, “iti vakkhāmī”ti evaṁpavattaṁ kathanacittaṁ, tato paṭibhānato",
  "tika-s0201t2:51_5": "jānanaṁ paṭibhānaṁ, āgamābhāvato sayameva upaṭṭhitattā sayaṁpaṭibhānaṁ. Tenāha “imināssa",
  "tika-s0201t2:51_6": "dhammesu paccakkhabhāvaṁ paṭibāhatī”ti. Suphusitanti nibbivaraṁ. Aphusitatte hi sukhena",
  "tika-s0201t2:51_7": "vacīghoso na niccharati. Dantāvaraṇanti oṭṭhadvayaṁ. Jivhāpi thaddhatāya sukhena",
  "tika-s0201t2:51_8": "vacīghoso na niccharatīti āha “mudukā jivhā”ti. Karavīkarutamañjutāya madhuro saro.",
  "tika-s0201t2:51_9": "Elaṁ vuccati doso, elaṁ gaḷatīti elagaḷā, na elagaḷā anelagaḷā, niddosā, na rujjhatīti",
  "tika-s0201t2:51_10": "attho. Sabbametaṁ rañjanasseva kāraṇaṁ dassento vadati.",
  "tika-s0201t2:52_0": "Pañca dhammāti gambhīrañāṇacariyabhūtānaṁ khandhādīnaṁ uggahaṇa-savana-dhāraṇa-paricaya-yonisomanasikāre",
  "tika-s0201t2:52_1": "sandhāyāha. Takkarassa sammā dukkhakkhayāyāti ettha sammā-saddo ubhayatthāpi yojetabbo",
  "tika-s0201t2:52_2": "“sammā takkarassa sammā dukkhakkhayāyā”ti. Yo hi sammā dhammaṁ paṭipajjati, tasseva",
  "tika-s0201t2:52_3": "sammā dukkhakkhayo hoti. Yo pana vuttanayena takkaro, tassa niyyānaṁ atthato dhammasseva",
  "tika-s0201t2:52_4": "niyyānanti āha “so dhammo…pe… niyyāti gacchatī”ti.",
  "tika-s0201t2:53_0": "147.Kodhanoti kujjhanasīlo. Yasmā pana sunakkhatto kodhavasena kurūro pharusavacano",
  "tika-s0201t2:53_1": "ca, tasmā āha “kodhanoti caṇḍo pharuso cā”ti. Tasmiṁ attabhāve maggaphalānaṁ upanissayo",
  "tika-s0201t2:53_2": "natthīti tasmiṁ attabhāve uppajjanārahānaṁ maggaphalānaṁ upanissayo natthi. Taṁ buddhā",
  "tika-s0201t2:53_3": "“moghapuriso”ti vadanti yathā taṁ sudinnalāḷudāyiādike. Upanissaye satipi tasmiṁ",
  "tika-s0201t2:53_4": "khaṇe magge vā phale vā asati “moghapuriso”ti vadanti yathā taṁ dhaniyūpasenattherādike.",
  "tika-s0201t2:53_5": "Samucchinnopanissaye pana vattabbameva natthi. Yathā “makkhali moghapuriso manussakhippaṁ",
  "tika-s0201t2:53_6": "maññe”ti tathā sunakkhattopīti āha “imassa panā”tiādi. Assāti etena. Kattari hidaṁ",
  "tika-s0201t2:53_7": "sāmivacanaṁ. Kodhenāti kodhahetunā.",
  "tika-s0201t2:54_0": "Bhagavatoti sampadānavacanaṁ kuddhapadāpekkhāya. Pubbeti bhikkhukāle. Saddaṁ sotukāmoti",
  "tika-s0201t2:54_1": "so kira dibbacakkhunā tāvatiṁsabhavane devatānaṁ rūpaṁ passanto oṭṭhacalanaṁ passati,",
  "tika-s0201t2:54_2": "na pana saddaṁ suṇāti, tasmā tāsaṁ saddaṁ sotukāmo ahosi. Tena vuttaṁ “saddaṁ sotukāmo…pe…",
  "tika-s0201t2:54_3": "pucchī”ti. So ca atīte ekaṁ sīlavantaṁ bhikkhuṁ kaṇṇasakkhaliyaṁ paharitvā badhiramakāsi,",
  "tika-s0201t2:54_4": "tasmā parikammaṁ karontopi abhabbova dibbasotādhigamāya. Taṁ sandhāya vuttaṁ “upanissayo",
  "tika-s0201t2:54_5": "natthīti ñatvā parikammaṁ na kathesī”ti. Cintesīti attano micchāparivitakkitena ayoniso ummujjanto cintesi.",
  "tika-s0201t2:55_0": "Niyyānikattāvabodhanato abhedopacārena “desanādhammo niyyāniko”ti vutto. Niyyāno",
  "tika-s0201t2:55_1": "vā ariyamaggo bodhetabbo etassa atthīti niyyāniko desanādhammo. Attani atthitaṁ dasseti",
  "tika-s0201t2:55_2": "kiccasiddhidassanena tattha tattha pākaṭīkatattā, na paṭiññāmattena. Tathā hi yathāparādhaṁ",
  "tika-s0201t2:55_3": "taṁtaṁsikkhāpadapaññattiyā yathādhammaṁ veneyyajjhāsayānurūpañca aviparītadhammadesanāya",
  "tika-s0201t2:55_4": "devamanussehi yathābhisaṅkhatapañhānaṁ tadajjhāsayānukūlaṁ ṭhānaso vissajjanena ca",
  "tika-s0201t2:55_5": "bhagavato sabbattha appaṭihatañāṇacārabhāvena sabbaññutaññāṇaṁ viññūnaṁ pākaṭaṁ,",
  "tika-s0201t2:55_6": "tathā tattha tattha yamakapāṭihāriyakaraṇādīsu iddhividhañāṇādīnīti. Tenāha “mayhañcā”tiādi.",
  "tika-s0201t2:55_7": "Anveti yathāgahitasaṅketassa anugamanavasena eti jānātīti anvayo. Tenāha “anubujjhatīti",
  "tika-s0201t2:55_8": "attho”ti. Saṅketānugamanañcettha “yathāparādhaṁ taṁtaṁsikkhāpadapaññattiyā”tiādinā",
  "tika-s0201t2:55_9": "vuttanayameva. Evaṁ yojanā veditabbāti yathā sabbaññutaññāṇena yojanā katā, evaṁ",
  "tika-s0201t2:55_10": "“evarūpampi nāma mayhaṁ iddhividhañāṇasaṅkhātaṁ uttarimanussadhamma”ntiādinā tattha",
  "tika-s0201t2:55_11": "tattha yojanā veditabbā.",
  "tika-s0201t2:56": "Uttarimanussadhammādivaṇṇanā niṭṭhitā.",
  "tika-s0201t2:57": "Dasabalañāṇavaṇṇanā",
  "tika-s0201t2:58_0": "148. Yadipi ādito abhiññāttayavasena desanāya āgatattā cetopariyañāṇānantaraṁ upari",
  "tika-s0201t2:58_1": "tisso abhiññā vattabbā siyunti vattabbaṁ siyā, atthato pana vijjāttayaṁ yathāvuttaabhiññāttayamevāti",
  "tika-s0201t2:58_2": "katvā “tisso vijjā vattabbā siyu”nti vuttaṁ. Kasmā panettha “tāsu vuttāsu upari dasabalañāṇaṁ",
  "tika-s0201t2:58_3": "na paripūratī”ti vuttaṁ, nanu imāni ñāṇāni sesābhiññā viya attano visayassa abhijānanaṭṭhaṁ",
  "tika-s0201t2:58_4": "upādāya abhiññāsu vattabbāni, akampiyaṭṭhaṁ pana upatthambhanaṭṭhañca upādāya balañāṇesu",
  "tika-s0201t2:58_5": "yathā sammāsatiādayo indriyabalabojjhaṅgamaggaṅgesūti? Nayidamevaṁ. Tattha hi dhammānaṁ",
  "tika-s0201t2:58_6": "dhammakiccavisesavibhāvanaparāya desanāya vuttaṁ, idha pana satthu guṇavisesavibhāvanaparāya",
  "tika-s0201t2:58_7": "desanāya tathā vattuṁ na sakkā atthato anaññattā, ekaccānaṁ puthujjanānaṁ evaṁ cittaṁ",
  "tika-s0201t2:58_8": "uppajjeyya “kimidaṁ bhagavā heṭṭhā vuttaguṇe punapi gaṇhanto guṇādhikadassanaṁ karotī”ti.",
  "tika-s0201t2:58_9": "Tasmā suvuttametaṁ “upari dasabalañāṇaṁ na paripūratī”ti.",
  "tika-s0201t2:59_0": "Aññehi asādhāraṇānīti kasmā vuttaṁ, nanu cetāni sāvakānampi ekaccānaṁ uppajjantīti?",
  "tika-s0201t2:59_1": "Kāmaṁ uppajjanti, yādisāni pana buddhānaṁ ṭhānāṭṭhānañāṇādīni, na tādisāni tadaññesaṁ",
  "tika-s0201t2:59_2": "kadācipi uppajjantīti aññehi asādhāraṇānīti. Tenāha “tathāgatasseva balānī”ti. Imameva",
  "tika-s0201t2:59_3": "hi yathāvuttalesaṁ apekkhitvā tadabhāvato āsayānusayañāṇādīsu eva asādhāraṇaguṇasamaññā",
  "tika-s0201t2:59_4": "niruḷhā. Kāmaṁ ñāṇabalānaṁ ñāṇasambhāro visesapaccayo, puññasambhāropi pana nesaṁ",
  "tika-s0201t2:59_5": "paccayo eva, ñāṇasambhārassapi vā puññasambhārabhāvato “puññussayasampattiyā āgatānī”ti vuttaṁ.",
  "tika-s0201t2:60_0": "Pakatihatthikulanti giricaranadīcaravanacarādippabhedā gocariyakālāvakanāmā sabbāpi",
  "tika-s0201t2:60_1": "balena pākatikā hatthijāti. Dasannaṁ purisānanti thāmamajjhimānaṁ dasannaṁ purisānaṁ.",
  "tika-s0201t2:60_2": "Ekassa tathāgatassa kāyabalanti ānetvā sambandho. Ekassāti ca tathā heṭṭhākathāyaṁ",
  "tika-s0201t2:60_3": "āgatattā desanāsotena vuttaṁ. Nārāyanasaṅghātabalanti ettha nārā vuccanti rasmiyo,",
  "tika-s0201t2:60_4": "tā bahū nānāvidhā ito uppajjantīti nārāyanaṁ, vajiraṁ, tasmā nārāyanasaṅghātabalanti",
  "tika-s0201t2:60_5": "vajirasaṅghātabalanti attho. Ñāṇabalaṁ pana pāḷiyaṁ āgatameva, na kāyabalaṁ viya",
  "tika-s0201t2:60_6": "aṭṭhakathāruḷhamevāti adhippāyo. “Saṁyuttake āgatāni tesattati ñāṇāni sattasattati",
  "tika-s0201t2:60_7": "ñāṇānī”ti vuttaṁ, tattha pana nidānavagge sattasattati āgatāni catucattārīsañca,",
  "tika-s0201t2:60_8": "tesattati pana paṭisambhidāmagge sutamayādīni āgatāni dissanti, na saṁyuttake. Aññānipīti",
  "tika-s0201t2:60_9": "etena ñāṇavatthuvibhaṅge ekakādivasena vuttāni, aññattha ca “pubbante ñāṇa”ntiādinā",
  "tika-s0201t2:60_10": "brahmajālādīsu ca “tayidaṁ tathāgato pajānāti, imāni diṭṭhiṭṭhānāni evaṁ gahitānī”tiādinā",
  "tika-s0201t2:60_11": "vuttāni anekāni ñāṇappabhedāni saṅgaṇhāti. Yāthāvapaṭivedhato sayañca akampiyaṁ puggalañca",
  "tika-s0201t2:60_12": "taṁsamaṅgiṁ neyyesu adhibalaṁ karotīti āha “akampiyaṭṭhena upatthambhanaṭṭhena cā”ti.",
  "tika-s0201t2:61_0": "Usabhassa idanti āsabhaṁ, seṭṭhaṁ ṭhānaṁ. Sabbaññutapaṭijānanavasena abhimukhaṁ gacchanti,",
  "tika-s0201t2:61_1": "aṭṭha vā parisā upasaṅkamantīti āsabhā, pubbabuddhā. Idaṁ panāti buddhānaṁ ṭhānaṁ",
  "tika-s0201t2:61_2": "sabbaññutameva vadati. Tiṭṭhamānovāti avadantopi tiṭṭhamānova paṭijānāti nāmāti attho.",
  "tika-s0201t2:61_3": "Upagacchatīti anujānāti.",
  "tika-s0201t2:62_0": "Aṭṭhasu parisāsūti “abhijānāmi kho panāhaṁ, sāriputta, anekasataṁ khattiyaparisaṁ…pe…",
  "tika-s0201t2:62_1": "tatra vata maṁ bhayaṁ vā sārajjaṁ vā okkamissatīti nimittametaṁ, sāriputta, na samanupassāmī”ti",
  "tika-s0201t2:62_2": "vuttāsu aṭṭhasu parisāsu. Abhītanādaṁnadatīti parato dassitañāṇayogena dasabalohanti",
  "tika-s0201t2:62_3": "abhītanādaṁ nadati. Sīhanādasuttena khandhavagge āgatena.",
  "tika-s0201t2:63_0": "“Devamanussānaṁ catucakkaṁ vattatī”ti suttasesena sappurisūpassayādīnaṁ phalasampattipavatti,",
  "tika-s0201t2:63_1": "purimasappurisūpassayādiṁ upanissāya pacchimasappurisūpassayādīnaṁ sampattipavatti",
  "tika-s0201t2:63_2": "vā vuttāti ādi-saddena tattha ca cakka-saddassa gahaṇaṁ veditabbaṁ. Vicakkasaṇṭhānā",
  "tika-s0201t2:63_3": "asani eva asanivicakkaṁ. Uracakkādīsūti ādi-saddena āṇāsamūhādīsupi cakka-saddassa",
  "tika-s0201t2:63_4": "pavatti veditabbā. “Saṅghabhedaṁ karissāma cakkabheda”ntiādīsu hi āṇā “cakka”nti",
  "tika-s0201t2:63_5": "vuttā, “devacakkaṁ asuracakka”ntiādīsu samūhoti. Paṭivedhaniṭṭhattā arahattamaggañāṇaṁ",
  "tika-s0201t2:63_6": "paṭivedhoti “phalakkhaṇe uppannaṁ nāmā”ti vuttaṁ. Tena paṭiladdhassapi desanāñāṇassa",
  "tika-s0201t2:63_7": "kiccanipphatti parassa bujjhanamattena hotīti “aññātakoṇḍaññassa sotāpatti…pe… phalakkhaṇe",
  "tika-s0201t2:63_8": "pavattaṁ nāmā”ti vuttaṁ. Tato paraṁ pana yāva parinibbānā desanāñāṇappavatti tasseva",
  "tika-s0201t2:63_9": "pavattitassa dhammacakkassa ṭhānanti veditabbaṁ pavattitacakkassa cakkavattino cakkaratanassa ṭhānaṁ viya.",
  "tika-s0201t2:64_0": "“Tiṭṭhatī”ti vuttaṁ, kiṁ bhūmiyaṁ puriso viya? Noti āha “tadāyattavuttitāyā”ti. Ṭhānanti",
  "tika-s0201t2:64_1": "cettha attalābho dharamānatā ca, na gatinivattīti āha “uppajjati ceva pavattati cā”ti.",
  "tika-s0201t2:64_2": "Yattha panetaṁ dasabalañāṇaṁ vitthāritaṁ, taṁ dassento “abhidhamme panā”tiādimāha.",
  "tika-s0201t2:64_3": "Sesesupi eseva nayo.",
  "tika-s0201t2:65_0": "Samādiyantīti samādānāni, tāni pana samādiyitvā katāni hontīti āha “samādiyitvā katāna”nti.",
  "tika-s0201t2:65_1": "Kammameva vā kammasamādānanti etena samādānasaddassa apubbatthābhāvaṁ dasseti muttagatasadde",
  "tika-s0201t2:65_2": "gatasaddassa viya. Gatīti nirayādigatiyo. Upadhīti attabhāvo. Kāloti kammassa vipaccanārahakālo.",
  "tika-s0201t2:65_3": "Payogoti vipākuppattiyā paccayabhūtā kiriyā.",
  "tika-s0201t2:66_0": "Agatigāmininti nibbānagāminiṁ. Vakkhati hi “nibbānañcāhaṁ, sāriputta, pajānāmi nibbānagāmiñca",
  "tika-s0201t2:66_1": "maggaṁ nibbānagāminiñca paṭipada”nti. Bahūsupi manussesu ekameva pāṇaṁ ghātentesu",
  "tika-s0201t2:66_2": "kāmaṁ sabbesaṁ cetanā tassevekassa jīvitindriyārammaṇā, taṁ pana kammaṁ tesaṁ nānākāraṁ.",
  "tika-s0201t2:66_3": "Tesu hi eko ādarena chandajāto karoti, eko “ehi tvampi karohī”ti parehi nippīḷito",
  "tika-s0201t2:66_4": "karoti, eko samānacchando viya hutvā appaṭibāhamāno vicarati. Tesu eko teneva kammena",
  "tika-s0201t2:66_5": "niraye nibbattati, eko tiracchānayoniyaṁ, eko pettivisaye. Taṁ tathāgato āyūhanakkhaṇe",
  "tika-s0201t2:66_6": "eva – “iminā nīhārena āyūhitattā esa niraye nibbattissati, esa tiracchānayoniyaṁ,",
  "tika-s0201t2:66_7": "esa pettivisaye”ti jānāti. Niraye nibbattamānampi – “esa mahāniraye nibbattissati,",
  "tika-s0201t2:66_8": "esa ussadaniraye”ti jānāti. Tiracchānayoniyaṁ nibbattamānampi – “esa apādako bhavissati,",
  "tika-s0201t2:66_9": "esa dvipādako, esa catuppado, esa bahuppado”ti jānāti. Pettivisaye nibbattamānampi",
  "tika-s0201t2:66_10": "– “esa nijjhāmataṇhiko bhavissati, esa khuppipāsiko, esa paradattūpajīvī”ti jānāti.",
  "tika-s0201t2:66_11": "Tesu ca kammesu – “idaṁ kammaṁ paṭisandhimākaḍḍhissati, idaṁ aññena dinnāya paṭisandhiyā",
  "tika-s0201t2:66_12": "upadhivepakkaṁ bhavissatī”ti jānāti.",
  "tika-s0201t2:67_0": "Tathā sakalagāmavāsikesu ekato piṇḍapātaṁ dadamānesu kāmaṁ sabbesampi cetanā piṇḍapātārammaṇāva,",
  "tika-s0201t2:67_1": "taṁ pana kammaṁ tesaṁ nānākāraṁ. Tesu hi eko ādarena karotīti sesaṁ purimasadisaṁ,",
  "tika-s0201t2:67_2": "tasmā tesu keci devaloke nibbattanti, keci manussaloke, taṁ tathāgato āyūhanakkhaṇeyeva",
  "tika-s0201t2:67_3": "jānāti – “iminā nīhārena āyūhitattā esa manussaloke nibbattissati, esa devaloke,",
  "tika-s0201t2:67_4": "tatthāpi esa khattiyakule, esa brāhmaṇakule, esa vessakule, esa suddakule, esa paranimmitavasavattīsu,",
  "tika-s0201t2:67_5": "esa nimmānaratīsu, esa tusitesu, esa yāmesu, esa tāvatiṁsesu, esa cātumahārājikesu,",
  "tika-s0201t2:67_6": "esa bhummadevesū”tiādinā tattha tattha hīnapaṇītasuvaṇṇadubbaṇṇaappaparivāramahāparivāratādibhedaṁ",
  "tika-s0201t2:67_7": "taṁ taṁ visesaṁ āyūhanakkhaṇeyeva jānāti.",
  "tika-s0201t2:68_0": "Tathā vipassanaṁ paṭṭhapentesuyeva – “iminā nīhārena esa kiñci sallakkhetuṁ na sakkhissati,",
  "tika-s0201t2:68_1": "esa mahābhūtamattameva vavatthapessati, esa rūpapariggaheyeva ṭhassati, esa arūpapariggaheyeva,",
  "tika-s0201t2:68_2": "esa nāmarūpapariggaheyeva, esa paccayapariggahe eva, esa lakkhaṇārammaṇikavipassanāya",
  "tika-s0201t2:68_3": "eva, esa paṭhamaphaleyeva, esa dutiyaphale eva, esa tatiyaphale eva, esa arahattaṁ",
  "tika-s0201t2:68_4": "pāpuṇissatī”ti jānāti. Kasiṇaparikammaṁ karontesupi – “imassa parikammamattameva",
  "tika-s0201t2:68_5": "bhavissati, esa nimittaṁ uppādessati, esa appanaṁ eva pāpuṇissati, esa jhānaṁ pādakaṁ",
  "tika-s0201t2:68_6": "katvā vipassanaṁ paṭṭhapetvā arahattaṁ gaṇhissatī”ti jānāti. Tenāha “imassa cetanā”tiādi.",
  "tika-s0201t2:69_0": "Kāmanato, kāmetabbato, kāmapaṭisaṁyuttato ca kāmo dhātu kāmadhātu. Ādi-saddena byāpādadhātu-rūpadhātu-ādīnaṁ",
  "tika-s0201t2:69_1": "saṅgaho. Vilakkhaṇatāyāti visadisasabhāvatāya. Khandhāyatanadhātulokanti anekadhātuṁ",
  "tika-s0201t2:69_2": "nānādhātuṁ khandhalokaṁ āyatanalokaṁ dhātulokaṁ yathābhūtaṁ pajānātīti yojanā. “Ayaṁ",
  "tika-s0201t2:69_3": "rūpakkhandho nāma…pe… ayaṁ viññāṇakkhandho nāma. Tesupi ekavidhena rūpakkhandho,",
  "tika-s0201t2:69_4": "ekādasavidhena rūpakkhandho. Ekavidhena vedanākkhandho, bahuvidhena vedanākkhandho.",
  "tika-s0201t2:69_5": "Ekavidhena saññākkhandho, bahuvidhena saññākkhandho. Ekavidhena saṅkhārakkhandho,",
  "tika-s0201t2:69_6": "bahuvidhena saṅkhārakkhandho. Ekavidhena viññāṇakkhandho, bahuvidhena viññāṇakkhandho”ti",
  "tika-s0201t2:69_7": "evaṁ tāva khandhalokassa, “idaṁ cakkhāyatanaṁ nāma…pe… idaṁ dhammāyatanaṁ nāma. Tattha",
  "tika-s0201t2:69_8": "dasāyatanā kāmāvacarā, dve cātubhūmakā”tiādinā āyatanalokassa, “ayaṁ cakkhudhātu",
  "tika-s0201t2:69_9": "nāma…pe… ayaṁ manoviññāṇadhātu nāma, tattha soḷasa dhātuyo kāmāvacarā, dve cātubhūmakā”tiādinā",
  "tika-s0201t2:69_10": "dhātulokassa anekasabhāvaṁ nānāsabhāvañca pajānāti. Na kevalaṁ upādinnakasaṅkhāralokasseva,",
  "tika-s0201t2:69_11": "atha kho anupādinnakasaṅkhāralokassapi – “imāya nāma dhātuyā ussannattā imassa rukkhassa",
  "tika-s0201t2:69_12": "khandho seto, imassa kāḷo, imassa maṭṭho, imassa sakaṇṭako, imassa bahalattaco, imassa",
  "tika-s0201t2:69_13": "tanuttaco, imassa pattaṁ vaṇṇasaṇṭhānādivasena evarūpaṁ, imassa pupphaṁ nīlaṁ pītaṁ",
  "tika-s0201t2:69_14": "lohitaṁ odātaṁ sugandhaṁ duggandhaṁ, imassa phalaṁ khuddakaṁ mahantaṁ dīghaṁ rassaṁ",
  "tika-s0201t2:69_15": "vaṭṭaṁ susaṇṭhānaṁ dussaṇṭhānaṁ mudukaṁ pharusaṁ sugandhaṁ duggandhaṁ madhuraṁ tittakaṁ",
  "tika-s0201t2:69_16": "kaṭukaṁ ambilaṁ kasāvaṁ, imassa kaṇṭako tikhiṇo kuṇṭho ujuko kuṭilo tambo kāḷo odāto",
  "tika-s0201t2:69_17": "hotī”tiādinā pajānāti. Sabbaññubuddhādīnaṁ eva hi etaṁ balaṁ, na aññesaṁ.",
  "tika-s0201t2:70_0": "Nānādhimuttikatanti nānāajjhāsayataṁ. Adhimutti nāma ajjhāsayadhātu ajjhāsayasabhāvo.",
  "tika-s0201t2:70_1": "So pana hīnapaṇītatāsāmaññena pāḷiyaṁ dvidhāva vuttopi hīnapaṇītādibhedena anekavidhoti",
  "tika-s0201t2:70_2": "āha “hīnādīhi adhimuttīhi nānādhimuttikabhāva”nti. Tattha tattha ye ye sattā yaṁyaṁadhimuttikā,",
  "tika-s0201t2:70_3": "te te taṁtadadhimuttike eva sevanti bhajanti payirupāsanti dhātusabhāgato. Yathā",
  "tika-s0201t2:70_4": "gūthādīnaṁ dhātusabhāvo eso, yaṁ gūthādīhi eva saṁsandanti samenti, evaṁ (puggalānaṁ",
  "tika-s0201t2:70_5": "ajjhāsayassevesa sabhāvo, yaṁ) hīnajjhāsayā dussīlādīhi eva saṁsandanti samenti,",
  "tika-s0201t2:70_6": "sampannasīlādayo ca sampannasīlādīheva. Taṁ nesaṁ nānādhimuttikataṁ bhagavā yathābhūtaṁ pajānātīti.",
  "tika-s0201t2:71_0": "Vuddhiñca hāniñcāti paccayavisesena sāmatthiyato adhikataṁ anadhikatañca. Indriyaparopariyattañāṇaniddese",
  "tika-s0201t2:71_1": "“āsayaṁ jānāti anusayaṁ jānātī”ti āsayādijānanaṁ kasmā niddiṭṭhanti? Āsayajānanādinā",
  "tika-s0201t2:71_2": "yehi indriyehi paroparehi sattā kalyāṇapāpāsayādikā honti, tesaṁ jānanassa vibhāvanato.",
  "tika-s0201t2:71_3": "Evañca katvā indriyaparopariyattaāsayānusayañāṇānaṁ visuṁ asādhāraṇatā, indriyaparopariyattanānādhimuttikatāñāṇānaṁ",
  "tika-s0201t2:71_4": "visuṁ balatā ca siddhā hoti. Tattha āsayanti yattha sattā nivasanti, taṁ tesaṁ nivāsaṭṭhānaṁ",
  "tika-s0201t2:71_5": "diṭṭhigataṁ vā yathābhūtañāṇaṁ vā āsayo.Anusayo appahīnabhāvena thāmagato kileso.",
  "tika-s0201t2:71_6": "Taṁ pana bhagavā sattānaṁ āsayaṁ jānanto tesaṁ tesaṁ diṭṭhigatānaṁ, vipassanāmaggañāṇānañca",
  "tika-s0201t2:71_7": "appavattikkhaṇepi jānāti. Vuttaṁ hetaṁ –",
  "tika-s0201t2:72_0": "“Kāmaṁ sevantaṁyeva bhagavā jānāti ‘ayaṁ puggalo kāmagaruko kāmāsayo kāmādhimutto’ti.",
  "tika-s0201t2:72_1": "Kāmaṁ sevantaññeva jānāti ‘ayaṁ puggalo nekkhammagaruko nekkhammāsayo nekkhammādhimutto’ti.",
  "tika-s0201t2:72_2": "Nekkhammaṁ sevantaññeva jānāti. Byāpādaṁ, abyāpādaṁ, thinamiddhaṁ, ālokasaññaṁ sevantaṁyeva",
  "tika-s0201t2:72_3": "jānāti ‘ayaṁ puggalo thinamiddhagaruko thinamiddhāsayo thinamiddhādhimutto’ti”.",
  "tika-s0201t2:73_0": "Paṭhamādīnaṁ catunnaṁ jhānānanti rūpāvacarānaṁ paṭhamādīnaṁ paccanīkajhāpanaṭṭhena",
  "tika-s0201t2:73_1": "ārammaṇūpanijjhānaṭṭhena ca jhānānaṁ. Catukkanayena hetaṁ vuttaṁ. Aṭṭhannaṁ vimokkhānanti",
  "tika-s0201t2:73_2": "ettha paṭipāṭiyā satta appitappitakkhaṇe paccanīkadhammehi vimuccanato ārammaṇe ca",
  "tika-s0201t2:73_3": "adhimuccanato vimokkhā nāma, aṭṭhamo pana sabbaso saññāvedayitehi vimuttattā apagamavimokkho",
  "tika-s0201t2:73_4": "nāma. Catukkanayapañcakanayesu paṭhamajhānasamādhi savitakkasavicāro nāma, pañcakanaye",
  "tika-s0201t2:73_5": "dutiyajjhānasamādhi avitakkavicāramatto, nayadvayepi upari tīsu jhānesu samādhi avitakkaavicāro,",
  "tika-s0201t2:73_6": "samāpattīsu paṭipāṭiyā aṭṭhannaṁ samādhītipi nāmaṁ, samāpattītipi cittekaggatāsabbhāvato,",
  "tika-s0201t2:73_7": "nirodhasamāpattiyā tadabhāvato na samādhīti nāmaṁ. Hānabhāgiyadhammanti appaguṇehi",
  "tika-s0201t2:73_8": "paṭhamajjhānādīhi vuṭṭhitassa saññāmanasikārānaṁ kāmādianupakkhandanaṁ. Visesabhāgiyadhammanti",
  "tika-s0201t2:73_9": "paguṇehi paṭhamajjhānādīhi vuṭṭhitassa saññāmanasikārānaṁ dutiyajjhānādipakkhandanaṁ.",
  "tika-s0201t2:73_10": "Iti saññāmanasikārānaṁ kāmādidutiyajjhānādipakkhandanāni hānabhāgiyavisesabhāgiyadhammāti",
  "tika-s0201t2:73_11": "dassitāni, tehi pana jhānānaṁ taṁsabhāvatā dhamma-saddena vuttā. Tasmāti vuttamevatthaṁ",
  "tika-s0201t2:73_12": "hetubhāvena paccāmasati. Vodānanti paguṇatāsaṅkhātaṁ vodānaṁ. Tañhi paṭhamajjhānādīhi",
  "tika-s0201t2:73_13": "vuṭṭhahitvā dutiyajjhānādiadhigamassa paccayattā “vuṭṭhāna”nti vuttaṁ. Ye pana “nirodhato",
  "tika-s0201t2:73_14": "phalasamāpattiyā vuṭṭhānanti pāḷi natthī”ti vadanti, te “nirodhā vuṭṭhahantassa nevasaññānāsaññāyatanaṁ",
  "tika-s0201t2:73_15": "phalasamāpattiyā anantarapaccayena paccayo”ti imāya pāḷiyā paṭisedhetabbā. Yo samāpattilābhī",
  "tika-s0201t2:73_16": "samāno eva “na labhāmaha”nti, kammaṭṭhānaṁ samānaṁ eva “na kammaṭṭhāna”nti saññī",
  "tika-s0201t2:73_17": "hoti, so sampattiṁyeva samānaṁ “vipattī”ti paccetīti veditabbo.",
  "tika-s0201t2:74_0": "149.Appananti nigamanaṁ. Na tathā daṭṭhabbanti yathā paravādinā vuttaṁ, tathā na",
  "tika-s0201t2:74_1": "daṭṭhabbaṁ. Sakasakakiccameva jānātīti ṭhānāṭṭhānajānanādiṁ sakaṁ sakaṁyeva kiccaṁ",
  "tika-s0201t2:74_2": "kātuṁ jānāti, yathāsakameva visayaṁ paṭivijjhatīti attho. Tampīti tehi dasabalañāṇehi",
  "tika-s0201t2:74_3": "jānitabbampi. Kammantaravipākantaramevāti kammantarassavipākantarameva jānāti, cetanācetanāsampayuttadhamme",
  "tika-s0201t2:74_4": "nirayādinibbānagāminipaṭipadābhūte kammanti gahetvā āha “kammaparicchedamevā”ti.",
  "tika-s0201t2:74_5": "Dhātunānattañca dhātunānattakāraṇañca dhātunānattakāraṇanti ekadesasarūpekaseso daṭṭhabbo.",
  "tika-s0201t2:74_6": "Tañhi ñāṇaṁ tadubhayampi jānāti, “imāya nāma dhātuyā ussannattā”tiādinā tathā ceva",
  "tika-s0201t2:74_7": "saṁvaṇṇitaṁ. Saccaparicchedamevāti pariññābhisamayādivasena saccānaṁ paricchindanameva.",
  "tika-s0201t2:74_8": "Appetuṁ na sakkoti aṭṭhamanavamabalāni viya taṁsadisaṁ iddhividhañāṇaṁ viya vikubbituṁ.",
  "tika-s0201t2:74_9": "Etenassa balasadisatañca nivāreti. Jhānādiñāṇaṁ viya vā appetuṁ vikubbituñca. Yadipi",
  "tika-s0201t2:74_10": "hi “jhānādipaccavekkhaṇāñāṇaṁ sattamabala”nti tassa savitakkasavicāratā vuttā, tathāpi",
  "tika-s0201t2:74_11": "“jhānādīhi vinā paccavekkhaṇā natthī”ti jhānādisahagataṁ ñāṇaṁ tadantogadhaṁ katvā",
  "tika-s0201t2:74_12": "evaṁ vuttanti veditabbaṁ. Atha vā sabbaññutaññāṇaṁ jhānādikiccaṁ viya na sabbaṁ balakiccaṁ",
  "tika-s0201t2:74_13": "kātuṁ sakkotīti dassetuṁ “jhānaṁ hutvā appetuṁ na sakkoti iddhi hutvā vikubbituṁ",
  "tika-s0201t2:74_14": "na sakkotī”ti vuttaṁ, na pana kassaci balassa jhānaiddhibhāvatoti daṭṭhabbaṁ. Evaṁ",
  "tika-s0201t2:74_15": "kiccavisesavasenapi dasabalañāṇasabbaññutaññāṇānaṁ visesaṁ dassetvā idāni vitakkattikabhūmantaravasenapi",
  "tika-s0201t2:74_16": "taṁ dassetuṁ “apicā”tiādi vuttaṁ. Paṭipāṭiyātiādito paṭṭhāya paṭipāṭiyā.",
  "tika-s0201t2:75_0": "Anupadavaṇṇanaṁ katvā veditabbānīti sambandho. Kilesāvaraṇaṁ niyatamicchādiṭṭhi,",
  "tika-s0201t2:75_1": "kilesāvaraṇassa abhāvo āsavakkhayādhigamassa ṭhānaṁ, tabbhāvo aṭṭhānaṁ, anadhigamassa",
  "tika-s0201t2:75_2": "pana tadubhayaṁ yathākkamaṁ aṭṭhānañca ṭhānañcāti tattha kāraṇaṁ dassento “lokiya…pe…",
  "tika-s0201t2:75_3": "dassanato cā”ti āha. Tattha lokiyasammādiṭṭhiyā ṭhiti āsavakkhayādhigamassa ṭhānaṁ",
  "tika-s0201t2:75_4": "kilesāvaraṇābhāvassa kāraṇattā. Sā hi tasmiṁ sati na hoti, asati ca hoti. Etena tassā",
  "tika-s0201t2:75_5": "aṭṭhitiyā tassa aṭṭhānatā vuttā eva. Nesaṁ veneyyasattānaṁ. Dhātuvemattadassanatoti",
  "tika-s0201t2:75_6": "kāmadhātuādīnaṁ pavattibhedadassanato. Yadaggena dhātuvemattaṁ jānāti, tadaggena",
  "tika-s0201t2:75_7": "cariyāvisesampi jānāti. Dhātuvemattadassanatoti vā dhammadhātuvemattadassanato. Sabbāpi",
  "tika-s0201t2:75_8": "hi cariyā dhammadhātupariyāpannā evāti. Payogaṁ anādiyitvāpi santatimahāmattādīnaṁ",
  "tika-s0201t2:75_9": "viya. Dibbacakkhuñāṇānubhāvato pattabbenāti ettha dibbacakkhunā parassa hadayavatthusannissayalohitavaṇṇadassanamukhena",
  "tika-s0201t2:75_10": "tadā pavattamānacittajānanatthaṁ parikammakaraṇaṁ nāma sāvakānaṁ, tañca kho ādikammikānaṁ,",
  "tika-s0201t2:75_11": "yato dibbacakkhuānubhāvato cetopariyañāṇassa pattabbatā siyā, buddhānaṁ pana yadipi",
  "tika-s0201t2:75_12": "āsavakkhayañāṇādhigamato pageva dibbacakkhuñāṇādhigamo, tathāpi tathā parikammakaraṇaṁ",
  "tika-s0201t2:75_13": "natthi vijjāttayasiddhiyā sijjhanato. Sesābhiññāttaye cetopariyañāṇaṁ dibbacakkhuñāṇādhigamena",
  "tika-s0201t2:75_14": "pattanti ca vattabbataṁ labhatīti tathā vuttanti daṭṭhabbaṁ.",
  "tika-s0201t2:76_0": "Puna evarūpiṁ vācaṁ na vakkhāmīti cittaṁ uppādento taṁ vācaṁ pajahati nāma. Vācāya",
  "tika-s0201t2:76_1": "pana so attho pākaṭo hotīti “vadanto”ti vuttaṁ. Diṭṭhiṁ na gaṇhissāmīti diṭṭhiggāhapaṭikkhepo.",
  "tika-s0201t2:76_2": "Diṭṭhiyā anuppādanaṁ pajahanamevāti āha “pajahanto”ti. So ariyūpavādī niraye ṭhapitoyeva,",
  "tika-s0201t2:76_3": "nāssa nirayūpapattiyā koci vibandho ekaṁsiko ayamatthoti adhippāyo.",
  "tika-s0201t2:77_0": "Assāti ekaṁsikabhāvassa. Sikkhāhi sīlasamādhipaññāhi, tadatthāya vipassanāya ca vinā",
  "tika-s0201t2:77_1": "aññārādhanassa asambhavato “lokiyalokuttarā sīlasamādhipaññā veditabbā”ti vatvā puna",
  "tika-s0201t2:77_2": "āsannatare sīlādike dassento “lokuttaravaseneva vinivattetumpi vaṭṭatī”ti āha, tasmā",
  "tika-s0201t2:77_3": "aggamaggapariyāpannā sīlādayo veditabbā. Aggamaggaṭṭhassa hi diṭṭheva dhamme ekaṁsikā",
  "tika-s0201t2:77_4": "aññārādhanā, itaresaṁ anekaṁsikāti. Sampajjanaṁ sampadā, nipphattīti attho, tasmā",
  "tika-s0201t2:77_5": "evaṁsampadanti evaṁavirajjhanakanipphattikanti vuttaṁ hoti. Tenāha “imampi kāraṇa”ntiādi.",
  "tika-s0201t2:77_6": "Tattha kāraṇanti yutti. Tatrāyaṁ yuttiniddhāraṇā “nirayūpago ariyūpavādī tadādāyassa",
  "tika-s0201t2:77_7": "avijjamānato seyyathāpi micchādiṭṭhī”ti. Ettha ca “taṁ vācaṁ appahāyā”tiādivacanena",
  "tika-s0201t2:77_8": "tadādāyassa appahānena ca ariyūpavādo antarāyiko anatthāvaho ca, pahānena pana accayaṁ",
  "tika-s0201t2:77_9": "desetvā khamāpanena anantarāyiko atthāvaho ca yathā taṁ vuṭṭhitā desitā ca āpattīti dasseti.",
  "tika-s0201t2:78": "Dasabalañāṇavaṇṇanā niṭṭhitā.",
  "tika-s0201t2:79": "Catuvesārajjañāṇavaṇṇanā",
  "tika-s0201t2:80_0": "150. Byāmohabhayavasena saraṇapariyesanaṁ sārajjanaṁ sārado, byāmohabhayaṁ, vigato",
  "tika-s0201t2:80_1": "sārado etassāti visārado, tassa bhāvo vesārajjaṁ. Taṁ pana ñāṇasampadaṁ pahānasampadaṁ",
  "tika-s0201t2:80_2": "desanāvisesasampadaṁ khemaṁ nissāya pavattaṁ catubbidhaṁ paccavekkhaṇañāṇaṁ. Tenāha",
  "tika-s0201t2:80_3": "“catūsu ṭhānesū”tiādi. Dassitadhammesūti vuttadhammesu. Vacanamattameva hi tesaṁ,",
  "tika-s0201t2:80_4": "na pana dassanaṁ tādisasseva dhammassa abhāvato. Bhagavatā eva vā “ime dhammā anabhisambuddhā”ti",
  "tika-s0201t2:80_5": "parassa vacanavasena dassitadhammesu. “Dhammapaṭisambhidā”tiādīsu viya dhamma-saddo",
  "tika-s0201t2:80_6": "hetupariyāyoti āha “sahadhammenāti sahetunā”ti. Hetūti ca upapattisādhanahetu veditabbo,",
  "tika-s0201t2:80_7": "na kārako sampāpako ca. Appamāṇanti anidassanaṁ. Nidassanañhi anvayato byatirekato",
  "tika-s0201t2:80_8": "pamāṇaṅgatāya “pamāṇa”nti vuccati. Nimittanti codanāya kāraṇaṁ. Tattha codako codanaṁ",
  "tika-s0201t2:80_9": "karotīti kāraṇaṁ, dhammo codanaṁ karoti etenāti kāraṇaṁ. Tenāha “puggalopī”tiādi.",
  "tika-s0201t2:80_10": "Khemanti kenaci appaṭibandhiyabhāvena anupaddutataṁ.",
  "tika-s0201t2:81_0": "Antarāyo etesaṁ atthi, antarāyevā yuttāti antarāyikā. Evaṁbhūtā pana te yasmā antarāyakarā",
  "tika-s0201t2:81_1": "nāma honti, tasmā āha “antarāyaṁ karontīti antarāyikā”ti. Asañcicca vītikkamo na",
  "tika-s0201t2:81_2": "tathā sāvajjoti katvā vuttaṁ “sañcicca vītikkantā”ti. Satta āpattikkhandhātiādi nidassanamattaṁ",
  "tika-s0201t2:81_3": "itaresampi catunnaṁ “antarāyikā”ti vuttadhammānaṁ tabbhāve byabhicārābhāvato. Idha",
  "tika-s0201t2:81_4": "pana methunadhammo adhippetoti idaṁ aṭṭhuppattivasena vuttaṁ ariṭṭhasikkhāpadaṁ viya.",
  "tika-s0201t2:81_5": "Yasmā taṅkhaṇampi kāmesu ādīnavaṁ disvā viratto hoti ce, visesaṁ adhigacchati, na",
  "tika-s0201t2:81_6": "kāmesu āsatto, tasmā vuttaṁ “methunaṁ…pe… antarāyo hotī”ti. Tattha yassa kassacīti",
  "tika-s0201t2:81_7": "na kevalaṁ pabbajitasseva, atha kho yassa kassaci. Tathā hi vuttaṁ “methunamanuyuttassa,",
  "tika-s0201t2:81_8": "mussatevāpi sāsana”nti. Tasmiṁ aniyyānikadhammeti tasmiṁ parena parikappitaaniyyānikadhammanimittaṁ.",
  "tika-s0201t2:81_9": "Nimittatthe hi idaṁ kammasaṁyoge bhummaṁ.",
  "tika-s0201t2:82": "Catuvesārajjañāṇavaṇṇanā niṭṭhitā.",
  "tika-s0201t2:83": "Aṭṭhaparisavaṇṇanā",
  "tika-s0201t2:84_0": "151. Purisassa sūratarabhāvo nāma saṅgāme pākaṭo hoti, na gehe nisinnakāle, evaṁ",
  "tika-s0201t2:84_1": "vesārajjañāṇassa ānubhāvo paṇḍitaparisāsu yattha katthacīti dassento “vesārajjañāṇassa",
  "tika-s0201t2:84_2": "baladassanattha”nti āha. Sannipatitvā nisinnaṭṭhānanti ṭhānasīsena sannipatitakhattiyaparisameva",
  "tika-s0201t2:84_3": "dasseti. Eseva nayo sabbatthāti atidesena āvibhāvitamatthaṁ dassetuṁ “mārakāyikāna”ntiādi",
  "tika-s0201t2:84_4": "vuttaṁ sadisatthavisayattā atidesassa. Yathā hi khattiyānaṁ samūho khattiyaparisāti",
  "tika-s0201t2:84_5": "ayamattho labbhati, na evaṁ “māraparisā”ti ettha, mārassa parisāti pana māraparisāti",
  "tika-s0201t2:84_6": "ayamattho adhippeto. Tenāha “mārakāyikānaṁ…pe… na mārāna”nti. Mārakāyikānanti mārapakkhiyānaṁ.",
  "tika-s0201t2:84_7": "Uggaṭṭhānadassanavasenāti sārajjitabbaṭṭhānadassanavasena, evaṁ uggā khattiyā attano",
  "tika-s0201t2:84_8": "puññatejenāti adhippāyo. Brāhmaṇā tīsu vedesūti idaṁ itaresaṁ avisayadassanavasena",
  "tika-s0201t2:84_9": "vuttaṁ. Vede sajjhāyantāpi hi khattiyā vessā ca tadatthavicāraṇāya yebhuyyena asamatthā",
  "tika-s0201t2:84_10": "evāti. Kasmā panettha yāmādiparisā na gahitāti? Bhusaṁ kāmābhigiddhatāya yonisomanasikāravirahato.",
  "tika-s0201t2:84_11": "Yāmādayo hi uḷāruḷāre kāme paṭisevantā tatthābhigiddhatāya dhammassavanāya sabhāvena",
  "tika-s0201t2:84_12": "cittampi na uppādenti, mahābodhisattānaṁ pana buddhānañca ānubhāvena ākaḍḍhiyamānā",
  "tika-s0201t2:84_13": "kadāci tesaṁ payirupāsanādīni karonti tādise mahāsamaye. Teneva hi vimānavatthudesanāpi",
  "tika-s0201t2:84_14": "tannimittā bahulā nāhosi. Manussānaṁ vasenāyaṁ katā.",
  "tika-s0201t2:85_0": "Paracakkavāḷesu ca manussānaṁ visesādhigamo natthīti pucchati “kiṁ pana bhagavā aññāni",
  "tika-s0201t2:85_1": "cakkavāḷānipi gacchatī”ti. Itaro yadipi tesaṁ ariyadhammādhigamo natthi, vāsanāya",
  "tika-s0201t2:85_2": "pana tattha gantvā dhammaṁ desetīti dassento “āmagacchatī”ti āha. Keyūraṁ nānāvidharatanaparisibbitasuvaṇṇajālavinaddhaṁ",
  "tika-s0201t2:85_3": "bhujābharaṇaṁ. Aṅgadaṁ nānāgandhagandhitaṁ, kevalaṁ vā suvaṇṇamayaṁ bāhuvalayaṁ.",
  "tika-s0201t2:85_4": "Chinnassarāti dvidhābhūtassarā gaggarassarāti gaggarikāya viya gaggarāyamānakharassarā.",
  "tika-s0201t2:85_5": "Bhāsantaranti tesaṁ bhāsaṁ sandhāyāha. “Vīmaṁsāuppajjatī”ti saṅkhepato vuttaṁ vivarituṁ",
  "tika-s0201t2:85_6": "“idaṁ vuttaṁ hotī”tiādi vuttaṁ.",
  "tika-s0201t2:86": "Saṅgammāti samāgantvā. Ādito lāpo ālāpo, vacanapaṭivacanavasena samaṁ lāpo sallāpo. Sammā, samaññā vā kathā saṁkathā, saṁkathāva sākacchā.",
  "tika-s0201t2:87": "Aṭṭhaparisavaṇṇanā niṭṭhitā.",
  "tika-s0201t2:88": "Catuyonivaṇṇanā",
  "tika-s0201t2:89_0": "152. Yavanti tāya sattā amissitāpi samānajātitāya missitā viya hontīti yoni. Sā pana",
  "tika-s0201t2:89_1": "atthato aṇḍādiuppattiṭṭhānavisiṭṭho khandhānaṁ bhāgaso pavattivisesoti āha “khandhakoṭṭhāso",
  "tika-s0201t2:89_2": "yoni nāmā”ti. Aṇḍe jātāti paṭhamāya jātiyā vasena vuttaṁ, dutiyāya pana aṇḍato, aṇḍe",
  "tika-s0201t2:89_3": "vā bhijjamāne jātāti evamattho veditabbo. Tenāha “abhinibbhijja jāyantī”ti. Vināti",
  "tika-s0201t2:89_4": "etehi aṇḍādīhi bāhirapaccayehi vinā. Uppatitvā viyāti uppajjanavasena patitvā viya.",
  "tika-s0201t2:89_5": "Bāhirapaccayanirapekkhattāyeva vā upapatane sādhukārino upapātikā, te eva idha opapātikāti",
  "tika-s0201t2:89_6": "vuttā. Ādi-saddena gabbhamale nibbattamahāpadumakumārādīnaṁ saṅgaho. Nijjhāmataṇhikapetānaṁ",
  "tika-s0201t2:89_7": "niccaṁ dukkhāturatāya kāmasevanā natthi, tasmā te gabbhaseyyakā na honti, jālavantatāya",
  "tika-s0201t2:89_8": "na tāsaṁ kucchiyaṁ gabbho saṇṭhāti, tasmā te opapātikāyeva saṁsedajattāyapi asambhavato.",
  "tika-s0201t2:89_9": "Nerayikā viyāti nidassanāpadesena tesampi opapātikattaṁ dīpeti. Avasesāti nijjhāmataṇhikanerayike",
  "tika-s0201t2:89_10": "ṭhapetvā avasesā vinipātikā. Yakkhānaṁ cātumahārājikatāya opapātikabhāve eva āpanne",
  "tika-s0201t2:89_11": "taṁ nivattetuṁ “evaṁ yakkhāpī”ti vuttaṁ. Tathā hi te na bhummadevā na ca vinipātikāti.",
  "tika-s0201t2:90": "Catuyonivaṇṇanā niṭṭhitā.",
  "tika-s0201t2:91": "Pañcagativaṇṇanā",
  "tika-s0201t2:92_0": "153.Gantabbāti upapajjitabbā. Yathā hi kammabhavo paramatthato asatipi kārake paccayasāmaggiyā",
  "tika-s0201t2:92_1": "siddho taṁsamaṅginā santānalakkhaṇena sattena katoti voharīyati, tathā upapattibhavalakkhaṇā",
  "tika-s0201t2:92_2": "gatiyo paramatthato asatipi gamake taṁtaṁkammavasena yesaṁ tāni kammāni, tehi gantabbāti",
  "tika-s0201t2:92_3": "voharīyantīti. Evaṁ saddatthato gatiṁ dassetvā atthuddhāranayenapi taṁ dassetuṁ “apicā”tiādi",
  "tika-s0201t2:92_4": "vuttaṁ. Yesu nirayādibhedesu upapattibhavesu gati-saddo nirūḷho, tato aññatthāpi",
  "tika-s0201t2:92_5": "gatisaddappavatti atthi, taṁ ekena gati-saddena visesetvā āha “gatigatī”ti yathā",
  "tika-s0201t2:92_6": "“dukkhadukkhaṁ, rūparūpa”nti ca. Uppādāvatthāya gamanaṁ upagamananti “nibbattigatī”ti",
  "tika-s0201t2:92_7": "vuttā. Gatinti cittagatiṁ. Tenāha “ajjhāsayagati nāmā”ti, ajjhāsayappavattīti attho.",
  "tika-s0201t2:92_8": "Tadaṭṭhakathāyaṁ pana “gatinti nipphatti”nti attho vutto. Brahmanimantanasutte hi",
  "tika-s0201t2:92_9": "ayaṁ pāḷīti. Jutinti ānubhāvaṁ. Vibhavoti vināso. So hi vigamoti atthena gati. Teneva",
  "tika-s0201t2:92_10": "nibbānaṁ arahato gatīti anupādisesanibbānaṁ arahato gati vigamo vibhavoti anekatthattā",
  "tika-s0201t2:92_11": "dhātūnaṁ. Dveyeva gatiyoti dveva nipphattiyoti atthoti āha “ayaṁ nipphattigati nāmā”ti.",
  "tika-s0201t2:93_0": "Yassa uppajjati, taṁ brūhento eva uppajjatīti ayo, sukhaṁ. Natthi ettha ayoti nirayo.",
  "tika-s0201t2:93_1": "Tato eva ramitabbaṁ assādetabbaṁ tattha natthīti dassento āha “niratiatthena nirassādaṭṭhena",
  "tika-s0201t2:93_2": "nirayo”ti. Tiriyaṁ añcitāti devamanussādayo viya uddhaṁ dīghā ahutvā tiriyaṁ dīghābhi",
  "tika-s0201t2:93_3": "attho. Pakaṭṭhato sukhato ayanaṁ apagamo peccabhāvo, taṁ peccabhāvaṁ pattānaṁ visayoti",
  "tika-s0201t2:93_4": "petayonimeva vadati. Manaso ussannattāti satisūrabhāvabrahmacariyayogyatādiguṇavasena",
  "tika-s0201t2:93_5": "upacitamānasatāya ukkaṭṭhaguṇacittatāyāti atto. Ayaṁ panattho nippariyāyato jambudīpavāsīvasena",
  "tika-s0201t2:93_6": "veditabbo. Yathāha – “tīhi, bhikkhave, ṭhānehi jambudīpikā manussā uttarakuruke manusse",
  "tika-s0201t2:93_7": "adhiggaṇhanti deve ca tāvatiṁse. Katamehi tīhi? Sūrā satimanto idha brahmacariyavāso”ti.",
  "tika-s0201t2:93_8": "Tehi pana samānarūpāditāya saddhiṁ parittadīpavāsīhi itaramahādīpavāsinopi manussāteva",
  "tika-s0201t2:93_9": "paññāyiṁsu. Lokiyā pana “manuno apaccabhāvena manussā”ti vadanti. Ayamettha saṅkhepo,",
  "tika-s0201t2:93_10": "vitthāro pana paramatthadīpaniyaṁ vimānavatthusaṁvaṇṇanāyaṁ vuttanayena gahetabbo.",
  "tika-s0201t2:93_11": "Ānubhāvehīti devānubhāvasaṅkhātehi iddhivisesehi. Tattha kāmā devā kāmaguṇehi ceva",
  "tika-s0201t2:93_12": "iddhivisesehi ca itare iddhiviseseheva dibbanti kīḷanti jotanti, saraṇanti vā gammanti,",
  "tika-s0201t2:93_13": "abhitthaviyantīti vā devāti.",
  "tika-s0201t2:94_0": "Tiracchānayoniñcātiādīsūti ettha tiracchānayonipettivisayaggahaṇena khandhānaṁ eva",
  "tika-s0201t2:94_1": "gahaṇaṁ tesaṁ tādisassa paricchinnassa okāsassa abhāvato. Yattha vā te araññasamuddapabbatādike",
  "tika-s0201t2:94_2": "nibaddhavāsaṁ vasanti, tādisassa ṭhānassa vasena okāsopi gahetabbo. Nirayūpagādīhi",
  "tika-s0201t2:94_3": "sattehi maggitabbato maggo paṭipajjitabbā paṭipadā cāti taṁ taṁ kammameva vuttanti",
  "tika-s0201t2:94_4": "āha “ubhayenapī”tiādi. Yathā ca paṭipannoti iminā tassa kammassa katūpacitākāramāha.",
  "tika-s0201t2:94_5": "Ettha ca nirayagāmiñca maggaṁ nirayagāminiñca paṭipadanti iminā sādhāraṇato nirayasaṁvattaniyaṁ",
  "tika-s0201t2:94_6": "kammaṁ vatvā puna taṁ taṁ santānapatitatāya asādhāraṇataṁ dassetuṁ “yathāpaṭipanno”tiādi",
  "tika-s0201t2:94_7": "vuttanti daṭṭhabbaṁ. Vinipatantīti vivasā, virūpaṁ vā nipatanti. Kasmā panettha pañcagatiparicchedakañāṇaṁ",
  "tika-s0201t2:94_8": "dassento bhagavā “nibbānañcāha”ntiādimāhāti anuyogaṁ sandhāyāha “idaṁ panā”tiādi.",
  "tika-s0201t2:94_9": "Na hi bhagavā attano buddhasubuddhataṁ vibhāvento sāvasesaṁ katvā desanaṁ deseti.",
  "tika-s0201t2:95": "Pañcagativaṇṇanā niṭṭhitā.",
  "tika-s0201t2:96": "Ñāṇapavattākāravaṇṇanā",
  "tika-s0201t2:97_0": "154.Ñāṇappavattākāranti ñāṇassa pavattiākāraṁ, ñāṇassa vā pavattipakāraṁ. Ekantadukkhāti",
  "tika-s0201t2:97_1": "ekantena dukkhā accantadukkhā. Tā pana sabbakālaṁ dukkhā sukhālayenapi asammissāti",
  "tika-s0201t2:97_2": "dassento āha “niccadukkhā nirantaradukkhā”ti. Bahalāti atanukā, mahantāti attho.",
  "tika-s0201t2:97_3": "Tibbāti vā tikhiṇā. Kharāti kakkhaḷā. Kaṭukāti vā aniṭṭhā. Kassati khaṇīyatīti kāsu,",
  "tika-s0201t2:97_4": "āvāṭo. Kasīyati cīyatīti kāsu, rāsi. Phunantīti dvīhi hatthehi aṅgārāni ukkhipitvā",
  "tika-s0201t2:97_5": "paṭivātaṁ ophunanti, tena tesaṁ sakalasarīraṁ ḍayhati. Tenāha “paridaḍḍhagattā”ti.",
  "tika-s0201t2:97_6": "Purisappamāṇaṁ porisaṁ. Ekapathenevāti ekamaggabhūteneva. Anukkamanīyenāti ukkamituṁ",
  "tika-s0201t2:97_7": "apakkamituṁ asakkuṇeyyena.",
  "tika-s0201t2:98_0": "Nanu ca dibbacakkhuñāṇaṁ paccuppannavaṇṇārammaṇaṁ, tena kathaṁ rūpantarasamaṅgiṁ",
  "tika-s0201t2:98_1": "niraye nibbattasattaṁ “ayaṁ so”ti jānātīti codanaṁ sandhāyāha “tattha kiñcāpī”tiādi.",
  "tika-s0201t2:98_2": "Yathākammūpagañāṇena “ayaṁ so”ti sallakkheti, tassa pana dibbacakkhuānubhāvena pattabbattā",
  "tika-s0201t2:98_3": "“dibbacakkhubalaṁ nāma etanti vuttaṁ.",
  "tika-s0201t2:99_0": "Purimanayenevāti “gūthakūpo viya tiracchānayoni daṭṭhabbā”tiādinā aṅgārakāsupamāyaṁ",
  "tika-s0201t2:99_1": "vuttanayeneva. Dukkhā vedanā bahulā etāsūti dukkhabahulā. Bahalapattapalāsoti aviraḷatanuvipulapaṇṇo.",
  "tika-s0201t2:99_2": "Sukhaparibhogaṁ mahāpāsādaṁ dassetuṁ “dīghapāsādo”ti vuttaṁ caturassapāsādādīnaṁ",
  "tika-s0201t2:99_3": "khuddakattā. Uṇṇāmayaattharaṇenāti uṇṇāmayalohitaattharaṇena. Uttaraṁ uparibhāgaṁ",
  "tika-s0201t2:99_4": "chādetīti uttaracchado, vitānaṁ. Taṁ pana lohitavitānaṁ idhādhippetanti “rattavitānenā”ti vuttaṁ.",
  "tika-s0201t2:100_0": "Aparabhāgayojanāti pāḷiyaṁ “aparena samayenā”ti vuttassa aparabhāgassa yojanā. Sā",
  "tika-s0201t2:100_1": "pana ekadesena purimabhāge vutte eva suviññeyyā hotīti “yathā so”tiādimāha. Maggāruḷhamevāti",
  "tika-s0201t2:100_2": "maggaṁ upagatamattameva.",
  "tika-s0201t2:101_0": "Niyamābhāvāti “dibbacakkhunāva passatī”ti niyamassa abhāvā. “Dibbacakkhunāpi passissatī”ti",
  "tika-s0201t2:101_1": "idaṁ na anuttarasukhānubhavanassa dibbacakkhugocarattā vuttaṁ, anāgatassa pana tassa",
  "tika-s0201t2:101_2": "dibbacakkhuparibhaṇḍabhūtena anāgataṁsañāṇena dassanamevāti kāraṇūpacārena vuttaṁ.",
  "tika-s0201t2:101_3": "Pāḷiyaṁ pana “cetasā ceto paricca pajānāmi”cceva vuttaṁ. “Atthato pana nānā hotī”ti",
  "tika-s0201t2:101_4": "saṅkhepato vuttamatthaṁ vivarituṁ “devalokasukhaṁ hī”tiādiṁ vatvā yathādassitaupamāhipi",
  "tika-s0201t2:101_5": "ayamattho pākaṭo evāti dassento “upamāyampī”tiādimāha. Gotrabhuñāṇuppādato paṭṭhāya",
  "tika-s0201t2:101_6": "nirodhaṁ passitvā uppannamaggaphalapaccavekkhaṇavasena ceva parato phalasamāpattisamāpajjanavasena",
  "tika-s0201t2:101_7": "ca ariyasāvako nirodhe sayito viya hoti tadapassayeneva pavattanatoti āha “nirodhasayanavaragata”nti.",
  "tika-s0201t2:101_8": "Tenāha “nibbānā…pe… passatī”ti.",
  "tika-s0201t2:102": "Ñāṇapavattākāravaṇṇanā niṭṭhitā.",
  "tika-s0201t2:103": "Dukkarakārikādisuddhivaṇṇanā",
  "tika-s0201t2:104_0": "155. Pucchānusandhiādianusandhittayato aññattā “pāṭiyekkaṁ anusandhivasenā”ti vuttaṁ.",
  "tika-s0201t2:104_1": "Na kevalaṁ “dukkarakārikāya suddhi hotī”ti evaṁladdhiko eva, atha kho dukkaracārīsu",
  "tika-s0201t2:104_2": "abhippasannoti dassetuṁ “apicā”tiādi vuttaṁ. Catukuṇḍikoti dvīhi pādehi hatthehīti",
  "tika-s0201t2:104_3": "catūhi aṅgehi kuṇḍanako āhiṇḍanako. Chamānikiṇṇanti bhūmiyaṁ khittaṁ. Bhakkhasanti āhāraṁ.",
  "tika-s0201t2:105_0": "Macchariyamalādipāpadhammavigamanato mettādiguṇānubrūhanato ca brahmaṁ seṭṭhaṁ cariyanti",
  "tika-s0201t2:105_1": "brahmacariyaṁ, dānaṁ. Tathā hi taṁ bhagavatā paṇḍitapaññattaṁ vuttaṁ. Evaṁ sesesupi",
  "tika-s0201t2:105_2": "yathārahaṁ brahmacariyapariyāyo niddhāretvā vattabbo. Kinti kīdisaṁ. Vatanti samādinnavataṁ.",
  "tika-s0201t2:105_3": "Suciṇṇassāti suṭṭhu ciṇṇassa puññassa. Iddhīti ānubhāvo. Jutīti vatthābharaṇobhāsasamujjalā",
  "tika-s0201t2:105_4": "sarīrappabhā. Balavīriyūpapattīti kāyabalena ceva ussāhena ca samannāgamo.",
  "tika-s0201t2:106_0": "Tena pāṇi kāmadadoti tena addhikānaṁ upagacchantānaṁ hatthaṁ pasāretvā asayhaseṭṭhino",
  "tika-s0201t2:106_1": "dānaṭṭhānadassanamayena puññena idāni mayhaṁ hattho kapparukkho viya kāmadado icchiticchitadāyī,",
  "tika-s0201t2:106_2": "kāmadado honto ca madhussavo iṭṭhavatthuvissajjanako jāto. Tena me brahmacariyenāti",
  "tika-s0201t2:106_3": "tena mama yathāvuttakāyaveyyāvaṭiyakammasaṅkhātena seṭṭhacariyena. Puññanti puññaphalaṁ.",
  "tika-s0201t2:106_4": "Tampi hi pujjasabhāvato, uttarapadalopena vā “evamidaṁ puññaṁ pavaḍḍhatī”tiādīsu “puñña”nti vuccati.",
  "tika-s0201t2:107_0": "Pañca sikkhāpadāni samāhaṭāni pañcasikkhāpadaṁ yathā “tibhavaṁ, tisakaṭa”nti ca.",
  "tika-s0201t2:107_1": "Brahmacariyasminti dhammadesanāya. Sā hi vineyyānaṁ brahmabhāvāvahanato brahmaṁ seṭṭhaṁ",
  "tika-s0201t2:107_2": "cariyaṁ, brahmuno vā bhagavato vācasikaṁ cariyanti “brahmacariya”nti vuccati.",
  "tika-s0201t2:108_0": "Sahassaṁ maccuhāyinanti sahassamattā arahattasamadhigamena maccuvisayātikkamena maccupahāyino",
  "tika-s0201t2:108_1": "jātā. Brahmacārī bhavissāmāti ettha yena brahmacariyena te brahmacārinoti vuccanti,",
  "tika-s0201t2:108_2": "taṁ brahmacariyaṁ niddhāretvā āha “methunavirati brahmacariyanti vuttā”ti.",
  "tika-s0201t2:109": "Nātikkamāmāti na aticarāma agamanīyaṭṭhānepi itaratthāpi na vītikkamāma. Tenāha “aññatra tāhi brahmacariyaṁ carāmā”ti. Amhanti amhākaṁ.",
  "tika-s0201t2:110_0": "Attadamanavasenāti yathāpaṭiññaṁ arahantānaṁ anukaraṇākārena pavattacittadamanavasena,",
  "tika-s0201t2:110_1": "manacchaṭṭhānaṁ indriyānaṁ damanenāti attho. Sikhāppattaseṭṭhacariyatāya ariyamaggo",
  "tika-s0201t2:110_2": "brahmacariyaṁ. Brahmaṁ seṭṭhaṁ carati etenāti brahmacariyaṁ, satthusāsanaṁ.",
  "tika-s0201t2:111_0": "Ataramānānanti na taramānānaṁ desakālaṁ udikkhantānaṁ. Phalāsāva samijjhatīti sudullabhaphalepi",
  "tika-s0201t2:111_1": "āsā sammāpayogamanvāya samijjhati eva. Vipakkabrahmacariyosmīti visesena nipphannapaṇītajjhāsayo",
  "tika-s0201t2:111_2": "paripuṇṇauḷāramanoratho. So hi seṭṭhamanosamācāratāya brahmacariyapariyāyena vutto.",
  "tika-s0201t2:112_0": "Idameva suttaṁ āgataṭṭhānanti adhippāyo tepiṭake buddhavacane idameva suttapadaṁ",
  "tika-s0201t2:112_1": "“vīriyaṁ brahmacariya”nti āgataṭṭhānanti attho. Vīriyañhi tasmiṁ visaye uttamaṁ paramukkaṁsagataṁ",
  "tika-s0201t2:112_2": "tādisacariyāhetu cāti brahmacariyanti idha vuttaṁ. Caturaṅgasamannāgatanti catubbidhadukkarakiriyāya",
  "tika-s0201t2:112_3": "sādhakassa catubbidhassa attano pavattiākārassa vasena caturaṅgasamannāgataṁ.",
  "tika-s0201t2:113_0": "Koci chinnabhinnapaṭapilotikadharo dasantayuttassa vatthassa abhāvato nicceloti vattabbataṁ",
  "tika-s0201t2:113_1": "labheyyāti taṁ nivattento āha “naggo”ti. Evaṁ akāsiṁ, evampi sattapīḷā mā ahosīti",
  "tika-s0201t2:113_2": "adhippāyo. Yathā “abhihaṭaṁ na sādiyāmī”tiādi bhikkhāpariyesane ukkaṭṭhacāritādassanaṁ,",
  "tika-s0201t2:113_3": "evaṁ “naehi bhaddantikādibhāvopī”ti gahetabbaṁ. Purisantaragatāyāti purisasamīpagatāya.",
  "tika-s0201t2:113_4": "Saṁkittīyanti etāyāti saṁkitti, gāmavāsiādīhi samudāyavasena kariyamānakiriyā. Idha",
  "tika-s0201t2:113_5": "pana bhattasaṁkitti adhippetāti āha “saṁkittetvā katabhattesū”ti. Dadanti tāyāti",
  "tika-s0201t2:113_6": "datti. Ekāhaṁ antarabhūtaṁ etassa atthīti ekāhikaṁ. Esa nayo sesapadesupi. Ekāhavārenāti",
  "tika-s0201t2:113_7": "ekāhikavārena. “Ekāhika”ntiādinā vuttavidhimeva paṭipāṭiyā pavattabhāvaṁ dassetuṁ",
  "tika-s0201t2:113_8": "puna vuttaṁ. Tenāha “iti evarūpa”ntiādi.",
  "tika-s0201t2:114": "Erakatiṇādīni vāti erakatiṇādīni ganthitvā katanivāsanāni chavadussāni, nihīnadussānīti attho. Tantāvutānanti tantaṁ pasāretvā vītānaṁ. Pakatikaṇṭaketi salākakaṇṭake.",
  "tika-s0201t2:115_0": "156.Nekavassagaṇasañjātanti anekavassasamūhasañjātaṁ. Nanu ca idāneva “sāyatatiyakampi",
  "tika-s0201t2:115_1": "udakorohanānuyogamanuyutto”ti vuttaṁ, “nekavassagaṇikaṁ rajojallaṁ kāye sannicita”nti",
  "tika-s0201t2:115_2": "ca, tadubhayaṁ ekasmiṁ kathaṁ sambhavatīti āha “idaṁ attano rajojallakavatasamādānakālaṁ",
  "tika-s0201t2:115_3": "sandhāya vadatī”ti. Eteneva “acelako homī”ti vuttaacelakapaṭiññā, “sāṇānipi dhāremī”tiādinā",
  "tika-s0201t2:115_4": "vuttachannakapaṭiññā, tatthāpi sāṇa-masāṇa-chavadussādi-nivattha-paṭiññā ca aviruddhāti",
  "tika-s0201t2:115_5": "daṭṭhabbā tasmiṁ tasmiṁ kāle tathā tathā paṭipannattā. Teti acelakā. Saṅghātanti",
  "tika-s0201t2:115_6": "sabbaso ghātaṁ. Tenāha “vadha”nti. Sīlavā nāma natthi “anabhisandhikampi pāpaṁ hotī”ti",
  "tika-s0201t2:115_7": "evaṁ laddhikattā. Sīlaṁ adhiṭṭhāyāti idaṁ paṭikkamanakiriyaṁ sandhāya vuttaṁ.",
  "tika-s0201t2:116": "Pāsaṇḍapariggahaṇatthāyāti pāsaṇḍesu asārasārabhāvavīmaṁsanatthāya. Taṁ pabbajjanti ājīvakapabbajjaṁ. Vikaṭabhojaneti vikatabhojane virūpabhojane. Tenāha “apakatibhojane”ti.",
  "tika-s0201t2:117_0": "157.Bhiṁsanakatasminti bhāvasādhanabhāvī idaṁ padanti āha “bhiṁsanakatasmiṁ bhiṁsanakakiriyāyā”ti.",
  "tika-s0201t2:117_1": "“Bhiṁsanakattasmi”nti vattabbe ekassa ta-kārassa lopo daṭṭhabbo. Yebhuyyaggahaṇaṁ",
  "tika-s0201t2:117_2": "lomavantavasenapi yojetabbaṁ, na lomavasenāti āha “bahutarānaṁ vā”tiādi.",
  "tika-s0201t2:118_0": "Su-sadde u-kārassa o-kāraṁ katvā pāḷiyaṁ “sotatto”ti vuttanti tadatthaṁ vivaranto",
  "tika-s0201t2:118_1": "“sutatto”ti āha. Suṭṭhu avatattoti vā sotatto. Sosinnoti etthāpi eseva nayo. Suddhivasanatthāyāti",
  "tika-s0201t2:118_2": "saṁsārasuddhigavesanatthāya.",
  "tika-s0201t2:119_0": "Vihārasminti paccatte bhummavacananti āha “vihāro eva hi ‘vihārasmi’nti vutto”ti.",
  "tika-s0201t2:119_1": "Teneva cāti teneva vibhattivipallāsavasena. Evaṁ atthoti ayaṁ evaṁ liṅgavipallāsavasena",
  "tika-s0201t2:119_2": "attho veditabbo. Dukkhappattoti ānetvā sambandho. Sabbatthāti sukhadukkhe lābhālābhādike",
  "tika-s0201t2:119_3": "ca. Tulitoti tulāsadiso.",
  "tika-s0201t2:120": "Dukkarakārikādisuddhivaṇṇanā niṭṭhitā.",
  "tika-s0201t2:121": "Āhārasuddhivaṇṇanā",
  "tika-s0201t2:122": "158.Sujjhitunti saṁsārato sujjhituṁ.",
  "tika-s0201t2:123_0": "159.Āsītikapabbānīti āsītikapiṭṭhipabbāni, “kāḷapabbānī”ti vadanti. Pabbānaṁ majjhe.",
  "tika-s0201t2:123_1": "Unnatunnatānīti maṁse milāte dvinnaṁ sandhīnaṁ antare vātenuddhumātadhamanījālatāya",
  "tika-s0201t2:123_2": "unnatāni unnatānīti. Ānisadanti ānisadaṭṭhānaṁ. Nisinnaṭṭhānanti paṁsūhi, vālikāhi",
  "tika-s0201t2:123_3": "vā nicitaṁ nisinnaṭṭhānaṁ. Sarapoṅkhenāti sarassa poṅkhappadesena, sarapoṅkhasaññitena",
  "tika-s0201t2:123_4": "vā maggena. Akkantanti akkantaṭṭhānaṁ. Takkagoḷikasadisānaṁ, sarīraghaṁsanatthaṁ",
  "tika-s0201t2:123_5": "kata kuruvindagoḷakānaṁ vā āvaḷi vaṭṭanāhāro. Vaṁsatoti piṭṭhivaṁsato. Maṇḍaleti",
  "tika-s0201t2:123_6": "bhittipādānaṁ matthake ṭhapitamaṇḍalake sīsaggena patiṭṭhahanti. Na evaṁ phāsuḷiyoti",
  "tika-s0201t2:123_7": "yathā yathā vuttagopānasiyo papatā tiṭṭhanti, na evaṁ bodhisattassa phāsukāpi papatā ṭhitā.",
  "tika-s0201t2:124_0": "Okkhāyikāti avakkhāyikā, heṭṭhā hutvā ninnabhāvena paññāyamānā. Evarūpāti yathāvuttarūpā,",
  "tika-s0201t2:124_1": "ninnatarāti attho. Yāva piṭṭhikaṇṭakaṁallīnāhotīti mayhaṁ udaracchavi yāva piṭṭhikaṇṭakaṁ,",
  "tika-s0201t2:124_2": "tāva taṁ āhacca ṭhitattā allīnā hoti udariyassa parikkhayena antānañca suṭṭhumilātatāya.",
  "tika-s0201t2:124_3": "Bhāriyabhāriyāti garutarā. Sahaudaracchaviṁ piṭṭhikaṇṭakaṁ, sahapiṭṭhikaṇṭakaṁ udaracchavinti",
  "tika-s0201t2:124_4": "yojanā. Neva nikkhamati āhārasannissayaāpodhātuyā sabbaso visukkhattā. Pūtimūlānīti",
  "tika-s0201t2:124_5": "lomamūlānaṁ paribrūhanake maṁse lohite ca parikkhīṇe tāni sukkhāni ṭhānato bhaṭṭhāni",
  "tika-s0201t2:124_6": "abhāveneva “pūtimūlānī”ti vuttāni. Tenāha “tassa panā”tiādi.",
  "tika-s0201t2:125_0": "Adhigatāti idāni adhigatā. Yathā etarahi vipassanāpaññāya adhigatattāti iminā kiñcāpi",
  "tika-s0201t2:125_1": "mahābodhisattā paripākagatañāṇā vasībhūtajjhānābhiññā vipassanāya parikammaṁ karonti,",
  "tika-s0201t2:125_2": "yathā ca nesaṁ carimabhave vipassanācāro, na tathā tadāti dasseti. Etadevāti yaṁ",
  "tika-s0201t2:125_3": "yena vuttaṁ atthajātaṁ, etadeva ettha etasmiṁ pāṭhapadese yuttaṁ pubbenāparaṁ avirujjhanato.",
  "tika-s0201t2:125_4": "Itarathāti bhikkhūhi vuttappakārena ananurūpo siyā “imissā”ti vuttāya aññatte.",
  "tika-s0201t2:126": "Āhārasuddhivaṇṇanā niṭṭhitā.",
  "tika-s0201t2:127": "Saṁsārasuddhiādivaṇṇanā",
  "tika-s0201t2:128": "160.Saṁsārenāti aparāparaṁ cavanupapajjanavasena bhavesu saṁsaraṇena. Yaṁ sandhāya vuttaṁ –",
  "tika-s0201t2:129": "“Khandhānañca paṭipāṭi, dhātuāyatanāna ca;",
  "tika-s0201t2:130": "Abbocchinnaṁ vattamānā, saṁsāroti pavuccatī”ti. ;",
  "tika-s0201t2:131_0": "Bahukanti bahukālaṁ bahukkhattuṁ. Upapajjitvāti tattha tattha bhave nibbattitvā.",
  "tika-s0201t2:131_1": "Āvāsenāti tasmiṁ tasmiṁ sattāvāse āvasanena nibbattitvā jīvanena. Khandhāyeva vuttā",
  "tika-s0201t2:131_2": "tesaṁyeva pavattivisesassa tena tena pariyāyena vuttattā. Bahuyāgeti ajasūkaragomāyvādike",
  "tika-s0201t2:131_3": "bahuvidhe mahāyaññe. Bahuaggīti vācāpeyyādivasena antamaso pākayaññādivasena ca bahukepi aggī paricaraṇena.",
  "tika-s0201t2:132_0": "161. Bāladārakopi “daharo”ti vuccatīti tato visesanatthaṁ “yuvā”ti vuttaṁ. Atikkantapaṭhamavayā",
  "tika-s0201t2:132_1": "sattā sabhāvena palitasirā hontīti paṭhamavaye ṭhitabhāvaṁ dassetuṁ “susukāḷakeso”ti",
  "tika-s0201t2:132_2": "vuttaṁ. Jarājiṇṇoti jarāya jiṇṇo, na akālikena jarāya abhibhūto. Ukkaṁsagatabuddhatāya",
  "tika-s0201t2:132_3": "vuddho. Tenāha “vaḍḍhitvā ṭhitaaṅgapaccaṅgo”ti, ārohapariṇāhavasena vuddhirahitoti",
  "tika-s0201t2:132_4": "attho. Jātimahallakoti jātiyā mahallako, na bhogaparivārādīhīti attho. Addhagatoti",
  "tika-s0201t2:132_5": "ettha addha-saddo dīghakālavācīti āha “bahuaddhānaṁ gato”ti. Vayotiādipadalopenāyaṁ",
  "tika-s0201t2:132_6": "niddesoti āha “pacchimavaya”nti. Padasatampi…pe… samatthatāti padasatampi padasahassampi",
  "tika-s0201t2:132_7": "sotapathamāgacchantameva uggahaṇasamatthatā pariggahetuṁ samatthatā. Ayañca gatiyā",
  "tika-s0201t2:132_8": "byāpāroti sakkā viññātuṁ gahaṇamattabhāvato. Tadevāti padasatampi padasahassampi.",
  "tika-s0201t2:132_9": "Ādhāraṇaṁ apilāpanavasena hadaye dhāraṇaṁ. Upanibandhanaṁ yathā na pamuṭṭhaṁ hoti,",
  "tika-s0201t2:132_10": "tathā upecca aparāparaṁ nibandhanaṁ. Ayaṁ pana satiyā byāpāroti sakkā viññātuṁ. Pāḷiyañca",
  "tika-s0201t2:132_11": "“paramāya gatiyā ca satiyā ca dhitiyā cā”ti vuttaṁ, parato ca “evaṁ adhimattagatimanto”ti",
  "tika-s0201t2:132_12": "vuttaṁ. Samatthavīriyaṁ dhiti nāmāti visiṭṭhavisayaṁ dassento yathāvuttasatisamāyogaṁ",
  "tika-s0201t2:132_13": "tassa dīpeti. Tassāti yathāvuttagatisatidhitīhi subhadhātavacīparicitassa pariyattidhammassa",
  "tika-s0201t2:132_14": "āgamavasena atthadassanasamatthatā yuttivasena kāraṇadassanasamatthatā.",
  "tika-s0201t2:133_0": "Daḷhaṁ thiraṁ dhanu etassāti daḷhadhanvā, so eva idha “daḷhadhammā”ti vutto. Paṭisattuvidhamanatthaṁ",
  "tika-s0201t2:133_1": "dhanuṁ gaṇhātīti dhanuggaho, so eva usuṁ saraṁ asati khipatīti issāsoti āha “dhanuṁ",
  "tika-s0201t2:133_2": "gahetvā ṭhito issāso”ti. Dvisahassapalaṁ lohādibhāraṁ vahituṁ samatthaṁ dvisahassathāmaṁ.",
  "tika-s0201t2:133_3": "Tenāha “dvisahassathāmaṁ nāmā”tiādi. Daṇḍeti dhanudaṇḍe. Yāva kaṇḍappamāṇāti dīghato",
  "tika-s0201t2:133_4": "yattakaṁ kaṇḍassa pamāṇaṁ, tattake dhanudaṇḍe ukkhittamatte āropito ceva hoti jiyādaṇḍo,",
  "tika-s0201t2:133_5": "so ca bhāro pathavito muccati, evaṁ idaṁ “dvisahassathāmaṁ nāma dhanūti daṭṭhabbaṁ.",
  "tika-s0201t2:133_6": "Uggahitasippoti uggahitadhanusippo. Katahatthoti thirataraṁ lakkhesu avirajjhanasarakkhepo.",
  "tika-s0201t2:133_7": "Īdiso pana tattha vasībhūto katahattho nāma hotīti āha “ciṇṇavasībhāvo”ti. Kataṁ",
  "tika-s0201t2:133_8": "rājakulādīsu upecca asanaṁ etena so katūpāsanoti āha “rājakulādīsu dassitasippo”ti.",
  "tika-s0201t2:133_9": "Evaṁ katanti evaṁ antosusirakaraṇādinā sallahukaṁ kataṁ.",
  "tika-s0201t2:134_0": "Oloketīti udikkhati. Evaṁ santepi tesaṁ vāro paññāyatīti tesaṁ bhikkhūnaṁ “ayaṁ paṭhamaṁ",
  "tika-s0201t2:134_1": "pucchati, ayaṁ dutiya”ntiādinā pucchanavāro tādisassa paññavato paññāyati sukhumassa",
  "tika-s0201t2:134_2": "antarassa labbhanato. Buddhānaṁ pana vāroti īdise ṭhāne buddhānaṁ desanāvāro aññesaṁ",
  "tika-s0201t2:134_3": "napaññāyanato buddhānaṁyeva paññāyati. Idāni tameva paññāyanataṁ yuttito dassento",
  "tika-s0201t2:134_4": "“vidatthicaturaṅgulachāya”ntiādimāha. Accharāsaṅghāṭamatte khaṇe aneka-koṭisahassa-cittapavattisambhavato",
  "tika-s0201t2:134_5": "“vidatthicaturaṅgulachāyaṁ atikkamanato puretaraṁyeva bhagavā…pe… kathetī”ti vatvā",
  "tika-s0201t2:134_6": "tato lahutarāpi satthu desanāpavatti atthevāti dassento “tiṭṭhantu vā tāva ete”tiādimāha.",
  "tika-s0201t2:134_7": "Idāni tattha kāraṇaṁ dassetuṁ “kasmā”tiādi vuttaṁ. Soḷasa padāni kathetīti etena",
  "tika-s0201t2:134_8": "lokiyajanassa ekapaduccāraṇakkhaṇe bhagavā aṭṭhavīsasatapadāni kathetīti dasseti.",
  "tika-s0201t2:134_9": "Idāni tassapi kāraṇaṁ dassetuṁ “kasmā”tiādi vuttaṁ.",
  "tika-s0201t2:135_0": "Dhammoti pāḷi. Pajjati attho etenāti padaṁ, tadattho. Atthaṁ byañjetīti byañjanaṁ,",
  "tika-s0201t2:135_1": "akkharaṁ. Tañhi padavākyakkharabhāvehi paricchijjamānaṁ taṁ taṁ atthaṁ byañjeti pakāseti.",
  "tika-s0201t2:135_2": "Tenāha “dhammapadabyañjananti pāḷiyā padabyañjanaṁ, tassa tassa atthassa byañjanakaṁ",
  "tika-s0201t2:135_3": "akkhara”nti. Etena aparāparehi padabyañjanehi sucirampi kālaṁ kathentassa tathāgatassa",
  "tika-s0201t2:135_4": "na kadāci tesaṁ pariyādānaṁ atthīti dasseti. Pañhaṁ byākaronti etenāti pañhabyākaraṇaṁ,",
  "tika-s0201t2:135_5": "tathāpavattapaṭibhānaṁ. Aparikkhayapaṭibhānā hi buddhā bhagavanto, yato vuttaṁ “natthi",
  "tika-s0201t2:135_6": "dhammadesanāya hānī”ti. Tenāha “iminā kiṁ dassetī”tiādi. Tathā āsannaparinibbānassapi",
  "tika-s0201t2:135_7": "bhagavato desanāya itarāya ca visesātāvoti paṭhamabuddhavacanampi majjhimabuddhavacanampi",
  "tika-s0201t2:135_8": "pacchimabuddhavacanampi sadisameva. Āsītikavassato paraṁ pañcamo āyukoṭṭhāso.",
  "tika-s0201t2:136_0": "162. Kāmañcettha bhagavatā nāgasamālattherassa acchariyaabbhutapavedanamukhena attano",
  "tika-s0201t2:136_1": "lomānaṁ haṭṭhabhāvassa paveditattā “lomahaṁsanapariyāyo”ti nāmaṁ gahitaṁ, tathāpi",
  "tika-s0201t2:136_2": "sabbaññutaññāṇādi-anaññasādhāraṇañāṇānubhāva-vibhāvanādivasena soḷasasamūhato sīhanādassa",
  "tika-s0201t2:136_3": "nadanena desanāya pavattitattā “mahāsīhanādo”tveva saṅgītikāramahātherehi nāmaṁ ṭhapitanti daṭṭhabbaṁ.",
  "tika-s0201t2:137": "Mahāsīhanādasuttavaṇṇanāya līnatthappakāsanā samattā.",
  "tika-s0201t2:138": "3. Mahādukkhakkhandhasuttavaṇṇanā",
  "tika-s0201t2:139_0": "163.Tatoparanti tiṇṇaṁ janānaṁ upari saṅgho catuvaggakaraṇīyādikammehi paṭikammappattattā.",
  "tika-s0201t2:139_1": "Gāmaṁ gatoti vuccati gāmaṁ uddissa gatattā, evaṁ sāvatthiṁ pavisituṁ vihārato nikkhantā",
  "tika-s0201t2:139_2": "“pavisiṁsū”ti vuttā. Pariññanti pahānapariññaṁ. Sā hi samatikkamo, na itarā. Rūpavedanāsupīti",
  "tika-s0201t2:139_3": "“rūpānaṁ pariññaṁ, vedanānaṁ pariñña”nti etthāpi. Kāmaṁ sabbesaṁ titthiyānaṁ kāmādipariññāpaññāpanahetubhūto",
  "tika-s0201t2:139_4": "samayo natthi, yesaṁ pana atthi, te upādāya “sakasamayaṁ jānantā”ti vuttaṁ. “Yato",
  "tika-s0201t2:139_5": "yato kho bho ayaṁ bhikkhu vivicceva kāmehi…pe… paṭhamaṁ jhānaṁ upasampajja viharati,",
  "tika-s0201t2:139_6": "ettāvatā kho bho kāmānaṁ pariññā hotī”ti evaṁ sarūpato paṭhamajjhānaṁ vibhāvetuṁ",
  "tika-s0201t2:139_7": "asakkontāpi kevalaṁ accantappahānasaññāya kāmānaṁ pariññaṁ paññapeyyuṁ paṭhamajjhānaṁ",
  "tika-s0201t2:139_8": "vadamānā. Taṁ kissa hetu? Tādisassa āgamādhigamassābhāvato. Rūpavedanāpariññāsupi",
  "tika-s0201t2:139_9": "eseva nayo. Vuccethāti vucceyya. Dutiyapadepīti “anusāsaniyā vā anusāsani”nti evaṁ",
  "tika-s0201t2:139_10": "vuttavākyepi. Te kira bhikkhū.",
  "tika-s0201t2:140_0": "165.Naceva sampāyissantīti na ceva sammadeva pakārehi gamessanti ñāpessanti. Tenāha",
  "tika-s0201t2:140_1": "“sampādetvā kathetuṁ na sakkhissantī”ti. Yasmā avisaye pañho pucchito hoti, tasmā",
  "tika-s0201t2:140_2": "āpajjissantīti yojanā. Sadevaketi arūpadevaggahaṇaṁ. Te hi lokiyadevehi dīghāyukatādinā",
  "tika-s0201t2:140_3": "ukkaṭṭhā. Samāraketi kāmāvacaradevaggahaṇaṁ. Sabrahmaketi rūpāvacarabrahmaggahaṇaṁ.",
  "tika-s0201t2:140_4": "Sassamaṇabrāhmaṇiyāti ettha samaṇaggahaṇena pabbajite, brāhmaṇaggahaṇena jātibrāhmaṇe,",
  "tika-s0201t2:140_5": "puna devaggahaṇena sammutideve, manussaggahaṇena avasiṭṭhamanussakāyaṁ pariyādiyati.",
  "tika-s0201t2:140_6": "Lokapajāggahaṇena pana payojanaṁ aṭṭhakathāyaṁ dassitameva. Aññathā ārādhanaṁ nāma",
  "tika-s0201t2:140_7": "natthīti iminā kāmarūpavedanāsu assādādīnaṁ yāthāvato avabodho eva ito bāhirakānaṁ",
  "tika-s0201t2:140_8": "natthi, kuto pavedanāti dasseti.",
  "tika-s0201t2:141_0": "166.Cittārādhananti yāthāvapavedanena paresaṁ cittassa paritosanaṁ. Bandhanaṭṭhena",
  "tika-s0201t2:141_1": "guṇāti kāmarāgasaṁyojanassa paccayabhāvena vatthukāmesupi bandhanaṭṭho vutto, koṭṭhāsaṭṭho",
  "tika-s0201t2:141_2": "vā guṇaṭṭho daṭṭhabbo. Tarayantīti taramānā yanti gacchanti. Atītādibhinnapaṭhamādivayā",
  "tika-s0201t2:141_3": "eva cittatā rāsibhāvena vayoguṇāti gahitāti āha “rāsaṭṭho guṇaṭṭho”ti. Cakkhuviññeyyāti",
  "tika-s0201t2:141_4": "vā cakkhuviññāṇataṁdvārikaviññāṇehi vijānitabbā. Sotaviññeyyātiādīsupi eseva nayo.",
  "tika-s0201t2:141_5": "Iṭṭhārammaṇabhūtāti sabhāveneva iṭṭhārammaṇajātikā, iṭṭhārammaṇabhāvaṁ vā pattā.",
  "tika-s0201t2:141_6": "Kamanīyāti kāmetabbā. Manavaḍḍhanakāti manoharā. Etena parikappanatopi iṭṭhabhāvaṁ",
  "tika-s0201t2:141_7": "gaṇhāti. Piyajātikāti piyāyitabbasabhāvā. Kāmūpasaṁhitāti kāmarāgena upecca sandhāniyā",
  "tika-s0201t2:141_8": "sambaddhā kātabbāti āha “ārammaṇaṁ katvā”ti.",
  "tika-s0201t2:142_0": "167.Saññaṁ ṭhapetvāti “imasmiṁ aṅgulikādipabbe gahite sataṁ hoti, imasmiṁ sahassa”ntiādinā",
  "tika-s0201t2:142_1": "saññāṇaṁ katvā gaṇanā. Acchiddagaṇanāti “ekaṁ dve”tiādinā navantavidhinā nirantaragaṇanā.",
  "tika-s0201t2:142_2": "Piṇḍagaṇanāti saṅkalanapaṭuppādanādinā piṇḍitvā gaṇanā. Tenāha “khettaṁ oloketvā”tiādi.",
  "tika-s0201t2:142_3": "Kasanaṁ kasīti kasiggahaṇena sabbo kasipaṭibaddho jīvikūpāyo gahitoti āha “kasīti",
  "tika-s0201t2:142_4": "kasikamma”nti. Jaṅghavaṇijjāti jaṅghasatthavasena vaṇijjaṁ āha, thalavaṇijjāti sakaṭasatthavasena.",
  "tika-s0201t2:142_5": "Ādi-saddena nāvāpaṇādivasena vohāraṁ. Vaṇippathoti vaṇijamaggo, dānaggahaṇavasena",
  "tika-s0201t2:142_6": "saṁvohāroti attho. Usūnaṁ asanakammaṁ issattaṁ, dhanusippena jīvikā, idha pana issattaṁ",
  "tika-s0201t2:142_7": "viyāti issattaṁ, sabbaāvudhajīvikāti āha “āvudhaṁ gahetvā upaṭṭhānakamma”nti. Porohiccāmaccakammādi",
  "tika-s0201t2:142_8": "rājakammaṁ.Ādi-saddena rathasippakhattavijjāsippādi-vuttāvasesaṁ mahāsippaṁ khuddakasippañca",
  "tika-s0201t2:142_9": "saṅgaṇhāti. Sītassa purakkhatoti sītassa purato kato. Yo hi sītakāle jīvikāhetu sītalapadesaṁ",
  "tika-s0201t2:142_10": "pakkhandati, so vāḷamigādīhi viya sītena paripātiyamāno tena purato kato viya hoti.",
  "tika-s0201t2:142_11": "Tenāha “sītena bādhiyamāno”ti. Uṇhassa purakkhatoti etthāpi eseva nayo. Saritvāti",
  "tika-s0201t2:142_12": "saṁsappitvā. Ghaṭṭiyamānoti hiṁsiyamāno bādhiyamāno. Ābādhanaṁ ābādho, pīḷāti attho.",
  "tika-s0201t2:142_13": "Kāmahetunti vā bhāvanapuṁsakaniddeso yathā “visamaṁ candimasūriyā parivattantī”ti.",
  "tika-s0201t2:142_14": "Tathā sesapadadvayepi. Tenevāha “kāmānameva hetū”ti. Kāmānaṁ hetūti ettha purimapadāvadhāraṇamayuttaṁ",
  "tika-s0201t2:142_15": "tadaññapaccayapaṭikkhepāpattito, tathā uttarapadāvadhāraṇaṁ kāmānaṁ kadāci ahetubhāvassapi",
  "tika-s0201t2:142_16": "sambhavato, tasmā “uppajjatiyevā”ti vuttaṁ.",
  "tika-s0201t2:143_0": "Uṭṭhahatoti iminā uṭṭhānavīriyaṁ vuttanti āha “ājīvasamuṭṭhāpakavīriyenā”ti. Taṁ",
  "tika-s0201t2:143_1": "vīriyanti ājīvikasamuṭṭhāpakavīriyaṁ. Pubbenāparaṁ ghaṭentassāti ārambhato paṭṭhāya",
  "tika-s0201t2:143_2": "nirantaraṁ pavattentassa. Citte uppannabalavasokena socatīti cittasantāpena anto",
  "tika-s0201t2:143_3": "nijjhāyati. Kāye uppannadukkhenāti tasseva sokassa vasena kāye uppannadukkhena. Sokuddesena",
  "tika-s0201t2:143_4": "taṁ taṁ vippalapento vā paridevati. Uraṁ tāḷetvāti vakkhappadesaṁ paharitvā. “Mogha”ntiādi",
  "tika-s0201t2:143_5": "paridevanākāradassanañceva sammohāpajjanākāradassanañca. Meti vatvā puna noti puthuvacanaṁ",
  "tika-s0201t2:143_6": "attano ubhayathāpi voharitabbato, byāmūḷhavacanaṁ vā sokavasena.",
  "tika-s0201t2:144_0": "168. Idha kāmaggahaṇena visesato vatthukāmā gahitāti kāmādiggahaṇaṁ kataṁ, nānantariyatāya",
  "tika-s0201t2:144_1": "pana kilesakāmopi gahito eva. Asicammanti ettha cammaggahaṇena na kevalaṁ cammamayassa,",
  "tika-s0201t2:144_2": "cammaparisibbitasseva vā gahaṇaṁ, atha kho sabbassapi āvudhabādhakassa gahaṇanti",
  "tika-s0201t2:144_3": "dassento “kheṭakaphalakādīnī”ti āha. Ādi-saddena sarādisaṅgaho. Dhanukalāpaṁ sannayhitvāti",
  "tika-s0201t2:144_4": "dhanuñceva khurappatūṇiñca sannayhitvā, dhanudaṇḍassa jiyāya tathābhāvakaraṇādipi",
  "tika-s0201t2:144_5": "dhanuno sannayhananti. Dvinnaṁ senānaṁ byūhasaṁvidhānena vā ubhatobyūḷhaṁ. Vijjotalantesūti",
  "tika-s0201t2:144_6": "nisitapītaphalatāya vijjotanavasena parivattamānesu.",
  "tika-s0201t2:145_0": "Pākārasamīpātisaṅkhāratāya pākārapādā upakāriyo, yā “uddāpā”ti vuccanti. Satadantenāti",
  "tika-s0201t2:145_1": "anekasatadantakena, yassa tikhiṇadantāni anekasatāni mūlāni honti. Atibhāratāya dasavīsamattāpi",
  "tika-s0201t2:145_2": "janā ukkhipituṁ na sakkonti, yantavasena pana ukkhipitvā bandhitvā ṭhapenti. Tenāha",
  "tika-s0201t2:145_3": "“aṭṭhadantākārenā”tiādi. Omaddantīti oṭṭhapenti.",
  "tika-s0201t2:146_0": "169.Sandhimpi chindanti corikāya jīvitukāmā. Nillopanti nissesavilopaṁ, ekaṁ parittaṁ",
  "tika-s0201t2:146_1": "gāmaṁ parivāretvā tattha kiñcipi gayhūpagaṁ asesetvā karamaraggahaṇaṁ. Tenāha “mahāvilopa”nti.",
  "tika-s0201t2:146_2": "Panthaduhanakammaṁ aṭavimagge ṭhatvā addhikānaṁ vilumpanaṁ. Pahārasādhanatthaṁ daṇḍappahārassa",
  "tika-s0201t2:146_3": "sukhasiddhiatthaṁ. Kañjito nibbattaṁ kañjiyaṁ, āranālaṁ. Yaṁ “bilaṅga”ntipi vuccati,",
  "tika-s0201t2:146_4": "taṁ yattha siñcati, sā kañjiyaukkhalikā. Bilaṅgathālikasadisakaraṇaṁ bilaṅgathāliyaṁ.",
  "tika-s0201t2:146_5": "Sīsakapālaṁ uppāṭetvāti ayoguḷapavesanappamāṇaṁ chiddaṁ katvā. Saṅkhamuṇḍakammakāraṇanti",
  "tika-s0201t2:146_6": "saṅkhaṁ viya muṇḍakammakāraṇaṁ.",
  "tika-s0201t2:147_0": "Rāhumukhakammakāraṇanti rāhumukhagata-sūriyasadisa-kammakāraṇaṁ. Jotimālikanti jotimālavantaṁ",
  "tika-s0201t2:147_1": "kammakāraṇaṁ. Hatthapajjotikanti hatthapajjotanakammakāraṇaṁ. Erakavattakammakāraṇanti",
  "tika-s0201t2:147_2": "erakavattasadise sarīrato baddhe uppāṭanakammakāraṇaṁ. Cīrakavāsikakammakāraṇanti",
  "tika-s0201t2:147_3": "sarīrato uppāṭitabaddhacīrakāhi nivāsāpanakammakāraṇaṁ. Taṁ karontā yathā gīvato",
  "tika-s0201t2:147_4": "paṭṭhāya baddhe kantitvā kaṭiyameva ṭhapenti, evaṁ gopphakato paṭṭhāya kantitvā kaṭiyameva",
  "tika-s0201t2:147_5": "ṭhapenti. Aṭṭhakathāyaṁ pana “kaṭito paṭṭhāya kantitvā gopphakesu ṭhapentī”ti vuttaṁ.",
  "tika-s0201t2:147_6": "Eṇeyyakakammakāraṇanti eṇīmigasadisakammakāraṇaṁ. Ayavalayāni datvāti ayavalayāni",
  "tika-s0201t2:147_7": "paṭimuñcitvā. Ayasūlāni koṭṭentīti kapparajaṇṇukakoṭīsu ayasūlāni pavesenti. Nti",
  "tika-s0201t2:147_8": "taṁ tathākatakammakāraṇaṁ sattaṁ.",
  "tika-s0201t2:148_0": "Baḷisamaṁsikanti baḷisehi maṁsuppāṭanakammakāraṇaṁ. Kahāpaṇikanti kahāpaṇamattaso",
  "tika-s0201t2:148_1": "chindanakammakāraṇaṁ. Koṭṭentīti chindanti. Khārāpatacchikanti tacchetvā khārāvasiñcanakammakāraṇaṁ.",
  "tika-s0201t2:148_2": "Palighaparivattikanti palighassa viya parivattanakammakāraṇaṁ. Ekābaddhaṁ karonti",
  "tika-s0201t2:148_3": "ayasūlassa koṭṭanena. Palālapīṭhakanti palālapīṭhassa viya sarīrassa saṁvellanakammakāraṇaṁ.",
  "tika-s0201t2:148_4": "Kāraṇikāti ghātanakārakā. Palālavaṭṭiṁ viya katvāti yathā palālapīṭhaṁ karontā palālavaṭṭiṁ",
  "tika-s0201t2:148_5": "katvā saṁvellanavasena naṁ veṭhenti, evaṁ karontīti attho. Chātakehīti bubhukkhitehi",
  "tika-s0201t2:148_6": "koleyyakasunakhehi. Balavanto hi te javayoggā sūrā ca honti. Kammavasena sampareti",
  "tika-s0201t2:148_7": "etthāti samparāyo, paraloko. Tattha bhavoti samparāyiko.",
  "tika-s0201t2:149_0": "170. Chandarāgo vinīyati ceva pahīyati ca etthāti nibbānaṁ chandarāgavinayo chandarāgappahānañcāti.",
  "tika-s0201t2:149_1": "Tenāha “nibbānañhī”ti. Tattha āgammāti idaṁ yo chandarāgaṁ vineti pajahati, tassa",
  "tika-s0201t2:149_2": "ārammaṇaṁ sandhāya vuttaṁ. Tīhi pariññāhīti iminā ñātatīraṇapariññāhi parijānissantīti",
  "tika-s0201t2:149_3": "netaṁ ṭhānaṁ vijjati. Ko pana vādo pahānapariññāyāti dasseti? Tathabhāvāyāti parijānanakabhāvāya.",
  "tika-s0201t2:150_0": "171.Aparittenāti ahīnena. Vipulenāti mahatā. Yadi vaṇṇasampattidassanatthaṁ, vaṇṇadasakaṁ",
  "tika-s0201t2:150_1": "kasmā na gahitanti āha “mātugāmassa hī”tiādi. Bhojanasampadādīnaṁ alābhepīti dassanatthaṁ",
  "tika-s0201t2:150_2": "“duggatakule nibbattassapī”ti vuttaṁ. Thokaṁ thokaṁ vaṇṇāyatanaṁ pasīdati maṁsassa",
  "tika-s0201t2:150_3": "paribrūhanato thanamaṁsāni vaḍḍhanti jāyanti. Vaṇṇeti hadayaṅgatabhāvaṁ pakāsento",
  "tika-s0201t2:150_4": "viya hotīti vaṇṇo. So eva sāmaggopabhogādinā nibhātīti nibhā. Tenāha “vaṇṇanibhāti vaṇṇoyevā”ti.",
  "tika-s0201t2:151_0": "Bhogganti ativiya vaṅkatāya bhoggaṁ. Tādisaṁ pana sarīraṁ bhaggaṁ viya hotīti āha",
  "tika-s0201t2:151_1": "“bhagga”nti. Tenāha “imināpissa vaṅkabhāvameva dīpetī”ti. Dantānaṁ chinnabhinnatāya",
  "tika-s0201t2:151_2": "ekaccānaṁ patanena ca khaṇḍitadantaṁ. Kesānaṁ setavaṇṇatāya palitanti āha “paṇḍarakesa”nti.",
  "tika-s0201t2:151_3": "Kesānaṁ mattaso siyane khallāṭavohāroti bahuso siyanaṁ sandhāyāha “mahākhallāṭasīsa”nti.",
  "tika-s0201t2:151_4": "Vassasatikakāle uppajjanatilakāni sandhāyāha “tilakāhatagatta”nti. Tāni pana kānici",
  "tika-s0201t2:151_5": "setāni honti kānici kāḷānīti āha “setakāḷatilakehī”ti. Byādhikanti sañcātabyādhiṁ.",
  "tika-s0201t2:151_6": "Bāḷhagilānanti māraṇanti kagelaññena gilānaṁ.",
  "tika-s0201t2:152_0": "173.Tasmiṁ samayeti tasmiṁ jhānaṁ upasampajja viharaṇasamaye. Na cetetīti na abhisandahati.",
  "tika-s0201t2:152_1": "Byābādhanaṭṭhena byābādho, byābādhova byābajjhaṁ, natthi ettha byābajjhanti abyābajjhaṁ,",
  "tika-s0201t2:152_2": "dukkharahitaṁ. Tenāha “niddukkhamevā”ti.",
  "tika-s0201t2:153": "174.Aniccādiākāroti aniccākāro dukkhākāro vipariṇāmākāro calādiākāro ca.",
  "tika-s0201t2:154": "Mahādukkhakkhandhasuttavaṇṇanāya līnatthappakāsanā samattā.",
  "tika-s0201t2:155": "4. Cūḷadukkhakkhandhasuttavaṇṇanā",
  "tika-s0201t2:156_0": "175.Sakkesūti ettha yaṁ vattabbaṁ, taṁ satipaṭṭhānasuttavaṇṇanāyaṁ vuttanayeneva",
  "tika-s0201t2:156_1": "veditabbanti taṁ ekadesena dassento “so hī”ti āha. Tattha yena rājakumārā sakyā nāma",
  "tika-s0201t2:156_2": "jātā, yato tesaṁ nivāsaṭṭhānatāya janapado tathā vuccati, taṁ vattabbanti āha “sakyānaṁ",
  "tika-s0201t2:156_3": "pana uppatti ambaṭṭhasutte āgatāvā”ti. Kapilavatthūti vuttaṁ purimasaññāvasena.",
  "tika-s0201t2:157_0": "Nānappakārakanti “lobhadhammā”ti bahuvacanassa nimittaṁ vadati. Lobho hi tena tena",
  "tika-s0201t2:157_1": "avatthāvisesena pavattiākārabhedena “chando rāgotaṇhā āsatti apekkhā”tiādinā anekappabhedo,",
  "tika-s0201t2:157_2": "lubbhanalakkhaṇena pana “lobho”tveva vuccati. Tenāha “nānappakārakaṁ lobhaṁyevā”ti.",
  "tika-s0201t2:157_3": "Tathā “doso paṭigho kodho upanāho virodho”tiādinā, “muyhanaṁ asamapekkhanaṁ apaccavekkhaṇā",
  "tika-s0201t2:157_4": "dummejjhaṁ bālya”ntiādinā ca dosamohānaṁ nānappakārataṁ sandhāyāha “itaresupi dvīsu",
  "tika-s0201t2:157_5": "eseva nayo”ti. Pariyādiyitvāti parito sabbaso ādāya. Gahetvāti ayamettha atthoti",
  "tika-s0201t2:157_6": "āha “gahaṇe āgata”nti. Pariyādiyatīti parikkhīṇoti. Dī-saddañhi saddavidū khayatthaṁ vadanti.",
  "tika-s0201t2:158_0": "Ekadāti āmeḍitalopena niddesoti āha “ekekasmiṁ kāle”ti. Lobhadosamohāti paṭhamamaggena",
  "tika-s0201t2:158_1": "pahīnāvasesā lobhadosamohā. Niravasesā pahīyanti, aññathā dutiyamaggena kiṁ kataṁ",
  "tika-s0201t2:158_2": "siyāti adhippāyo. Samudācārappattaṁ pana disvā “appahīnaṁ me atthī”tipi jānāti. Evaṁ",
  "tika-s0201t2:158_3": "kathaṁ niravasesappahānasaññāti āha “appahīnakaṁ…pe… saññī hotī”ti. Evaṁ paṭhamamaggeneva",
  "tika-s0201t2:158_4": "samucchinnasaṁsayassa “ko su nāma me dhammo ajjhattaṁ appahīnoti evaṁ sandheho kathaṁ",
  "tika-s0201t2:158_5": "uppajjatī”ti vatvā “paṇṇattiyā akovidattā”ti kāraṇamāha. Vinayakukkuccaṁ viya hi",
  "tika-s0201t2:158_6": "paṇṇattiyaṁ akusalatāya ariyānampi katthaci vimatimattaṁ uppajjati yathā taṁ sabbaso",
  "tika-s0201t2:158_7": "appahīnasammohānanti. Attano avisaye anabhijānanaṁ paṇṇattikosallena kimettha payojanaṁ,",
  "tika-s0201t2:158_8": "paccavekkhaṇāmattena ayamattho sijjhatīti dassento “kiṁ tassa paccavekkhaṇā natthī”ti",
  "tika-s0201t2:158_9": "āha. Itaro “natthī”ti na sakkā vattunti katvā “atthī”ti vatvā tattha labbhamānavibhāgaṁ",
  "tika-s0201t2:158_10": "dassento “sā panā”tiādimāha. Tattha sāti paccavekkhaṇā. Sabbesanti sabbesaṁ ariyānaṁ.",
  "tika-s0201t2:158_11": "Yathā paripuṇṇā na hoti, na evaṁ sabbaso na hotīti āha “imāsu panā”tiādi.",
  "tika-s0201t2:159_0": "176.Ajjhattanti niyakajjhattaṁ adhippetanti āha “tava santāne”ti. Appahīnoti anavasesato",
  "tika-s0201t2:159_1": "appahīno. Duvidheti vatthukāmakilesakāme. Kilesakāmopi hi yadaggena assādīyati, tadaggena paribhuñjīyati.",
  "tika-s0201t2:160_0": "177. Assādīyatīti assādo, sukhaṁ. Appo appamattako assādo etesūti appassādā. Tenāha",
  "tika-s0201t2:160_1": "“parittasukhā”ti. Pariyesanadukkhādihetukaṁ diṭṭhadhammikaṁ tattha duccaritacaraṇena",
  "tika-s0201t2:160_2": "samparāyikañca dukkhamettha kāmesu bahukanti bahudukkhā. Bahupāyāsāti bahuparikkilesā.",
  "tika-s0201t2:160_3": "Te pana parikkilesā vakkhamānanayena bahūyevettha diṭṭhadhammikāpīti āha “diṭṭhadhammika…pe…",
  "tika-s0201t2:160_4": "bahū”ti. Te ca parikkilesā yasmā taṁsamaṅgino hitapaṭipattiyā antarāyakarā idha ceva",
  "tika-s0201t2:160_5": "paraloke ca ādīnavakāraṇañca pavattanti, tasmā vuttaṁ “diṭṭhadhammika…pe… bahū”ti.",
  "tika-s0201t2:160_6": "Evaṁ cepīti evaṁ “appassādā kāmā”tiādinā ākārena. Nayenāti dhammena. Kāraṇenāti yuttiyā.",
  "tika-s0201t2:160_7": "Suṭṭhu diṭṭhaṁ hotīti sambandho. Vipassanāpaññāyāti ariyamaggapaññāya. Sā cattāripi",
  "tika-s0201t2:160_8": "saccāni visesato passatīti vipassanāti adhippetā. Tenāha “heṭṭhāmaggadvayañāṇenāti",
  "tika-s0201t2:160_9": "attho”ti. Pītisukhanti pītisukhavantaṁ jhānadvayaṁ. Dve maggeti heṭṭhāmagge. Āvaṭṭanasīlo",
  "tika-s0201t2:160_10": "ābhujanasīlo na hotīti anāvaṭṭī neva hoti sabbaso appahīnakāmarāgachando. Tenāha",
  "tika-s0201t2:160_11": "“kasmā”tiādi. Orodhanāṭakā pajahanapaññāti ādīnavānupassanāñāṇamāha.",
  "tika-s0201t2:161_0": "179.Assādopi kathito, “appassādā”ti hi iminā yāvatako kāmesu assādo, taṁ sabbaṁ anavasesato",
  "tika-s0201t2:161_1": "pariggahetvā cassa parittabhāvo dassitoti ādīnavopi kathito saṅkhepeneva sesassaādīnavassa",
  "tika-s0201t2:161_2": "dassitattā. Taṁ kathetunti taṁ nissaraṇaṁ “ekantasukhapaṭisaṁvedī”ti iminā kathetuṁ.",
  "tika-s0201t2:161_3": "Imehi antehīti “pañcime, mahānāma, kāmaguṇā”tiādinā kāmaguṇadassanamukhena kāmasukhallikānuyogaṁ",
  "tika-s0201t2:161_4": "“ubbhaṭṭhakā honti āsanapaṭikkhittā”tiādinā attakilamathānuyogañca dassetvā imehi",
  "tika-s0201t2:161_5": "dvīhi antehi muttaṁ mama sāsananti, phalasamāpattipariyosānattā sāsanasampattiyā",
  "tika-s0201t2:161_6": "“upariphalasamāpattisīsena sakalasāsanaṁ dassetu”nti āha. Gijjhasadiso kūṭoti majjhepadalopīsamāso",
  "tika-s0201t2:161_7": "yathā “sākapatthivo”ti. Dutiye panettha gijjhavantatāya gijjhā kūṭe etassāti gijjhakūṭo.",
  "tika-s0201t2:161_8": "Uddhaṁyeva tiṭṭhanakā nisajjāya vuṭṭhitakālato paṭṭhāya ekaṭṭhāneneva tiṭṭhanakā.",
  "tika-s0201t2:161_9": "Tenāha “anisinnā”ti. Nigaṇṭhassāti nāṭaputtassa. Natthi etassa parisesanti aparisesaṁ.",
  "tika-s0201t2:161_10": "Evaṁ saṅkhābhavacanamattamassāti āha “aparisesasaṅkhāta”nti. Niccaṭṭhena satata-saddena",
  "tika-s0201t2:161_11": "abhiṇhappavatti jotitā siyāti “samita”nti vuttaṁ. Tena nirantarappavattiṁ dassetīti",
  "tika-s0201t2:161_12": "evaṁ vā ettha attho daṭṭhabbo.",
  "tika-s0201t2:162_0": "180.Yaṁ karoti, taṁ jānātīti dukkhassa nijjaraṇakhepanaṁ nāma viññūnaṁ kiccaṁ, viññunā",
  "tika-s0201t2:162_1": "ca purisena katākataṁ jānitabbaṁ, tasmā tumhehi purāṇānaṁ kammānaṁ byantibhāvaṁ karontehi",
  "tika-s0201t2:162_2": "paṭhamaṁ tāva ettakāni purāṇāni kammānīti jānitabbāni, tato “ettakaṁ kālaṁ katena",
  "tika-s0201t2:162_3": "tapasā ettakāni tāni byantikatāni, idāni ettakāni kātabbānī”tiādinā ayaṁ vidhi purisena",
  "tika-s0201t2:162_4": "viya attanā kātabbakiccaṁ paricchinditabbanti dasseti. Tenāha “tumhehipi tathā ñātabbaṁ",
  "tika-s0201t2:162_5": "siyā”ti. Suddhantanti suddhakoṭṭhāsaṁ, āyatiṁ anavassavasiddhaṁ kammakkhayaṁ, tato",
  "tika-s0201t2:162_6": "vā dukkhakkhayanti attho. Suddhantaṁ patto atthīti pucchatīti iminā akusalānaṁ pahānaṁ,",
  "tika-s0201t2:162_7": "kusalānaṁ bhāvanā ca sabbena sabbaṁ nigaṇṭhasamaye natthi sabbaso visuddhibhāvanāya",
  "tika-s0201t2:162_8": "abhāvato, tasmā kuto dukkhakkhayassa sambhavoti dasseti.",
  "tika-s0201t2:163_0": "Evaṁ ajānanabhāve satīti “ahuvamheva maya”ntiādinā vuttappakārassa ajānane sati,",
  "tika-s0201t2:163_1": "tasmiṁ tumhehi aññāyamāneti attho. Luddāti ghorā. Te pana yasmā kāyavācāhi nihīnameva",
  "tika-s0201t2:163_2": "karonti, tasmā vuttaṁ “luddācārā”ti. Lohitapāṇitveva vuccati tajjākiriyācaraṇato.",
  "tika-s0201t2:163_3": "Māgavikakevaṭṭacoraghātakādayo māgavikādayo. Kakkhaḷakammāti pharusakammā. Te nigaṇṭhesu",
  "tika-s0201t2:163_4": "pabbajantīti pubbe mahādukkhasaṁvattaniyakammassa katattā hi tumhe etarahi īdisaṁ",
  "tika-s0201t2:163_5": "mahādukkhaṁ paccanubhavathāti dasseti.",
  "tika-s0201t2:164_0": "Vādeti diṭṭhiyaṁ, samayeti attho. Sukhena sukhanti ettha sukhenāti paṭipattisukhena,",
  "tika-s0201t2:164_1": "sukhāya paṭipattiyāti attho. Sukhanti vimokkhasukhaṁ, idha loke sukhaṁ adhigacchantā",
  "tika-s0201t2:164_2": "kasivaṇijjādidukkhapaṭipattiyāva adhigacchanti, evaṁ mokkhasukhampīti adhippāyo.",
  "tika-s0201t2:164_3": "Sarīrāvayavasampattiyāpi bimbino sāroti bimbisāro. Te nigaṇṭhā…pe… sandhāya vadanti,",
  "tika-s0201t2:164_4": "na pana bhagavato accantasantapaṇītaṁ nibbānasukhapaṭivedanaṁ jānanti. Sahasāti ravā.",
  "tika-s0201t2:164_5": "Appaṭisaṅkhāti na paṭisaṅkhāya avicāretvā. Tenāha “sāhasaṁ katvā”tiādi.",
  "tika-s0201t2:165_0": "Aññāhi vedanāhi avomissaṁ ekantaṁ sukhaṁ ekantasukhaṁ, tassa paṭisaṁvedī. Tenāha",
  "tika-s0201t2:165_1": "“nirantarasukhapaṭisaṁvedī”ti. Kathāpatiṭṭhāpanatthanti “ekantasukhapaṭisaṁvedī”ti",
  "tika-s0201t2:165_2": "evaṁ āraddhakathāya patiṭṭhāpanatthaṁ. Rājavāreti rājānaṁ uddissa āgatadesanāvāre.",
  "tika-s0201t2:165_3": "Sukhaṁ pucchituṁ hotīti “yadi satta rattindivāni nappahoti, kiṁ cha rattindivāni",
  "tika-s0201t2:165_4": "pahotī”tiādinā pucchanasukhaṁ hoti. “Ahaṁ kho”tiādinā pavatto suddhavāro suddhanissandassa",
  "tika-s0201t2:165_5": "phalasamāpattisukhassa vasena āgatattā. Anacchariyaṁ hoti, satta rattindivāni pahontassa",
  "tika-s0201t2:165_6": "ekasmiṁ rattindive kiṁ vattabbanti. Uttānatthameva vuttanayattā suviññeyyattā.",
  "tika-s0201t2:166": "Cūḷadukkhakkhandhasuttavaṇṇanāya līnatthappakāsanā samattā.",
  "tika-s0201t2:167": "5. Anumānasuttavaṇṇanā",
  "tika-s0201t2:168_0": "181.Vuttānusārenāti “kurūsu, sakkesū”ti ca ettha vuttanayānusārena, “bhaggā nāma",
  "tika-s0201t2:168_1": "jānapadino rājakumārā”tiādinā nayena vacanattho veditabboti attho. Vatthupariggahadivaseti",
  "tika-s0201t2:168_2": "nagaramāpanatthaṁ vatthuvijjācariyena nagaraṭṭhānassa pariggaṇhanadivase. Athāti",
  "tika-s0201t2:168_3": "pacchā. Nagare nimmiteti tattha anantarāyena nagare māpite. Tameva susumāragiraṇaṁ",
  "tika-s0201t2:168_4": "subhanimittaṁ katvā “susumāragiri”tvevassa nāmaṁ akaṁsu. Susumārasaṇṭhānattā susumāro",
  "tika-s0201t2:168_5": "nāma eko giri, so tassa nagarassa samīpe, tasmā taṁ susumāragiri etassa atthīti “susumāragirī”ti",
  "tika-s0201t2:168_6": "vuccatīti keci. Bhesakaḷāti vuccati ghammaṇḍagacchaṁ, keci “setarukkha”nti vadanti,",
  "tika-s0201t2:168_7": "tesaṁ bahulatāya pana taṁ vanaṁ bhesakaḷāvananteva paññāyittha. Bheso nāma eko yakkho",
  "tika-s0201t2:168_8": "ayuttakārī, tassa tato gaḷitaṭṭhānatāya taṁ vanaṁ bhesagaḷāvanaṁ nāma jātanti keci.",
  "tika-s0201t2:168_9": "Abhayadinnaṭṭhāne jātaṁ virūḷhaṁ, saṁvaddhanti attho.",
  "tika-s0201t2:169_0": "Icchāpetīti yaṁ kiñci attani garahitabbaṁ vattuṁ sabrahmacārīnaṁ icchaṁ uppādeti,",
  "tika-s0201t2:169_1": "tadatthāya tesaṁ attānaṁ vissajjetīti attho. Paṭhamaṁ dinno hitūpadeso ovādo, aparāparaṁ",
  "tika-s0201t2:169_2": "dinno anusāsanī. Paccuppannātītavisayo vā ovādo, anāgatavisayo anusāsanī. Otiṇṇavatthuko",
  "tika-s0201t2:169_3": "ovādo, itaro anusāsanī. So cāti evaṁ pavāretā so bhikkhu. Dukkhaṁ vaco etasmiṁ vippaṭikūlaggāhe",
  "tika-s0201t2:169_4": "vipaccanīkasāte anādare puggaleti dubbaco. Tenāha “dukkhena vattabbo”ti. Upari āgatehīti",
  "tika-s0201t2:169_5": "“pāpiccho hotī”tiādinā āgatehi soḷasahi pāpadhammehi. Pakārehi āvahaṁ padakkhiṇaṁ,",
  "tika-s0201t2:169_6": "tato padakkhiṇato gahaṇasīlo padakkhiṇaggāhī, na padakkhiṇaggāhī appadakkhiṇaggāhī.",
  "tika-s0201t2:169_7": "Vāmatoti apasabyato, vuttavipariyāyatoti adhippāyo.",
  "tika-s0201t2:170_0": "Asantasambhāvanapatthanānanti asantehi avijjamānehi guṇehi sambhāvanassa patthanābhūtānaṁ.",
  "tika-s0201t2:170_1": "Paṭi-saddo paccattikapariyāyo, pharaṇaṁ vāyamanaṁ idha tathāvaṭṭhānanti āha “paṭippharatīti",
  "tika-s0201t2:170_2": "paṭiviruddho paccanīko hutvā tiṭṭhatī”ti. Apasādetīti khipeti tajjeti. Tathābhūto",
  "tika-s0201t2:170_3": "ca paraṁ ghaṭṭento nāma hotīti āha “ghaṭṭetī”ti. Paṭiāropetīti yādisena vutto, tassa",
  "tika-s0201t2:170_4": "paṭibhāgabhūtaṁ dosaṁ codakassa upari āropeti.",
  "tika-s0201t2:171_0": "Paṭicaratīti paṭicchādanavasena carati pavattati, paṭicchādanattho eva vā carati-saddo",
  "tika-s0201t2:171_1": "anekatthattā dhātūnanti āha “paṭicchādetī”ti. Aññenaññanti paṭicchādanākāradassananti",
  "tika-s0201t2:171_2": "āha “aññena kāraṇenā”tiādi. Tattha aññaṁ kāraṇaṁ vacanaṁ vāti yaṁ codakena cuditakassa",
  "tika-s0201t2:171_3": "dosavibhāvanaṁ kāraṇaṁ, vacanaṁ vā vuttaṁ, tato aññeneva kāraṇena, vacanena vā paṭicchādeti.",
  "tika-s0201t2:171_4": "Kāraṇenāti codanāya amūlikabhāvadīpaniyā yuttiyā. Vacanenāti tadatthabodhanena. Ko",
  "tika-s0201t2:171_5": "āpannotiādinā codanaṁ avissajjetvā vikkhepāpajjanaṁ aññenaññaṁ paṭicaraṇanti dasseti,",
  "tika-s0201t2:171_6": "bahiddhā kathāapanāmanaṁ vissajjetvāti ayameva tesaṁ viseso. Tenāha “itthannāma”ntiādi.",
  "tika-s0201t2:172": "Apadīyanti dosā etena rakkhīyanti, lūyanti, chijjantīti vā apadānaṁ, sattānaṁ sammā, micchā vā pavattapayogo. Tenāha “attano cariyāyā”ti.",
  "tika-s0201t2:173_0": "183.Anuminitabbanti anu anu minitabbo jānitabbo. Attānaṁ anuminitabbanti ca idaṁ",
  "tika-s0201t2:173_1": "paccatte upayogavacanaṁ. Tenāha “anuminitabbo tuletabbo tīretabbo”ti. Attānaṁ anuminitabbanti",
  "tika-s0201t2:173_2": "vā attani anumānañāṇaṁ pavattetabbaṁ. Tatrāyaṁ nayo – appiyabhāvāvahā mayi pavattā",
  "tika-s0201t2:173_3": "pāpicchatā pāpicchābhāvato parasmiṁ pavattapāpicchatā viya. Esa nayo sesadhammesupi.",
  "tika-s0201t2:173_4": "Aparo nayo – sabrahmacārīnaṁ piyabhāvaṁ icchantena pāpicchatā pahātabbā sīlavisuddhihetubhāvato",
  "tika-s0201t2:173_5": "attukkaṁsanādippahānaṁ viya. Sesadhammesupi eseva nayo.",
  "tika-s0201t2:174_0": "184.Paccavekkhitabboti “na pāpiccho bhavissāmi, na pāpikānaṁ icchānaṁ vasaṁ gato”tiādinā",
  "tika-s0201t2:174_1": "pati pati divasassa tikkhattuṁ vā ñāṇacakkhunā avekkhitabbaṁ, ñāṇaṁ pavattetabbanti",
  "tika-s0201t2:174_2": "attho. Pāpicchatādīnaṁ pahānaṁ pati avekkhitabbaṁ, ayañca attho tabba-saddassa bhāvatthatāvasena",
  "tika-s0201t2:174_3": "veditabbo, kammatthatāvasena pana aṭṭhakathāyaṁ “attāna”nti paccatte upayogavacanaṁ",
  "tika-s0201t2:174_4": "katvā vuttaṁ. Sikkhantenāti tissopi sikkhā sikkhantena. Tenāha “kusalesu dhammesū”ti.",
  "tika-s0201t2:175_0": "Tilakanti kāḷatilasetatilāditilakaṁ. Sabbappahānanti sabbappakārappahānaṁ. Phale",
  "tika-s0201t2:175_1": "āgateti phale uppanne. Nibbāne āgateti nibbānassa adhigatattā. Bhikkhupātimokkhanti",
  "tika-s0201t2:175_2": "“so samaṇo, sa bhikkhū”ti evaṁ vuttabhikkhūnaṁ pātimokkhaṁ, na upasampannānaṁ eva",
  "tika-s0201t2:175_3": "na pabbajitānaṁ evāti daṭṭhabbaṁ. Yasmā cidaṁ bhikkhupātimokkhaṁ, tasmā vuttaṁ “idaṁ",
  "tika-s0201t2:175_4": "divasassa tikkhattu”ntiādi. Apaccavekkhituṁ na vaṭṭati attavisuddhiyā ekantahetubhāvato.",
  "tika-s0201t2:176": "Anumānasuttavaṇṇanāya līnatthappakāsanā samattā.",
  "tika-s0201t2:177": "6. Cetokhilasuttavaṇṇanā",
  "tika-s0201t2:178_0": "185. Ceto tehi khilayati thaddhabhāvaṁ āpajjatīti cetokhilā. Tenāha “cittassa thaddhabhāvā”ti.",
  "tika-s0201t2:178_1": "Yasmā tehi uppannehi cittaṁ uklāpījātaṁ ṭhānaṁ viya amanuññaṁ khettaṁ viya ca khāṇukanicitaṁ",
  "tika-s0201t2:178_2": "amahapphalaṁ hoti. Tena vuttaṁ “kacavarabhāvā khāṇukabhāvā”ti. “Cittassā”ti ānetvā",
  "tika-s0201t2:178_3": "sambandhitabbaṁ. Cittaṁ bandhitvāti taṇhāpavattibhāvato kusalacārassa avasaracajanavasena",
  "tika-s0201t2:178_4": "cittaṁ baddhaṁ viya samorodhetvā. Tenāha “muṭṭhiyaṁ katvā viya gaṇhantī”ti. Saddatthato",
  "tika-s0201t2:178_5": "pana ceto virūpaṁ nibandhīyati saṁyamīyati etehīti cetaso vinibandhā yassa catubbidhaṁ",
  "tika-s0201t2:178_6": "sīlaṁ akhaṇḍādibhāvappattiyā suparisuddhaṁ visesabhāgiyattā appakasireneva maggaphalāvahaṁ",
  "tika-s0201t2:178_7": "mahāsaṅgharakkhitattherassa viya, so tādisena sīlena imasmiṁ dhammavinaye vuddhiṁ",
  "tika-s0201t2:178_8": "āpajjissatīti āha “sīlena vuddhi”nti. Yassa pana ariyamaggo uppajjanto virūḷhamūlo",
  "tika-s0201t2:178_9": "viya pādapo suppatiṭṭhito, so sāsane virūḷhiṁ āpannoti āha “maggena virūḷhi”nti.",
  "tika-s0201t2:178_10": "Yo sabbaso kilesanibbānappatto, so arahā sīlādidhammakkhandhapāripūriyā sativepullappatto",
  "tika-s0201t2:178_11": "hotīti āha “nibbānena vepulla”nti. Dutiyavikappe attho vuttanayānusārena veditabbo.",
  "tika-s0201t2:179_0": "Buddhānaṁ dhammakāyo viya rūpakāyopi anaññasādhāraṇatāya anuttaraguṇādhiṭṭhānatāya",
  "tika-s0201t2:179_1": "ca apaccakkhakārīnaṁ saṁsayavatthu hotiyevāti “sarīre vā guṇe vā kaṅkhatī”ti vuttaṁ.",
  "tika-s0201t2:179_2": "Tattha yathā mahāpurisalakkhaṇena anubyañjanādayo rūpakāyaguṇā gahitā eva honti avinābhāvatoti",
  "tika-s0201t2:179_3": "“dvattiṁsavaralakkhaṇappaṭimaṇḍita”micceva vuttaṁ, evaṁ anāvaraṇañāṇena sabbepi anantāparimeyyabhedā",
  "tika-s0201t2:179_4": "dhammakāyaguṇā gahitā eva hontīti sabbaññutaññāṇaggahaṇameva kataṁ nānantariyabhāvatoti",
  "tika-s0201t2:179_5": "daṭṭhabbaṁ. Kaṅkhahīti “aho vata te guṇā na bhaveyyuṁ, bhaveyyuṁ vā”ti patthanuppādanavasena",
  "tika-s0201t2:179_6": "kaṅkhati. Purimo hi viparītajjhāsayo, itaro yathābhūtañāṇajjhāsayo. Vicinantoti vicayabhūtāya",
  "tika-s0201t2:179_7": "paññāya te vivecetukāmo tadabhāvato kicchaṁ dukkhaṁ āpajjati, kicchappatti ca tattha",
  "tika-s0201t2:179_8": "nicchetuṁ asamatthatāyevāti āha “vinicchetuṁ na sakkotī”ti. Vigatā cikicchāti vicikicchā.",
  "tika-s0201t2:179_9": "Adhimokkhaṁ na paṭilabhatīti “evameta”nti okappanavasena guṇesu vinicchayaṁ nādhigacchati.",
  "tika-s0201t2:179_10": "Otaritvāti ñāṇena anupavisitvā. Pasīditunti “pasannarūpadhammakāyaguṇehi bhagavā”ti",
  "tika-s0201t2:179_11": "pasīdituṁ. Anāvilo akālusso hotuṁ na sakkoti. “Kaṅkhatī”ti iminā dubbalā vimati vuttā,",
  "tika-s0201t2:179_12": "“vicikicchatī”ti iminā majjhimā, “nādhimuccatī”ti iminā balavatī, “na sampasīdatī”ti",
  "tika-s0201t2:179_13": "iminā tividhāyapi vimatiyā vasena uppannacittakālussiyaṁ vuttanti daṭṭhabbaṁ.",
  "tika-s0201t2:180_0": "Ātappāyātiādito tapati santapati kileseti ātappaṁ, ārambhadhātu, tadatthāya. Anuyogāyāti",
  "tika-s0201t2:180_1": "yathā saṁkilesadhammānaṁ avasaro na hoti, evaṁ anu anu yuñjanaṁ anuyogo, nikkamadhātu,",
  "tika-s0201t2:180_2": "tadatthāya. Tenāha “punappunaṁ yogāyā”ti. Sātaccāyāti yathā uparūpari visesādhigamo",
  "tika-s0201t2:180_3": "hoti, tathā satatassa nirantarapavattassa anuyogassa bhāvo sātaccaṁ, parakkamadhātu,",
  "tika-s0201t2:180_4": "tadatthāya. Padhānāyāti santamevaṁ tividhadhātusaṁvaḍḍhitānubhāvaṁ sabbakilesaviddhaṁsanasamatthaṁ",
  "tika-s0201t2:180_5": "padhānasaṅkhātaṁ vīriyaṁ, tadatthāya. Ettha ca ātappāya cittaṁ na namati yathāvuttakaṅkhāvasena,",
  "tika-s0201t2:180_6": "pageva anuyogādiatthanti dassetuṁ cattāripi padāni gahitāni, anavasesavisesadassanatthaṁ",
  "tika-s0201t2:180_7": "vā. Keci pana “ātappavevacanāneva anuyogādipadānī”ti vadanti. Ettāvatā bhagavā satthari",
  "tika-s0201t2:180_8": "kaṅkhāya cittassa thaddhakacavarakhāṇukabhāvena akusalabhāvādiāpādanato cetokhilabhāvaṁ",
  "tika-s0201t2:180_9": "dasseti. Sesesupi eseva nayo.",
  "tika-s0201t2:181_0": "Sikkhāggahaṇena paṭipattisaddhammassa gahitattā vuttaṁ “pariyattidhamme ca paṭivedhadhamme",
  "tika-s0201t2:181_1": "cā”ti. Pariyattidhamme yattha kaṅkhāya sambhavo, taṁ dassetuṁ “caturāsīti dhammakkhandhasahassānī”tiādi",
  "tika-s0201t2:181_2": "vuttaṁ. Tayidaṁ nidassanamattaṁ daṭṭhabbaṁ paramparāya paṭivedhāvahabhāvādivasenapi",
  "tika-s0201t2:181_3": "ekaccānaṁ tattha saṁsayuppattito. Yathā ca paṭivedhe kaṅkhā vuttā, evaṁ adhigamadhammepi",
  "tika-s0201t2:181_4": "pavattatīti veditabbā. Tathā hi ekacce “kasiṇādibhāvanāya jhānāni ijjhantī”ti vadanti.",
  "tika-s0201t2:181_5": "“Kasiṇanissando āruppāti, mettādinissando catutthabrahmavihāro”ti evamādinā kaṅkhatiyevāti.",
  "tika-s0201t2:181_6": "Ettha ca navalokuttaresu paññattiyaṁyeva kaṅkhāpavatti veditabbā asaṁkilesikattā lokuttaradhammānaṁ.",
  "tika-s0201t2:182_0": "Evarūpanti edisaṁ suppaṭipatti-ujuppaṭipatti-ñāyappaṭipatti-sāmīcippaṭipatti-saṅkhātaṁ",
  "tika-s0201t2:182_1": "sammāpaṭipadaṁ. Adhisīlasikkhādayo lokuttaradhammassa anudhammabhūtā veditabbā. Evañhi",
  "tika-s0201t2:182_2": "maggaphalasikkhāhi imāsaṁ viseso siddho hoti. Tathā hi vuttaṁ “sikkhāggahaṇena paṭipattisaddhammassa",
  "tika-s0201t2:182_3": "gahitattā”ti. Ettha ca yathā vicikicchā vatthuttayassa sikkhāya ca guṇesu anadhimuccanaasampasīdanavasena",
  "tika-s0201t2:182_4": "appaṭipattibhāvato cittassa thaddhabhāvo āsappanaparisappanavasena pavattiyā kacavarakhāṇukabhāvo",
  "tika-s0201t2:182_5": "ca, evaṁ sabrahmacārīsu āghātacaṇḍikkādivasena cittassa thaddhabhāvo ca upahananavirujjhanādivasena",
  "tika-s0201t2:182_6": "kacavarakhāṇukabhāvo ca veditabbo. Ariyasaṅghavisayā vicikicchā, puggalavisayā kāci",
  "tika-s0201t2:182_7": "natthīti saṅghavisayāva gahitā, sāsanikavasena cāyaṁ cetokhiladesanāti sabrahmacārīvisayova kopo gahito.",
  "tika-s0201t2:183_0": "186. Yathā vatthukāmo, evaṁ kilesakāmopi assādanīyo evāti “kilesakāmepī”ti vuttaṁ.",
  "tika-s0201t2:183_1": "Tenāha bhagavā “rūpataṇhā loke piyarūpaṁ sātarūpaṁ, etthesā taṇhā uppajjamānā uppajjati,",
  "tika-s0201t2:183_2": "ettha nivisamānā nivisatī”tiādi. Kāmaniddese sabbepi tebhūmakā dhammā kāmanīyaṭṭhena",
  "tika-s0201t2:183_3": "“kāmā”ti vuttā, balavakāmarāgavatthubhūtāyevettha kāmaggahaṇena gahitāti. Vinibaddhavatthubhāvena",
  "tika-s0201t2:183_4": "yathā visuṁ attano kāyo gahito, tathā paresaṁ tathārūpā rūpadhammā samūhaṭṭhenāti",
  "tika-s0201t2:183_5": "āha “rūpeti bahiddhārūpe”ti. Yathā hi pañcakāmaguṇiko rāgo jhānādivisesādhigamassa",
  "tika-s0201t2:183_6": "vinibaddhāya saṁvattati, evaṁ attano kāye apekkhā bahiddhā ca sakaparikkhārañātimittādīsu",
  "tika-s0201t2:183_7": "apekkhāti. Keci panettha “rūpeti rūpajjhāne”tiādinā papañcenti. Tadayuttaṁ jhānādhigamavinibaddhānaṁ",
  "tika-s0201t2:183_8": "sīlassa ca saṁkilesabhūtānaṁ cetovinibaddhabhāvena gahitattā.",
  "tika-s0201t2:184_0": "Yāvadatthanti yāva attheti abhikaṅkhati, tāva. Tenāha “yattakaṁ icchati, tattaka”nti.",
  "tika-s0201t2:184_1": "Nti yāvadatthaṁ udarapūraṁ bhuttaṁ. Avadehanato pūraṇato. Seyyasukhanti seyyaṁ paṭicca",
  "tika-s0201t2:184_2": "uppajjanakasukhaṁ. Passasukhanti passānaṁ samparivattanena uppajjanakasukhaṁ. Niddāsukhanti",
  "tika-s0201t2:184_3": "niddāyanena uppajjanakasukhaṁ.",
  "tika-s0201t2:185": "Sīlenātiādi patthanākāradassanaṁ. Vatasamādānanti dhutaṅgādivatānuṭṭhānaṁ. Tapoti vīriyārambho. So hi kilesānaṁ tapanaṭṭhena niggaṇhanaṭṭhena tapacaraṇanti vuttaṁ.",
  "tika-s0201t2:186_0": "189.Chandaṁ nissāyāti chandaṁ dhuraṁ, chandaṁ jeṭṭhakaṁ, chandaṁ pubbaṅgamaṁ katvā",
  "tika-s0201t2:186_1": "pavattivasena chandaṁ nissāya. Jeṭṭhakaṭṭhena padhānabhūtā, padhānabhāvaṁ vā pattāti",
  "tika-s0201t2:186_2": "padhānabhūtā. Tehi dhammehīti chandanissayena pavattasamādhinā ceva “padhānasaṅkhāro”ti",
  "tika-s0201t2:186_3": "vuttavīriyena ca. Upetanti sampayuttaṁ. Ijjhanaṭṭhena iddhi, nipphattiatthena paṭilābhaṭṭhena",
  "tika-s0201t2:186_4": "cāti attho, tassā iddhiyā pādaṁ pādakaṁ padaṭṭhānabhūtaṁ. Atha vā ijjhanti tāya iddhā",
  "tika-s0201t2:186_5": "vuddhā ukkaṁsagatā hontīti iddhi, sāva uparivisesānaṁ adhiṭṭhānabhāvato pādo. Tenāha",
  "tika-s0201t2:186_6": "“iddhibhūtaṁ vā pādanti iddhipāda”nti. Sesesupīti vīriyiddhipādādīsupi. Assāti iddhipādassa.",
  "tika-s0201t2:186_7": "Attho dīpitoti dīpanatthaṁ kataṁ, tasmā visuddhimaggasaṁvaṇṇanāyaṁ tassa atthavicāro",
  "tika-s0201t2:186_8": "gahetabbo. Iddhipādānaṁ samādhipadhānattā vuttaṁ “vikkhambhanappahānaṁ kathita”nti.",
  "tika-s0201t2:186_9": "Tesaṁ tesaṁ kusaladhammānaṁ anuppannānaṁ uppādanakiriyāya uppannānaṁ paribrūhanakiriyāya",
  "tika-s0201t2:186_10": "ussahanato ussoḷhī, thāmappattā parakkamadhātu. Sā pana catunnaṁ iddhipādānaṁ visesapaccayabhūtā",
  "tika-s0201t2:186_11": "te upādāya “pañcamī”ti vuttā, sā ca yasmā samathavipassanābhāvanāsu tattha caādimajjhapariyosānesu",
  "tika-s0201t2:186_12": "sādhetabbaṁ vīriyaṁ, tasmā āha “ussoḷhīti sabbattha kattabbavīriyaṁ dassetī”ti. Pubbabhāgiyasamathavipassanāsādhanaṁ",
  "tika-s0201t2:186_13": "pahātabbadhammavibhāgena bhinditvā āha “pañca cetokhilappahānāni pañca vinibandhappahānānī”ti.",
  "tika-s0201t2:186_14": "Bhabboti yutto arahati nipphattiyā. Ñāṇenāti maggañāṇena. Kilesabhedāyāti kilesānaṁ",
  "tika-s0201t2:186_15": "samucchindanāya. Khemassāti anupaddavassa.",
  "tika-s0201t2:187_0": "Sambhāvanattheti “api nāmevaṁ siyā”ti vikappanattho sambhāvanattho. Evaṁ hīti evaṁ",
  "tika-s0201t2:187_1": "ekameva saṅkhyaṁ avatvā aparāya saṅkhyāya saddhiṁ vacanaṁ loke siliṭṭhavacanaṁ hoti",
  "tika-s0201t2:187_2": "yathā “dve vā tīṇi vā udakaphusitānī”ti. Sammā adhisayitānīti pādādīhi attanā nesaṁ",
  "tika-s0201t2:187_3": "kiñci upaghātaṁ akarontiyā bahivātādiparissayapariharaṇatthaṁ sammadeva upari sayitāni.",
  "tika-s0201t2:187_4": "Utuṁ gāhāpentiyāti tesaṁ allasinehapariyādānatthaṁ attano kāyusmāvasena utuṁ gaṇhāpentiyā.",
  "tika-s0201t2:187_5": "Tenāha “usmīkatānī”ti. Sammā paribhāvitānīti sammadeva sabbaso kukkuṭavāsanāya vāsitāni.",
  "tika-s0201t2:187_6": "Tenāha “kukkuṭagandhaṁ gāhāpitānī”ti. Ayañca kukkuṭagandhaparibhāvanā sammāadhisayanasammāparisedananipphattiyā",
  "tika-s0201t2:187_7": "“anunipphādī”ti daṭṭhabbā. Tehi pana saddhiṁyeva ijjhanato vuttaṁ “tividhakiriyākaraṇenā”ti.",
  "tika-s0201t2:187_8": "Kiñcāpi na evaṁ “aho vatime”tiādinā icchā uppajjeyya, kāraṇassa pana sampāditattā",
  "tika-s0201t2:187_9": "atha kho bhabbāva abhinibbhijjitunti yojanā. Kasmā bhabbāti āha “te hi yasmā tāyā”tiādi.",
  "tika-s0201t2:187_10": "Ettha yathā kapālassa tanutā ālokassa anto paññāyamānassa kāraṇaṁ, tathā kapālassa",
  "tika-s0201t2:187_11": "tanutāya nakhasikhāmukhatuṇḍakānaṁ kharatāya ca allasinehassa pariyādānaṁ kāraṇavacananti",
  "tika-s0201t2:187_12": "daṭṭhabbaṁ, tasmāti ālokassa anto paññāyamānato, sayañca paripākagatattā.",
  "tika-s0201t2:188_0": "Opammasampaṭipādananti opammatthassa upameyyena sammadeva paṭipādanaṁ. Atthenāti",
  "tika-s0201t2:188_1": "upameyyatthena. Yathā kukkuṭiyā aṇḍesu tividhakiriyāya karaṇaṁ kukkuṭacchāpakānaṁ",
  "tika-s0201t2:188_2": "aṇḍakosato nikkhamanassa mūlakāraṇaṁ, evaṁ bhikkhuno ussoḷhīpannarasāni aṅgāni avijjaṇḍakosato",
  "tika-s0201t2:188_3": "nikkhamanassa mūlakāraṇanti āha “tassā kukkuṭiyā…pe… samannāgatabhāvo”ti. Paṭicchādanasāmaññena",
  "tika-s0201t2:188_4": "avijjāya aṇḍakosasadisatāya balavavipassanāvasena avijjaṇḍakosassa tanubhāvo, vipassanāñāṇassa",
  "tika-s0201t2:188_5": "pariṇāmakālo vuṭṭhānagāminibhāvāpatti, tadā ca sā maggañāṇagabbhaṁ dhārentī viya",
  "tika-s0201t2:188_6": "hotīti āha “gabbhaggahaṇakālo”ti. Abhiññāpakkheti lokiyābhiññāpakkhe. Lokuttarābhiññā",
  "tika-s0201t2:188_7": "hi avijjaṇḍakosaṁ padālikāti. Gāthāya avijjaṇḍakosaṁ paharatīti desanāvilāsena vineyyasantānagataṁ",
  "tika-s0201t2:188_8": "avijjaṇḍakosaṁ ghaṭṭeti, yathāṭhāne ṭhātuṁ na deti.",
  "tika-s0201t2:189_0": "Paṭisaṅkhānappahānanti tadaṅgappahānapubbakaṁ vikkhambhanappahānaṁ. Pubbabhāgiyā",
  "tika-s0201t2:189_1": "iddhipādā pāḷiyaṁ gahitāti “iddhipādehi vikkhambhanappahāna”nti vuttaṁ. “Ussoḷhipannarasaṅgasamannāgato",
  "tika-s0201t2:189_2": "bhikkhu bhabbo abhinibbidāyā”tiādivacanato lokuttariddhipādā pana sambodhaggahaṇeneva",
  "tika-s0201t2:189_3": "gahitā. Magge āgateti ussoḷhīpannarasaṅgasamannāgatassa bhikkhuno vipassanaṁ ussukkāpayato",
  "tika-s0201t2:189_4": "magge āgate uppanne, pāḷiyaṁ vā abhinibbhidāsambodhaggahaṇehi magge āgate. Phale",
  "tika-s0201t2:189_5": "āgateti etthāpi vuttanayena attho veditabbo. Nibbānassa pana pāḷiyaṁ anāgatattā nissaraṇappahānaṁ",
  "tika-s0201t2:189_6": "na gahitaṁ. Sesaṁ suviññeyyameva.",
  "tika-s0201t2:190": "Cetokhilasuttavaṇṇanāya līnatthappakāsanā samattā.",
  "tika-s0201t2:191": "7. Vanapatthapariyāyasuttavaṇṇanā",
  "tika-s0201t2:192_0": "190. Vanīyati vivekakāmehi bhajīyati, vanute vā te attasampattiyā vasanatthāya yācanto",
  "tika-s0201t2:192_1": "viya hotīti vanaṁ, patiṭṭhanti ettha vivekakāmā yathādhippetavisesādhigamenāti patthaṁ,",
  "tika-s0201t2:192_2": "vanesu patthaṁ gahanaṭṭhāne senāsanaṁ vanapatthaṁ. Pariyāyati attano phalaṁ pariggahetvā",
  "tika-s0201t2:192_3": "vattatīti pariyāyo, kāraṇanti āha “vanapatthapariyāyanti vanapatthakāraṇa”nti. Vanapatthañhi",
  "tika-s0201t2:192_4": "taṁ upanissāya viharato upanissayakāraṇaṁ. Tenāha “vanapatthaṁ upanissāya viharatī”ti.",
  "tika-s0201t2:192_5": "Pariyāyati desetabbamatthaṁ patiṭṭhapetīti pariyāyo, desanā. Vanapatthaṁ ārabbha",
  "tika-s0201t2:192_6": "pavattā desanā vanapatthadesanā, taṁ, ubhayatthāpi vanapatthaggahaṇaṁ lakkhaṇamattaṁ",
  "tika-s0201t2:192_7": "gāmādīnampettha kāraṇabhāvassa, desanāya visayabhāvassa ca labbhamānattā.",
  "tika-s0201t2:193_0": "191.Nissāyāti apassāya, vivekavāsassa apassayaṁ katvāti attho. Na upaṭṭhātītiādīhi",
  "tika-s0201t2:193_1": "tasmiṁ vanapatthe senāsanasappāyābhāvaṁ, utupuggaladhammassavanasappāyābhāvampi vā",
  "tika-s0201t2:193_2": "dasseti. Jīvitasambhārāti jīvitappavattiyā sambhārā paccayā. Samudānetabbāti sammā",
  "tika-s0201t2:193_3": "ñāyena anavajjauñchācariyādinā uddhaṁ uddhaṁ ānetabbā pāpuṇitabbā. Te pana tathā",
  "tika-s0201t2:193_4": "samudānitā samāhaṭā nāma hontīti āha “samāharitabbā”ti. Dukkhena uppajjantīti sulabhuppādā",
  "tika-s0201t2:193_5": "na honti. Etena bhojanasappāyādiabhāvaṁ dasseti. Rattibhāgaṁ vā divasabhāgaṁ vāti",
  "tika-s0201t2:193_6": "bhummatthe upayogavacananti āha “rattikoṭṭhāse vā divasakoṭṭhāse vā”ti. Rattiṁyeva",
  "tika-s0201t2:193_7": "pakkamitabbaṁ samaṇadhammassa tattha anipphajjanato.",
  "tika-s0201t2:194_0": "192-3.Saṅkhāpīti “yadatthamahaṁ pabbajito, na metaṁ idha nipphajjati, cīvarādi pana",
  "tika-s0201t2:194_1": "samudāgacchati, nāhaṁ tadatthaṁ pabbajito, kiṁ me idha vāsenā”ti paṭisaṅkhāyapi.",
  "tika-s0201t2:194_2": "Anantaravāre saṅkhāpīti “yadatthamahaṁ pabbajito, taṁ me idha nipphajjati, cīvarādi",
  "tika-s0201t2:194_3": "pana na samudāgacchati, nāhaṁ tadatthaṁ pabbajito”ti paṭisaṅkhāyapīti attho. Tenāha",
  "tika-s0201t2:194_4": "“samaṇadhammassa nipphajjanabhāvaṁ jānitvā”ti.",
  "tika-s0201t2:195_0": "195-7.Sopuggalo anāpucchā pakkamitabbaṁ, nānubandhitabboti “so puggalo”ti padassa",
  "tika-s0201t2:195_1": "“nānubandhitabbo”ti iminā sambandho. Yassa yena hi sambandho, dūraṭṭhenapi so bhavati.",
  "tika-s0201t2:195_2": "Taṁ puggalanti “so puggalo”ti paccattavacanaṁ upayogavasena pariṇāmetvā taṁ puggalaṁ",
  "tika-s0201t2:195_3": "anāpucchā pakkamitabbanti attho. Atthavasena hi vibhattivipariṇāmoti. Taṁ āpucchā",
  "tika-s0201t2:195_4": "pakkamitabbanti etthāpi eseva nayo. Āpucchā pakkamitabbanti ca kataññutakataveditāya niyojanaṁ.",
  "tika-s0201t2:196": "198.Evarūpoti yaṁ nissāya bhikkhuno guṇehi vuddhiyeva pāṭikaṅkhā, paccayehi ca na parissamo, evarūpo daṇḍakammādīhi niggaṇhāti cepi, na pariccajitabboti dasseti “sacepī”tiādinā.",
  "tika-s0201t2:197": "Vanapatthapariyāyasuttavaṇṇanāya līnatthappakāsanā samattā.",
  "tika-s0201t2:198": "8. Madhupiṇḍikasuttavaṇṇanā",
  "tika-s0201t2:199_0": "199.Jātivananti sayaṁjātaṁ vanaṁ. Tenāha “aropima”nti. Paṭisallānatthāyāti ekībhāvatthāya,",
  "tika-s0201t2:199_1": "puthuttārammaṇato vā cittaṁ paṭinivattetvā accantasante nibbāne phalasamāpattivasena",
  "tika-s0201t2:199_2": "allīyāpanatthaṁ. Daṇḍo pāṇimhi assāti daṇḍapāṇi. Yathā so “daṇḍapāṇī”ti vuccati,",
  "tika-s0201t2:199_3": "taṁ dassetuṁ “ayañhī”tiādi vuttaṁ. Daṇḍavittatāyāti daṇḍe soṇḍatāya. So hi daṇḍapasuto",
  "tika-s0201t2:199_4": "daṇḍasippe ca sukusalo tattha pākaṭo paññāto, tasmā daṇḍaṁ gahetvāva vicarati. Jaṅghākilamathavinodanatthanti",
  "tika-s0201t2:199_5": "rājasabhāya ciranisajjāya uppannajaṅghāparissamassa apanayanatthaṁ. Adhiccanikkhamanoti",
  "tika-s0201t2:199_6": "yādicchakanikkhamano, na abhiṇhanikkhamano. Olubbhāti sannirumbhitvā ṭhito. Yathā",
  "tika-s0201t2:199_7": "so “olubbhā”ti vutto, taṁ dassetuṁ “gopālakadārako viyā”tiādi vuttaṁ.",
  "tika-s0201t2:200_0": "200. Vadanti etenāti vādo, diṭṭhīti āha “kiṁ vādīti, kiṁ diṭṭhiko”ti? Kimakkhāyīti",
  "tika-s0201t2:200_1": "kimācikkhako, kīdisadhammakatho? Acittīkārenāti anādarena. Tathāpucchane kāraṇaṁ",
  "tika-s0201t2:200_2": "dassento “kasmā”tiādimāha. Nassatetanti nassatu etaṁ kulaṁ.",
  "tika-s0201t2:201_0": "Atthaṁna jānātīti atthaṁ ce ekadesena jāneyya, taṁ micchā gahetvā paṭippharitvāpi",
  "tika-s0201t2:201_1": "tiṭṭheyya. Tassa dīgharattaṁ ahitāya dukkhāyāti tadassa atthājānanaṁ bhagavatā icchitaṁ.",
  "tika-s0201t2:201_2": "Viggāhikakathanti viggahakathaṁ, sārambhakathanti attho. Nanu bhagavatā saddhiṁ loke",
  "tika-s0201t2:201_3": "puthū samaṇabrāhmaṇā nānāvādā santīti codanaṁ sandhāyāha “tathāgato hī”tiādi. Na",
  "tika-s0201t2:201_4": "vivadati vivādahetukānaṁ kāmadiṭṭhijjhosānānaṁ maggeneva samugghātitattā, tadabhāvato",
  "tika-s0201t2:201_5": "pana loko tathāgatena vivadati. Dhammavādī yathābhūtavādī dhammavādīhi na vivadati",
  "tika-s0201t2:201_6": "tesaṁ vivaditukāmatāya eva abhāvato, adhammavādī pana tiṇāyapi namaññamāno tehi kiñci",
  "tika-s0201t2:201_7": "vivadati. Tenāha “na, bhikkhave, dhammavādī kenaci lokasmiṁ vivadatī”ti. Adhammavādī",
  "tika-s0201t2:201_8": "pana asamucchinnavivādahetukattā vivadateva. Tathā cāha “adhammavādīva kho, bhikkhave, vivadatī”ti.",
  "tika-s0201t2:202_0": "Yathā ca panāti ettha yathā-saddo “yathā ca anuppannassa kāmacchandassa uppādo hoti,",
  "tika-s0201t2:202_1": "tañca pajānātī”tiādīsu viya kāraṇatthoti āha “yena kāraṇenā”ti. Kāraṇākāro vā idha",
  "tika-s0201t2:202_2": "yathā-saddena vutto, so pana atthato kāraṇamevāti vuttaṁ “yena kāraṇenā”ti. “Idaṁ",
  "tika-s0201t2:202_3": "kathaṁ idaṁ kathaṁ”ti pavattanato kathaṁkathā, vicikicchā. Sā yassa natthi, so akathaṁkathī,",
  "tika-s0201t2:202_4": "taṁ akathaṁkathiṁ. Vippaṭisārakukkuccaṁ bhagavatā anāgāmimaggeneva chinnaṁ, hatthapādakukkuccaṁ",
  "tika-s0201t2:202_5": "aggamaggena āveṇikadhammādhigamato. Aparāparaṁ uppajjanakabhavo “bhavābhavo”ti idhādhippetoti",
  "tika-s0201t2:202_6": "āha “punappunabbhave”ti. Saṁvarāsaṁvaro phalāphalaṁ viya khuddakamahanto bhavo “bhavābhavo”ti",
  "tika-s0201t2:202_7": "vuttoti āha “hīnapaṇīte vā bhave”ti. Bhavo vuḍḍhippatto “abhavo”ti vuccati yathā",
  "tika-s0201t2:202_8": "“asekkhā dhammā”ti. Kilesasaññāti kāmasaññādike vadati. Kilesā eva vā saññānāmena",
  "tika-s0201t2:202_9": "vuttā “saññā pahāya amataṁ eva pāpuṇātī”tiādīsu viya. Attano khīṇāsavabhāvaṁ dīpetīti",
  "tika-s0201t2:202_10": "imināva paresañca tathattāya dhammaṁ desetīti ayampi attho vibhāvitoti daṭṭhabbaṁ.",
  "tika-s0201t2:202_11": "Nīharitvā kīḷāpetvāti nīharitvā ceva kīḷāpetvā ca, nīharaṇavasena vā kīḷāpetvā. Tivisākhanti",
  "tika-s0201t2:202_12": "tibhaṅgabhākuṭi viya nalāṭe jātattā nalāṭikaṁ.",
  "tika-s0201t2:203_0": "201.Kintinu khoti kiṁ kāraṇenāti attho. Anusandhiṁ gahetvāti pucchānusandhiṁ uṭṭhapetvā.",
  "tika-s0201t2:203_1": "Yatonidānanti yaṁnidānaṁ, yaṁkāraṇāti vuttaṁ hoti. Purimapade hi vibhatti alopaṁ",
  "tika-s0201t2:203_2": "katvā niddeso, chaajjhattikabāhirāyatanādinidānanti ayameva attho. Saṅkhāyanti saṅkhābhāvena",
  "tika-s0201t2:203_3": "ñāyantīti saṅkhāti āha “saṅkhāti koṭṭhāsā”ti. Kāmañcettha mānopi papañco, abhinandanasabhāve",
  "tika-s0201t2:203_4": "eva pana gaṇhanto “taṇhāmānadiṭṭhipapañcasampayuttā”ti āha. Tathā hi vakkhati “abhinanditabba”ntiādi.",
  "tika-s0201t2:203_5": "Samudācarantīti sabbaso uddhaṁ uddhaṁ pariyādāya pavattanti. Mariyādattho hi ayamākāro,",
  "tika-s0201t2:203_6": "tena ca yogena purisanti upayogavacanaṁ yathā “tathāgataṁ, bhikkhave, arahantaṁ sammāsambuddhaṁ",
  "tika-s0201t2:203_7": "dve vitakkā samudācarantī”ti. Taṇhādayo ca yathāsakaṁ pavattiākāraṁ avilaṅghantiyo",
  "tika-s0201t2:203_8": "āsevanavasena uparūpari pavattanti. Tathā hi tā “papañcasaṅkhā”ti vuttā.",
  "tika-s0201t2:204_0": "Kāraṇeti pavattipaccaye. Ekāyatanampi …pe… natthīti cakkhāyatanādi ekampi āyatanaṁ",
  "tika-s0201t2:204_1": "abhinanditabbaṁ abhivaditabbaṁ ajjhositabbañca natthi ce, nanu natthi eva, kasmā",
  "tika-s0201t2:204_2": "“natthi ce”ti vuttanti? Saccaṁ natthi, appahīnābhinandanābhivadanaajjhosānānaṁ pana",
  "tika-s0201t2:204_3": "puthujjanānaṁ abhinanditabbādippakārāni āyatanāni hontīti tesaṁ na sakkā natthīti",
  "tika-s0201t2:204_4": "vattu, pahīnābhinandanādīnaṁ pana sabbathā natthīti “natthi ce”ti vuttaṁ. Ahaṁ mamanti",
  "tika-s0201t2:204_5": "abhinanditabbanti diṭṭhābhinandanāya “aha”nti taṇhābhinandanāya “mama”nti rocetabbaṁ.",
  "tika-s0201t2:204_6": "Abhivaditabbanti abhinivisanasamuṭṭhāpanavasena vattabbaṁ. Tenāha “ahaṁ mamanti vattabba”nti.",
  "tika-s0201t2:204_7": "Ajjhositvāti diṭṭhi taṇhā vatthuṁ anupavisitvā gāhadvayaṁ anaññasādhāraṇaṁ viya katvā.",
  "tika-s0201t2:204_8": "Tenāha “gilitvā pariniṭṭhapetvā”ti. Etenāti “ettha ce natthī”tiādivacanena. Etthāti",
  "tika-s0201t2:204_9": "āyatanesu. Taṇhādīnaṁ avatthubhāvadassanamukhena taṇhādīnaṁyeva appavattiṁ kilesaparinibbānaṁ",
  "tika-s0201t2:204_10": "kathitanti. Tenāha bhagavā “esevanto”tiādi, ayameva abhinandanādīnaṁ natthibhāvakaro",
  "tika-s0201t2:204_11": "maggo, tappaṭippassaddhibhūtaṁ phalaṁ, taṁnissaraṇaṁ vā nibbānaṁ rāgānusayādīnaṁ",
  "tika-s0201t2:204_12": "anto avasānaṁ appavattīti attho. Tenāha “ayaṁ …pe… anto”ti. Sabbatthāti “esevanto",
  "tika-s0201t2:204_13": "paṭighānusayānaṁ”tiādīsu sabbapadesu.",
  "tika-s0201t2:205_0": "Ādiyatīti pahāradānādivasena gayhati. Matthakappattaṁ kalahanti bhaṇḍanādimatte aṭṭhatvā",
  "tika-s0201t2:205_1": "mukhasattīhi vitudanādivasena matthakappattaṁ kalahaṁ. Yāya karotīti sambandho. Sesapadesupi",
  "tika-s0201t2:205_2": "eseva nayo. Viruddhaggāhavasena nānāgāhamattaṁ, tathā viruddhavādavasena nānāvādamattaṁ.",
  "tika-s0201t2:205_3": "Evaṁ pavattanti garukātabbesupi gāravaṁ akatvā “tuvaṁ tuva”nti evaṁ pavattaṁ sārambhakathaṁ,",
  "tika-s0201t2:205_4": "yāya cetanāya yaṁ karoti, sā tuvaṁ tuvaṁ. Nissāyāti paṭicca, nissayādipaccaye katvāti",
  "tika-s0201t2:205_5": "attho. Kilesānaṁ uppattinimittatā tāva āyatanānaṁ hotu tabbhāve bhāvato, nirodhanimittatā",
  "tika-s0201t2:205_6": "pana kathaṁ. Na hettha lokuttaradhammānaṁ saṅgaho lokiyānaṁyeva adhippetattāti codanaṁ",
  "tika-s0201t2:205_7": "sandhāyāha “nirujjhamānāpī”tiādi. Nāmamattena nimittataṁ sandhāya vuttoti dassento",
  "tika-s0201t2:205_8": "“yatthuppannā, tattheva niruddhā hontī”ti vatvā tamatthaṁ suttantarena sādhento “svāyamattho”tiādimāha.",
  "tika-s0201t2:206_0": "Tattha samudayasaccapañhenāti mahāsatipaṭṭhāne samudayasaccaniddesena. So hi “kattha",
  "tika-s0201t2:206_1": "uppajjamānā”tiādinā pucchāvasena pavattattā pañhoti vutto. Nanu tattha taṇhāya uppattinirodhā",
  "tika-s0201t2:206_2": "vuttā, na sabbakilesānanti īdisī codanā anavakāsāti dassento “yatheva cā”tiādimāha.",
  "tika-s0201t2:206_3": "Laddhavohāreti iminā rāgādīnaṁ appavattinimittatāya antoti samaññā nibbānassāti dasseti.",
  "tika-s0201t2:206_4": "Eteneva abhinandanādīnaṁ abhāvoti ca idaṁ saṁvaṇṇitanti daṭṭhabbaṁ. Kathaṁ pana sabbasaṅkhatavinissaṭe",
  "tika-s0201t2:206_5": "nibbāne akusaladhammānaṁ nirodhasambhavoti āha “yañhi yattha natthi, taṁ tattha niruddhaṁ",
  "tika-s0201t2:206_6": "nāma hotī”ti. Yvāyaṁ appavattiyaṁ nirodhavohāro vutto, svāyamattho nirodhapañhena",
  "tika-s0201t2:206_7": "dīpetabbo. Na hi tattha uppajjitvā niruddhā vitakkavicārā paṭippassaddhāti vuttā,",
  "tika-s0201t2:206_8": "atha kho appavattā evāti.",
  "tika-s0201t2:207_0": "203.Evaṁsampadanti evaṁsampajjanakaṁ evaṁ passitabbaṁ idaṁ mama ajjhesanaṁ. Tenāha",
  "tika-s0201t2:207_1": "“īdisanti attho”ti. Jānaṁ jānātīti sabbaññutaññāṇena jānitabbaṁ sabbaṁ jānāti. Ukkaṭṭhaniddesena",
  "tika-s0201t2:207_2": "hi avisesaggahaṇena ca “jāna”nti iminā niravasesaṁ ñeyyajātaṁ pariggaṇhātīti tabbisayāya",
  "tika-s0201t2:207_3": "jānanakiriyāya sabbaññutaññāṇameva karaṇaṁ bhavituṁ yuttaṁ. Atha vā pakaraṇavasena",
  "tika-s0201t2:207_4": "“bhagavā”ti saddantarasannidhānena cāyamattho vibhāvetabbo. Passitabbameva passatīti",
  "tika-s0201t2:207_5": "dibbacakkhu-paññācakkhu-dhammacakkhu-buddhacakkhu-samantacakkhu-saṅkhātehi ñāṇacakkhūhi",
  "tika-s0201t2:207_6": "passitabbaṁ passati eva. Atha vā jānaṁ jānātīti yathā aññe savipallāsā kāmarūpapariññāvādino",
  "tika-s0201t2:207_7": "jānantāpi vipallāsavasena jānanti, na evaṁ bhagavā. Bhagavā pana pahīnavipallāsattā",
  "tika-s0201t2:207_8": "jānanto jānāti eva, diṭṭhidassanassa ca abhāvā passanto passatiyevāti attho. Dassanapariṇāyakaṭṭhenāti",
  "tika-s0201t2:207_9": "yathā cakkhu sattānaṁ dassanatthaṁ pariṇeti, evaṁ lokassa yāthāvadassanasādhanato",
  "tika-s0201t2:207_10": "dassanakiccapariṇāyakaṭṭhena cakkhubhūto, paññācakkhumayattā vā sayambhuñāṇena paññācakkhuṁ",
  "tika-s0201t2:207_11": "bhūto pattoti vā cakkhubhūto. Ñāṇabhūtoti etassa ca evameva attho daṭṭhabbo. Dhammā",
  "tika-s0201t2:207_12": "vā bodhipakkhiyā tehi uppannattā lokassa ca taduppādanato, anaññasādhāraṇaṁ vā dhammaṁ",
  "tika-s0201t2:207_13": "pattoti dhammabhūto. Brahmā vuccati maggo tena uppannattā lokassa ca taduppādanattā,",
  "tika-s0201t2:207_14": "tañca sayambhuñāṇena pattoti brahmabhūto. Catusaccadhammaṁ vadatīti vattā. Ciraṁ",
  "tika-s0201t2:207_15": "saccapaṭivedhaṁ pavattento vadatīti pavattā. Atthaṁ nīharitvāti dukkhādiatthaṁ tatthāpi",
  "tika-s0201t2:207_16": "pīḷanādiatthaṁ uddharitvā. Paramatthaṁ vā nibbānaṁ pāpayitā, amatasacchikiriyaṁ sattesu",
  "tika-s0201t2:207_17": "uppādento amataṁ dadātīti amatassa dātā. Bodhipakkhiyadhammānaṁ tadāyattabhāvato dhammassāmī.",
  "tika-s0201t2:208_0": "204. So vā uddeso attanopi hotīti thero “yaṁ kho no”ti āha. Sabbalokasādhāraṇā hi",
  "tika-s0201t2:208_1": "buddhānaṁ desanāti. Idāni yehi dvārārammaṇehi purisaṁ papañcasaññāsaṅkhā samudācaranti,",
  "tika-s0201t2:208_2": "tāni tāva dassento papañcasaññāsaṅkhā dassetuṁ yena saḷāyatanavibhaṅgena niddeso",
  "tika-s0201t2:208_3": "kato, tassa atthaṁ dassetuṁ “cakkhuñcā”tiādi āraddhaṁ. Tattha nissayabhāvenāti nissayapaccayabhāvena.",
  "tika-s0201t2:208_4": "Nissayapaccayo ca pasādacakkhuyeva hoti, na cuddasasambhāraṁ, catucattālīsasambhāraṁ",
  "tika-s0201t2:208_5": "vā sasambhāracakkhunti āha “cakkhupasādañca paṭiccā”ti. Ārammaṇabhāvenāti ārammaṇapaccayabhāvena.",
  "tika-s0201t2:208_6": "Ārammaṇapaccayo ca catusamuṭṭhānikarūpesu yaṁ kiñci hotīti āha “catusamuṭṭhānikarūpe ca paṭiccā”ti.",
  "tika-s0201t2:209_0": "Ettha cakkhu ekampi viññāṇassa paccayo hoti, rūpāyatanaṁ pana anekameva saṁhatanti",
  "tika-s0201t2:209_1": "imassa visesassa dassanatthaṁ nissayabhāvena “cakkhupasādañca ārammaṇabhāvena catusamuṭṭhānikarūpe",
  "tika-s0201t2:209_2": "cā”ti vacanabhedo kato. Kiṁ pana kāraṇaṁ cakkhu ekampi viññāṇassa paccayo hoti, rūpaṁ",
  "tika-s0201t2:209_3": "pana anekamevāti? Paccayabhāvavisesato. Cakkhu hi cakkhuviññāṇassa nissayapurejātaindriyavippayuttapaccayehi",
  "tika-s0201t2:209_4": "paccayo hontaṁ atthibhāveneva hoti tasmiṁ sati tassa bhāvato, asati abhāvato, yato",
  "tika-s0201t2:209_5": "taṁ atthiavigatapaccayehissa paccayo hotīti vuccati, tannissitatā cassa na ekadesena",
  "tika-s0201t2:209_6": "allīyanavasena icchitabbā arūpabhāvato. Atha kho garurājādīsu sissarājapurisādīnaṁ",
  "tika-s0201t2:209_7": "viya tappaṭibaddhavuttitāya, itare pana paccayā tena tena visesena veditabbā.",
  "tika-s0201t2:210_0": "Sacāyaṁ paccayabhāvo na ekasmiṁ na sambhavatīti ekampi cakkhu cakkhuviññāṇassa paccayo",
  "tika-s0201t2:210_1": "hotīti dassetuṁ pāḷiyaṁ “cakkhuñcāvuso, paṭiccā”ti ekavacanavasena vuttaṁ. Rūpaṁ",
  "tika-s0201t2:210_2": "pana yadipi cakkhu viya purejātaatthi-avigatapaccayehi paccayo hoti puretaraṁ uppannaṁ",
  "tika-s0201t2:210_3": "hutvā vijjamānakkhaṇe eva upakārakattā tathāpi anekameva saṁhataṁ hutvā paccayo hoti",
  "tika-s0201t2:210_4": "ārammaṇabhāvato. Yañhi paccayadhammaṁ sabhāvabhūtaṁ, parikappitākāramattaṁ vā viññāṇaṁ",
  "tika-s0201t2:210_5": "vibhāventaṁ pavattati, tadaññesañca satipi paccayabhāve so tassa sārammaṇasabhāvatāya",
  "tika-s0201t2:210_6": "yaṁ kiñci anālambhitvā pavattituṁ asamatthassa olubbhapavattikāraṇabhāvena ālambanīyato",
  "tika-s0201t2:210_7": "ārammaṇaṁ nāma, tassa yasmā yathā tathā sabhāvūpaladdhi viññāṇassa ārammaṇapaccayalābho,",
  "tika-s0201t2:210_8": "tasmā cakkhuviññāṇaṁ rūpaṁ ārabbha pavattamānaṁ tassa sabhāvaṁ vibhāventameva pavattati.",
  "tika-s0201t2:210_9": "Sā cassa indriyādhīnavuttikassa ārammaṇasabhāvūpaladdhi na ekadvikalāpagatavaṇṇavasena",
  "tika-s0201t2:210_10": "hoti, nāpi katipayakalāpagatavaṇṇavasena, atha kho ābhogānurūpaṁ āpāthagatavaṇṇavasenāti",
  "tika-s0201t2:210_11": "anekameva rūpaṁ saṁhaccakāritāya viññāṇassa paccayo hotīti dassento “rūpe ca uppajjati",
  "tika-s0201t2:210_12": "cakkhuviññāṇa”nti bahuvacanavasenāha.",
  "tika-s0201t2:211_0": "Yaṁ pana paṭṭhāne “rūpāyatanaṁ cakkhuviññāṇadhātuyā taṁsampayuttakānañca dhammānaṁ",
  "tika-s0201t2:211_1": "ārammaṇapaccayena paccayo”ti vuttaṁ, taṁ yādisaṁ rūpāyatanaṁ cakkhuviññāṇassa ārammaṇapaccayo,",
  "tika-s0201t2:211_2": "tādisaṁ sandhāya vuttaṁ. Kīdisaṁ pana tanti ? Samuditanti pākaṭoyamattho. Evañca",
  "tika-s0201t2:211_3": "katvā yadeke vadanti “āyatanasallakkhaṇavasena cakkhuviññāṇādayo sallakkhaṇavisayā,",
  "tika-s0201t2:211_4": "na drabyasallakkhaṇavasenā”ti, tampi suvuttameva hoti. Na cettha samudāyārammaṇatā",
  "tika-s0201t2:211_5": "āsaṅkitabbā samudāyābhogasseva abhāvato, samuditā pana vaṇṇadhammā ārammaṇapaccayā",
  "tika-s0201t2:211_6": "honti. Kathaṁ pana paccekaṁ asamatthā samuditā ārammaṇapaccayā honti. Na hi paccekaṁ",
  "tika-s0201t2:211_7": "daṭṭhuṁ asakkontā andhā samuditā passantīti? Nayidamekantikaṁ visuṁ visuṁ asamatthānampi",
  "tika-s0201t2:211_8": "sivikāvahanādīsu samatthatāya dassanato. Kesādīnañca yasmiṁ ṭhāne ṭhitānaṁ paccekaṁ",
  "tika-s0201t2:211_9": "vaṇṇaṁ gahetuṁ na sakkā, tasmiṁyeva ṭhāne samuditānaṁ taṁ gahetuṁ sakkāti bhiyyopi",
  "tika-s0201t2:211_10": "tesaṁ saṁhaccakāritā paribyattā. Etena kiṁ cakkhuviññāṇassa paramāṇurūpaṁ ārammaṇaṁ,",
  "tika-s0201t2:211_11": "udāhu taṁsamudāyotiādikā codanā paṭikkhittāti veditabbā. “Sotañca, āvuso, paṭiccā”tiādīsupi",
  "tika-s0201t2:211_12": "iminā nayena attho veditabbo. Cakkhuviññāṇaṁ nāmāti cakkhunissitarūpavijānanalakkhaṇaṁ",
  "tika-s0201t2:211_13": "cakkhuviññāṇaṁ nāma uppajjati.",
  "tika-s0201t2:212_0": "Tiṇṇaṁ saṅgatiyāti cakkhu, rūpaṁ, cakkhuviññāṇanti imesaṁ tiṇṇaṁ saṅgatiyā samodhānena.",
  "tika-s0201t2:212_1": "Phasso nāmāti arūpadhammopi samāno ārammaṇe phusanākāreneva pavattanato phusanalakkhaṇo",
  "tika-s0201t2:212_2": "phasso nāma dhammo uppajjati. Sahajātādivasenāti cakkhuviññāṇasampayuttāya sahajātaaññamaññādivasena,",
  "tika-s0201t2:212_3": "anantarāya anantarādivasena, itarāya upanissayavasena paccayabhāvato phassapaccayā",
  "tika-s0201t2:212_4": "phassakāraṇā vedanā uppajjati. Anubhavanasamakālameva ārammaṇassa sañjānanaṁ hotīti",
  "tika-s0201t2:212_5": "“tāya vedanāya yaṁ ārammaṇaṁ vedeti, tadeva saññā sañjānātī”ti vuttaṁ. Cakkhudvārikā",
  "tika-s0201t2:212_6": "dhammā idhādhippetāti tadanusārena pana aparāparuppannānaṁ vedanādīnaṁ gahaṇe sati,",
  "tika-s0201t2:212_7": "yanti vā kāraṇavacanaṁ, yasmā ārammaṇaṁ vedeti, tasmā taṁ sañjānātīti attho. Na hi",
  "tika-s0201t2:212_8": "asati vedayite kadāci saññuppatti atthi. Sesapadesupi eseva nayo. Saññāya hi yathāsaññātaṁ",
  "tika-s0201t2:212_9": "vijjamānaṁ, avijjamānaṁ vā ārammaṇaṁ vitakkavasena parikappeti, yathāparikappitañca",
  "tika-s0201t2:212_10": "taṁ diṭṭhitaṇhāmānamaññanāhi maññamāno papañcetīti vutto. Tenevāha “pathaviṁ pathavito",
  "tika-s0201t2:212_11": "sañjānā”ti, “pathaviṁ pathavito saññatvā pathaviṁ maññatī”tiādi, “takkañca diṭṭhīsu",
  "tika-s0201t2:212_12": "pakappayitvā, saccaṁ musāti dvayadhammamāhū”ti ca. Balappattapapañcavasenevāyamatthavaṇṇanā",
  "tika-s0201t2:212_13": "katā, aṭṭhakathāyaṁ pana paridubbalavasena.",
  "tika-s0201t2:213_0": "Cakkhurūpādīhi kāraṇehīti cakkhuviññāṇaphassavedanāsaññāvitakkehi kāraṇabhūtehi.",
  "tika-s0201t2:213_1": "Akāraṇabhūtānampi tesaṁ atthitāya kāraṇaggahaṇaṁ. Pariññātā hi te akāraṇaṁ. Tenāha",
  "tika-s0201t2:213_2": "“apariññātakāraṇa”nti. Tīhipi pariññāhi apariññātavatthukaṁ. Abhibhavantīti ajjhottharanti.",
  "tika-s0201t2:213_3": "Sahajātā hontīti ettha “cakkhusamphassapaccayā vedanākkhandho atthi kusalo’tiādivacanato",
  "tika-s0201t2:213_4": "vedanāsaññā asahajātāpi gahetabbā. Yadi evanti “papañcetī”ti ettha yadi pañcadvārajavanasahajātā",
  "tika-s0201t2:213_5": "papañcasaṅkhā adhippetā tāsaṁ paccuppannavisayattā, kasmā atītānāgataggahaṇaṁkatanti",
  "tika-s0201t2:213_6": "codeti. Itaro “tathā uppajjanato”tiādinā pariharati. Tattha tathā uppajjanatoti yathā",
  "tika-s0201t2:213_7": "vattamānakāle, evaṁ atītakāle anāgatakāle ca cakkhudvāre papañcasaṅkhānaṁ uppajjanato",
  "tika-s0201t2:213_8": "atītānāgataggahaṇaṁ kataṁ, na atītesu, anāgatesu vā cakkhurūpesu cakkhudvārikānaṁ tāsaṁ uppajjanato.",
  "tika-s0201t2:214_0": "Manañjāvuso, paṭiccāti ettha duvidhaṁ manaṁ kevalaṁ bhavaṅgaṁ, sāvajjanaṁ vā. Duvidhā",
  "tika-s0201t2:214_1": "hi kathā. Uppattidvārakathāyaṁ dvikkhattuṁ calitaṁ bhavaṅgaṁ manodvāraṁ nāma, cakkhādi",
  "tika-s0201t2:214_2": "viya rūpādinā yena taṁ ghaṭṭitaṁ tattha upari viññāṇuppattiyā dvārabhāvato. Paccayakathāyaṁ",
  "tika-s0201t2:214_3": "sāvajjanabhavaṅgaṁ, “manosamphassapaccayā atthi kusalo”tiādīsu hi sāvajjanamanosamphasso",
  "tika-s0201t2:214_4": "icchito, na bhavaṅgamanosamphasso asambhavato. Tattha paṭhamanayaṁ sandhāyāha “mananti",
  "tika-s0201t2:214_5": "bhavaṅgacitta”nti. Dhammeti tebhūmakadhammārammaṇanti iminā sabhāvadhammesu eva kilesuppattīti",
  "tika-s0201t2:214_6": "keci, tadayuttaṁ tadupādānāyapi paññattiyā dhammārammaṇatāya vuttattā. Idha pana",
  "tika-s0201t2:214_7": "tebhūmakāpi dhammā labbhantīti dassanatthaṁ “tebhūmakadhammārammaṇa”nti vuttaṁ, na",
  "tika-s0201t2:214_8": "paññattiyā anārammaṇattā. Evañcetaṁ sampaṭicchitabbaṁ, aññathā akusalacittuppādā",
  "tika-s0201t2:214_9": "anārammaṇā nāma siyuṁ. Uppattidvārakathāyaṁ cakkhuviññāṇādi viya āvajjanampi dvārapakkhikamevāti",
  "tika-s0201t2:214_10": "vuttaṁ “manoviññāṇanti āvajjanaṁ vā”ti. Paccayakathāyaṁ pana āvajjanaṁ gahitanti",
  "tika-s0201t2:214_11": "“javanaṁ vā”ti vuttaṁ. Nayadvaye dhammānaṁ sahajātavibhāgaṁ dassetuṁ “āvajjanegahite”tiādi",
  "tika-s0201t2:214_12": "vuttaṁ. Yuttamevāti nippariyāyato yuttameva.",
  "tika-s0201t2:215_0": "So yāva na paccayapaṭivedho sambhavati, tāva paññattimukheneva sabhāvadhammā paññāyanti",
  "tika-s0201t2:215_1": "paccekaṁ apaññāpaneti āha “phasso nāma eko dhammo uppajjatī”ti. Evaṁ phassapaññattiṁ",
  "tika-s0201t2:215_2": "paññapessatīti paññapetvā tabbisayadassanaṁ ñāṇaṁ uppādessati. Imasmiṁ sati idaṁ",
  "tika-s0201t2:215_3": "hotīti imasmiṁ cakkhuādike paccaye sati idaṁ phassādikaṁ paccayuppannaṁ hoti. Dvādasāyatanavasenāti",
  "tika-s0201t2:215_4": "dvādasannaṁ āyatanānaṁ vasena āgatena paṭiccasamuppādanayavasena. Dvādasāyatanapaṭikkhepavasenāti",
  "tika-s0201t2:215_5": "“imasmiṁ asati idaṁ na hotī”ti paccayābhāvapaccayuppannābhāvadassanakkame dvādasannaṁ",
  "tika-s0201t2:215_6": "āyatanānaṁ paṭikkhepavasena.",
  "tika-s0201t2:216_0": "Sāvakena pañho kathitoti ayaṁ pañho sāvakena kathito, iti iminā kāraṇena mā nikkaṅkhā",
  "tika-s0201t2:216_1": "ahuvattha. Atha vā saṁkhittena vuttamatthaṁ vitthārena vibhajantena etadagge ṭhapitena",
  "tika-s0201t2:216_2": "mahāsāvakena pañho kathitoti iminā kāraṇena etasmiṁ pañhe mā nikkaṅkhā ahuvattha,",
  "tika-s0201t2:216_3": "heraññike sati kahāpaṇaṁ sayaṁ nicchinantā viya ahutvā bhagavato eva santike nikkaṅkhā hotha.",
  "tika-s0201t2:217_0": "205. Ākaronti phalaṁ tāya tāya mariyādāya nibbattentīti ākārā, kāraṇāni. Pāṭiyekkakāraṇehīti",
  "tika-s0201t2:217_1": "channaṁ dvārānaṁ vasena visuṁ visuṁ papañcakāraṇassa niddiṭṭhattā vuttaṁ. Atha vā",
  "tika-s0201t2:217_2": "yadipi yattakehi dhammehi yaṁ phalaṁ nibbattati, tesaṁ samuditānaṁyeva kāraṇabhāvo",
  "tika-s0201t2:217_3": "sāmaggiyāva phaluppattito, tathāpi paccekaṁ tassa kāraṇamevāti katvā vuttaṁ “pāṭiyekkakāraṇehī”ti.",
  "tika-s0201t2:217_4": "Padehīti nāmādipadehi ceva taṁsamudāyabhūtehi vākyehi ca. Tenāha “akkharasampiṇḍanehī”ti.",
  "tika-s0201t2:217_5": "Akkharāniyeva hi atthesu yathāvaccaṁ padavākyabhāvena paricchijjanti. Byañjanehīti",
  "tika-s0201t2:217_6": "atthassa abhibyañjanato byañjanasaññitehi vaṇṇehi. Tāni pana yasmā pariyāyassa akkharaṇato",
  "tika-s0201t2:217_7": "“akkharānī”ti vuccanti, tasmā āha “akkharehī”ti. Ettha ca imehi ākārehi imehi padabyañjanehi",
  "tika-s0201t2:217_8": "papañcasamudācārassa vaṭṭassa ca vivaṭṭassa ca dassanaattho vibhattoti yojanā. Paṇḍiccenāti",
  "tika-s0201t2:217_9": "paññāya. “Kittāvatā nu kho, bhante, paṇḍito hoti ? Yato kho bhikkhu dhātukusalo ca",
  "tika-s0201t2:217_10": "hotī”ti ādisuttapadavasena paṇḍitalakkhaṇaṁ dassento “catūhi vā kāraṇehī”tiādimāha.",
  "tika-s0201t2:217_11": "Saccapaṭivedhavasena paṇḍiccaṁ dassitanti paṭisambhidāvasena mahāpaññataṁ dassetuṁ",
  "tika-s0201t2:217_12": "“mahante atthe”tiādi vuttaṁ.",
  "tika-s0201t2:218_0": "Guḷapūvanti guḷe missitvā katapūvaṁ. Baddhasattuguḷakanti madhusakkharāhi piṇḍīkataṁ",
  "tika-s0201t2:218_1": "sattupiṇḍaṁ. Asecitabbakaṁ madhuādinā pageva tehi samayojitabbattā. Cintakajātikoti",
  "tika-s0201t2:218_2": "dhammacintāya cintakasabhāvo. Sabbaññutaññāṇenevassāti sabbaññutaññāṇeneva assa suttassa",
  "tika-s0201t2:218_3": "guṇaṁ paricchindāpetvā nāmaṁ gaṇhāpessāmi.",
  "tika-s0201t2:219": "Madhupiṇḍikasuttavaṇṇanāya līnatthappakāsanā samattā.",
  "tika-s0201t2:220": "9. Dvedhāvitakkasuttavaṇṇanā",
  "tika-s0201t2:221_0": "206.Dvedve bhāgeti dve dve koṭṭhāse katvā. Kāmañcettha “imaṁ ekaṁ bhāgamakāsiṁ, imaṁ",
  "tika-s0201t2:221_1": "dutiyabhāgamakāsi”nti vacanato sabbepi vitakkā saṁkilesavodānavibhāgena dveva bhāgā",
  "tika-s0201t2:221_2": "katā, aparāparuppattiyā panetesaṁ abhiṇhācāraṁ upādāya pāḷiyaṁ “dvidhā katvā”ti āmeḍitavacananti",
  "tika-s0201t2:221_3": "“dve dve bhāge katvā”ti āmeḍitavacanavaseneva vutto. Atha vā bhāgadvayassa sappaṭibhāgatāya",
  "tika-s0201t2:221_4": "tattha yaṁ yaṁ dvayampi kho ujuvipaccanīkaṁ, taṁ taṁ visuṁ visuṁ gahetukāmo bhagavā",
  "tika-s0201t2:221_5": "āha “dvidhā katvā vitakke vihareyya”nti. Evaṁ pana cintetvā tattha micchāvitakkānaṁ",
  "tika-s0201t2:221_6": "sammāvitakkānañca anavasesaṁ asaṅkarato ca gahitabhāvaṁ dassento “imaṁ ekaṁ bhāgamakāsiṁ,",
  "tika-s0201t2:221_7": "imaṁ dutiyabhāgamakāsi”nti avoca. Kāmapaṭisaṁyuttoti kāmarāgasaṅkhātena kāmena sampayutto,",
  "tika-s0201t2:221_8": "kāmena paṭibaddho vā. Sesesupi eseva nayo. Ayaṁ pana viseso – byāpajjati cittaṁ etenāti",
  "tika-s0201t2:221_9": "byāpādo, doso. Vihiṁsati etāya satte, vihiṁsanaṁ vā tesaṁ etanti vihiṁsā, paresaṁ",
  "tika-s0201t2:221_10": "viheṭhanākārena pavattassa karuṇāpaṭipakkhassa pāpadhammassetaṁ adhivacanaṁ. Ajjhattanti",
  "tika-s0201t2:221_11": "ajjhattadhammārammaṇamāha. Bahiddhāti bāhiradhammārammaṇaṁ. Oḷārikoti bahalakāmarāgādipaṭisaṁyutto.",
  "tika-s0201t2:221_12": "Tabbipariyāyena sukhumo. Vitakkoakusalapakkhikoyevāti iminā vitakkabhāvasāmaññena",
  "tika-s0201t2:221_13": "tatthāpi akusalabhāvasāmaññena ekabhāgakaraṇaṁ, na ekacittuppādapariyāpannatādivasenāti dasseti.",
  "tika-s0201t2:222_0": "Nekkhammaṁ vuccati lobhātikkantattā paṭhamajjhānaṁ, sabbākusalehi nikkhantattā sabbaṁ",
  "tika-s0201t2:222_1": "kusalaṁ. Idha pana kāmavitakkapaṭipakkhassa adhippetattā āha “kāmehi nissaṭo nekkhammapaṭisaṁyutto",
  "tika-s0201t2:222_2": "vitakko”ti. Soti nekkhammavitakko. Yāva paṭhamajjhānāti paṭhamasamannāhārato paṭṭhāya",
  "tika-s0201t2:222_3": "yāva paṭhamajjhānaṁ etthuppanno vitakko nekkhammavitakkoyeva. Paṭhamajjhānanti ca",
  "tika-s0201t2:222_4": "idaṁ tato paraṁ vitakkābhāvato vuttaṁ. Na byāpajjati cittaṁ etena, byāpādassa vā",
  "tika-s0201t2:222_5": "paṭipakkhoti abyāpādo, mettāpubbabhāgo mettābhāvanārambho. Na vihiṁsanti etāya, vihiṁsāya",
  "tika-s0201t2:222_6": "vā paṭipakkhoti avihiṁsā, karuṇāpubbabhāgo karuṇābhāvanārambho.",
  "tika-s0201t2:223_0": "Mahābodhisattānaṁ mahābhinikkhamanaṁ nikkhantakālato paṭṭhāya laddhāvasarā sammāsaṅkappā",
  "tika-s0201t2:223_1": "uparūpari savisesaṁ pavattantīti āha “chabbassāni…pe… pavattiṁsū”ti. Ñāṇassa aparipakkattā",
  "tika-s0201t2:223_2": "pubbavāsanāvasena satisammosato kadāci micchāvitakkalesopi hotiyevāti taṁ dassetuṁ",
  "tika-s0201t2:223_3": "“satisammosena…pe… tiṭṭhantī”ti āha. Yathā niccapihitepi gehe kadāci vātapāne vivaṭamatte",
  "tika-s0201t2:223_4": "laddhāvasaro vāto anto paviseyya, evaṁ guttindriyepi bodhisattasantāne satisammosavasena",
  "tika-s0201t2:223_5": "laddhāvasaro akusalavitakko uppajji, uppanno ca kusalavāraṁ pacchinditvā aṭṭhāsi,",
  "tika-s0201t2:223_6": "atha mahāsatto taṁmuhuttuppannameva paṭivinodetvā tesaṁ āyatiṁ anuppādāya “ime micchāvitakkā,",
  "tika-s0201t2:223_7": "ime sammāvitakkā”ti yāthāvato te paricchinditvā micchāvitakkānaṁ avasaraṁ adento",
  "tika-s0201t2:223_8": "sammāvitakke parivaḍḍhesi. Tena vuttaṁ “mayhaṁ ime”tiādi.",
  "tika-s0201t2:224_0": "207. Pamādo nāma sativippavāsoti āha “appamattassāti satiyā avippavāse ṭhitassā”ti.",
  "tika-s0201t2:224_1": "Ātāpavīriyavantassāti kilesānaṁ niggaṇhanavīriyavato. Pesitacittassāti bhavavimokkhāya",
  "tika-s0201t2:224_2": "vissaṭṭhacittassa kāye ca jīvite ca nirapekkhassa. “Evaṁ paṭipākatiko jāto”ti attano",
  "tika-s0201t2:224_3": "attabhāvaṁ nissāya pavattaṁ somanassākāraṁ gehassitasomanassapakkhikaṁ akāsi, paññāmahantatāya sukhumadassitā.",
  "tika-s0201t2:225_0": "Apariññāyaṁṭhitassāti na pariññāyaṁ ṭhitassa, apariggahitapariññassāti attho. Vitakko…pe…",
  "tika-s0201t2:225_1": "etāni tīṇi nāmāni labhatīti tādisassa uppanno micchāvitakko yathārahaṁ attabyābādhako",
  "tika-s0201t2:225_2": "ubhayabyābādhako ca na hotīti na vattabbo taṁ sabhāvānativattanatoti adhippāyo. Anuppannānuppādauppannaparihāninimittatāya",
  "tika-s0201t2:225_3": "paññaṁ nirodhetīti paññānirodhiko. Tenāha “anuppannāyā”tiādi. Natthibhāvaṁ gacchatīti",
  "tika-s0201t2:225_4": "paṭisaṅkhānabalena vikkhambhanappahānamāha. Nirujjhatītiādīhipi tadeva vadati. Vigatantantiādīhi",
  "tika-s0201t2:225_5": "pana samūlaṁ uddhaṭaṁ viya tadā appavattanakaṁ akāsinti vadati.",
  "tika-s0201t2:226_0": "208.Cittavipariṇāmabhāvo cittassa aññathattaṁ pakaticittavigamo. Anekaggatākāro vikkhepo.",
  "tika-s0201t2:226_1": "Tattha vitakkena cittaṁ vihaññamānaṁ viya hotīti āha “taṁ gahetvā vihiṁsāvitakkaṁ",
  "tika-s0201t2:226_2": "akāsī”ti. Kāruññanti paradukkhanimittaṁ cittakhedaṁ vadati. Tenevāha – “paradukkhe",
  "tika-s0201t2:226_3": "sati sādhūnaṁ manaṁ kampetīti karuṇā”ti. Nti karuṇāyanavasena pavattacittapakampanaṁ",
  "tika-s0201t2:226_4": "sandhāya “uppajjati vihiṁsāvitakko”ti āha, na sattesu vihiṁsā pavattatīti adhippāyo.",
  "tika-s0201t2:227_0": "Tena tena cassākārenāti yena yena ākārena bhikkhunā anuvitakkitaṁ anuvicāritaṁ, tena",
  "tika-s0201t2:227_1": "tena ākārenassa cetaso nati hoti. Tenevāha “kāmavitakkādīsū”tiādi. Pahāsīti kālavipallāsena",
  "tika-s0201t2:227_2": "vuttanti āha “pajahatī”ti. Pahānaṁ panassa siddhameva paṭipakkhassa siddhattāti dassetuṁ",
  "tika-s0201t2:227_3": "“pahāsī”ti vuttaṁ yathā “asāmibhoge gāmikāādīyiṁsū”ti. Bahulamakāsīti etthāpi eseva",
  "tika-s0201t2:227_4": "nayo. Evamevaṁ namatīti kāmavitakkasampayogākārameva hoti, kāmavitakkasampayuttākārena",
  "tika-s0201t2:227_5": "vā pariṇamati. Kasanaṁ kiṭṭhaṁ, kasīti attho, tannibbattattā pana kāraṇūpacārena",
  "tika-s0201t2:227_6": "sassaṁ “kiṭṭha”nti vuttanti āha “sassasambādhe”ti. Cattāri bhayānīti vadhabandhajānigarahāni.",
  "tika-s0201t2:227_7": "Upaddavanti anatthuppādabhāvaṁ. Lāmakanti nihīnabhāvaṁ. Dhandhesūti attano khandhesu.",
  "tika-s0201t2:227_8": "Otāranti anuppavesaṁ kilesānaṁ. Saṁkilesato visujjhanaṁ visuddhi, sā eva vodānanti",
  "tika-s0201t2:227_9": "āha “vodānapakkhanti idaṁ tasseva vevacana”nti.",
  "tika-s0201t2:228_0": "209.Sabbakusalaṁnekkhammaṁ sabbākusalapaṭipakkhatāya tato nissaṭattā. Nibbānameva",
  "tika-s0201t2:228_1": "nekkhammaṁ sabbakilesato sabbasaṅkhatato ca nissaṭattā. Kiṭṭhasambādhaṁ viya rūpādiārammaṇaṁ",
  "tika-s0201t2:228_2": "pamāde sati anatthuppattiṭṭhānabhāvato. Kūṭagāvo viya kūṭacittaṁ duddamabhāvato.",
  "tika-s0201t2:228_3": "Paṇḍitagopālako viya bodhisatto upāyakosallayogato. Catubbidhabhayaṁ viya micchāvitakkā",
  "tika-s0201t2:228_4": "sappaṭibhayabhāvato. Paññāya vuddhi etassa atthīti paññāvuddhiko. Vihaññati cittaṁ",
  "tika-s0201t2:228_5": "etenāti vighāto, cetodukkhaṁ, tappakkhiko vighātapakkhiko, na vighātapakkhikoti avighātapakkhiko.",
  "tika-s0201t2:228_6": "Nibbānasaṁvattaniko nibbānavaho. Ugghātīyeyyāti uddhataṁ siyā vikkhittañca bhaveyyāti",
  "tika-s0201t2:228_7": "attho. Saṇṭhapemīti sammadeva paṭṭhapemi. Yathā pana ṭhapitaṁ saṇṭhapitaṁ nāma hoti,",
  "tika-s0201t2:228_8": "taṁ dassetuṁ “sannisīdāpemī”tiādi vuttaṁ. Sannisīdāpemīti samādhipaṭipakkhe kilese",
  "tika-s0201t2:228_9": "sannisīdāpento cittaṁ gocarajjhatte sannisīdāpemi. Abyaggabhāvāpādakena ekaggaṁ karomi,",
  "tika-s0201t2:228_10": "yathā ārammaṇe suṭṭhu appitaṁ hoti, evaṁ sammā sammadeva ādahāmi samāhitaṁ karomi,",
  "tika-s0201t2:228_11": "yasmā tathāsamāhitaṁ cittaṁ suṭṭhu ārammaṇe āropitaṁ nāma hoti, na tato paripatati,",
  "tika-s0201t2:228_12": "tasmā vuttaṁ “suṭṭhu āropemīti attho”ti. Mā ugghātīyittāti mā haññittha, mā ūhataṁ atthāti attho.",
  "tika-s0201t2:229_0": "210.Soyeva…pe… vuttoti iminā kiñcāpi ekaṁyeva kusalavitakkaṁ maggakkhaṇe viya tividhattasambhavato",
  "tika-s0201t2:229_1": "tividhanāmikaṁ katvā dassitaṁ viya hoti, na kho panetaṁ evaṁ daṭṭhabbaṁ. Pabandhapavattañhi",
  "tika-s0201t2:229_2": "upādāya ekattanayena “soyeva byāpādapaccanīkaṭṭhenā”tiādi vuttaṁ. Ekajātiyesu hi",
  "tika-s0201t2:229_3": "kusalacittesu uppanno vitakko samānākāratāya so evāti vattabbataṁ labhati yathā “sā",
  "tika-s0201t2:229_4": "eva tittirī, tāni eva osadhānī”ti. Na hi tadā mahāpurisassa asubhamettākaruṇāsannissayā",
  "tika-s0201t2:229_5": "te vitakkā evaṁ vuttāti.",
  "tika-s0201t2:230_0": "Samāpattiṁnissāyāti samāpattiṁ samāpajjitvā, tato vuṭṭhahitvāti attho. Vipassanāpi",
  "tika-s0201t2:230_1": "taruṇāti yojanā. Kāyo kilamati samathavipassanānaṁ taruṇatāya bhāvanāya pubbenāparaṁ",
  "tika-s0201t2:230_2": "visesassa alabbhamānattā. Tenāha “cittaṁ haññati vihaññatī”ti. Vipassanāyabahūpakārāsamāpatti,",
  "tika-s0201t2:230_3": "tathā hi vuttaṁ – “samādhiṁ, bhikkhave, bhāvetha, samāhito yathābhūtaṁ jānāti passatī”ti.",
  "tika-s0201t2:231_0": "Yathā vissamaṭṭhānaṁ yodhānaṁ parissamaṁ vinodeti, tathā parissamavinodanatthaṁ phalakehi",
  "tika-s0201t2:231_1": "kātabbaṁ vissamaṭṭhānaṁ phalakakoṭṭhako, samāpattiyā pana vipassanā bahukāratarā",
  "tika-s0201t2:231_2": "samādhiparipanthakānaṁ, sabbesampi vā kilesānaṁ vimathanena dubbalabhāvāpajjanato.",
  "tika-s0201t2:231_3": "Tenāha “vipassanā thāmajātā samāpattimpi rakkhati,thāmajātaṁ karotī”ti. Nanu cevaṁ",
  "tika-s0201t2:231_4": "itarītarasannissayadoso āpajjatīti? Nayidamekantikaṁ, itarītarasannissayāpi kiccasiddhi",
  "tika-s0201t2:231_5": "loke labbhatīti dassetuṁ “yathā hī”tiādi vuttaṁ.",
  "tika-s0201t2:232_0": "Gāmantaṁ āhaṭesūti gāmasamīpaṁ upanītesu. Etāgāvoti sati uppādanamattameva kātabbaṁ",
  "tika-s0201t2:232_1": "yathā gāvo rakkhitabbā, tadabhāvato. Tadāti samathavipassanānaṁ thāmajātakāle. Anupassanānaṁ",
  "tika-s0201t2:232_2": "lahuṁ lahuṁ uppattiṁ sandhāya “ekappahāreneva āruḷhova hotī”ti vuttaṁ, kameneva pana",
  "tika-s0201t2:232_3": "anupassanāpaṭipāṭiṁ ārohati.",
  "tika-s0201t2:233_0": "215. Evaṁ bhagavā attano appamādapaṭipadaṁ, tāya ca laddhaṁ anaññasādhāraṇaṁ visesaṁ",
  "tika-s0201t2:233_1": "dassento hetusampattiyā saddhiṁ phalasampattiṁ dassetvā idāni sattūpakārasampattiṁ",
  "tika-s0201t2:233_2": "dassetuṁ “seyyathāpī”tiādimāhāti evaṁ ettha anusandhi veditabbā. Araññalakkhaṇayoggamattena",
  "tika-s0201t2:233_3": "araññaṁ. Mahāvanatāya pavanaṁ. Pavaddhañhi vanaṁ pavanaṁ. Catūhi yogehīti jighacchāpipāsābhayapaṭipattisaṅkhātayogehi.",
  "tika-s0201t2:233_4": "Khemaṁ anupaddavataṁ. Suvatthiṁ anupaddavaṁ āvahatīti sovatthiko. Pītiṁ kuṭṭhiṁ gameti",
  "tika-s0201t2:233_5": "upanetīti pītigamanīyo. Pītaṁ pānatitthaṁ gacchatīti pītagamanīyo. Sākhādīhīti kaṇṭakasākhākaṇṭakalatāvanehi.",
  "tika-s0201t2:233_6": "Anāsayagāmitāya udakasanniruddhopi amaggo vutto, itarāni apītigamanīyatāyapi. Ādi-saddena",
  "tika-s0201t2:233_7": "gahanaṁ pariggaṇhāti. Okemigaluddakassa gocare caratīti okacaro, dīpakamigo. Araññe",
  "tika-s0201t2:233_8": "mige disvā tehi saddhiṁ palāyeyyāti dīgharajjubandhanaṁ.",
  "tika-s0201t2:234_0": "Idha vasantīti migānaṁ āsayaṁ vadati, tato āsayato iminā maggena nikkhamanti. Etthacarantīti",
  "tika-s0201t2:234_1": "etasmiṁ ṭhāne gocaraṁ gaṇhanti. Etthapivantīti etasmiṁ nipānatitthe udakaṁ pivanti.",
  "tika-s0201t2:234_2": "Iminā maggena pavisantīti iminā maggena nipānatitthaṁ pavisanti. Maggaṁ pidhāyāti",
  "tika-s0201t2:234_3": "pakatimaggaṁ pidahitvā. Na tāva kiñci karoti anavasese vanamige ghātetukāmo.",
  "tika-s0201t2:235_0": "Avijjāya aññāṇā hutvāti avijjāya nivutattā ñāṇarahitā hutvā, nandīrāgena upanītā",
  "tika-s0201t2:235_1": "rūpārammaṇādīni ābandhitvā. Palobhanato okacaraṁ nandīrāgoti. Byāmohanato okacārikaṁ",
  "tika-s0201t2:235_2": "avijjāti katvā dasseti. Tesanti okacarokacārikānaṁ. Sākhābhaṅgenāti tādisena lūkhataragandhena",
  "tika-s0201t2:235_3": "sākhābhaṅgena. Manussagandhaṁ apanetvā tassa sākhābhaṅgassa gandhena. Sammattoti",
  "tika-s0201t2:235_4": "sammajjito byāmuñcho.",
  "tika-s0201t2:236_0": "Buddhānaṁ khemamaggavicaraṇaṁ kummaggapidhānañca sabbalokasādhāraṇampi atthato veneyyapuggalāpekkhamevāti",
  "tika-s0201t2:236_1": "dassento “aññātakoṇḍaññādīnaṁ bhabbapuggalāna”nti āha. Ūhatoti samūhato nīhatoti",
  "tika-s0201t2:236_2": "āha “dvedhā chetvā pātito”ti. Nāsitāti adassanaṁ gamitāti āha “sabbena sabbaṁ samugghāṭitā”ti.",
  "tika-s0201t2:236_3": "Hitūpacāranti sattānaṁ hitacariyaṁ.",
  "tika-s0201t2:237": "Dvedhāvitakkasuttavaṇṇanāya līnatthappakāsanā samattā.",
  "tika-s0201t2:238": "10. Vitakkasaṇṭhānasuttavaṇṇanā",
  "tika-s0201t2:239_0": "216.Dasakusalakammapathavasenāti idaṁ nidassanamattaṁ daṭṭhabbaṁ vaṭṭapādakasamāpatticittassapi",
  "tika-s0201t2:239_1": "idha adhicittabhāvena anicchitattā. Tenāha “vipassanāpādakaaṭṭhasamāpatticitta”nti.",
  "tika-s0201t2:239_2": "Atha vā anuttarimanussadhammasaṅgahitameva kevalaṁ “pakaticitta”nti vattabbanti dassento",
  "tika-s0201t2:239_3": "“dasakusalakammapathavasena uppannaṁ cittaṁ cittamevā”ti vatvā yadettha adhicittanti",
  "tika-s0201t2:239_4": "adhippetaṁ, taṁ tadeva dassento “vipassanāpādakaaṭṭhasamāpatticitta”nti āha. Itarassa",
  "tika-s0201t2:239_5": "panettha vidhi na paṭisedhetīti daṭṭhabbaṁ. Vipassanāya sampayuttaṁ adhicittanti",
  "tika-s0201t2:239_6": "keci. Anuyuttenāti anuppannassa uppādanavasena, uppannassa paribrūhanavasena anu",
  "tika-s0201t2:239_7": "anu yuttena. Mūlakammaṭṭhānanti pārihāriyakammaṭṭhānaṁ. Gahetvā viharantoti bhāvanaṁ",
  "tika-s0201t2:239_8": "anuyuñjanto. Bhāvanāya appanaṁ appattopi adhicittamanuyuttoyeva tadatthepi taṁsaddavohārato.",
  "tika-s0201t2:240_0": "Yehi phalaṁ nāma yathā uppajjanaṭṭhāne pakappiyamānaṁ viya hoti, tāni nimittāni.",
  "tika-s0201t2:240_1": "Tenāha “kāraṇānī”ti. Kālena kālanti ettha kālenāti bhummatthe karaṇavacananti āha",
  "tika-s0201t2:240_2": "“samaye samaye”ti. Nanu ca…pe… nirantaraṁ manasi kātabbanti kasmā vuttaṁ, nanu ca",
  "tika-s0201t2:240_3": "bhāvanāya vīthipaṭipannattā abbudanīharaṇavidhiṁ dassentena bhagavatā “pañca nimittāni",
  "tika-s0201t2:240_4": "kālena kālaṁ manasi kātabbānī”ti ayaṁ desanā āraddhāti? “Adhicittamanuyuttenā”ti",
  "tika-s0201t2:240_5": "vuttattā avicchedavasena bhāvanāya yuttappayutto adhicittamanuyutto nāmāti codakassa",
  "tika-s0201t2:240_6": "adhippāyo. Itaro bhāvanaṁ anuyuñjantassaādikammikassa kadāci bhāvanupakkilesā uppajjeyyuṁ,",
  "tika-s0201t2:240_7": "tato cittassa visodhanatthāya yathākālaṁ imāni nimittāni manasi kātabbānīti “kālena",
  "tika-s0201t2:240_8": "kāla”nti satthā avocāti dassento “pāḷiyañhī”tiādimāha. Tattha imānīti imāni pāḷiyaṁ",
  "tika-s0201t2:240_9": "āgatāni pañca nimittāni. Abbudanti upaddavaṁ.",
  "tika-s0201t2:241_0": "Chandasahagatā rāgasampayuttāti taṇhāchandasahagatā kāmarāgasampayuttā. Iṭṭhāniṭṭhaasamapekkhitesūti",
  "tika-s0201t2:241_1": "iṭṭhesu piyesu, aniṭṭhesu appiyesu, asamaṁ asammā pekkhitesu. Asamapekkhananti gehassitaaññāṇupekkhāvasena",
  "tika-s0201t2:241_2": "ārammaṇassa ayoniso gahaṇaṁ. Yaṁ sandhāya vuttaṁ – “cakkhunā rūpaṁ disvā upekkhā",
  "tika-s0201t2:241_3": "bālassa mūḷhassa puthujjanassā”tiādi. Te parivitakkā. Tato nimittato aññanti tato",
  "tika-s0201t2:241_4": "chandūpasaṁhitādiakusalavitakkuppattikāraṇato aññaṁ navaṁ nimittaṁ. “Manasikaroto”ti",
  "tika-s0201t2:241_5": "hi vuttaṁ, tasmā ārammaṇaṁ, tādiso purimuppanno cittappavattiākāro vā nimittaṁ. Kusalanissitaṁ",
  "tika-s0201t2:241_6": "nimittanti kusalacittappavattikāraṇaṁ manasi kātabbaṁ citte ṭhapetabbaṁ, bhāvanāvasena",
  "tika-s0201t2:241_7": "cintetabbaṁ, cittasantāne vā saṅkamitabbaṁ. Asubhañhi asubhanimittanti. Saṅkhāresu",
  "tika-s0201t2:241_8": "uppanne chandūpasaṁhite vitakketi ānetvā sambandhitabbaṁ. Evaṁ “dosūpasañhite”tiādīsu",
  "tika-s0201t2:241_9": "yathārahaṁ taṁ taṁ padaṁ ānetvā sambandhitabbaṁ. Yattha katthacīti “sattesu saṅkhāresū”ti",
  "tika-s0201t2:241_10": "yattha katthaci. Pañcadhammūpanissayoti pañcavidho dhammūpasaṁhito upanissayo.",
  "tika-s0201t2:242_0": "Evaṁ “chandūpasañhite”tiādinā saṅkhepato vuttamatthaṁ vitthārato dassetuṁ “imassa",
  "tika-s0201t2:242_1": "hatthā vā sobhanā”tiādi āraddhaṁ. Tattha “asubhatoupasaṁharitabba”nti vatvā upasaṁharaṇākārassa",
  "tika-s0201t2:242_2": "dassanaṁ “kimhi sārattosī”ti. Chavirāgenāti chavirāgatāya kāḷasāmādivaṇṇanibhāya.",
  "tika-s0201t2:242_3": "Kuphaḷapūritoti pakkehi kuṇapaphalehi puṇṇo. “Kaliphalapūrito”ti vā pāṭho.",
  "tika-s0201t2:243_0": "Assāmikatāvakālikabhāvavasenāti idaṁ pattaṁ anukkamena vaṇṇavikārañceva jiṇṇabhāvañca",
  "tika-s0201t2:243_1": "patvā chiddāvachiddaṁ bhinnaṁ vā hutvā kapālaniṭṭhaṁ bhavissati. Idaṁ cīvaraṁ anupubbena",
  "tika-s0201t2:243_2": "vaṇṇavikāraṁ jiṇṇatañca upagantvā pādapuñchanacoḷakaṁ hutvā yaṭṭhikoṭiyā chaḍḍanīyaṁ",
  "tika-s0201t2:243_3": "bhavissati. Sace pana nesaṁ sāmiko bhaveyya, na nesaṁ evaṁ vinassituṁ dadeyyāti evaṁ",
  "tika-s0201t2:243_4": "assāmikabhāvavasena, “anaddhaniyaṁ idaṁ tāvakālika”nti evaṁ tāvakālikabhāvavasena ca manasikaroto.",
  "tika-s0201t2:244_0": "Āghātavinaya…pe… bhāvetabbāti – “pañcime, bhikkhave, āghātapaṭivinayā. Yattha hi",
  "tika-s0201t2:244_1": "bhikkhuno uppanno āghāto sabbaso paṭivinetabbo”tiādinā nayena āgatassa āghātavinayasuttassa",
  "tika-s0201t2:244_2": "ceva kakacūpamovāda chavālātūpamādīnañca vasena āghātaṁ paṭivinodetvā mettā bhāvetabbā.",
  "tika-s0201t2:245_0": "Garusaṁvāsoti garuṁ upanissāya vāso. Uddesoti pariyattidhammassa uddisāpanañceva",
  "tika-s0201t2:245_1": "uddisanañca. Uddiṭṭhaparipucchananti yathāuggahitassa dhammassa atthaparipucchā.",
  "tika-s0201t2:245_2": "Pañca dhammūpanissāyāti garusaṁvāsādike pañca dhamme paṭicca. Mohadhātūti moho.",
  "tika-s0201t2:246_0": "Upanissitabbāti upanissayitabbā, ayameva vā pāṭho. Yattappaṭiyattoti yatto ca gāmappavesanāpucchākaraṇesu",
  "tika-s0201t2:246_1": "ussukkaṁ āpanno sajjito ca hotīti attho. Athassa moho pahīyatīti assa bhikkhuno evaṁ",
  "tika-s0201t2:246_2": "tattha yuttappayuttassa pacchā so moho vigacchati. Evampīti evaṁ uddese appamajjanenapi.",
  "tika-s0201t2:246_3": "Puna evampīti atthaparipucchāya kaṅkhāvinodanepi. Tesu tesu ṭhānesu attho pākaṭo",
  "tika-s0201t2:246_4": "hotīti suyyamānassa dhammassa tesu tesu padesu “idha sīlaṁ kathitaṁ, idha samādhi,",
  "tika-s0201t2:246_5": "idha paññā”ti so so attho vibhūto hoti. Idaṁ cakkhurūpālokādi imassa cakkhuviññāṇassa",
  "tika-s0201t2:246_6": "kāraṇaṁ, idaṁ sālibījabhūmisalilādi imassa sāliaṅkurassa kāraṇaṁ. Idaṁ na kāraṇanti",
  "tika-s0201t2:246_7": "tadeva cakkhurūpālokādi sotaviññāṇassa, tadeva sālibījādi kudrusakaṅkurassa na kāraṇanti",
  "tika-s0201t2:246_8": "ṭhānāṭṭhānavinicchaye cheko hoti.",
  "tika-s0201t2:247_0": "Ārammaṇesūti kammaṭṭhānesu. Ime vitakkāti kāmavitakkādayo. Sabbe kusalā dhammā sabbākusalapaṭipakkhāti",
  "tika-s0201t2:247_1": "katvā “pahīyantī”ti vattabbe na sabbe sabbesaṁ ujuvipaccanīkabhūtāti “pahīyanti evā”ti",
  "tika-s0201t2:247_2": "sāsaṅkaṁ vadati. Tenāha “imānī”tiādi.",
  "tika-s0201t2:248_0": "Kusalanissitanti kusalena nissitaṁ nissayitabbaṁ. Kusalassa paccayabhūtanti tasseva",
  "tika-s0201t2:248_1": "vevacanaṁ, kusaluppattikāraṇaṁ yathāvuttaasubhanimittādimeva vadati. Sāraphalaketi",
  "tika-s0201t2:248_2": "candanamaye sāraphalake. Visamāṇinti visamākārena tattha ṭhitaṁ āṇiṁ. Haneyyāti pahareyya nikkhāmeyya.",
  "tika-s0201t2:249_0": "217.Aṭṭoti āturo, duggandhabādhatāya pīḷito. Dukkhitoti sañjātadukkho. Imināpi kāraṇenāti",
  "tika-s0201t2:249_1": "akosallasambhūtatāya kusalapaṭipakkhatāya gehassitarogena sarogatāya ca ete akusalā",
  "tika-s0201t2:249_2": "viññugarahitabbatāya jigucchanīyatāya ca sāvajjā aniṭṭhaphalatāya nirassādasaṁvattaniyatāya",
  "tika-s0201t2:249_3": "ca dukkhavipākāti evaṁ tena tena kāraṇena akusalādibhāvaṁ upaparikkhato.",
  "tika-s0201t2:250": "“Āturaṁ asuciṁ pūtiṁ, passa nande samussayaṁ;",
  "tika-s0201t2:251": "Uggharantaṁ paggharantaṁ, bālānaṁ abhinandita”nti. –",
  "tika-s0201t2:252": "Evamādi kāyavicchandanīyakathādīhi vā. Ādi-saddena –",
  "tika-s0201t2:253": "“Tasseva tena pāpiyo, yo kuddhaṁ paṭikujjhati;",
  "tika-s0201t2:254": "Kuddhaṁ appaṭikujjhanto, saṅgāmaṁ jeti dujjaya”nti. –",
  "tika-s0201t2:255": "Evamādi paṭighavūpasamanakathādikāpi saṅgaṇhāti.",
  "tika-s0201t2:256_0": "218. Na saraṇaṁ asati, ananussaraṇaṁ. Amanasikaraṇaṁ amanasikāro. Kammaṭṭhānaṁ gahetvā",
  "tika-s0201t2:256_1": "nisīditabbanti kammaṭṭhānamanasikāreneva nisīditabbaṁ. Uggahito dhammakathāpabandhoti",
  "tika-s0201t2:256_2": "kammaṭṭhānassa upakāro dhammakathāpabandho. Muṭṭhipotthakoti muṭṭhippamāṇo pārihāriyapotthako.",
  "tika-s0201t2:256_3": "Samannānentenāti samannāharantena. Okāso na hoti āraddhassa pariyosāpetabbato. Āraddhassa",
  "tika-s0201t2:256_4": "antagamanaṁ anārambhovāti theravādo. Tassāti upajjhāyassa. Pabbhārasodhanaṁ kāyakammaṁ,",
  "tika-s0201t2:256_5": "ārabhanto eva vitakkaniggaṇhanatthaṁ saṁyuttanikāyasajjhāyanaṁ vacīkammaṁ, dassanakiccapubbakammakaraṇatthaṁ",
  "tika-s0201t2:256_6": "tejokasiṇaparikammanti tīṇi kammāni ācinoti. Thero tassa āsayaṁ kasiṇañca savisesaṁ",
  "tika-s0201t2:256_7": "jānitvā “imasmiṁ vihāre”tiādimavoca. Tenassa yathādhippāyaṁ sabbaṁ sampāditaṁ. Asatipabbaṁ",
  "tika-s0201t2:256_8": "nāma asatiyā vitakkaniggahaṇavibhāvanato.",
  "tika-s0201t2:257_0": "219.Vitakkamūlabhedaṁ pabbanti vitakkamūlassa tammūlassa ca bhedavibhāvanaṁ vitakkamūlabhedaṁ",
  "tika-s0201t2:257_1": "pabbaṁ. Vitakkaṁ saṅkharotīti vitakkasaṅkhāro, vitakkapaccayo subhanimittādīsupi",
  "tika-s0201t2:257_2": "subhādinā ayonisomanasikāro. So pana vitakkasaṅkhāro saṁtiṭṭhati etthāti vitakkasaṅkhārasaṇṭhānaṁ,",
  "tika-s0201t2:257_3": "asubhe subhantiādi saññāvipallāso. Tenāha “vitakkānaṁ mūlañca mūlamūlañca manasi",
  "tika-s0201t2:257_4": "kātabba”nti. Vitakkānaṁ mūlamūlaṁ gacchantassāti upaparikkhanavasena micchāvitakkānaṁ",
  "tika-s0201t2:257_5": "mūlaṁ uppattikāraṇaṁ ñāṇagatiyā gacchantassa. Yāthāvato jānantassa pubbe viya vitakkā",
  "tika-s0201t2:257_6": "abhiṇhaṁ nappavattantīti āha “vitakkacāro sithilo hotī”ti. Tasmiṁ sithilībhūte matthakaṁ",
  "tika-s0201t2:257_7": "gacchanteti vuttanayena vitakkacāro sithilabhūto, tasmiṁ vitakkānaṁ mūlagamane anukkamena",
  "tika-s0201t2:257_8": "thirabhāvappattiyā matthakaṁ gacchante. Vitakkā sabbaso nirujjhantīti micchāvitakkā",
  "tika-s0201t2:257_9": "sabbepi gacchanti na samudācaranti, bhāvanāpāripūriyā vā anavasesā pahīyanti.",
  "tika-s0201t2:258_0": "Kaṇṇamūle patitanti sasakassa kaṇṇasamīpe kaṇṇasakkhaliṁ paharantaṁ viya upapatitaṁ.",
  "tika-s0201t2:258_1": "Tassa kira sasakassa heṭṭhā mahāmūsikāhi khatamahāvāṭaṁ umaṅgasadisaṁ ahosi, tenassa",
  "tika-s0201t2:258_2": "pātena mahāsaddo ahosi. Palāyiṁsu “pathavī udrīyatī”ti. Mūlamūlaṁ gantvā anuvijjeyyanti",
  "tika-s0201t2:258_3": "“pathavī bhijjatī”ti yatthāyaṁ saso uṭṭhito, tattha gantvā tassa mūlakāraṇaṁ yaṁnūna",
  "tika-s0201t2:258_4": "vīmaṁseyyaṁ. Pathaviyā bhijjanaṭṭhānaṁ gate “ko jānāti, kiṁ bhavissatī”ti saso “na",
  "tika-s0201t2:258_5": "sakkomi sāmī”ti āha. Ādhipaccavato hi yācanaṁ saṇhamudukaṁ. Duddubhāyatīti duddubhāti",
  "tika-s0201t2:258_6": "saddaṁ karoti. Anuravadassanañhetaṁ. Bhaddanteti migarājassa piyasamudācāro, migarāja,",
  "tika-s0201t2:258_7": "bhaddaṁ te atthūti attho. Kimetanti kiṁ etaṁ, kiṁ tassa mūlakāraṇaṁ? Duddubhanti",
  "tika-s0201t2:258_8": "idampi tassa anuravadassanameva. Evanti yathā sasakassa mahāpathavībhedanaṁ ravanāya",
  "tika-s0201t2:258_9": "micchāgāhasamuṭṭhānaṁ amūlaṁ, evaṁ vitakkacāropi saññāvipallāsasamuṭṭhāno amūlo.",
  "tika-s0201t2:258_10": "Tenāha “vitakkāna”ntiādi.",
  "tika-s0201t2:259_0": "220.Abhidantanti abhibhavanadantaṁ, uparidantanti attho. Tenāha “uparidanta”nti.",
  "tika-s0201t2:259_1": "So hi itaraṁ musalaṁ viya udukkhalaṁ visesato kassaci khādanakāle abhibhuyya vattati.",
  "tika-s0201t2:259_2": "Kusalacittenāti balavasammāsaṅkappasampayuttena. Akusalacittanti kāmavitakkādisahitaṁ",
  "tika-s0201t2:259_3": "akusalacittaṁ. Abhiniggaṇhitabbanti yathā tassa āyatiṁ samudācāro na hoti, evaṁ abhibhavitvā",
  "tika-s0201t2:259_4": "niggahetabbaṁ, anuppattidhammatā āpādetabbāti attho. Ke ca tumhe satipi cirakālabhāvanāya",
  "tika-s0201t2:259_5": "evaṁ adubbalā ko cāhaṁ mama santike laddhappatiṭṭhe viya ṭhitepi idāneva appatiṭṭhe",
  "tika-s0201t2:259_6": "karonto iti evaṁ abhibhavitvā. Taṁ pana abhibhavanākāraṁ dassento “kāmaṁ taco cā”tiādinā",
  "tika-s0201t2:259_7": "caturaṅgasamannāgatavīriyapaggaṇhanamāha. Atthadīpikanti ekantato vitakkaniggaṇhanatthajotakaṁ.",
  "tika-s0201t2:259_8": "Upamanti “seyyathāpi, bhikkhave, balavā puriso”tiādikaṁ upamaṁ.",
  "tika-s0201t2:260_0": "221.Pariyādānabhājanīyanti yaṁ taṁ ādito “adhicittamanuyuttena bhikkhunā pañca nimittāni",
  "tika-s0201t2:260_1": "kālena kālaṁ manasi kātabbānī”ti niddiṭṭhaṁ, tattha tassa nimittassa manasikaraṇakālapariyādānassa",
  "tika-s0201t2:260_2": "vasena vibhajanaṁ. Nigamanaṁ vā etaṁ, yadidaṁ “yato kho, bhikkhave”tiādi. Yathāvuttassa",
  "tika-s0201t2:260_3": "hi atthassa puna vacanaṁ nigamananti. Tathāpaṭipannassa vā vasībhāvavisuddhidassanatthaṁ",
  "tika-s0201t2:260_4": "“yato kho, bhikkhave”tiādi vuttaṁ. Satthācariyoti dhanubbedācariyo. Yathā hi sasanato",
  "tika-s0201t2:260_5": "asatthampi satthaggahaṇeneva saṅgayhati, evaṁ dhanusippampi dhanubbedapariyāpannamevāti.",
  "tika-s0201t2:261_0": "Pariyāyati parivitakketīti pariyāyo. Vāroti āha “vitakkavārapathesū”ti, vitakkānaṁ",
  "tika-s0201t2:261_1": "vārena pavattanamaggesu. Ciṇṇavasīti āsevitavasī. Paguṇavasīti subhāvitavasī. Sammāvitakkaṁyeva",
  "tika-s0201t2:261_2": "yathicchitaṁ tathāvitakkanato, itarassa panassa setughātoyevāti.",
  "tika-s0201t2:262": "Vitakkasaṇṭhānasuttavaṇṇanāya līnatthappakāsanā samattā.",
  "tika-s0201t2:263": "Niṭṭhitā ca sīhanādavaggavaṇṇanā."
}