{
  "tika-s0501t2:0": "3. Niddesavāraatthavibhāvanā",
  "tika-s0501t2:1": "Soḷasahāraniddesavibhāvanā",
  "tika-s0501t2:2_0": "4. Hārādīsu samudāyassa nettippakaraṇassa uddeso uddiṭṭho, amhehi ca ñāto, “katamo",
  "tika-s0501t2:2_1": "niddeso”ti pucchitabbattā uddiṭṭhe hārādayo niddisituṁ “tattha saṅkhepato nettī”tiādi",
  "tika-s0501t2:2_2": "āraddhaṁ. Aṭṭhakathāyaṁ pana “evaṁ uddiṭṭhe hārādayo niddisituṁ ‘tattha saṅkhepato’tiādi",
  "tika-s0501t2:2_3": "āraddha”nti vuttaṁ. Tattha tatthāti tasmiṁ “tattha katame soḷasa hārā? Desanā vicayo”tiādiuddesapāṭhe.",
  "tika-s0501t2:2_4": "Saṅkhepatoti samāsato. Nettīti nettippakaraṇaṁ. Kittitāti kathitā, idāni niddesato",
  "tika-s0501t2:2_5": "kathessāmīti vuttaṁ hoti.",
  "tika-s0501t2:3": "1.",
  "tika-s0501t2:4": "“Assādādīnavatā, nissaraṇampi ca phalaṁ upāyo ca.",
  "tika-s0501t2:5": "Āṇattī ca bhagavato, yogīnaṁ desanāhāro”ti. –",
  "tika-s0501t2:6_0": "Gāthāyaṁ yena saṁvaṇṇanāvisesena sutte āgatā assādopi ādīnavatā ādīnavopi nissaraṇampi",
  "tika-s0501t2:6_1": "phalampi upāyopi yogīnaṁ atthāya bhagavato āṇattipi ime dhammā dassitā saṁvaṇṇitā",
  "tika-s0501t2:6_2": "saṁvaṇṇanāvasena ñāpitā, so saṁvaṇṇanāviseso desanāhāro nāmāti atthayojanā.",
  "tika-s0501t2:7_0": "Vacanatthādayo aṭṭhakathāyaṁ vitthārato vuttāva, tasmā kiñcimattameva kathessāmi.",
  "tika-s0501t2:7_1": "Assādīyateti assādo, ko so? Sukhaṁ, somanassaṁ, iṭṭhārammaṇabhūtā pañcupādānakkhandhā",
  "tika-s0501t2:7_2": "ca. Assādeti etāyāti vā assādo, ko so? Taṇhā, vipallāsā ca. Vipallāsavasena hi ekacce",
  "tika-s0501t2:7_3": "sattā aniṭṭhampi ārammaṇaṁ iṭṭhākārena assādenti.",
  "tika-s0501t2:8_0": "Ābhusaṁ kammena dīnaṁ dukkhādi hutvā vāti pavattatīti ādīnavo, dukkhādi. Atha vā",
  "tika-s0501t2:8_1": "ativiya ādīnaṁ kapaṇaṁ hutvā vāti pavattatīti ādīnavo, kapaṇamanusso, tathābhāvā",
  "tika-s0501t2:8_2": "ca tebhūmakā dhammā aniccatādiyogato.",
  "tika-s0501t2:9": "Nissarati etenāti nissaraṇaṁ, ariyamaggo. Nissaratīti vā nissaraṇaṁ, nibbānaṁ. Pi-saddo sampiṇḍanattho. Nissaraṇabhedo aṭṭhakathāyaṁ bahudhā vuttova.",
  "tika-s0501t2:10_0": "Phalati pavattatīti phalaṁ, desanāya phalaṁ. Yadipi desanā phalanipphādikā na hoti,",
  "tika-s0501t2:10_1": "tathāpi bhagavato dhammadesanaṁ sutvā puññasambhārā sambhavanti, puññasambhārahetuto",
  "tika-s0501t2:10_2": "phalaṁ pavattaṁ, tasmā desanāya phalaṁ nāmāti. Katamaṁ taṁ? Devamanussesu āyuvaṇṇasukhabalayasaparivāraadhipateyyaupadhisampatticakkavattisiridevarajja-",
  "tika-s0501t2:10_3": "siricatusampatticakkasīlasamādhisampadā vijjābhiññā paṭisambhidā sāvakabodhipaccekabodhisammāsambodhiyo.",
  "tika-s0501t2:11_0": "Paccayasāmaggiṁ upagantvā ayati pavattati phalaṁ etenāti upāyo, ko so? Ariyamaggassa",
  "tika-s0501t2:11_1": "pubbabhāgapaṭipadā. Purimā paṭipadā hi pacchimāya paṭipadāya adhigamūpāyo, paramparāya",
  "tika-s0501t2:11_2": "magganibbānādhigamassa ca upāyo. Keci “maggopi upāyo”ti vadanti, tesaṁ matena nibbānameva",
  "tika-s0501t2:11_3": "nissaraṇanti vuttaṁ siyā. “Te pahāya tare oghanti idaṁ nissaraṇa”nti pana ariyamaggassa",
  "tika-s0501t2:11_4": "nissaraṇabhāvaṁ vakkhati, tasmā kesañci vādo na gahetabbo.",
  "tika-s0501t2:12": "Āṇattīti āṇārahassa bhagavato veneyyānaṁ hitasiddhiyā “evaṁ sammāpaṭipattiṁ paṭipajjāhi, micchāpaṭipattiṁ mā paṭipajjāhī”ti vidhānaṁ āṇāṭhapanaṁ āṇatti nāma.",
  "tika-s0501t2:13_0": "Yujjanti payujjanti catusaccakammaṭṭhānabhāvanāsūti yogino, veneyyā, tesaṁ yogīnaṁ",
  "tika-s0501t2:13_1": "atthāyāti vacanasesaṁ nīharitvā yojanā kātabbā. Sutte āgatānaṁ sabbesaṁ assādādīnaṁ",
  "tika-s0501t2:13_2": "ekadesāgatānampi nīharitvā sabbesaṁ vibhajanasaṁvaṇṇanāviseso desanāhāroti niddesato",
  "tika-s0501t2:13_3": "gahetabbo, so ca vibhajanākāro desanāhāravibhaṅge āgamissatīti idha na dassitoti.",
  "tika-s0501t2:14": "Desanāhāraniddeso niddiṭṭho, amhehi ca ñāto, “katamo vicayahāraniddeso”ti pucchitabbattā –",
  "tika-s0501t2:15": "2.",
  "tika-s0501t2:16": "“Yaṁ pucchitañca vissajjitañca, suttassa yā ca anugīti.",
  "tika-s0501t2:17": "Suttassa yo pavicayo, hāro vicayoti niddiṭṭho”ti. –",
  "tika-s0501t2:18_0": "Gāthā vuttā. Tattha suttassa yaṁ pucchitañca yā pucchā vicayamānā ca suttassa yaṁ",
  "tika-s0501t2:18_1": "vissajjitañca yā vissajjanā vicayamānā ca suttassa yo padādivicayo, assādādivicayo",
  "tika-s0501t2:18_2": "ca atthi, te vuttappakārā vicayamānā pucchādayo yena saṁvaṇṇanāvisesena viciyanti,",
  "tika-s0501t2:18_3": "so saṁvaṇṇanāviseso vicayo hāroti niddiṭṭhoti atthayojanā kātabbā.",
  "tika-s0501t2:19": "Pucchīyate pucchitaṁ. Vissajjīyate vissajjitanti bhāvasādhanattho daṭṭhabbo, na kammasādhanattho. Tena vuttaṁ ṭīkāyaṁ “bhāvatthe toti āha – ‘vissajjitanti vissajjanā”’ti.",
  "tika-s0501t2:20": "“Suttassā”ti niyamitattā saṁvaṇṇanāvasena aṭṭhakathāyaṁ āgataṁ na gahetabbanti daṭṭhabbaṁ. So vicayo hāro aṭṭhakathāyaṁ vuttova. Kathaṁ? –",
  "tika-s0501t2:21_0": "“Ayaṁ pucchā adiṭṭhajotanā diṭṭhasaṁsandanā vimaticchedanā anumatipucchā kathetukamyatāpucchā",
  "tika-s0501t2:21_1": "sattādhiṭṭhānā dhammādhiṭṭhānā ekādhiṭṭhānā anekādhiṭṭhānā sammutivisayā paramatthavisayā",
  "tika-s0501t2:21_2": "atītavisayā anāgatavisayā paccuppannavisayā”tiādinā pucchāvicayo veditabbo. “Idaṁ",
  "tika-s0501t2:21_3": "vissajjanaṁ ekaṁsabyākaraṇaṁ vibhajjabyākaraṇaṁ paṭipucchābyākaraṇaṁ ṭhapanaṁ sāvasesaṁ",
  "tika-s0501t2:21_4": "niravasesaṁ sauttaraṁ niruttaraṁ lokiyaṁ lokuttara”ntiādinā vissajjanavicayo.",
  "tika-s0501t2:22_0": "“Ayaṁ pucchā iminā sameti, etena na sametī”ti pucchitatthaṁ ānetvā, vicayo pubbenāparaṁ",
  "tika-s0501t2:22_1": "saṁsanditvā ca vicayo pubbāparavicayo. “Ayaṁ anugīti vuttatthasaṅgahā avuttatthasaṅgahā",
  "tika-s0501t2:22_2": "tadubhayatthasaṅgahā kusalatthasaṅgahā akusalatthasaṅgahā”tiādinā anugītivicayo.",
  "tika-s0501t2:22_3": "Assādādīsu sukhavedanāya “iṭṭhārammaṇānubhavanalakkhaṇā”tiādinā, taṇhāya “ārammaṇaggahaṇalakkhaṇā”tiādinā,",
  "tika-s0501t2:22_4": "vipallāsānaṁ “viparītaggahaṇalakkhaṇā”tiādinā, avasiṭṭhānaṁ tebhūmakadhammānaṁ “yathāsakalakkhaṇā”tiādinā",
  "tika-s0501t2:22_5": "sabbesañca dvāvīsatiyā tikesu, dvācattālīsādhike ca dukasate labbhamānapadavasena",
  "tika-s0501t2:22_6": "taṁtaṁassādatthavisesaniddhāraṇaṁ assādavicayo.",
  "tika-s0501t2:23_0": "Dukkhavedanāya “aniṭṭhānubhavanalakkhaṇā”tiādinā, dukkhasaccānaṁ “paṭisandhilakkhaṇā”tiādinā,",
  "tika-s0501t2:23_1": "aniccatādīnaṁ ādiantavantatāya aniccantikatāya ca “aniccā”tiādinā sabbesañca lokiyadhammānaṁ",
  "tika-s0501t2:23_2": "saṁkilesabhāgiyahānabhāgiyatādivasena ādīnavavuttiyā okāraniddhāraṇena ādīnavavicayo.",
  "tika-s0501t2:23_3": "Nissaraṇapade ariyamaggassa āgamanato kāyānupassanādipubbabhāgapaṭipadāvibhāgavisesaniddhāraṇavasena,",
  "tika-s0501t2:23_4": "nibbānassa yathāvuttapariyāyavibhāgavisesaniddhāraṇavasenāti evaṁ nissaraṇavicayo.",
  "tika-s0501t2:23_5": "Phalādīnaṁ taṁtaṁsuttadesanāya sādhetabbaphalassa tadupāyassa tattha tattha suttavidhivacanassa",
  "tika-s0501t2:23_6": "ca vibhāganiddhāraṇavasena vicayo veditabbo. Evaṁ padapucchāvissajjanapucchāpubbāparānugītīnaṁ,",
  "tika-s0501t2:23_7": "assādādīnañca visesaniddhāraṇavaseneva vicayalakkhaṇo “vicayo hāro”ti veditabboti –",
  "tika-s0501t2:24": "Evaṁ vuttova.",
  "tika-s0501t2:25": "Vissajjanaviseso pana ṭīkāyaṁ vutto. Kathaṁ? –",
  "tika-s0501t2:26_0": "“Cakkhu anicca”nti puṭṭhe “āma, cakkhu aniccamevā”ti ekantato vissajjanaṁ ekaṁsabyākaraṇaṁ,",
  "tika-s0501t2:26_1": "“aññindriyaṁ bhāvetabbaṁ, sacchikātabbañcā”ti puṭṭhe “maggapariyāpannaṁ bhāvetabbaṁ,",
  "tika-s0501t2:26_2": "phalapariyāpannaṁ sacchikātabba”nti vibhajitvā vissajjanaṁ vibhajjabyākaraṇaṁ, “aññindriyaṁ",
  "tika-s0501t2:26_3": "kusala”nti puṭṭhe “kiṁ anavajjaṭṭho kusalattho, udāhu sukhavipākaṭṭho”ti paṭipucchitvā",
  "tika-s0501t2:26_4": "vissajjanaṁ paṭipucchābyākaraṇaṁ, “sassato attā, asassato vā”ti vutte “abyākatameta”ntiādinā",
  "tika-s0501t2:26_5": "avissajjanaṁ ṭhapanaṁ, “kiṁ panete ‘kusalā’ti vā ‘dhammā’ti vā ekatthā, udāhu nānatthā”ti",
  "tika-s0501t2:26_6": "idaṁ pucchanaṁ sāvasesaṁ. Vissajjanassa pana sāvasesato veneyyajjhāsayavasena desanāyaṁ",
  "tika-s0501t2:26_7": "veditabbā. Apāṭihīrakaṁ sauttaraṁ sappāṭihīrakaṁ niruttaraṁ, sesaṁ vicayahāraniddese suviññeyyamevāti –",
  "tika-s0501t2:27": "Vuttova. Saṁvaṇṇanāsu vutto attho anākulo pākaṭo yatipotehi viññāto, so sabbattha amhehi na vibhattoti daṭṭhabbo.",
  "tika-s0501t2:28": "Vicayahāraniddeso niddiṭṭho, amhehi ca ñāto, “katamo yuttihāraniddeso”ti pucchitabbattā –",
  "tika-s0501t2:29": "3.",
  "tika-s0501t2:30": "“Sabbesaṁ hārānaṁ, yā bhūmī yo ca gocaro tesaṁ.",
  "tika-s0501t2:31": "Yuttāyuttaparikkhā, hāro yuttīti niddiṭṭho”ti. –",
  "tika-s0501t2:32_0": "Gāthā vuttā. Tattha sabbesaṁ soḷasannaṁ hārānaṁ yā bhūmi pavattanaṭṭhānabhūtaṁ byañjanaṁ,",
  "tika-s0501t2:32_1": "yo gocaro suttattho ca atthi, tesaṁ bhūmisaṅkhātabyañjanagocarasaṅkhātasuttatthānaṁ",
  "tika-s0501t2:32_2": "yā yuttāyuttaparikkhā yuttāyuttīnaṁ vicāraṇā saṁvaṇṇanā katā, so yuttiayuttiparikkhāvicāraṇasaṅkhāto",
  "tika-s0501t2:32_3": "saṁvaṇṇanāviseso “yutti hāro”ti niddiṭṭhoti atthayojanā.",
  "tika-s0501t2:33_0": "Tesaṁ hārānaṁ bhūmibhūtassa sutte āgatassa byañjanassa yuttibhāvo duvidho sabhāvaniruttibhāvo,",
  "tika-s0501t2:33_1": "adhippetatthavācakabhāvo ca. Gocarabhūtassa pana sutte āgatassa yuttibhāvo suttavinayadhammatāhi",
  "tika-s0501t2:33_2": "avilomanaṁ. Ayuttibhāvo vuttavipariyāyena gahetabbo.",
  "tika-s0501t2:34": "Yuttihāraniddeso niddiṭṭho, amhehi ca ñāto, “katamo padaṭṭhānahāraniddeso”ti pucchitabbattā –",
  "tika-s0501t2:35": "4.",
  "tika-s0501t2:36": "“Dhammaṁ deseti jino, tassa ca dhammassa yaṁ padaṭṭhānaṁ.",
  "tika-s0501t2:37": "Iti yāva sabbadhammā, eso hāro padaṭṭhāno”ti. –",
  "tika-s0501t2:38_0": "Gāthā vuttā. Tattha dhammanti yaṁ kiñci kusalādidhammaṁ sutte jino deseti, tassa",
  "tika-s0501t2:38_1": "sutte jinena desitassa kusalādidhammassa yañca padaṭṭhānaṁ niddhāretabbaṁ, taṁ taṁ",
  "tika-s0501t2:38_2": "padaṭṭhānañcāti evaṁ vuttanayena yāva yattakā sabbe dhammā sutte jinena desitā, tattakānaṁ",
  "tika-s0501t2:38_3": "sabbesaṁ dhammānaṁ yañca padaṭṭhānaṁ niddhāretabbaṁ, tassa ca padaṭṭhānassa yañca",
  "tika-s0501t2:38_4": "padaṭṭhānaṁ niddhāretabbaṁ, taṁ taṁ padaṭṭhānañca, iti evaṁ vuttanayena yāva yattakā",
  "tika-s0501t2:38_5": "sabbe padaṭṭhānadhammā niddhāretabbāva, tattakāni sabbāni dhammapadaṭṭhānāni yathānurūpaṁ",
  "tika-s0501t2:38_6": "niddhāretvā yena saṁvaṇṇanāvisesena kathitāni, eso saṁvaṇṇanāviseso “padaṭṭhāno hāro”ti",
  "tika-s0501t2:38_7": "niddiṭṭhoti atthayojanā.",
  "tika-s0501t2:39_0": "Sutte desitakusaladhammassa yonisomanasikārasaddhammassavanasappurisūpanissayādi",
  "tika-s0501t2:39_1": "padaṭṭhānaṁ, sutte desitaakusaladhammassa ayonisomanasikāraasaddhammassavanaasappurisūpanissayādi",
  "tika-s0501t2:39_2": "padaṭṭhānaṁ, abyākatassa dhammassa yathārahaṁ kusalākusalābyākatā padaṭṭhānantiādinā niddhāretabbanti.",
  "tika-s0501t2:40": "Padaṭṭhānahāraniddeso niddiṭṭho, amhehi ca ñāto, “katamo lakkhaṇahāraniddeso”ti pucchitabbattā –",
  "tika-s0501t2:41": "5.",
  "tika-s0501t2:42": "“Vuttamhi ekadhamme, ye dhammā ekalakkhaṇā keci.",
  "tika-s0501t2:43": "Vuttā bhavanti sabbe, so hāro lakkhaṇo nāmā”ti. –",
  "tika-s0501t2:44_0": "Gāthā vuttā. Tattha ekadhamme sutte bhagavatā vuttamhi, aṭṭhakathāyaṁ niddhārite",
  "tika-s0501t2:44_1": "vā sati tena dhammena ye keci dhammā ekalakkhaṇā bhavanti, sabbe te dhammā sutte",
  "tika-s0501t2:44_2": "sarūpato avuttāpi samānalakkhaṇatāya saṁvaṇṇetabbabhāvena ānetvā yena saṁvaṇṇanāvisesena",
  "tika-s0501t2:44_3": "vuttā bhavanti, so saṁvaṇṇanāviseso “lakkhaṇo nāma hāro”ti niddiṭṭhoti atthayojanā.",
  "tika-s0501t2:45_0": "Ekaṁ samānaṁ lakkhaṇaṁ etesanti ekalakkhaṇā, samānalakkhaṇā, sahacāritāya vā samānakiccatāya",
  "tika-s0501t2:45_1": "vā samānahetutāya vā samānaphalatāya vā samānārammaṇatāya vā avuttāpi niddhāritāti.",
  "tika-s0501t2:45_2": "Kathaṁ ? – “Nānattakāyānānattasaññino, nānattasaññānaṁ amanasikārā”tiādīsu sahacāritāya",
  "tika-s0501t2:45_3": "saññāya sahagatā dhammā niddhāritā. “Dadaṁ mittāni ganthatī”tiādīsu samānakiccatā,",
  "tika-s0501t2:45_4": "piyavacanaatthacariyā samānatthatāpi niddhāritā, “phassapaccayā vedanā”tiādīsu samānahetutāya",
  "tika-s0501t2:45_5": "saññādayopi niddhāritā, “avijjāpaccayā saṅkhārā”tiādīsu samānaphalatāya taṇhupādānādayopi",
  "tika-s0501t2:45_6": "niddhāritā, “rūpaṁ assādeti abhinandati, taṁ ārabbha rāgo uppajjatī”tiādīsu samānārammaṇatāya",
  "tika-s0501t2:45_7": "taṁsampayuttā vedanādayopi niddhāritā, niddhāretvā vattabbāti atthoti. Vitthāro vibhaṅgavāre āgamissati.",
  "tika-s0501t2:46": "Lakkhaṇo hāro niddiṭṭho, amhehi ca ñāto, “katamo catubyūho hāro”ti pucchitabbattā –",
  "tika-s0501t2:47": "6.",
  "tika-s0501t2:48": "“Neruttamadhippāyo, byañjanamatha desanānidānañca;",
  "tika-s0501t2:49": "Pubbāparānusandhī, eso hāro catubyūho”ti. –",
  "tika-s0501t2:50_0": "Gāthā vuttā. Tattha neruttaṁ suttapadanibbacanañca buddhānaṁ tassa tassa suttassa",
  "tika-s0501t2:50_1": "desakānaṁ, sāvakānaṁ vā adhippāyo ca atthabyañjanena byañjanamukhena desanānidānañca",
  "tika-s0501t2:50_2": "pubbāparena anusandhi ca ete niruttādayo yena saṁvaṇṇanāvisesena vibhāvīyanti, eso",
  "tika-s0501t2:50_3": "saṁvaṇṇanāviseso “catubyūho hāro”ti niddiṭṭho. Desanāpavattinimittaṁ desakassa ajjhāsayādi",
  "tika-s0501t2:50_4": "desanānidānaṁ nāma. Catubyūhahārassa bahuvisayattā vibhaṅge lakkhaṇasampattiṁ katvā kathayissāma.",
  "tika-s0501t2:51": "Catubyūhahāraniddeso niddiṭṭho, amhehi ca ñāto, “katamo āvaṭṭahāraniddeso”ti pucchitabbattā –",
  "tika-s0501t2:52": "7.",
  "tika-s0501t2:53": "“Ekamhi padaṭṭhāne, pariyesati sesakaṁ padaṭṭhānaṁ;",
  "tika-s0501t2:54": "Āvaṭṭati paṭipakkhe, āvaṭṭo nāma so hāro”ti. –",
  "tika-s0501t2:55_0": "Gāthā vuttā. Tattha parakkamadhātuādīnaṁ padaṭṭhāne ekamhi ārambhadhātuādike desanāruḷhe",
  "tika-s0501t2:55_1": "sati visabhāgatāya vā sesakaṁ padaṭṭhānaṁ pariyesati, desanāya sarūpato aggahaṇena",
  "tika-s0501t2:55_2": "vā sesakaṁ padaṭṭhānaṁ pariyesati, yena saṁvaṇṇanāvisesena pariyesitvā yojento desanaṁ",
  "tika-s0501t2:55_3": "pamādādīnaṁ padaṭṭhānabhūte kosajjādike paṭipakkhe āvaṭṭati āvaṭṭāpeti, so saṁvaṇṇanāviseso",
  "tika-s0501t2:55_4": "“āvaṭṭo hāro nāmā”ti niddiṭṭhoti atthayojanā.",
  "tika-s0501t2:56_0": "“Paṭipakkhe”ti idaṁ nidassanamattaṁ, sesepi sabhāge āvaṭṭanato. Na hi ārambhadhātuādike",
  "tika-s0501t2:56_1": "desanāruḷhe sati tappaṭipakkhe kosajjādikeyeva desanaṁ āvaṭṭeti, atha kho avasesavīriyārambhādikepi desanaṁ āvaṭṭetīti.",
  "tika-s0501t2:57": "Āvaṭṭahāraniddeso niddiṭṭho, amhehi ca ñāto, “katamo vibhattihāraniddeso”ti pucchitabbattā –",
  "tika-s0501t2:58": "8.",
  "tika-s0501t2:59": "“Dhammañca padaṭṭhānaṁ, bhūmiñca vibhajate ayaṁ hāro.",
  "tika-s0501t2:60": "Sādhāraṇe asādhāraṇe ca neyyo vibhattī”ti. –",
  "tika-s0501t2:61_0": "Gāthā vuttā. Tattha kusalādivasena anekavidhaṁ sabhāvadhammañca dānasīlādipadaṭṭhānañca",
  "tika-s0501t2:61_1": "“dassanabhūmi bhāvanābhūmī”ti evamādikaṁ bhūmiñca sādhāraṇe ca asādhāraṇe ca yena",
  "tika-s0501t2:61_2": "saṁvaṇṇanāvisesena vibhajate, so saṁvaṇṇanāviseso “vibhatti hāro”ti neyyoti atthayojanā.",
  "tika-s0501t2:62_0": "“Imasmiṁ sutte vuttā kusalā vāsanābhāgiyā, imasmiṁ sutte vuttā kusalā nibbedhabhāgiyā”tyādinā,",
  "tika-s0501t2:62_1": "“imasmiṁ sutte vuttā akusalā kilesabhāgiyā”tyādinā dhammañca, “idaṁ sīlaṁ imassa",
  "tika-s0501t2:62_2": "mahaggatavisesassa padaṭṭhānaṁ, idaṁ sīlaṁ idaṁ jhānaṁ imassa lokuttarassa padaṭṭhāna”ntyādinā",
  "tika-s0501t2:62_3": "padaṭṭhānañca, “dassanapahātabbassa puthujjano bhūmi, bhāvanāpahātabbassa sotāpannādayo",
  "tika-s0501t2:62_4": "bhūmi”tyādinā bhūmiñca, “kāmarāgabyāpādā puthujjanasotāpannānaṁ sādhāraṇā”tyādinā",
  "tika-s0501t2:62_5": "sādhāraṇe ca, “kāmarāgabyāpādā anāgāmiarahantānaṁ asādhāraṇā”tyādinā asādhāraṇe ca",
  "tika-s0501t2:62_6": "yena vibhajati, so vibhatti hāro nāmātiādinā vitthāretvā vibhajanākāro gahetabbo.",
  "tika-s0501t2:63": "Vibhattihāraniddeso niddiṭṭho, amhehi ca ñāto, “katamo parivattanahāraniddeso”ti pucchitabbattā –",
  "tika-s0501t2:64": "9.",
  "tika-s0501t2:65": "“Kusalākusale dhamme, niddiṭṭhe bhāvite pahīne ca.",
  "tika-s0501t2:66": "Parivattati paṭipakkhe, hāro parivattano nāmā”ti. –",
  "tika-s0501t2:67_0": "Gāthā vuttā. Tattha sutte bhāvite bhāvitabbe kusale anavajjadhamme niddiṭṭhe kathite,",
  "tika-s0501t2:67_1": "saṁvaṇṇite vā pahīne pahātabbe akusale sāvajjadhamme niddiṭṭhe kathite, saṁvaṇṇite",
  "tika-s0501t2:67_2": "vā tesaṁ dhammānaṁ paṭipakkhe viparītadhamme yena saṁvaṇṇanāvisesena parivattati",
  "tika-s0501t2:67_3": "parivatteti, so saṁvaṇṇanāviseso “parivattano hāro nāmā”ti veditabboti atthayojanā.",
  "tika-s0501t2:68_0": "“Sammādiṭṭhissa purisapuggalassa micchādiṭṭhi nijjiṇṇā bhavatī”tiādinā ca “yassa",
  "tika-s0501t2:68_1": "vā pāṇātipātā paṭiviratassa pāṇātipāto pahīno”tiādinā ca “bhuñjitabbā kāmā …pe… kāmehi",
  "tika-s0501t2:68_2": "veramaṇī tesaṁ adhammo”tiādinā ca paṭipakkhe parivattanabhāvaṁ vibhaṅgavāre vakkhatīti na vitthāritā.",
  "tika-s0501t2:69": "Parivattanahāraniddeso niddiṭṭho, amhehi ca ñāto, “katamo vevacanahāraniddeso”ti pucchitabbattā –",
  "tika-s0501t2:70": "10.",
  "tika-s0501t2:71": "“Vevacanāni bahūni tu, sutte vuttāni ekadhammassa.",
  "tika-s0501t2:72": "Yo jānāti suttavidū, vevacano nāma so hāro”ti. –",
  "tika-s0501t2:73_0": "Gāthā vuttā. Tattha ekadhammassa padatthassa sutte vuttāni tu vuttāni eva, bahūni",
  "tika-s0501t2:73_1": "tu bahūni eva vevacanāni yena saṁvaṇṇanāvisesena yo suttavidū jānāti, jānitvā ekasmiṁyeva",
  "tika-s0501t2:73_2": "padatthe yojeti, tassa suttaviduno so saṁvaṇṇanāviseso “vevacano nāma hāro”ti niddiṭṭhoti atthayojanā.",
  "tika-s0501t2:74_0": "Ettha ca yo so-saddā asamānatthā ca hontīti “yo suttavidū”ti vatvā “so saṁvaṇṇanāviseso”ti",
  "tika-s0501t2:74_1": "vuttanti. “Bhagavā”ti padassa ekasmiṁyeva atthe bhagavati “arahaṁ sammāsambuddho",
  "tika-s0501t2:74_2": "vijjācaraṇasampanno sugato lokavidū anuttaro purisadammasārathi satthā devamanussānaṁ",
  "tika-s0501t2:74_3": "buddho bhagavā, phalanipphattigato vesārajjappatto adhigatapaṭisambhido catuyogavippahīno",
  "tika-s0501t2:74_4": "agatigamanavītivatto uddhaṭasallo niruḷhavaṇo madditakaṇṭako nibbāpitapariyuṭṭhāno",
  "tika-s0501t2:74_5": "bandhanātīto ganthaviniveṭhano ajjhāsayavītivatto bhinnandhakāro cakkhumā lokadhammasamatikkanto",
  "tika-s0501t2:74_6": "anurodhavirodhavippayutto iṭṭhāniṭṭhesu dhammesu asaṅkhepagato bandhanātivatto ṭhapitasaṅgāmo",
  "tika-s0501t2:74_7": "abhikkantataro ukkādharo ālokakaro pajjotakaro tamonudo raṇañjaho aparimāṇavaṇṇo",
  "tika-s0501t2:74_8": "appameyyavaṇṇo asaṅkheyyavaṇṇo ābhaṅkaro pabhaṅkaro dhammobhāsapajjotakaro”ti evamādīni",
  "tika-s0501t2:74_9": "bahūni vevacanāni yojitāni. Vitthāro vibhaṅgavāre āgamissati.",
  "tika-s0501t2:75": "Vevacanahāraniddeso niddiṭṭho, amhehi ca ñāto, “katamo paññattihāraniddeso”ti pucchitabbattā –",
  "tika-s0501t2:76": "11.",
  "tika-s0501t2:77": "“Ekaṁ bhagavā dhammaṁ, paññattīhi vividhāhi deseti.",
  "tika-s0501t2:78": "So ākāro ñeyyo, paññattī nāma so hāro”ti. –",
  "tika-s0501t2:79_0": "Gāthā vuttā. Tattha bhagavā ekaṁ khandhādidhammaṁ vividhāhi nikkhepappabhavapaññattādīhi",
  "tika-s0501t2:79_1": "paññattīhi yena paññāpetabbākārena deseti, so paññāpetabbākāro yena saṁvaṇṇanāvisesena",
  "tika-s0501t2:79_2": "vibhāvito, so saṁvaṇṇanāviseso “paññatti hāro nāmā”ti ñeyyoti atthayojanā.",
  "tika-s0501t2:80_0": "Tattha vividhāhi paññattīhi nikkhepapaññattipabhavapaññattipariññāpaññattipahānapaññatti-",
  "tika-s0501t2:80_1": "bhāvanāpaññattisacchikiriyāpaññattinirodhapaññattinibbidāpaññattīti evamādipaññattīhi",
  "tika-s0501t2:80_2": "ekapadatthasseva paññāpetabbākāravibhāvanālakkhaṇo saṁvaṇṇanāviseso paññatti hāro nāmāti.",
  "tika-s0501t2:81": "Tattha “idaṁ dukkha”nti ayaṁ paññatti pañcannaṁ khandhānaṁ, channaṁ dhātūnaṁ, aṭṭhārasannaṁ dhātūnaṁ, dvādasannaṁ āyatanānaṁ, dasannaṁ indriyānaṁ nikkhepapaññatti.",
  "tika-s0501t2:82_0": "“Kabaḷīkāre ce, bhikkhave, āhāre atthi rāgo, atthi nandī, atthi taṇhā, patiṭṭhitaṁ",
  "tika-s0501t2:82_1": "tattha viññāṇaṁ viruḷhaṁ. Yattha patiṭṭhitaṁ viññāṇaṁ viruḷhaṁ, atthi tattha nāmarūpassa",
  "tika-s0501t2:82_2": "avakkanti. Yattha atthi nāmarūpassa avakkanti, atthi tattha saṅkhārānaṁ vuddhī”ti",
  "tika-s0501t2:82_3": "evamādi pabhavapaññatti dukkhassa ca samudayassa cāti.",
  "tika-s0501t2:83_0": "“Kabaḷīkāre ce, bhikkhave, āhāre natthi rāgo, natthi nandī, natthi taṇhā”ti evamādi",
  "tika-s0501t2:83_1": "pariññāpaññatti dukkhassa, “pahānapaññatti samudayassa, bhāvanāpaññatti maggassa,",
  "tika-s0501t2:83_2": "sacchikiriyāpaññatti nirodhassā”ti ca “nikkhepapaññatti sutamayiyā paññāya, sacchikiriyāpaññatti",
  "tika-s0501t2:83_3": "anaññātaññassāmītindriyassa, pavattanāpaññatti dhammacakkassā”ti evamādivitthāro",
  "tika-s0501t2:83_4": "vibhaṅge āgamissatīti.",
  "tika-s0501t2:84": "Paṇṇattihāraniddeso niddiṭṭho, amhehi ca ñāto, “katamo otaraṇahāraniddeso”ti pucchitabbattā –",
  "tika-s0501t2:85": "12.",
  "tika-s0501t2:86": "“Yo ca paṭiccuppādo, indriyakhandhā ca dhātuāyatanā.",
  "tika-s0501t2:87": "Etehi otarati yo, otaraṇo nāma so hāro”ti. –",
  "tika-s0501t2:88_0": "Gāthā vuttā. Tattha yo paṭiccasamuppādo ca ye indriyakhandhā ca yāni dhātuāyatanāni",
  "tika-s0501t2:88_1": "ca yena saṁvaṇṇanāvisesena niddhāritāni, etehi paṭiccasamuppādādindriyakhandhadhātāyatanehi,",
  "tika-s0501t2:88_2": "sutte āgatapadatthamukhena niddhāriyamānehi ca yo saṁvaṇṇanāviseso otarati ogāhati",
  "tika-s0501t2:88_3": "paṭiccasamuppādādike tattha vācakavasena, tattha ñāpakavasena vā anupavisati, so",
  "tika-s0501t2:88_4": "saṁvaṇṇanāviseso otaraṇo hāro nāmāti atthayojanā.",
  "tika-s0501t2:89": "Tattha indriyakhandhāti indriyāni ca khandhā cāti indriyakhandhā. Dhātuāyatanāti dhātuyo ca āyatanāni ca dhātuāyatanā. Kathaṁ otaraṇo? “Uddhaṁ adho sabbadhi vippamutto”tiādi pāṭho.",
  "tika-s0501t2:90": "Uddhanti rūpadhātu ca arūpadhātu ca. Adhoti kāmadhātu. Sabbadhi vippamuttoti tedhātuke ayaṁ asekkhāvimutti. Tāniyeva asekkhāni pañcindriyāni, ayaṁ indriyehi otaraṇā.",
  "tika-s0501t2:91": "Tāniyeva asekkhāni pañcindriyāni vijjā, vijjuppādā avijjānirodho…pe… dukkhakkhandhassa nirodho hoti, ayaṁ paṭiccasamuppādehi otaraṇā.",
  "tika-s0501t2:92": "Tāniyeva asekkhāni pañcindriyāni tīhi khandhehi saṅgahitāni sīlakkhandhena samādhikkhandhena paññākkhandhena, ayaṁ khandhehi otaraṇā.",
  "tika-s0501t2:93": "Tāniyeva asekkhāni pañcindriyāni saṅkhārapariyāpannāni ye saṅkhārā anāsavā, no ca bhavaṅgā, te saṅkhārā dhammadhātusaṅgahitā, ayaṁ dhātūhi otaraṇā.",
  "tika-s0501t2:94": "Sā dhammadhātu dhammāyatanapariyāpannā, yaṁ āyatanaṁ anāsavaṁ, no ca bhavaṅgaṁ, ayaṁ āyatanehi otaraṇāti evamādīhi vibhaṅge āgamissatīti.",
  "tika-s0501t2:95": "Otaraṇahāraniddeso niddiṭṭho, amhehi ca ñāto, “katamo sodhanahāraniddeso”ti pucchitabbattā –",
  "tika-s0501t2:96": "13.",
  "tika-s0501t2:97": "“Vissajjitamhi pañhe, gāthāyaṁ pucchitā yamārabbha.",
  "tika-s0501t2:98": "Suddhāsuddhaparikkhā, hāro so sodhano nāmā”ti. –",
  "tika-s0501t2:99_0": "Gāthā vuttā. Tattha tissaṁ gāthāyaṁ āruḷhe pañhe ñātumicchite atthe bhagavatā vissajjanagāthāyaṁ",
  "tika-s0501t2:99_1": "vissajjitamhi yaṁ suttatthaṁ ārabbha adhikicca sā gāthā pucchitā pucchanatthāya ṭhapitā,",
  "tika-s0501t2:99_2": "tassa suttatthassa yena saṁvaṇṇanāvisesena suddhāsuddhaparikkhā vicāraṇā bhave, so",
  "tika-s0501t2:99_3": "saṁvaṇṇanāviseso sodhano hāro nāmāti atthayojanā.",
  "tika-s0501t2:100_0": "Kathaṁ? “Avijjāya nivuto loko”ti padaṁ sodhitaṁ, ārambho na sodhito. “Vivicchā pamādā",
  "tika-s0501t2:100_1": "nappakāsatī”ti padaṁ sodhitaṁ, ārambho na sodhito. “Jappābhilepanaṁ brūmī”ti padaṁ",
  "tika-s0501t2:100_2": "sodhitaṁ, ārambho na sodhito. “Dukkhamassa mahabbhaya”nti padañca sodhitaṁ, ārambho",
  "tika-s0501t2:100_3": "ca sodhitoti. Evaṁ padādīnaṁ sodhitāsodhitabhāvavicāro hāro sodhano nāma. Vitthārato",
  "tika-s0501t2:100_4": "pana vibhaṅge āgamissatīti.",
  "tika-s0501t2:101": "Sodhanahāraniddeso niddiṭṭho, amhehi ca ñāto, “katamo adhiṭṭhānahāraniddeso”ti pucchitabbattā –",
  "tika-s0501t2:102": "14.",
  "tika-s0501t2:103": "“Ekattatāya dhammā, yepi ca vemattatāya niddiṭṭhā.",
  "tika-s0501t2:104": "Te na vikappayitabbā, eso hāro adhiṭṭhāno”ti. –",
  "tika-s0501t2:105_0": "Gāthā vuttā. Tattha ye dukkhasaccādayo dhammā ekattatāya sāmaññenapi ca vemattatāya",
  "tika-s0501t2:105_1": "visesenapi niddiṭṭhā, yena saṁvaṇṇanāvisesena niddiṭṭhā dukkhasaccādayo dhammā na",
  "tika-s0501t2:105_2": "vikappayitabbā sāmaññavisesakappanāya vohārabhāvena anavaṭṭhānato, kāladisāvisesādīnaṁ",
  "tika-s0501t2:105_3": "viya apekkhāsiddhito ca, eso saṁvaṇṇanāviseso adhiṭṭhāno hāroti atthayojanā.",
  "tika-s0501t2:106_0": "Tattha ekattatāyāti ekassa samānassa bhāvo ekattaṁ, ekattameva ekattatā, tāya. Ekasaddo",
  "tika-s0501t2:106_1": "cettha samānatthavācako, na saṅkhyāvācakoti. Vemattatāyāti visiṭṭhā mattā vimattā,",
  "tika-s0501t2:106_2": "vimattā eva vemattaṁ, vemattassa bhāvo vemattatā, tāya. Yathā hi “ajja sve”ti vuccamānā",
  "tika-s0501t2:106_3": "kālavisesā anavaṭṭhitā bhavanti, “purimā disā, pacchimā disā”ti vuccamānā disāvisesā,",
  "tika-s0501t2:106_4": "evaṁ sāmaññavisesā ca atthassa sabhāvāti. Tathā hi “idaṁ dukkha”nti vuccamānaṁ jātiādiṁ",
  "tika-s0501t2:106_5": "apekkhāya sāmaññaṁ samānampi saccāpekkhāya viseso hoti. Esa nayo samudayasaccādīsupīti.",
  "tika-s0501t2:106_6": "“Dukkha”nti ekattatā. “Jāti dukkhā, jarā dukkhā, maraṇaṁ dukkha”nti evamādi vemattatā.",
  "tika-s0501t2:106_7": "“Dukkhasamudayo”ti ekattatā, “taṇhā ponobhavikā nandīrāgasahagatā”ti evamādi vemattatāti",
  "tika-s0501t2:106_8": "evamādi vitthāro vibhaṅge āgamissatīti.",
  "tika-s0501t2:107": "Adhiṭṭhānahāraniddeso niddiṭṭho, amhehi ca ñāto, “katamo parikkhārahāraniddeso”ti pucchitabbattā –",
  "tika-s0501t2:108": "15.",
  "tika-s0501t2:109": "“Ye dhammā yaṁ dhammaṁ, janayantippaccayā paramparato.",
  "tika-s0501t2:110": "Hetumavakaḍḍhayitvā, eso hāro parikkhāro”ti. –",
  "tika-s0501t2:111_0": "Gāthā vuttā. Tattha avijjādikā ye paccayadhammā saṅkhārādikaṁ yaṁ phaladhammaṁ paccayā",
  "tika-s0501t2:111_1": "sahajātapaccayena paramparato paramparapaccayabhāvena janayanti, tassa saṅkhārādiphalassa",
  "tika-s0501t2:111_2": "paccayaṁ parikkhārabhūtaṁ purimuppannaṁ avijjādikaṁ asādhāraṇaṁ janakaṁ hetuṁ, ayonisomanasikārādikaṁ",
  "tika-s0501t2:111_3": "sādhāraṇaṁ paccayahetuñca avakaḍḍhayitvā suttato niddhāretvā yo saṁvaṇṇanāviseso",
  "tika-s0501t2:111_4": "parikkhārasaṁvaṇṇanābhāvena pavatto, eso saṁvaṇṇanāviseso parikkhāro hāro nāmāti",
  "tika-s0501t2:111_5": "atthayojanā. Avijjādayo hi avijjādīnaṁ asādhāraṇahetū bhavanti, ayonisomanasikārādayo",
  "tika-s0501t2:111_6": "sādhāraṇapaccayā. Tenāha – “asādhāraṇalakkhaṇo hetu, sādhāraṇalakkhaṇo paccayo”ti,",
  "tika-s0501t2:111_7": "“avijjā avijjāya hetu, ayonisomanasikāro paccayo”tiādikaṁ vibhaṅgavacanañca.",
  "tika-s0501t2:112": "Parikkhārahāraniddeso niddiṭṭho, amhehi ca ñāto, “katamo samāropanahāraniddeso”ti pucchitabbattā –",
  "tika-s0501t2:113": "16.",
  "tika-s0501t2:114": "“Ye dhammā yaṁmūlā, ye cekatthā pakāsitā muninā.",
  "tika-s0501t2:115": "Te samāropayitabbā, esa samāropano hāro”ti. –",
  "tika-s0501t2:116_0": "Gāthā vuttā. Tattha ye sīlādayo dhammā yaṁmūlā yesaṁ samādhiādīnaṁ mūlā, te sīlādayo",
  "tika-s0501t2:116_1": "dhammā tesaṁ samādhiādīnaṁ padaṭṭhānabhāvena saṁvaṇṇanāvisesena samāropayitabbā,",
  "tika-s0501t2:116_2": "ye ca rāgavirāgacetovimuttisekkhaphalakāmadhātusamatikkamanādisaddā anāgāmiphalatthatāya",
  "tika-s0501t2:116_3": "ekatthā samānatthāti buddhamuninā pakāsitā, te rāga…pe… tikkamanādisaddā aññamaññavevacanabhāvena",
  "tika-s0501t2:116_4": "samāropayitabbā, eso saṁvaṇṇanāviseso samāropano hāro nāmāti atthayojanā.",
  "tika-s0501t2:117_0": "Ettha ca sīlādikkhandhattayassa pariyāyantaravibhāvanāpāripūrī kathitā, bhāvanāpāripūrī",
  "tika-s0501t2:117_1": "ca pahātabbassa pahānena hotīti bhāvanāsamāropanapahānasamāropanāpi dassitāti catubbidho",
  "tika-s0501t2:117_2": "samāropano padaṭṭhānasamāropano, vevacanasamāropano, bhāvanāsamāropano, pahānasamāropanoti.",
  "tika-s0501t2:118_0": "Tattha kāyikasucaritaṁ, vācasikasucaritañca sīlakkhandho, manosucarite anabhijjhā,",
  "tika-s0501t2:118_1": "abyāpādo ca samādhikkhandho, sammādiṭṭhi paññākkhandho. Sīlakkhandho samādhikkhandhassa",
  "tika-s0501t2:118_2": "padaṭṭhānaṁ, samādhikkhandho paññākkhandhassa padaṭṭhānaṁ. Sīlakkhandho, samādhikkhandho",
  "tika-s0501t2:118_3": "ca samathassa padaṭṭhānaṁ, paññākkhandho vipassanāya padaṭṭhānaṁ. Samatho rāgavirāgacetovimuttiyā",
  "tika-s0501t2:118_4": "padaṭṭhānaṁ, vipassanā avijjāvirāgapaññāvimuttiyā padaṭṭhānanti evamādi padaṭṭhānasamāropano.",
  "tika-s0501t2:118_5": "Rāgavirāgā cetovimutti sekkhaphalaṁ, avijjāvirāgā paññāvimutti asekkhaphalaṁ, idaṁ",
  "tika-s0501t2:118_6": "vevacanaṁ. Rāgavirāgā cetovimutti anāgāmiphalaṁ, avijjāvirāgā paññāvimutti aggaphalaṁ",
  "tika-s0501t2:118_7": "arahattaṁ, idaṁ vevacanaṁ. Rāgavirāgā cetovimutti kāmadhātusamatikkamanaṁ, avijjāvirāgā",
  "tika-s0501t2:118_8": "cetovimutti tedhātusamatikkamanaṁ, idaṁ vevacanaṁ. Paññindriyaṁ, paññābalaṁ, adhipaññāsikkhā,",
  "tika-s0501t2:118_9": "paññākkhandhoti evamādi vevacananti evamādi vevacanasamāropano. Kāye kāyānupassino",
  "tika-s0501t2:118_10": "viharato cattāro satipaṭṭhānā bhāvanāpāripūriṁ gacchanti, catūsu satipaṭṭhānesu bhāviyamānesu",
  "tika-s0501t2:118_11": "cattāro sammappadhānā bhāvanāpāripūriṁ gacchanti, catūsu sammappadhānesu bhāviyamānesu",
  "tika-s0501t2:118_12": "cattāro iddhipādā bhāvanāpāripūriṁ gacchantīti evamādi bhāvanāsamāropano. Kāye kāyānupassī",
  "tika-s0501t2:118_13": "viharanto asubhe “subha”nti vipallāsaṁ pajahati, kabaḷīkāro cassa āhāro pariññaṁ",
  "tika-s0501t2:118_14": "gacchati, kāmupādānena ca anupādāno bhavati, kāmayogena ca visaṁyutto bhavati, abhijjhākāyaganthena",
  "tika-s0501t2:118_15": "ca vippayujjati, kāmāsavena ca anāsavo bhavati, kāmoghañca uttiṇṇo bhavati, rāgasallena",
  "tika-s0501t2:118_16": "ca visallo bhavati, rūpūpikā cassa viññāṇaṭṭhiti pariññaṁ gacchati, rūpadhātuyaṁ",
  "tika-s0501t2:118_17": "cassa rāgo pahīno bhavati, na ca chandāgatiṁ gacchati, vedanāsūti evamādi pahānasamāropanoti",
  "tika-s0501t2:118_18": "evamādi samāropano hāro niyuttoti.",
  "tika-s0501t2:119": "Iti sattibalānurūpā racitā.",
  "tika-s0501t2:120": "Soḷasahāraniddesavibhāvanā niṭṭhitā.",
  "tika-s0501t2:121": "Nayaniddesavibhāvanā",
  "tika-s0501t2:122_0": "17. Hāraniddesā niddiṭṭhā, amhehi ca ñātā, “katame nayaniddesā”ti pucchitabbattā",
  "tika-s0501t2:122_1": "“taṇhañcā”tiādi vuttaṁ. Atha vā evaṁ uddesakkameneva hāre niddisitvā idāni naye niddisituṁ",
  "tika-s0501t2:122_2": "“taṇhañcā”tiādi vuttaṁ. Tattha yo saṁvaṇṇanāviseso sutte āgataṁ taṇhañca avijjañca",
  "tika-s0501t2:122_3": "atthato niddhāraṇavasena gahitaṁ taṇhañca avijjañca saṁkilesapakkhaṁ neti, sutte",
  "tika-s0501t2:122_4": "āgatena samathena, sutte āgatāya vipassanāya atthato niddhāraṇavasena vā gahitena",
  "tika-s0501t2:122_5": "samathena, gahitāya vipassanāya vodānapakkhaṁ neti, nayanto ca saccehi yojetvā neti,",
  "tika-s0501t2:122_6": "ayaṁ saṁvaṇṇanāviseso so nandiyāvaṭṭo nayo nāmāti atthayojanā.",
  "tika-s0501t2:123_0": "Ettha ca atthanayassa bhūmi, saṁvaṇṇanā ca gāthāyaṁ “nayo”ti vuttā, tasmā “saṁvaṇṇanāviseso”ti",
  "tika-s0501t2:123_1": "vuttaṁ. Na hi atthanayo saṁvaṇṇanā, catusaccapaṭivedhassa anurūpo pubbabhāge anugāhaṇanayo",
  "tika-s0501t2:123_2": "atthanayova. Tassa pana atthanayassa yā saṁvaṇṇanā ugghaṭitaññuādīnaṁ vasena taṇhādimukhena",
  "tika-s0501t2:123_3": "nayabhūmiracanā pavattā, tassa saṁvaṇṇanāva nayavohāro katoti vitthārato hārasampāte āgamissati.",
  "tika-s0501t2:124": "Nandiyāvaṭṭanayaniddeso niddiṭṭho, amhehi ca ñāto, “katamo tipukkhalanayaniddeso”ti pucchitabbattā –",
  "tika-s0501t2:125": "18.",
  "tika-s0501t2:126": "“Yo akusale samūlehi, neti kusale ca kusalamūlehi.",
  "tika-s0501t2:127": "Bhūtaṁ tathaṁ avitathaṁ, tipukkhalaṁ taṁ nayaṁ āhū”ti. –",
  "tika-s0501t2:128_0": "Gāthā vuttā. Tattha yo saṁvaṇṇanāviseso akusale samūlehi attano akusalassa tīhi lobhādīhi",
  "tika-s0501t2:128_1": "mūlehi saṁkilesapakkhaṁ neti, kusale ca kusalamūlehi tīhi alobhādīhi vodānapakkhaṁ",
  "tika-s0501t2:128_2": "neti, nayanto ca bhūtaṁ kusalākusalaṁ neti, na abhūtaṁ māyāmarīciādayo viya, tathaṁ",
  "tika-s0501t2:128_3": "kusalākusalaṁ neti, na ghaṭādayo viya sammutisaccamattaṁ, avitathaṁ kusalākusalaṁ",
  "tika-s0501t2:128_4": "neti, na vitathaṁ. Kusalākusalānaṁ sabhāvato vijjamānattā bhūtā paramatthasaccattā",
  "tika-s0501t2:128_5": "tathā, akusalassa iṭṭhavipākatābhāvato, kusalassa ca aniṭṭhavipākatābhāvato vipāke",
  "tika-s0501t2:128_6": "sati avisaṁvādakattā avitathā bhavanti, kusalākusalā hi etesaṁ tiṇṇaṁ “bhūtaṁ, tathaṁ,",
  "tika-s0501t2:128_7": "avitatha”nti padānaṁ kusalākusalavisesanatā daṭṭhabbā.",
  "tika-s0501t2:129_0": "Atha vā akusalamūlehi akusalāni, kusalamūlehi ca kusalāni nayanto ayaṁ nayo bhūtaṁ",
  "tika-s0501t2:129_1": "tathaṁ avitathaṁ neti cattāri saccāni niddhāretvā yojeti. Dukkhādīni hi bādhakādibhāvato",
  "tika-s0501t2:129_2": "aññathābhāvābhāvena bhūtāni, saccasabhāvattā tathāni, avisaṁvādanato avitathāni.",
  "tika-s0501t2:129_3": "Vuttañhetaṁ bhagavatā – “cattārimāni, bhikkhave, tathāni avitathāni anaññathānī”ti",
  "tika-s0501t2:129_4": "saṁ. ni. 5.1090; paṭi. ma. 2.8). Akusalādisuttatthassa catusaccayojanamukhena nayanalakkhaṇaṁ",
  "tika-s0501t2:129_5": "taṁ saṁvaṇṇanāvisesaṁ tipukkhalaṁ nayanti āhūti atthayojanā.",
  "tika-s0501t2:130": "Tattha tīhi hetūhi pukkhalo sobhanoti tipukkhalo akusalādiko atthanayo saṁvaṇṇanāvisesoti ṭhānūpacārato tipukkhalanayo nāmāti. Vitthāro pana hārasampāte āgamissati.",
  "tika-s0501t2:131": "Tipukkhalanayaniddeso niddiṭṭho, amhehi ca ñāto, “katamo sīhavikkīḷitanayaniddeso”ti pucchitabbattā –",
  "tika-s0501t2:132": "19.",
  "tika-s0501t2:133": "“Yo neti vipallāsehi, kilese indriyehi saddhamme.",
  "tika-s0501t2:134": "Etaṁ nayaṁ nayavidū, sīhavikkīḷitaṁ āhū”ti. –",
  "tika-s0501t2:135_0": "Gāthā vuttā. Tattha yo saṁvaṇṇanāviseso sutte vuttehi vipallāsehi kilese saṁkilesapakkhaṁ",
  "tika-s0501t2:135_1": "neti, sutte vuttehi indriyehi saddhamme vodānapakkhaṁ neti, etaṁ saṁvaṇṇanāvisesaṁ",
  "tika-s0501t2:135_2": "nayavidū saddhammanayakovidā, atthanayakusalā eva vā sīhavikkīḷitaṁ nayanti āhūti atthayojanā.",
  "tika-s0501t2:136_0": "Tattha vipallāsehīti asubhe subhaṁ, dukkhe sukhaṁ, anicce niccaṁ, anattani attāti",
  "tika-s0501t2:136_1": "catūhi vipallāsehi. Indriyehīti saddhādīhi indriyehi. Saddhammeti paṭipattipaṭivedhasaddhamme.",
  "tika-s0501t2:136_2": "Sesamettha vuttanayameva. Vitthāro pana hārasampāte āgamissatīti.",
  "tika-s0501t2:137": "Sīhavikkīḷitanayaniddeso niddiṭṭho, amhehi ca ñāto, “katamo disālocananayaniddeso”ti pucchitabbattā –",
  "tika-s0501t2:138": "20.",
  "tika-s0501t2:139": "“Veyyākaraṇesu hi ye, kusalākusalā tahiṁ tahiṁ vuttā.",
  "tika-s0501t2:140": "Manasā volokayate, taṁ khu disālocanaṁ āhū”ti. –",
  "tika-s0501t2:141_0": "Gāthā vuttā. “Sīhalocanaṁ āhū”ti pāṭho likhito, so pana na therassa pāṭhoti daṭṭhabbo",
  "tika-s0501t2:141_1": "bhinnalakkhaṇattā. Tattha tahiṁ tahiṁ veyyākaraṇesu ye kusalākusalā nayassa disābhūtā",
  "tika-s0501t2:141_2": "dhammā vuttā, te kusalākusale nayassa disābhūtadhamme abahi abbhantaraṁ citte eva",
  "tika-s0501t2:141_3": "yaṁ olokanaṁ karoti, taṁ olokanaṁ khu olokanaṁ eva disālocananti āhūti atthayojanā.",
  "tika-s0501t2:142_0": "Tattha veyyākaraṇesūti tassa tassa atthanayassa yojanatthaṁ katesu suttassa atthavissajjanesu.",
  "tika-s0501t2:142_1": "Kusalāti vodāniyā. Akusalāti saṁkilesikā. Vuttāti suttato niddhāretvā kathitā. Olokayateti",
  "tika-s0501t2:142_2": "te kusalādidhamme citteneva “ayaṁ paṭhamā disā, ayaṁ dutiyā disā”tiādinā tassa tassa",
  "tika-s0501t2:142_3": "nayassa disābhāvena upaparikkhati, vicāretīti attho. Khūti avadhāraṇatthe nipāto,",
  "tika-s0501t2:142_4": "tena disālocananayo koci atthaviseso na hotīti dassetīti.",
  "tika-s0501t2:143_0": "21. Disālocananayaniddeso niddiṭṭho. Amhehi ca ñāto. “Katamo aṅkusanayaniddeso”ti",
  "tika-s0501t2:143_1": "pucchitabbattā “oloketvā”tiādigāthā vuttā. Tattha taṁtaṁnayadisābhūte sabbe kusalākusale",
  "tika-s0501t2:143_2": "disālocanena oloketvā ukkhipiya suttato uddharitvā yaṁ samāneti yaṁ samānayanaṁ karoti,",
  "tika-s0501t2:143_3": "ayaṁ samānayanasaṅkhāto nayo aṅkuso nayo nāmāti atthayojanā.",
  "tika-s0501t2:144_0": "Ettha ca aṅkuso nāma hatthīnaṁ icchitaṭṭhānaṁ ānayanakāraṇabhūto vajirādimayo tikkhaggo",
  "tika-s0501t2:144_1": "ujuvaṅkabhūto dabbasambhāraviseso, ayampi nayo aṅkuso viyāti atthena aṅkuso. Etena",
  "tika-s0501t2:144_2": "hi nayena icchitaṁ suttatthaṁ nayatīti. Mukhyato pana aṅke vijjhanaṭṭhāne uddhaṭo",
  "tika-s0501t2:144_3": "asati anto pavisatīti aṅkuso. Aṅkasaddūpapadaupubbaasadhātu apaccayoti. Ayampi nayo",
  "tika-s0501t2:144_4": "kocipi atthaviseso na hotīti.",
  "tika-s0501t2:145": "Soḷasa hāraniddesā ceva pañca nayaniddesā ca ācariyena niddiṭṭhā. Amhehi ca ñātā, “saṁvaṇṇetabbasutte kiṁ soḷasa hārā paṭhamaṁ yojetabbā, udāhu nayā”ti pucchitabbattā –",
  "tika-s0501t2:146": "22.",
  "tika-s0501t2:147": "“Soḷasa hārā paṭhamaṁ, disālocanato disā viloketvā.",
  "tika-s0501t2:148": "Saṅkhipiya aṅkusena hi, nayehi tihi niddise sutta”nti. –",
  "tika-s0501t2:149_0": "Gāthamāha. Aṭṭhakathāyaṁ pana “evaṁ hāre, naye ca niddisitvā idāni nesaṁ yojanakkamaṁ",
  "tika-s0501t2:149_1": "dassento ‘soḷasa hārā paṭhama’ntiādimāhā”ti vuttaṁ. Tattha soḷasa hārā byañjanapariyeṭṭhibhāvato",
  "tika-s0501t2:149_2": "saṁvaṇṇetabbasutte saṁvaṇṇanābhāvena paṭhamaṁ yojetabbā, yojentena niddiṭṭhā hārānukkameneva",
  "tika-s0501t2:149_3": "yojetabbā, na uppaṭipāṭiyā. Hārasaṁvaṇṇanānukkamena saṁvaṇṇetabbaṁ paṭhamaṁ saṁvaṇṇetvā",
  "tika-s0501t2:149_4": "pacchā disālocanena oloketvā aṅkusanayena netvā tīhi atthanayehi niddiseti adhippāyo.",
  "tika-s0501t2:150": "Iti sattibalānurūpā racitā",
  "tika-s0501t2:151": "Nayaniddesavibhāvanā niṭṭhitā.",
  "tika-s0501t2:152": "Dvādasapadavibhāvanā",
  "tika-s0501t2:153_0": "Nettivisayaṁ sāsanavarasaṅkhātaṁ saṁvaṇṇetabbasuttaṁ yesaṁ byañjanapadānaṁ, atthapadānañca",
  "tika-s0501t2:153_1": "vasena “dvādasa padāni sutta”nti saṅgahavāre vuttaṁ, “katamāni tānī”ti pucchitabbattā",
  "tika-s0501t2:153_2": "sarūpato niddisituṁ –",
  "tika-s0501t2:154": "23.",
  "tika-s0501t2:155": "“Akkharaṁ padaṁ byañjanaṁ, nirutti tatheva niddeso.",
  "tika-s0501t2:156": "Ākārachaṭṭhavacanaṁ, ettāva byañjanaṁ sabbaṁ.",
  "tika-s0501t2:157": "24.",
  "tika-s0501t2:158": "Saṅkāsanā pakāsanā, vivaraṇā vibhajanuttānīkammapaññatti.",
  "tika-s0501t2:159": "Etehi chahi padehi, attho kammañca niddiṭṭha”nti. –",
  "tika-s0501t2:160_0": "Gāthādvayaṁ vuttaṁ. Aṭṭhakathāyaṁ pana “idāni yesaṁ byañjanapadānaṁ, atthapadānañca",
  "tika-s0501t2:160_1": "vasena ‘dvādasa padāni ‘sutta’nti vuttaṁ, tāni padāni niddisituṁ ‘akkharapada’ntiādimāhā”ti vuttaṁ.",
  "tika-s0501t2:161_0": "Tattha kenaṭṭhena akkharanti? Akkharaṭṭhena asañcaraṇaṭṭhena. Akārādivaṇṇo hi akārādito",
  "tika-s0501t2:161_1": "ikārādipariyāyaṁ nakkharati, na sañcarati, na saṅkamati. Tenāha aṭṭhakathāyaṁ “apariyosite",
  "tika-s0501t2:161_2": "pade vaṇṇo akkharaṁ pariyāyavasena akkharaṇato asañcaraṇato”ti. Apariyosite padeti",
  "tika-s0501t2:161_3": "ca vibhatyantabhāvaṁ appatte dviticatukkharavantesu padesu ekadvitikkharamatteyeva",
  "tika-s0501t2:161_4": "akkharaṁ nāma, pariyosite padaṁyeva, na akkharanti adhippāyo. Padaṁ pana pavesanato",
  "tika-s0501t2:161_5": "atthavasena pariyāyaṁ sañcarantaṁ viya hoti, na evaṁ akārādivaṇṇo avevacanattā. “Mā",
  "tika-s0501t2:161_6": "evaṁ maññasī”tiādīsu vā ekakkharapadā mā-kārādi akkharaṁ nāma, vibhatyantaṁ padaṁ pana padameva hoti.",
  "tika-s0501t2:162_0": "Pajjati attho etenāti padaṁ. Taṁ nāmākhyātopasagganipātappabhedena catubbidhaṁ. Tattha",
  "tika-s0501t2:162_1": "dabbapadhānaṁ “phasso vedanā citta”nti evamādikaṁ nāmapadaṁ. Tattha hi dabbamāvibhūtarūpaṁ,",
  "tika-s0501t2:162_2": "kiriyā anāvibhūtarūpā. Kiriyāpadhānaṁ “phusati vedayati vijānātī”ti evamādikaṁ ākhyātapadaṁ",
  "tika-s0501t2:162_3": "nāma. Tattha hi phusanādikiriyā āvibhūtarūpā, dabbamanāvibhūtarūpaṁ. Kiriyāvisesabodhahetubhūtaṁ",
  "tika-s0501t2:162_4": "pa-upa-itievamādikaṁ upasaggapadaṁ nāma. “Cirappavāsiṁ upavuttha”nti evamādīsu hi",
  "tika-s0501t2:162_5": "pa-upādisaddā vasanādikiriyāya viyogādivisiṭṭhataṁ dīpenti. Vacanattho pana nāmapadaākhyātapadadvayaṁ",
  "tika-s0501t2:162_6": "upagantvā tassa padadvayassa atthaṁ sajjantīti upasaggāti daṭṭhabbo. Kiriyāya ceva",
  "tika-s0501t2:162_7": "dabbassa ca sarūpavisesapakāsanahetubhūtaṁ “evaṁ, itī”ti evamādikaṁ nipātapadaṁ assapi",
  "tika-s0501t2:162_8": "saṁvaṇṇanāyapi icchitattā, akkharena pana kathaṁ gahitoti ce? Akkharehi suyyamānehi",
  "tika-s0501t2:162_9": "suṇantānaṁ visesavidhānassa katattā padapariyosāne padatthasampaṭipatti hoti. Tasmā",
  "tika-s0501t2:162_10": "akkharenapi atthākāro gahitovāti veditabbo. Tena vuttaṁ – “akkharehi saṅkāseti, padehi",
  "tika-s0501t2:162_11": "pakāseti, akkharehi ca padehi ca ugghaṭetī”ti ca.",
  "tika-s0501t2:163_0": "Vivaraṇā vitthāraṇā. Vibhajanā ca uttānīkammañca paññatti ca vibhajanuttānīkammapaññattīti",
  "tika-s0501t2:163_1": "samāhāre ayaṁ dvandasamāso. Tattha vibhāgakaraṇaṁ vibhajanaṁ nāma. Byañjanākārehi",
  "tika-s0501t2:163_2": "yo atthākāro niddisiyamāno, so atthākāro vivaraṇavibhajanāti dvīhi atthapadehi niddisito.",
  "tika-s0501t2:163_3": "Pākaṭakaraṇaṁ uttānīkammaṁ nāma. Pakārehi ñāpanaṁ paññatti. Niruttiniddesasaṅkhātehi",
  "tika-s0501t2:163_4": "byañjanapadehi pakāsiyamāno yo atthākāro atthi, so atthākāro uttānīkammapaññattīhi",
  "tika-s0501t2:163_5": "paṭiniddisito. Etehi saṅkāsanādīhi chahi atthapadehi attho suttattho gahito, kammañca",
  "tika-s0501t2:163_6": "ugghaṭanādikammañca niddiṭṭhanti attho. Yena suttatthena ugghaṭitaññuno cittasantānassa",
  "tika-s0501t2:163_7": "sambodhanakiriyāsaṅkhātassa ugghaṭanakammassa nibbatti bhave, so suttattho saṅkāsanāpakāsanākāro",
  "tika-s0501t2:163_8": "hoti. Yena suttatthena vipañcitaññuno cittasantānassa bodhanakiriyāsaṅkhātassa vipañcanakammassa",
  "tika-s0501t2:163_9": "nibbatti, so suttattho vivaraṇāvibhajanākāro hoti. Yena suttatthena neyyassa cittasantānassa",
  "tika-s0501t2:163_10": "pabodhanakiriyāsaṅkhātassa nayakammassa nibbatti, so suttattho uttānīkammapaññattākāro",
  "tika-s0501t2:163_11": "hotīti daṭṭhabbo. Tenāha aṭṭhakathācariyo “suttatthena hi desanāya pavattiyamānena",
  "tika-s0501t2:163_12": "ugghaṭitaññuādiveneyyānaṁ cittasantānassa pabodhanakiriyānibbatti, so ca suttattho",
  "tika-s0501t2:163_13": "saṅkāsanādiākāro”ti.",
  "tika-s0501t2:164": "“Yathāvuttehi tīhi atthanayehi ceva chahi atthapadehi ca ayuttopi attho kiṁ koci atthi, udāhu sabbo attho yutto evā”ti pucchitabbattā –",
  "tika-s0501t2:165": "25.",
  "tika-s0501t2:166": "“Tīṇi ca nayā anūnā, atthassa ca chappadāni gaṇitāni.",
  "tika-s0501t2:167": "Navahi padehi bhagavato, vacanassattho samāyutto”ti. –",
  "tika-s0501t2:168_0": "Gāthamāha. Tattha tīṇīti liṅgavipallāsaniddeso, tayoti pana pakatiliṅganiddeso vattabbo.",
  "tika-s0501t2:168_1": "Gaṇitā anūnā tayo atthassa nayā ca gaṇitāni anūnāni cha atthassa padāni ca niddiṭṭhāni,",
  "tika-s0501t2:168_2": "niddiṭṭhehi ca atthapadehi bhagavato vacanassa sabbo attho samāyuttova ayutto koci",
  "tika-s0501t2:168_3": "attho natthīti yojanā kātabbā. Atthassāti suttatthassa. Nayāti nettiatthanayā. Padānīti nettiatthapadāni.",
  "tika-s0501t2:169_0": "26. Ye hārādayo niddiṭṭhā, te hārādayo sampiṇḍetvā nettippakaraṇassa padatthe sukhaggahaṇatthaṁ",
  "tika-s0501t2:169_1": "gaṇanavasena paricchinditvā dassento “atthassā”tiādimāha. Tattha atthassa samūhassa",
  "tika-s0501t2:169_2": "avayavabhūtāni navabhedāni atthapadāni suttabyañjanassa atthassa pariyeṭṭhisaṅkhātāya",
  "tika-s0501t2:169_3": "saṁvaṇṇanāya gaṇanato catuvīsati byañjanapadāni honti, atthapadabyañjanapadabhūtaṁ",
  "tika-s0501t2:169_4": "ubhayaṁ saṅkhepayato sampiṇḍayato tettiṁsā tettiṁsavidhā ettikā tettiṁsavidhāva nettīti yojanā.",
  "tika-s0501t2:170_0": "Tattha navappadānīti tayo atthanayā, cha atthapadāni ca. Catubbīsāti soḷasa hārā,",
  "tika-s0501t2:170_1": "cha byañjanapadāni, dve disālocananayaaṅkusanayā cāti evaṁ tettiṁsavidhā ca netti",
  "tika-s0501t2:170_2": "nāma, ito vinimutto añño koci nettipadattho natthīti attho daṭṭhabbo.",
  "tika-s0501t2:171_0": "“Evaṁ tettiṁsapadatthāya nettiyā hāranayānaṁ katamo desanāhāravicayahāro”tiādi desanākkameneva",
  "tika-s0501t2:171_1": "siddho, evaṁ siddhe satipi “soḷasa hārā paṭhama”nti ārambho “sabbepime hārā ceva",
  "tika-s0501t2:171_2": "nayā ca iminā dassitakkameneva saṁvaṇṇetabbesu suttesu saṁvaṇṇanāvasena yojetabbā,",
  "tika-s0501t2:171_3": "na uppaṭipāṭiyā”ti imamatthaṁ dīpeti. Dīpanavacanasavanānusārena ñāpeti, tasmā evaṁ",
  "tika-s0501t2:171_4": "kamo dassito, assādādīnavanissaraṇāni dhammadesanāya nissayāni, phalañca dhammadesanāya",
  "tika-s0501t2:171_5": "phalaṁ, upāyo ca dhammadesanāya upāyo, āṇatti ca dhammadesanāya sarīraṁ. Desanāhārassa",
  "tika-s0501t2:171_6": "tāsaṁ assādādīnavanissaraṇaphalupāyāṇattīnaṁ vibhāvanasabhāvattā.",
  "tika-s0501t2:172": "Niddhāraṇena vināpi pakatiyā sabbasaṁvaṇṇetabbasuttesu anarūpāti suviññeyyattā, saṁvaṇṇanāvisesānaṁ vicayahārādīnaṁ nissayabhāvato ca paṭhamaṁ desanāhāro dassito.",
  "tika-s0501t2:173": "Padapucchāvissajjanāpucchāpadānugītīhi saddhiṁ desanāhārapadatthānaṁ assādādīnaṁ pavicayabhāvato desanāhārānantaraṁ vicayo hāro.",
  "tika-s0501t2:174": "Vicayahārena pavicitānaṁ atthānaṁ yuttāyuttivicāraṇabhāvato vicayahārānantaraṁ yutti hāro.",
  "tika-s0501t2:175": "Padaṭṭhānahārassa yuttāyuttānaṁyeva atthānaṁ upapattianurūpaṁ kāraṇaparamparāya niddhāraṇattā yuttihārānantaraṁ padaṭṭhānahāro.",
  "tika-s0501t2:176": "Yuttāyuttānaṁ kāraṇaparamparāya pariggahitasabhāvānaṁyeva ca dhammānaṁ avuttānampi samānalakkhaṇatāya gahaṇalakkhaṇattāya padaṭṭhānahārānantaraṁ lakkhaṇahāro.",
  "tika-s0501t2:177_0": "Lakkhaṇahārena atthato suttantarato niddhāritānampi dhammānaṁ nibbacanādīni vattabbāni,",
  "tika-s0501t2:177_1": "na sutte sarūpato āgatadhammānaṁyevāti dassanatthaṁ lakkhaṇahārānantaraṁ catubyūho",
  "tika-s0501t2:177_2": "hāro. Evañhi niravasesato atthāvabodho hoti.",
  "tika-s0501t2:178_0": "Catubyūhena hārena vuttehi nibbacanādhippāyanidānehi saddhiṁ sutte padatthānaṁ suttantarasaṁsandanasaṅkhāte",
  "tika-s0501t2:178_1": "pubbāparavicāre dassite tesaṁ suttapadatthānaṁ sabhāgavisabhāgadhammantarāvaṭṭanaṁ",
  "tika-s0501t2:178_2": "sukhena sakkā dassetunti catubyūhahārānantaraṁ āvaṭṭo hāro. Suttantarasaṁsandanassa",
  "tika-s0501t2:178_3": "hi sabhāgavisabhāgadhammantarāvaṭṭanayassa upāyabhāvato “ārambhatha nikkamathā”tiādigāthāya",
  "tika-s0501t2:178_4": "ārambhananikkamanabuddhasāsanayogadhunanehi vīriyasamādhipaññindriyāni niddhāretvā",
  "tika-s0501t2:178_5": "tesu ārambhananikkamanabuddhasāsanayogadhunanesu ananuyogassa mūlaṁ pamādoti suttantare",
  "tika-s0501t2:178_6": "dassito pamādo āvaṭṭitoti.",
  "tika-s0501t2:179_0": "Āvaṭṭena hārena sabhāgavisabhāgadhammāvaṭṭanena payojite sādhāraṇāsādhāraṇavasena",
  "tika-s0501t2:179_1": "saṁkilesavodānadhammānaṁ padaṭṭhānato ceva bhūmito ca vibhāgo sakkā sukhena yojetunti",
  "tika-s0501t2:179_2": "āvaṭṭahārānantaraṁ vibhatti hāro.",
  "tika-s0501t2:180_0": "Vibhattihārena saṁkilesavodānadhammānaṁ vibhāge kate saṁvaṇṇetabbasutte āgatā dhammā",
  "tika-s0501t2:180_1": "akasirena paṭipakkhato parivattetuṁ sakkāti vibhattihārānantaraṁ parivattanahāro.",
  "tika-s0501t2:180_2": "Vibhattihārena hi “sammādiṭṭhissa purisapuggalassa micchādiṭṭhi nijjiṇṇā hotī”ti",
  "tika-s0501t2:180_3": "paṭivibhattasabhāve eva dhamme parivattanahāravibhaṅge udāharīyissati.",
  "tika-s0501t2:181": "Parivattanahārena paṭipakkhato parivattitāpi dhammā pariyāyavacanehi bodhetabbā, na saṁvaṇṇetabbasutte āgatadhammāyevāti dassanatthaṁ parivattanahārānantaraṁ vevacanahāro.",
  "tika-s0501t2:182": "Vevacanahārena pariyāyato pakāsitānaṁ dhammānaṁ pabhedato paññattivasena vibhajanaṁ sukhena sakkā ñātunti vevacanahārānantaraṁ paññatti hāro.",
  "tika-s0501t2:183_0": "Paññattihārena pabhavapariññādipaññattivibhāgamukhena paṭiccasamuppādasaccādidhammavibhāge",
  "tika-s0501t2:183_1": "kate sutte āgatadhammānaṁ paṭiccasamuppādādimukhena avataraṇaṁ sakkā dassetunti paññattihārānantaraṁ otaraṇo hāro.",
  "tika-s0501t2:184": "Otaraṇena hārena dhātāyatanādīsu otāritānaṁ saṁvaṇṇetabbasutte padatthānaṁ pucchārambhasodhanaṁ sakkā sukhena sampādetunti otaraṇahārānantaraṁ sodhano hāro.",
  "tika-s0501t2:185_0": "Sodhanena hārena saṁvaṇṇetabbasutte padapadatthesu visodhitesu tattha tattha ekattatāya",
  "tika-s0501t2:185_1": "vā vemattatāya vā labbhamānasāmaññavisesabhāvo sukaro hotīti dassetuṁ sodhanahārānantaraṁ adhiṭṭhāno hāro.",
  "tika-s0501t2:186_0": "Sāmaññavisesabhūtesu sādhāraṇāsādhāraṇesu dhammesu adhiṭṭhānena hārena paveditesu",
  "tika-s0501t2:186_1": "parikkhārasaṅkhātassa sādhāraṇāsādhāraṇarūpassa paccayaheturāsissa pabhedo suviññeyyoti",
  "tika-s0501t2:186_2": "adhiṭṭhānahārānantaraṁ parikkhāro hāro.",
  "tika-s0501t2:187_0": "Asādhāraṇe, sādhāraṇe ca kāraṇe parikkhārena hārena dassite tassa attano phalesu",
  "tika-s0501t2:187_1": "kāraṇākāro, tesaṁ hetuphalānaṁ pabhedato desanākāro, bhāvetabbapahātabbadhammānaṁ",
  "tika-s0501t2:187_2": "bhāvanāpahānāni ca niddhāretvā vuccamānāni sammā saṁvaṇṇetabbasuttassa atthaṁ tathattāvabodhāya",
  "tika-s0501t2:187_3": "saṁvattantīti parikkhārahārānantaraṁ samāropano hāro dassito hoti. Idaṁ hārānaṁ dassanānukkamakāraṇaṁ daṭṭhabbaṁ.",
  "tika-s0501t2:188_0": "Uddeso ugghaṭitaññuno upakārāya saṁvattati yathā, evaṁ nandiyāvaṭṭanayo ugghaṭitaññuno",
  "tika-s0501t2:188_1": "upakārāya saṁvattati, tasmā paṭhamaṁ nandiyāvaṭṭanayo dassito. Niddeso vipañcitaññuno",
  "tika-s0501t2:188_2": "upakārāya saṁvattati yathā, evaṁ tipukkhalanayo vipañcitaññuno upakārāya saṁvattati,",
  "tika-s0501t2:188_3": "tasmā nandiyāvaṭṭanayānantaraṁ tipukkhalanayo. Paṭiniddeso neyyassa upakārāya saṁvattati",
  "tika-s0501t2:188_4": "yathā, evaṁ sīhavikkīḷitanayo neyyassa upakārāya saṁvattati. Tasmā tipukkhalānantaraṁ",
  "tika-s0501t2:188_5": "sīhavikkīḷitanayo dassitoti tiṇṇaṁ atthanayānaṁ dassanānukkamo veditabbo. Atthanayānaṁ",
  "tika-s0501t2:188_6": "disābhūtāya bhūmiyā āloketvā tesaṁ tassā disāya bhūmiyā samānayanaṁ hoti. Na hi sakkā",
  "tika-s0501t2:188_7": "anoloketvā samānetunti disālocananayaṁ dassetvā aṅkusanayo dassito. Potthakāruḷhāvachekā",
  "tika-s0501t2:188_8": "sabbāsu disāsu hatthigamanaṭṭhānaṁ oloketvā aṅkusena icchitaṭṭhānaṁ samānayanti.",
  "tika-s0501t2:188_9": "Keci acchekā anoloketvā vinayanti. Tesaṁ nayanamattameva, na samānayanaṁ. Evameva",
  "tika-s0501t2:188_10": "paṇḍitā suttatthaṁ vaṇṇentā manasāva oloketvāva nayā netabbāti daṭṭhabbā.",
  "tika-s0501t2:189_0": "Samuṭṭhānasaṁvaṇṇanā adhippāyasaṁvaṇṇanā padatthasaṁvaṇṇanā vidhianuvādasaṁvaṇṇanā",
  "tika-s0501t2:189_1": "nigamanasaṁvaṇṇanāti vā, payojanasaṁvaṇṇanā piṇḍatthasaṁvaṇṇanā anusandhisaṁvaṇṇanā",
  "tika-s0501t2:189_2": "codanāsaṁvaṇṇanā parihārasaṁvaṇṇanāti vā, upogghāṭasaṁvaṇṇanā padaviggahasaṁvaṇṇanā",
  "tika-s0501t2:189_3": "padatthacālanasaṁvaṇṇanā paccupaṭṭhānasaṁvaṇṇanāti vā, tathā ekanāḷikākathā caturassakathā",
  "tika-s0501t2:189_4": "nisinnavattikākathāti vā āgatā.",
  "tika-s0501t2:190": "Tattha samuṭṭhānaṁ nidānameva. Vidhianuvādo visesavacanameva. Upogghāṭo nidānameva. Cālanā codanāyeva. Paccupaṭṭhānaṁ parihārova.",
  "tika-s0501t2:191": "Pāḷiṁ vatvā ekekapadassa atthakathanasaṅkhātā saṁvaṇṇanā ekanāḷikākathā nāma.",
  "tika-s0501t2:192": "Paṭipakkhaṁ dassetvā paṭipakkhassa upamaṁ dassetvā sapakkhaṁ dassetvā sapakkhassa upamaṁ dassetvā kathanasaṅkhātā saṁvaṇṇanā caturassakathā nāma.",
  "tika-s0501t2:193": "Visabhāgadhammavaseneva pariyosānaṁ gantvā puna sabhāgadhammavaseneva pariyosānagamanasaṅkhātā saṁvaṇṇanā nisinnavattikākathā nāma.",
  "tika-s0501t2:194_0": "Tā sabbā saṁvaṇṇanāyopi desanāhārādīsu nettisaṁvaṇṇanāsu antogadhāyeva. Tenāha “yattakā",
  "tika-s0501t2:194_1": "hi suttassa saṁvaṇṇanāvisesā, sabbe te nettiupadesāyattā”ti. Evaṁ ettāvatā etaparamatā",
  "tika-s0501t2:194_2": "daṭṭhabbā. Hetuphalabhūmiupanisāsabhāgavisabhāgalakkhaṇanayādayo pana aṭṭhakathāyaṁ",
  "tika-s0501t2:194_3": "vitthārato vuttāti na vitthārayissāmīti.",
  "tika-s0501t2:195": "Iti sattibalānurūpā racitā",
  "tika-s0501t2:196": "Niddesavāraatthavibhāvanā niṭṭhitā."
}