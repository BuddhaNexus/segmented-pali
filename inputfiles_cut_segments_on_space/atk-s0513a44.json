{
  "atk-s0513a44:0": "14. Pakiṇṇakanipāto",
  "atk-s0513a44:2": " [484] 1. Sālikedārajātakavaṇṇanā",
  "atk-s0513a44:3_0": "Sampannaṁsālikedāranti idaṁ satthā jetavane viharanto mātuposakabhikkhuṁ ārabbha",
  "atk-s0513a44:3_1": "kathesi. Paccuppannavatthu sāmajātake (jā. 2.22.296 ādayo) āvi bhavissati. Satthā",
  "atk-s0513a44:3_2": "pana taṁ bhikkhuṁ pakkosāpetvā ‘‘saccaṁ kira tvaṁ bhikkhu gihī posesī’’ti pucchitvā",
  "atk-s0513a44:3_3": "‘‘saccaṁ, bhante’’ti vutte ‘‘kiṁ te hontī’’ti vatvā ‘‘mātāpitaro me, bhante’’ti vutte",
  "atk-s0513a44:3_4": "‘‘sādhu bhikkhu, porāṇakapaṇḍitā tiracchānā hutvā suvayoniyaṁ nibbattitvāpi jiṇṇe",
  "atk-s0513a44:3_5": "mātāpitaro kulāvake nipajjāpetvā mukhatuṇḍakena gocaraṁ āharitvā posesu’’nti vatvā atītaṁ āhari.",
  "atk-s0513a44:4_0": "Atīte rājagahe magadharājā nāma rajjaṁ kāresi. Tadā nagarato pubbuttaradisāya sāliddiyo",
  "atk-s0513a44:4_1": "nāma brāhmaṇagāmo ahosi. Tassa pubbuttaradisāya magadhakhettaṁ atthi, tattha kosiyagotto",
  "atk-s0513a44:4_2": "nāma sāliddiyavāsī brāhmaṇo sahassakarīsamattaṁ khettaṁ gahetvā sāliṁ vapāpesi. Uṭṭhite",
  "atk-s0513a44:4_3": "ca pana sasse vatiṁ thiraṁ kāretvā kassaci paṇṇāsakarīsamattaṁ, kassaci saṭṭhikarīsamattanti",
  "atk-s0513a44:4_4": "evaṁ pañcasatakarīsamattaṁ khettaṁ attano purisānaṁyeva ārakkhaṇatthāya datvā sesaṁ",
  "atk-s0513a44:4_5": "pañcasatakarīsamattaṁ khettaṁ bhatiṁ katvā ekassa bhatakassa adāsi. So tattha kuṭiṁ",
  "atk-s0513a44:4_6": "katvā rattindivaṁ vasati. Khettassa pana pubbuttaradisābhāge ekasmiṁ sānupabbate",
  "atk-s0513a44:4_7": "mahantaṁ simbalivanaṁ atthi, tattha anekāni suvasatāni vasanti. Tadā bodhisatto tasmiṁ",
  "atk-s0513a44:4_8": "suvasaṅghe suvarañño putto hutvā nibbatti. So vayappatto abhirūpo thāmasampanno sakaṭanābhipamāṇasarīro",
  "atk-s0513a44:4_9": "ahosi. Athassa pitā mahallakakāle ‘‘ahaṁ idāni dūraṁ gantuṁ na sakkomi, tvaṁ imaṁ",
  "atk-s0513a44:4_10": "gaṇaṁ pariharā’’ti gaṇaṁ niyyādesi. So punadivasato paṭṭhāya mātāpitūnaṁ gocaratthāya",
  "atk-s0513a44:4_11": "gantuṁ nādāsi, suvagaṇaṁ pariharanto himavantaṁ gantvā sayaṁjātasālivane yāvadatthaṁ",
  "atk-s0513a44:4_12": "sāliṁ khāditvā āgamanakāle mātāpitūnaṁ pahonakaṁ gocaraṁ āharitvā mātāpitaro posesi.",
  "atk-s0513a44:5_0": "Athassa ekadivasaṁ suvā ārocesuṁ ‘‘pubbe imasmiṁ kāle magadhakhette sāli paccati,",
  "atk-s0513a44:5_1": "idāni kiṁ nu kho jāta’’nti? ‘‘Tena hi jānāthā’’ti dve suve pahiṇiṁsu. Te gantvā magadhakhette",
  "atk-s0513a44:5_2": "otarantā tassa bhatiyā rakkhaṇapurisassa khette otaritvā sāliṁ khāditvā ekaṁ sālisīsaṁ",
  "atk-s0513a44:5_3": "ādāya simbalivanaṁ gantvā sālisīsaṁ mahāsattassa pādamūle ṭhapetvā ‘‘tattha evarūpo",
  "atk-s0513a44:5_4": "sālī’’ti vadiṁsu. So punadivase suvagaṇaparivuto tattha gantvā tasmiṁ bhatakassa",
  "atk-s0513a44:5_5": "khette otari. So pana puriso suve sāliṁ khādante disvā ito cito ca dhāvitvā vārentopi",
  "atk-s0513a44:5_6": "vāretuṁ na sakkoti. Sesā suvā yāvadatthaṁ sāliṁ khāditvā tucchamukhāva gacchanti.",
  "atk-s0513a44:5_7": "Suvarājā pana bahūni sālisīsāni ekato katvā tehi parivuto hutvā āharitvā mātāpitūnaṁ",
  "atk-s0513a44:5_8": "deti. Suvā punadivasato paṭṭhāya tattheva sāliṁ khādiṁsu. Atha so puriso ‘‘sace ime",
  "atk-s0513a44:5_9": "aññaṁ katipāhaṁ evaṁ khādissanti, kiñci na bhavissati, brāhmaṇo sāliṁ agghāpetvā",
  "atk-s0513a44:5_10": "mayhaṁ iṇaṁ karissati, gantvā tassa ārocessāmī’’ti sālimuṭṭhinā saddhiṁ tathārūpaṁ",
  "atk-s0513a44:5_11": "paṇṇākāraṁ gahetvā sāliddiyagāmaṁ gantvā brāhmaṇaṁ passitvā vanditvā paṇṇākāraṁ datvā",
  "atk-s0513a44:5_12": "ekamantaṁ ṭhito ‘‘kiṁ, bho purisa, sampannaṁ sālikhetta’’nti puṭṭho ‘‘āma, brāhmaṇa,",
  "atk-s0513a44:5_13": "sampanna’’nti vatvā dve gāthā abhāsi –",
  "atk-s0513a44:6": "1.",
  "atk-s0513a44:7": " ‘‘Sampannaṁ sālikedāraṁ, suvā bhuñjanti kosiya;",
  "atk-s0513a44:8": "Paṭivedemi te brahme, na ne vāretumussahe.",
  "atk-s0513a44:9": "2.",
  "atk-s0513a44:10": " ‘‘Eko ca tattha sakuṇo, yo nesaṁ sabbasundaro;",
  "atk-s0513a44:11": "Bhutvā sāliṁ yathākāmaṁ, tuṇḍenādāya gacchatī’’ti.",
  "atk-s0513a44:12_0": "Tattha sampannanti paripuṇṇaṁ avekallaṁ. Sālikedāranti sālikhettaṁ. Sabbasundaroti",
  "atk-s0513a44:12_1": "sabbehi koṭṭhāsehi sundaro rattatuṇḍo jiñjukasannibhaakkhi rattapādo tīhi rattarājīhi",
  "atk-s0513a44:12_2": "parikkhittagīvo mahāmayūrapamāṇo so yāvadatthaṁ sāliṁ khāditvā aññaṁ tuṇḍena gahetvā gacchatīti.",
  "atk-s0513a44:13": "Brāhmaṇo tassa kathaṁ sutvā suvarāje sinehaṁ uppādetvā khettapālaṁ pucchi ‘‘ambho purisa, pāsaṁ oḍḍetuṁ jānāsī’’ti? ‘‘Āma, jānāmī’’ti. Atha naṁ gāthāya ajjhabhāsi –",
  "atk-s0513a44:14": "3.",
  "atk-s0513a44:15": " ‘‘Oḍḍentu vālapāsāni, yathā bajjhetha so dijo;",
  "atk-s0513a44:16": "Jīvañca naṁ gahetvāna, ānayehi mamantike’’ti.",
  "atk-s0513a44:17": "Tattha oḍḍentūti oḍḍayantu. Vālapāsānīti assavālādirajjumayapāsāni. Jīvañca nanti jīvantaṁ eva naṁ. Ānayehīti ānehi.",
  "atk-s0513a44:18_0": "Taṁ sutvā khettapālo sāliṁ agghāpetvā iṇassa akatabhāvena tuṭṭho gantvā assavāle",
  "atk-s0513a44:18_1": "vaṭṭetvā ‘‘ajja imasmiṁ ṭhāne otarissatī’’ti suvarañño otaraṇaṭṭhānaṁ sallakkhetvā",
  "atk-s0513a44:18_2": "punadivase pātova cāṭipamāṇaṁ pañjaraṁ katvā pāsañca oḍḍetvā suvānaṁ āgamanaṁ olokento",
  "atk-s0513a44:18_3": "kuṭiyaṁ nisīdi. Suvarājāpi suvagaṇaparivuto āgantvā aloluppacāratāya hiyyo khāditaṭṭhāne",
  "atk-s0513a44:18_4": "oḍḍitapāse pādaṁ pavesantova otari. So attano baddhabhāvaṁ ñatvā cintesi ‘‘sacāhaṁ",
  "atk-s0513a44:18_5": "idāneva baddharavaṁ ravissāmi, ñātakāme bhayatajjitā gocaraṁ aggahetvāva palāyissanti,",
  "atk-s0513a44:18_6": "yāva etesaṁ gocaraggahaṇaṁ, tāva adhivāsessāmī’’ti. So tesaṁ suhitabhāvaṁ ñatvā maraṇabhayatajjito",
  "atk-s0513a44:18_7": "hutvā tikkhattuṁ baddharavaṁ ravi. Atha sabbe te suvā palāyiṁsu. Suvarājā ‘‘ettakesu",
  "atk-s0513a44:18_8": "me ñātakesu nivattitvā olokento ekopi natthi, kiṁ nu kho mayā pāpaṁ kata’’nti vilapanto gāthamāha –",
  "atk-s0513a44:19": "4.",
  "atk-s0513a44:20": " ‘‘Ete bhutvā pivitvā ca, pakkamanti vihaṅgamā;",
  "atk-s0513a44:21": "Eko baddhosmi pāsena, kiṁ pāpaṁ pakataṁ mayā’’ti.",
  "atk-s0513a44:22_0": "Khettapālo suvarājassa baddharavaṁ suvānañca ākāse pakkhandanasaddaṁ sutvā ‘‘kiṁ",
  "atk-s0513a44:22_1": "nu kho’’ti kuṭiyā oruyha pāsāṭṭhānaṁ gantvā suvarājānaṁ disvā ‘‘yasseva me pāso oḍḍito,",
  "atk-s0513a44:22_2": "sveva baddho’’ti tuṭṭhamānaso suvarājānaṁ pāsato mocetvā dve pāde ekato bandhitvā",
  "atk-s0513a44:22_3": "daḷhaṁ ādāya sāliddiyagāmaṁ gantvā suvarājaṁ brāhmaṇassa adāsi. Brāhmaṇo balavasinehena",
  "atk-s0513a44:22_4": "mahāsattaṁ ubhohi hatthehi daḷhaṁ gahetvā aṅke nisīdāpetvā tena saddhiṁ sallapanto dve gāthā abhāsi –",
  "atk-s0513a44:23": "5.",
  "atk-s0513a44:24": " ‘‘Udaraṁ nūna aññesaṁ, suva accodaraṁ tava;",
  "atk-s0513a44:25": "Bhutvā sāliṁ yathākāmaṁ, tuṇḍenādāya gacchasi.",
  "atk-s0513a44:26": "6.",
  "atk-s0513a44:27": " ‘‘Koṭṭhaṁ nu tattha pūresi, suva veraṁ nu te mayā;",
  "atk-s0513a44:28": "Puṭṭho me samma akkhāhi, kuhiṁ sāliṁ nidāhasī’’ti.",
  "atk-s0513a44:29_0": "Tattha udaraṁ nūnāti aññesaṁ udaraṁ udarameva maññe, tava udaraṁ pana atiudaraṁ.",
  "atk-s0513a44:29_1": "Tatthāti tasmiṁ simbalivane. Pūresīti vassārattatthāya pūresi. Nidāhasīti nidhānaṁ",
  "atk-s0513a44:29_2": "katvā ṭhapesi, ‘‘nidhīyasī’’tipi pāṭho.",
  "atk-s0513a44:30": "Taṁ sutvā suvarājā madhurāya manussabhāsāya sattamaṁ gāthamāha –",
  "atk-s0513a44:31": "7.",
  "atk-s0513a44:32": " ‘‘Na me veraṁ tayā saddhiṁ, koṭṭho mayhaṁ na vijjati;",
  "atk-s0513a44:33": "Iṇaṁ muñcāmiṇaṁ dammi, sampatto koṭasimbaliṁ;",
  "atk-s0513a44:34": "Nidhimpi tattha nidahāmi, evaṁ jānāhi kosiyā’’ti.",
  "atk-s0513a44:35": "Tattha iṇaṁ muñcāmiṇaṁ dammīti tava sāliṁ haritvā iṇaṁ muñcāmi ceva dammi cāti vadati. Nidhimpīti ekaṁ tattha simbalivane anugāmikanidhimpi nidahāmi.",
  "atk-s0513a44:36": "Atha naṁ brāhmaṇo pucchi –",
  "atk-s0513a44:37": "8.",
  "atk-s0513a44:38": " ‘‘Kīdisaṁ te iṇadānaṁ, iṇamokkho ca kīdiso;",
  "atk-s0513a44:39": "Nidhinidhānamakkhāhi, atha pāsā pamokkhasī’’ti.",
  "atk-s0513a44:40": "Tattha iṇadānanti iṇassa dānaṁ. Nidhinidhānanti nidhino nidhānaṁ.",
  "atk-s0513a44:41": "Evaṁ brāhmaṇena puṭṭho suvarājā tassa byākaronto catasso gāthā abhāsi –",
  "atk-s0513a44:42": "9.",
  "atk-s0513a44:43": " ‘‘Ajātapakkhā taruṇā, puttakā mayha kosiya;",
  "atk-s0513a44:44": "Te maṁ bhatā bharissanti, tasmā tesaṁ iṇaṁ dade.",
  "atk-s0513a44:45": "10.",
  "atk-s0513a44:46": " ‘‘Mātā pitā ca me vuddhā, jiṇṇakā gatayobbanā;",
  "atk-s0513a44:47": "Tesaṁ tuṇḍena hātūna, muñce pubbakataṁ iṇaṁ.",
  "atk-s0513a44:48": "11.",
  "atk-s0513a44:49": " ‘‘Aññepi tattha sakuṇā, khīṇapakkhā sudubbalā;",
  "atk-s0513a44:50": "Tesaṁ puññatthiko dammi, taṁ nidhiṁ āhu paṇḍitā.",
  "atk-s0513a44:51": "12.",
  "atk-s0513a44:52": " ‘‘Īdisaṁ me iṇadānaṁ, iṇamokkho ca īdiso;",
  "atk-s0513a44:53": "Nidhinidhānamakkhāmi, evaṁ jānāhi kosiyā’’ti.",
  "atk-s0513a44:54": "Tattha hātūnāti haritvā. Taṁ nidhinti taṁ puññakammaṁ paṇḍitā anugāmikanidhiṁ nāma kathenti. Nidhinidhānanti nidhino nidhānaṁ, ‘‘nidhānanidhi’’ntipi pāṭho, ayamevattho.",
  "atk-s0513a44:55": "Brāhmaṇo mahāsattassa dhammakathaṁ sutvā pasannacitto dve gāthā abhāsi.",
  "atk-s0513a44:56": "13.",
  "atk-s0513a44:57": " ‘‘Bhaddako vatayaṁ pakkhī, dijo paramadhammiko;",
  "atk-s0513a44:58": "Ekaccesu manussesu, ayaṁ dhammo na vijjati.",
  "atk-s0513a44:59": "14.",
  "atk-s0513a44:60": " ‘‘Bhuñja sāliṁ yathākāmaṁ, saha sabbehi ñātibhi;",
  "atk-s0513a44:61": "Punāpi suva passemu, piyaṁ me tava dassana’’nti.",
  "atk-s0513a44:62": "Tattha bhuñja sālinti ito paṭṭhāya nibbhayo hutvā bhuñjāti karīsasahassampi tasseva niyyādento evamāha. Passemūti attano ruciyā āgataṁ aññesupi divasesu taṁ passeyyāmāti.",
  "atk-s0513a44:63_0": "Evaṁ brāhmaṇo mahāsattaṁ yācitvā piyaputtaṁ viya muducittena olokento pādato bandhanaṁ",
  "atk-s0513a44:63_1": "mocetvā satapākatelena pāde makkhetvā bhaddapīṭhe nisīdāpetvā kañcanataṭṭake madhulāje",
  "atk-s0513a44:63_2": "khādāpetvā sakkharodakaṁ pāyesi. Athassa suvarājā ‘‘appamatto hohi, brāhmaṇā’’ti",
  "atk-s0513a44:63_3": "vatvā ovādaṁ dento āha –",
  "atk-s0513a44:64": "15.",
  "atk-s0513a44:65": " ‘‘Bhuttañca pītañca tavassamamhi, ratī ca no kosiya te sakāse;",
  "atk-s0513a44:66": "Nikkhittadaṇḍesu dadāhi dānaṁ, jiṇṇe ca mātāpitaro bharassū’’ti.",
  "atk-s0513a44:67": "Tattha tavassamamhīti tava nivesane. Ratīti abhirati.",
  "atk-s0513a44:68": "Taṁ sutvā brāhmaṇo tuṭṭhamānaso udānaṁ udānento gāthamāha –",
  "atk-s0513a44:69": "16.",
  "atk-s0513a44:70": " ‘‘Lakkhī vata me udapādi ajja, yo addasāsiṁ pavaraṁ dijānaṁ;",
  "atk-s0513a44:71": "Suvassa sutvāna subhāsitāni, kāhāmi puññāni anappakānī’’ti.",
  "atk-s0513a44:72": "Tattha lakkhīti sirīpi puññampi paññāpi.",
  "atk-s0513a44:73_0": "Mahāsatto brāhmaṇena attano dinnaṁ karīsasahassamattaṁ paṭikkhipitvā aṭṭhakarīsameva",
  "atk-s0513a44:73_1": "gaṇhi. Brāhmaṇo thambhe nikhanitvā tassa khettaṁ niyyādetvā gandhamālādīhi pūjetvā",
  "atk-s0513a44:73_2": "khamāpetvā ‘‘gaccha sāmi, assumukhe rodamāne mātāpitaro assāsehī’’ti vatvā taṁ uyyojesi.",
  "atk-s0513a44:73_3": "So tuṭṭhamānaso sālisīsaṁ ādāya gantvā mātāpitūnaṁ purato nikkhipitvā ‘‘ammatātā,",
  "atk-s0513a44:73_4": "uṭṭhethā’’ti āha. Te assumukhā rodamānā uṭṭhahiṁsu, tāvadeva suvagaṇā sannipatitvā",
  "atk-s0513a44:73_5": "‘‘kathaṁ muttosi, devā’’ti pucchiṁsu. So tesaṁ sabbaṁ vitthārato kathesi. Kosiyopi",
  "atk-s0513a44:73_6": "suvarañño ovādaṁ sutvā tato paṭṭhāya dhammikasamaṇabrāhmaṇānaṁ mahādānaṁ paṭṭhapesi.",
  "atk-s0513a44:73_7": "Tamatthaṁ pakāsento satthā osānagāthamāha –",
  "atk-s0513a44:74": "17.",
  "atk-s0513a44:75": " ‘‘So kosiyo attamano udaggo, annañca pānañcabhisaṅkharitvā;",
  "atk-s0513a44:76": "Annena pānena pasannacitto, santappayi samaṇabrāhmaṇe cā’’ti.",
  "atk-s0513a44:77": "Tattha santappayīti gahitagahitāni bhājanāni pūrento santappesīti.",
  "atk-s0513a44:78_0": "Satthā imaṁ dhammadesanaṁ āharitvā ‘‘evaṁ bhikkhu mātāpitūnaṁ posanaṁ nāma paṇḍitānaṁ",
  "atk-s0513a44:78_1": "vaṁso’’ti vatvā saccāni pakāsetvā jātakaṁ samodhānesi, saccapariyosāne so bhikkhu",
  "atk-s0513a44:78_2": "sotāpattiphale patiṭṭhahi. Tadā suvagaṇā buddhaparisā ahesuṁ, mātāpitaro mahārājakulāni,",
  "atk-s0513a44:78_3": "khettapālo channo, brāhmaṇo ānando, suvarājā pana ahameva ahosinti.",
  "atk-s0513a44:79": "Sālikedārajātakavaṇṇanā paṭhamā.",
  "atk-s0513a44:81": " [485] 2. Candakinnarījātakavaṇṇanā",
  "atk-s0513a44:82_0": "Upanīyatidaṁmaññeti idaṁ satthā kapilavatthupuraṁ upanissāya nigrodhārāme viharanto",
  "atk-s0513a44:82_1": "rājanivesane rāhulamātaraṁ ārabbha kathesi. Idaṁ pana jātakaṁ dūrenidānato paṭṭhāya",
  "atk-s0513a44:82_2": "kathetabbaṁ. Sā panesā nidānakathā yāva laṭṭhivane uruvelakassapasīhanādā apaṇṇakajātake",
  "atk-s0513a44:82_3": "kathitā, tato paraṁ yāva kapilavatthugamanā vessantarajātake āvi bhavissati. Satthā",
  "atk-s0513a44:82_4": "pana pitu nivesane nisīditvā antarabhattasamaye mahādhammapālajātakaṁ (jā. 1.10.92",
  "atk-s0513a44:82_5": "ādayo) kathetvā katabhattakicco ‘‘rāhulamātu nivesane nisīditvā tassā guṇaṁ vaṇṇento",
  "atk-s0513a44:82_6": "candakinnarījātakaṁ (jā. 1.14.18 ādayo) kathessāmī’’ti rājānaṁ pattaṁ gāhāpetvā dvīhi",
  "atk-s0513a44:82_7": "aggasāvakehi saddhiṁ rāhulamātu nivesanaṭṭhānaṁ pāyāsi. Tadā tassā sammukhā cattālīsasahassanāṭakitthiyo",
  "atk-s0513a44:82_8": "vasanti tāsu khattiyakaññānaṁyeva navutiadhikasahassaṁ. Sā tathāgatassa āgamanaṁ",
  "atk-s0513a44:82_9": "ñatvā ‘‘sabbā kāsāvāneva nivāsentū’’ti tāsaṁ ārocāpesi. Tā tathā kariṁsu. Satthā",
  "atk-s0513a44:82_10": "āgantvā paññattāsane nisīdi. Atha tā sabbāpi ekappahāreneva viraviṁsu, mahāparidevasaddo",
  "atk-s0513a44:82_11": "ahosi. Rāhulamātāpi paridevitvā sokaṁ vinodetvā satthāraṁ vanditvā rājagatena bahumānena",
  "atk-s0513a44:82_12": "sagāravena nisīdi. Rājā tassā guṇakathaṁ ārabhi, ‘‘bhante, mama suṇhā ‘tumhehi kāsāvāni",
  "atk-s0513a44:82_13": "nivatthānī’ti sutvā kāsāvāneva nivāsesi, ‘mālādīni pariccattānī’ti sutvā mālādīni",
  "atk-s0513a44:82_14": "pariccaji, ‘bhūmiyaṁ sayatī’ti sutvā bhūmisayanāva jātā, tumhākaṁ pabbajitakāle vidhavā",
  "atk-s0513a44:82_15": "hutvā aññehi rājūhi pesitaṁ paṇṇākāraṁ na gaṇhi, evaṁ tumhesu asaṁhīracittā esā’’ti",
  "atk-s0513a44:82_16": "nānappakārehi tassā guṇakathaṁ kathesi. Satthā ‘‘anacchariyaṁ, mahārāja, yaṁ esā",
  "atk-s0513a44:82_17": "idāni mama pacchime attabhāve mayi sasinehā asaṁhīracittā anaññaneyyā bhaveyya. Esā",
  "atk-s0513a44:82_18": "tiracchānayoniyaṁ nibbattāpi mayi asaṁhīracittā anaññaneyyā ahosī’’ti vatvā tena",
  "atk-s0513a44:82_19": "yācito atītaṁ āhari.",
  "atk-s0513a44:83_0": "Atīte bārāṇasiyaṁ brahmadatte rajjaṁ kārente mahāsatto himavantapadese kinnarayoniyaṁ",
  "atk-s0513a44:83_1": "nibbatti, candā nāmassa bhariyā. Te ubhopi candanāmake rajatapabbate vasiṁsu. Tadā",
  "atk-s0513a44:83_2": "bārāṇasirājā amaccānaṁ rajjaṁ niyyādetvā dve kāsāyāni nivāsetvā sannaddhapañcāvudho",
  "atk-s0513a44:83_3": "ekakova himavantaṁ pāvisi. So migamaṁsaṁ khādanto ekaṁ khuddakanadiṁ anusañcaranto",
  "atk-s0513a44:83_4": "uddhaṁ abhiruhi. Candapabbatavāsino kinnarā vassārattasamaye anotaritvā pabbateyeva",
  "atk-s0513a44:83_5": "vasanti, nidāghasamaye otaranti. Tadā ca so candakinnaro attano bhariyāya saddhiṁ",
  "atk-s0513a44:83_6": "otaritvā tesu tesu ṭhānesu gandhe vilimpanto pupphareṇuṁ khādanto pupphapaṭe nivāsento",
  "atk-s0513a44:83_7": "pārupanto latādolāhi kīḷanto madhurassarena gāyanto taṁ khuddakanadiṁ patvā ekasmiṁ",
  "atk-s0513a44:83_8": "nivattanaṭṭhāne otaritvā udake pupphāni vikiritvā udakakīḷaṁ kīḷitvā pupphapaṭe nivāsetvā",
  "atk-s0513a44:83_9": "pārupitvā rajatapaṭṭavaṇṇāya vālukāya pupphāsanaṁ paññapetvā ekaṁ veḷu daṇḍakaṁ gahetvā",
  "atk-s0513a44:83_10": "sayane nisīdi . Tato candakinnaro veḷuṁ vādento madhurasaddena gāyi. Candakinnarī",
  "atk-s0513a44:83_11": "muduhatthe nāmetvā tassa avidūre ṭhitā nacci ceva gāyi ca. So rājā tesaṁ saddaṁ sutvā",
  "atk-s0513a44:83_12": "padasaddaṁ asāvento saṇikaṁ gantvā paṭicchanne ṭhatvā te kinnare disvā kinnariyā",
  "atk-s0513a44:83_13": "paṭibaddhacitto hutvā ‘‘taṁ kinnaraṁ vijjhitvā jīvitakkhayaṁ pāpetvā imāya saddhiṁ",
  "atk-s0513a44:83_14": "saṁvāsaṁ kappessāmī’’ti ṭhatvā candakinnaraṁ vijjhi. So vedanāppatto paridevamāno",
  "atk-s0513a44:83_15": "catasso gāthā abhāsi –",
  "atk-s0513a44:84": "18.",
  "atk-s0513a44:85": " ‘‘Upanīyatidaṁ maññe, cande lohitamaddane;",
  "atk-s0513a44:86": "Ajja jahāmi jīvitaṁ, pāṇā me cande nirujjhanti.",
  "atk-s0513a44:87": "19.",
  "atk-s0513a44:88": " ‘‘Osīdi me dukkhaṁ hadayaṁ, me ḍayhate nitammāmi;",
  "atk-s0513a44:89": "Tava candiyā socantiyā, na naṁ aññehi sokehi.",
  "atk-s0513a44:90": "20.",
  "atk-s0513a44:91": " ‘‘Tiṇamiva vanamiva milāyāmi, nadī aparipuṇṇāva sussāmi;",
  "atk-s0513a44:92": "Tava candiyā socantiyā, na naṁ aññehi sokehi.",
  "atk-s0513a44:93": "21.",
  "atk-s0513a44:94": " ‘‘Vassamiva sare pāde, imāni assūni vattare mayhaṁ;",
  "atk-s0513a44:95": "Tava candiyā socantiyā, na naṁ aññehi sokehī’’ti.",
  "atk-s0513a44:96_0": "Tattha upanīyatīti santativicchedaṁ upanīyati. Idanti jīvitaṁ. Pāṇā meti bhadde,",
  "atk-s0513a44:96_1": "cande mama jīvitapāṇā nirujjhanti. Osīdi meti jīvitaṁ me osīdati. Nitammāmīti atikilamāmi.",
  "atk-s0513a44:96_2": "Tava candiyāti idaṁ mama dukkhaṁ, na naṁ aññehi sokehi, atha kho tava candiyā socantiyā",
  "atk-s0513a44:96_3": "sokahetu yasmā tvaṁ mama viyogena socissasi, tasmāti attho. Tiṇamiva vanamiva milāyāmīti",
  "atk-s0513a44:96_4": "tattapāsāṇe khittatiṇamiva mūlachinnavanamiva milāyāmīti vadati. Sare pādeti yathā",
  "atk-s0513a44:96_5": "nāma pabbatapāde patitavassaṁ saritvā acchinnadhāraṁ vattati.",
  "atk-s0513a44:97_0": "Mahāsatto imāhi catūhi gāthāhi paridevitvā pupphasayane nipannova satiṁ vissajjetvā",
  "atk-s0513a44:97_1": "parivatti. Rājā patiṭṭhitova. Itarā mahāsatte paridevante attano ratiyā mattā hutvā",
  "atk-s0513a44:97_2": "tassa viddhabhāvaṁ na jānāti, visaññaṁ pana naṁ parivattitvā nipannaṁ disvā ‘‘kiṁ",
  "atk-s0513a44:97_3": "nu kho me piyasāmikassa dukkha’’nti upadhārentī pahāramukhato paggharantaṁ lohitaṁ",
  "atk-s0513a44:97_4": "disvā piyasāmike uppannaṁ balavasokaṁ sandhāretuṁ asakkontī mahāsaddena paridevi.",
  "atk-s0513a44:97_5": "Rājā ‘‘kinnaro mato bhavissatī’’ti nikkhamitvā attānaṁ dassesi. Candā taṁ disvā ‘‘iminā",
  "atk-s0513a44:97_6": "me corena piyasāmiko viddho bhavissatī’’ti kampamānā palāyitvā pabbatamatthake ṭhatvā",
  "atk-s0513a44:97_7": "rājānaṁ paribhāsantī pañca gāthā abhāsi –",
  "atk-s0513a44:98": "22.",
  "atk-s0513a44:99": " ‘‘Pāpo khosi rājaputta, yo me icchitaṁ patiṁ varākiyā;",
  "atk-s0513a44:100": "Vijjhasi vanamūlasmiṁ, soyaṁ viddho chamā seti.",
  "atk-s0513a44:101": "23.",
  "atk-s0513a44:102": " ‘‘Imaṁ mayhaṁ hadayasokaṁ, paṭimuñcatu rājaputta tava mātā;",
  "atk-s0513a44:103": "Yo mayhaṁ hadayasoko, kimpurisaṁ avekkhamānāya.",
  "atk-s0513a44:104": "24.",
  "atk-s0513a44:105": " ‘‘Imaṁ mayhaṁ hadayasokaṁ, paṭimuñcatu rājaputta tava jāyā;",
  "atk-s0513a44:106": "Yo mayhaṁ hadayasoko, kimpurisaṁ avekkhamānāya.",
  "atk-s0513a44:107": "25.",
  "atk-s0513a44:108": " ‘‘Mā ca puttaṁ mā ca patiṁ, addakkhi rājaputta tava mātā;",
  "atk-s0513a44:109": "Yo kimpurisaṁ avadhi, adūsakaṁ mayha kāmā hi.",
  "atk-s0513a44:110": "26.",
  "atk-s0513a44:111": " ‘‘Mā ca puttaṁ mā ca patiṁ, addakkhi rājaputta tava jāyā;",
  "atk-s0513a44:112": "Yo kimpurisaṁ avadhi, adūsakaṁ mayha kāmā hī’’ti.",
  "atk-s0513a44:113": "Tattha varākiyāti kapaṇāya. Paṭimuñcatūti paṭilabhatu phusatu pāpuṇātu. Mayha kāmā hīti mayhaṁ kāmena.",
  "atk-s0513a44:114": "Rājā naṁ pañcahi gāthāhi paribhāsitvā pabbatamatthake ṭhitaṁyeva assāsento gāthamāha –",
  "atk-s0513a44:115": "27.",
  "atk-s0513a44:116": " ‘‘Mā tvaṁ cande rodi mā sopi, vanatimiramattakkhi;",
  "atk-s0513a44:117": "Mama tvaṁ hehisi bhariyā, rājakule pūjitā nārībhī’’ti.",
  "atk-s0513a44:118_0": "Tattha candeti mahāsattassa paridevanakāle nāmassa sutattā evamāha. Vanatimiramattakkhīti",
  "atk-s0513a44:118_1": "vanatimirapupphasamānaakkhi. Pūjitā nārībhīti soḷasannaṁ itthisahassānaṁ jeṭṭhikā aggamahesī hessasi.",
  "atk-s0513a44:119": "Candā tassa vacanaṁ sutvā ‘‘tvaṁ kiṁ maṁ vadesī’’ti sīhanādaṁ nadantī anantaragāthamāha –",
  "atk-s0513a44:120": "28.",
  "atk-s0513a44:121": " ‘‘Api nūnahaṁ marissaṁ, nāhaṁ rājaputta tava hessaṁ;",
  "atk-s0513a44:122": "Yo kimpurisaṁ avadhi, adūsakaṁ mayha kāmā hī’’ti.",
  "atk-s0513a44:123": "Tattha api nūnahanti api ekaṁseneva ahaṁ marissaṁ.",
  "atk-s0513a44:124": "So tassā vacanaṁ sutvā nicchandarāgo hutvā itaraṁ gāthamāha –",
  "atk-s0513a44:125": "29.",
  "atk-s0513a44:126": " ‘‘Api bhīruke api jīvitukāmike, kimpurisi gaccha himavantaṁ;",
  "atk-s0513a44:127": "Tālīsatagarabhojanā, aññe taṁ migā ramissantī’’ti.",
  "atk-s0513a44:128_0": "Tattha api bhīruketi bhīrujātike. Tālīsatagarabhojanāti tvaṁ tālīsapattatagarapattabhojanā",
  "atk-s0513a44:128_1": "migī, tasmā aññe taṁ migā ramissanti, na tvaṁ rājakulārahā, gacchāti naṁ avaca, vatvā",
  "atk-s0513a44:128_2": "ca pana nirapekkho hutvā pakkāmi.",
  "atk-s0513a44:129_0": "Sā tassa gatabhāvaṁ ñatvā oruyha mahāsattaṁ āliṅgitvā pabbatamatthakaṁ āropetvā pabbatatale",
  "atk-s0513a44:129_1": "nipajjāpetvā sīsamassa attano ūrūsu katvā balavaparidevaṁ paridevamānā dvādasa gāthā abhāsi –",
  "atk-s0513a44:130": "30.",
  "atk-s0513a44:131": " ‘‘Te pabbatā tā ca kandarā, tā ca giriguhāyo tatheva tiṭṭhanti;",
  "atk-s0513a44:132": "Tattheva taṁ apassantī, kimpurisa kathaṁ ahaṁ kassaṁ.",
  "atk-s0513a44:133": "31.",
  "atk-s0513a44:134": " ‘‘Te paṇṇasanthatā ramaṇīyā, vāḷamigehi anuciṇṇā;",
  "atk-s0513a44:135": "Tattheva taṁ apassantī, kimpurisa kathaṁ ahaṁ kassaṁ.",
  "atk-s0513a44:136": "32.",
  "atk-s0513a44:137": " ‘‘Te pupphasanthatā ramaṇīyā, vāḷamigehi anuciṇṇā;",
  "atk-s0513a44:138": "Tattheva taṁ apassantī, kimpurisa kathaṁ ahaṁ kassaṁ.",
  "atk-s0513a44:139": "33.",
  "atk-s0513a44:140": " ‘‘Acchā savanti girivananadiyo, kusumābhikiṇṇasotāyo;",
  "atk-s0513a44:141": "Tattheva taṁ apassantī, kimpurisa kathaṁ ahaṁ kassaṁ.",
  "atk-s0513a44:142": "34.",
  "atk-s0513a44:143": " ‘‘Nīlāni himavato pabbatassa, kūṭāni dassanīyāni;",
  "atk-s0513a44:144": "Tattheva taṁ apassantī, kimpurisa kathaṁ ahaṁ kassaṁ.",
  "atk-s0513a44:145": "35.",
  "atk-s0513a44:146": " ‘‘Pītāni himavato pabbatassa, kūṭāni dassanīyāni;",
  "atk-s0513a44:147": "Tattheva taṁ apassantī, kimpurisa kathaṁ ahaṁ kassaṁ.",
  "atk-s0513a44:148": "36.",
  "atk-s0513a44:149": " ‘‘Tambāni himavato pabbatassa, kūṭāni dassanīyāni;",
  "atk-s0513a44:150": "Tattheva taṁ apassantī, kimpurisa kathaṁ ahaṁ kassaṁ.",
  "atk-s0513a44:151": "37.",
  "atk-s0513a44:152": " ‘‘Tuṅgāni himavato pabbatassa, kūṭāni dassanīyāni;",
  "atk-s0513a44:153": "Tattheva taṁ apassantī, kimpurisa kathaṁ ahaṁ kassaṁ.",
  "atk-s0513a44:154": "38.",
  "atk-s0513a44:155": " ‘‘Setāni himavato pabbatassa, kūṭāni dassanīyāni;",
  "atk-s0513a44:156": "Tattheva taṁ apassantī, kimpurisa kathaṁ ahaṁ kassaṁ.",
  "atk-s0513a44:157": "39.",
  "atk-s0513a44:158": " ‘‘Citrāni himavato pabbatassa, kūṭāni dassanīyāni;",
  "atk-s0513a44:159": "Tattheva taṁ apassantī, kimpurisa kathaṁ ahaṁ kassaṁ.",
  "atk-s0513a44:160": "40.",
  "atk-s0513a44:161": " ‘‘Yakkhagaṇasevite gandhamādane, osadhebhi sañchanne;",
  "atk-s0513a44:162": "Tattheva taṁ apassantī, kimpurisa kathaṁ ahaṁ kassaṁ.",
  "atk-s0513a44:163": "41.",
  "atk-s0513a44:164": " ‘‘Kimpurisasevite gandhamādane, osadhebhi sañchanne;",
  "atk-s0513a44:165": "Tattheva taṁ apassantī, kimpurisa kathaṁ ahaṁ kassa’’nti.",
  "atk-s0513a44:166_0": "Tattha te pabbatāti yesu mayaṁ ekatova abhiramimha, ime te pabbatā tā ca kandarā",
  "atk-s0513a44:166_1": "tā ca giriguhāyo tatheva ṭhitā. Tesu ahaṁ idāni taṁ apassantī kathaṁ kassaṁ, kiṁ",
  "atk-s0513a44:166_2": "karissāmi, tesu pupphaphalapallavādisobhaṁ taṁ apassantī kathaṁ adhivāsetuṁ sakkhissāmīti",
  "atk-s0513a44:166_3": "paridevati. Paṇṇasanthatāti tālīsapattādigandhapaṇṇasantharā. Acchāti vippasannodakā.",
  "atk-s0513a44:166_4": "Nīlānīti nīlamaṇimayāni. Pītānīti sovaṇṇamayāni. Tambānīti manosilamayāni. Tuṅgānīti",
  "atk-s0513a44:166_5": "uccāni tikhiṇaggāni. Setānīti rajatamayāni. Citrānīti sattaratanamissakāni. Yakkhagaṇaseviteti",
  "atk-s0513a44:166_6": "bhummadevatāhi sevite.",
  "atk-s0513a44:167_0": "Iti sā dvādasahi gāthāhi paridevitvā mahāsattassa ure hatthaṁ ṭhapetvā santāpabhāvaṁ",
  "atk-s0513a44:167_1": "ñatvā ‘‘cando jīvatiyeva, devujjhānakammaṁ katvā jīvitamassa dassāmī’’ti cintetvā",
  "atk-s0513a44:167_2": "‘‘kiṁ nu kho lokapālā nāma natthi, udāhu vippavutthā, adu matā , te me piyasāmikaṁ",
  "atk-s0513a44:167_3": "na rakkhantī’’ti devujjhānakammaṁ akāsi. Tassā sokavegena sakkassa āsanaṁ uṇhaṁ ahosi.",
  "atk-s0513a44:167_4": "Sakko āvajjento taṁ kāraṇaṁ ñatvā brāhmaṇavaṇṇena vegeneva āgantvā kuṇḍikato udakaṁ",
  "atk-s0513a44:167_5": "gahetvā mahāsattaṁ āsiñci. Tāvadeva visaṁ antaradhāyi, vaṇo ruhi, imasmiṁ ṭhāne viddhotipi",
  "atk-s0513a44:167_6": "na paññāyi. Mahāsatto sukhito uṭṭhāsi. Candā piyasāmikaṁ arogaṁ disvā somanassappattā",
  "atk-s0513a44:167_7": "sakkassa pāde vandantī anantaragāthamāha –",
  "atk-s0513a44:168": "42.",
  "atk-s0513a44:169": " ‘‘Vande te ayirabrahme, yo me icchitaṁ patiṁ varākiyā;",
  "atk-s0513a44:170": "Amatena abhisiñci, samāgatāsmi piyatamenā’’ti.",
  "atk-s0513a44:171": "Tattha amatenāti udakaṁ ‘‘amata’’nti maññamānā evamāha. Piyatamenāti piyatarena, ayameva vā pāṭho.",
  "atk-s0513a44:172_0": "Sakko tesaṁ ovādamadāsi ‘‘ito paṭṭhāya candapabbatato oruyha manussapathaṁ mā gamittha,",
  "atk-s0513a44:172_1": "idheva vasathā’’ti. Evañca pana vatvā te ovaditvā sakaṭṭhānameva gato. Candāpi ‘‘kiṁ",
  "atk-s0513a44:172_2": "no sāmi iminā paripanthaṭṭhānena, ehi candapabbatameva gacchāmā’’ti vatvā osānagāthamāha –",
  "atk-s0513a44:173": "43.",
  "atk-s0513a44:174": " ‘‘Vicarāma dāni girivananadiyo, kusumābhikiṇṇasotāyo;",
  "atk-s0513a44:175": "Nānādumavasanāyo, piyaṁvadā aññamaññassā’’ti.",
  "atk-s0513a44:176_0": "Satthā imaṁ dhammadesanaṁ āharitvā ‘‘na idāneva, pubbepesā mayi asaṁhīracittā anaññaneyyā",
  "atk-s0513a44:176_1": "evā’’ti vatvā jātakaṁ samodhānesi – ‘‘tadā rājā devadatto ahosi, sakko anuruddho,",
  "atk-s0513a44:176_2": "candā rāhulamātā, candakinnaro pana ahameva ahosi’’nti.",
  "atk-s0513a44:177": "Candakinnarījātakavaṇṇanā dutiyā.",
  "atk-s0513a44:179": " [486] 3. Mahāukkusajātakavaṇṇanā",
  "atk-s0513a44:180_0": "Ukkā cilācā bandhantīti idaṁ satthā jetavane viharanto mittabandhakaupāsakaṁ ārabbha",
  "atk-s0513a44:180_1": "kathesi. So kira sāvatthiyaṁ parijiṇṇassa kulassa putto sahāyaṁ pesetvā aññataraṁ",
  "atk-s0513a44:180_2": "kuladhītaraṁ vārāpetvā ‘‘atthi panassa uppannakiccaṁ nittharaṇasamattho mitto vā",
  "atk-s0513a44:180_3": "sahāyo vā’’ti vutte ‘‘natthī’’ti vatvā ‘‘tena hi mitte tāva bandhatū’’ti vutte tasmiṁ",
  "atk-s0513a44:180_4": "ovāde ṭhatvā paṭhamaṁ tāva catūhi dovārikehi saddhiṁ mettiṁ akāsi, athānupubbena",
  "atk-s0513a44:180_5": "nagaraguttikagaṇakamahāmattādīhi saddhiṁ mettiṁ katvā senāpatināpi uparājenāpi saddhiṁ",
  "atk-s0513a44:180_6": "mettiṁ akāsi. Tehi pana saddhiṁ ekato hutvā raññā saddhiṁ mettiṁ akāsi. Tato asītiyā",
  "atk-s0513a44:180_7": "mahātherehi saddhiṁ ānandattherenapi saddhiṁ ekato hutvā tathāgatena saddhiṁ mettiṁ",
  "atk-s0513a44:180_8": "akāsi. Atha naṁ satthā saraṇesu ca sīlesu ca patiṭṭhāpesi, rājāpissa issariyamadāsi.",
  "atk-s0513a44:180_9": "So mittabandhakoyevāti pākaṭo jāto. Athassa rājā mahantaṁ gehaṁ datvā āvāhamaṅgalaṁ",
  "atk-s0513a44:180_10": "kāresi. Rājānaṁ ādiṁ katvā mahājano paṇṇākāre pahiṇi. Athassa bhariyā raññā pahitaṁ",
  "atk-s0513a44:180_11": "paṇṇākāraṁ uparājassa, uparājena pahitaṁ paṇṇākāraṁ senāpatissāti etena upāyena sakalanagaravāsino",
  "atk-s0513a44:180_12": "ābandhitvā gaṇhi. Sattame divase mahāsakkāraṁ katvā dasabalaṁ nimantetvā pañcasatassa",
  "atk-s0513a44:180_13": "buddhappamukhassa bhikkhusaṅghassa mahādānaṁ datvā bhattakiccāvasāne satthārā kathitaṁ",
  "atk-s0513a44:180_14": "anumodanaṁ sutvā ubhopi jayampatikā sotāpattiphale patiṭṭhahiṁsu.",
  "atk-s0513a44:181_0": "Bhikkhū dhammasabhāyaṁ kathaṁ samuṭṭhāpesuṁ ‘‘āvuso, mittabandhakaupāsako attano",
  "atk-s0513a44:181_1": "bhariyaṁ nissāya tassā vacanaṁ katvā sabbehi mettiṁ katvā rañño santikā mahantaṁ",
  "atk-s0513a44:181_2": "sakkāraṁ labhi, tathāgatena pana saddhiṁ mettiṁ katvā ubhopi jayampatikā sotāpattiphale",
  "atk-s0513a44:181_3": "patiṭṭhitā’’ti. Satthā āgantvā ‘‘kāya nuttha, bhikkhave, etarahi kathāya sannisinnā’’ti",
  "atk-s0513a44:181_4": "pucchitvā ‘‘imāya nāmā’’ti vutte ‘‘na, bhikkhave, idāneva so etaṁ mātugāmaṁ nissāya",
  "atk-s0513a44:181_5": "mahantaṁ yasaṁ sampatto, pubbe tiracchānayoniyaṁ nibbattopi panesa etissā vacanena",
  "atk-s0513a44:181_6": "bahūhi saddhiṁ mettiṁ katvā puttasokato muttoyevā’’ti vatvā tehi yācito atītaṁ āhari.",
  "atk-s0513a44:182_0": "Atīte bārāṇasiyaṁ brahmadatte rajjaṁ kārente ekacce paccantavāsino yattha yattha",
  "atk-s0513a44:182_1": "bahuṁ maṁsaṁ labhanti, tattha tattha gāmaṁ nivāsetvā araññe caritvā migādayo māretvā",
  "atk-s0513a44:182_2": "maṁsaṁ āharitvā puttadāre posenti. Tesaṁ gāmato avidūre mahājātassaro atthi. Tassa",
  "atk-s0513a44:182_3": "dakkhiṇapasse eko senasakuṇo, pacchimapasse ekā senasakuṇī, uttarapasse sīho migarājā,",
  "atk-s0513a44:182_4": "pācīnapasse ukkusasakuṇarājā vasati. Jātassaramajjhe pana unnataṭṭhāne kacchapo vasati.",
  "atk-s0513a44:182_5": "Tadā seno seniṁ ‘‘bhariyā me hohī’’ti vadati. Atha naṁ sā āha – ‘‘atthi pana te koci",
  "atk-s0513a44:182_6": "mitto’’ti? ‘‘Natthi bhadde’’ti. Amhākaṁ uppannaṁ bhayaṁ vā dukkhaṁ vā haraṇasamatthaṁ",
  "atk-s0513a44:182_7": "mittaṁ vā sahāyaṁ vā laddhuṁ vaṭṭati, mitte tāva gaṇhāhīti. ‘‘Kehi saddhiṁ mettiṁ",
  "atk-s0513a44:182_8": "karomi bhadde’’ti? Pācīnapasse vasantena ukkusarājena, uttarapasse sīhena, jātassaramajjhe",
  "atk-s0513a44:182_9": "kacchapena saddhiṁ mettiṁ karohīti. So tassā vacanaṁ sampaṭicchitvā tathā akāsi.",
  "atk-s0513a44:182_10": "Tadā te ubhopi saṁvāsaṁ kappetvā tasmiṁyeva sare ekasmiṁ dīpake kadambarukkho atthi",
  "atk-s0513a44:182_11": "samantā udakena parikkhitto, tasmiṁ kulāvakaṁ katvā paṭivasiṁsu.",
  "atk-s0513a44:183_0": "Tesaṁ aparabhāge dve sakuṇapotakā jāyiṁsu. Tesaṁ pakkhesu asañjātesuyeva ekadivasaṁ",
  "atk-s0513a44:183_1": "te jānapadā divasaṁ araññe caritvā kiñci alabhitvā ‘‘na sakkā tucchahatthena gharaṁ",
  "atk-s0513a44:183_2": "gantuṁ, macche vā kacchape vā gaṇhissāmā’’ti saraṁ otaritvā taṁ dīpakaṁ gantvā tassa",
  "atk-s0513a44:183_3": "kadambassa mūle nipajjitvā makasādīhi khajjamānā tesaṁ palāpanatthāya araṇiṁ manthetvā",
  "atk-s0513a44:183_4": "aggiṁ nibbattetvā dhūmaṁ kariṁsu. Dhumo uggantvā sakuṇe pahari, sakuṇapotakā viraviṁsu.",
  "atk-s0513a44:183_5": "Jānapadā taṁ sutvā ‘‘ambho, sakuṇapotakānaṁ sūyati saddo, uṭṭhetha ukkā bandhatha,",
  "atk-s0513a44:183_6": "chātā sayituṁ na sakkoma, sakuṇamaṁsaṁ khāditvāva sayissāmā’’ti vatvā aggiṁ jāletvā",
  "atk-s0513a44:183_7": "ukkā bandhiṁsu. Sakuṇikā tesaṁ saddaṁ sutvā ‘‘ime amhākaṁ potake khāditukāmā, mayaṁ",
  "atk-s0513a44:183_8": "evarūpassa bhayassa haraṇatthāya mitte gaṇhimha, sāmikaṁ ukkusarājassa santikaṁ pesessāmī’’ti",
  "atk-s0513a44:183_9": "cintetvā ‘‘gaccha, sāmi , puttānaṁ no uppannabhayaṁ ukkusarājassa ārocehī’’ti vatvā",
  "atk-s0513a44:183_10": "paṭhamaṁ gāthamāha –",
  "atk-s0513a44:184": "44.",
  "atk-s0513a44:185": " ‘‘Ukkā cilācā bandhanti dīpe, pajā mamaṁ khādituṁ patthayanti;",
  "atk-s0513a44:186": "Mittaṁ sahāyañca vadehi senaka, ācikkha ñātibyasanaṁ dijāna’’nti.",
  "atk-s0513a44:187_0": "Tattha cilācāti jānapadā. Dīpeti dīpakamhi. Pajā mamanti mama puttake. Senakāti senakasakuṇaṁ",
  "atk-s0513a44:187_1": "nāmenālapati. Ñātibyasananti puttānaṁ byasanaṁ. Dijānanti amhākaṁ ñātīnaṁ dijānaṁ",
  "atk-s0513a44:187_2": "idaṁ byasanaṁ ukkusarājassa santikaṁ gantvā ācikkhāhīti vadati.",
  "atk-s0513a44:188": "So vegena tassa vasanaṭṭhānaṁ gantvā vassitvā attano āgatabhāvaṁ jānāpetvā katokāso upasaṅkamitvā vanditvā ‘‘kiṁkāraṇā āgatosī’’ti puṭṭho āgatakāraṇaṁ dassento dutiyaṁ gāthamāha –",
  "atk-s0513a44:189": "45.",
  "atk-s0513a44:190": " ‘‘Dijo dijānaṁ pavarosi pakkhima, ukkusarāja saraṇaṁ taṁ upema;",
  "atk-s0513a44:191": "Pajā mamaṁ khādituṁ patthayanti, luddā cilācā bhava me sukhāyā’’ti.",
  "atk-s0513a44:192": "Tattha dijoti tvaṁ dijo ceva dijānaṁ pavaro ca.",
  "atk-s0513a44:193": "Ukkusarājā ‘‘senaka mā bhāyī’’ti taṁ assāsetvā tatiyaṁ gāthamāha –",
  "atk-s0513a44:194": "46.",
  "atk-s0513a44:195": " ‘‘Mittaṁ sahāyañca karonti paṇḍitā, kāle akāle sukhamesamānā;",
  "atk-s0513a44:196": "Karomi te senaka etamatthaṁ, ariyo hi ariyassa karoti kicca’’nti.",
  "atk-s0513a44:197": "Tattha kāle akāleti divā ca rattiñca. Ariyoti idha ācāraariyo adhippeto. Ācārasampanno hi ācārasampannassa kiccaṁ karoteva, kimettha karaṇīyanti vadati.",
  "atk-s0513a44:198_0": "Atha naṁ pucchi ‘‘kiṁ, samma, rukkhaṁ abhiruḷhā cilācā’’ti? Na tāva abhiruḷhā, ukkāyeva",
  "atk-s0513a44:198_1": "bandhantīti. Tena hi tvaṁ sīghaṁ gantvā mama sahāyikaṁ assāsetvā mamāgamanabhāvaṁ",
  "atk-s0513a44:198_2": "ācikkhāhīti. So tathā akāsi. Ukkusarājāpi gantvā kadambassa avidūre cilācānaṁ abhiruhanaṁ",
  "atk-s0513a44:198_3": "olokento ekasmiṁ rukkhagge nisīditvā ekassa cilācassa abhiruhanakāle tasmiṁ kulāvakassa",
  "atk-s0513a44:198_4": "avidūraṁ abhiruḷhe sare nimujjitvā pakkhehi ca mukhena ca udakaṁ āharitvā ukkāya",
  "atk-s0513a44:198_5": "upari āsiñci, sā nibbāyi. Cilācā ‘‘imañca senakasakuṇapotake cassa khādissāmī’’ti",
  "atk-s0513a44:198_6": "otaritvā puna ukkaṁ jālāpetvā abhiruhiṁsu. Puna so ukkaṁ vijjhāpesi. Etenupāyena",
  "atk-s0513a44:198_7": "baddhaṁ baddhaṁ vijjhāpentassevassa aḍḍharatto jāto. So ativiya kilami, heṭṭhāudare",
  "atk-s0513a44:198_8": "kilomakaṁ tanutaṁ gataṁ, akkhīni rattāni jātāni. Taṁ disvā sakuṇī sāmikaṁ āha – ‘‘sāmi,",
  "atk-s0513a44:198_9": "ativiya kilanto ukkusarājā, etassa thokaṁ vissamanatthāya gantvā kacchaparājassa",
  "atk-s0513a44:198_10": "kathehī’’ti. So tassā vacanaṁ sutvā ukkusaṁ upasaṅkamitvā gāthāya ajjhabhāsi –",
  "atk-s0513a44:199": "47.",
  "atk-s0513a44:200": " ‘‘Yaṁ hoti kiccaṁ anukampakena, ariyassa ariyena kataṁ tayīdaṁ;",
  "atk-s0513a44:201": "Attānurakkhī bhava mā aḍayhi, lacchāma putte tayi jīvamāne’’ti.",
  "atk-s0513a44:202": "Tattha tayīdanti tayā idaṁ, ayameva vā pāṭho.",
  "atk-s0513a44:203": "So tassa vacanaṁ sutvā sīhanādaṁ nadanto pañcamaṁ gāthamāha –",
  "atk-s0513a44:204": "48.",
  "atk-s0513a44:205": " ‘‘Taveva rakkhāvaraṇaṁ karonto, sarīrabhedāpi na santasāmi;",
  "atk-s0513a44:206": "Karonti heke sakhinaṁ sakhāro, pāṇaṁ cajantā satamesa dhammo’’ti.",
  "atk-s0513a44:207": "Chaṭṭhaṁ pana satthā abhisambuddho hutvā tassa guṇaṁ vaṇṇento āha –",
  "atk-s0513a44:208": "49.",
  "atk-s0513a44:209": " ‘‘Sudukkaraṁ kammamakāsi, aṇḍajāyaṁ vihaṅgamo;",
  "atk-s0513a44:210": "Atthāya kuraro putte, aḍḍharatte anāgate’’ti.",
  "atk-s0513a44:211": "Tattha kuraroti ukkusarājā. Putteti senakassa putte rakkhanto tesaṁ atthāya aḍḍharatte anāgate yāva diyaḍḍhayāmā vāyāmaṁ karonto dukkaraṁ akāsi.",
  "atk-s0513a44:212_0": "Senopi ukkusaṁ ‘‘thokaṁ vissamāhi, sammā’’ti vatvā kacchapassa santikaṁ gantvā taṁ",
  "atk-s0513a44:212_1": "uṭṭhāpetvā ‘‘kiṁ, samma, āgatosī’’ti vutto ‘‘evarūpaṁ nāma bhayaṁ uppannaṁ, ukkusarājā",
  "atk-s0513a44:212_2": "paṭhamayāmato paṭṭhāya vāyamanto kilami, tenamhi tava santikaṁ āgato’’ti vatvā sattamaṁ gāthamāha –",
  "atk-s0513a44:213": "50.",
  "atk-s0513a44:214": " ‘‘Cutāpi heke khalitā sakammunā, mittānukampāya patiṭṭhahanti;",
  "atk-s0513a44:215": "Puttā mamaṭṭā gatimāgatosmi, atthaṁ caretho mama vāricarā’’ti.",
  "atk-s0513a44:216_0": "Tassattho – sāmi, ekacce hi yasato vā dhanato vā cutāpi sakammunā khalitāpi mittānaṁ",
  "atk-s0513a44:216_1": "anukampāya patiṭṭhahanti, mama ca puttā aṭṭā āturā, tenāhaṁ taṁ gatiṁ paṭisaraṇaṁ",
  "atk-s0513a44:216_2": "katvā āgatosmi, puttānaṁ jīvitadānaṁ dadanto atthaṁ me carāhi vāricarāti.",
  "atk-s0513a44:217": "Taṁ sutvā kacchapo itaraṁ gāthamāha –",
  "atk-s0513a44:218": "51.",
  "atk-s0513a44:219": " ‘‘Dhanena dhaññena ca attanā ca, mittaṁ sahāyañca karonti paṇḍitā;",
  "atk-s0513a44:220": "Karomi te senaka etamatthaṁ, ariyo hi ariyassa karoti kicca’’nti.",
  "atk-s0513a44:221": "Athassa putto avidūre nipanno pitu vacanaṁ sutvā ‘‘mā me pitā kilamatu, ahaṁ pitu kiccaṁ karissāmī’’ti cintetvā navamaṁ gāthamāha –",
  "atk-s0513a44:222": "52.",
  "atk-s0513a44:223": " ‘‘Appossukko tāta tuvaṁ nisīda, putto pitu carati atthacariyaṁ;",
  "atk-s0513a44:224": "Ahaṁ carissāmi tavetamatthaṁ, senassa putte paritāyamāno’’ti.",
  "atk-s0513a44:225": "Atha naṁ pitā gāthāya ajjhabhāsi –",
  "atk-s0513a44:226": "53.",
  "atk-s0513a44:227": " ‘‘Addhā hi tāta satamesa dhammo, putto pitu yaṁ care atthacariyaṁ;",
  "atk-s0513a44:228": "Appeva maṁ disvāna pavaḍḍhakāyaṁ, senassa puttā na viheṭhayeyyu’’nti.",
  "atk-s0513a44:229": "Tattha satamesa dhammoti paṇḍitānaṁ esa dhammo. Puttāti senassa putte cilācā na heṭhayeyyunti.",
  "atk-s0513a44:230_0": "Evaṁ vatvā mahākacchapo ‘‘samma, mā bhāyi, tvaṁ purato gaccha, idānāhaṁ āgamissāmī’’ti",
  "atk-s0513a44:230_1": "taṁ uyyojetvā udake patitvā kalalañca sevālañca saṁkaḍḍhitvā ādāya dīpakaṁ gantvā",
  "atk-s0513a44:230_2": "aggiṁ vijjhāpetvā nipajji. Cilācā ‘‘kiṁ no senapotakehi, imaṁ kāḷakacchapaṁ parivattetvā",
  "atk-s0513a44:230_3": "māressāma, ayaṁ no sabbesaṁ pahossatī’’ti valliyo uddharitvā jiyā gahetvā nivatthapilotikāpi",
  "atk-s0513a44:230_4": "mocetvā tesu tesu ṭhānesu bandhitvā kacchapaṁ parivattetuṁ na sakkonti. Kacchapo",
  "atk-s0513a44:230_5": "te ākaḍḍhanto gantvā gambhīraṭṭhāne udake pati. Tepi kacchapalobhena saddhiṁyeva",
  "atk-s0513a44:230_6": "patitvā udakapuṇṇāya kucchiyā kilantā nikkhamitvā ‘‘bho ekena no ukkusena yāva aḍḍharattā",
  "atk-s0513a44:230_7": "ukkā vijjhāpitā, idāni iminā kacchapena udake pātetvā udakaṁ pāyetvā mahodarā katamha,",
  "atk-s0513a44:230_8": "puna aggiṁ karitvā aruṇe uggatepi ime senakapotake khādissāmā’’ti aggiṁ kātuṁ ārabhiṁsu.",
  "atk-s0513a44:230_9": "Sakuṇī tesaṁ kathaṁ sutvā ‘‘sāmi, ime yāya kāyaci velāya amhākaṁ puttake khāditvā",
  "atk-s0513a44:230_10": "gamissanti, sahāyassa no sīhassa santikaṁ gacchāhī’’ti āha. So taṅkhaṇaññeva sīhassa",
  "atk-s0513a44:230_11": "santikaṁ gantvā ‘‘kiṁ avelāya āgatosī’’ti vutte ādito paṭṭhāya taṁ pavattiṁ ārocetvā",
  "atk-s0513a44:230_12": "ekādasamaṁ gāthamāha –",
  "atk-s0513a44:231": "54.",
  "atk-s0513a44:232": " ‘‘Pasū manussā migavīraseṭṭha, bhayaṭṭitā seṭṭhamupabbajanti;",
  "atk-s0513a44:233": "Puttā mamaṭṭā gatimāgatosmi, tvaṁ nosi rājā bhava me sukhāyā’’ti.",
  "atk-s0513a44:234_0": "Tattha pasūti sabbatiracchāne āha. Idaṁ vuttaṁ hoti – ‘‘sāmi, migesu vīriyena seṭṭha,",
  "atk-s0513a44:234_1": "sabbalokasmiñhi sabbe tiracchānāpi manussāpi bhayaṭṭitā hutvā seṭṭhaṁ upagacchanti,",
  "atk-s0513a44:234_2": "mama ca puttā aṭṭā āturā. Tasmāhaṁ taṁ gatiṁ katvā āgatomhi, tvaṁ amhākaṁ rājā sukhāya me bhavāhī’’ti.",
  "atk-s0513a44:235": "Taṁ sutvā sīho gāthamāha –",
  "atk-s0513a44:236": "55.",
  "atk-s0513a44:237": " ‘‘Karomi te senaka etamatthaṁ, āyāmi te taṁ disataṁ vadhāya;",
  "atk-s0513a44:238": "Kathañhi viññū pahu sampajāno, na vāyame attajanassa guttiyā’’ti.",
  "atk-s0513a44:239_0": "Tattha taṁ disatanti taṁ disasamūhaṁ, taṁ tava paccatthikagaṇanti attho. Pahūti amitte",
  "atk-s0513a44:239_1": "hantuṁ samattho. Sampajānoti mittassa bhayuppattiṁ jānanto. Attajanassāti attasamassa",
  "atk-s0513a44:239_2": "aṅgasamānassa janassa, mittassāti attho.",
  "atk-s0513a44:240_0": "Evañca pana vatvā ‘‘gaccha tvaṁ putte samassāsehī’’ti taṁ uyyojetvā maṇivaṇṇaṁ udakaṁ",
  "atk-s0513a44:240_1": "maddamāno pāyāsi. Cilācā taṁ āgacchantaṁ disvā ‘‘kurarena tāva amhākaṁ ukkā vijjhāpitā,",
  "atk-s0513a44:240_2": "tathā kacchapena amhe nivatthapilotikānampi assāmikā katā, idāni pana naṭṭhamhā,",
  "atk-s0513a44:240_3": "sīho no jīvitakkhayameva pāpessatī’’ti maraṇabhayatajjitā yena vā tena vā palāyiṁsu.",
  "atk-s0513a44:240_4": "Sīho āgantvā rukkhamūle na kiñci addasa. Atha naṁ kuraro ca kacchapo ca seno ca upasaṅkamitvā",
  "atk-s0513a44:240_5": "vandiṁsu. So tesaṁ mittānisaṁsaṁ kathetvā ‘‘ito paṭṭhāya mittadhammaṁ abhinditvā",
  "atk-s0513a44:240_6": "appamattā hothā’’ti ovaditvā pakkāmi, tepi sakaṭhānāni gatā. Senasakuṇī attano putte",
  "atk-s0513a44:240_7": "oloketvā ‘‘mitte nissāya amhehi dārakā laddhā’’ti sukhanisinnasamaye senena saddhiṁ",
  "atk-s0513a44:240_8": "sallapantī mittadhammaṁ pakāsamānā cha gāthā abhāsi –",
  "atk-s0513a44:241": "56.",
  "atk-s0513a44:242": " ‘‘Mittañca kayirātha suhadayañca, ayirañca kayirātha sukhāgamāya;",
  "atk-s0513a44:243": "Nivatthakocova sarebhihantvā, modāma puttehi samaṅgibhūtā.",
  "atk-s0513a44:244": "57.",
  "atk-s0513a44:245": " ‘‘Sakamittassa kammena, sahāyassāpalāyino;",
  "atk-s0513a44:246": "Kūjantamupakūjanti, lomasā hadayaṅgamaṁ.",
  "atk-s0513a44:247": "58.",
  "atk-s0513a44:248": " ‘‘Mittaṁ sahāyaṁ adhigamma paṇḍito, so bhuñjatī putta pasuṁ dhanaṁ vā;",
  "atk-s0513a44:249": "Ahañca puttā ca patī ca mayhaṁ, mittānukampāya samaṅgibhūtā.",
  "atk-s0513a44:250": "59.",
  "atk-s0513a44:251": " ‘‘Rājavatā sūravatā ca attho, sampannasakhissa bhavanti hete;",
  "atk-s0513a44:252": "So mittavā yasavā uggatatto, asmiṁdhaloke modati kāmakāmī.",
  "atk-s0513a44:253": "60.",
  "atk-s0513a44:254": " ‘‘Karaṇīyāni mittāni, daliddenāpi senaka;",
  "atk-s0513a44:255": "Passa mittānukampāya, samaggamhā sañātake.",
  "atk-s0513a44:256": "61.",
  "atk-s0513a44:257": " ‘‘Sūrena balavantena, yo mitte kurute dijo;",
  "atk-s0513a44:258": "Evaṁ so sukhito hoti, yathāhaṁ tvañca senakā’’ti.",
  "atk-s0513a44:259_0": "Tattha mittañcāti yaṁkiñci attano mittañca suhadayañca suhadayasahāyañca sāmikasaṅkhātaṁ",
  "atk-s0513a44:259_1": "ayirañca karotheva. Nivatthakocova sarebhihantvāti ettha kocoti kavaco. Yathā nāma",
  "atk-s0513a44:259_2": "paṭimukkakavaco sare abhihanati nivāreti, evaṁ mayampi mittabalena paccatthike abhihantvā",
  "atk-s0513a44:259_3": "puttehi saddhiṁ modāmāti vadati. Sakamittassa kammenāti sakassa mittassa parakkamena.",
  "atk-s0513a44:259_4": "Sahāyassāpalāyinoti sahāyassa apalāyino migarājassa. Lomasāti pakkhino amhākaṁ puttakā",
  "atk-s0513a44:259_5": "mañca tañca kūjantaṁ hadayaṅgamaṁ madhurassaraṁ nicchāretvā upakūjanti. Samaṅgibhūtāti ekaṭṭhāne ṭhitā.",
  "atk-s0513a44:260_0": "Rājavatā sūravatā ca atthoti yassa sīhasadiso rājā ukkusakacchapasadisā ca sūrā mittā",
  "atk-s0513a44:260_1": "honti, tena rājavatā sūravatā ca attho sakkā pāpuṇituṁ. Bhavanti heteti yo ca sampannasakho",
  "atk-s0513a44:260_2": "paripuṇṇamittadhammo, tassa ete sahāyā bhavanti. Uggatattoti sirisobhaggena uggatasabhāvo.",
  "atk-s0513a44:260_3": "Asmiṁdhaloketi idhalokasaṅkhāte asmiṁ loke modati. Kāmakāmīti sāmikaṁ ālapati. So",
  "atk-s0513a44:260_4": "hi kāme kāmanato kāmakāmī nāma. Samaggamhāti samaggā jātamhā. Sañātaketi ñātakehi puttehi saddhiṁ.",
  "atk-s0513a44:261": "Evaṁ sā chahi gāthāhi mittadhammassa guṇakathaṁ kathesi. Te sabbepi sahāyakā mittadhammaṁ abhinditvā yāvatāyukaṁ ṭhatvā yathākammaṁ gatā.",
  "atk-s0513a44:262_0": "Satthā imaṁ dhammadesanaṁ āharitvā ‘‘na, bhikkhave, idāneva so bhariyaṁ nissāya sukhappatto,",
  "atk-s0513a44:262_1": "pubbepi sukhappattoyevā’’ti vatvā jātakaṁ samodhānesi – ‘‘tadā seno ca senī ca jayampatikā",
  "atk-s0513a44:262_2": "ahesuṁ, puttakacchapo rāhulo, pitā mahāmoggallāno, ukkuso sāriputto, sīho pana ahameva ahosi’’nti.",
  "atk-s0513a44:263": "Mahāukkusajātakavaṇṇanā tatiyā.",
  "atk-s0513a44:265": " [487] 4. Uddālakajātakavaṇṇanā",
  "atk-s0513a44:266_0": "Kharājinā jaṭilā paṅkadantāti idaṁ satthā jetavane viharanto ekaṁ kuhakabhikkhuṁ",
  "atk-s0513a44:266_1": "ārabbha kathesi. So hi niyyānikasāsane pabbajitvāpi catupaccayatthāya tividhaṁ kuhakavatthuṁ",
  "atk-s0513a44:266_2": "pūresi. Athassa aguṇaṁ pakāsentā bhikkhū dhammasabhāyaṁ kathaṁ samuṭṭhāpesuṁ ‘‘āvuso,",
  "atk-s0513a44:266_3": "asuko nāma bhikkhu evarūpe niyyānikasāsane pabbajitvā kuhanaṁ nissāya jīvikaṁ kappetī’’ti.",
  "atk-s0513a44:266_4": "Satthā āgantvā ‘‘kāya nuttha, bhikkhave, etarahi kathāya sannisinnā’’ti pucchitvā",
  "atk-s0513a44:266_5": "‘‘imāya nāmā’’ti vutte ‘‘na, bhikkhave, idāneva, pubbepesa kuhakoyevā’’ti vatvā atītaṁ āhari.",
  "atk-s0513a44:267_0": "Atīte bārāṇasiyaṁ brahmadatte rajjaṁ kārente bodhisatto tassa purohito ahosi paṇḍito",
  "atk-s0513a44:267_1": "byatto. So ekadivasaṁ uyyānakīḷaṁ gato ekaṁ abhirūpaṁ gaṇikaṁ disvā paṭibaddhacitto",
  "atk-s0513a44:267_2": "tāya saddhiṁ saṁvāsaṁ kappesi. Sā taṁ paṭicca gabbhaṁ paṭilabhi. Gabbhassa patiṭṭhitabhāvaṁ",
  "atk-s0513a44:267_3": "ñatvā taṁ āha – ‘‘sāmi, gabbho me patiṭṭhito, jātakāle nāmaṁ karontī assa kiṁ nāmaṁ",
  "atk-s0513a44:267_4": "karomī’’ti? So ‘‘vaṇṇadāsiyā kucchimhi nibbattattā na sakkā kulanāmaṁ kātu’’nti cintetvā",
  "atk-s0513a44:267_5": "‘‘bhadde, ayaṁ vātaghātarukkho uddālo nāma, idha paṭiladdhattā ‘uddālako’tissa nāmaṁ",
  "atk-s0513a44:267_6": "kareyyāsī’’ti vatvā aṅgulimuddikaṁ adāsi. ‘‘Sace dhītā hoti, imāya naṁ poseyyāsi,",
  "atk-s0513a44:267_7": "sace putto, atha naṁ vayappattaṁ mayhaṁ dasseyyāsī’’ti āha. Sā aparabhāge puttaṁ",
  "atk-s0513a44:267_8": "vijāyitvā ‘‘uddālako’’tissa nāmaṁ akāsi.",
  "atk-s0513a44:268_0": "So vayappatto mātaraṁ pucchi – ‘‘amma, ko me pitā’’ti? ‘‘Purohito tātā’’ti. ‘‘Yadi",
  "atk-s0513a44:268_1": "evaṁ vede uggaṇhissāmī’’ti mātu hatthato muddikañca ācariyabhāgañca gahetvā takkasilaṁ",
  "atk-s0513a44:268_2": "gantvā disāpāmokkhācariyassa santike sippaṁ uggaṇhanto ekaṁ tāpasagaṇaṁ disvā ‘‘imesaṁ",
  "atk-s0513a44:268_3": "santike varasippaṁ bhavissati, taṁ uggaṇhissāmī’’ti sippalobhena pabbajitvā tesaṁ",
  "atk-s0513a44:268_4": "vattapaṭivattaṁ katvā ‘‘ācariyā maṁ tumhākaṁ jānanasippaṁ sikkhāpethā’’ti āha. Te",
  "atk-s0513a44:268_5": "attano attano jānananiyāmeneva taṁ sikkhāpesuṁ. Pañcannaṁ tāpasasatānaṁ ekopi tena",
  "atk-s0513a44:268_6": "atirekapañño nāhosi, sveva tesaṁ paññāya aggo. Athassa te sannipatitvā ācariyaṭṭhānaṁ",
  "atk-s0513a44:268_7": "adaṁsu. Atha ne so āha – ‘‘mārisā, tumhe niccaṁ vanamūlaphalāhārā araññeva vasatha,",
  "atk-s0513a44:268_8": "manussapathaṁ kasmā na gacchathā’’ti? ‘‘Mārisa, manussā nāma mahādānaṁ datvā anumodanaṁ",
  "atk-s0513a44:268_9": "kārāpenti, dhammiṁ kathaṁ bhaṇāpenti, pañhaṁ pucchanti, mayaṁ tena bhayena tattha",
  "atk-s0513a44:268_10": "na gacchāmā’’ti. ‘‘Mārisā, sacepi cakkavattirājā bhavissati, manaṁ gahetvā kathanaṁ",
  "atk-s0513a44:268_11": "nāma mayhaṁ bhāro, tumhe mā bhāyathā’’ti vatvā tehi saddhiṁ cārikaṁ caramāno anupubbena",
  "atk-s0513a44:268_12": "bārāṇasiṁ patvā rājuyyāne vasitvā punadivase sabbehi saddhiṁ dvāragāme bhikkhāya",
  "atk-s0513a44:268_13": "cari, manussā mahādānaṁ adaṁsu. Tāpasā punadivase nagaraṁ pavisiṁsu manussā mahādānaṁ",
  "atk-s0513a44:268_14": "adaṁsu. Uddālakatāpaso dānānumodanaṁ karoti, maṅgalaṁ vadati, pañhaṁ vissajjeti,",
  "atk-s0513a44:268_15": "manussā pasīditvā bahupaccaye adaṁsu. Sakalanagaraṁ ‘‘paṇḍito gaṇasatthā dhammikatāpaso",
  "atk-s0513a44:268_16": "āgato’’ti saṅkhubhi, taṁ raññopi kathayiṁsu.",
  "atk-s0513a44:269_0": "Rājā ‘‘kuhiṁ vasatī’’ti pucchitvā ‘‘uyyāne’’ti sutvā ‘‘sādhu ajja tesaṁ dassanāya",
  "atk-s0513a44:269_1": "gamissāmī’’ti āha. Eko puriso gantvā ‘‘rājā kira vo passituṁ āgacchissatī’’ti uddālakassa",
  "atk-s0513a44:269_2": "kathesi. Sopi isigaṇaṁ āmantetvā ‘‘mārisā, rājā kira āgamissati, issare nāma ekadivasaṁ",
  "atk-s0513a44:269_3": "ārādhetvā yāvajīvaṁ alaṁ hotī’’ti. ‘‘Kiṁ pana kātabbaṁ ācariyā’’ti? So evamāha –",
  "atk-s0513a44:269_4": "‘‘tumhesu ekacce vaggulivataṁ carantu, ekacce ukkuṭikappadhānamanuyuñjantu, ekacce",
  "atk-s0513a44:269_5": "kaṇṭakāpassayikā bhavantu, ekacce pañcātapaṁ tapantu, ekacce udakorohanakammaṁ karontu,",
  "atk-s0513a44:269_6": "ekacce tattha tattha mante sajjhāyantū’’ti. Te tathā kariṁsu. Sayaṁ pana aṭṭha vā",
  "atk-s0513a44:269_7": "dasa vā paṇḍitavādino gahetvā manorame ādhārake ramaṇīyaṁ potthakaṁ ṭhapetvā antevāsikaparivuto",
  "atk-s0513a44:269_8": "supaññatte sāpassaye āsane nisīdi. Tasmiṁ khaṇe rājā purohitaṁ ādāya mahantena parivārena",
  "atk-s0513a44:269_9": "uyyānaṁ gantvā te micchātapaṁ carante disvā ‘‘apāyabhayamhā muttā’’ti pasīditvā uddālakassa",
  "atk-s0513a44:269_10": "santikaṁ gantvā paṭisanthāraṁ katvā ekamantaṁ nisinno tuṭṭhamānaso purohitena saddhiṁ",
  "atk-s0513a44:269_11": "sallapanto paṭhamaṁ gāthamāha –",
  "atk-s0513a44:270": "62.",
  "atk-s0513a44:271": " ‘‘Kharājinā jaṭilā paṅkadantā, dummakkharūpā ye mantaṁ jappanti;",
  "atk-s0513a44:272": "Kaccinnu te mānusake payoge, idaṁ vidū parimuttā apāyā’’ti.",
  "atk-s0513a44:273_0": "Tattha kharājināti sakhurehi ajinacammehi samannāgatā. Paṅkadantāti dantakaṭṭhassa",
  "atk-s0513a44:273_1": "akhādanena malaggahitadantā. Dummakkharūpāti anañjitakkhā amaṇḍitarūpā lūkhasaṅghāṭidharā.",
  "atk-s0513a44:273_2": "Mānusake payogeti manussehi kattabbavīriye. Idaṁ vidūti idaṁ tapacaraṇañca mantasajjhāyanañca",
  "atk-s0513a44:273_3": "jānantā. Apāyāti kacci ācariya, ime catūhi apāyehi muttāti pucchati.",
  "atk-s0513a44:274": "Taṁ sutvā purohito ‘‘ayaṁ rājā aṭṭhāne pasanno, tuṇhī bhavituṁ na vaṭṭatī’’ti cintetvā dutiyaṁ gāthamāha –",
  "atk-s0513a44:275": "63.",
  "atk-s0513a44:276": " ‘‘Pāpāni kammāni karetha rāja, bahussuto ce na careyya dhammaṁ;",
  "atk-s0513a44:277": "Sahassavedopi na taṁ paṭicca, dukkhā pamucce caraṇaṁ apatvā’’ti.",
  "atk-s0513a44:278_0": "Tattha bahussuto ceti sace mahārāja, ‘‘ahaṁ bahussutomhī’’ti paguṇavedopi dasakusalakammapathadhammaṁ",
  "atk-s0513a44:278_1": "na careyya, tīhi dvārehi pāpāneva kareyya, tiṭṭhantu tayo vedā, sahassavedopi samāno",
  "atk-s0513a44:278_2": "taṁ bāhusaccaṁ paṭicca aṭṭhasamāpattisaṅkhātaṁ caraṇaṁ appatvā apāyadukkhato na mucceyyāti.",
  "atk-s0513a44:279_0": "Tassa vacanaṁ sutvā uddālako cintesi ‘‘rājā yathā vā tathā vā isigaṇassa pasīdi,",
  "atk-s0513a44:279_1": "ayaṁ pana brāhmaṇo carantaṁ goṇaṁ daṇḍena paharanto viya vaḍḍhitabhatte kacavaraṁ",
  "atk-s0513a44:279_2": "khipanto viya kathesi, tena saddhiṁ kathessāmī’’ti. So tena saddhiṁ kathento tatiyaṁ gāthamāha –",
  "atk-s0513a44:280": "64.",
  "atk-s0513a44:281": " ‘‘Sahassavedopi na taṁ paṭicca, dukkhā pamucce caraṇaṁ apatvā;",
  "atk-s0513a44:282": "Maññāmi vedā aphalā bhavanti, sasaṁyamaṁ caraṇaññeva sacca’’nti.",
  "atk-s0513a44:283": "Tattha aphalāti tava vāde vedā ca sesasippāni ca aphalāni āpajjanti, tāni kasmā uggaṇhanti, sīlasaṁyamena saddhiṁ caraṇaññeva ekaṁ saccaṁ āpajjatīti.",
  "atk-s0513a44:284": "Tato purohito catutthaṁ gāthamāha –",
  "atk-s0513a44:285": "65.",
  "atk-s0513a44:286": " ‘‘Na heva vedā aphalā bhavanti, sasaṁyamaṁ caraṇaññeva saccaṁ;",
  "atk-s0513a44:287": "Kittiñhi pappoti adhicca vede, santiṁ puṇāti caraṇena danto’’ti.",
  "atk-s0513a44:288_0": "Tattha na hevāti nāhaṁ ‘‘vedā aphalā’’ti vadāmi, apica kho pana sasaṁyamaṁ caraṇaṁ",
  "atk-s0513a44:288_1": "saccameva sabhāvabhūtaṁ uttamaṁ. Tena hi sakkā dukkhā muccituṁ. Santiṁ puṇātīti samāpattisaṅkhātena",
  "atk-s0513a44:288_2": "caraṇena danto bhayasantikaraṁ nibbānaṁ pāpuṇātīti.",
  "atk-s0513a44:289_0": "Taṁ sutvā uddālako ‘‘na sakkā iminā saddhiṁ paṭipakkhavasena ṭhātuṁ, ‘putto tavāha’nti",
  "atk-s0513a44:289_1": "vutte sinehaṁ akaronto nāma natthi, puttabhāvamassa kathessāmī’’ti cintetvā pañcamaṁ gāthamāha –",
  "atk-s0513a44:290": "66.",
  "atk-s0513a44:291": " ‘‘Bhaccā mātā pitā bandhū, yena jāto sayeva so;",
  "atk-s0513a44:292": "Uddālako ahaṁ bhoto, sottiyākulavaṁsako’’ti.",
  "atk-s0513a44:293_0": "Tattha bhaccāti mātā ca pitā ca sesabandhū ca bharitabbā nāma. Yena pana jāto, soyeva",
  "atk-s0513a44:293_1": "so hoti. Attāyeva hi attano jāyati, ahañca tayāva uddālakarukkhamūle janito, tayā",
  "atk-s0513a44:293_2": "vuttameva nāmaṁ kataṁ, uddālako ahaṁ bhoti.",
  "atk-s0513a44:294_0": "So ‘‘ekaṁsena tvaṁ uddālakosī’’ti vutte ‘‘āmā’’ti vatvā ‘‘mayā te mātu saññāṇaṁ dinnaṁ,",
  "atk-s0513a44:294_1": "taṁ kuhi’’nti vutte ‘‘idaṁ brāhmaṇā’’ti muddikaṁ tassa hatthe ṭhapesi. Brāhmaṇo muddikaṁ",
  "atk-s0513a44:294_2": "sañjānitvā nicchayena ‘‘tvaṁ brāhmaṇadhammaṁ pajānāsī’’ti vatvā brāhmaṇadhammaṁ pucchanto",
  "atk-s0513a44:294_3": "chaṭṭhaṁ gāthamāha –",
  "atk-s0513a44:295": "67.",
  "atk-s0513a44:296": " ‘‘Kathaṁ bho brāhmaṇo hoti, kathaṁ bhavati kevalī;",
  "atk-s0513a44:297": "Kathañca parinibbānaṁ, dhammaṭṭho kinti vuccatī’’ti.",
  "atk-s0513a44:298": "Uddālakopi tassa ācikkhanto sattamaṁ gāthamāha –",
  "atk-s0513a44:299": "68.",
  "atk-s0513a44:300": " ‘‘Niraṁkatvā aggimādāya brāhmaṇo, āpo siñcaṁ yajaṁ usseti yūpaṁ;",
  "atk-s0513a44:301": "Evaṁkaro brāhmaṇo hoti khemī, dhamme ṭhitaṁ tena amāpayiṁsū’’ti.",
  "atk-s0513a44:302_0": "Tattha niraṁkatvā aggimādāyāti nirantaraṁ katvā aggiṁ gahetvā paricarati. Āpo siñcaṁ",
  "atk-s0513a44:302_1": "yajaṁ usseti yūpanti abhisecanakakammaṁ karonto sammāpāsaṁ vā vājapeyyaṁ vā niraggaḷaṁ",
  "atk-s0513a44:302_2": "vā yajanto suvaṇṇayūpaṁ ussāpeti. Khemīti khemappatto. Amāpayiṁsūti teneva ca kāraṇena",
  "atk-s0513a44:302_3": "dhamme ṭhitaṁ kathayiṁsu.",
  "atk-s0513a44:303": "Taṁ sutvā purohito tena kathitaṁ brāhmaṇadhammaṁ garahanto aṭṭhamaṁ gāthamāha –",
  "atk-s0513a44:304": "69.",
  "atk-s0513a44:305": " ‘‘Na suddhi secanenatthi, nāpi kevalī brāhmaṇo;",
  "atk-s0513a44:306": "Na khantī nāpi soraccaṁ, nāpi so parinibbuto’’ti.",
  "atk-s0513a44:307_0": "Tattha secanenāti tena vuttesu brāhmaṇadhammesu ekaṁ dassetvā sabbaṁ paṭikkhipati.",
  "atk-s0513a44:307_1": "Idaṁ vuttaṁ hoti – ‘‘aggiparicaraṇena vā udakasecanena vā pasughātayaññena vā suddhi",
  "atk-s0513a44:307_2": "nāma natthi, nāpi ettakena brāhmaṇo kevalaparipuṇṇo hoti, na adhivāsanakhanti, na",
  "atk-s0513a44:307_3": "sīlasoraccaṁ, nāpi kilesaparinibbānena parinibbuto nāma hotī’’ti.",
  "atk-s0513a44:308": "Tato naṁ uddālako ‘‘yadi evaṁ brāhmaṇo na hoti, atha kathaṁ hotī’’ti pucchanto navamaṁ gāthamāha –",
  "atk-s0513a44:309": "70.",
  "atk-s0513a44:310": " ‘‘Kathaṁ so brāhmaṇo hoti, kathaṁ bhavati kevalī;",
  "atk-s0513a44:311": "Kathañca parinibbānaṁ, dhammaṭṭho kinti vuccatī’’ti.",
  "atk-s0513a44:312": "Purohitopissa kathento itaraṁ gāthamāha –",
  "atk-s0513a44:313": "71.",
  "atk-s0513a44:314": " ‘‘Akhettabandhū amamo nirāso, nillobhapāpo bhavalobhakhīṇo;",
  "atk-s0513a44:315": "Evaṁkaro brāhmaṇo hoti khemī, dhamme ṭhitaṁ tena amāpayiṁsū’’ti.",
  "atk-s0513a44:316_0": "Tattha akhettabandhūti akkhetto abandhu, khettavatthugāmanigamapariggahena ceva ñātibandhavagottabandhavamittabandhavasahāyabandhavasippabandhavapariggahena",
  "atk-s0513a44:316_1": "ca rahito. Amamoti sattasaṅkhāresu taṇhādiṭṭhimamāyanarahito. Nirāsoti lābhadhanaputtajīvitāsāya",
  "atk-s0513a44:316_2": "rahito. Nillobhapāpoti pāpalobhavisamalobhena rahito. Bhavalobhakhīṇoti khīṇabhavarāgo.",
  "atk-s0513a44:317": "Tato uddālako gāthamāha –",
  "atk-s0513a44:318": "72.",
  "atk-s0513a44:319": " ‘‘Khattiyā brāhmaṇā vessā, suddā caṇḍālapukkusā;",
  "atk-s0513a44:320": "Sabbeva soratā dantā, sabbeva parinibbutā;",
  "atk-s0513a44:321": "Sabbesaṁ sītibhūtānaṁ, atthi seyyotha pāpiyo’’ti.",
  "atk-s0513a44:322_0": "Tattha atthi seyyotha pāpiyoti ete khattiyādayo sabbepi soraccādīhi samannāgatā honti,",
  "atk-s0513a44:322_1": "evaṁ bhūtānaṁ pana tesaṁ ayaṁ seyyo, ayaṁ pāpiyoti evaṁ hīnukkaṭṭhatā atthi, natthīti pucchati.",
  "atk-s0513a44:323": "Athassa ‘‘arahattuppattito paṭṭhāya hīnukkaṭṭhatā nāma natthī’’ti dassetuṁ brāhmaṇo gāthamāha –",
  "atk-s0513a44:324": "73.",
  "atk-s0513a44:325": " ‘‘Khattiyā brāhmaṇā vessā, suddā caṇḍālapukkusā;",
  "atk-s0513a44:326": "Sabbeva soratā dantā, sabbeva parinibbutā;",
  "atk-s0513a44:327": "Sabbesaṁ sītibhūtānaṁ, natthi seyyotha pāpiyo’’ti.",
  "atk-s0513a44:328": "Atha naṁ garahanto uddālako gāthādvayamāha –",
  "atk-s0513a44:329": "74.",
  "atk-s0513a44:330": " ‘‘Khattiyā brāhmaṇā vessā, suddā caṇḍālapukkusā;",
  "atk-s0513a44:331": "Sabbeva soratā dantā, sabbeva parinibbutā.",
  "atk-s0513a44:332": "75.",
  "atk-s0513a44:333": " ‘‘Sabbesaṁ sītibhūtānaṁ, natthi seyyotha pāpiyo;",
  "atk-s0513a44:334": "Panaṭṭhaṁ carasi brahmaññaṁ, sottiyākulavaṁsata’’nti.",
  "atk-s0513a44:335_0": "Tassattho – yadi etehi guṇehi samannāgatānaṁ viseso natthi, eko vaṇṇova hoti, evaṁ",
  "atk-s0513a44:335_1": "sante tvaṁ ubhato sujātabhāvaṁ nāsento panaṭṭhaṁ carasi brahmaññaṁ, caṇḍālasamo hosi,",
  "atk-s0513a44:335_2": "sottiyakulavaṁsataṁ nāsesīti.",
  "atk-s0513a44:336": "Atha naṁ purohito upamāya saññāpento gāthādvayamāha –",
  "atk-s0513a44:337": "76.",
  "atk-s0513a44:338": " ‘‘Nānārattehi vatthehi, vimānaṁ bhavati chāditaṁ;",
  "atk-s0513a44:339": "Na tesaṁ chāyā vatthānaṁ, so rāgo anupajjatha.",
  "atk-s0513a44:340": "77.",
  "atk-s0513a44:341": " ‘‘Evameva manussesu, yadā sujjhanti māṇavā;",
  "atk-s0513a44:342": "Te sajātiṁ pamuñcanti, dhammamaññāya subbatā’’ti.",
  "atk-s0513a44:343_0": "Tattha vimānanti gehaṁ vā maṇḍapaṁ vā. Chāyāti tesaṁ vatthānaṁ chāyā so nānāvidho",
  "atk-s0513a44:343_1": "rāgo na upeti, sabbā chāyā ekavaṇṇāva honti. Evamevāti manussesupi evameva ekacce",
  "atk-s0513a44:343_2": "aññāṇabrāhmaṇā akāraṇeneva cātuvaṇṇe suddhiṁ paññāpenti, esā atthīti mā gaṇhi. Yadā",
  "atk-s0513a44:343_3": "ariyamaggena māṇavā sujjhanti, tadā tehi paṭividdhaṁ nibbānadhammaṁ jānitvā subbatā",
  "atk-s0513a44:343_4": "sīlavantā paṇḍitapurisā te sajātiṁ muñcanti. Nibbānappattito paṭṭhāya hi jāti nāma niratthakāti.",
  "atk-s0513a44:344_0": "Uddālako pana paccāharituṁ asakkonto appaṭibhānova nisīdi. Atha brāhmaṇo rājānaṁ",
  "atk-s0513a44:344_1": "āha – ‘‘sabbe ete, mahārāja, kuhakā sakalajambudīpe kohaññeneva nāsenti, uddālakaṁ",
  "atk-s0513a44:344_2": "uppabbājetvā upapurohitaṁ karotha, sese uppabbājetvā phalakāvudhāni datvā sevake",
  "atk-s0513a44:344_3": "karothā’’ti. ‘‘Sādhu, ācariyā’’ti rājā tathā kāresi. Te rājānaṁ upaṭṭhahantāva yathākammaṁ gatā.",
  "atk-s0513a44:345_0": "Satthā imaṁ dhammadesanaṁ āharitvā ‘‘na, bhikkhave, idāneva, pubbepesa kuhakoyevā’’ti",
  "atk-s0513a44:345_1": "vatvā jātakaṁ samodhānesi – ‘‘tadā uddālako kuhakabhikkhu ahosi, rājā ānando, purohito",
  "atk-s0513a44:345_2": "pana ahameva ahosi’’nti.",
  "atk-s0513a44:346": "Uddālakajātakavaṇṇanā catutthā.",
  "atk-s0513a44:348": " [488] 5. Bhisajātakavaṇṇanā",
  "atk-s0513a44:349_0": "Assaṁgavaṁ rajataṁ jātarūpanti idaṁ satthā jetavane viharanto ukkaṇṭhitabhikkhuṁ",
  "atk-s0513a44:349_1": "ārabbha kathesi. Vatthu pana kusajātake (jā. 2.20.1 ādayo) āvi bhavissati. Tadā pana",
  "atk-s0513a44:349_2": "satthā ‘‘saccaṁ kira tvaṁ bhikkhu ukkaṇṭhitosī’’ti pucchitvā ‘‘saccaṁ, bhante’’ti",
  "atk-s0513a44:349_3": "vutte ‘‘kiṁ paṭiccā’’ti vatvā ‘‘kilesaṁ, bhante’’ti vutte ‘‘bhikkhu evarūpe niyyānikasāsane",
  "atk-s0513a44:349_4": "pabbajitvā kasmā kilesaṁ paṭicca ukkaṇṭhitosi, porāṇakapaṇḍitā anuppanne buddhe bāhirakapabbajjaṁ",
  "atk-s0513a44:349_5": "pabbajitvā vatthukāmakilesakāme ārabbha uppajjanakasaññaṁ sapathaṁ katvā vihariṁsū’’ti vatvā atītaṁ āhari.",
  "atk-s0513a44:350_0": "Atīte bārāṇasiyaṁ brahmadatte rajjaṁ kārente bodhisatto asītikoṭivibhavassa brāhmaṇamahāsālakulassa",
  "atk-s0513a44:350_1": "putto hutvā nibbatti, ‘‘mahākañcanakumāro’’tissa nāmaṁ kariṁsu. Athassa padasā vicaraṇakāle",
  "atk-s0513a44:350_2": "aparopi putto jāyi, ‘‘upakañcanakumāro’’tissa nāmaṁ kariṁsu. Evaṁ paṭipāṭiyā satta",
  "atk-s0513a44:350_3": "puttā ahesuṁ. Sabbakaniṭṭhā panekā dhītā, tassā ‘‘kañcanadevī’’ti nāmaṁ kariṁsu.",
  "atk-s0513a44:350_4": "Mahākañcanakumāro vayappatto takkasilato sabbasippāni uggaṇhitvā āgacchi. Atha naṁ",
  "atk-s0513a44:350_5": "mātāpitaro gharāvāsena bandhitukāmā ‘‘attanā samānajātiyakulato te dārikaṁ ānessāma,",
  "atk-s0513a44:350_6": "gharāvāsaṁ saṇṭhapehī’’ti vadiṁsu. ‘‘Ammatātā, na mayhaṁ gharāvāsenattho, mayhañhi",
  "atk-s0513a44:350_7": "tayo bhavā ādittā viya sappaṭibhayā, bandhanāgāraṁ viya palibuddhā, ukkārabhūmi viya",
  "atk-s0513a44:350_8": "jegucchā hutvā upaṭṭhahanti, mayā supinenapi methunadhammo na diṭṭhapubbo, aññe vo",
  "atk-s0513a44:350_9": "puttā atthi, te gharāvāsena nimantethā’’ti vatvā punappunaṁ yācitopi sahāye pesetvā",
  "atk-s0513a44:350_10": "tehi yācitopi na icchi.",
  "atk-s0513a44:351_0": "Atha naṁ sahāyā ‘‘samma, kiṁ pana tvaṁ patthento kāme paribhuñjituṁ na icchasī’’ti",
  "atk-s0513a44:351_1": "pucchiṁsu. So tesaṁ nekkhammajjhāsayataṁ ārocesi. Taṁ sutvā mātāpitaro sesaputte",
  "atk-s0513a44:351_2": "nimantesuṁ, tepi na icchiṁsu. Kañcanadevīpi na icchiyeva. Aparabhāge mātāpitaro kālamakaṁsu.",
  "atk-s0513a44:351_3": "Mahākañcanapaṇḍito mātāpitūnaṁ kattabbakiccaṁ katvā asītikoṭidhanena kapaṇaddhikānaṁ",
  "atk-s0513a44:351_4": "mahādānaṁ datvā cha bhātaro bhaginiṁ ekaṁ dāsaṁ ekaṁ dāsiṁ ekaṁ sahāyakañca ādāya",
  "atk-s0513a44:351_5": "mahābhinikkhamanaṁ nikkhamitvā himavantaṁ pāvisi. Te tattha ekaṁ padumasaraṁ nissāya",
  "atk-s0513a44:351_6": "ramaṇīye bhūmibhāge assamaṁ katvā pabbajitvā vanamūlaphalāhārehi yāpayiṁsu. Te araññaṁ",
  "atk-s0513a44:351_7": "gacchantā ekatova gantvā yattha eko phalaṁ vā pattaṁ vā passati, tattha itarepi pakkositvā",
  "atk-s0513a44:351_8": "diṭṭhasutādīni kathentā uccinanti, gāmassa kammantaṭṭhānaṁ viya hoti. Atha ācariyo",
  "atk-s0513a44:351_9": "mahākañcanatāpaso cintesi ‘‘amhākaṁ asītikoṭidhanaṁ chaḍḍetvā pabbajitānaṁ evaṁ loluppacāravasena",
  "atk-s0513a44:351_10": "phalāphalatthāya vicaraṇaṁ nāma appatirūpaṁ, ito paṭṭhāya ahameva phalāphalaṁ āharissāmī’’ti.",
  "atk-s0513a44:351_11": "So assamaṁ patvā sabbepi te sāyanhasamaye sannipātetvā tamatthaṁ ārocetvā ‘‘tumhe",
  "atk-s0513a44:351_12": "idheva samaṇadhammaṁ karontā acchatha, ahaṁ phalāphalaṁ āharissāmī’’ti āha. Atha",
  "atk-s0513a44:351_13": "naṁ upakañcanādayo ‘‘mayaṁ ācariya, tumhe nissāya pabbajitā, tumhe idheva samaṇadhammaṁ",
  "atk-s0513a44:351_14": "karotha, bhaginīpi no idheva hotu, dāsīpi tassā santike acchatu, mayaṁ aṭṭha janā",
  "atk-s0513a44:351_15": "vārena phalāphalaṁ āharissāma, tumhe pana tayo vāramuttāva hothā’’ti vatvā paṭiññaṁ gaṇhiṁsu.",
  "atk-s0513a44:352_0": "Tato paṭṭhāya aṭṭhasupi janesu ekeko vāreneva phalāphalaṁ āharati. Sesā attano attano",
  "atk-s0513a44:352_1": "paṇṇasālāyameva honti, akāraṇena ekato bhavituṁ na labhanti. Vārappatto phalāphalaṁ",
  "atk-s0513a44:352_2": "āharitvā eko māḷako atthi, tattha pāsāṇaphalake ekādasa koṭṭhāse katvā ghaṇḍisaññaṁ",
  "atk-s0513a44:352_3": "katvā attano koṭṭhāsaṁ ādāya vasanaṭṭhānaṁ pavisati. Sesā ghaṇḍisaññāya nikkhamitvā",
  "atk-s0513a44:352_4": "loluppaṁ akatvā gāravaparihārena gantvā attano pāpuṇanakoṭṭhāsaṁ ādāya vasanaṭṭhānaṁ",
  "atk-s0513a44:352_5": "gantvā paribhuñjitvā samaṇadhammaṁ karonti. Te aparabhāge bhisāni āharitvā khādantā",
  "atk-s0513a44:352_6": "tattatapā ghoratapā paramājitindriyā kasiṇaparikammaṁ karontā vihariṁsu. Atha tesaṁ",
  "atk-s0513a44:352_7": "sīlatejena sakkassa bhavanaṁ kampi. Sakkopi āvajjento taṁ kāraṇaṁ ñatvā ‘‘kāmādhimuttā",
  "atk-s0513a44:352_8": "nu kho ime isayo , no’’ti āsaṅkaṁ karotiyeva. So ‘‘ime tāva isayo pariggaṇhissāmī’’ti",
  "atk-s0513a44:352_9": "cintetvā attano ānubhāvena mahāsattassa koṭṭhāsaṁ tayo divase antaradhāpesi. So paṭhamadivase",
  "atk-s0513a44:352_10": "koṭṭhāsaṁ adisvā ‘‘mama koṭṭhāsaṁ pamuṭṭho bhavissatī’’ti cintesi, dutiyadivase ‘‘mama",
  "atk-s0513a44:352_11": "dosena bhavitabbaṁ, paṇāmanavasena mama koṭṭhāsaṁ na ṭhapesi maññe’’ti cintesi, tatiyadivase",
  "atk-s0513a44:352_12": "‘‘kena nu kho kāraṇena mayhaṁ koṭṭhāsaṁ na ṭhapenti, sace me doso atthi, khamāpessāmī’’ti",
  "atk-s0513a44:352_13": "sāyanhasamaye ghaṇḍisaññaṁ adāsi.",
  "atk-s0513a44:353_0": "Sabbe sannipatitvā ‘‘kena ghaṇḍisaññā dinnā’’ti āhaṁsu. ‘‘Mayā tātā’’ti. ‘‘Kiṁkāraṇā",
  "atk-s0513a44:353_1": "ācariyā’’ti? ‘‘Tātā tatiyadivase kena phalāphalaṁ ābhata’’nti? Tesu eko uṭṭhāya ‘‘mayā",
  "atk-s0513a44:353_2": "ācariyā’’ti vanditvā aṭṭhāsi. Koṭṭhāse karontena te mayhaṁ koṭṭhāso katoti. ‘‘Āma,",
  "atk-s0513a44:353_3": "ācariya, jeṭṭhakakoṭṭhāso me kato’’ti. ‘‘Hiyyo kenābhata’’nti? ‘‘Mayā’’ti aparo uṭṭhāya",
  "atk-s0513a44:353_4": "vanditvā aṭṭhāsi. Koṭṭhāsaṁ karonto maṁ anussarīti. ‘‘Tumhākaṁ me jeṭṭhakakoṭṭhāso",
  "atk-s0513a44:353_5": "ṭhapito’’ti. ‘‘Ajja kenābhata’’nti. ‘‘Mayā’’ti aparo uṭṭhāya vanditvā aṭṭhāsi. Koṭṭhāsaṁ",
  "atk-s0513a44:353_6": "karonto maṁ anussarīti. ‘‘Tumhākaṁ me jeṭṭhakakoṭṭhāso kato’’ti. ‘‘Tātā, ajja mayhaṁ",
  "atk-s0513a44:353_7": "koṭṭhāsaṁ alabhantassa tatiyo divaso, paṭhamadivase koṭṭhāsaṁ adisvā ‘koṭṭhāsaṁ karonto",
  "atk-s0513a44:353_8": "maṁ pamuṭṭho bhavissatī’ti cintesiṁ, dutiyadivase ‘‘mama koci doso bhavissatī’’ti",
  "atk-s0513a44:353_9": "cintesiṁ, ajja pana ‘‘sace me doso atthi, khamāpessāmī’’ti cintetvā ghaṇḍisaññāya",
  "atk-s0513a44:353_10": "tumhe sannipātesiṁ. Ete bhisakoṭṭhāse tumhe ‘‘karimhā’’ti vadatha, ahaṁ na labhāmi,",
  "atk-s0513a44:353_11": "etesaṁ thenetvā khādakaṁ ñātuṁ vaṭṭati, kāme pahāya pabbajitānaṁ bhisamattaṁ thenanaṁ",
  "atk-s0513a44:353_12": "nāma appatirūpanti. Te tassa kathaṁ sutvā ‘‘aho sāhasikakamma’’nti sabbeva ubbegappattā ahesuṁ.",
  "atk-s0513a44:354_0": "Tasmiṁ assamapade vanajeṭṭhakarukkhe nibbattadevatāpi otaritvā āgantvā tesaṁyeva",
  "atk-s0513a44:354_1": "santike nisīdi. Āneñjakaraṇaṁ kāriyamāno dukkhaṁ adhivāsetuṁ asakkonto āḷānaṁ bhinditvā",
  "atk-s0513a44:354_2": "palāyitvā araññaṁ paviṭṭho eko vāraṇo kālena kālaṁ isigaṇaṁ vandati, sopi āgantvā",
  "atk-s0513a44:354_3": "ekamantaṁ aṭṭhāsi. Sappakīḷāpanako eko vānaro ahituṇḍikassa hatthato muccitvā palāyitvā",
  "atk-s0513a44:354_4": "araññaṁ pavisitvā tattheva assame vasati. Sopi taṁ divasaṁ isigaṇaṁ vanditvā ekamantaṁ",
  "atk-s0513a44:354_5": "nisīdi. Sakko ‘‘isigaṇaṁ pariggaṇhissāmī’’ti tesaṁ santike adissamānakāyo aṭṭhāsi.",
  "atk-s0513a44:354_6": "Tasmiṁ khaṇeva bodhisattassa kaniṭṭho upakañcanatāpaso uṭṭhāyāsanā bodhisattaṁ vanditvā",
  "atk-s0513a44:354_7": "sesānaṁ apacitiṁ dassetvā ‘‘ācariya, ahaṁ aññe apaṭṭhapetvā attānaññeva sodhetuṁ",
  "atk-s0513a44:354_8": "labhāmī’’ti pucchi. ‘‘Āma, labhasī’’ti. So isigaṇamajjhe ṭhatvā ‘‘sace te mayā bhisāni",
  "atk-s0513a44:354_9": "khāditāni, evarūpo nāma hotū’’ti sapathaṁ karonto paṭhamaṁ gāthamāha –",
  "atk-s0513a44:355": "78.",
  "atk-s0513a44:356": " ‘‘Assaṁ gavaṁ rajataṁ jātarūpaṁ, bhariyañca so idha labhataṁ manāpaṁ;",
  "atk-s0513a44:357": "Puttehi dārehi samaṅgi hotu, bhisāni te brāhmaṇa yo ahāsī’’ti.",
  "atk-s0513a44:358": "Tattha ‘‘assaṁ gava’’nti idaṁ ‘‘so ‘yattakāni piyavatthūni honti, tehi vippayoge tattakāni sokadukkhāni uppajjantī’ti vatthukāme garahanto abhāsī’’ti veditabbaṁ.",
  "atk-s0513a44:359_0": "Taṁ sutvā isigaṇo ‘‘mārisa, mā evaṁ kathetha, atibhāriyo te sapatho’’ti kaṇṇe pidahi.",
  "atk-s0513a44:359_1": "Bodhisattopi naṁ ‘‘tāta, atibhāriyo te sapatho, na tvaṁ khādasi, tava pattāsane nisīdā’’ti",
  "atk-s0513a44:359_2": "āha. Tasmiṁ paṭhamaṁ sapathaṁ katvā nisinne dutiyopi bhātā sahasā uṭṭhāya mahāsattaṁ",
  "atk-s0513a44:359_3": "vanditvā sapathena attānaṁ sodhento dutiyaṁ gāthamāha –",
  "atk-s0513a44:360": "79.",
  "atk-s0513a44:361": " ‘‘Mālañca so kāsikacandanañca, dhāretu puttassa bahū bhavantu;",
  "atk-s0513a44:362": "Kāmesu tibbaṁ kurutaṁ apekkhaṁ, bhisāni te brāhmaṇa yo ahāsī’’ti.",
  "atk-s0513a44:363_0": "Tattha tibbanti vatthukāmakilesakāmesu bahalaṁ apekkhaṁ karotūti. Idaṁ so ‘‘yassetesu",
  "atk-s0513a44:363_1": "tibbā apekkhā honti, so tehi vippayoge mahantaṁ dukkhaṁ pāpuṇātī’’ti dukkhapaṭikkhepavaseneva āha.",
  "atk-s0513a44:364": "Tasmiṁ nisinne sesāpi attano attano ajjhāsayānurūpena taṁ taṁ gāthaṁ abhāsiṁsu –",
  "atk-s0513a44:365": "80.",
  "atk-s0513a44:366": " ‘‘Pahūtadhañño kasimā yasassī, putte gihī dhanimā sabbakāme;",
  "atk-s0513a44:367": "Vayaṁ apassaṁ gharamāvasātu, bhisāni te brāhmaṇa yo ahāsi.",
  "atk-s0513a44:368": "81.",
  "atk-s0513a44:369": " ‘‘So khattiyo hotu pasayhakārī, rājābhirājā balavā yasassī;",
  "atk-s0513a44:370": "Sa cāturantaṁ mahimāvasātu, bhisāni te brāhmaṇa yo ahāsi.",
  "atk-s0513a44:371": "82.",
  "atk-s0513a44:372": " ‘‘So brāhmaṇo hotu avītarāgo, muhuttanakkhattapathesu yutto;",
  "atk-s0513a44:373": "Pūjetu naṁ raṭṭhapatī yasassī, bhisāni te brāhmaṇa yo ahāsi.",
  "atk-s0513a44:374": "83.",
  "atk-s0513a44:375": " ‘‘Ajjhāyakaṁ sabbasamantavedaṁ, tapassinaṁ maññatu sabbaloko;",
  "atk-s0513a44:376": "Pūjentu naṁ jānapadā samecca, bhisāni te brāhmaṇa yo ahāsi.",
  "atk-s0513a44:377": "84.",
  "atk-s0513a44:378": " ‘‘Catussadaṁ gāmavaraṁ samiddhaṁ, dinnañhi so bhuñjatu vāsavena;",
  "atk-s0513a44:379": "Avītarāgo maraṇaṁ upetu, bhisāni te brāhmaṇa yo ahāsi.",
  "atk-s0513a44:380": "85.",
  "atk-s0513a44:381": " ‘‘So gāmaṇī hotu sahāyamajjhe, naccehi gītehi pamodamāno;",
  "atk-s0513a44:382": "So rājato byasana mālattha kiñci, bhisāni te brāhmaṇa yo ahāsi.",
  "atk-s0513a44:383": "86.",
  "atk-s0513a44:384": " ‘‘Yaṁ ekarājā pathaviṁ vijetvā, itthīsahassāna ṭhapetu aggaṁ;",
  "atk-s0513a44:385": "Sīmantinīnaṁ pavarā bhavātu, bhisāni te brāhmaṇa yā ahāsi.",
  "atk-s0513a44:386": "87.",
  "atk-s0513a44:387": " ‘‘Isīnañhi sā sabbasamāgatānaṁ, bhuñjeyya sāduṁ avikampamānā;",
  "atk-s0513a44:388": "Carātu lābhena vikatthamānā, bhisāni te brāhmaṇa yā ahāsi.",
  "atk-s0513a44:389": "88.",
  "atk-s0513a44:390": " ‘‘Āvāsiko hotu mahāvihāre, navakammiko hotu gajaṅgalāyaṁ;",
  "atk-s0513a44:391": "Ālokasandhiṁ divasaṁ karotu, bhisāni te brāhmaṇa yo ahāsi.",
  "atk-s0513a44:392": "89.",
  "atk-s0513a44:393": " ‘‘So bajjhatū pāsasatehi chabbhi, rammā vanā niyyatu rājadhāniṁ;",
  "atk-s0513a44:394": "Tuttehi so haññatu pācanehi, bhisāni te brāhmaṇa yo ahāsi.",
  "atk-s0513a44:395": "90.",
  "atk-s0513a44:396": " ‘‘Alakkamālī tipukaṇṇaviddho, laṭṭhīhato sappamukhaṁ upetu;",
  "atk-s0513a44:397": "Sakacchabandho visikhaṁ carātu, bhisāni te brāhmaṇa yo ahāsī’’ti.",
  "atk-s0513a44:398_0": "Tattha tatiyena vuttagāthāya kasimāti sampannakasikammo. Putte gihī dhanimā sabbakāmeti",
  "atk-s0513a44:398_1": "putte labhatu, gihī hotu, sattavidhena ratanadhanena dhanimā hotu, rūpādibhede sabbakāme",
  "atk-s0513a44:398_2": "labhatu. Vayaṁ apassanti mahallakakāle pabbajjānurūpampi attano vayaṁ apassanto pañcakāmaguṇasamiddhaṁ",
  "atk-s0513a44:398_3": "gharameva āvasatūti. Idaṁ so ‘‘pañcakāmaguṇagiddho kāmaguṇavippayogena mahāvināsaṁ",
  "atk-s0513a44:398_4": "pāpuṇātī’’ti dassetuṁ kathesi.",
  "atk-s0513a44:399_0": "Catutthena vuttagāthāya rājābhirājāti rājūnaṁ antare abhirājāti. Idaṁ so ‘‘issarānaṁ",
  "atk-s0513a44:399_1": "nāma issariye parigalite mahantaṁ dukkhaṁ uppajjatī’’ti rajje dosaṁ dassento kathesi.",
  "atk-s0513a44:399_2": "Pañcamena vuttagāthāya avītarāgoti purohitaṭṭhānataṇhāya sataṇhoti. Idaṁ so ‘‘purohitassa",
  "atk-s0513a44:399_3": "purohitaṭṭhāne parigalite mahantaṁ domanassaṁ uppajjatī’’ti dassetuṁ kathesi. Chaṭṭhena",
  "atk-s0513a44:399_4": "vuttagāthāya tapassinanti tapasīlasampannoti taṁ maññatu. Idaṁ so ‘‘lābhasakkārāpagamena",
  "atk-s0513a44:399_5": "mahantaṁ domanassaṁ uppajjatī’’ti lābhasakkāragarahavasena kathesi.",
  "atk-s0513a44:400_0": "Sahāyatāpasena vuttagāthāya catussadanti ākiṇṇamanussatāya manussehi, pahūtadhaññatāya",
  "atk-s0513a44:400_1": "dhaññena, sulabhadārutāya dārūhi, sampannodakatāya udakenāti catūhi ussannaṁ, catussadasamannāgatanti",
  "atk-s0513a44:400_2": "attho. Vāsavenāti vāsavena dinnaṁ viya acalaṁ, vāsavato laddhavarānubhāvena ekaṁ",
  "atk-s0513a44:400_3": "rājānaṁ ārādhetvā tena dinnantipi attho. Avītarāgoti kaddame sūkaro viya kāmapaṅke",
  "atk-s0513a44:400_4": "nimuggova hutvā. Iti sopi kāmānaṁ ādīnavaṁ kathento evamāha.",
  "atk-s0513a44:401_0": "Dāsena vuttagāthāya gāmaṇīti gāmajeṭṭhako. Ayampi kāme garahantoyeva evamāha. Kañcanadeviyā",
  "atk-s0513a44:401_1": "vuttagāthāya yanti yaṁ itthinti attho. Ekarājāti aggarājā. Itthisahassānanti vacanamaṭṭhatāya",
  "atk-s0513a44:401_2": "vuttaṁ, soḷasannaṁ itthisahassānaṁ aggaṭṭhāne ṭhapetūti attho. Sīmantinīnanti sīmantadharānaṁ",
  "atk-s0513a44:401_3": "itthīnanti attho. Iti sā itthibhāve ṭhatvāpi duggandhagūtharāsiṁ viya kāme garahantīyeva",
  "atk-s0513a44:401_4": "evamāha. Dāsiyā vuttagāthāya sabbasamāgatānanti sabbesaṁ sannipatitānaṁ majjhe nisīditvā",
  "atk-s0513a44:401_5": "avikampamānā anosakkamānā sādurasaṁ bhuñjatūti attho. Dāsīnaṁ kira sāmikassa santike",
  "atk-s0513a44:401_6": "nisīditvā bhuñjanaṁ nāma appiyaṁ. Iti sā attano appiyatāya evamāha. Carātūti caratu.",
  "atk-s0513a44:401_7": "Lābhena vikatthamānāti lābhahetu kuhanakammaṁ karontī lābhasakkāraṁ uppādentī caratūti",
  "atk-s0513a44:401_8": "attho. Iminā sā dāsibhāve ṭhitāpi kilesakāmavatthukāme garahati.",
  "atk-s0513a44:402_0": "Devatāya vuttagāthāya āvāsikoti āvāsajagganako. Gajaṅgalāyanti evaṁnāmake nagare.",
  "atk-s0513a44:402_1": "Tattha kira dabbasambhārā sulabhā. Ālokasandhiṁ divasanti ekadivaseneva vātapānaṁ",
  "atk-s0513a44:402_2": "karotu. So kira devaputto kassapabuddhakāle gajaṅgalanagaraṁ nissāya yojanike jiṇṇamahāvihāre",
  "atk-s0513a44:402_3": "āvāsikasaṅghatthero hutvā jiṇṇavihāre navakammaṁ karontoyeva mahādukkhaṁ anubhavi.",
  "atk-s0513a44:402_4": "Tasmā tadeva dukkhaṁ ārabbha evamāha. Hatthinā vuttagāthāya pāsasatehīti bahūhi pāsehi.",
  "atk-s0513a44:402_5": "Chabbhīti catūsu pādesu gīvāya kaṭibhāge cāti chasu ṭhānesu. Tuttehīti dvikaṇḍakāhi",
  "atk-s0513a44:402_6": "dīghalaṭṭhīhi. Pācanehīti dasapācanehi aṅkusehi vā. So kira attano anubhūtadukkhaññeva ārabbha evamāha.",
  "atk-s0513a44:403_0": "Vānarena vuttagāthāya alakkamālīti ahituṇḍikena kaṇṭhe parikkhipitvā ṭhapitāya alakkamālāya",
  "atk-s0513a44:403_1": "samannāgato. Tipukaṇṇaviddhoti tipupiḷandhanena piḷandhakaṇṇo. Laṭṭhīhatoti sappakīḷaṁ",
  "atk-s0513a44:403_2": "sikkhāpayamāno laṭṭhiyā hato hutvā. Esopi ahituṇḍikassa hatthe attano anubhūtadukkhameva sandhāya evamāha.",
  "atk-s0513a44:404_0": "Evaṁ tehi terasahi janehi sapathe kate mahāsatto cintesi ‘‘kadāci ime ‘ayaṁ anaṭṭhameva",
  "atk-s0513a44:404_1": "naṭṭhanti kathetī’ti mayi āsaṅkaṁ kareyyuṁ, ahampi sapathaṁ karomī’’ti. Atha naṁ",
  "atk-s0513a44:404_2": "karonto cuddasamaṁ gāthamāha –",
  "atk-s0513a44:405": "91.",
  "atk-s0513a44:406": " ‘‘Yo ve anaṭṭhaṁva naṭṭhanti cāha, kāmeva so labhataṁ bhuñjatañca;",
  "atk-s0513a44:407": "Agāramajjhe maraṇaṁ upetu, yo vā bhonto saṅkati kañcidevā’’ti.",
  "atk-s0513a44:408_0": "Tattha bhontoti ālapanaṁ. Idaṁ vuttaṁ hoti – bhavanto yo anaṭṭhe koṭṭhāse ‘‘naṭṭhaṁ",
  "atk-s0513a44:408_1": "me’’ti vadati, yo vā tumhesu kañci āsaṅkati, so pañca kāmaguṇe labhatu ceva bhuñjatu",
  "atk-s0513a44:408_2": "ca, ramaṇīyameva pabbajjaṁ alabhitvā agāramajjheyeva maratūti.",
  "atk-s0513a44:409_0": "Evaṁ isīhi sapathe kate sakko bhāyitvā ‘‘ahaṁ ime vīmaṁsanto bhisāni antaradhāpesiṁ.",
  "atk-s0513a44:409_1": "Ime ca chaḍḍitakheḷapiṇḍaṁ viya kāme garahantā sapathaṁ karonti, kāme garahakāraṇaṁ",
  "atk-s0513a44:409_2": "te pucchissāmī’’ti cintetvā dissamānarūpo bodhisattaṁ vanditvā pucchanto anantaraṁ gāthamāha –",
  "atk-s0513a44:410": "92.",
  "atk-s0513a44:411": " ‘‘Yadesamānā vicaranti loke, iṭṭhañca kantañca bahūnametaṁ;",
  "atk-s0513a44:412": "Piyaṁ manuññaṁ cidha jīvaloke, kasmā isayo nappasaṁsanti kāme’’ti.",
  "atk-s0513a44:413_0": "Tattha yadesamānāti yaṁ vatthukāmaṁ kilesakāmañca kasigorakkhādīhi samavisamakammehi",
  "atk-s0513a44:413_1": "pariyesamānā sattā loke vicaranti, etaṁ bahūnaṁ devamanussānaṁ iṭṭhañca kantañca",
  "atk-s0513a44:413_2": "piyañca manuññañca, kasmā isayo nappasaṁsanti kāmeti attho. ‘‘Kāme’’ti iminā taṁ",
  "atk-s0513a44:413_3": "vatthuṁ sarūpato dasseti.",
  "atk-s0513a44:414": "Athassa pañhaṁ vissajjento mahāsatto dve gāthā abhāsi –",
  "atk-s0513a44:415": "93.",
  "atk-s0513a44:416": " ‘‘Kāmesu ve haññare bajjhare ca, kāmesu dukkhañca bhayañca jātaṁ;",
  "atk-s0513a44:417": "Kāmesu bhūtādhipatī pamattā, pāpāni kammāni karonti mohā.",
  "atk-s0513a44:418": "94.",
  "atk-s0513a44:419": " ‘‘Te pāpadhammā pasavetva pāpaṁ, kāyassa bhedā nirayaṁ vajanti;",
  "atk-s0513a44:420": "Ādīnavaṁ kāmaguṇesu disvā, tasmā isayo nappasaṁsanti kāme’’ti.",
  "atk-s0513a44:421_0": "Tattha kāmesūti kāmahetu, kāme nissāya kāyaduccaritādīni karontīti attho. Haññareti",
  "atk-s0513a44:421_1": "daṇḍādīhi haññanti. Bajjhareti rajjubandhanādīhi bajjhanti. Dukkhanti kāyikacetasikaṁ",
  "atk-s0513a44:421_2": "asātaṁ dukkhaṁ. Bhayanti attānuvādādikaṁ sabbampi bhayaṁ. Bhūtādhipatīti sakkaṁ ālapati.",
  "atk-s0513a44:421_3": "Ādīnavanti evarūpaṁ dosaṁ. So panesa ādīnavo dukkhakkhandhādīhi suttehi (ma. ni.",
  "atk-s0513a44:421_4": "1.163-180) dīpetabbo.",
  "atk-s0513a44:422": "Sakko mahāsattassa kathaṁ sutvā saṁviggamānaso anantaraṁ gāthamāha –",
  "atk-s0513a44:423": "95.",
  "atk-s0513a44:424": " ‘‘Vīmaṁsamāno isino bhisāni, tīre gahetvāna thale nidhesiṁ;",
  "atk-s0513a44:425": "Suddhā apāpā isayo vasanti, etāni te brahmacārī bhisānī’’ti.",
  "atk-s0513a44:426_0": "Tattha vimaṁsamānoti bhante, ahaṁ ‘‘ime isayo kāmādhimuttā vā, no vā’’ti vīmaṁsanto.",
  "atk-s0513a44:426_1": "Isinoti tava mahesino santakāni bhisāni. Tīre gahetvānāti tīre nikkhittāni gahetvā",
  "atk-s0513a44:426_2": "thale ekamante nidhesiṁ. Suddhāti idāni mayā tumhākaṁ sapathakiriyāya ñātaṁ ‘‘ime",
  "atk-s0513a44:426_3": "isayo suddhā apāpā hutvā vasantī’’ti.",
  "atk-s0513a44:427": "Taṁ sutvā bodhisatto gāthamāha –",
  "atk-s0513a44:428": "96.",
  "atk-s0513a44:429": " ‘‘Na te naṭā no pana kīḷaneyyā, na bandhavā no pana te sahāyā;",
  "atk-s0513a44:430": "Kismiṁ vupatthambha sahassanetta, isīhi tvaṁ kīḷasi devarājā’’ti.",
  "atk-s0513a44:431_0": "Tattha na te naṭā noti devarāja, mayaṁ tava naṭā vā kīḷitabbayuttakā vā keci na homa,",
  "atk-s0513a44:431_1": "nāpi tava ñātakā, na sahāyā, atha tvaṁ kiṁ vā upatthambhaṁ katvā kiṁ nissāya isīhi",
  "atk-s0513a44:431_2": "saddhiṁ kīḷasīti attho.",
  "atk-s0513a44:432": "Atha naṁ sakko khamāpento vīsatimaṁ gāthamāha –",
  "atk-s0513a44:433": "97.",
  "atk-s0513a44:434": " ‘‘Ācariyo mesi pitā ca mayhaṁ, esā patiṭṭhā khalitassa brahme;",
  "atk-s0513a44:435": "Ekāparādhaṁ khama bhūripañña, na paṇḍitā kodhabalā bhavantī’’ti.",
  "atk-s0513a44:436": "Tattha esā patiṭṭhāti esā tava pādacchāyā ajja mama khalitassa aparaddhassa patiṭṭhā hotu. Kodhabalāti paṇḍitā nāma khantibalā bhavanti, na kodhabalāti.",
  "atk-s0513a44:437": "Atha mahāsatto sakkassa devarañño khamitvā sayaṁ isigaṇaṁ khamāpento itaraṁ gāthamāha –",
  "atk-s0513a44:438": "98.",
  "atk-s0513a44:439": " ‘‘Suvāsitaṁ isinaṁ ekarattaṁ, yaṁ vāsavaṁ bhūtapatiddasāma;",
  "atk-s0513a44:440": "Sabbeva bhonto sumanā bhavantu, yaṁ brāhmaṇo paccupādī bhisānī’’ti.",
  "atk-s0513a44:441_0": "Tattha suvāsitaṁ isinaṁ ekarattanti āyasmantānaṁ isīnaṁ ekarattampi imasmiṁ araññe",
  "atk-s0513a44:441_1": "vasitaṁ suvasitameva. Kiṁkāraṇā? Yaṁ vāsavaṁ bhūtapatiṁ addasāma, sace hi mayaṁ nagare",
  "atk-s0513a44:441_2": "avasimha, imaṁ na addasāma. Bhontoti bhavanto sabbepi sumanā bhavantu, tussantu,",
  "atk-s0513a44:441_3": "sakkassa devarañño khamantu. Kiṁkāraṇā? Yaṁ brāhmaṇo paccupādī bhisāni, yasmā tumhākaṁ",
  "atk-s0513a44:441_4": "ācariyo bhisāni paṭilabhīti.",
  "atk-s0513a44:442": "Sakko isigaṇaṁ vanditvā devalokameva gato. Isigaṇopi jhānābhiññāyo nibbattetvā brahmalokūpago ahosi.",
  "atk-s0513a44:443_0": "Satthā imaṁ dhammadesanaṁ āharitvā ‘‘evaṁ bhikkhu porāṇakapaṇḍitā sapathaṁ katvā",
  "atk-s0513a44:443_1": "kilese pajahiṁsū’’ti vatvā saccāni pakāsesi, saccapariyosāne ukkaṇṭhitabhikkhu sotāpattiphale",
  "atk-s0513a44:443_2": "patiṭṭhahi. Jātakaṁ samodhānento puna satthā tisso gāthā abhāsi –",
  "atk-s0513a44:444": "99.",
  "atk-s0513a44:445": " ‘‘Ahañca sāriputto ca, moggallāno ca kassapo;",
  "atk-s0513a44:446": "Anuruddho puṇṇo ānando, tadāsuṁ satta bhātaro.",
  "atk-s0513a44:447": "100.",
  "atk-s0513a44:448": " ‘‘Bhaginī uppalavaṇṇā ca, dāsī khujjuttarā tadā;",
  "atk-s0513a44:449": "Citto gahapati dāso, yakkho sātāgiro tadā.",
  "atk-s0513a44:450": "101.",
  "atk-s0513a44:451": " ‘‘Pālileyyo tadā nāgo, madhudo seṭṭhavānaro;",
  "atk-s0513a44:452": "Kāḷudāyī tadā sakko, evaṁ dhāretha jātaka’’nti.",
  "atk-s0513a44:453": "Bhisajātakavaṇṇanā pañcamā.",
  "atk-s0513a44:455": " [489] 6. Surucijātakavaṇṇanā",
  "atk-s0513a44:456_0": "Mahesīsurucino bhariyāti idaṁ satthā sāvatthiṁ upanissāya migāramātupāsāde viharanto",
  "atk-s0513a44:456_1": "visākhāya mahāupāsikāya laddhe aṭṭha vare ārabbha kathesi. Sā hi ekadivasaṁ jetavane",
  "atk-s0513a44:456_2": "dhammakathaṁ sutvā bhagavantaṁ saddhiṁ bhikkhusaṅghena svātanāya nimantetvā pakkāmi.",
  "atk-s0513a44:456_3": "Tassā pana rattiyā accayena cātuddīpiko mahāmegho pāvassi . Bhagavā bhikkhū āmantetvā",
  "atk-s0513a44:456_4": "‘‘yathā, bhikkhave, jetavane vassati, evaṁ catūsu dīpesu vassati, ovassāpetha, bhikkhave,",
  "atk-s0513a44:456_5": "kāyaṁ, ayaṁ pacchimako cātuddīpiko mahāmegho’’ti vatvā ovassāpitakāyehi bhikkhūhi",
  "atk-s0513a44:456_6": "saddhiṁ iddhibalena jetavane antarahito visākhāya koṭṭhake pāturahosi. Upāsikā ‘‘acchariyaṁ",
  "atk-s0513a44:456_7": "vata bho, abbhutaṁ vata bho, tathāgatassa mahiddhikatā mahānubhāvatā, yatra hi nāma",
  "atk-s0513a44:456_8": "jāṇukamattesupi oghesu vattamānesu kaṭimattesupi oghesu vattamānesu na hi nāma ekabhikkhussapi",
  "atk-s0513a44:456_9": "pādā vā cīvarāni vā allāni bhavissantī’’ti haṭṭhā udaggā buddhappamukhaṁ bhikkhusaṅghaṁ",
  "atk-s0513a44:456_10": "parivisitvā katabhattakiccaṁ bhagavantaṁ etadavoca ‘‘aṭṭhāhaṁ, bhante, bhagavantaṁ",
  "atk-s0513a44:456_11": "varāni yācāmī’’ti. ‘‘Atikkantavarā kho, visākhe, tathāgatā’’ti. ‘‘Yāni ca, bhante,",
  "atk-s0513a44:456_12": "kappiyāni yāni ca anavajjānī’’ti. ‘‘Vadehi visākhe’’ti. ‘‘Icchāmahaṁ, bhante, bhikkhusaṅghassa",
  "atk-s0513a44:456_13": "yāvajīvaṁ vassikasāṭikaṁ dātuṁ, āgantukabhattaṁ dātuṁ, gamikabhattaṁ dātuṁ, gilānabhattaṁ",
  "atk-s0513a44:456_14": "dātuṁ, gilānupaṭṭhākabhattaṁ dātuṁ, gilānabhesajjaṁ dātuṁ, dhuvayāguṁ dātuṁ, bhikkhunisaṅghassa",
  "atk-s0513a44:456_15": "yāvajīvaṁ udakasāṭikaṁ dātu’’nti.",
  "atk-s0513a44:457_0": "Satthā ‘‘kaṁ pana tvaṁ, visākhe, atthavasaṁ sampassamānā tathāgataṁ aṭṭha varāni",
  "atk-s0513a44:457_1": "yācasī’’ti pucchitvā tāya varānisaṁse kathite ‘‘sādhu sādhu, visākhe, sādhu kho tvaṁ,",
  "atk-s0513a44:457_2": "visākhe, imaṁ ānisaṁsaṁ sampassamānā tathāgataṁ aṭṭha varāni yācasī’’ti vatvā ‘‘anujānāmi",
  "atk-s0513a44:457_3": "te, visākhe, aṭṭha varānī’’ti aṭṭha vare datvā anumodanaṁ katvā pakkāmi. Athekadivasaṁ",
  "atk-s0513a44:457_4": "satthari pubbārāme viharante bhikkhū dhammasabhāyaṁ kathaṁ samuṭṭhāpesuṁ ‘‘āvuso,",
  "atk-s0513a44:457_5": "visākhā mahāupāsikā mātugāmattabhāve ṭhatvāpi dasabalassa santike aṭṭha vare labhi,",
  "atk-s0513a44:457_6": "aho mahāguṇā’’ti. Satthā āgantvā ‘‘kāya nuttha, bhikkhave, etarahi kathāya sannisinnā’’ti",
  "atk-s0513a44:457_7": "pucchitvā ‘‘imāya nāmā’’ti vutte ‘‘na, bhikkhave, visākhā idāneva mama santikā vare",
  "atk-s0513a44:457_8": "labhati, pubbepesā labhiyevā’’ti vatvā atītaṁ āhari.",
  "atk-s0513a44:458_0": "Atīte mithilāyaṁ suruci nāma rājā rajjaṁ kārento puttaṁ paṭilabhitvā tassa ‘‘surucikumāro’’tveva",
  "atk-s0513a44:458_1": "nāmaṁ akāsi. So vayappatto ‘‘takkasilāyaṁ sippaṁ uggaṇhissāmī’’ti gantvā nagaradvāre",
  "atk-s0513a44:458_2": "sālāyaṁ nisīdi. Bārāṇasiraññopi putto brahmadattakumāro nāma tatheva gantvā surucikumārassa",
  "atk-s0513a44:458_3": "nisinnaphalakeyeva nisīdi. Te aññamaññaṁ pucchitvā vissāsikā hutvā ekatova ācariyassa",
  "atk-s0513a44:458_4": "santikaṁ gantvā ācariyabhāgaṁ datvā sippaṁ paṭṭhapetvā na cirasseva niṭṭhitasippā",
  "atk-s0513a44:458_5": "ācariyaṁ āpucchitvā thokaṁ maggaṁ ekatova gantvā dvedhāpathe ṭhitā aññamaññaṁ āliṅgitvā",
  "atk-s0513a44:458_6": "mittadhammānurakkhaṇatthaṁ katikaṁ kariṁsu ‘‘sace mama putto jāyati, tava dhītā,",
  "atk-s0513a44:458_7": "tava putto, mama dhītā, tesaṁ āvāhavivāhaṁ karissāmā’’ti. Tesu rajjaṁ kārentesu surucimahārājassa",
  "atk-s0513a44:458_8": "putto jāyi, ‘‘surucikumāro’’tvevassa nāmaṁ kariṁsu. Brahmadattassa dhītā jāyi, ‘‘sumedhā’’tissā nāmaṁ kariṁsu.",
  "atk-s0513a44:459_0": "Surucikumāro vayappatto takkasilāyaṁ gantvā sippaṁ uggaṇhitvā āgacchi. Atha naṁ pitā",
  "atk-s0513a44:459_1": "rajje abhisiñcitukāmo hutvā ‘‘sahāyassa kira me bārāṇasirañño dhītā atthi, tamevassa",
  "atk-s0513a44:459_2": "aggamahesiṁ karissāmī’’ti tassā atthāya bahuṁ paṇṇākāraṁ datvā amacce pesesi. Tesaṁ",
  "atk-s0513a44:459_3": "anāgatakāleyeva bārāṇasirājā deviṁ pucchi ‘‘bhadde, mātugāmassa nāma kiṁ atirekadukkha’’nti?",
  "atk-s0513a44:459_4": "‘‘Sapattirosadukkhaṁ devā’’ti. ‘‘Tena hi, bhadde, amhākaṁ ekaṁ dhītaraṁ sumedhādeviṁ",
  "atk-s0513a44:459_5": "tamhā dukkhā mocetvā yo etaṁ ekikameva gaṇhissati, tassa dassāmā’’ti āha. So tehi",
  "atk-s0513a44:459_6": "amaccehi āgantvā tassā nāme gahite ‘‘tātā, kāmaṁ mayā pubbe mayhaṁ sahāyassa paṭiññā",
  "atk-s0513a44:459_7": "katā, imaṁ pana mayaṁ itthighaṭāya antare na khipitukāmā, yo etaṁ ekikameva gaṇhāti,",
  "atk-s0513a44:459_8": "tassa dātukāmamhā’’ti āha. Te rañño santikaṁ pahiṇiṁsu. Rājā pana ‘‘amhākaṁ rajjaṁ",
  "atk-s0513a44:459_9": "mahantaṁ, sattayojanikaṁ mithilanagaraṁ, tīṇi yojanasatāni raṭṭhaparicchedo, heṭṭhimantena",
  "atk-s0513a44:459_10": "soḷasa itthisahassāni laddhuṁ vaṭṭatī’’ti vatvā na rocesi.",
  "atk-s0513a44:460_0": "Surucikumāro pana sumedhāya rūpasampadaṁ sutvā savanasaṁsaggena bajjhitvā ‘‘ahaṁ",
  "atk-s0513a44:460_1": "taṁ ekikameva gaṇhissāmi, na mayhaṁ itthighaṭāya attho, tameva ānentū’’ti mātāpitūnaṁ",
  "atk-s0513a44:460_2": "pesesi. Te tassa manaṁ abhinditvā bahuṁ dhanaṁ pesetvā mahantena parivārena taṁ ānetvā",
  "atk-s0513a44:460_3": "kumārassa aggamahesiṁ katvā ekatova abhisiñciṁsu. So surucimahārājā nāma hutvā dhammena",
  "atk-s0513a44:460_4": "rajjaṁ kārento tāya saddhiṁ piyasaṁvāsaṁ vasi. Sā pana dasa vassasahassāni tassa",
  "atk-s0513a44:460_5": "gehe vasantī neva puttaṁ, na dhītaraṁ labhi. Atha nāgarā sannipatitvā rājaṅgaṇe upakkositvā",
  "atk-s0513a44:460_6": "‘‘kimeta’’nti vutte ‘‘rañño doso natthi, vaṁsānupālako pana vo putto na vijjati,",
  "atk-s0513a44:460_7": "tumhākaṁ ekāva devī, rājakule ca nāma heṭṭhimantena soḷasahi itthisahassehi bhavitabbaṁ,",
  "atk-s0513a44:460_8": "itthighaṭaṁ gaṇha, deva, addhā tāsu puññavatī puttaṁ labhissatī’’ti vatvā ‘‘tātā,",
  "atk-s0513a44:460_9": "kiṁ kathetha, ‘ahaṁ aññaṁ na gaṇhissāmī’ti paṭiññaṁ datvā mayā esā ānītā, na sakkā",
  "atk-s0513a44:460_10": "musāvādaṁ kātuṁ, na mayhaṁ itthighaṭāya attho’’ti raññā paṭikkhittā pakkamiṁsu.",
  "atk-s0513a44:461_0": "Sumedhā taṁ kathaṁ sutvā ‘‘rājā tāva saccavāditāya aññā itthiyo na ānesi, ahameva",
  "atk-s0513a44:461_1": "panassa ānessāmī’’ti rañño mātusamabhariyaṭṭhāne ṭhatvā attano ruciyāva khattiyakaññānaṁ",
  "atk-s0513a44:461_2": "sahassaṁ, amaccakaññānaṁ sahassaṁ, gahapatikaññānaṁ sahassaṁ, sabbasamayanāṭakitthīnaṁ",
  "atk-s0513a44:461_3": "sahassanti cattāri itthisahassāni ānesi. Tāpi dasa vassasahassāni rājakule vasitvā",
  "atk-s0513a44:461_4": "neva puttaṁ, na dhītaraṁ labhiṁsu. Etenevupāyena aparānipi tikkhattuṁ cattāri cattāri",
  "atk-s0513a44:461_5": "sahassāni ānesi. Tāpi neva puttaṁ, na dhītaraṁ labhiṁsu. Ettāvatā soḷasa itthisahassāni",
  "atk-s0513a44:461_6": "ahesuṁ. Cattālīsa vassasahassāni atikkamiṁsu, tāni tāya ekikāya vutthehi dasahi sahassehi",
  "atk-s0513a44:461_7": "saddhiṁ paññāsa vassasahassāni honti. Atha nāgarā sannipatitvā puna upakkositvā ‘‘kimeta’’nti",
  "atk-s0513a44:461_8": "vutte ‘‘deva, tumhākaṁ itthiyo puttaṁ patthetuṁ āṇāpethā’’ti vadiṁsu. Rājā ‘‘sādhū’’ti",
  "atk-s0513a44:461_9": "sampaṭicchitvā ‘‘tumhe puttaṁ patthethā’’ti āha. Tā tato paṭṭhāya puttaṁ patthayamānā",
  "atk-s0513a44:461_10": "nānādevatā namassanti, nānāvatāni caranti, putto nuppajjateva. Atha rājā sumedhaṁ",
  "atk-s0513a44:461_11": "āha ‘‘bhadde, tvampi puttaṁ patthehī’’ti. Sā ‘‘sādhū’’ti pannarasauposathadivase",
  "atk-s0513a44:461_12": "aṭṭhaṅgasamannāgataṁ uposathaṁ samādāya sirigabbhe sīlāni āvajjamānā kappiyamañcake",
  "atk-s0513a44:461_13": "nisīdi . Sesā ajavatagovatā hutvā puttaṁ alabhitvā uyyānaṁ agamaṁsu.",
  "atk-s0513a44:462_0": "Sumedhāya sīlatejena sakkassa bhavanaṁ kampi. Tadā sakko āvajjento ‘‘sumedhā puttaṁ",
  "atk-s0513a44:462_1": "pattheti, puttamassā dassāmi, na kho pana sakkā yaṁ vā taṁ vā dātuṁ, anucchavikamassā",
  "atk-s0513a44:462_2": "puttaṁ upadhāressāmī’’ti upadhārento naḷakāradevaputtaṁ passi. So hi puññasampanno",
  "atk-s0513a44:462_3": "satto purimattabhāve bārāṇasiyaṁ vasanto vappakāle khettaṁ gacchanto ekaṁ paccekabuddhaṁ",
  "atk-s0513a44:462_4": "disvā dāsakammakare ‘‘vapathā’’ti pahiṇi. Sayaṁ nivattitvā paccekabuddhaṁ gehaṁ netvā",
  "atk-s0513a44:462_5": "bhojetvā puna gaṅgātīraṁ ānetvā puttena saddhiṁ ekato hutvā udumbarabhittipādaṁ naḷabhittikaṁ",
  "atk-s0513a44:462_6": "paṇṇasālaṁ katvā dvāraṁ yojetvā caṅkamaṁ katvā paccekabuddhaṁ tattheva temāsaṁ vasāpetvā",
  "atk-s0513a44:462_7": "vutthavassaṁ dve pitāputtā ticīvarena acchādetvā uyyojesuṁ. Eteneva niyāmena sattaṭṭha",
  "atk-s0513a44:462_8": "paccekabuddhe tāya paṇṇasālāya vasāpetvā ticīvarāni adaṁsu. ‘‘Dve pitāputtā naḷakārā",
  "atk-s0513a44:462_9": "hutvā gaṅgātīre veḷuṁ upadhārentā paccekabuddhaṁ disvā evamakaṁsū’’tipi vadantiyeva.",
  "atk-s0513a44:463_0": "Te kālaṁ katvā tāvatiṁsabhavane nibbattitvā chasu kāmāvacarasaggesu anulomapaṭilomena",
  "atk-s0513a44:463_1": "mahantaṁ devissariyaṁ anubhavantā vicaranti. Te tato cavitvā uparidevaloke nibbattitukāmā",
  "atk-s0513a44:463_2": "honti. Sakko tathā gatabhāvaṁ ñatvā tesu ekassa vimānadvāraṁ gantvā taṁ āgantvā vanditvā",
  "atk-s0513a44:463_3": "ṭhitaṁ āha – ‘‘mārisa, tayā manussalokaṁ gantuṁ vaṭṭatī’’ti. ‘‘Mahārāja, manussaloko",
  "atk-s0513a44:463_4": "nāma jeguccho paṭikūlo, tattha ṭhitā dānādīni puññāni katvā devalokaṁ patthenti,",
  "atk-s0513a44:463_5": "tattha gantvā kiṁ karissāmī’’ti. ‘‘Mārisa, devaloke paribhuñjitabbasampattiṁ manussaloke",
  "atk-s0513a44:463_6": "paribhuñjissasi, pañcavīsatiyojanubbedhe navayojanaāyāme aṭṭhayojanavitthāre ratanapāsāde",
  "atk-s0513a44:463_7": "vasissasi, adhivāsehī’’ti. So adhivāsesi. Sakko tassa paṭiññaṁ gahetvā isivesena",
  "atk-s0513a44:463_8": "rājuyyānaṁ gantvā tāsaṁ itthīnaṁ upari ākāse caṅkamanto attānaṁ dassetvā ‘‘kassāhaṁ",
  "atk-s0513a44:463_9": "puttavaraṁ dammi, kā puttavaraṁ gaṇhissatī’’ti āha. ‘‘Bhante, mayhaṁ dehi, mayhaṁ",
  "atk-s0513a44:463_10": "dehī’’ti soḷasa itthisahassāni hatthe ukkhipiṁsu. Tato sakko āha – ‘‘ahaṁ sīlavatīnaṁ",
  "atk-s0513a44:463_11": "puttaṁ dammi, tumhākaṁ kiṁ sīlaṁ, ko ācāro’’ti. Tā ukkhittahatthe samañchitvā ‘‘sace",
  "atk-s0513a44:463_12": "sīlavatiyā dātukāmo, sumedhāya santikaṁ gacchāhī’’ti vadiṁsu. So ākāseneva gantvā",
  "atk-s0513a44:463_13": "tassā vāsāgāre sīhapañjare aṭṭhāsi.",
  "atk-s0513a44:464_0": "Athassā tā itthiyo ārocesuṁ ‘‘etha, devi, sakko devarājā ‘tumhākaṁ puttavaraṁ dassāmī’ti",
  "atk-s0513a44:464_1": "ākāsenāgantvā sīhapañjare ṭhito’’ti. Sā garuparihārenāgantvā sīhapañjaraṁ ugghāṭetvā",
  "atk-s0513a44:464_2": "‘‘saccaṁ kira, bhante, tumhe sīlavatiyā puttavaraṁ dethā’’ti āha. ‘‘Āma devī’’ti.",
  "atk-s0513a44:464_3": "‘‘Tena hi mayhaṁ dethā’’ti. ‘‘Kiṁ pana te sīlaṁ, kathehi, sace me ruccati, dassāmi",
  "atk-s0513a44:464_4": "te puttavara’’nti. Sā tassa vacanaṁ sutvā ‘‘tena hi suṇāhī’’ti vatvā attano sīlaguṇaṁ",
  "atk-s0513a44:464_5": "kathentī pannarasa gāthā abhāsi –",
  "atk-s0513a44:465": "102.",
  "atk-s0513a44:466": " ‘‘Mahesī surucino bhariyā, ānītā paṭhamaṁ ahaṁ;",
  "atk-s0513a44:467": "Dasa vassasahassāni, yaṁ maṁ surucimānayi.",
  "atk-s0513a44:468": "103.",
  "atk-s0513a44:469": " ‘‘Sāhaṁ brāhmaṇa rājānaṁ, vedehaṁ mithilaggahaṁ;",
  "atk-s0513a44:470": "Nābhijānāmi kāyena, vācāya uda cetasā;",
  "atk-s0513a44:471": "Suruciṁ atimaññittha, āvi vā yadi vā raho.",
  "atk-s0513a44:472": "104.",
  "atk-s0513a44:473": " ‘‘Etena saccavajjena, putto uppajjataṁ ise;",
  "atk-s0513a44:474": "Musā me bhaṇamānāya, muddhā phalatu sattadhā.",
  "atk-s0513a44:475": "105.",
  "atk-s0513a44:476": " ‘‘Bhattu mama sassu mātā, pitā cāpi ca sassuro;",
  "atk-s0513a44:477": "Te maṁ brahme vinetāro, yāva aṭṭhaṁsu jīvitaṁ.",
  "atk-s0513a44:478": "106.",
  "atk-s0513a44:479": " ‘‘Sāhaṁ ahiṁsāratinī, kāmasā dhammacārinī;",
  "atk-s0513a44:480": "Sakkaccaṁ te upaṭṭhāsiṁ, rattindivamatanditā.",
  "atk-s0513a44:481": "107.",
  "atk-s0513a44:482": " ‘‘Etena saccavajjena, putto uppajjataṁ ise;",
  "atk-s0513a44:483": "Musā me bhaṇamānāya, muddhā phalatu sattadhā.",
  "atk-s0513a44:484": "108.",
  "atk-s0513a44:485": " ‘‘Soḷasitthisahassāni , sahabhariyāni brāhmaṇa;",
  "atk-s0513a44:486": "Tāsu issā vā kodho vā, nāhu mayhaṁ kudācanaṁ.",
  "atk-s0513a44:487": "109.",
  "atk-s0513a44:488": " ‘‘Hitena tāsaṁ nandāmi, na ca me kāci appiyā;",
  "atk-s0513a44:489": "Attānaṁvānukampāmi, sadā sabbā sapattiyo.",
  "atk-s0513a44:490": "110.",
  "atk-s0513a44:491": " ‘‘Etena saccavajjena, putto uppajjataṁ ise;",
  "atk-s0513a44:492": "Musā me bhaṇamānāya, muddhā phalatu sattadhā.",
  "atk-s0513a44:493": "111.",
  "atk-s0513a44:494": " ‘‘Dāse kammakare pesse, ye caññe anujīvino;",
  "atk-s0513a44:495": "Pesemi sahadhammena, sadā pamuditindriyā.",
  "atk-s0513a44:496": "112.",
  "atk-s0513a44:497": " ‘‘Etena saccavajjena, putto uppajjataṁ ise;",
  "atk-s0513a44:498": "Musā me bhaṇamānāya, muddhā phalatu sattadhā.",
  "atk-s0513a44:499": "113.",
  "atk-s0513a44:500": " ‘‘Samaṇe brāhmaṇe cāpi, aññe cāpi vanibbake;",
  "atk-s0513a44:501": "Tappemi annapānena, sadā payatapāṇinī.",
  "atk-s0513a44:502": "114.",
  "atk-s0513a44:503": " ‘‘Etena saccavajjena, putto uppajjataṁ ise;",
  "atk-s0513a44:504": "Musā me bhaṇamānāya, muddhā phalatu sattadhā.",
  "atk-s0513a44:505": "115.",
  "atk-s0513a44:506": " ‘‘Cātuddasiṁ pañcaddasiṁ, yā ca pakkhassa aṭṭhamī;",
  "atk-s0513a44:507": "Pāṭihāriyapakkhañca, aṭṭhaṅgasusamāgataṁ;",
  "atk-s0513a44:508": "Uposathaṁ upavasāmi, sadā sīlesu saṁvutā.",
  "atk-s0513a44:509": "116.",
  "atk-s0513a44:510": " ‘‘Etena saccavajjena, putto uppajjataṁ ise;",
  "atk-s0513a44:511": "Musā me bhaṇamānāya, muddhā phalatu sattadhā’’ti.",
  "atk-s0513a44:512_0": "Tattha mahesīti aggamahesī. Surucinoti surucirañño. Paṭhamanti soḷasannaṁ itthisahassānaṁ",
  "atk-s0513a44:512_1": "sabbapaṭhamaṁ. Yaṁ manti yasmiṁ kāle maṁ suruci ānayi, tato paṭṭhāya ahaṁ dasa vassasahassāni",
  "atk-s0513a44:512_2": "ekikāva imasmiṁ gehe vasiṁ. Atimaññitthāti muhuttampi sammukhā vā parammukhā vā atimaññinti",
  "atk-s0513a44:512_3": "idaṁ atikkamitvā maññanaṁ na jānāmi na sarāmi. Iseti taṁ ālapati.",
  "atk-s0513a44:513_0": "Temanti sasuro ca sassu cāti te ubhopi maṁ vinetāro, tehi vinītā amhi, te me yāva",
  "atk-s0513a44:513_1": "jīviṁsu, tāva ovādamadaṁsu. Ahiṁsāratinīti ahiṁsāsaṅkhātāya ratiyā samannāgatā. Mayā",
  "atk-s0513a44:513_2": "hi kunthakipillikopi na hiṁsitapubbo. Kāmasāti ekanteneva. Dhammacārinīti dasakusalakammapathesu",
  "atk-s0513a44:513_3": "pūremi. Upaṭṭhāsinti pādaparikammādīni kiccāni karontī upaṭṭhahiṁ.",
  "atk-s0513a44:514_0": "Sahabhariyānīti mayā saha ekasāmikassa bhariyabhūtāni. Nāhūti kilesaṁ nissāya issādhammo",
  "atk-s0513a44:514_1": "vā kodhadhammo vā mayhaṁ na bhūtapubbo. Hitenāti yaṁ tāsaṁ hitaṁ, teneva nandāmi,",
  "atk-s0513a44:514_2": "ure vutthadhītaro viya tā disvā tussāmi. Kācīti tāsu ekāpi mayhaṁ appiyā nāma natthi,",
  "atk-s0513a44:514_3": "sabbāpi piyakāyeva. Anukampāmīti muducittena sabbā soḷasasahassāpi tā attānaṁ viya anukampāmi.",
  "atk-s0513a44:515_0": "Sahadhammenāti nayena kāraṇena yo yaṁ kātuṁ sakkoti, taṁ tasmiṁ kamme payojemīti",
  "atk-s0513a44:515_1": "attho. Pamuditindriyāti pesentī ca niccaṁ pamuditindriyāva hutvā pesemi, ‘‘are duṭṭha",
  "atk-s0513a44:515_2": "dāsa idaṁ nāma karohī’ti evaṁ kujjhitvā na me koci katthaci pesitapubbo. Payatapāṇinīti",
  "atk-s0513a44:515_3": "dhotahatthā pasāritahatthāva hutvā. Pāṭihāriyapakkhañcāti aṭṭhamīcātuddasīpannarasīnaṁ",
  "atk-s0513a44:515_4": "paccuggamanānuggamanavasena cattāro divasā. Sadāti niccakālaṁ pañcasu sīlesu saṁvutā,",
  "atk-s0513a44:515_5": "tehi pihitagopitattabhāvāva homīti.",
  "atk-s0513a44:516_0": "Evaṁ tassā gāthāya satenapi sahassenapi vaṇṇiyamānānaṁ guṇānaṁ pamāṇaṁ nāma natthi,",
  "atk-s0513a44:516_1": "tāya pannarasahi gāthāhi attano guṇānaṁ vaṇṇitakāleyeva sakko attano bahukaraṇīyatāya",
  "atk-s0513a44:516_2": "tassā kathaṁ avicchinditvā ‘‘pahūtā abbhutāyeva te guṇā’’ti taṁ pasaṁsanto gāthādvayamāha –",
  "atk-s0513a44:517": "117.",
  "atk-s0513a44:518": " ‘‘Sabbeva te dhammaguṇā, rājaputti yasassini;",
  "atk-s0513a44:519": "Saṁvijjanti tayi bhadde, ye tvaṁ kittesi attani.",
  "atk-s0513a44:520": "118.",
  "atk-s0513a44:521": " ‘‘Khattiyo jātisampanno, abhijāto yasassimā;",
  "atk-s0513a44:522": "Dhammarājā videhānaṁ, putto uppajjate tavā’’ti.",
  "atk-s0513a44:523_0": "Tattha dhammaguṇāti sabhāvaguṇā bhūtaguṇā. Saṁvijjantīti ye tayā vuttā, te sabbeva",
  "atk-s0513a44:523_1": "tayi upalabbhanti. Abhijātoti atijāto suddhajāto. Yasassimāti yasasampannena parivārasampannena",
  "atk-s0513a44:523_2": "samannāgato. Uppajjateti evarūpo putto tava uppajjissati, mā cintayīti.",
  "atk-s0513a44:524": "Sā tassa vacanaṁ sutvā somanassajātā taṁ pucchantī dve gāthā abhāsi –",
  "atk-s0513a44:525": "119.",
  "atk-s0513a44:526": " ‘‘Dummī rajojalladharo, aghe vehāyasaṁ ṭhito;",
  "atk-s0513a44:527": "Manuññaṁ bhāsase vācaṁ, yaṁ mayhaṁ hadayaṅgamaṁ.",
  "atk-s0513a44:528": "120.",
  "atk-s0513a44:529": " ‘‘Devatānusi saggamhā, isi vāsi mahiddhiko;",
  "atk-s0513a44:530": "Ko vāsi tvaṁ anuppatto, attānaṁ me pavedayā’’ti.",
  "atk-s0513a44:531_0": "Tattha dummīti anañjitāmaṇḍito sakko āgacchanto ramaṇīyena tāpasavesena āgato, pabbajitavesena",
  "atk-s0513a44:531_1": "āgatattā pana sā evamāha. Agheti appaṭighe ṭhāne. Yaṁ mayhanti yaṁ etaṁ manuññaṁ",
  "atk-s0513a44:531_2": "vācaṁ mayhaṁ bhāsasi, taṁ bhāsamāno tvaṁ devatānusi saggamhā idhāgato. Isi vāsi mahiddhikoti",
  "atk-s0513a44:531_3": "yakkhādīsu ko vā tvaṁ asi idhānuppatto, attānaṁ me pavedaya, yathābhūtaṁ kathehīti vadati.",
  "atk-s0513a44:532": "Sakko tassā kathento cha gāthā abhāsi –",
  "atk-s0513a44:533": "121.",
  "atk-s0513a44:534": " ‘‘Yaṁ devasaṅghā vandanti, sudhammāyaṁ samāgatā;",
  "atk-s0513a44:535": "Sohaṁ sakko sahassakkho, āgatosmi tavantike.",
  "atk-s0513a44:536": "122.",
  "atk-s0513a44:537": " ‘‘Itthiyo jīvalokasmiṁ, yā hoti samacārinī;",
  "atk-s0513a44:538": "Medhāvinī sīlavatī, sassudevā patibbatā.",
  "atk-s0513a44:539": "123.",
  "atk-s0513a44:540": " ‘‘Tādisāya sumedhāya, sucikammāya nāriyā;",
  "atk-s0513a44:541": "Devā dassanamāyanti, mānusiyā amānusā.",
  "atk-s0513a44:542": "124.",
  "atk-s0513a44:543": " ‘‘Tvañca bhadde suciṇṇena, pubbe sucaritena ca;",
  "atk-s0513a44:544": "Idha rājakule jātā, sabbakāmasamiddhinī.",
  "atk-s0513a44:545": "125.",
  "atk-s0513a44:546": " ‘‘Ayañca te rājaputti, ubhayattha kaṭaggaho;",
  "atk-s0513a44:547": "Devalokūpapattī ca, kittī ca idha jīvite.",
  "atk-s0513a44:548": "126.",
  "atk-s0513a44:549": " ‘‘Ciraṁ sumedhe sukhinī, dhammamattani pālaya;",
  "atk-s0513a44:550": "Esāhaṁ tidivaṁ yāmi, piyaṁ me tava dassana’’nti.",
  "atk-s0513a44:551_0": "Tattha sahassakkhoti atthasahassassa taṁmuhuttaṁ dassanavasena sahassakkho. Itthiyoti",
  "atk-s0513a44:551_1": "itthī. Samacārinīti tīhi dvārehi samacariyāya samannāgatā. Tādisāyāti tathārūpāya.",
  "atk-s0513a44:551_2": "Sumedhāyāti supaññāya. Ubhayattha kaṭaggahoti ayaṁ tava imasmiñca attabhāve anāgate",
  "atk-s0513a44:551_3": "ca jayaggāho. Tesu anāgate devalokuppatti ca idha jīvite pavattamāne kitti cāti ayaṁ",
  "atk-s0513a44:551_4": "ubhayattha kaṭaggaho nāma. Dhammanti evaṁ sabhāvaguṇaṁ ciraṁ attani pālaya. Esāhanti",
  "atk-s0513a44:551_5": "eso ahaṁ. Piyaṁ meti mayhaṁ tava dassanaṁ piyaṁ.",
  "atk-s0513a44:552_0": "Devaloke pana me kiccakaraṇīyaṁ atthi, tasmā gacchāmi, tvaṁ appamattā hohīti tassā",
  "atk-s0513a44:552_1": "ovādaṁ datvā pakkāmi. Naḷakāradevaputto pana paccūsakāle cavitvā tassā kucchiyaṁ",
  "atk-s0513a44:552_2": "paṭisandhiṁ gaṇhi. Sā gabbhassa patiṭṭhitabhāvaṁ ñatvā rañño ārocesi, rājā gabbhassa",
  "atk-s0513a44:552_3": "parihāraṁ adāsi. Sā dasamāsaccayena puttaṁ vijāyi, ‘‘mahāpanādo’’tissa nāmaṁ kariṁsu.",
  "atk-s0513a44:552_4": "Ubhayaraṭṭhavāsino ‘‘sāmiputtassa no khīramūla’’nti ekekaṁ kahāpaṇaṁ rājaṅgaṇe khipiṁsu,",
  "atk-s0513a44:552_5": "mahādhanarāsi ahosi. Raññā paṭikkhittāpi ‘‘sāmiputtassa no vaḍḍhitakāle paribbayo",
  "atk-s0513a44:552_6": "bhavissatī’’ti aggahetvāva pakkamiṁsu. Kumāro pana mahāparivārena vaḍḍhitvā vayappatto",
  "atk-s0513a44:552_7": "soḷasavassakāleyeva sabbasippesu nipphattiṁ pāpuṇi. Rājā puttassa vayaṁ oloketvā",
  "atk-s0513a44:552_8": "deviṁ āha – ‘‘bhadde, puttassa me rajjābhisekakālo, ramaṇīyamassa pāsādaṁ kāretvā",
  "atk-s0513a44:552_9": "abhisekaṁ karissāmī’’ti. Sā ‘‘sādhu devā’’ti sampaṭicchi. Rājā vatthuvijjācariye",
  "atk-s0513a44:552_10": "pakkosāpetvā ‘‘tātā, vaḍḍhakiṁ gahetvā amhākaṁ nivesanato avidūre puttassa me pāsādaṁ",
  "atk-s0513a44:552_11": "māpetha, rajjena naṁ abhisiñcissāmā’’ti āha. Te ‘‘sādhu, devā’’ti bhūmippadesaṁ vīmaṁsanti.",
  "atk-s0513a44:553_0": "Tasmiṁ khaṇe sakkassa bhavanaṁ uṇhākāraṁ dassesi. So taṁ kāraṇaṁ ñatvā vissakammaṁ",
  "atk-s0513a44:553_1": "āmantetvā ‘‘gaccha, tāta, mahāpanādakumārassa āyāmena navayojanikaṁ, vitthārato aṭṭhayojanikaṁ,",
  "atk-s0513a44:553_2": "ubbedhena pañcavīsatiyojanikaṁ, ratanapāsādaṁ māpehī’’ti pesesi. So vaḍḍhakīvesena",
  "atk-s0513a44:553_3": "vaḍḍhakīnaṁ santikaṁ gantvā ‘‘tumhe pātarāsaṁ bhuñjitvā ethā’’ti te pesetvā daṇḍakena",
  "atk-s0513a44:553_4": "bhūmiṁ pahari, tāvadeva vuttappakāro sattabhūmiko pāsādo uṭṭhahi. Mahāpanādassa pāsādamaṅgalaṁ,",
  "atk-s0513a44:553_5": "chattamaṅgalaṁ, āvāhamaṅgalanti tīṇi maṅgalāni ekatova ahesuṁ. Maṅgalaṭṭhāne ubhayaraṭṭhavāsino",
  "atk-s0513a44:553_6": "sannipatitvā maṅgalacchaṇena satta vassāni vītināmesuṁ. Neva ne rājā uyyojesi, tesaṁ",
  "atk-s0513a44:553_7": "vatthālaṅkārakhādanīyabhojanīyādi sabbaṁ rājakulasantakameva ahosi. Te sattasaṁvaccharaccayena",
  "atk-s0513a44:553_8": "upakkositvā surucimahārājena ‘‘kimeta’’nti puṭṭhā ‘‘mahārāja, amhākaṁ maṅgalaṁ bhuñjantānaṁ",
  "atk-s0513a44:553_9": "satta vassāni gatāni, kadā maṅgalassa osānaṁ bhavissatī’’ti āhaṁsu. Tato rājā ‘‘tātā,",
  "atk-s0513a44:553_10": "puttena me ettakaṁ kālaṁ na hasitapubbaṁ, yadā so hasissati, tadā gamissathā’’ti",
  "atk-s0513a44:553_11": "āha. Atha mahājano bheriṁ carāpetvā naṭe sannipātesi. Cha naṭasahassāni sannipatitvā",
  "atk-s0513a44:553_12": "satta koṭṭhāsā hutvā naccantā rājānaṁ hasāpetuṁ nāsakkhiṁsu. Tassa kira dīgharattaṁ",
  "atk-s0513a44:553_13": "dibbanāṭakānaṁ diṭṭhattā tesaṁ naccaṁ amanuññaṁ ahosi.",
  "atk-s0513a44:554_0": "Tadā bhaṇḍukaṇḍo ca paṇḍukaṇḍo cāti dve nāṭakajeṭṭhakā ‘‘mayaṁ rājānaṁ hasāpessāmā’’ti",
  "atk-s0513a44:554_1": "rājaṅgaṇaṁ pavisiṁsu. Tesu bhaṇḍukaṇḍo tāva rājadvāre mahantaṁ atulaṁ nāma ambaṁ",
  "atk-s0513a44:554_2": "māpetvā suttaguḷaṁ khipitvā tassa sākhāya laggāpetvā suttena atulambaṁ abhiruhi.",
  "atk-s0513a44:554_3": "Atulamboti kira vessavaṇassa ambo. Atha tampi vessavaṇassa dāsā gahetvā aṅgapaccaṅgāni",
  "atk-s0513a44:554_4": "chinditvā pātesuṁ, sesanāṭakā tāni samodhānetvā udakena abhisiñciṁsu. So pupphapaṭaṁ",
  "atk-s0513a44:554_5": "nivāsetvā ca pārupitvā ca naccantova uṭṭhahi. Mahāpanādo tampi disvā neva hasi. Paṇḍukaṇḍo",
  "atk-s0513a44:554_6": "naṭo rājaṅgaṇe dārucitakaṁ kāretvā attano parisāya saddhiṁ aggiṁ pāvisi. Tasmiṁ nibbute",
  "atk-s0513a44:554_7": "citakaṁ udakena abhisiñciṁsu. So sapariso pupphapaṭaṁ nivāsetvā ca pārupitvā ca naccantova",
  "atk-s0513a44:554_8": "uṭṭhahi. Tampi disvā rājā neva hasi. Iti taṁ hasāpetuṁ asakkontā manussā upaddutā ahesuṁ.",
  "atk-s0513a44:555_0": "Sakko taṁ kāraṇaṁ ñatvā ‘‘gaccha, tāta, mahāpanādaṁ hasāpetvā ehī’’ti devanaṭaṁ pesesi.",
  "atk-s0513a44:555_1": "So āgantvā rājaṅgaṇe ākāse ṭhatvā upaḍḍhaaṅgaṁ nāma dassesi, ekova hattho, ekova",
  "atk-s0513a44:555_2": "pādo, ekaṁ akkhi, ekā dāṭhā naccati calati phandati, sesaṁ niccalamahosi. Taṁ disvā",
  "atk-s0513a44:555_3": "mahāpanādo thokaṁ hasitaṁ akāsi. Mahājano pana hasanto hasanto hāsaṁ sandhāretuṁ",
  "atk-s0513a44:555_4": "satiṁ paccupaṭṭhāpetuṁ asakkonto aṅgāni vissajjetvā rājaṅgaṇeyeva pati, tasmiṁ kāle",
  "atk-s0513a44:555_5": "maṅgalaṁ niṭṭhitaṁ. Sesamettha ‘‘panādo nāma so rājā, yassa yūpo suvaṇṇayo’’ti mahāpanādajātakena",
  "atk-s0513a44:555_6": "vaṇṇetabbaṁ. Rājā mahāpanādo dānādīni puññāni katvā āyupariyosāne devalokameva gato.",
  "atk-s0513a44:556_0": "Satthā imaṁ dhammadesanaṁ āharitvā ‘‘evaṁ, bhikkhave, visākhā pubbepi mama santikā",
  "atk-s0513a44:556_1": "varaṁ labhiyevā’’ti vatvā jātakaṁ samodhānesi – ‘‘tadā mahāpanādo bhaddaji ahosi,",
  "atk-s0513a44:556_2": "sumedhādevī visākhā, vissakammo ānando, sakko pana ahameva ahosi’’nti.",
  "atk-s0513a44:557": "Surucijātakavaṇṇanā chaṭṭhā.",
  "atk-s0513a44:559": " [490] 7. Pañcuposathajātakavaṇṇanā",
  "atk-s0513a44:560_0": "Appossukko dāni tuvaṁ kapotāti idaṁ satthā jetavane viharanto uposathike pañcasate",
  "atk-s0513a44:560_1": "upāsake ārabbha kathesi. Tadā hi satthā dhammasabhāyaṁ catuparisamajjhe alaṅkatabuddhāsane",
  "atk-s0513a44:560_2": "nisīditvā muducittena parisaṁ oloketvā ‘‘ajja upāsakānaṁ kathaṁ paṭicca desanā samuṭṭhahissatī’’ti",
  "atk-s0513a44:560_3": "ñatvā upāsake āmantetvā ‘‘uposathikattha upāsakā’’ti pucchitvā ‘‘āma , bhante’’ti",
  "atk-s0513a44:560_4": "vutte ‘‘sādhu vo kataṁ, uposatho nāmesa porāṇakapaṇḍitānaṁ vaṁso, porāṇakapaṇḍitā",
  "atk-s0513a44:560_5": "hi rāgādikilesaniggahatthaṁ uposathavāsaṁ vasiṁsū’’ti vatvā tehi yācito atītaṁ āhari.",
  "atk-s0513a44:561_0": "Atīte magadharaṭṭhādīnaṁ tiṇṇaṁ raṭṭhānaṁ antare aṭavī ahosi. Bodhisatto magadharaṭṭhe",
  "atk-s0513a44:561_1": "brāhmaṇamahāsālakule nibbattitvā vayappatto kāme pahāya nikkhamitvā taṁ aṭaviṁ pavisitvā",
  "atk-s0513a44:561_2": "assamaṁ katvā isipabbajjaṁ pabbajitvā vāsaṁ kappesi. Tassa pana assamassa avidūre",
  "atk-s0513a44:561_3": "ekasmiṁ veḷugahane attano bhariyāya saddhiṁ kapotasakuṇo vasati, ekasmiṁ vammike",
  "atk-s0513a44:561_4": "ahi, ekasmiṁ vanagumbe siṅgālo, ekasmiṁ vanagumbe accho. Te cattāropi kālena kālaṁ",
  "atk-s0513a44:561_5": "isiṁ upasaṅkamitvā dhammaṁ suṇanti.",
  "atk-s0513a44:562_0": "Athekadivasaṁ kapoto bhariyāya saddhiṁ kulāvakā nikkhamitvā gocarāya pakkāmi. Tassa",
  "atk-s0513a44:562_1": "pacchato gacchantiṁ kapotiṁ eko seno gahetvā palāyi. Tassā viravasaddaṁ sutvā kapoto",
  "atk-s0513a44:562_2": "nivattitvā olokento taṁ tena hariyamānaṁ passi. Senopi naṁ viravantiṁyeva māretvā",
  "atk-s0513a44:562_3": "khādi. Kapoto tāya viyogena rāgapariḷāhena pariḍayhamāno cintesi ‘‘ayaṁ rāgo maṁ",
  "atk-s0513a44:562_4": "ativiya kilameti, na idāni imaṁ aniggahetvā gocarāya pakkamissāmī’’ti. So gocarapathaṁ",
  "atk-s0513a44:562_5": "pacchinditvā tāpasassa santikaṁ gantvā rāganiggahāya uposathaṁ samādiyitvā ekamantaṁ nipajji.",
  "atk-s0513a44:563_0": "Sappopi ‘‘gocaraṁ pariyesissāmī’’ti vasanaṭṭhānā nikkhamitvā paccantagāme gāvīnaṁ",
  "atk-s0513a44:563_1": "vicaraṇaṭṭhāne gocaraṁ pariyesati. Tadā gāmabhojakassa sabbaseto maṅgalausabho gocaraṁ",
  "atk-s0513a44:563_2": "gahetvā ekasmiṁ vammikapāde jaṇṇunā patiṭṭhāya siṅgehi mattikaṁ gaṇhanto kīḷati,",
  "atk-s0513a44:563_3": "sappo gāvīnaṁ padasaddena bhīto taṁ vammikaṁ pavisituṁ pakkanto. Atha naṁ usabho",
  "atk-s0513a44:563_4": "pādena akkami. So taṁ kujjhitvā ḍaṁsi, usabho tattheva jīvitakkhayaṁ patto. Gāmavāsino",
  "atk-s0513a44:563_5": "‘‘usabho kira mato’’ti sutvā sabbe ekato āgantvā roditvā kanditvā taṁ gandhamālādīhi",
  "atk-s0513a44:563_6": "pūjetvā āvāṭe nikhaṇitvā pakkamiṁsu. Sappo tesaṁ gatakāle nikkhamitvā ‘‘ahaṁ kodhaṁ",
  "atk-s0513a44:563_7": "nissāya imaṁ jīvitā voropetvā mahājanassa hadaye sokaṁ pavesesiṁ, na dāni imaṁ kodhaṁ",
  "atk-s0513a44:563_8": "aniggahetvā gocarāya pakkamissāmī’’ti cintetvā nivattitvā taṁ assamaṁ gantvā kodhaniggahāya",
  "atk-s0513a44:563_9": "uposathaṁ samādiyitvā ekamantaṁ nipajji.",
  "atk-s0513a44:564_0": "Siṅgālopi gocaraṁ pariyesanto ekaṁ matahatthiṁ disvā ‘‘mahā me gocaro laddho’’ti",
  "atk-s0513a44:564_1": "tuṭṭho gantvā soṇḍāyaṁ ḍaṁsi, thambhe daṭṭhakālo viya ahosi. Tattha assādaṁ alabhitvā",
  "atk-s0513a44:564_2": "dante ḍaṁsi, pāsāṇe daṭṭhakālo viya ahosi. Kucchiyaṁ ḍaṁsi, kusule daṭṭhakālo viya",
  "atk-s0513a44:564_3": "ahosi. Naṅguṭṭhe ḍaṁsi, ayasalāke daṭṭhakālo viya ahosi. Vaccamagge ḍaṁsi, ghatapūve",
  "atk-s0513a44:564_4": "daṭṭhakālo viya ahosi. So lobhavasena khādanto antokucchiyaṁ pāvisi, tattha chātakāle",
  "atk-s0513a44:564_5": "maṁsaṁ khādati, pipāsitakāle lohitaṁ pivati, nipajjanakāle antāni ca papphāsañca",
  "atk-s0513a44:564_6": "avattharitvā nipajji. So ‘‘idheva me annapānañca sayanañca nipphannaṁ, aññattha kiṁ",
  "atk-s0513a44:564_7": "karissāmī’’ti cintetvā tattheva abhirato bahi anikkhamitvā antokucchiyaṁyeva vasi.",
  "atk-s0513a44:564_8": "Aparabhāge vātātapena hatthikuṇape sukkhante karīsamaggo pihito, siṅgālo antokucchiyaṁ",
  "atk-s0513a44:564_9": "nipajjamāno appamaṁsalohito paṇḍusarīro hutvā nikkhamanamaggaṁ na passi. Athekadivasaṁ",
  "atk-s0513a44:564_10": "akālamegho vassi, karīsamaggo temiyamāno mudu hutvā vivaraṁ dassesi. Siṅgālo chiddaṁ",
  "atk-s0513a44:564_11": "disvā ‘‘aticiramhi kilanto, iminā chiddena palāyissāmī’’ti karīsamaggaṁ sīsena pahari.",
  "atk-s0513a44:564_12": "Tassa sambādhaṭṭhānena vegena nikkhantassa sinnasarīrassa sabbāni lomāni karīsamagge",
  "atk-s0513a44:564_13": "laggāni, tālakando viya nillomasarīro hutvā nikkhami. So ‘‘lobhaṁ nissāya mayā idaṁ",
  "atk-s0513a44:564_14": "dukkhaṁ anubhūtaṁ, na dāni imaṁ aniggahetvā gocaraṁ gaṇhissāmī’’ti cintetvā taṁ assamaṁ",
  "atk-s0513a44:564_15": "gantvā lobhaniggahatthāya uposathaṁ samādiyitvā ekamantaṁ nipajji.",
  "atk-s0513a44:565_0": "Acchopi araññā nikkhamitvā atricchābhibhūto mallaraṭṭhe paccantagāmaṁ gato. Gāmavāsino",
  "atk-s0513a44:565_1": "‘‘accho kira āgato’’ti dhanudaṇḍādihatthā nikkhamitvā tena paviṭṭhaṁ gumbaṁ parivāresuṁ.",
  "atk-s0513a44:565_2": "So mahājanena parivāritabhāvaṁ ñatvā nikkhamitvā palāyi, palāyantameva taṁ dhanūhi",
  "atk-s0513a44:565_3": "ceva daṇḍādīhi ca pothesuṁ. So bhinnena sīsena lohitena galantena attano vasanaṭṭhānaṁ",
  "atk-s0513a44:565_4": "gantvā ‘‘idaṁ dukkhaṁ mama atricchālobhavasena uppannaṁ, na dāni imaṁ aniggahetvā",
  "atk-s0513a44:565_5": "gocaraṁ gaṇhissāmī’’ti cintetvā taṁ assamaṁ gantvā atricchāniggahāya uposathaṁ samādiyitvā ekamantaṁ nipajji.",
  "atk-s0513a44:566_0": "Tāpasopi attano jātiṁ nissāya mānavasiko hutvā jhānaṁ uppādetuṁ na sakkoti. Atheko",
  "atk-s0513a44:566_1": "paccekabuddho tassa mānanissitabhāvaṁ ñatvā ‘‘ayaṁ na lāmakasatto, buddhaṅkuro esa,",
  "atk-s0513a44:566_2": "imasmiṁyeva bhaddakappe sabbaññutaṁ pāpuṇissati, imassa mānaniggahaṁ katvā samāpattinibbattanākāraṁ",
  "atk-s0513a44:566_3": "karissāmī’’ti tasmiṁ paṇṇasālāya nisinneyeva uttarahimavantato āgantvā tassa pāsāṇaphalake",
  "atk-s0513a44:566_4": "nisīdi. So nikkhamitvā taṁ attano āsane nisinnaṁ disvā mānanissitabhāvena anattamano",
  "atk-s0513a44:566_5": "hutvā taṁ upasaṅkamitvā accharaṁ paharitvā ‘‘nassa, vasala, kāḷakaṇṇi, muṇḍaka, samaṇaka,",
  "atk-s0513a44:566_6": "kimatthaṁ mama nisinnaphalake nisinnosī’’ti āha. Atha naṁ so ‘‘sappurisa, kasmā mānanissitosi,",
  "atk-s0513a44:566_7": "ahaṁ paṭividdhapaccekabodhiñāṇo, tvaṁ imasmiṁyeva bhaddakappe sabbaññubuddho bhavissasi,",
  "atk-s0513a44:566_8": "buddhaṅkurosi, pāramiyo pūretvā āgato aññaṁ ettakaṁ nāma kālaṁ atikkamitvā buddho",
  "atk-s0513a44:566_9": "bhavissasi, buddhattabhāve ṭhito siddhattho nāma bhavissasī’’ti nāmañca gottañca",
  "atk-s0513a44:566_10": "kulañca aggasāvakādayo ca sabbe ācikkhitvā ‘‘kimatthaṁ tvaṁ mānanissito hutvā pharuso",
  "atk-s0513a44:566_11": "hosi, nayidaṁ tava anucchavika’’nti ovādamadāsi. So tena evaṁ vuttopi neva naṁ vandi,",
  "atk-s0513a44:566_12": "na ca ‘‘kadāhaṁ buddho bhavissāmī’’tiādīni pucchi. Atha naṁ paccekabuddho ‘‘tava",
  "atk-s0513a44:566_13": "jātiyā mama guṇānaṁ mahantabhāvaṁ jāna, sace sakkosi, ahaṁ viya ākāse vicarāhī’’ti",
  "atk-s0513a44:566_14": "vatvā ākāse uppatitvā attano pādapaṁsuṁ tassa jaṭāmaṇḍale vikiranto uttarahimavantameva gato.",
  "atk-s0513a44:567_0": "Tāpaso tassa gatakāle saṁvegappatto hutvā ‘‘ayaṁ samaṇo evaṁ garusarīro vātamukhe",
  "atk-s0513a44:567_1": "khittatūlapicu viya ākāse pakkhando, ahaṁ jātimānena evarūpassa paccekabuddhassa",
  "atk-s0513a44:567_2": "neva pāde vandiṁ, na ca ‘‘kadāhaṁ buddho bhavissāmī’ti pucchiṁ, jāti nāmesā kiṁ karissati,",
  "atk-s0513a44:567_3": "imasmiṁ loke sīlacaraṇameva mahantaṁ, ayaṁ kho pana me māno vaḍḍhanto nirayaṁ upanessati,",
  "atk-s0513a44:567_4": "na idāni imaṁ mānaṁ aniggahetvā phalāphalatthāya gamissāmī’’ti paṇṇasālaṁ pavisitvā",
  "atk-s0513a44:567_5": "mānaniggahāya uposathaṁ samādāya kaṭṭhattharikāya nisinno mahāñāṇo kulaputto mānaṁ",
  "atk-s0513a44:567_6": "niggahetvā kasiṇaṁ vaḍḍhetvā abhiññā ca samāpattiyo ca nibbattetvā nikkhamitvā caṅkamanakoṭiyaṁ",
  "atk-s0513a44:567_7": "pāsāṇaphalake nisīdi. Atha naṁ kapotādayo upasaṅkamitvā vanditvā ekamantaṁ nisīdiṁsu.",
  "atk-s0513a44:567_8": "Mahāsatto kapotaṁ pucchi ‘‘tvaṁ aññesu divasesu na imāya velāya āgacchasi, gocaraṁ",
  "atk-s0513a44:567_9": "pariyesasi, kiṁ nu kho ajja uposathiko jātosī’’ti? ‘‘Āma bhante’’ti. Atha naṁ ‘‘kena",
  "atk-s0513a44:567_10": "kāraṇenā’’ti pucchanto paṭhamaṁ gāthamāha –",
  "atk-s0513a44:568": "127.",
  "atk-s0513a44:569": " ‘‘Appossukko dāni tuvaṁ kapota, vihaṅgama na tava bhojanattho;",
  "atk-s0513a44:570": "Khudaṁ pipāsaṁ adhivāsayanto, kasmā bhavaṁposathiko kapotā’’ti.",
  "atk-s0513a44:571": "Tattha appossukkoti nirālayo. Na tava bhojanatthoti kiṁ ajja tava bhojanena attho natthi.",
  "atk-s0513a44:572": "Taṁ sutvā kapoto dve gāthā abhāsi –",
  "atk-s0513a44:573": "128.",
  "atk-s0513a44:574": " ‘‘Ahaṁ pure giddhigato kapotiyā, asmiṁ padesasmimubho ramāma;",
  "atk-s0513a44:575": "Athaggahī sākuṇiko kapotiṁ, akāmako tāya vinā ahosiṁ.",
  "atk-s0513a44:576": "129.",
  "atk-s0513a44:577": " ‘‘Nānābhavā vippayogena tassā, manomayaṁ vedana vedayāmi;",
  "atk-s0513a44:578": "Tasmā ahaṁposathaṁ pālayāmi, rāgo mamaṁ mā punarāgamāsī’’ti.",
  "atk-s0513a44:579": "Tattha ramāmāti imasmiṁ bhūmibhāge kāmaratiyā ramāma. Sākuṇikoti senasakuṇo.",
  "atk-s0513a44:580": "Kapotena attano uposathakamme vaṇṇite mahāsatto sappādīsu ekekaṁ pucchi. Tepi yathābhūtaṁ byākariṁsu –",
  "atk-s0513a44:581": "130.",
  "atk-s0513a44:582": " ‘‘Anujjugāmī uragā dujivha, dāṭhāvudho ghoravisosi sappa;",
  "atk-s0513a44:583": "Khudaṁ pipāsaṁ adhivāsayanto, kasmā bhavaṁposathiko nu dīgha.",
  "atk-s0513a44:584": "131.",
  "atk-s0513a44:585": " ‘‘Usabho ahū balavā gāmikassa, calakkakū vaṇṇabalūpapanno;",
  "atk-s0513a44:586": "So maṁ akkami taṁ kupito aḍaṁsiṁ, dukkhābhituṇṇo maraṇaṁ upāgā.",
  "atk-s0513a44:587": "132.",
  "atk-s0513a44:588": " ‘‘Tato janā nikkhamitvāna gāmā, kanditvā roditvā apakkamiṁsu;",
  "atk-s0513a44:589": "Tasmā ahaṁposathaṁ pālayāmi, kodho mamaṁ mā punarāgamāsi.",
  "atk-s0513a44:590": "133.",
  "atk-s0513a44:591": " ‘‘Matāna maṁsāni bahū susāne, manuññarūpaṁ tava bhojane taṁ;",
  "atk-s0513a44:592": "Khudaṁ pipāsaṁ adhivāsayanto, kasmā bhavaṁposathiko siṅgāla.",
  "atk-s0513a44:593": "134.",
  "atk-s0513a44:594": " ‘‘Pavisi kucchiṁ mahato gajassa, kuṇape rato hatthimaṁsesu giddho;",
  "atk-s0513a44:595": "Uṇho ca vāto tikhiṇā ca rasmiyo, te sosayuṁ tassa karīsamaggaṁ.",
  "atk-s0513a44:596": "135.",
  "atk-s0513a44:597": " ‘‘Kiso ca paṇḍū ca ahaṁ bhadante, na me ahū nikkhamanāya maggo;",
  "atk-s0513a44:598": "Mahā ca megho sahasā pavassi, so temayī tassa karīsamaggaṁ.",
  "atk-s0513a44:599": "136.",
  "atk-s0513a44:600": " ‘‘Tato ahaṁ nikkhamisaṁ bhadante, cando yathā rāhumukhā pamutto;",
  "atk-s0513a44:601": "Tasmā ahaṁposathaṁ pālayāmi, lobho mamaṁ mā punarāgamāsi.",
  "atk-s0513a44:602": "137.",
  "atk-s0513a44:603": " ‘‘Vammīkathūpasmiṁ kipillikāni, nippothayanto tuvaṁ pure carāsi;",
  "atk-s0513a44:604": "Khudaṁ pipāsaṁ adhivāsayanto, kasmā bhavaṁposathiko nu accha.",
  "atk-s0513a44:605": "138.",
  "atk-s0513a44:606": " ‘‘Sakaṁ niketaṁ atihīḷayāno, atricchatā mallagāmaṁ agacchiṁ;",
  "atk-s0513a44:607": "Tato janā nikkhamitvāna gāmā, kodaṇḍakena paripothayiṁsu maṁ.",
  "atk-s0513a44:608": "139.",
  "atk-s0513a44:609": " ‘‘So bhinnasīso ruhiramakkhitaṅgo, paccāgamāsiṁ sakaṁ niketaṁ;",
  "atk-s0513a44:610": "Tasmā ahaṁposathaṁ pālayāmi, atricchatā mā punarāgamāsī’’ti.",
  "atk-s0513a44:611_0": "Tattha anujjugāmītiādīhi taṁ ālapati. Calakkakūti calamānakakudho. Dukkhābhituṇṇoti",
  "atk-s0513a44:611_1": "so usabho dukkhena abhituṇṇo āturo hutvā. Bahūti bahūni. Pavisīti pāvisiṁ. Rasmiyoti",
  "atk-s0513a44:611_2": "sūriyarasmiyo. Nikkhamisanti nikkhamiṁ. Kipillikānīti upacikāyo. Nippothayantoti",
  "atk-s0513a44:611_3": "khādamāno. Atihīḷayānoti atimaññanto nindanto garahanto. Kodaṇḍakenāti dhanudaṇḍakehi ceva muggarehi ca.",
  "atk-s0513a44:612_0": "Evaṁ te cattāropi attano uposathakammaṁ vaṇṇetvā uṭṭhāya mahāsattaṁ vanditvā ‘‘bhante,",
  "atk-s0513a44:612_1": "tumhe aññesu divasesu imāya velāya phalāphalatthāya gacchatha, ajja agantvā kasmā",
  "atk-s0513a44:612_2": "uposathikatthā’’ti pucchantā gāthamāhaṁsu –",
  "atk-s0513a44:613": "140.",
  "atk-s0513a44:614": " ‘‘Yaṁ no apucchittha tuvaṁ bhadante, sabbeva byākarimha yathāpajānaṁ;",
  "atk-s0513a44:615": "Mayampi pucchāma tuvaṁ bhadante, kasmā bhavaṁposathiko nu brahme’’ti.",
  "atk-s0513a44:616": "Sopi nesaṁ byākāsi –",
  "atk-s0513a44:617": "141.",
  "atk-s0513a44:618": " ‘‘Anūpalitto mama assamamhi, paccekabuddho muhuttaṁ nisīdi;",
  "atk-s0513a44:619": "So maṁ avedī gatimāgatiñca, nāmañca gottaṁ caraṇañca sabbaṁ.",
  "atk-s0513a44:620": "142.",
  "atk-s0513a44:621": " ‘‘Evampahaṁ na vandi tassa pāde, na cāpi naṁ mānagatena pucchiṁ;",
  "atk-s0513a44:622": "Tasmā ahaṁposathaṁ pālayāmi, māno mamaṁ mā punarāgamāsī’’ti.",
  "atk-s0513a44:623_0": "Tattha yaṁ noti yaṁ atthaṁ tvaṁ amhe apucchi. Yathāpajānanti attano pajānananiyāmena",
  "atk-s0513a44:623_1": "taṁ mayaṁ byākarimha. Anūpalittoti sabbakilesehi alitto. So maṁ avedīti so mama idāni",
  "atk-s0513a44:623_2": "gantabbaṭṭhānañca gataṭṭhānañca ‘‘anāgate tvaṁ evaṁnāmo buddho bhavissasi evaṁgotto,",
  "atk-s0513a44:623_3": "evarūpaṁ te sīlacaraṇaṁ bhavissatī’’ti evaṁ nāmañca gottañca caraṇañca sabbaṁ maṁ",
  "atk-s0513a44:623_4": "avedi jānāpesi, kathesīti attho. Evampahaṁ na vandīti evaṁ kathentassapi tassa ahaṁ",
  "atk-s0513a44:623_5": "attano mānaṁ nissāya pāde na vandinti.",
  "atk-s0513a44:624_0": "Evaṁ mahāsatto attano uposathakāraṇaṁ kathetvā te ovaditvā uyyojetvā paṇṇasālaṁ pāvisi,",
  "atk-s0513a44:624_1": "itarepi yathāṭṭhānāni agamaṁsu. Mahāsatto aparihīnajjhāno brahmalokaparāyaṇo ahosi,",
  "atk-s0513a44:624_2": "itare ca tassovāde ṭhatvā saggaparāyaṇā ahesuṁ.",
  "atk-s0513a44:625_0": "Satthā imaṁ dhammadesanaṁ āharitvā ‘‘evaṁ upāsakā, uposatho nāmesa porāṇakapaṇḍitānaṁ",
  "atk-s0513a44:625_1": "vaṁso, upavasitabbo uposathavāso’’ti vatvā jātakaṁ samodhānesi – ‘‘tadā kapoto anuruddho",
  "atk-s0513a44:625_2": "ahosi, accho kassapo, siṅgālo moggallāno, sappo sāriputto, tāpaso pana ahameva ahosi’’nti.",
  "atk-s0513a44:626": "Pañcuposathajātakavaṇṇanā sattamā.",
  "atk-s0513a44:628": " [491] 8. Mahāmorajātakavaṇṇanā",
  "atk-s0513a44:629_0": "Sacehi tyāhaṁ dhanahetu gāhitoti idaṁ satthā jetavane viharanto ekaṁ ukkaṇṭhitabhikkhuṁ",
  "atk-s0513a44:629_1": "ārabbha kathesi. Tañhi bhikkhuṁ satthā ‘‘saccaṁ kira tvaṁ ukkaṇṭhitosī’’ti pucchitvā",
  "atk-s0513a44:629_2": "‘‘saccaṁ, bhante’’ti vutte ‘‘bhikkhu ayaṁ nandīrāgo tādisaṁ kiṁ nāma nālolessati,",
  "atk-s0513a44:629_3": "na hi sineruubbāhanakavāto sāmante purāṇapaṇṇassa lajjati, pubbe satta vassasatāni",
  "atk-s0513a44:629_4": "antokilesasamudācāraṁ vāretvā viharante visuddhasattepesa ālolesiyevā’’ti vatvā atītaṁ āhari.",
  "atk-s0513a44:630_0": "Atīte bārāṇasiyaṁ brahmadatte rajjaṁ kārente bodhisatto paccantapadese morasakuṇiyā",
  "atk-s0513a44:630_1": "kucchimhi paṭisandhiṁ aggahesi. Gabbhe paripākagate mātā gocarabhūmiyaṁ aṇḍaṁ pātetvā",
  "atk-s0513a44:630_2": "pakkāmi. Aṇḍañca nāma mātu arogabhāve sati aññasmiṁ dīghajātikādiparipanthe ca avijjamāne",
  "atk-s0513a44:630_3": "na nassati. Tasmā taṁ aṇḍaṁ kaṇikāramakulaṁ viya suvaṇṇavaṇṇaṁ hutvā pariṇatakāle",
  "atk-s0513a44:630_4": "attano dhammatāya bhijji, suvaṇṇavaṇṇo moracchāpo nikkhami. Tassa dve akkhīni jiñjukāphalasadisāni,",
  "atk-s0513a44:630_5": "tuṇḍaṁ pavāḷavaṇṇaṁ, tisso rattarājiyo gīvaṁ parikkhipitvā piṭṭhimajjhena agamaṁsu.",
  "atk-s0513a44:630_6": "So vayappatto bhaṇḍasakaṭamattasarīro abhirūpo ahosi. Taṁ sabbe nīlamorā sannipatitvā",
  "atk-s0513a44:630_7": "rājānaṁ katvā parivārayiṁsu.",
  "atk-s0513a44:631_0": "So ekadivasaṁ udakasoṇḍiyaṁ pānīyaṁ pivanto attano rūpasampattiṁ disvā cintesi ‘‘ahaṁ",
  "atk-s0513a44:631_1": "sabbamorehi atirekarūpasobho, sacāhaṁ imehi saddhiṁ manussapathe vasissāmi, paripantho",
  "atk-s0513a44:631_2": "me uppajjissati, himavantaṁ gantvā ekakova phāsukaṭṭhāne vasissāmī’’ti. So rattibhāge",
  "atk-s0513a44:631_3": "moresu paṭisallīnesu kañci ajānāpetvā uppatitvā himavantaṁ pavisitvā tisso pabbatarājiyo",
  "atk-s0513a44:631_4": "atikkamma catutthāya pabbatarājiyā ekasmiṁ araññe padumasañchanno jātassaro atthi,",
  "atk-s0513a44:631_5": "tassa avidūre ekaṁ pabbataṁ nissāya ṭhito mahānigrodharukkho atthi, tassa sākhāya",
  "atk-s0513a44:631_6": "nilīyi. Tassa pana pabbatassa vemajjhe manāpā guhā atthi. So tattha vasitukāmo hutvā",
  "atk-s0513a44:631_7": "tassā pamukhe pabbatatale nilīyi. Taṁ pana ṭhānaṁ neva heṭṭhābhāgena abhiruhituṁ,",
  "atk-s0513a44:631_8": "na uparibhāgena otarituṁ sakkā, biḷāladīghajātikamanussabhayehi vimuttaṁ. So ‘‘idaṁ",
  "atk-s0513a44:631_9": "me phāsukaṭṭhāna’’nti taṁ divasaṁ tattheva vasitvā punadivase pabbataguhāto uṭṭhāya",
  "atk-s0513a44:631_10": "pabbatamatthake puratthābhimukho nisinno udentaṁ sūriyamaṇḍalaṁ disvā attano divārakkhāvaraṇatthāya",
  "atk-s0513a44:631_11": "‘‘udetayaṁ cakkhumā ekarājā’’ti parittaṁ katvā gocarabhūmiyaṁ otaritvā gocaraṁ gahetvā",
  "atk-s0513a44:631_12": "sāyaṁ āgantvā pabbatamatthake pacchābhimukho nisinno atthaṅgataṁ sūriyamaṇḍalaṁ disvā",
  "atk-s0513a44:631_13": "attano rattirakkhāvaraṇatthāya ‘‘apetayaṁ cakkhumā ekarājā’’ti parittaṁ katvā etenupāyena vasati.",
  "atk-s0513a44:632_0": "Atha naṁ ekadivasaṁ eko luddaputto araññe vicaranto pabbatamatthake nisinnaṁ moraṁ",
  "atk-s0513a44:632_1": "disvā attano nivesanaṁ āgantvā maraṇāsannakāle puttaṁ āha – ‘‘tāta, catutthāya pabbatarājiyā",
  "atk-s0513a44:632_2": "araññe suvaṇṇavaṇṇo moro atthi, sace rājā pucchati, ācikkheyyāsī’’ti. Athekasmiṁ",
  "atk-s0513a44:632_3": "divase bārāṇasirañño khemā nāma aggamahesī paccūsakāle supinaṁ passi. Evarūpo supino",
  "atk-s0513a44:632_4": "ahosi – ‘‘suvaṇṇavaṇṇo moro dhammaṁ deseti, sā sādhukāraṁ datvā dhammaṁ suṇāti, moro",
  "atk-s0513a44:632_5": "dhammaṁ desetvā uṭṭhāya pakkāmi’’. Sā ‘‘morarājā gacchati, gaṇhatha na’’nti vadantīyeva",
  "atk-s0513a44:632_6": "pabujjhi, pabujjhitvā ca pana supinabhāvaṁ ñatvā ‘‘supinoti vutte rājā na ādaraṁ",
  "atk-s0513a44:632_7": "karissati, ‘dohaḷo me’ti vutte karissatī’’ti cintetvā dohaḷinī viya hutvā nipajji.",
  "atk-s0513a44:632_8": "Atha naṁ rājā upasaṅkamitvā pucchi ‘‘bhadde, kiṁ te aphāsuka’’nti. ‘‘Dohaḷo me uppanno’’ti.",
  "atk-s0513a44:632_9": "‘‘Kiṁ icchasi bhadde’’ti? ‘‘Suvaṇṇavaṇṇassa morassa dhammaṁ sotuṁ devā’’ti. ‘‘Bhadde,",
  "atk-s0513a44:632_10": "kuto evarūpaṁ moraṁ lacchāmī’’ti? ‘‘Deva, sace na labhāmi, jīvitaṁ me natthī’’ti.",
  "atk-s0513a44:632_11": "‘‘Bhadde, mā cintayi, sace katthaci atthi, labhissasī’’ti rājā naṁ assāsetvā gantvā",
  "atk-s0513a44:632_12": "rājāsane nisinno amacce pucchi ‘‘ambho, devī suvaṇṇavaṇṇassa morassa dhammaṁ sotukāmā,",
  "atk-s0513a44:632_13": "morā nāma suvaṇṇavaṇṇā hontī’’ti? ‘‘Brāhmaṇā jānissanti devā’’ti.",
  "atk-s0513a44:633_0": "Rājā brāhmaṇe pakkosāpetvā pucchi. Brāhmaṇā evamāhaṁsu ‘‘mahārāja jalajesu macchakacchapakakkaṭakā,",
  "atk-s0513a44:633_1": "thalajesu migā haṁsā morā tittirā ete tiracchānagatā ca manussā ca suvaṇṇavaṇṇā hontīti",
  "atk-s0513a44:633_2": "amhākaṁ lakkhaṇamantesu āgata’’nti. Rājā attano vijite luddaputte sannipātetvā ‘‘suvaṇṇavaṇṇo",
  "atk-s0513a44:633_3": "moro vo diṭṭhapubbo’’ti pucchi. Sesā ‘‘na diṭṭhapubbo’’ti āhaṁsu. Yassa pana pitarā",
  "atk-s0513a44:633_4": "ācikkhitaṁ, so āha – ‘‘mayāpi na diṭṭhapubbo, pitā pana me ‘asukaṭṭhāne nāma suvaṇṇavaṇṇo",
  "atk-s0513a44:633_5": "moro atthī’ti kathesī’’ti. Atha naṁ rājā ‘‘samma, mayhañca deviyā ca jīvitaṁ dinnaṁ",
  "atk-s0513a44:633_6": "bhavissati, gantvā taṁ bandhitvā ānehī’’ti bahuṁ dhanaṁ datvā uyyojesi. So puttadārassa",
  "atk-s0513a44:633_7": "dhanaṁ datvā tattha gantvā mahāsattaṁ disvā pāse oḍḍetvā ‘‘ajja bajjhissati, ajja",
  "atk-s0513a44:633_8": "bajjhissatī’’ti abajjhitvāva mato, devīpi patthanaṁ alabhantī matā. Rājā ‘‘taṁ moraṁ",
  "atk-s0513a44:633_9": "nissāya piyabhariyā me matā’’ti kujjhitvā kodhavasiko hutvā ‘‘himavante catutthāya",
  "atk-s0513a44:633_10": "pabbatarājiyā suvaṇṇavaṇṇo moro carati, tassa maṁsaṁ khāditvā ajarā amarā hontī’’ti",
  "atk-s0513a44:633_11": "suvaṇṇapaṭṭe likhāpetvā taṁ paṭṭaṁ sāramañjūsāyaṁ ṭhapetvā kālamakāsi.",
  "atk-s0513a44:634_0": "Atha añño rājā ahosi. So suvaṇṇapaṭṭe akkharāni disvā ‘‘ajaro amaro bhavissāmī’’ti",
  "atk-s0513a44:634_1": "tassa gahaṇatthāya ekaṁ luddaputtaṁ pesesi. Sopi tattheva mato. Evaṁ cha rājaparivaṭṭā",
  "atk-s0513a44:634_2": "gatā, cha luddaputtā himavanteyeva matā. Sattamena pana raññā pesito sattamo luddo",
  "atk-s0513a44:634_3": "‘‘ajja ajjevā’’ti satta saṁvaccharāni bajjhituṁ asakkonto cintesi ‘‘kiṁ nu kho imassa",
  "atk-s0513a44:634_4": "morarājassa pāde pāsassa asañcaraṇakāraṇa’’nti? Atha naṁ pariggaṇhanto sāyaṁpātaṁ",
  "atk-s0513a44:634_5": "parittaṁ karontaṁ disvā ‘‘imasmiṁ ṭhāne añño moro natthi, iminā brahmacārinā bhavitabbaṁ,",
  "atk-s0513a44:634_6": "brahmacariyānubhāvena ceva parittānubhāvena cassa pādo pāse na bajjhatī’’ti nayato",
  "atk-s0513a44:634_7": "pariggahetvā paccantajanapadaṁ gantvā ekaṁ moriṁ bandhitvā yathā sā accharāya pahaṭāya",
  "atk-s0513a44:634_8": "vassati, pāṇimhi pahaṭe naccati, evaṁ sikkhāpetvā ādāya gantvā bodhisattassa parittakaraṇato",
  "atk-s0513a44:634_9": "puretarameva pāsaṁ oḍḍetvā accharaṁ paharitvā moriṁ vassāpesi. Moro tassā saddaṁ",
  "atk-s0513a44:634_10": "suṇi, tāvadevassa satta vassasatāni sannisinnakileso phaṇaṁ karitvā daṇḍena pahaṭāsīviso",
  "atk-s0513a44:634_11": "viya uṭṭhahi. So kilesāturo hutvā parittaṁ kātuṁ asakkuṇitvāva vegena tassā santikaṁ",
  "atk-s0513a44:634_12": "gantvā pāse pādaṁ pavesentoyeva ākāsā otari. Satta vassasatāni asañcaraṇakapāso taṅkhaṇaññeva",
  "atk-s0513a44:634_13": "sañcaritvā pādaṁ bandhi.",
  "atk-s0513a44:635_0": "Atha naṁ luddaputto yaṭṭhiagge olambantaṁ disvā cintesi ‘‘imaṁ morarājaṁ cha luddaputtā",
  "atk-s0513a44:635_1": "bandhituṁ nāsakkhiṁsu, ahampi satta vassāni nāsakkhiṁ, ajja panesa imaṁ moriṁ nissāya",
  "atk-s0513a44:635_2": "kilesāturo hutvā parittaṁ kātuṁ asakkuṇitvā āgamma pāse baddho heṭṭhāsīsako olambati,",
  "atk-s0513a44:635_3": "evarūpo me sīlavā kilamito, evarūpaṁ rañño paṇṇākāratthāya netuṁ ayuttaṁ, kiṁ me",
  "atk-s0513a44:635_4": "raññā dinnena sakkārena, vissajjessāmi na’’nti. Puna cintesi ‘‘ayaṁ nāgabalo thāmasampanno",
  "atk-s0513a44:635_5": "mayi upasaṅkamante ‘esa maṁ māretuṁ āgacchatī’ti maraṇabhayatajjito phandamāno pādaṁ",
  "atk-s0513a44:635_6": "vā pakkhaṁ vā bhindeyya, anupagantvā pana paṭicchanne ṭhatvā khurappenassa pāsaṁ",
  "atk-s0513a44:635_7": "chindissāmi, tato sayameva yathāruciyā gamissatī’’ti. So paṭicchanne ṭhatvā dhanuṁ",
  "atk-s0513a44:635_8": "āropetvā khurappaṁ sannayhitvā ākaḍḍhi. Moropi ‘‘ayaṁ luddako maṁ kilesāturaṁ katvā",
  "atk-s0513a44:635_9": "baddhabhāvaṁ ñatvā nirāsaṅko āgacchissati, kahaṁ nu kho so’’ti cintetvā ito cito",
  "atk-s0513a44:635_10": "ca viloketvā dhanuṁ āropetvā ṭhitaṁ disvā ‘‘māretvā maṁ ādāya gantukāmo bhavissatī’’ti",
  "atk-s0513a44:635_11": "maññamāno maraṇabhayatajjito hutvā jīvitaṁ yācanto paṭhamaṁ gāthamāha –",
  "atk-s0513a44:636": "143.",
  "atk-s0513a44:637": " ‘‘Sace hi tyāhaṁ dhanahetu gāhito, mā maṁ vadhī jīvagāhaṁ gahetvā;",
  "atk-s0513a44:638": "Rañño ca maṁ samma upantikaṁ nehi, maññe dhanaṁ lacchasinapparūpa’’nti.",
  "atk-s0513a44:639": "Tattha sace hi tyāhanti sace hi te ahaṁ. Upantikaṁ nehīti upasantikaṁ nehi. Lacchasinapparūpanti lacchasi anappakarūpaṁ.",
  "atk-s0513a44:640": "Taṁ sutvā luddaputto cintesi – ‘‘morarājā, ‘ayaṁ maṁ vijjhitukāmatāya khurappaṁ sannayhī’ti maññati, assāsessāmi na’’nti. So assāsento dutiyaṁ gāthamāha –",
  "atk-s0513a44:641": "144.",
  "atk-s0513a44:642": " ‘‘Na me ayaṁ tuyha vadhāya ajja, samāhito cāpadhure khurappo;",
  "atk-s0513a44:643": "Pāsañca tyāhaṁ adhipātayissaṁ, yathāsukhaṁ gacchatu morarājā’’ti.",
  "atk-s0513a44:644": "Tattha adhipātayissanti chindayissaṁ.",
  "atk-s0513a44:645": "Tato morarājā dve gāthā abhāsi –",
  "atk-s0513a44:646": "145.",
  "atk-s0513a44:647": " ‘‘Yaṁ satta vassāni mamānubandhi, rattindivaṁ khuppipāsaṁ sahanto;",
  "atk-s0513a44:648": "Atha kissa maṁ pāsavasūpanītaṁ, pamuttave icchasi bandhanasmā.",
  "atk-s0513a44:649": "146.",
  "atk-s0513a44:650": " ‘‘Pāṇātipātā virato nusajja, abhayaṁ nu te sabbabhūtesu dinnaṁ;",
  "atk-s0513a44:651": "Yaṁ maṁ tuvaṁ pāsavasūpanītaṁ, pamuttave icchasi bandhanasmā’’ti.",
  "atk-s0513a44:652_0": "Tattha yanti yasmā maṁ ettakaṁ kālaṁ tvaṁ anubandhi, tasmā taṁ pucchāmi, atha kissa",
  "atk-s0513a44:652_1": "maṁ pāsavasaṁ upanītaṁ bandhanasmā pamocetuṁ icchasīti attho. Virato nusajjāti virato",
  "atk-s0513a44:652_2": "nusi ajja. Sabbabhūtesūti sabbasattānaṁ.",
  "atk-s0513a44:653": "Ito paraṁ –",
  "atk-s0513a44:654": "147.",
  "atk-s0513a44:655": " ‘‘Pāṇātipātā viratassa brūhi, abhayañca yo sabbabhūtesu deti;",
  "atk-s0513a44:656": "Pucchāmi taṁ morarājetamatthaṁ, ito cuto kiṁ labhate sukhaṁ so.",
  "atk-s0513a44:657": "148.",
  "atk-s0513a44:658": " ‘‘Pāṇātipātā viratassa brūmi, abhayañca yo sabbabhūtesu deti;",
  "atk-s0513a44:659": "Diṭṭheva dhamme labhate pasaṁsaṁ, saggañca so yāti sarīrabhedā.",
  "atk-s0513a44:660": "149.",
  "atk-s0513a44:661": " ‘‘Na santi devā iti āhu eke, idheva jīvo vibhavaṁ upeti;",
  "atk-s0513a44:662": "Tathā phalaṁ sukatadukkaṭānaṁ, dattupaññattañca vadanti dānaṁ;",
  "atk-s0513a44:663": "Tesaṁ vaco arahataṁ saddahāno, tasmā ahaṁ sakuṇe bādhayāmī’’ti. –",
  "atk-s0513a44:664": "Imā uttānasambandhagāthā pāḷinayena veditabbā.",
  "atk-s0513a44:665_0": "Tattha iti āhu eketi ekacce samaṇabrāhmaṇā evaṁ kathenti. Tesaṁ vaco arahataṁ saddahānoti",
  "atk-s0513a44:665_1": "tassa kira kulūpakā ucchedavādino naggasamaṇakā. Te taṁ paccekabodhiñāṇassa upanissayasampannampi",
  "atk-s0513a44:665_2": "sattaṁ ucchedavādaṁ gaṇhāpesuṁ. So tehi saṁsaggena ‘‘kusalākusalaṁ natthī’’ti gahetvā",
  "atk-s0513a44:665_3": "sakuṇe māreti. Evaṁ mahāsāvajjā esā asappurisasevanā nāma. Teyeva ayaṁ ‘‘arahanto’’ti maññamāno evamāha.",
  "atk-s0513a44:666": "Taṁ sutvā mahāsatto ‘‘tasseva paralokassa atthibhāvaṁ kathessāmī’’ti pāsayaṭṭhiyaṁ adhosiro olambamānova imaṁ gāthamāha –",
  "atk-s0513a44:667": "150.",
  "atk-s0513a44:668": " ‘‘Cando ca suriyo ca ubho sudassanā, gacchanti obhāsayamantalikkhe;",
  "atk-s0513a44:669": "Imassa lokassa parassa vā te, kathaṁ nu te āhu manussaloke’’ti.",
  "atk-s0513a44:670_0": "Tattha imassāti kiṁ nu te imassa lokassa santi, udāhu paralokassāti. Bhummatthe vā",
  "atk-s0513a44:670_1": "etaṁ sāmivacanaṁ. Kathaṁ nu teti etesu vimānesu candimasūriyadevaputte kathaṁ nu",
  "atk-s0513a44:670_2": "kathenti, kiṁ atthīti kathenti, udāhu natthīti, kiṁ vā devā, udāhu manussāti?",
  "atk-s0513a44:671": "Luddaputto gāthamāha –",
  "atk-s0513a44:672": "151.",
  "atk-s0513a44:673": " ‘‘Cando ca suriyo ca ubho sudassanā, gacchanti obhāsayamantalikkhe;",
  "atk-s0513a44:674": "Parassa lokassa na te imassa, devāti te āhu manussaloke’’ti.",
  "atk-s0513a44:675": "Atha naṁ mahāsatto āha –",
  "atk-s0513a44:676": "152.",
  "atk-s0513a44:677": " ‘‘Ettheva te nīhatā hīnavādā, ahetukā ye na vadanti kammaṁ;",
  "atk-s0513a44:678": "Tathā phalaṁ sukatadukkaṭānaṁ, dattupaññattaṁ ye ca vadanti dāna’’nti.",
  "atk-s0513a44:679_0": "Tattha ettheva te nihatā hīnavādāti sace candimasūriyā devaloke ṭhitā, na manussaloke,",
  "atk-s0513a44:679_1": "sace ca te devā, na manussā, ettheva ettake byākaraṇe te tava kulūpakā hīnavādā nīhatā",
  "atk-s0513a44:679_2": "honti. Ahetukā ‘‘visuddhiyā vā saṁkilesassa vā hetubhūtaṁ kammaṁ natthī’’ti evaṁvādā.",
  "atk-s0513a44:679_3": "Dattupaññattanti ye ca dānaṁ ‘‘bālakehi paññatta’’nti vadanti.",
  "atk-s0513a44:680": "So mahāsatte kathente sallakkhetvā gāthādvayamāha –",
  "atk-s0513a44:681": "153.",
  "atk-s0513a44:682": " ‘‘Addhā hi saccaṁ vacanaṁ tavedaṁ, kathañhi dānaṁ aphalaṁ bhaveyya;",
  "atk-s0513a44:683": "Tathā phalaṁ sukatadukkaṭānaṁ, dattupaññattañca kathaṁ bhaveyya.",
  "atk-s0513a44:684": "154.",
  "atk-s0513a44:685": " ‘‘Kathaṁkaro kintikaro kimācaraṁ, kiṁ sevamāno kena tapoguṇena;",
  "atk-s0513a44:686": "Akkhāhi me morarājetamatthaṁ, yathā ahaṁ no nirayaṁ pateyya’’nti.",
  "atk-s0513a44:687_0": "Tattha dattupaññattañcāti dānañca dattupaññattaṁ nāma kathaṁ bhaveyyāti attho. Kathaṁkaroti",
  "atk-s0513a44:687_1": "katarakammaṁ karonto. Kintikaroti kena kāraṇena karonto ahaṁ nirayaṁ na gaccheyyaṁ.",
  "atk-s0513a44:687_2": "Itarāni tasseva vevacanāni.",
  "atk-s0513a44:688_0": "Taṁ sutvā mahāsatto ‘‘sacāhaṁ imaṁ pañhaṁ na kathessāmi, manussaloko tuccho viya",
  "atk-s0513a44:688_1": "kato bhavissati, tathevassa dhammikānaṁ samaṇabrāhmaṇānaṁ atthibhāvaṁ kathessāmī’’ti",
  "atk-s0513a44:688_2": "cintetvā dve gāthā abhāsi –",
  "atk-s0513a44:689": "155.",
  "atk-s0513a44:690": " ‘‘Ye keci atthi samaṇā pathabyā, kāsāyavatthā anagāriyā te;",
  "atk-s0513a44:691": "Pātova piṇḍāya caranti kāle, vikālacariyā viratā hi santo.",
  "atk-s0513a44:692": "156.",
  "atk-s0513a44:693": " ‘‘Te tattha kālenupasaṅkamitvā, pucchāhi yaṁ te manaso piyaṁ siyā;",
  "atk-s0513a44:694": "Te te pavakkhanti yathāpajānaṁ, imassa lokassa parassa cattha’’nti.",
  "atk-s0513a44:695_0": "Tattha santoti santapāpā paṇḍitā paccekabuddhā. Yathāpajānanti te tuyhaṁ attano pajānananiyāmena",
  "atk-s0513a44:695_1": "vakkhanti, kaṅkhaṁ te chinditvā kathessanti. Imassa lokassa parassa catthanti iminā",
  "atk-s0513a44:695_2": "nāma kammena manussaloke nibbattanti, iminā devaloke, iminā nirayādīsūti evaṁ imassa",
  "atk-s0513a44:695_3": "ca parassa ca lokassa atthaṁ ācikkhissanti, te pucchāti.",
  "atk-s0513a44:696_0": "Evañca pana vatvā nirayabhayena tajjesi. So pana pūritapāramī paccekabodhisatto sūriyarasmisamphassaṁ",
  "atk-s0513a44:696_1": "oloketvā ṭhitaṁ pariṇatapadumaṁ viya paripākagatañāṇo vicarati. So tassa dhammakathaṁ",
  "atk-s0513a44:696_2": "suṇanto ṭhitapadeneva ṭhito saṅkhāre pariggaṇhitvā tilakkhaṇaṁ sammasanto paccekabodhiñāṇaṁ",
  "atk-s0513a44:696_3": "paṭivijjhi. Tassa paṭivedho ca mahāsattassa pāsato mokkho ca ekakkhaṇeyeva ahosi.",
  "atk-s0513a44:696_4": "Paccekabuddho sabbakilese padāletvā bhavapariyante ṭhitova udānaṁ udānanto gāthamāha –",
  "atk-s0513a44:697": "157.",
  "atk-s0513a44:698": " ‘‘Tacaṁva jiṇṇaṁ urago purāṇaṁ, paṇḍūpalāsaṁ harito dumova;",
  "atk-s0513a44:699": "Esappahīno mama luddabhāvo, jahāmahaṁ luddakabhāvamajjā’’ti.",
  "atk-s0513a44:700_0": "Tassattho – yathā jiṇṇaṁ purāṇaṁ tacaṁ urago jahati, yathā ca harito sampajjamānanīlapatto",
  "atk-s0513a44:700_1": "dumo katthaci ṭhitaṁ paṇḍupalāsaṁ jahati, evaṁ ahampi ajja luddabhāvaṁ dāruṇabhāvaṁ",
  "atk-s0513a44:700_2": "jahitvā ṭhito, so dāni esa pahīno mama luddabhāvo, sādhu vata jahāmahaṁ luddakabhāvamajjāti.",
  "atk-s0513a44:700_3": "Jahāmahanti pajahiṁ ahanti attho.",
  "atk-s0513a44:701_0": "So imaṁ udānaṁ udānetvā ‘‘ahaṁ tāva sabbakilesabandhanehi mutto, nivesane pana me",
  "atk-s0513a44:701_1": "bandhitvā ṭhapitā bahū sakuṇā atthi, te kathaṁ mocessāmī’’ti cintetvā mahāsattaṁ",
  "atk-s0513a44:701_2": "pucchi – ‘‘morarāja, nivesane me bahū sakuṇā baddhā atthi, te kathaṁ mocessāmī’’ti?",
  "atk-s0513a44:701_3": "Paccekabuddhatopi sabbaññubodhisattānaññeva upāyapariggahañāṇaṁ mahantataraṁ hoti,",
  "atk-s0513a44:701_4": "tena naṁ āha ‘‘yaṁ vo maggena kilese khaṇḍetvā paccekabodhiñāṇaṁ paṭividdhaṁ, taṁ",
  "atk-s0513a44:701_5": "ārabbha saccakiriyaṁ karotha, sakalajambudīpe bandhanagato satto nāma na bhavissatī’’ti.",
  "atk-s0513a44:701_6": "So bodhisattena dinnanayadvāre ṭhatvā saccakiriyaṁ karonto gāthamāha –",
  "atk-s0513a44:702": "158.",
  "atk-s0513a44:703": " ‘‘Ye cāpi me sakuṇā atthi baddhā, satāninekāni nivesanasmiṁ;",
  "atk-s0513a44:704": "Tesampahaṁ jīvitamajja dammi, mokkhañca te pattā sakaṁ niketa’’nti.",
  "atk-s0513a44:705_0": "Tattha mokkhañca te pattāti svāhaṁ mokkhaṁ patto paccekabodhiñāṇaṁ paṭivijjhitvā",
  "atk-s0513a44:705_1": "ṭhito, te satte jīvitadānena anukampāmi, etena saccena. Sakaṁ niketanti sabbepi te",
  "atk-s0513a44:705_2": "sattā attano attano vasanaṭṭhānaṁ gacchantūti vadati.",
  "atk-s0513a44:706_0": "Athassa saccakiriyāsamakālameva sabbe bandhanā muccitvā tuṭṭhiravaṁ ravantā sakaṭṭhānameva",
  "atk-s0513a44:706_1": "agamiṁsu. Tasmiṁ khaṇe tesaṁ tesaṁ gehesu biḷāle ādiṁ katvā sakalajambudīpe bandhanagato",
  "atk-s0513a44:706_2": "satto nāma nāhosi. Paccekabuddho hatthaṁ ukkhipitvā sīsaṁ parāmasi. Tāvadeva gihiliṅgaṁ",
  "atk-s0513a44:706_3": "antaradhāyi, pabbajitaliṅgaṁ pāturahosi. So saṭṭhivassikatthero viya ākappasampanno",
  "atk-s0513a44:706_4": "aṭṭhaparikkhāradharo hutvā ‘‘tvameva mama patiṭṭhā ahosī’’ti morarājassa añjaliṁ",
  "atk-s0513a44:706_5": "paggayha padakkhiṇaṁ katvā ākāse uppatitvā nandamūlakapabbhāraṁ agamāsi. Morarājāpi",
  "atk-s0513a44:706_6": "yaṭṭhiaggato uppatitvā gocaraṁ gahetvā attano vasanaṭṭhānaṁ gato. Idāni luddassa",
  "atk-s0513a44:706_7": "satta vassāni pāsahatthassa caritvāpi morarājānaṁ nissāya dukkhā muttabhāvaṁ pakāsento",
  "atk-s0513a44:706_8": "satthā osānagāthamāha –",
  "atk-s0513a44:707": "159.",
  "atk-s0513a44:708": " ‘‘Luddo carī pāsahattho araññe, bādhetu morādhipatiṁ yasassiṁ;",
  "atk-s0513a44:709": "Bandhitvā morādhipatiṁ yasassiṁ, dukkhā sa pamucci yathāhaṁ pamutto’’ti.",
  "atk-s0513a44:710_0": "Tattha bādhetūti māretuṁ, ayameva vā pāṭho. Bandhitvāti bandhitvā ṭhitassa dhammakathaṁ",
  "atk-s0513a44:710_1": "sutvā paṭiladdhasaṁvego hutvāti attho. Yathāhanti yathā ahaṁ sayambhuñāṇena mutto,",
  "atk-s0513a44:710_2": "evameva sopi muttoti.",
  "atk-s0513a44:711": "Satthā imaṁ dhammadesanaṁ āharitvā saccāni pakāsetvā jātakaṁ samodhānesi, saccapariyosāne ukkaṇṭhitabhikkhu arahattaṁ pāpuṇi. Tadā morarājā ahameva ahosinti.",
  "atk-s0513a44:712": "Mahāmorajātakavaṇṇanā aṭṭhamā.",
  "atk-s0513a44:714": " [492] 9. Tacchasūkarajātakavaṇṇanā",
  "atk-s0513a44:715_0": "Yadesamānā vicarimhāti idaṁ satthā jetavane viharanto dve mahallakatthere ārabbha",
  "atk-s0513a44:715_1": "kathesi. Mahākosalo kira rañño bimbisārassa dhītaraṁ dento dhītu nhānīyamūlatthāya",
  "atk-s0513a44:715_2": "kāsigāmaṁ adāsi. Pasenadi rājā ajātasattunā pitari mārite taṁ gāmaṁ acchindi. Tesu",
  "atk-s0513a44:715_3": "tassatthāya yujjhantesu paṭhamaṁ ajātasattussa jayo ahosi. Kosalarājā parājayappatto",
  "atk-s0513a44:715_4": "amacce pucchi ‘‘kena nu kho upāyena ajātasattuṁ gaṇheyyāmā’’ti. Mahārāja, bhikkhū",
  "atk-s0513a44:715_5": "nāma mantakusalā honti, carapurise pesetvā vihāre bhikkhūnaṁ kathaṁ pariggaṇhituṁ",
  "atk-s0513a44:715_6": "vaṭṭatīti. Rājā ‘‘sādhū’’ti paṭissuṇitvā ‘‘etha, tumhe vihāraṁ gantvā paṭicchannā",
  "atk-s0513a44:715_7": "hutvā bhadantānaṁ kathaṁ pariggaṇhathā’’ti carapurise payojesi. Jetavanepi bahū rājapurisā",
  "atk-s0513a44:715_8": "pabbajitā honti. Tesu dve mahallakattherā vihārapaccante paṇṇasālāyaṁ vasanti, eko",
  "atk-s0513a44:715_9": "dhanuggahatissatthero nāma, eko mantidattatthero nāma. Te sabbarattiṁ supitvā paccūsakāle pabujjhiṁsu.",
  "atk-s0513a44:716_0": "Tesu dhanuggahatissatthero aggiṁ jāletvā āha ‘‘bhante, mantidattattherā’’ti. ‘‘Kiṁ",
  "atk-s0513a44:716_1": "bhante’’ti. ‘‘Niddāyatha tumhe’’ti. ‘‘Na niddāyāmi, kiṁ kātabba’’nti? ‘‘Bhante, lālako",
  "atk-s0513a44:716_2": "vatāyaṁ kosalarājā cāṭimattabhojanameva bhuñjituṁ jānātī’’ti. ‘‘Atha kiṁ bhante’’ti.",
  "atk-s0513a44:716_3": "‘‘Attano kucchimhi pāṇakamattena ajātasattunā parājito rājā’’ti. ‘‘Kinti pana bhante",
  "atk-s0513a44:716_4": "kātuṁ vaṭṭatī’’ti? ‘‘Bhante, mantidattatthera yuddhaṁ nāma sakaṭabyūhacakkabyūhapadumabyūhavasena",
  "atk-s0513a44:716_5": "tividhaṁ. Tesu bhāgineyyaṁ ajātasattuṁ gaṇhantena sakaṭabyūhaṁ katvā gaṇhituṁ vaṭṭati,",
  "atk-s0513a44:716_6": "asukasmiṁ nāma pabbatakaṇṇe dvīsu passesu sūrapurise ṭhapetvā purato balaṁ dassetvā",
  "atk-s0513a44:716_7": "anto paviṭṭhabhāvaṁ ñatvā naditvā vaggitvā kumine paviṭṭhamacchaṁ viya antomuṭṭhiyaṁ",
  "atk-s0513a44:716_8": "katvāva naṁ gahetuṁ sakkā’’ti.",
  "atk-s0513a44:717_0": "Payojitapurisā taṁ kathaṁ sutvā rañño ārocesuṁ. Rājā mahatiyā senāya gantvā tathā",
  "atk-s0513a44:717_1": "katvā ajātasattuṁ gahetvā saṅkhalikabandhanena bandhitvā katipāhaṁ nimmadaṁ katvā",
  "atk-s0513a44:717_2": "‘‘puna evarūpaṁ mā karī’’ti assāsetvā mocetvā dhītaraṁ vajirakumāriṁ nāma tassa datvā",
  "atk-s0513a44:717_3": "mahantena parivārena vissajjesi. ‘‘Kosalaraññā dhanuggahatissattherassa saṁvidhānena",
  "atk-s0513a44:717_4": "ajātasattu gahito’’ti bhikkhūnaṁ antare kathā samuṭṭhahi, dhammasabhāyampi tameva",
  "atk-s0513a44:717_5": "kathaṁ samuṭṭhāpesuṁ. Satthā āgantvā ‘‘kāya nuttha, bhikkhave, etarahi kathāya sannisinnā’’ti",
  "atk-s0513a44:717_6": "pucchitvā ‘‘imāya nāmā’’ti vutte ‘‘na, bhikkhave, idāneva, pubbepi dhanuggahatisso",
  "atk-s0513a44:717_7": "yuddhasaṁvidhāne chekoyevā’’ti vatvā atītaṁ āhari.",
  "atk-s0513a44:718_0": "Atīte bārāṇasinagarassa dvāragāmavāsī eko vaḍḍhakī dāruatthāya araññaṁ gantvā āvāṭe",
  "atk-s0513a44:718_1": "patitaṁ ekaṁ sūkarapotakaṁ disvā ānetvā ‘‘tacchasūkaro’’tissa nāmaṁ katvā posesi.",
  "atk-s0513a44:718_2": "So tassa upakārako ahosi. Tuṇḍena rukkhe parivattetvā deti, dāṭhāya veṭhetvā kāḷasuttaṁ",
  "atk-s0513a44:718_3": "kaḍḍhati, mukhena ḍaṁsitvā vāsinikhādanamuggare āharati. So vuḍḍhippatto mahābalo",
  "atk-s0513a44:718_4": "mahāsarīro ahosi. Atha vaḍḍhakī tasmiṁ puttapemaṁ paccupaṭṭhāpetvā ‘‘imaṁ idha vasantaṁ",
  "atk-s0513a44:718_5": "kocideva hiṁseyyā’’ti araññe vissajjesi. So cintesi ‘‘ahaṁ imasmiṁ araññe ekakova",
  "atk-s0513a44:718_6": "vasituṁ na sakkhissāmi, ñātake pariyesitvā tehi parivuto vasissāmī’’ti. So vanaghaṭāya",
  "atk-s0513a44:718_7": "sūkare pariyesanto bahū sūkare disvā tussitvā tisso gāthā abhāsi –",
  "atk-s0513a44:719": "160.",
  "atk-s0513a44:720": " ‘‘Yadesamānā vicarimha, pabbatāni vanāni ca;",
  "atk-s0513a44:721": "Anvesaṁ vicariṁ ñātī, teme adhigatā mayā.",
  "atk-s0513a44:722": "161.",
  "atk-s0513a44:723": " ‘‘Bahuñcidaṁ mūlaphalaṁ, bhakkho cāyaṁ anappako;",
  "atk-s0513a44:724": "Rammā cimā girīnajjo, phāsuvāso bhavissati.",
  "atk-s0513a44:725": "162.",
  "atk-s0513a44:726": " ‘‘Idhevāhaṁ vasissāmi, saha sabbehi ñātibhi;",
  "atk-s0513a44:727": "Appossukko nirāsaṅkī, asoko akutobhayo’’ti.",
  "atk-s0513a44:728_0": "Tattha yadesamānāti yaṁ ñātigaṇaṁ pariyesantā mayaṁ vicarimha. Anvesanti ciraṁ vata",
  "atk-s0513a44:728_1": "anvesanto vicariṁ. Temeti te ime. Bhakkhoti sveva vanamūlaphalasaṅkhāto bhakkho.",
  "atk-s0513a44:728_2": "Appossukkoti anussukko hutvā.",
  "atk-s0513a44:729": "Sūkarā tassa vacanaṁ sutvā catutthaṁ gāthamāhaṁsu –",
  "atk-s0513a44:730": "163.",
  "atk-s0513a44:731": " ‘‘Aññampi leṇaṁ pariyesa, sattu no idha vijjati;",
  "atk-s0513a44:732": "So taccha sūkare hanti, idhāgantvā varaṁ vara’’nti.",
  "atk-s0513a44:733": "Tattha tacchāti taṁ nāmenālapanti. Varaṁ varanti sūkare hananto thūlamaṁsaṁ varaṁ varaññeva hanati.",
  "atk-s0513a44:734": "Ito paraṁ uttānasambandhagāthā pāḷinayena veditabbā –",
  "atk-s0513a44:735": "164.",
  "atk-s0513a44:736": " ‘‘Ko numhākaṁ idha sattu, ko ñātī susamāgate;",
  "atk-s0513a44:737": "Duppadhaṁse padhaṁseti, taṁ me akkhātha pucchitā.",
  "atk-s0513a44:738": "165.",
  "atk-s0513a44:739": " ‘‘Uddhaggarājī migarājā, balī dāṭhāvudho migo;",
  "atk-s0513a44:740": "So taccha sūkare hanti, idhāgantvā varaṁ varaṁ.",
  "atk-s0513a44:741": "166.",
  "atk-s0513a44:742": " ‘‘Na no dāṭhā na vijjanti, balaṁ kāye samohitaṁ;",
  "atk-s0513a44:743": "Sabbe samaggā hutvāna, vasaṁ kāhāma ekakaṁ.",
  "atk-s0513a44:744": "167.",
  "atk-s0513a44:745": " ‘‘Hadayaṅgamaṁ kaṇṇasukhaṁ, vācaṁ bhāsasi tacchaka;",
  "atk-s0513a44:746": "Yopi yuddhe palāyeyya, tampi pacchā hanāmase’’ti.",
  "atk-s0513a44:747_0": "Tattha ko numhākanti ahaṁ tumhe disvāva ‘‘ime sūkarā appamaṁsalohitā, bhayena nesaṁ",
  "atk-s0513a44:747_1": "bhavitabba’’nti cintesiṁ, tasmā me ācikkhatha, ko nu amhākaṁ idha sattu. Uddhaggarājīti",
  "atk-s0513a44:747_2": "uddhaggāhi sarīrarājīhi samannāgato. Byagghaṁ sandhāyevamāhaṁsu. Yopīti yo amhākaṁ",
  "atk-s0513a44:747_3": "antare ekopi palāyissati, tampi mayaṁ pacchā hanissāmāti.",
  "atk-s0513a44:748_0": "Tacchasūkaro sabbe sūkare ekacitte katvā pucchi ‘‘kāya velāya byaggho āgamissatī’’ti.",
  "atk-s0513a44:748_1": "Ajja pātova ekaṁ gahetvā gato, sve pātova āgamissatīti. So yuddhakusalo ‘‘imasmiṁ",
  "atk-s0513a44:748_2": "ṭhāne ṭhitena sakkā jetu’’nti bhūmisīsaṁ pajānāti, tasmā ekaṁ padesaṁ sallakkhetvā",
  "atk-s0513a44:748_3": "rattimeva sūkare gocaraṁ gāhāpetvā balavapaccūsato paṭṭhāya ‘‘yuddhaṁ nāma sakaṭabyūhādivasena",
  "atk-s0513a44:748_4": "tividhaṁ hotī’’ti vatvā padumabyūhaṁ saṁvidahati. Majjhe ṭhāne khīrapivake sūkarapotake",
  "atk-s0513a44:748_5": "ṭhapesi. Te parivāretvā tesaṁ mātaro, tā parivāretvā vañjhā sūkariyo, tāsaṁ anantarā",
  "atk-s0513a44:748_6": "sūkarapotake, tesaṁ anantarā makuladāṭhe taruṇasūkare, tesaṁ anantarā mahādāṭhe,",
  "atk-s0513a44:748_7": "tesaṁ anantarā jiṇṇasūkare, tato tattha tattha dasavaggaṁ vīsativaggaṁ tiṁsavaggañca",
  "atk-s0513a44:748_8": "katvā balagumbaṁ ṭhapesi. Attano atthāya ekaṁ āvāṭaṁ, byagghassa patanatthāya ekaṁ",
  "atk-s0513a44:748_9": "suppasaṇṭhānaṁ pabbhāraṁ katvā khaṇāpesi. Dvinnaṁ āvāṭānaṁ antare attano vasanatthāya",
  "atk-s0513a44:748_10": "pīṭhakaṁ kāresi. So thāmasampanne yodhasūkare gahetvā tasmiṁ tasmiṁ ṭhāne sūkare",
  "atk-s0513a44:748_11": "assāsento vicari. Tassevaṁ karontasseva sūriyo uggacchati.",
  "atk-s0513a44:749_0": "Atha byaggharājā kūṭajaṭilassa assamapadā nikkhamitvā pabbatatale aṭṭhāsi. Taṁ disvā",
  "atk-s0513a44:749_1": "sūkarā ‘‘āgato no bhante verī’’ti vadiṁsu. Mā bhāyatha, yaṁ yaṁ esa karoti, taṁ sabbaṁ",
  "atk-s0513a44:749_2": "sarikkhā hutvā karothāti. Byaggho sarīraṁ vidhunitvā osakkanto viya passāvamakāsi,",
  "atk-s0513a44:749_3": "sūkarāpi tatheva kariṁsu. Byaggho sūkare oloketvā mahānadaṁ nadi, tepi tatheva kariṁsu.",
  "atk-s0513a44:749_4": "So tesaṁ kiriyaṁ disvā cintesi ‘‘na ime pubbasadisā, ajja mayhaṁ paṭisattuno hutvā",
  "atk-s0513a44:749_5": "vaggavaggā ṭhitā, saṁvidahako nesaṁ senānāyakopi atthi, ajja mayā etesaṁ santikaṁ",
  "atk-s0513a44:749_6": "gantuṁ na vaṭṭatī’’ti maraṇabhayatajjito nivattitvā kūṭajaṭilassa santikaṁ gato.",
  "atk-s0513a44:749_7": "Atha naṁ so tucchahatthaṁ disvā navamaṁ gāthamāha –",
  "atk-s0513a44:750": "168.",
  "atk-s0513a44:751": " ‘‘Pāṇātipātā virato nu ajja, abhayaṁ nu te sabbabhūtesu dinnaṁ;",
  "atk-s0513a44:752": "Dāṭhā nu te migavadhāya na santi, yo saṅghapatto kapaṇova jhāyasī’’ti.",
  "atk-s0513a44:753": "Tattha saṅghapattoti yo tvaṁ sūkarasaṅghapatto hutvā kiñci gocaraṁ alabhitvā kapaṇo viya jhāyasīti.",
  "atk-s0513a44:754": "Atha byaggho tisso gāthā abhāsi –",
  "atk-s0513a44:755": "169.",
  "atk-s0513a44:756": " ‘‘Na me dāṭhā na vijjanti, balaṁ kāye samohitaṁ;",
  "atk-s0513a44:757": "Ñātī ca disvāna sāmaggī ekato, tasmā ca jhāyāmi vanamhi ekako.",
  "atk-s0513a44:758": "170.",
  "atk-s0513a44:759": " ‘‘Imassudaṁ yanti disodisaṁ pure, bhayaṭṭitā leṇagavesino puthu;",
  "atk-s0513a44:760": "Te dāni saṅgamma vasanti ekato, yatthaṭṭhitā duppasahajja te mayā.",
  "atk-s0513a44:761": "171.",
  "atk-s0513a44:762": " ‘‘Pariṇāyakasampannā , sahitā ekavādino;",
  "atk-s0513a44:763": "Te maṁ samaggā hiṁseyyuṁ, tasmā nesaṁ na patthaye’’ti.",
  "atk-s0513a44:764_0": "Tattha sāmaggī ekatoti sahitā hutvā ekato ṭhite. Imassudanti ime sudaṁ mayā akkhīni",
  "atk-s0513a44:764_1": "ummīletvā olokitamattāva pubbe disodisaṁ gacchanti. Puthūti visuṁ visuṁ. Yatthaṭṭhitāti",
  "atk-s0513a44:764_2": "yasmiṁ bhūmibhāge ṭhitā. Pariṇāyakasampannāti senānāyakena sampannā. Tasmā nesaṁ",
  "atk-s0513a44:764_3": "na patthayeti tena kāraṇena etesaṁ na patthemi.",
  "atk-s0513a44:765": "Taṁ sutvā kūṭajaṭilo tassa ussāhaṁ janayanto gāthamāha –",
  "atk-s0513a44:766": "172.",
  "atk-s0513a44:767": " ‘‘Ekova indo asure jināti, ekova seno hanti dije pasayha;",
  "atk-s0513a44:768": "Ekova byaggho migasaṅghapatto, varaṁ varaṁ hanti balañhi tādisa’’nti.",
  "atk-s0513a44:769": "Tattha migasaṅghapattoti migagaṇapatto hutvā varaṁ varaṁ migaṁ hanti. Balañhi tādisanti tādisañhi tassa balaṁ.",
  "atk-s0513a44:770": "Atha byaggho gāthamāha –",
  "atk-s0513a44:771": "173.",
  "atk-s0513a44:772": " ‘‘Na heva indo na seno, napi byaggho migādhipo;",
  "atk-s0513a44:773": "Samagge sahite ñātī, na byagghe kurute vase’’ti.",
  "atk-s0513a44:774": "Tattha byaggheti byagghasadise hutvā sarīravidhūnanādīni katvā ṭhite vase na kurute, attano vase vattāpetuṁ na sakkotīti attho.",
  "atk-s0513a44:775": "Puna jaṭilo taṁ ussāhento dve gāthā abhāsi –",
  "atk-s0513a44:776": "174.",
  "atk-s0513a44:777": " ‘‘Kumbhīlakā sakuṇakā, saṅghino gaṇacārino;",
  "atk-s0513a44:778": "Sammodamānā ekajjhaṁ, uppatanti ḍayanti ca.",
  "atk-s0513a44:779": "175.",
  "atk-s0513a44:780": " ‘‘Tesañca ḍayamānānaṁ, ekettha apasakkati;",
  "atk-s0513a44:781": "Tañca seno nitāḷeti, veyyagghiyeva sā gatī’’ti.",
  "atk-s0513a44:782_0": "Tattha kumbhīlakāti evaṁnāmakā khuddakasakuṇā. Uppatantīti gocaraṁ carantā uppatanti.",
  "atk-s0513a44:782_1": "Ḍayanti cāti gocaraṁ gahetvā ākāsena gacchanti. Ekettha apasakkatīti eko etesu osakkitvā",
  "atk-s0513a44:782_2": "vā ekapassena vā visuṁ gacchati. Nitāḷetīti paharitvā gaṇhāti. Veyyagghiyeva sā gatīti",
  "atk-s0513a44:782_3": "byagghānaṁ esāti veyyagghi, samaggānaṁ gacchantānampi esā evarūpā gati byagghānaṁ",
  "atk-s0513a44:782_4": "gatiyeva nāma hoti. Na hi sakkā sabbehi ekatova gantuṁ, tasmā yo evaṁ tattha eko",
  "atk-s0513a44:782_5": "gacchati, taṁ gaṇhāti.",
  "atk-s0513a44:783_0": "Evañca pana vatvā ‘‘byaggharāja tvaṁ attano balaṁ na jānāsi, mā bhāyi, kevalaṁ tvaṁ",
  "atk-s0513a44:783_1": "naditvā pakkhanda, dve ekato gacchantā nāma na bhavissantī’’ti ussāhesi . So tathā",
  "atk-s0513a44:783_2": "akāsi. Tamatthaṁ pakāsento satthā āha –",
  "atk-s0513a44:784": "176.",
  "atk-s0513a44:785": " ‘‘Ussāhito jaṭilena, luddenāmisacakkhunā;",
  "atk-s0513a44:786": "Dāṭhī dāṭhīsu pakkhanti, maññamāno yathā pure’’ti.",
  "atk-s0513a44:787": "Tattha dāṭhīti sayaṁ dāṭhāvudho itaresu dāṭhāvudhesu pakkhandi. Yathā pureti yathā pubbe maññati, tatheva maññamāno.",
  "atk-s0513a44:788_0": "So kira gantvā pabbatatale tāva aṭṭhāsi. Sūkarā ‘‘punāgato sāmi, coro’’ti tacchassa",
  "atk-s0513a44:788_1": "ārocesuṁ. So ‘‘mā bhāyathā’’ti te assāsetvā uṭṭhāya dvinnaṁ āvāṭānaṁ antare pīṭhakāya",
  "atk-s0513a44:788_2": "aṭṭhāsi. Byaggho vegaṁ janetvā tacchasūkaraṁ sandhāya pakkhandi. Tacchasūkaro parivattitvā",
  "atk-s0513a44:788_3": "pacchāmukho purimaāvāṭe pati. Byaggho ca vegaṁ sandhāretuṁ asakkonto gantvā suppapabbhāre",
  "atk-s0513a44:788_4": "āvāṭe patitvā puñjakitova aṭṭhāsi. Tacchasūkaro vegena uṭṭhāya tassa antarasatthimhi",
  "atk-s0513a44:788_5": "dāṭhaṁ otāretvā yāva hadayā phāletvā maṁsaṁ khāditvā mukhena ḍaṁsitvā bahiāvāṭe pātetvā",
  "atk-s0513a44:788_6": "‘‘gaṇhathimaṁ dāsa’’nti āha. Paṭhamāgatā ekavārameva tuṇḍotāraṇamattaṁ labhiṁsu,",
  "atk-s0513a44:788_7": "pacchā āgatā alabhitvā ‘‘byagghamaṁsaṁ nāma kīdisa’’nti vadiṁsu. Tacchasūkaro āvāṭā",
  "atk-s0513a44:788_8": "uttaritvā sūkare oloketvā ‘‘kiṁ nu kho na tussathā’’ti āha. ‘‘Sāmi, eko tāva byaggho",
  "atk-s0513a44:788_9": "gahito, añño paneko dasabyagghagghanako atthī’’ti? ‘‘Ko nāmeso’’ti? ‘‘Byagghena ābhatābhatamaṁsaṁ",
  "atk-s0513a44:788_10": "khādako kūṭajaṭilo’’ti. ‘‘Tena hi etha, gaṇhissāma na’’nti tehi saddhiṁ vegena pakkhandi.",
  "atk-s0513a44:789_0": "Jaṭilo ‘‘byaggho cirāyatī’’ti tassa āgamanamaggaṁ olokento bahū sūkare āgacchante",
  "atk-s0513a44:789_1": "disvā ‘‘ime byagghaṁ māretvā mama māraṇatthāya āgacchanti maññe’’ti palāyitvā ekaṁ",
  "atk-s0513a44:789_2": "udumbararukkhaṁ abhiruhi. Sūkarā ‘‘esa rukkhaṁ āruḷho’’ti vadiṁsu. ‘‘Kiṁ rukkha’’nti.",
  "atk-s0513a44:789_3": "‘‘Udumbararukkha’’nti. ‘‘Tena hi mā cintayittha, idāni naṁ gaṇhissāmā’’ti taruṇasūkare",
  "atk-s0513a44:789_4": "pakkositvā rukkhamūlatā paṁsuṁ apabyūhāpesi, sūkarīhi mukhapūraṁ udakaṁ āharāpesi,",
  "atk-s0513a44:789_5": "mahādāṭhasūkarehi samantā mūlāni chindāpesi. Ekaṁ ujukaṁ otiṇṇamūlameva aṭṭhāsi.",
  "atk-s0513a44:789_6": "Tato sesasūkare ‘‘tumhe apethā’’ti ussāretvā jaṇṇukehi patiṭṭhahitvā dāṭhāya mūlaṁ",
  "atk-s0513a44:789_7": "pahari, pharasunā pahaṭaṁ viya chijjitvā gataṁ. Rukkho parivattitvā pati. Taṁ kūṭajaṭilaṁ",
  "atk-s0513a44:789_8": "patantameva sampaṭicchitvā maṁsaṁ bhakkhesuṁ. Taṁ acchariyaṁ disvā rukkhadevatā gāthamāha –",
  "atk-s0513a44:790": "177.",
  "atk-s0513a44:791": " ‘‘Sādhu sambahulā ñātī, api rukkhā araññajā;",
  "atk-s0513a44:792": "Sūkarehi samaggehi, byaggho ekāyane hato’’ti.",
  "atk-s0513a44:793": "Tattha ekāyane hatoti ekagamanasmiṁyeva hato.",
  "atk-s0513a44:794": "Ubhinnaṁ pana nesaṁ hatabhāvaṁ pakāsento satthā itaraṁ gāthamāha –",
  "atk-s0513a44:795": "178.",
  "atk-s0513a44:796": " ‘‘Brāhmaṇañceva byagghañca, ubho hantvāna sūkarā;",
  "atk-s0513a44:797": "Ānandino pamuditā, mahānādaṁ panādisu’’nti.",
  "atk-s0513a44:798_0": "Puna tacchasūkaro te pucchi ‘‘aññepi vo amittā atthī’’ti? Sūkarā ‘‘natthi, sāmī’’ti",
  "atk-s0513a44:798_1": "vatvā ‘‘taṁ abhisiñcitvā rājānaṁ karissāmā’’ti udakaṁ pariyesantā jaṭilassa pānīyasaṅkhaṁ",
  "atk-s0513a44:798_2": "disvā taṁ dakkhiṇāvaṭṭaṁ saṅkharatanaṁ pūretvā udakaṁ abhiharitvā tacchasūkaraṁ udumbararukkhamūleyeva",
  "atk-s0513a44:798_3": "abhisiñciṁsu. Abhisekaudakaṁ āsittaṁ, sūkarimevassa aggamahesiṁ kariṁsu. Tato paṭṭhāya",
  "atk-s0513a44:798_4": "udumbarabhaddapīṭhe nisīdāpetvā dakkhiṇāvaṭṭasaṅkhena abhisekakaraṇaṁ pavattaṁ. Tampi",
  "atk-s0513a44:798_5": "atthaṁ pakāsento satthā osānagāthamāha –",
  "atk-s0513a44:799": "179.",
  "atk-s0513a44:800": " ‘‘Te su udumbaramūlasmiṁ, sūkarā susamāgatā;",
  "atk-s0513a44:801": "Tacchakaṁ abhisiñciṁsu, tvaṁ no rājāsi issaro’’ti.",
  "atk-s0513a44:802": "Tattha te sūti te sūkarā, su-kāro nipātamattaṁ. Udumbaramūlasminti udumbarassa mūle.",
  "atk-s0513a44:803_0": "Satthā imaṁ dhammadesanaṁ āharitvā ‘‘na, bhikkhave, idāneva, pubbepi dhanuggahatissatthero",
  "atk-s0513a44:803_1": "yuddhasaṁvidahane chekoyevā’’ti vatvā jātakaṁ samodhānesi – ‘‘tadā kūṭajaṭilo devadatto",
  "atk-s0513a44:803_2": "ahosi, tacchasūkaro dhanuggahatisso, rukkhadevatā pana ahameva ahosi’’nti.",
  "atk-s0513a44:804": "Tacchasūkarajātakavaṇṇanā navamā.",
  "atk-s0513a44:806": " [493] 10. Mahāvāṇijajātakavaṇṇanā",
  "atk-s0513a44:807_0": "Vāṇijāsamitiṁ katvāti idaṁ satthā jetavane viharanto sāvatthivāsino vāṇije ārabbha",
  "atk-s0513a44:807_1": "kathesi. Te kira vohāratthāya gacchantā satthu mahādānaṁ datvā saraṇesu ca sīlesu",
  "atk-s0513a44:807_2": "ca patiṭṭhāya ‘‘bhante, sace arogā āgamissāma, puna tumhākaṁ pāde vandissāmā’’ti",
  "atk-s0513a44:807_3": "vatvā pañcamattehi sakaṭasatehi nikkhamitvā kantāraṁ patvā maggaṁ asallakkhetvā maggamūḷhā",
  "atk-s0513a44:807_4": "nirudake nirāhāre araññe vicarantā ekaṁ nāgapariggahitaṁ nigrodharukkhaṁ disvā sakaṭāni",
  "atk-s0513a44:807_5": "mocetvā rukkhamūle nisīdiṁsu. Te tassa udakatintāni viya nīlāni siniddhāni pattāni",
  "atk-s0513a44:807_6": "udakapuṇṇā viya ca sākhā disvā cintayiṁsu ‘‘imasmiṁ rukkhe udakaṁ sañcarantaṁ viya",
  "atk-s0513a44:807_7": "paññāyati, imassa purimasākhaṁ chindāma, pānīyaṁ no dassatī’’ti. Atheko rukkhaṁ abhiruhitvā",
  "atk-s0513a44:807_8": "sākhaṁ chindi, tato tālakkhandhappamāṇā udakadhārā pavatti. Te tattha nhatvā pivitvā",
  "atk-s0513a44:807_9": "ca dakkhiṇasākhaṁ chindiṁsu, tato nānaggarasabhojanaṁ nikkhami. Taṁ bhuñjitvā pacchimasākhaṁ",
  "atk-s0513a44:807_10": "chindiṁsu, tato alaṅkataitthiyo nikkhamiṁsu. Tāhi saddhiṁ abhiramitvā uttarasākhaṁ",
  "atk-s0513a44:807_11": "chindiṁsu, tato satta ratanāni nikkhamiṁsu. Tāni gahetvā pañca sakaṭasatāni pūretvā",
  "atk-s0513a44:807_12": "sāvatthiṁ paccāgantvā dhanaṁ gopetvā gandhamālādihatthā jetavanaṁ gantvā satthāraṁ",
  "atk-s0513a44:807_13": "vanditvā pūjetvā ekamantaṁ nisinnā dhammakathaṁ sutvā nimantetvā punadivase mahādānaṁ",
  "atk-s0513a44:807_14": "datvā ‘‘bhante, imasmiṁ dāne amhākaṁ dhanadāyikāya rukkhadevatāya pattiṁ demā’’ti",
  "atk-s0513a44:807_15": "pattiṁ adaṁsu. Satthā niṭṭhitabhattakicco ‘‘katararukkhadevatāya pattiṁ dethā’’ti",
  "atk-s0513a44:807_16": "pucchi. Vāṇijā nigrodharukkhe dhanassa laddhākāraṁ tathāgatassārocesuṁ. Satthā ‘‘tumhe",
  "atk-s0513a44:807_17": "tāva mattaññutāya taṇhāvasikā ahutvā dhanaṁ labhittha, pubbe pana amattaññutāya taṇhāvasikā",
  "atk-s0513a44:807_18": "dhanañca jīvitañca vijahiṁsū’’ti vatvā tehi yācito atītaṁ āhari.",
  "atk-s0513a44:808": "Atīte bārāṇasinagare tadeva pana kantāraṁ sveva nigrodho. Vāṇijā maggamūḷhā hutvā tameva nigrodhaṁ passiṁsu. Tamatthaṁ satthā abhisambuddho hutvā kathento imā gāthā āha –",
  "atk-s0513a44:809": "180.",
  "atk-s0513a44:810": " ‘‘Vāṇijā samitiṁ katvā, nānāraṭṭhato āgatā;",
  "atk-s0513a44:811": "Dhanāharā pakkamiṁsu, ekaṁ katvāna gāmaṇiṁ.",
  "atk-s0513a44:812": "181.",
  "atk-s0513a44:813": " ‘‘Te taṁ kantāramāgamma, appabhakkhaṁ anodakaṁ;",
  "atk-s0513a44:814": "Mahānigrodhamaddakkhuṁ, sītacchāyaṁ manoramaṁ.",
  "atk-s0513a44:815": "182.",
  "atk-s0513a44:816": " ‘‘Te ca tattha nisīditvā, tassa rukkhassa chāyayā;",
  "atk-s0513a44:817": "Vāṇijā samacintesuṁ, bālā mohena pārutā.",
  "atk-s0513a44:818": "183.",
  "atk-s0513a44:819": " ‘‘Allāyate ayaṁ rukkho, api vārīva sandati;",
  "atk-s0513a44:820": "Iṅghassa purimaṁ sākhaṁ, mayaṁ chindāma vāṇijā.",
  "atk-s0513a44:821": "184.",
  "atk-s0513a44:822": " ‘‘Sā ca chinnāva pagghari, acchaṁ vāriṁ anāvilaṁ;",
  "atk-s0513a44:823": "Te tattha nhatvā pivitvā, yāvaticchiṁsu vāṇijā.",
  "atk-s0513a44:824": "185.",
  "atk-s0513a44:825": " ‘‘Dutiyaṁ samacintesuṁ, bālā mohena pārutā;",
  "atk-s0513a44:826": "Iṅghassa dakkhiṇaṁ sākhaṁ, mayaṁ chindāma vāṇijā.",
  "atk-s0513a44:827": "186.",
  "atk-s0513a44:828": " ‘‘Sā ca chinnāva pagghari, sālimaṁsodanaṁ bahuṁ;",
  "atk-s0513a44:829": "Appodavaṇṇe kummāse, siṅgiṁ vidalasūpiyo.",
  "atk-s0513a44:830": "187.",
  "atk-s0513a44:831": " ‘‘Te tattha bhutvā khāditvā, yāvaticchiṁsu vāṇijā;",
  "atk-s0513a44:832": "Tatiyaṁ samacintesuṁ, bālā mohena pārutā;",
  "atk-s0513a44:833": "Iṅghassa pacchimaṁ sākhaṁ, mayaṁ chindāma vāṇijā.",
  "atk-s0513a44:834": "188.",
  "atk-s0513a44:835": " ‘‘Sā ca chinnāva pagghari, nāriyo samalaṅkatā;",
  "atk-s0513a44:836": "Vicitravatthābharaṇā, āmuttamaṇikuṇḍalā.",
  "atk-s0513a44:837": "189.",
  "atk-s0513a44:838": " ‘‘Api su vāṇijā ekā, nāriyo paṇṇavīsati;",
  "atk-s0513a44:839": "Samantā parivāriṁsu, tassa rukkhassa chāyayā;",
  "atk-s0513a44:840": "Te tāhi paricāretvā, yāvaticchiṁsu vāṇijā.",
  "atk-s0513a44:841": "190.",
  "atk-s0513a44:842": " ‘‘Catutthaṁ samacintesuṁ, bālā mohena pārutā;",
  "atk-s0513a44:843": "Iṅghassa uttaraṁ sākhaṁ, mayaṁ chindāma vāṇijā.",
  "atk-s0513a44:844": "191.",
  "atk-s0513a44:845": " ‘‘Sā ca chinnāva pagghari, muttā veḷuriyā bahū;",
  "atk-s0513a44:846": "Rajataṁ jātarūpañca, kuttiyo paṭiyāni ca.",
  "atk-s0513a44:847": "192.",
  "atk-s0513a44:848": " ‘‘Kāsikāni ca vatthāni, uddiyāni ca kambalā;",
  "atk-s0513a44:849": "Te tattha bhāre bandhitvā, yāvaticchiṁsu vāṇijā.",
  "atk-s0513a44:850": "193.",
  "atk-s0513a44:851": " ‘‘Pañcamaṁ samacintesuṁ, bālā mohena pārutā;",
  "atk-s0513a44:852": "Iṅghassa mūlaṁ chindāma, api bhiyyo labhāmase.",
  "atk-s0513a44:853": "194.",
  "atk-s0513a44:854": " ‘‘Athuṭṭhahi satthavāho, yācamāno katañjalī;",
  "atk-s0513a44:855": "Nigrodho kiṁ parajjhati, vāṇijā bhaddamatthu te.",
  "atk-s0513a44:856": "195.",
  "atk-s0513a44:857": " ‘‘Vāridā purimā sākhā, annapānañca dakkhiṇā;",
  "atk-s0513a44:858": "Nāridā pacchimā sākhā, sabbakāme ca uttarā;",
  "atk-s0513a44:859": "Nigrodho kiṁ parajjhati, vāṇijā bhaddamatthu te.",
  "atk-s0513a44:860": "196.",
  "atk-s0513a44:861": " ‘‘Yassa rukkhassa chāyāya, nisīdeyya sayeyya vā;",
  "atk-s0513a44:862": "Na tassa sākhaṁ bhañjeyya, mittadubbho hi pāpako.",
  "atk-s0513a44:863": "197.",
  "atk-s0513a44:864": " ‘‘Te ca tassānādiyitvā, ekassa vacanaṁ bahū;",
  "atk-s0513a44:865": "Nisitāhi kuṭhārīhi, mūlato naṁ upakkamu’’nti.",
  "atk-s0513a44:866_0": "Tattha samitiṁ katvāti bārāṇasiyaṁ samāgamaṁ katvā, bahū ekato hutvāti attho. Pakkamiṁsūti",
  "atk-s0513a44:866_1": "pañcahi sakaṭasatehi bārāṇaseyyakaṁ bhaṇḍaṁ ādāya pakkamiṁsu. Gāmaṇinti ekaṁ paññavantataraṁ",
  "atk-s0513a44:866_2": "satthavāhaṁ katvā . Chāyayāti chāyāya. Allāyateti udakabharito viya allo hutvā paññāyati.",
  "atk-s0513a44:866_3": "Chinnāva paggharīti eko rukkhārohanakusalo abhiruhitvā taṁ chindi, sā chinnamattāva",
  "atk-s0513a44:866_4": "paggharīti dasseti. Paratopi eseva nayo.",
  "atk-s0513a44:867_0": "Appodavaṇṇekummāseti appodakapāyāsasadise kummāse. Siṅginti siṅgiverādikaṁ uttaribhaṅgaṁ.",
  "atk-s0513a44:867_1": "Vidalasūpiyoti muggasūpādayo. Vāṇijā ekāti ekekassa vāṇijassa yattakā vāṇijā , tesu",
  "atk-s0513a44:867_2": "ekekassa ekekāva, satthavāhassa pana santike pañcavīsatīti attho. Parivāriṁsūti parivāresuṁ.",
  "atk-s0513a44:867_3": "Tāhi pana saddhiṁyeva nāgānubhāvena sāṇivitānasayanādīni pagghariṁsu.",
  "atk-s0513a44:868_0": "Kuttiyoti hatthattharādayo. Paṭiyānicāti uṇṇāmayapaccattharaṇāni. ‘‘Setakambalānī’’tipi",
  "atk-s0513a44:868_1": "vadantiyeva. Uddiyāni ca kambalāti uddiyāni nāma kambalā atthi. Te tattha bhāre bandhitvāti",
  "atk-s0513a44:868_2": "yāvatakaṁ icchiṁsu, tāvatakaṁ gahetvā pañca sakaṭasatāni pūretvāti attho. Vāṇijā",
  "atk-s0513a44:868_3": "bhaddamatthu teti ekekaṁ vāṇijaṁ ālapanto ‘‘bhaddaṁ te atthū’’ti āha. Annapānañcāti",
  "atk-s0513a44:868_4": "annañca pānañca adāsi. Sabbakāme cāti sabbakāme ca adāsi. Mittadubbho hīti mittānaṁ",
  "atk-s0513a44:868_5": "dubbhanapuriso hi pāpako lāmako nāma. Anādiyitvāti tassa vacanaṁ aggahetvā. Upakkamunti",
  "atk-s0513a44:868_6": "mohāva chindituṁ ārabhiṁsu.",
  "atk-s0513a44:869_0": "Atha ne chindanatthāya rukkhaṁ upagate disvā nāgarājā cintesi ‘‘ahaṁ etesaṁ pipāsitānaṁ",
  "atk-s0513a44:869_1": "pānīyaṁ dāpesiṁ, tato dibbabhojanaṁ, tato sayanādīni ceva paricārikā ca nāriyo, tato",
  "atk-s0513a44:869_2": "pañcasatasakaṭapūraṁ ratanaṁ, idāni panime ‘‘rukkhaṁ mūlato chindissāmā’ti vadanti,",
  "atk-s0513a44:869_3": "ativiya luddhā ime, ṭhapetvā satthavāhaṁ avasese māretuṁ vaṭṭatī’’ti. So ‘‘ettakā",
  "atk-s0513a44:869_4": "sannaddhayodhā nikkhamantu, ettakā dhanuggahā, ettakā vammino’’ti senaṁ vicāresi.",
  "atk-s0513a44:869_5": "Tamatthaṁ pakāsento satthā gāthamāha –",
  "atk-s0513a44:870": "198.",
  "atk-s0513a44:871": " ‘‘Tato nāgā nikkhamiṁsu, sannaddhā paṇṇavīsati;",
  "atk-s0513a44:872": "Dhanuggahānaṁ tisatā, chasahassā ca vammino’’ti.",
  "atk-s0513a44:873": "Tattha sannaddhāti suvaṇṇarajatādivammakavacikā. Dhanuggahānaṁ tisatāti meṇḍavisāṇadhanuggahānaṁ tīṇi satāni. vamminoti kheṭakaphalakahatthā chasahassā.",
  "atk-s0513a44:874": "199.",
  "atk-s0513a44:875": " ‘‘Ete hanatha bandhatha, mā vo muñcittha jīvitaṁ;",
  "atk-s0513a44:876": "Ṭhapetvā satthavāhaṁva, sabbe bhasmaṁ karotha ne’’ti. – ayaṁ nāgarājena vuttagāthā;",
  "atk-s0513a44:877": "Tattha mā vo muñcittha jīvitanti kassaci ekassapi jīvitaṁ mā muñcittha.",
  "atk-s0513a44:878_0": "Nāgā tathā katvā attharaṇādīni pañcasu sakaṭasatesu āropetvā satthavāhaṁ gahetvā",
  "atk-s0513a44:878_1": "sayaṁ tāni sakaṭāni pājentā bārāṇasiṁ gantvā sabbaṁ dhanaṁ tassa gehe paṭisāmetvā",
  "atk-s0513a44:878_2": "taṁ āpucchitvā attano nāgabhavanameva gatā. Tamatthaṁ viditvā satthā ovādavasena gāthādvayamāha –",
  "atk-s0513a44:879": "200.",
  "atk-s0513a44:880": " ‘‘Tasmā hi paṇḍito poso, sampassaṁ atthamattano;",
  "atk-s0513a44:881": "Lobhassa na vasaṁ gacche, haneyyārisakaṁ manaṁ.",
  "atk-s0513a44:882": "201.",
  "atk-s0513a44:883": " ‘‘Evamādīnavaṁ ñatvā, taṇhā dukkhassa sambhavaṁ;",
  "atk-s0513a44:884": "Vītataṇho anādāno, sato bhikkhu paribbaje’’ti.",
  "atk-s0513a44:885_0": "Tattha tasmāti yasmā lobhavasikā mahāvināsaṁ pattā, satthavāho uttamasampattiṁ, tasmā.",
  "atk-s0513a44:885_1": "Haneyyārisakaṁ mananti anto uppajjamānānaṁ nānāvidhānaṁ lobhasattūnaṁ santakaṁ manaṁ,",
  "atk-s0513a44:885_2": "lobhasampayuttacittaṁ haneyyāti attho. Evamādīnavanti evaṁ lobhe ādīnavaṁ jānitvā.",
  "atk-s0513a44:885_3": "Taṇhā dukkhassa sambhavanti jātiādidukkhassa taṇhā sambhavo, tato etaṁ dukkhaṁ nibbattati,",
  "atk-s0513a44:885_4": "evaṁ taṇhāva dukkhassa sambhavaṁ ñatvā vītataṇho taṇhāādānena anādāno maggena āgatāya",
  "atk-s0513a44:885_5": "satiyā sato hutvā bhikkhu paribbaje iriyetha vattethāti arahattena desanāya kūṭaṁ gaṇhi.",
  "atk-s0513a44:886_0": "Imañca pana dhammadesanaṁ āharitvā ‘‘evaṁ upāsakā pubbe lobhavasikā vāṇijā mahāvināsaṁ",
  "atk-s0513a44:886_1": "pattā, tasmā lobhavasikena na bhavitabba’’nti vatvā saccāni pakāsetvā jātakaṁ samodhānesi,",
  "atk-s0513a44:886_2": "saccapariyosāne te vāṇijā sotāpattiphale patiṭṭhitā. Tadā nāgarājā sāriputto ahosi,",
  "atk-s0513a44:886_3": "satthavāho pana ahameva ahosinti.",
  "atk-s0513a44:887": "Mahāvāṇijajātakavaṇṇanā dasamā.",
  "atk-s0513a44:889": " [494] 11. Sādhinajātakavaṇṇanā",
  "atk-s0513a44:890_0": "Abbhutovata lokasminti idaṁ satthā jetavane viharanto uposathike upāsake ārabbha",
  "atk-s0513a44:890_1": "kathesi. Tadā hi satthā ‘‘upāsakā porāṇakapaṇḍitā attano uposathakammaṁ nissāya manussasarīreneva",
  "atk-s0513a44:890_2": "devalokaṁ gantvā ciraṁ vasiṁsū’’ti vatvā tehi yācito atītaṁ āhari.",
  "atk-s0513a44:891_0": "Atīte mithilāyaṁ sādhino nāma rājā dhammena rajjaṁ kāresi. So catūsu nagaradvāresu",
  "atk-s0513a44:891_1": "nagaramajjhe nivesanadvāre cāti cha dānasālāyo kāretvā sakalajambudīpaṁ unnaṅgalaṁ",
  "atk-s0513a44:891_2": "katvā mahādānaṁ pavattesi, devasikaṁ cha satasahassāni vayakaraṇaṁ gacchanti, pañca",
  "atk-s0513a44:891_3": "sīlāni rakkhati, uposathaṁ upavasati. Raṭṭhavāsinopi tassa ovāde ṭhatvā dānādīni",
  "atk-s0513a44:891_4": "puññāni katvā matamatā devanagareyeva nibbattiṁsu. Sudhammadevasabhaṁ pūretvā nisinnā",
  "atk-s0513a44:891_5": "devā rañño sīlādiguṇameva vaṇṇayanti. Taṁ sutvā sesadevāpi rājānaṁ daṭṭhukāmā ahesuṁ.",
  "atk-s0513a44:891_6": "Sakko devarājā tesaṁ manaṁ viditvā āha – ‘‘sādhinarājānaṁ daṭṭhukāmatthā’’ti. ‘‘Āma",
  "atk-s0513a44:891_7": "devā’’ti. So mātaliṁ āṇāpesi ‘‘gaccha tvaṁ vejayantarathaṁ yojetvā sādhinarājānaṁ",
  "atk-s0513a44:891_8": "ānehī’’ti. So ‘‘sādhū’’ti sampaṭicchitvā rathaṁ yojetvā videharaṭṭhaṁ agamāsi, tadā",
  "atk-s0513a44:891_9": "puṇṇamadivaso hoti. Mātali manussānaṁ sāyamāsaṁ bhuñjitvā gharadvāresu sukhakathāya",
  "atk-s0513a44:891_10": "nisinnakāle candamaṇḍalena saddhiṁ rathaṁ pesesi. Manussā ‘‘dve candā uṭṭhitā’’ti",
  "atk-s0513a44:891_11": "vadantā puna candamaṇḍalaṁ ohāya rathaṁ āgacchantaṁ disvā ‘‘nāyaṁ cando, ratho eso,",
  "atk-s0513a44:891_12": "devaputto paññāyati, kassesa etaṁ manomayasindhavayuttaṁ dibbarathaṁ āneti, na aññassa,",
  "atk-s0513a44:891_13": "amhākaṁ rañño bhavissati, rājā hi no dhammiko dhammarājā’’ti somanassajātā hutvā",
  "atk-s0513a44:891_14": "añjaliṁ paggayha ṭhitā paṭhamaṁ gāthamāhaṁsu –",
  "atk-s0513a44:892": "202.",
  "atk-s0513a44:893": " ‘‘Abbhuto vata lokasmiṁ, uppajji lomahaṁsano;",
  "atk-s0513a44:894": "Dibbo ratho pāturahu, vedehassa yasassino’’ti.",
  "atk-s0513a44:895": "Tassattho – abbhuto vatesa amhākaṁ rājā, lokasmiṁ lomahaṁsano uppajji, yassa dibbo ratho pāturahosi vedehassa yasassinoti.",
  "atk-s0513a44:896_0": "Mātalipie taṁ rathaṁ ānetvā manussesu gandhamālādīhi pūjentesu tikkhattuṁ nagaraṁ",
  "atk-s0513a44:896_1": "padakkhiṇaṁ katvā rañño nivesanadvāraṁ gantvā rathaṁ nivattetvā pacchābhāgena sīhapañjaraummāre",
  "atk-s0513a44:896_2": "ṭhapetvā ārohaṇasajjaṁ katvā aṭṭhāsi. Taṁ divasaṁ rājāpi dānasālāyo oloketvā ‘‘iminā",
  "atk-s0513a44:896_3": "niyāmena dānaṁ dethā’’ti āṇāpetvā uposathaṁ samādiyitvā divasaṁ vītināmetvā amaccagaṇaparivuto",
  "atk-s0513a44:896_4": "alaṅkatamahātale pācīnasīhapañjarābhimukho dhammayuttaṁ kathento nisinno hoti. Atha",
  "atk-s0513a44:896_5": "naṁ mātali rathābhiruhanatthaṁ nimantetvā ādāya agamāsi. Tamatthaṁ pakāsento satthā imā gāthā abhāsi –",
  "atk-s0513a44:897": "203.",
  "atk-s0513a44:898": " ‘‘Devaputto mahiddhiko, mātali devasārathi;",
  "atk-s0513a44:899": "Nimantayittha rājānaṁ, vedehaṁ mithilaggahaṁ.",
  "atk-s0513a44:900": "204.",
  "atk-s0513a44:901": " ‘‘Ehimaṁ rathamāruyha, rājaseṭṭha disampati;",
  "atk-s0513a44:902": "Devā dassanakāmā te, tāvatiṁsā saindakā;",
  "atk-s0513a44:903": "Saramānā hi te devā, sudhammāyaṁ samacchare.",
  "atk-s0513a44:904": "205.",
  "atk-s0513a44:905": " ‘‘Tato ca rājā sādhino, vedeho mithilaggaho;",
  "atk-s0513a44:906": "Sahassayuttamāruyha, agā devāna santike;",
  "atk-s0513a44:907": "Taṁ devā paṭinandiṁsu, disvā rājānamāgataṁ.",
  "atk-s0513a44:908": "206.",
  "atk-s0513a44:909": " ‘‘Svāgataṁ te mahārāja, atho te adurāgataṁ;",
  "atk-s0513a44:910": "Nisīda dāni rājīsi, devarājassa santike.",
  "atk-s0513a44:911": "207.",
  "atk-s0513a44:912": " ‘‘Sakkopi paṭinandittha, vedehaṁ mithilaggahaṁ;",
  "atk-s0513a44:913": "Nimantayittha kāmehi, āsanena ca vāsavo.",
  "atk-s0513a44:914": "208.",
  "atk-s0513a44:915": " ‘‘Sādhu khosi anuppatto, āvāsaṁ vasavattinaṁ;",
  "atk-s0513a44:916": "Vasa devesu rājīsi, sabbakāmasamiddhisu;",
  "atk-s0513a44:917": "Tāvatiṁsesu devesu, bhuñja kāme amānuse’’ti.",
  "atk-s0513a44:918_0": "Tattha samacchareti acchanti. Agā devāna santiketi devānaṁ santikaṁ agamāsi. Tasmiñhi",
  "atk-s0513a44:918_1": "rathaṁ abhiruhitvā ṭhite ratho ākāsaṁ pakkhandi, so mahājanassa olokentasseva antaradhāyi.",
  "atk-s0513a44:918_2": "Mātali rājānaṁ devalokaṁ nesi . Taṁ disvā devatā ca sakko ca haṭṭhatuṭṭhā paccuggamanaṁ",
  "atk-s0513a44:918_3": "katvā paṭisanthāraṁ kariṁsu. Tamatthaṁ dassetuṁ ‘‘taṁ devā’’tiādi vuttaṁ. Tattha",
  "atk-s0513a44:918_4": "paṭinandiṁsūti punappunaṁ nandiṁsu. Āsanena cāti rājānaṁ āliṅgitvā ‘‘idha nisīdā’’ti",
  "atk-s0513a44:918_5": "attano paṇḍukambalasilāsanena ca kāmehi ca nimantesi, upaḍḍharajjaṁ datvā ekāsane nisīdāpesīti attho.",
  "atk-s0513a44:919_0": "Tattha sakkena devaraññā dasayojanasahassaṁ devanagaraṁ aḍḍhatiyā ca accharākoṭiyo",
  "atk-s0513a44:919_1": "vejayantapāsādañca majjhe bhinditvā dinnaṁ sampattiṁ anubhavantassa manussagaṇanāya",
  "atk-s0513a44:919_2": "satta vassasatāni atikkantāni. Tenattabhāvena devaloke vasanakaṁ puññaṁ khīṇaṁ, anabhirati",
  "atk-s0513a44:919_3": "uppannā, tasmā sakkena saddhiṁ sallapanto gāthamāha –",
  "atk-s0513a44:920": "209.",
  "atk-s0513a44:921": " ‘‘Ahaṁ pure saggagato ramāmi, naccehi gītehi ca vāditehi;",
  "atk-s0513a44:922": "So dāni ajja na ramāmi sagge, āyuṁ nu khīṇo maraṇaṁ nu santike;",
  "atk-s0513a44:923": "Udāhu mūḷhosmi janindaseṭṭhā’’ti.",
  "atk-s0513a44:924": "Tattha āyuṁ nu khīṇoti kiṁ nu mama sarasena jīvitindriyaṁ khīṇaṁ, udāhu upacchedakakammavasena maraṇaṁ santike jātanti pucchati. Janindaseṭṭhāti janindānaṁ devānaṁ seṭṭha.",
  "atk-s0513a44:925": "Atha naṁ sakko āha –",
  "atk-s0513a44:926": "210.",
  "atk-s0513a44:927": " ‘‘Na tāyu khīṇaṁ maraṇañca dūre, na cāpi mūḷho naravīraseṭṭha;",
  "atk-s0513a44:928": "Tuyhañca puññāni parittakāni, yesaṁ vipākaṁ idha vedayittho.",
  "atk-s0513a44:929": "211.",
  "atk-s0513a44:930": " ‘‘Vasa devānubhāvena, rājaseṭṭha disampati;",
  "atk-s0513a44:931": "Tāvatiṁsesu devesu, bhuñja kāme amānuse’’ti.",
  "atk-s0513a44:932_0": "Tattha ‘‘parittakānī’’ti idaṁ tena attabhāvena devaloke vipākadāyakāni puññāni sandhāya",
  "atk-s0513a44:932_1": "vuttaṁ, itarāni panassa puññāni pathaviyaṁ paṁsu viya appamāṇāni. Vasa devānubhāvenāti",
  "atk-s0513a44:932_2": "ahaṁ te attano puññāni majjhe bhinditvā dassāmi, mamānubhāvena vasāti taṁ samassāsento āha.",
  "atk-s0513a44:933": "Atha naṁ paṭikkhipanto mahāsatto āha –",
  "atk-s0513a44:934": "212.",
  "atk-s0513a44:935": " ‘‘Yathā yācitakaṁ yānaṁ, yathā yācitakaṁ dhanaṁ;",
  "atk-s0513a44:936": "Evaṁsampadamevetaṁ, yaṁ parato dānapaccayā.",
  "atk-s0513a44:937": "213.",
  "atk-s0513a44:938": " ‘‘Na cāhametamicchāmi, yaṁ parato dānapaccayā;",
  "atk-s0513a44:939": "Sayaṁkatāni puññāni, taṁ me āveṇikaṁ dhanaṁ.",
  "atk-s0513a44:940": "214.",
  "atk-s0513a44:941": " ‘‘Sohaṁ gantvā manussesu, kāhāmi kusalaṁ bahuṁ;",
  "atk-s0513a44:942": "Dānena samacariyāya, saṁyamena damena ca;",
  "atk-s0513a44:943": "Yaṁ katvā sukhito hoti, na ca pacchānutappatī’’ti.",
  "atk-s0513a44:944_0": "Tattha yaṁ parato dānapaccayāti yaṁ parena dinnattā labbhati, taṁ yācitakasadisameva",
  "atk-s0513a44:944_1": "hoti. Yācitakañhi tuṭṭhakāle denti, atuṭṭhakāle acchinditvā gaṇhantīti vadati. Samacariyāyāti",
  "atk-s0513a44:944_2": "kāyādīhi pāpassa akaraṇena. Saṁyamenāti sīlasaṁyamena. Damenāti indriyadamanena.",
  "atk-s0513a44:944_3": "Yaṁ katvāti yaṁ karitvā sukhito ceva hoti na ca pacchānutappati, tathārūpameva kammaṁ karissāmīti.",
  "atk-s0513a44:945_0": "Athassa vacanaṁ sutvā sakko mātaliṁ āṇāpesi ‘‘gaccha, tāta, sādhinarājānaṁ mithilaṁ",
  "atk-s0513a44:945_1": "netvā uyyāne otārehī’’ti. So tathā akāsi. Rājā uyyāne caṅkamati. Atha naṁ uyyānapālo",
  "atk-s0513a44:945_2": "disvā pucchitvā gantvā nāradarañño ārocesi. So rañño āgatabhāvaṁ sutvā ‘‘tvaṁ purato",
  "atk-s0513a44:945_3": "gantvā uyyānaṁ sajjetvā tassa ca mayhañca dve āsanāni paññāpehī’’ti uyyānapālaṁ uyyojesi.",
  "atk-s0513a44:945_4": "So tathā akāsi. Atha naṁ rājā pucchi ‘‘kassa dve āsanāni paññāpesī’’ti? ‘‘Ekaṁ tumhākaṁ,",
  "atk-s0513a44:945_5": "ekaṁ amhākaṁ rañño’’ti. Atha naṁ rājā ‘‘ko añño satto mama santike āsane nisīdissatī’’ti",
  "atk-s0513a44:945_6": "vatvā ekasmiṁ nisīditvā ekasmiṁ pāde ṭhapesi. Nāradarājā āgantvā tassa pāde vanditvā",
  "atk-s0513a44:945_7": "ekamantaṁ nisīdi. So kirassa sattamo panattā. Tadā kira vassasatāyukakālova hoti.",
  "atk-s0513a44:945_8": "Mahāsatto pana attano puññabalena ettakaṁ kālaṁ vītināmesi. So nāradaṁ hatthe gahetvā",
  "atk-s0513a44:945_9": "uyyāne vicaranto tisso gāthā abhāsi –",
  "atk-s0513a44:946": "215.",
  "atk-s0513a44:947": " ‘‘Imāni tāni khettāni, imaṁ nikkhaṁ sukuṇḍalaṁ;",
  "atk-s0513a44:948": "Imā tā haritānūpā, imā najjo savantiyo.",
  "atk-s0513a44:949": "216.",
  "atk-s0513a44:950": " ‘‘Imā tā pokkharaṇī rammā, cakkavākapakūjitā;",
  "atk-s0513a44:951": "Mandālakehi sañchannā, padumuppalakehi ca;",
  "atk-s0513a44:952": "Yassimāni mamāyiṁsu, kiṁ nu te disataṁ gatā.",
  "atk-s0513a44:953": "217.",
  "atk-s0513a44:954": " ‘‘Tānīdha khettāni so bhūmibhāgo, teyeva ārāmavanūpacārā;",
  "atk-s0513a44:955": "Tameva mayhaṁ janataṁ apassato, suññaṁva me nārada khāyate disā’’ti.",
  "atk-s0513a44:956_0": "Tattha khettānīti bhūmibhāge sandhāyāha. Imaṁ nikkhanti imaṁ tādisameva udakaniddhamanaṁ.",
  "atk-s0513a44:956_1": "Sukuṇḍalanti sobhanena musalapavesanakuṇḍalena samannāgataṁ. Haritānūpāti udakaniddhamanassa",
  "atk-s0513a44:956_2": "ubhosu passesu haritatiṇasañchannā anūpabhūmiyo. Yassimāni mamāyiṁsūti tāta nārada,",
  "atk-s0513a44:956_3": "ye mama upaṭṭhākā ca orodhā ca imasmiṁ uyyāne mahantena yasena mayā saddhiṁ vicarantā",
  "atk-s0513a44:956_4": "imāni ṭhānāni mamāyiṁsu piyāyiṁsu, kataraṁ nu te disataṁ gatā, kattha te pesitā.",
  "atk-s0513a44:956_5": "Tānīdha khettānīti imasmiṁ uyyāne tāneva etāni uparopanakaviruhanaṭṭhānāni. Teyeva",
  "atk-s0513a44:956_6": "ārāmavanūpacārāti ime teyeva ārāmavanūpacārā, vihārabhūmiyoti attho.",
  "atk-s0513a44:957_0": "Atha naṁ nārado āha – ‘‘deva, tumhākaṁ devalokagatānaṁ idāni satta vassasatāni, ahaṁ",
  "atk-s0513a44:957_1": "vo sattamo panattā, tumhākaṁ upaṭṭhākā ca orodhā ca maraṇamukhaṁ pattā, idaṁ vo attano",
  "atk-s0513a44:957_2": "santakaṁ rajjaṁ, anubhavatha na’’nti. Rājā ‘‘tāta nārada, nāhaṁ idhāgacchanto rajjatthāya",
  "atk-s0513a44:957_3": "āgato, puññakaraṇatthāyamhi āgato, ahaṁ puññameva karissāmī’’ti vatvā gāthā āha –",
  "atk-s0513a44:958": "218.",
  "atk-s0513a44:959": " ‘‘Diṭṭhā mayā vimānāni, obhāsentā catuddisā;",
  "atk-s0513a44:960": "Sammukhā devarājassa, tidasānañca sammukhā.",
  "atk-s0513a44:961": "219.",
  "atk-s0513a44:962": " ‘‘Vutthaṁ me bhavanaṁ dibyaṁ, bhuttā kāmā amānusā;",
  "atk-s0513a44:963": "Tāvatiṁsesu devesu, sabbakāmasamiddhisu.",
  "atk-s0513a44:964": "220.",
  "atk-s0513a44:965": " ‘‘Sohaṁ etādisaṁ hitvā, puññāyamhi idhāgato;",
  "atk-s0513a44:966": "Dhammameva carissāmi, nāhaṁ rajjena atthiko.",
  "atk-s0513a44:967": "221.",
  "atk-s0513a44:968": " ‘‘Adaṇḍāvacaraṁ maggaṁ, sammāsambuddhadesitaṁ;",
  "atk-s0513a44:969": "Taṁ maggaṁ paṭipajjissaṁ, yena gacchanti subbatā’’ti.",
  "atk-s0513a44:970_0": "Tattha vutthaṁ me bhavanaṁ dibyanti vejayantaṁ sandhāya āha. Sohaṁ etādisanti tāta",
  "atk-s0513a44:970_1": "nārada, sohaṁ buddhañāṇena aparicchindanīyaṁ evarūpaṁ kāmaguṇasampattiṁ pahāya puññakaraṇatthāya",
  "atk-s0513a44:970_2": "idhāgato. Adaṇḍāvacaranti adaṇḍehi nikkhittadaṇḍahatthehi avacaritabbaṁ sammādiṭṭhipurekkhāraṁ",
  "atk-s0513a44:970_3": "aṭṭhaṅgikaṁ maggaṁ. Subbatāti yena maggena subbatā sabbaññubuddhā gacchanti, ahampi",
  "atk-s0513a44:970_4": "agatapubbaṁ disaṁ gantuṁ bodhitale nisīditvā tameva maggaṁ paṭipajjissāmīti.",
  "atk-s0513a44:971_0": "Evaṁ bodhisatto imā gāthāyo sabbaññutaññāṇena saṅkhipitvā kathesi. Nārado punapi",
  "atk-s0513a44:971_1": "āha – ‘‘rajjaṁ, deva, anusāsā’’ti. ‘‘Tāta, na me rajjenattho, satta vassasatāni vigataṁ",
  "atk-s0513a44:971_2": "dānaṁ sattāheneva dātukāmamhī’’ti. Nārado ‘‘sādhū’’ti tassa vacanaṁ sampaṭicchitvā",
  "atk-s0513a44:971_3": "mahādānaṁ paṭiyādesi. Rājā sattāhaṁ dānaṁ datvā sattame divase kālaṁ katvā tāvatiṁsabhavaneyeva nibbatti.",
  "atk-s0513a44:972_0": "Satthā imaṁ dhammadesanaṁ āharitvā ‘‘evaṁ vasitabbayuttakaṁ uposathakammaṁ nāmā’’ti",
  "atk-s0513a44:972_1": "dassetvā saccāni pakāsetvā jātakaṁ samodhānesi, saccapariyosāne uposathikesu upāsakesu",
  "atk-s0513a44:972_2": "keci sotāpattiphale, keci sakadāgāmiphale, keci anāgāmiphale patiṭṭhahiṁsu. Tadā",
  "atk-s0513a44:972_3": "nāradarājā sāriputto ahosi, mātali ānando, sakko anuruddho, sādhinarājā pana ahameva ahosinti.",
  "atk-s0513a44:973": "Sādhinajātakavaṇṇanā ekādasamā.",
  "atk-s0513a44:975": " [495] 12. Dasabrāhmaṇajātakavaṇṇanā",
  "atk-s0513a44:976_0": "Rājāavoca vidhuranti idaṁ satthā jetavane viharanto asadisadānaṁ ārabbha kathesi.",
  "atk-s0513a44:976_1": "Taṁ aṭṭhakanipāte ādittajātake (jā. 1.8.69 ādayo) vitthāritameva. Rājā kira taṁ dānaṁ",
  "atk-s0513a44:976_2": "dadanto satthāraṁ jeṭṭhakaṁ katvā pañca bhikkhusatāni vicinitvā gaṇhitvā mahākhīṇāsavānaṁyeva",
  "atk-s0513a44:976_3": "adāsi. Athassa guṇakathaṁ kathentā ‘‘āvuso, rājā asadisadānaṁ dadanto vicinitvā mahapphalaṭṭhāne",
  "atk-s0513a44:976_4": "adāsī’’ti dhammasabhāyaṁ kathaṁ samuṭṭhāpesuṁ. Satthā āgantvā ‘‘kāya nuttha, bhikkhave,",
  "atk-s0513a44:976_5": "etarahi kathāya sannisinnā’’ti pucchitvā ‘‘imāya nāmā’’ti vutte ‘‘anacchariyaṁ, bhikkhave,",
  "atk-s0513a44:976_6": "yaṁ kosalarājā mādisassa buddhassa upaṭṭhāko hutvā viceyyadānaṁ deti, porāṇakapaṇḍitā",
  "atk-s0513a44:976_7": "anuppanne buddhepi viceyyadānaṁ adaṁsū’’ti vatvā atītaṁ āhari.",
  "atk-s0513a44:977_0": "Atīte kururaṭṭhe indapatthanagare yudhiṭṭhilagotto korabyo nāma rājā rajjaṁ kāresi.",
  "atk-s0513a44:977_1": "Tassa vidhuro nāma amacco atthañca dhammañca anusāsati. Rājā sakalajambudīpaṁ khobhetvā",
  "atk-s0513a44:977_2": "mahādānaṁ deti. Taṁ gahetvā bhuñjantesu ekopi pañcasīlamattaṁ rakkhanto nāma natthi,",
  "atk-s0513a44:977_3": "sabbe dussīlāva, dānaṁ rājānaṁ na toseti. Rājā ‘‘viceyyadānaṁ mahapphala’’nti sīlavantānaṁ",
  "atk-s0513a44:977_4": "dātukāmo hutvā cintesi ‘‘vidhurapaṇḍitena saddhiṁ mantayissāmī’’ti. So taṁ upaṭṭhānaṁ",
  "atk-s0513a44:977_5": "āgataṁ āsane nisīdāpetvā pañhaṁ pucchi. Tamatthaṁ pakāsento satthā upaḍḍhagāthamāha –",
  "atk-s0513a44:978": "222.",
  "atk-s0513a44:979": " ‘‘Rājā avoca vidhuraṁ, dhammakāmo yudhiṭṭhilo’’ti;",
  "atk-s0513a44:980": "Parato rañño ca vidhurassa ca vacanapaṭivacanaṁ hoti –",
  "atk-s0513a44:981": "‘‘Brāhmaṇe vidhura pariyesa, sīlavante bahussute.",
  "atk-s0513a44:982": "223.",
  "atk-s0513a44:983": " ‘‘Virate methunā dhammā, ye me bhuñjeyyu bhojanaṁ;",
  "atk-s0513a44:984": "Dakkhiṇaṁ samma dassāma, yattha dinnaṁ mahapphalaṁ.",
  "atk-s0513a44:985": "224.",
  "atk-s0513a44:986": " ‘‘Dullabhā brāhmaṇā deva, sīlavanto bahussutā;",
  "atk-s0513a44:987": "Viratā methunā dhammā, ye te bhuñjeyyu bhojanaṁ.",
  "atk-s0513a44:988": "225.",
  "atk-s0513a44:989": " ‘‘Dasa khalu mahārāja, yā tā brāhmaṇajātiyo;",
  "atk-s0513a44:990": "Tesaṁ vibhaṅgaṁ vicayaṁ, vitthārena suṇohi me.",
  "atk-s0513a44:991": "226.",
  "atk-s0513a44:992": " ‘‘Pasibbake gahetvāna, puṇṇe mūlassa saṁvute;",
  "atk-s0513a44:993": "Osadhikāyo ganthenti, nhāpayanti japanti ca.",
  "atk-s0513a44:994": "227.",
  "atk-s0513a44:995": " ‘‘Tikicchakasamā rāja, tepi vuccanti brāhmaṇā;",
  "atk-s0513a44:996": "Akkhātā te mahārāja, tādise nipatāmase.",
  "atk-s0513a44:997": "228.",
  "atk-s0513a44:998": " ‘‘Apetā te ca brahmaññā, (iti rājā korabyo)",
  "atk-s0513a44:999": "Na te vuccanti brāhmaṇā;",
  "atk-s0513a44:1000": "Aññe vidhura pariyesa, sīlavante bahussute.",
  "atk-s0513a44:1001": "229.",
  "atk-s0513a44:1002": " ‘‘Virate methunā dhammā, ye me bhuñjeyyu bhojanaṁ;",
  "atk-s0513a44:1003": "Dakkhiṇaṁ samma dassāma, yattha dinnaṁ mahapphalaṁ.",
  "atk-s0513a44:1004": "230.",
  "atk-s0513a44:1005": " ‘‘Kiṅkiṇikāyo gahetvā, ghosenti puratopi te;",
  "atk-s0513a44:1006": "Pesanānipi gacchanti, rathacariyāsu sikkhare.",
  "atk-s0513a44:1007": "231.",
  "atk-s0513a44:1008": " ‘‘Paricārakasamā rāja, tepi vuccanti brāhmaṇā;",
  "atk-s0513a44:1009": "Akkhātā te mahārāja, tādise nipatāmase.",
  "atk-s0513a44:1010": "232.",
  "atk-s0513a44:1011": " ‘‘Apetā te ca brahmaññā, (iti rājā korabyo)",
  "atk-s0513a44:1012": "Na te vuccanti brāhmaṇā;",
  "atk-s0513a44:1013": "Aññe vidhura pariyesa, sīlavante bahussute.",
  "atk-s0513a44:1014": "233.",
  "atk-s0513a44:1015": " ‘‘Virate methunā dhammā, ye me bhuñjeyyu bhojanaṁ;",
  "atk-s0513a44:1016": "Dakkhiṇaṁ samma dassāma, yattha dinnaṁ mahapphalaṁ.",
  "atk-s0513a44:1017": "234.",
  "atk-s0513a44:1018": " ‘‘Kamaṇḍaluṁ gahetvāna, vaṅkadaṇḍañca brāhmaṇā;",
  "atk-s0513a44:1019": "Paccupessanti rājāno, gāmesu nigamesu ca;",
  "atk-s0513a44:1020": "Nādinne vuṭṭhahissāma, gāmamhi vā vanamhi vā.",
  "atk-s0513a44:1021": "235.",
  "atk-s0513a44:1022": " ‘‘Niggāhakasamā rāja, tepi vuccanti brāhmaṇā;",
  "atk-s0513a44:1023": "Akkhātā te mahārāja, tādise nipatāmase.",
  "atk-s0513a44:1024": "236.",
  "atk-s0513a44:1025": " ‘‘Apetā te ca brahmaññā, (iti rājā korabyo)",
  "atk-s0513a44:1026": "Na te vuccanti brāhmaṇā;",
  "atk-s0513a44:1027": "Aññe vidhura pariyesa, sīlavante bahussute.",
  "atk-s0513a44:1028": "237.",
  "atk-s0513a44:1029": " ‘‘Virate methunā dhammā, ye me bhuñjeyyu bhojanaṁ;",
  "atk-s0513a44:1030": "Dakkhiṇaṁ samma dassāma, yattha dinnaṁ mahapphalaṁ.",
  "atk-s0513a44:1031": "238.",
  "atk-s0513a44:1032": " ‘‘Parūḷhakacchanakhalomā, paṅkadantā rajassirā;",
  "atk-s0513a44:1033": "Okiṇṇā rajareṇūhi, yācakā vicaranti te.",
  "atk-s0513a44:1034": "239.",
  "atk-s0513a44:1035": " ‘‘Khāṇughātasamā rāja, tepi vuccanti brāhmaṇā;",
  "atk-s0513a44:1036": "Akkhātā te mahārāja, tādise nipatāmase.",
  "atk-s0513a44:1037": "240.",
  "atk-s0513a44:1038": " ‘‘Apetā te ca brahmaññā, (iti rājā korabyo)",
  "atk-s0513a44:1039": "Na te vuccanti brāhmaṇā;",
  "atk-s0513a44:1040": "Aññe vidhura pariyesa, sīlavante bahussute.",
  "atk-s0513a44:1041": "241.",
  "atk-s0513a44:1042": " ‘‘Virate methunā dhammā, ye me bhuñjeyyu bhojanaṁ;",
  "atk-s0513a44:1043": "Dakkhiṇaṁ samma dassāma, yattha dinnaṁ mahapphalaṁ.",
  "atk-s0513a44:1044": "242.",
  "atk-s0513a44:1045": " ‘‘Harītakaṁ āmalakaṁ, ambaṁ jambuṁ vibhītakaṁ;",
  "atk-s0513a44:1046": "Labujaṁ dantapoṇāni, beluvā badarāni ca.",
  "atk-s0513a44:1047": "243.",
  "atk-s0513a44:1048": " ‘‘Rājāyatanaṁ ucchupuṭaṁ, dhūmanettaṁ madhuañjanaṁ;",
  "atk-s0513a44:1049": "Uccāvacāni paṇiyāni, vipaṇenti janādhipa.",
  "atk-s0513a44:1050": "244.",
  "atk-s0513a44:1051": " ‘‘Vāṇijakasamā rāja, tepi vuccanti brāhmaṇā;",
  "atk-s0513a44:1052": "Akkhātā te mahārāja, tādise nipatāmase.",
  "atk-s0513a44:1053": "245.",
  "atk-s0513a44:1054": " ‘‘Apetā te ca brahmaññā, (iti rājā korabyo)",
  "atk-s0513a44:1055": "Na te vuccanti brāhmaṇā;",
  "atk-s0513a44:1056": "Aññe vidhura pariyesa, sīlavante bahussute.",
  "atk-s0513a44:1057": "246.",
  "atk-s0513a44:1058": " ‘‘Virate methunā dhammā, ye me bhuñjeyyu bhojanaṁ;",
  "atk-s0513a44:1059": "Dakkhiṇaṁ samma dassāma, yattha dinnaṁ mahapphalaṁ.",
  "atk-s0513a44:1060": "247.",
  "atk-s0513a44:1061": " ‘‘Kasivāṇijjaṁ kārenti, posayanti ajeḷake;",
  "atk-s0513a44:1062": "Kumāriyo pavecchanti, vivāhantāvahanti ca.",
  "atk-s0513a44:1063": "248.",
  "atk-s0513a44:1064": " ‘‘Samā ambaṭṭhavessehi, tepi vuccanti brāhmaṇā;",
  "atk-s0513a44:1065": "Akkhātā te mahārāja, tādise nipatāmase.",
  "atk-s0513a44:1066": "249.",
  "atk-s0513a44:1067": " ‘‘Apetā te ca brahmaññā, (iti rājā korabyo)",
  "atk-s0513a44:1068": "Na te vuccanti brāhmaṇā;",
  "atk-s0513a44:1069": "Aññe vidhura pariyesa, sīlavante bahussute.",
  "atk-s0513a44:1070": "250.",
  "atk-s0513a44:1071": " ‘‘Virate methunā dhammā, ye me bhuñjeyyu bhojanaṁ;",
  "atk-s0513a44:1072": "Dakkhiṇaṁ samma dassāma, yattha dinnaṁ mahapphalaṁ.",
  "atk-s0513a44:1073": "251.",
  "atk-s0513a44:1074": " ‘‘Nikkhittabhikkhaṁ bhuñjanti, gāmesveke purohitā;",
  "atk-s0513a44:1075": "Bahū te paripucchanti, aṇḍacchedā nilañchakā.",
  "atk-s0513a44:1076": "252.",
  "atk-s0513a44:1077": " ‘‘Pasūpi tattha haññanti, mahiṁsā sūkarā ajā;",
  "atk-s0513a44:1078": "Goghātakasamā rāja, tepi vuccanti brāhmaṇā;",
  "atk-s0513a44:1079": "Akkhātā te mahārāja, tādise nipatāmase.",
  "atk-s0513a44:1080": "253.",
  "atk-s0513a44:1081": " ‘‘Apetā te ca brahmaññā, (iti rājā korabyo)",
  "atk-s0513a44:1082": "Na te vuccanti brāhmaṇā;",
  "atk-s0513a44:1083": "Aññe vidhura pariyesa, sīlavante bahussute.",
  "atk-s0513a44:1084": "254.",
  "atk-s0513a44:1085": " ‘‘Virate methunā dhammā, ye me bhuñjeyyu bhojanaṁ;",
  "atk-s0513a44:1086": "Dakkhiṇaṁ samma dassāma, yattha dinnaṁ mahapphalaṁ.",
  "atk-s0513a44:1087": "255.",
  "atk-s0513a44:1088": " ‘‘Asicammaṁ gahetvāna, khaggaṁ paggayha brāhmaṇā;",
  "atk-s0513a44:1089": "Vessapathesu tiṭṭhanti, satthaṁ abbāhayantipi.",
  "atk-s0513a44:1090": "256.",
  "atk-s0513a44:1091": " ‘‘Samā gopanisādehi, tepi vuccanti brāhmaṇā;",
  "atk-s0513a44:1092": "Akkhātā te mahārāja, tādise nipatāmase.",
  "atk-s0513a44:1093": "257.",
  "atk-s0513a44:1094": " ‘‘Apetā te ca brahmaññā, (iti rājā korabyo)",
  "atk-s0513a44:1095": "Na te vuccanti brāhmaṇā;",
  "atk-s0513a44:1096": "Aññe vidhura pariyesa, sīlavante bahussute.",
  "atk-s0513a44:1097": "258.",
  "atk-s0513a44:1098": " ‘‘Virate methunā dhammā, ye me bhuñjeyyu bhojanaṁ;",
  "atk-s0513a44:1099": "Dakkhiṇaṁ samma dassāma, yattha dinnaṁ mahapphalaṁ.",
  "atk-s0513a44:1100": "259.",
  "atk-s0513a44:1101": " ‘‘Araññe kuṭikaṁ katvā, kuṭāni kārayanti te;",
  "atk-s0513a44:1102": "Sasabiḷāre bādhenti, āgodhā macchakacchapaṁ.",
  "atk-s0513a44:1103": "260.",
  "atk-s0513a44:1104": " ‘‘Te luddakasamā rāja, tepi vuccanti brāhmaṇā;",
  "atk-s0513a44:1105": "Akkhātā te mahārāja, tādise nipatāmase.",
  "atk-s0513a44:1106": "261.",
  "atk-s0513a44:1107": " ‘‘Apetā te ca brahmaññā, (iti rājā korabyo)",
  "atk-s0513a44:1108": "Na te vuccanti brāhmaṇā;",
  "atk-s0513a44:1109": "Aññe vidhura pariyesa, sīlavante bahussute.",
  "atk-s0513a44:1110": "262.",
  "atk-s0513a44:1111": " ‘‘Virate methunā dhammā, ye me bhuñjeyyu bhojanaṁ;",
  "atk-s0513a44:1112": "Dakkhiṇaṁ samma dassāma, yattha dinnaṁ mahapphalaṁ.",
  "atk-s0513a44:1113": "263.",
  "atk-s0513a44:1114": " ‘‘Aññe dhanassa kāmā hi, heṭṭhāmañce pasakkitā;",
  "atk-s0513a44:1115": "Rājāno upari nhāyanti, somayāge upaṭṭhite.",
  "atk-s0513a44:1116": "264.",
  "atk-s0513a44:1117": " ‘‘Malamajjakasamā rāja, tepi vuccanti brāhmaṇā;",
  "atk-s0513a44:1118": "Akkhātā te mahārāja, tādise nipatāmase.",
  "atk-s0513a44:1119": "265.",
  "atk-s0513a44:1120": " ‘‘Apetā te ca brahmaññā, (iti rājā korabyo)",
  "atk-s0513a44:1121": "Na te vuccanti brāhmaṇā;",
  "atk-s0513a44:1122": "Aññe vidhura pariyesa, sīlavante bahussute.",
  "atk-s0513a44:1123": "266.",
  "atk-s0513a44:1124": " ‘‘Virate methunā dhammā, ye me bhuñjeyyu bhojanaṁ;",
  "atk-s0513a44:1125": "Dakkhiṇaṁ samma dassāma, yattha dinnaṁ mahapphala’’nti.",
  "atk-s0513a44:1126_0": "Tattha sīlavanteti maggenāgatasīle. Bahussuteti paṭivedhabahussute. Dakkhiṇanti dānaṁ.",
  "atk-s0513a44:1126_1": "Ye teti ye dhammikā samaṇabrāhmaṇā tava dānaṁ bhuñjeyyuṁ, te dullabhā. Brāhmaṇajātiyoti",
  "atk-s0513a44:1126_2": "brāhmaṇakulāni. Tesaṁ vibhaṅgaṁ vicayanti tesaṁ brāhmaṇānaṁ vibhaṅgaṁ mama paññāya",
  "atk-s0513a44:1126_3": "vicitabhāvaṁ vitthārena suṇohi. Saṁvuteti baddhamukhe. Osadhikāyo ganthentīti ‘‘idaṁ",
  "atk-s0513a44:1126_4": "imassa rogassa bhesajjaṁ, idaṁ imassa rogassa bhesajja’’nti evaṁ siloke bandhitvā",
  "atk-s0513a44:1126_5": "manussānaṁ denti. Nhāpayantīti nahāpanaṁ nāma karonti. Japanti cāti bhūtavijjaṁ parivattenti.",
  "atk-s0513a44:1126_6": "Tikicchakasamāti vejjasadisā. Tepi vuccantīti tepi ‘‘brāhmaṇā vā mayaṁ, abrāhmaṇā",
  "atk-s0513a44:1126_7": "vā’’ti ajānitvā vejjakammena jīvikaṁ kappentā vohārena ‘‘brāhmaṇā’’ti vuccanti. Akkhātā",
  "atk-s0513a44:1126_8": "teti ime te mayā vejjabrāhmaṇā nāma akkhātā. Nipatāmaseti vadehi dāni, kiṁ tādise",
  "atk-s0513a44:1126_9": "brāhmaṇe nipatāma, nimantanatthāya upasaṅkamāma, atthi te etehi atthoti pucchati.",
  "atk-s0513a44:1126_10": "Brahmaññāti brāhmaṇadhammato. Na te vuccantīti te bāhitapāpatāya brāhmaṇā nāma na vuccanti.",
  "atk-s0513a44:1127_0": "Kiṅkiṇikāyoti mahārāja, aparepi brāhmaṇā attano brāhmaṇadhammaṁ chaḍḍetvā jīvikatthāya",
  "atk-s0513a44:1127_1": "rājarājamahāmattānaṁ purato kaṁsatāḷe gahetvā vādentā gāyantā gacchanti. Pesanānipīti",
  "atk-s0513a44:1127_2": "dāsakammakarā viya pesanānipi gacchanti. Rathacariyāsūti rathasippaṁ sikkhanti. Paricārakasamāti",
  "atk-s0513a44:1127_3": "dāsakammakarasadisā. Vaṅkadaṇḍanti vaṅkadaṇḍakaṭṭhaṁ. Paccupessanti rājānoti rājarājamahāmatte",
  "atk-s0513a44:1127_4": "paṭicca āgamma sandhāya upasevanti. Gāmesu nigamesu cāti tesaṁ nivesanadvāre nisīdanti.",
  "atk-s0513a44:1127_5": "Niggāhakasamāti niggahakārakehi balisādhakarājapurisehi samā. Yathā te purisā ‘‘aggahetvā",
  "atk-s0513a44:1127_6": "na gamissāmā’’ti niggahaṁ katvā gaṇhantiyeva, tathā ‘‘gāme vā vane vā aladdhā marantāpi",
  "atk-s0513a44:1127_7": "na vuṭṭhahissāmā’’ti upavasanti. Tepīti tepi balisādhakasadisā pāpadhammā.",
  "atk-s0513a44:1128_0": "Rajareṇūhīti rajehi ca paṁsūhi ca okiṇṇā. Yācakāti dhanayācakā. Khāṇughātasamāti",
  "atk-s0513a44:1128_1": "malīnasarīratāya jhāmakhette khāṇughātakehi bhūmiṁ khaṇitvā jhāmakhāṇukauddharaṇakamanussehi",
  "atk-s0513a44:1128_2": "samānā, ‘‘aggahetvā na gamissāmā’’ti niccalabhāvena ṭhitattā nikhaṇitvā ṭhapitavatikhāṇukā",
  "atk-s0513a44:1128_3": "viyātipi attho. Tepīti tepi tathā laddhaṁ dhanaṁ vaḍḍhiyā payojetvā puna tatheva",
  "atk-s0513a44:1128_4": "ṭhitattā dussīlā brāhmaṇā.",
  "atk-s0513a44:1129_0": "Ucchupuṭanti ucchuñceva phāṇitapuṭañca. Madhuañjananti madhuñceva añjanañca. Uccāvacānīti",
  "atk-s0513a44:1129_1": "mahagghaappagghāni. Paṇiyānīti bhaṇḍāni. Vipaṇentīti vikkiṇanti. Tepīti tepi imāni",
  "atk-s0513a44:1129_2": "ettakāni vikkiṇitvā jīvikakappakā vāṇijakabrāhmaṇā. Posayantīti gorasavikkayena jīvikakappanatthaṁ",
  "atk-s0513a44:1129_3": "posenti. Pavecchantīti attano dhītaro hiraññasuvaṇṇaṁ gahetvā paresaṁ denti. Te evaṁ",
  "atk-s0513a44:1129_4": "paresaṁ dadamānā vivāhanti nāma, attano puttānaṁ atthāya gaṇhamānā āvāhanti nāma.",
  "atk-s0513a44:1129_5": "Ambaṭṭhavessehīti kuṭumbikehi ceva gahapatīhi ca samā, tepi vohāravasena ‘‘brāhmaṇā’’ti vuccanti.",
  "atk-s0513a44:1130_0": "Nikkhittabhikkhanti gāmapurohitā hutvā attano atthāya nibaddhabhikkhaṁ. Bahū teti",
  "atk-s0513a44:1130_1": "bahū janā ete gāmapurohite nakkhattamuhuttamaṅgalāni pucchanti. Aṇḍacchedā nilañchakāti",
  "atk-s0513a44:1130_2": "bhatiṁ gahetvā balibaddānaṁ aṇḍacchedakā ceva tisūlādiaṅkakaraṇena lañchakā ca, lakkhaṇakārakāti",
  "atk-s0513a44:1130_3": "attho. Tatthāti tesaṁ gāmapurohitānaṁ gehesu maṁsavikkiṇanatthaṁ ete pasuādayopi",
  "atk-s0513a44:1130_4": "haññanti. Tepīti tepi goghātakasamā brāhmaṇāti vuccanti.",
  "atk-s0513a44:1131_0": "Asicammanti asilaṭṭhiñceva kaṇḍavāraṇañca. Vessapathesūti vāṇijānaṁ gamanamaggesu.",
  "atk-s0513a44:1131_1": "Satthaṁ abbāhayantīti satthavāhānaṁ hatthato satampi sahassampi gahetvā satthe corāṭaviṁ",
  "atk-s0513a44:1131_2": "atibāhenti. Gopanisādehīti gopālakehi ceva nisādehi ca gāmaghātakacorehi samāti vuttaṁ.",
  "atk-s0513a44:1131_3": "Tepīti tepi evarūpā brāhmaṇāti vuccanti. Kuṭāni kārayanti teti kūṭapāsādīni ropenti.",
  "atk-s0513a44:1131_4": "Sasabiḷāreti sase ceva biḷāre ca. Etena thalacare mige dasseti. Āgodhā macchakacchapanti",
  "atk-s0513a44:1131_5": "thalajesu tāva āgodhato mahante ca khuddake ca pāṇayo bādhenti mārenti, jalajesu",
  "atk-s0513a44:1131_6": "macchakacchape. Tepīti tepi luddakasamā brāhmaṇāti vuccanti.",
  "atk-s0513a44:1132_0": "Aññedhanassa kāmā hīti apare brāhmaṇā dhanaṁ patthentā. Heṭṭhāmañce pasakkitāti ‘‘kalipavāhakammaṁ",
  "atk-s0513a44:1132_1": "kāressāmā’’ti ratanamayaṁ mañcaṁ kāretvā tassa heṭṭhā nipannā acchanti. Atha nesaṁ",
  "atk-s0513a44:1132_2": "somayāge upaṭṭhite rājāno upari nahāyanti, te kira somayāge niṭṭhite āgantvā tasmiṁ",
  "atk-s0513a44:1132_3": "mañce nisīdanti. Atha ne aññe brāhmaṇā ‘‘kaliṁ pavāhessāmā’’ti nahāpenti. Ratanamañco",
  "atk-s0513a44:1132_4": "ceva rañño rājālaṅkāro ca sabbo heṭṭhāmañce nipannasseva hoti. Tepīti tepi malamajjakehi",
  "atk-s0513a44:1132_5": "nahāpitehi sadisā brāhmaṇāti vuccanti.",
  "atk-s0513a44:1133": "Evañcime vohāramattabrāhmaṇe dassetvā idāni paramatthabrāhmaṇe dassento dve gāthā abhāsi –",
  "atk-s0513a44:1134": "267.",
  "atk-s0513a44:1135": " ‘‘Atthi kho brāhmaṇā deva, sīlavanto bahussutā;",
  "atk-s0513a44:1136": "Viratā methunā dhammā, ye te bhuñjeyyu bhojanaṁ.",
  "atk-s0513a44:1137": "268.",
  "atk-s0513a44:1138": " ‘‘Ekañca bhattaṁ bhuñjanti, na ca majjaṁ pivanti te;",
  "atk-s0513a44:1139": "Akkhātā te mahārāja, tādise nipatāmase’’ti.",
  "atk-s0513a44:1140": "Tattha sīlavantoti ariyasīlena samannāgatā. Bahussutāti paṭivedhabāhusaccena samannāgatā. Tādiseti evarūpe bāhitapāpe paccekabuddhabrāhmaṇe nimantanatthāya upasaṅkamāmāti.",
  "atk-s0513a44:1141_0": "Rājā tassa kathaṁ sutvā pucchi ‘‘samma vidhura, evarūpā aggadakkhiṇeyyā brāhmaṇā",
  "atk-s0513a44:1141_1": "kahaṁ vasantī’’ti? Uttarahimavante nandamūlakapabbhāre, mahārājāti. ‘‘Tena hi, paṇḍita,",
  "atk-s0513a44:1141_2": "tava balena mayhaṁ te brāhmaṇe pariyesā’’ti tuṭṭhamānaso gāthamāha –",
  "atk-s0513a44:1142": "269.",
  "atk-s0513a44:1143": " ‘‘Ete kho brāhmaṇā vidhura, sīsavanto bahussutā;",
  "atk-s0513a44:1144": "Ete vidhura pariyesa, khippañca ne nimantayā’’ti.",
  "atk-s0513a44:1145_0": "Mahāsatto ‘‘sādhū’’ti tassa vacanaṁ sampaṭicchitvā ‘‘tena hi, mahārāja, nagaraṁ alaṅkārāpetvā",
  "atk-s0513a44:1145_1": "sabbe nagaravāsino dānaṁ datvā uposathaṁ adhiṭṭhāya samādinnasīlā hontū’’ti bheriṁ",
  "atk-s0513a44:1145_2": "carāpetvā ‘‘tumhepi saddhiṁ parijanena uposathaṁ samādiyathā’’ti vatvā sayaṁ pātova",
  "atk-s0513a44:1145_3": "bhuñjitvā uposathaṁ samādāya sāyanhasamaye jātipupphapuṇṇaṁ suvaṇṇasamuggaṁ āharāpetvā",
  "atk-s0513a44:1145_4": "raññā saddhiṁ pañcapatiṭṭhitaṁ patiṭṭhahitvā paccekabuddhānaṁ guṇe anussaritvā vanditvā",
  "atk-s0513a44:1145_5": "‘‘uttarahimavante nandamūlakapabbhāravāsino pañcasatā paccekabuddhā sve amhākaṁ bhikkhaṁ",
  "atk-s0513a44:1145_6": "gaṇhantū’’ti nimantetvā ākāse aṭṭha pupphamuṭṭhiyo vissajjesi. Tadā tattha pañcasatā",
  "atk-s0513a44:1145_7": "paccekabuddhā vasanti, pupphāni gantvā tesaṁ upari patiṁsu. Te āvajjentā taṁ kāraṇaṁ",
  "atk-s0513a44:1145_8": "ñatvā ‘‘mārisā, vidhurapaṇḍitena nimantitamha, na kho panesa ittarasatto, buddhaṅkuro",
  "atk-s0513a44:1145_9": "esa, imasmiṁyeva kappe buddho bhavissati, karissāmassa saṅgaha’’nti nimantanaṁ adhivāsayiṁsu.",
  "atk-s0513a44:1145_10": "Mahāsatto pupphānaṁ anāgamanasaññāya adhivāsitabhāvaṁ ñatvā ‘‘mahārāja, sve paccekabuddhā",
  "atk-s0513a44:1145_11": "āgamissanti, sakkārasammānaṁ karohī’’ti āha. Rājā punadivase mahāsakkāraṁ katvā mahātale",
  "atk-s0513a44:1145_12": "mahārahāni āsanāni paññapesi. Paccekabuddhā anotattadahe katasarīrapaṭijagganā velaṁ",
  "atk-s0513a44:1145_13": "sallakkhetvā ākāsenāgantvā rājaṅgaṇe otariṁsu. Rājā ca bodhisatto ca pasannamānasā",
  "atk-s0513a44:1145_14": "tesaṁ hatthato pattāni gahetvā pāsādaṁ āropetvā nisīdāpetvā dakkhiṇodakaṁ datvā paṇītena",
  "atk-s0513a44:1145_15": "khādanīyena bhojanīyena parivisiṁsu. Bhattakiccapariyosāne ca punadivasatthāyāti",
  "atk-s0513a44:1145_16": "evaṁ satta divase nimantetvā mahādānaṁ datvā sattame divase sabbaparikkhāre adaṁsu.",
  "atk-s0513a44:1145_17": "Te anumodanaṁ katvā ākāsena tattheva gatā, parikkhārāpi tehi saddhiṁyeva gatā.",
  "atk-s0513a44:1146_0": "Satthā imaṁ dhammadesanaṁ āharitvā ‘‘anacchariyaṁ, bhikkhave, kosalarañño mama upaṭṭhākassa",
  "atk-s0513a44:1146_1": "sato viceyyadānaṁ dātuṁ, porāṇakapaṇḍitā anuppannepi buddhe dānaṁ adaṁsuyevā’’ti",
  "atk-s0513a44:1146_2": "vatvā jātakaṁ samodhānesi – ‘‘tadā rājā ānando ahosi, vidhurapaṇḍito pana ahameva ahosi’’nti.",
  "atk-s0513a44:1147": "Dasabrāhmaṇajātakavaṇṇanā dvādasamā.",
  "atk-s0513a44:1149": " [496] 13. Bhikkhāparamparajātakavaṇṇanā",
  "atk-s0513a44:1150_0": "Sukhumālarūpaṁdisvāti idaṁ satthā jetavane viharanto aññataraṁ kuṭumbikaṁ ārabbha",
  "atk-s0513a44:1150_1": "kathesi. So kira saddho ahosi pasanno, tathāgatassa ceva saṅghassa ca nibaddhaṁ mahāsakkāraṁ",
  "atk-s0513a44:1150_2": "karoti. Athekadivasaṁ cintesi ‘‘ahaṁ buddharatanassa ceva saṅgharatanassa ca paṇītāni",
  "atk-s0513a44:1150_3": "khādanīyabhojanīyāni ceva sukhumavatthāni ca dento niccaṁ mahāsakkāraṁ karomi, idāni",
  "atk-s0513a44:1150_4": "dhammaratanassapi karissāmi, kathaṁ nu kho tassa sakkāraṁ karontena kattabba’’nti.",
  "atk-s0513a44:1150_5": "So bahūni gandhamālādīni ādāya jetavanaṁ gantvā satthāraṁ vanditvā pucchi ‘‘ahaṁ,",
  "atk-s0513a44:1150_6": "bhante, dhammaratanassa sakkāraṁ kattukāmomhi, kathaṁ nu kho tassa sakkāraṁ karontena",
  "atk-s0513a44:1150_7": "kattabba’’nti. Atha naṁ satthā āha – ‘‘sace dhammaratanassa sakkāraṁ kattukāmo, dhammabhaṇḍāgārikassa",
  "atk-s0513a44:1150_8": "ānandassa sakkāraṁ karohī’’ti. So ‘‘sādhū’’ti paṭissuṇitvā theraṁ nimantetvā punadivase",
  "atk-s0513a44:1150_9": "mahantena sakkārena attano gehaṁ netvā mahārahe āsane nisīdāpetvā gandhamālādīhi",
  "atk-s0513a44:1150_10": "pūjetvā nānaggarasabhojanaṁ datvā mahagghe ticīvarappahonake sāṭake adāsi. Theropi",
  "atk-s0513a44:1150_11": "‘‘ayaṁ sakkāro dhammaratanassa kato, na mayhaṁ anucchaviko, aggasāvakassa dhammasenāpatissa",
  "atk-s0513a44:1150_12": "anucchaviko’’ti cintetvā piṇḍapātañca vatthāni ca vihāraṁ haritvā sāriputtattherassa",
  "atk-s0513a44:1150_13": "adāsi. Sopi ‘‘ayaṁ sakkāro dhammaratanassa kato, ekantena dhammassāmino sammāsambuddhasseva",
  "atk-s0513a44:1150_14": "anucchaviko’’ti cintetvā dasabalassa adāsi. Satthā attano uttaritaraṁ adisvā piṇḍapātaṁ",
  "atk-s0513a44:1150_15": "paribhuñji, cīvarasāṭake aggahesi.",
  "atk-s0513a44:1151_0": "Bhikkhū dhammasabhāyaṁ kathaṁ samuṭṭhāpesuṁ ‘‘āvuso, asuko nāma kuṭumbiko ‘dhammaratanassa",
  "atk-s0513a44:1151_1": "sakkāraṁ karomī’ti dhammabhaṇḍāgārikassa ānandattherassa adāsi. Thero ‘nāyaṁ mayhaṁ",
  "atk-s0513a44:1151_2": "anucchaviko’ti dhammasenāpatino adāsi, sopi ‘nāyaṁ mayhaṁ anucchaviko’ti tathāgatassa",
  "atk-s0513a44:1151_3": "adāsi. Tathāgato aññaṁ uttaritaraṁ apassanto attano dhammassāmitāya ‘mayhameveso",
  "atk-s0513a44:1151_4": "anucchaviko’ti taṁ piṇḍapātaṁ paribhuñji, cīvarasāṭakepi gaṇhi, evaṁ so piṇḍapāto",
  "atk-s0513a44:1151_5": "yathānucchavikatāya dhammassāminova pādamūlaṁ gato’’ti. Satthā āgantvā ‘‘kāya nuttha,",
  "atk-s0513a44:1151_6": "bhikkhave, etarahi kathāya sannisinnā’’ti pucchitvā ‘‘imāya nāmā’’ti vutte ‘‘na,",
  "atk-s0513a44:1151_7": "bhikkhave, idāneva piṇḍapāto paramparā yathānucchavikaṁ gacchati, pubbepi anuppanne",
  "atk-s0513a44:1151_8": "buddhe agamāsiyevā’’ti vatvā atītaṁ āhari.",
  "atk-s0513a44:1152_0": "Atīte bārāṇasiyaṁ brahmadatto agatigamanaṁ pahāya dasa rājadhamme akopento dhammena",
  "atk-s0513a44:1152_1": "rajjaṁ kāresi. Evaṁ santepissa vinicchayo suñño viya ahosi. Rājā attano aguṇagavesako",
  "atk-s0513a44:1152_2": "hutvā antonivesanādīni pariggaṇhanto antepure ca antonagare ca dvāragāmesu ca attano",
  "atk-s0513a44:1152_3": "aguṇaṁ kathentaṁ adisvā ‘‘janapade gavesissāmī’’ti amaccānaṁ rajjaṁ niyyādetvā purohitena",
  "atk-s0513a44:1152_4": "saddhiṁ aññātakaveseneva kāsiraṭṭhe caranto kañci aguṇaṁ kathentaṁ adisvā paccante",
  "atk-s0513a44:1152_5": "ekaṁ nigamaṁ patvā bahidvārasālāyaṁ nisīdi. Tasmiṁ khaṇe nigamavāsī asītikoṭivibhavo",
  "atk-s0513a44:1152_6": "kuṭumbiko mahantena parivārena nhānatitthaṁ gacchanto sālāyaṁ nisinnaṁ suvaṇṇavaṇṇaṁ",
  "atk-s0513a44:1152_7": "sukhumālasarīraṁ rājānaṁ disvā uppannasineho sālaṁ pavisitvā paṭisanthāraṁ katvā",
  "atk-s0513a44:1152_8": "‘‘idheva hothā’’ti vatvā gehaṁ gantvā nānaggarasabhojanaṁ sampādetvā mahantena parivārena",
  "atk-s0513a44:1152_9": "bhattabhājanāni gāhāpetvā agamāsi. Tasmiṁ khaṇe himavantavāsī pañcābhiñño tāpaso",
  "atk-s0513a44:1152_10": "āgantvā tattheva nisīdi. Nandamūlakapabbhārato paccekabuddhopi āgantvā tattheva nisīdi.",
  "atk-s0513a44:1153_0": "Kuṭumbiko rañño hatthadhovanaudakaṁ datvā nānaggarasehi sūpabyañjanehi bhattapātiṁ",
  "atk-s0513a44:1153_1": "sajjetvā rañño upanesi. Rājā naṁ gahetvā purohitassa brāhmaṇassa adāsi. Brāhmaṇo",
  "atk-s0513a44:1153_2": "gahetvā tāpasassa adāsi. Tāpaso paccekabuddhassa santikaṁ gantvā vāmahatthena bhattapātiṁ,",
  "atk-s0513a44:1153_3": "dakkhiṇahatthena kamaṇḍaluṁ gahetvā dakkhiṇodakaṁ datvā patte bhattaṁ pakkhipi. So",
  "atk-s0513a44:1153_4": "kañci animantetvā anāpucchitvā paribhuñji. Tassa bhattakiccapariyosāne kuṭumbiko",
  "atk-s0513a44:1153_5": "cintesi ‘‘mayā rañño bhattaṁ dinnaṁ, raññā brāhmaṇassa, brāhmaṇena tāpasassa, tāpasena",
  "atk-s0513a44:1153_6": "paccekabuddhassa, paccekabuddho kañci anāpucchitvā paribhuñji, kiṁ nu kho imesaṁ",
  "atk-s0513a44:1153_7": "ettakaṁ dānakāraṇaṁ, kiṁ imassa kañci anāpucchitvāva bhuñjanakāraṇaṁ, anupubbena",
  "atk-s0513a44:1153_8": "te pucchissāmī’’ti. So ekekaṁ upasaṅkamitvā vanditvā pucchi. Tepissa kathesuṁ –",
  "atk-s0513a44:1154": "270.",
  "atk-s0513a44:1155": " ‘‘Sukhumālarūpaṁ disvā, raṭṭhā vivanamāgataṁ;",
  "atk-s0513a44:1156": "Kuṭāgāravarūpetaṁ, mahāsayanamupāsitaṁ.",
  "atk-s0513a44:1157": "271.",
  "atk-s0513a44:1158": " ‘‘Tassa te pemakenāhaṁ, adāsiṁ vaḍḍhamodanaṁ;",
  "atk-s0513a44:1159": "Sālīnaṁ vicitaṁ bhattaṁ, suciṁ maṁsūpasecanaṁ.",
  "atk-s0513a44:1160": "272.",
  "atk-s0513a44:1161": " ‘‘Taṁ tvaṁ bhattaṁ paṭiggayha, brāhmaṇassa adāsayi;",
  "atk-s0513a44:1162": "Attānaṁ anasitvāna, koyaṁ dhammo namatthu te.",
  "atk-s0513a44:1163": "273.",
  "atk-s0513a44:1164": " ‘‘Ācariyo brāhmaṇo mayhaṁ, kiccākiccesu byāvaṭo;",
  "atk-s0513a44:1165": "Garu ca āmantanīyo ca, dātumarahāmi bhojanaṁ.",
  "atk-s0513a44:1166": "274.",
  "atk-s0513a44:1167": " ‘‘Brāhmaṇaṁ dāni pucchāmi, gotamaṁ rājapūjitaṁ;",
  "atk-s0513a44:1168": "Rājā te bhattaṁ pādāsi, suciṁ maṁsūpasecanaṁ.",
  "atk-s0513a44:1169": "275.",
  "atk-s0513a44:1170": " ‘‘Taṁ tvaṁ bhattaṁ paṭiggayha, isissa bhojanaṁ adā;",
  "atk-s0513a44:1171": "Akhettaññūsi dānassa, koyaṁ dhammo namatthu te.",
  "atk-s0513a44:1172": "276.",
  "atk-s0513a44:1173": " ‘‘Bharāmi puttadāre ca, gharesu gadhito ahaṁ;",
  "atk-s0513a44:1174": "Bhuñje mānusake kāme, anusāsāmi rājino.",
  "atk-s0513a44:1175": "277.",
  "atk-s0513a44:1176": " ‘‘Āraññikassa isino, cirarattaṁ tapassino;",
  "atk-s0513a44:1177": "Vuḍḍhassa bhāvitattassa, dātumarahāmi bhojanaṁ.",
  "atk-s0513a44:1178": "278.",
  "atk-s0513a44:1179": " ‘‘Isiñca dāni pucchāmi, kisaṁ dhamanisanthataṁ;",
  "atk-s0513a44:1180": "Parūḷhakacchanakhalomaṁ, paṅkadantaṁ rajassiraṁ.",
  "atk-s0513a44:1181": "279.",
  "atk-s0513a44:1182": " ‘‘Eko araññe viharasi, nāvakaṅkhasi jīvitaṁ;",
  "atk-s0513a44:1183": "Bhikkhu kena tayā seyyo, yassa tvaṁ bhojanaṁ adā.",
  "atk-s0513a44:1184": "280.",
  "atk-s0513a44:1185": " ‘‘Khaṇantālukalambāni, bilālitakkalāni ca;",
  "atk-s0513a44:1186": "Dhunaṁ sāmākanīvāraṁ, saṅghāriyaṁ pasāriyaṁ.",
  "atk-s0513a44:1187": "281.",
  "atk-s0513a44:1188": " ‘‘Sākaṁ bhisaṁ madhuṁ maṁsaṁ, badarāmalakāni ca;",
  "atk-s0513a44:1189": "Tāni āharitvā bhuñjāmi, atthi me so pariggaho.",
  "atk-s0513a44:1190": "282.",
  "atk-s0513a44:1191": " ‘‘Pacanto apacantassa, amamassa sakiñcano;",
  "atk-s0513a44:1192": "Anādānassa sādāno, dātumarahāmi bhojanaṁ.",
  "atk-s0513a44:1193": "283.",
  "atk-s0513a44:1194": " ‘‘Bhikkhuñca dāni pucchāmi, tuṇhīmāsīna subbataṁ;",
  "atk-s0513a44:1195": "Isi te bhattaṁ pādāsi, suciṁ maṁsūpasecanaṁ.",
  "atk-s0513a44:1196": "284.",
  "atk-s0513a44:1197": " ‘‘Taṁ tvaṁ bhattaṁ paṭiggayha, tuṇhī bhuñjasi ekako;",
  "atk-s0513a44:1198": "Nāññaṁ kañci nimantesi, koyaṁ dhammo namatthu te.",
  "atk-s0513a44:1199": "285.",
  "atk-s0513a44:1200": " ‘‘Na pacāmi na pācemi, na chindāmi na chedaye;",
  "atk-s0513a44:1201": "Taṁ maṁ akiñcanaṁ ñatvā, sabbapāpehi ārataṁ.",
  "atk-s0513a44:1202": "286.",
  "atk-s0513a44:1203": " ‘‘Vāmena bhikkhamādāya, dakkhiṇena kamaṇḍaluṁ;",
  "atk-s0513a44:1204": "Isi me bhattaṁ pādāsi, suciṁ maṁsūpasecanaṁ.",
  "atk-s0513a44:1205": "287.",
  "atk-s0513a44:1206": " ‘‘Ete hi dātumarahanti, samamā sapariggahā;",
  "atk-s0513a44:1207": "Paccanīkamahaṁ maññe, yo dātāraṁ nimantaye’’ti.",
  "atk-s0513a44:1208_0": "Tattha vivananti nirudakāraññasadisaṁ imaṁ paccantaṁ āgataṁ. Kūṭāgāravarūpetanti",
  "atk-s0513a44:1208_1": "kūṭāgāravarena upagataṁ, ekaṁ varakūṭāgāravāsinanti attho. Mahāsayanamupāsitanti",
  "atk-s0513a44:1208_2": "tattheva supaññattaṁ sirisayanaṁ upāsitaṁ. Tassa teti evarūpaṁ taṁ disvā ahaṁ pemamakāsiṁ,",
  "atk-s0513a44:1208_3": "tassa te pemakena. Vaḍḍhamodananti uttamodanaṁ. Vicitanti apagatakhaṇḍakāḷakehi vicitataṇḍulehi",
  "atk-s0513a44:1208_4": "kataṁ. Adāsayīti adāsi. Attānanti attanā, ayameva vā pāṭho. Anasitvānāti abhuñjitvā.",
  "atk-s0513a44:1208_5": "Koyaṁ dhammoti mahārāja, ko esa tumhākaṁ sabhāvo. Namatthu teti namo tava atthu,",
  "atk-s0513a44:1208_6": "yo tvaṁ attanā abhuñjitvā parassa adāsi.",
  "atk-s0513a44:1209_0": "Ācariyoti kuṭumbika esa mayhaṁ ācārasikkhāpako ācariyo. Byāvaṭoti ussuko. Āmantanīyoti",
  "atk-s0513a44:1209_1": "āmantetabbayuttako mayā dinnaṁ bhattaṁ gahetuṁ anurūpo. Dātumarahāmīti ‘‘ahaṁ evarūpassa",
  "atk-s0513a44:1209_2": "ācariyassa bhojanaṁ dātuṁ arahāmī’’ti rājā brāhmaṇassa guṇaṁ vaṇṇesi. Akhettaññūsīti",
  "atk-s0513a44:1209_3": "nāhaṁ dānassa khettaṁ, mayi dinnaṁ mahapphalaṁ na hotīti evaṁ attānaṁ dānassa akhettaṁ",
  "atk-s0513a44:1209_4": "jānāsi maññeti. Anusāsāmīti attano atthaṁ pahāya rañño atthañca dhammañca anusāsāmi.",
  "atk-s0513a44:1210_0": "Evaṁ attano aguṇaṁ kathetvā āraññikassāti isino guṇaṁ kathesi. Isinoti sīlādiguṇapariyesakassa.",
  "atk-s0513a44:1210_1": "Tapassinoti tapanissitassa. Vuḍḍhassāti paṇḍitassa guṇavuḍḍhassa. Nāvakaṅkhasīti",
  "atk-s0513a44:1210_2": "sayaṁ dullabhabhojano hutvā evarūpaṁ bhojanaṁ aññassa desi, kiṁ attano jīvitaṁ na",
  "atk-s0513a44:1210_3": "kaṅkhasi. Bhikkhu kenāti ayaṁ bhikkhu katarena guṇena tayā seṭṭhataro.",
  "atk-s0513a44:1211_0": "Khaṇantālukalambānīti khaṇanto ālūni ceva tālakandāni ca. Bilālitakkalāni cāti bilālikandatakkalakandāni",
  "atk-s0513a44:1211_1": "ca. Dhunaṁ sāmākanīvāranti sāmākañca nīvārañca dhunitvā. Saṅghāriyaṁ pasāriyanti",
  "atk-s0513a44:1211_2": "ete sāmākanīvāre dhunanto saṅghāretvā puna sukkhāpite pasāretvā suppena papphoṭetvā",
  "atk-s0513a44:1211_3": "koṭṭetvā taṇḍule ādāya pacitvā bhuñjāmīti vadati. Sākanti yaṁ kiñci sūpeyyapaṇṇaṁ.",
  "atk-s0513a44:1211_4": "Maṁsanti sīhabyagghavighāsādimaṁsaṁ. Tāni āharitvāti tāni sākādīni āharitvā. Amamassāti",
  "atk-s0513a44:1211_5": "taṇhādiṭṭhimamattarahitassa. Sakiñcanoti sapalibodho. Anādānassāti niggahaṇassa.",
  "atk-s0513a44:1211_6": "Dātumarahāmīti evarūpassa paccekabuddhassa attanā laddhabhojanaṁ dātuṁ arahāmi.",
  "atk-s0513a44:1212_0": "Tuṇhīmāsīnanti kiñci avatvā nisinnaṁ. Akiñcananti rāgakiñcanādīhi rahitaṁ. Āratanti",
  "atk-s0513a44:1212_1": "virataṁ sabbapāpāni pahāya ṭhitaṁ. Kamaṇḍalunti kuṇḍikaṁ. Ete hīti ete rājādayo tayo",
  "atk-s0513a44:1212_2": "janāti hatthaṁ pasāretvā te niddisanto evamāha. Dātumarahantīti mādisassa dātuṁ arahanti.",
  "atk-s0513a44:1212_3": "Paccanīkanti paccanīkapaṭipadaṁ. Dāyakassa hi nimantanaṁ ekavīsatiyā anesanāsu aññatarāya",
  "atk-s0513a44:1212_4": "piṇḍapātapariyesanāya jīvikakappanasaṅkhātā micchājīvapaṭipatti nāma hoti.",
  "atk-s0513a44:1213": "Tassa vacanaṁ sutvā kuṭumbiko attamano dve osānagāthā abhāsi –",
  "atk-s0513a44:1214": "288.",
  "atk-s0513a44:1215": " ‘‘Atthāya vata me ajja, idhāgacchi rathesabho;",
  "atk-s0513a44:1216": "Sohaṁ ajja pajānāmi, yattha dinnaṁ mahapphalaṁ.",
  "atk-s0513a44:1217": "289.",
  "atk-s0513a44:1218": " ‘‘Raṭṭhesu giddhā rājāno, kiccākiccesu brāhmaṇā;",
  "atk-s0513a44:1219": "Isī mūlaphale giddhā, vippamuttā ca bhikkhavo’’ti.",
  "atk-s0513a44:1220": "Tattha rathesabhoti rājānaṁ sandhāyāha. Kiccākiccesūti rañño kiccakaraṇīyesu. Bhikkhavoti paccekabuddhā bhikkhavo pana sabbabhavehi vippamuttā.",
  "atk-s0513a44:1221": "Paccekabuddho tassa dhammaṁ desetvā sakaṭṭhānameva gato, tathā tāpaso. Rājā pana katipāhaṁ tassa santike vasitvā bārāṇasimeva gato.",
  "atk-s0513a44:1222_0": "Satthā imaṁ dhammadesanaṁ āharitvā ‘‘na, bhikkhave, idāneva piṇḍapāto yathānucchavikaṁ",
  "atk-s0513a44:1222_1": "gacchati , pubbepi gatoyevā’’ti vatvā jātakaṁ samodhānesi – ‘‘tadā kuṭumbiko dhammaratanassa",
  "atk-s0513a44:1222_2": "sakkārakārako kuṭumbiko ahosi, rājā ānando, purohito sāriputto, himavantatāpaso pana ahameva ahosi’’nti.",
  "atk-s0513a44:1223": "Bhikkhāparamparajātakavaṇṇanā terasamā.",
  "atk-s0513a44:1224": "Jātakuddānaṁ –",
  "atk-s0513a44:1225": "Kedāraṁ candakinnarī, ukkusuddālabhisakaṁ;",
  "atk-s0513a44:1226": "Suruci pañcuposathaṁ, mahāmorañca tacchakaṁ.",
  "atk-s0513a44:1227": "Mahāvāṇija sādhinaṁ, dasabrāhmaṇajātakaṁ;",
  "atk-s0513a44:1228": "Bhikkhāparamparāpi ca, terasāni pakiṇṇake.",
  "atk-s0513a44:1229": "Pakiṇṇakanipātavaṇṇanā niṭṭhitā."
}