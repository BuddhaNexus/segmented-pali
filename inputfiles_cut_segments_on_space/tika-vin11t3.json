{
  "tika-vin11t3:0": "Saṅghādisesakathāvaṇṇanā",
  "tika-vin11t3:1_0": "325. Evaṁ nānānayapaṭimaṇḍitassa pārājikakaṇḍassa vinicchayaṁ dassetvā idāni tadanantaramuddiṭṭhassa",
  "tika-vin11t3:1_1": "terasakaṇḍassa vinicchayaṁ dassetumāha ‘‘mocetukāmatā’’tiādi. Mocetuṁ kāmetīti mocetukāmo,",
  "tika-vin11t3:1_2": "tassa bhāvo mocetukāmatā, tāya sampayuttaṁ cittaṁ mocetukāmatācittaṁ. Ettha ‘‘mocetukāmatā’’ti",
  "tika-vin11t3:1_3": "iminā ekādasasu rāgesu ‘‘mocanassādo’’ti vuttaṁ imassa saṅghādisesassa mūlakāraṇaṁ",
  "tika-vin11t3:1_4": "sukkamocanavisayaṁ rāgamāha.",
  "tika-vin11t3:2_0": "Ekādasarāgā nāma ‘‘mocanassādo, muccanassādo, muttassādo, methunassādo, phassassādo,",
  "tika-vin11t3:2_1": "kaṇḍuvanassādo, dassanassādo, nisajjassādo, vācassādo, gehassitapemaṁ, vanabhaṅgiya’’nti",
  "tika-vin11t3:2_2": "evamāgatā. Idha mocanaṁ nāma sambhavadhātumocanaṁ, tadatthāya tabbisayarāgasampayuttavedanā",
  "tika-vin11t3:2_3": "mocanassādo nāma. Tenāha aṭṭhakathāyaṁ ‘‘mocetuṁ assādo mocanassādo’’ti. Muccamāne",
  "tika-vin11t3:2_4": "assādo muccanassādo, sambhavadhātumhi muccamāne taṁrāgasampayuttā vedanā muccanassādo",
  "tika-vin11t3:2_5": "nāma. Eteneva nayena muttassādādivācassādāvasānesu padesu atthakkamo veditabbo. Imehi",
  "tika-vin11t3:2_6": "navahi padehi assādasīsena kuntayaṭṭhiñāyena taṁsahacarito rāgo dassito. Yathāha",
  "tika-vin11t3:2_7": "aṭṭhakathāyaṁ ‘‘navahi padehi sampayuttaassādasīsena rāgo vutto’’ti.",
  "tika-vin11t3:3_0": "Gehassitapemanti ettha gehaṭṭhā mātuādayo ādheyyaādhāravohārena ‘‘gehā’’ti vuccanti.",
  "tika-vin11t3:3_1": "‘‘Mañcā ukkuṭṭhiṁ karontī’’tiādīsu viya tannissito sinehapariyāyo rāgo ‘‘gehassitapema’’nti",
  "tika-vin11t3:3_2": "vutto. Iminā padena rāgassa sabhāvo sandassito. Vanato bhañjitvā ābhataṁ yaṁ kiñci",
  "tika-vin11t3:3_3": "phalapupphādi vanabhaṅgiyaṁ nāma. Idha pana rāgavasena paṭibaddhacittaṁ mātugāmehi",
  "tika-vin11t3:3_4": "virahadukkhāpanayanatthaṁ (pārā. aṭṭha. 2.240) tesaṁ ṭhāne ṭhapetvā dassanaphusanavasena",
  "tika-vin11t3:3_5": "vindituṁ rāgīhi gahetabbato tehi piḷandhitamālasahitaṁ tambūlanti evamādi ‘‘vanabhaṅgiya’’nti",
  "tika-vin11t3:3_6": "adhippetaṁ. Iminā patthitavisayagocaro rāgo tadāyattavatthuvasena sandassito. Yathāha",
  "tika-vin11t3:3_7": "aṭṭhakathāyaṁ ‘‘ekena padena sarūpeneva rāgo, ekena padena vatthunā vutto. Vanabhaṅgo",
  "tika-vin11t3:3_8": "hi rāgassa vatthu, na rāgoyevā’’ti (pārā. aṭṭha. 2.240).",
  "tika-vin11t3:4_0": "‘‘Mocetukāmatā’’ti idameva avatvā ‘‘citta’’nti vacanena vītikkamasādhikāya kāyaviññattiyā",
  "tika-vin11t3:4_1": "samuṭṭhāpakaṁ rāgasampayuttaṁ cittavisesaṁ dasseti. Tena cittena samuṭṭhāpiyamānaṁ",
  "tika-vin11t3:4_2": "viññattisaṅkhātaṁ vītikkamaṁ ‘‘vāyāmo’’ti iminā dasseti. Vāyāmo nāma taṁcittasampayuttavīriyaṁ.",
  "tika-vin11t3:4_3": "Ettha pana ‘‘semho guḷo’’tiādīsu viya phale hetūpacārañāyena vītikkamassa visesahetubhūtavīriyavācakena",
  "tika-vin11t3:4_4": "ca padena vītikkamova vuttoti daṭṭhabbaṁ. Ajjhattabāhiravatthughaṭṭanaṁ, ākāse kaṭikampananti",
  "tika-vin11t3:4_5": "sukkamocanattho vāyāmoti attho. Sukkassa mocanaṁ sukkamocanaṁ.",
  "tika-vin11t3:5_0": "Ettha ca sukkassāti ‘‘sukkanti dasa sukkāni nīlaṁ pītakaṁ lohitakaṁ odātaṁ takkavaṇṇaṁ",
  "tika-vin11t3:5_1": "dakavaṇṇaṁ telavaṇṇaṁ khīravaṇṇaṁ dadhivaṇṇaṁ sappivaṇṇa’’nti (pārā. 237) padabhājane",
  "tika-vin11t3:5_2": "vuttāni sattānaṁ pittādiāsayabhedena, pathavidhātuādīnaṁ catunnaṁ vā rasasoṇitamaṁsamedaaṭṭhiaṭṭhimiñjānaṁ",
  "tika-vin11t3:5_3": "channaṁ dehadhātūnaṁ vā bhedena anekadhā bhinne dasavidhe sukke aññatarassa sukkassāti",
  "tika-vin11t3:5_4": "attho. Mocanaṁ vissaṭṭhīti pariyāyaṁ, pakatiyā ṭhitasakaṭṭhānato mocananti attho.",
  "tika-vin11t3:5_5": "Yathāha padabhājane ‘‘vissaṭṭhīti ṭhānato cāvanā vuccatī’’ti (pārā. 237). Iha ‘‘ṭhānaṁ",
  "tika-vin11t3:5_6": "nāma vatthisīsasaṅkhātaṁ muttakaraṇamūla’’nti keci. ‘‘Kaṭī’’ti apare. ‘‘Sakalakāyo’’ti",
  "tika-vin11t3:5_7": "aññe. Imesaṁ tiṇṇaṁ vacanesu ‘‘tatiyassa bhāsitaṁ subhāsita’’nti (pārā. aṭṭha. 2.237)",
  "tika-vin11t3:5_8": "aṭṭhakathāyaṁ tatiyavādassa katapāsaṁsattā kesalomanakhadantānaṁ maṁsavinimuttaṭṭhānañca",
  "tika-vin11t3:5_9": "muttakarīsakheḷasiṅghāṇikāthaddhasukkhacammañca vajjetvā avasesaṁ sakalasarīraṁ kāyappasādabhāvajīvitindriyaabaddhapittānaṁ",
  "tika-vin11t3:5_10": "viya sambhavadhātuyā ca ṭhānanti veditabbaṁ.",
  "tika-vin11t3:6_0": "‘‘Sukkamocana’’nti iminākiṁ vuttaṁ hotīti? ‘‘Ārogyatthāya, sukhatthāya, bhesajjatthāya,",
  "tika-vin11t3:6_1": "dānatthāya, puññatthāya, yaññatthāya, saggatthāya, bījatthāya, vīmaṁsatthāya, davatthāya",
  "tika-vin11t3:6_2": "mocetī’’ti (pārā. 237) vuttadasavidhaadhippāyantogadhaaññataraadhippāyo hutvā ‘‘rāgūpatthambhe,",
  "tika-vin11t3:6_3": "vaccūpatthambhe, passāvūpatthambhe, vātūpatthambhe, uccāliṅgapāṇakadaṭṭhūpatthambhe",
  "tika-vin11t3:6_4": "mocetī’’ti (pārā. 237) vuttapañcavidhakālānamaññatarakāle ‘‘ajjhattarūpe, bahiddhārūpe,",
  "tika-vin11t3:6_5": "ajjhattabahiddhārūpe, ākāse kaṭiṁ kampento mocetī’’ti (pārā. 237) vuttacaturupāyānamaññatarena",
  "tika-vin11t3:6_6": "upāyena yathāvuttarāgapisācavasena vivaso hutvā yathāvuttanīlādidasavidhasambhavadhātūnamaññataraṁ",
  "tika-vin11t3:6_7": "yathāvuttaṭṭhānato khuddakamakkhikāya pivanamattampi sace mocetīti saṅkhepato gahetabbaṁ.",
  "tika-vin11t3:6_8": "Ettha ca uccāliṅgapāṇakā nāma lomasapāṇā, yesaṁ lome alline aṅgajātaṁ kammaniyaṁ hoti.",
  "tika-vin11t3:7_0": "Aññatra supinantenāti supino eva supinanto, nissakkavacanappasaṅge karaṇavacanato",
  "tika-vin11t3:7_1": "supinantāti attho. Supinā nāma ‘‘vātādidhātukkhobhavasena vā pubbānubhūtaitthirūpādivisayavasena",
  "tika-vin11t3:7_2": "vā iṭṭhāniṭṭhadevatānubhāvena vā puññena paṭilabhitabbaatthassa, apuññena pattabbānatthassa",
  "tika-vin11t3:7_3": "ca pubbanimittavasena vā hotī’’ti (pārā. aṭṭha. 2.237) vuttesu catūsu kāraṇesu ekena",
  "tika-vin11t3:7_4": "kāraṇena kapiniddāya supine dissamānārammaṇato yaṁ sukkamocanaṁ hoti, taṁ avisayaṁ",
  "tika-vin11t3:7_5": "sukkamocanaṁ vināti vuttaṁ hoti.",
  "tika-vin11t3:8_0": "Saṅghādisesova saṅghādisesatā. Saṅghādisesaṁ āpajjitvā tato vuṭṭhātukāmassa kulaputtassa",
  "tika-vin11t3:8_1": "ādimhi parivāsadānatthaṁ , majjhe ca mūlāyapaṭikassanena vinā vā saha vā mānattadānatthaṁ,",
  "tika-vin11t3:8_2": "avasāne abbhānatthañca saṅgho esitabboti ‘‘saṅgho ādimhi ceva sese ca icchitabbo",
  "tika-vin11t3:8_3": "assāti saṅghādiseso’’ti (pārā. aṭṭha. 2.237; kaṅkhā. aṭṭha. sukkavissaṭṭhisikkhāpadavaṇṇanā)",
  "tika-vin11t3:8_4": "vuttattā saṅghādisesā nāma, sukkavissaṭṭhisaṅghādisesāpatti hotīti attho. Yathāha",
  "tika-vin11t3:8_5": "padabhājane ‘‘saṅghova tassā āpattiyā parivāsaṁ deti, mūlāya paṭikassati, mānattaṁ",
  "tika-vin11t3:8_6": "deti, abbheti, na sambahulā, na ekapuggalo, tena vuccati ‘saṅghādiseso’ti. Tasseva",
  "tika-vin11t3:8_7": "āpattinikāyassa nāmaṁ nāmakammaṁ adhivacanaṁ, tenapi vuccati ‘saṅghādiseso’’ti (pārā.",
  "tika-vin11t3:8_8": "237). Ettha ca parivāsādikathā saṅghādisesāvasāne āgataṭṭhāneyeva āvi bhavissati.",
  "tika-vin11t3:9_0": "326. Ettāvatā mūlasikkhāpadāgataṁ attūpakkamamūlakaṁ āpattiṁ dassetvā idāni imissā",
  "tika-vin11t3:9_1": "saṅghādisesāpattiyā parūpakkamenapi āpajjanaṁ dassetumāha ‘‘parenā’’tiādi. Upakkamāpetvāti",
  "tika-vin11t3:9_2": "aṅgajātassa gahaṇaṁ vā ghaṭṭanaṁ vā kāretvā.",
  "tika-vin11t3:10_0": "327.Sañciccāti ‘‘upakkamāmi mocessāmī’’ti cetetvā pakappetvā. Upakkamantassāti ajjhattarūpādīsu",
  "tika-vin11t3:10_1": "tīsu yattha katthaci ghaṭṭentassa. Samuddiṭṭhanti ‘‘ceteti upakkamati na muccati,",
  "tika-vin11t3:10_2": "āpatti thullaccayassā’’ti (pārā. 262) padabhājane bhagavatā vuttanti adhippāyo.",
  "tika-vin11t3:11_0": "328. Imissaṁ gāthāyaṁ ‘‘attano aṅgajātaṁ upakkamantassā’’ti iminā ajjhattarūpe vā",
  "tika-vin11t3:11_1": "bahiddhārūpe vā ajjhattabahiddhārūpe vā attano aṅgajātaṁ ghaṭṭentassāti imassa atthassa",
  "tika-vin11t3:11_2": "vuttattā aṅgajātaghaṭṭanena vinābhāvato iminā asaṅgayhamānassāpi ākāse kaṭikampanena",
  "tika-vin11t3:11_3": "sukkamocane saṅghādisesassa paṭhamagāthāyaṁ ‘‘vāyāmo’’ti sāmaññavacanena saṅgahitattā",
  "tika-vin11t3:11_4": "taṁ ṭhapetvā ‘‘tena kho pana samayena aññatarassa bhikkhuno mocanādhippāyassa ākāse",
  "tika-vin11t3:11_5": "kaṭiṁ kampentassa asuci mucci…pe… asuci na mucci. Tassa kukkuccaṁ ahosi…pe… anāpatti",
  "tika-vin11t3:11_6": "bhikkhu saṅghādisesassa, āpatti thullaccayassā’’ti ākāsekaṭikampanavatthumhi vuttattā",
  "tika-vin11t3:11_7": "amutte thullaccayaṁ saṅgahetumāha ‘‘sañciccā’’tiādi.",
  "tika-vin11t3:12_0": "Tattha sañciccāti ‘‘upakkamāmi mocessāmī’’ti jānitvā sañjānitvāti attho. ‘‘Upakkamantassā’’ti",
  "tika-vin11t3:12_1": "sāmaññato taṁ visesetuṁ ‘‘ākāse kampanenapī’’ti āha, kaṭikampanenāti gahetabbaṁ.",
  "tika-vin11t3:12_2": "Kathamidaṁ labbhatīti ce? Imāya kathāya saṅgahetabbavatthumhi ‘‘ākāse kaṭiṁ kampentassā’’ti",
  "tika-vin11t3:12_3": "(pārā. 266) pāṭhe ‘‘kaṭiṁ kampentassā’’ti vacanasahacarassa ‘‘ākāse’’ti vacanassa",
  "tika-vin11t3:12_4": "sannidhānabalena labbhati atthappakaraṇasaddantarasannidhānā saddānaṁ visesatthadīpanato.",
  "tika-vin11t3:13_0": "329.Vatthinti muttavatthiṁ, muttakaraṇassa vatthinti attho. Kīḷāya pūretvāti gāmadārako",
  "tika-vin11t3:13_1": "viya kīḷitukāmatāya muttavatthiṁ daḷhaṁ gahetvā pūretvāti attho. Yathāha vatthivatthumhi",
  "tika-vin11t3:13_2": "aṭṭhakathāyaṁ ‘‘te bhikkhū vatthiṁ daḷhaṁ gahetvā pūretvā pūretvā vissajjentā gāmadārakāviya",
  "tika-vin11t3:13_3": "passāvamakaṁsū’’ti (pārā. aṭṭha. 2.264). ‘‘Na vaṭṭatī’’ti sāmaññena kasmā vuttanti?",
  "tika-vin11t3:13_4": "Tasmiṁ vatthusmiṁ vuttanayena mocanādhippāyena daḷhaṁ gahetvā pūretvā pūretvā vissajjentassa",
  "tika-vin11t3:13_5": "sukke mutte mocanādhippāyo ceteti, upakkamati, muccatīti aṅgānaṁ sampannattā saṅghādisesassa",
  "tika-vin11t3:13_6": ", amutte thullaccayassa sambhavato ubhayasaṅgahatthamāha.",
  "tika-vin11t3:14_0": "330.Upanijjhāyanavatthumhi ‘‘na ca bhikkhave sārattena mātugāmassa aṅgajātaṁ upanijjhāyitabbaṁ,",
  "tika-vin11t3:14_1": "yo upanijjhāyeyya, āpatti dukkaṭassā’’ti (pārā. 266) pāḷiyaṁ ‘‘mātugāmassā’’ti sāmaññena",
  "tika-vin11t3:14_2": "vuttattā ‘‘tissanna’’nti vadati. Tissannaṁ pana itthīnanti manussāmanussatiracchānagatavasena",
  "tika-vin11t3:14_3": "tissannaṁ itthīnaṁ. ‘‘Aṅgajāta’’nti visesetvā vuttattā ‘‘nimitta’’nti muttakaraṇameva",
  "tika-vin11t3:14_4": "vuccati, paṭasatenāpi paṭicchāditaṁ vā appaṭicchāditaṁ vā yonimagganti attho. Tenāha",
  "tika-vin11t3:14_5": "aṭṭhakathāyaṁ ‘‘sacepi paṭasataṁ nivatthā hoti, purato vā pacchato vā ṭhatvā ‘imasmiṁ",
  "tika-vin11t3:14_6": "nāma okāse nimitta’nti upanijjhāyantassa dukkaṭameva. Anivatthānaṁ gāmadārikānaṁ",
  "tika-vin11t3:14_7": "nimittaṁ upanijjhāyantassa pana kimeva vattabba’’nti (pārā. aṭṭha. 2.266). Purato",
  "tika-vin11t3:14_8": "vāti ettha ‘‘ṭhatvā’’ti pāṭhaseso.",
  "tika-vin11t3:15_0": "331. Ekena…pe… passato ekaṁ dukkaṭanti sambandho. ‘‘Ekena payogena ekaṁ dukkaṭa’’nti",
  "tika-vin11t3:15_1": "vacanato anekehi payogehi anekāni dukkaṭānīti byatirekato labbhati. Yathāha aṭṭhakathāyaṁ",
  "tika-vin11t3:15_2": "‘‘ito cito ca viloketvā punappunaṁ upanijjhāyantassa payoge payoge dukkaṭa’’nti (pārā.",
  "tika-vin11t3:15_3": "aṭṭha. 2.266). Imissā aṭṭhakathāya ‘‘ito cito cā’’ti vuttattā ummīlananimīlananti",
  "tika-vin11t3:15_4": "ettha ‘‘vividhā taṁ anoloketvā tameva olokentassā’’ti labbhati.",
  "tika-vin11t3:16_0": "332. Amocanādhippāyassa muttasmiṁ anāpatti pakāsitāti yojanā. Mocanādhippāyaṁ vinā",
  "tika-vin11t3:16_1": "bhesajjakaraṇatthaṁ suddhacittena aṅgajāte bhesajjalepaṁ karontassa vā suddhacitteneva",
  "tika-vin11t3:16_2": "uccārapassāvādiṁ karontassa vā muttepi anāpattīti idaṁ ‘‘anāpatti supinantena namocanādhippāyassā’’tiādinā",
  "tika-vin11t3:16_3": "(pārā. 263) nayena anāpattivāre vuttamevāti attho.",
  "tika-vin11t3:17_0": "Imasmiṁ pāṭhe ‘‘anupakkamantassā’’ti avuttepi imassa pāṭhassa purato ‘‘ceteti na",
  "tika-vin11t3:17_1": "upakkamati muccati, anāpattī’’ti (pārā. 262) ca ‘‘na ceteti na upakkamati muccati,",
  "tika-vin11t3:17_2": "anāpattī’’ti (pārā. 262) ca vacanato taṁ saṅgahetumāha ‘‘anupakkamatopi ca muttasmiṁ",
  "tika-vin11t3:17_3": "anāpatti pakāsitā’’ti. Mocanassādarāgena pīḷito hutvā ‘‘aho vata me mucceyyā’’ti",
  "tika-vin11t3:17_4": "cintetvā vā evarūpamocanassādarāgapīḷāpubbaṅgamacitte asatipi kevalaṁ kāmavitakkamattena",
  "tika-vin11t3:17_5": "upahato hutvā tādisaajjhattikabāhiravatthūsu ghaṭṭanavasena vā ākāse kaṭikampanavasena",
  "tika-vin11t3:17_6": "vā upakkamaṁ akarontassa tādisacintābalena vā kāmavitakkabalena vā sukke muttepi",
  "tika-vin11t3:17_7": "anāpattīti idaṁ yathāvuttapāṭhavasena pakāsitanti attho.",
  "tika-vin11t3:18_0": "Supinantena muttasmiṁ, anāpatti pakāsitāti ettha antasaddatthābhāvato supineti attho.",
  "tika-vin11t3:18_1": "Supine methunaṁ dhammaṁ paṭisevantassa vā mātugāmehi kāyasaṁsaggaṁ āpajjantassa vā",
  "tika-vin11t3:18_2": "sukke muttepi avisayattā anāpatti pāḷiyaṁ ‘‘anāpatti bhikkhu supinantenā’’ti (pārā.",
  "tika-vin11t3:18_3": "263) iminā pakāsitāti attho.",
  "tika-vin11t3:19_0": "Ettha ṭhatvā aṭṭhakathāyaṁ ‘‘supine pana uppannāya assādacetanāya sacassa visayo",
  "tika-vin11t3:19_1": "hoti, niccalena bhavitabbaṁ. Na hatthena nimittaṁ kīḷāpetabbaṁ. Kāsāvapaccattharaṇarakkhanatthaṁ",
  "tika-vin11t3:19_2": "pana hatthapuṭena gahetvā jagganatthāya udakaṭṭhānaṁ gantuṁ vaṭṭatī’’ti (pārā. aṭṭha.",
  "tika-vin11t3:19_3": "2.262) vuttattā aṇḍapālikā kikīsakuṇā viya, vālapālikā camarī viya, ekanettapālako",
  "tika-vin11t3:19_4": "puriso viya ca kāyajīvitepi apekkhaṁ pahāya sīlaṁ rakkhitukāmena sikkhākāmena nibbānagāminipaṭipattiṁ",
  "tika-vin11t3:19_5": "pūretukāmena kulaputtena ‘‘aññatra supinantā’’ti (pārā. 237) vadato tathāgatassa",
  "tika-vin11t3:19_6": "adhippāyānukūlaṁ aṭṭhakathāto ñatvā appamattena paṭipajjitabbanti ayamatrānusāsanī.",
  "tika-vin11t3:20": "Sukkavissaṭṭhikathāvaṇṇanā.",
  "tika-vin11t3:21_0": "333.Manussitthinti manussajātikaṁ itthiṁ, ‘‘mātugāmo nāma manussitthī, na yakkhī,",
  "tika-vin11t3:21_1": "na petī, na tiracchānagatā, antamaso tadahujātāpi dārikā, pageva mahattarī’’ti (pārā.",
  "tika-vin11t3:21_2": "271) padabhājane vuttattā tadahujātakumārikābhāvenapi ṭhitaṁ jīvamānakamanussamātugāmanti",
  "tika-vin11t3:21_3": "vuttaṁ hoti. ‘‘Manussitthi’’nti sāmaññavacanena jīvamānakamanussitthinti ayaṁ viseso",
  "tika-vin11t3:21_4": "kuto labbhatīti? Vinītavatthumhi (pārā. 281 ādayo) matitthiyā kāyaṁ phusantassa thullaccayavacanato",
  "tika-vin11t3:21_5": "pārisesato labbhati. Āmasantoti ‘‘hatthaggāhaṁ vā veṇiggāhaṁ vā aññatarassa vā aññatarassa",
  "tika-vin11t3:21_6": "vā aṅgassa parāmasana’’nti (pārā. 270) vuttattā hatthādiaṅgapaccaṅgaphusanādinānappakārānaṁ",
  "tika-vin11t3:21_7": "aññatarena pakārena āmasantoti attho. Attano kāyena itthiyā kāyassa saṁsagge missībhāve",
  "tika-vin11t3:21_8": "rāgo kāyasaṁsaggarāgo. Saṅghādiseso etassa atthīti saṅghādisesiko, kāyasaṁsaggasaṅghādiseso",
  "tika-vin11t3:21_9": "āpanno hotīti vuttaṁ hoti.",
  "tika-vin11t3:22_0": "334. Kāyasaṁsaggarāgena itthiyā antamaso lomampi attano sarīre lomena phusantassa",
  "tika-vin11t3:22_1": "bhikkhuno saṅghādisesāpatti hotīti yojanā. Ettha (pārā. aṭṭha. 2.274) ‘‘lomagaṇanāya",
  "tika-vin11t3:22_2": "saṅghādisesā hontī’’ti kurundaṭṭhakathāmatassa aṭṭhitattā , ‘‘koṭṭhāsagaṇanāya na",
  "tika-vin11t3:22_3": "hoti, itthigaṇanāya hotī’’ti mahāaṭṭhakathāmatassa ṭhitattā saṅghasantake mañcapīṭhe",
  "tika-vin11t3:22_4": "paccattharaṇādinā kenaci appaṭicchādite phusantassa viya lomagaṇanāya ahutvā phuṭṭhalomānaṁ",
  "tika-vin11t3:22_5": "bahuttepi ekasmiṁ payoge ekā eva āpatti, bahūsu payogesu payogagaṇanāya āpattiyo",
  "tika-vin11t3:22_6": "hontīti sanniṭṭhānaṁ.",
  "tika-vin11t3:23_0": "335.Itthiyāti manussitthiyā. Samphuṭṭhoti hatthādisarīrāvayave saṁsaggaṁ samāpanno.",
  "tika-vin11t3:23_1": "Sevanacetano vāyamitvā kāyasaṁsaggarāgena attano kāyaṁ cāletvāti attho. Saṅghādisesatāti",
  "tika-vin11t3:23_2": "ettha sakatthe taddhitappaccayo. ‘‘Saṅghādisesitā’’ti pana pāṭho sundaro, saṅghādisesassa",
  "tika-vin11t3:23_3": "atthitā vijjamānabhāvoti attho. Saṅghādisesāpattiyā sabbhāvasaṅkhātā atthitā īpaccayatthe",
  "tika-vin11t3:23_4": "puggale saṅghādisesīsaddapavattinimittaṁ hotīti bhāvapaccayo taṁatthavasena labbhati.",
  "tika-vin11t3:23_5": "Yathāhu ‘‘yassa guṇassa hi bhāvā dabbe saddasanniveso, tadabhidhāne ttatādayo’’ti.",
  "tika-vin11t3:24_0": "336.Ekena hatthena gahetvāti (kaṅkhā. aṭṭha. kāyasaṁsaggasikkhāpadavaṇṇanā) ettha",
  "tika-vin11t3:24_1": "‘‘kāyasaṁsaggarāgenā’’ti ānetvā sambandhitabbaṁ. ‘‘Manussitthi’’nti ajjhāhāro. Taṁ",
  "tika-vin11t3:24_2": "manussitthiṁ. Tattha tatthāti itthiyā tasmiṁ tasmiṁ sarīrāvayave. ‘‘Ekāvāpattī’’ti",
  "tika-vin11t3:24_3": "paṭhamaṁ gahitahatthassa anapanītattā vuttaṁ. Gahitahatthaṁ pana mocetvā punappunaṁ",
  "tika-vin11t3:24_4": "phusantassa payogagaṇanāya āpatti hotīti byatirekato labbhati.",
  "tika-vin11t3:25_0": "337. Ekena hatthena aggahetvā sīsato yāva pādaṁ, pādato yāva sīsañca kāyā hatthaṁ",
  "tika-vin11t3:25_1": "amocetvā divasampi taṁ itthiṁ phusantassa ekāvāpattīti yojanā. Etthāpi ‘‘amocetvā’’ti",
  "tika-vin11t3:25_2": "byatirekato mocetvā phusantassa payogagaṇanāya anekāpattiyoti labbhati.",
  "tika-vin11t3:26_0": "338. Ekato gahitapañcaṅgulīnaṁ gaṇanāya sace āpatti siyā, ekassa mātugāmassa sarīraṁ",
  "tika-vin11t3:26_1": "rāgacittena phusantassa dvattiṁsakalāpakoṭṭhāsato byatirekassa sarīrassābhāvā dvattiṁsakalāpakoṭṭhāsagaṇanāya",
  "tika-vin11t3:26_2": "āpattiyā bhavitabbaṁ, tathā abhāvato idampi na hotīti dassanatthaṁ ‘‘na hi koṭṭhāsato siyā’’ti āha.",
  "tika-vin11t3:27_0": "340-1.Itthiyā vimatissāpi attano kāyena itthiyā kāyaṁ phusato tassa thullaccayaṁ",
  "tika-vin11t3:27_1": "siyā, itthiyā paṇḍakādisaññinopi attanopi kāyenaitthiyā kāyaṁ phusato tassa thullaccayaṁ",
  "tika-vin11t3:27_2": "siyā. Ādi-saddena purisatiracchānagatānaṁ saṅgaho. Itthiyā itthisaññino attano kāyena",
  "tika-vin11t3:27_3": "itthiyā kāyasambaddhaṁ phusato tassa thullaccayaṁ siyā. Paṇḍake paṇḍakasaññino attano",
  "tika-vin11t3:27_4": "kāyena paṇḍakassa kāyaṁ phusato tassa thullaccayaṁ siyā. Yakkhipetīsu yakkhipetisaññino",
  "tika-vin11t3:27_5": "attano kāyena tāsaṁ kāyaṁ phusato tassa thullaccayaṁ siyāti yojanā. Ettha ‘‘paṇḍakaggahaṇena",
  "tika-vin11t3:27_6": "ubhatobyañjanakopi gayhatī’’ti vajirabuddhiṭīkāyaṁ vuttaṁ. ‘‘Itthiyā vematikassāpi",
  "tika-vin11t3:27_7": "paṇḍakādisaññinopi attano kāyena itthiyā kāyasambaddhaṁ phusato tassa thullaccayaṁ",
  "tika-vin11t3:27_8": "siyā’’ti na yojetabbaṁ. Kasmā? Tathā yojanāyaṁ pāḷiyaṁ dukkaṭaṁ vuttaṁ, na thullaccayanti aniṭṭhappasaṅgato.",
  "tika-vin11t3:28_0": "‘‘Dukkaṭaṁ kāyasaṁsagge, tiracchānagatitthiyā’’ti iminā vinītavatthumhi āgatanaye",
  "tika-vin11t3:28_1": "saṅgahitepi teneva nayena paṇḍake vimatiitthisaññitādiaññamatipakkhe ca purisatiracchānagatesu",
  "tika-vin11t3:28_2": "purisatiracchānagatasaññivimatipaṇḍakādiaññamatipakkhe ca iti imesaṁ tiṇṇaṁ kāyapaṭibaddhāmasanādīsu",
  "tika-vin11t3:28_3": "ca padabhājane vuttasabbadukkaṭāpattiyo upalakkhitāti daṭṭhabbaṁ.",
  "tika-vin11t3:29_0": "342. Attano kāyena paṭibaddhena itthiyā kāyena paṭibaddhaṁ phusantassa bhikkhuno",
  "tika-vin11t3:29_1": "pana dukkaṭanti yojanā. Ettha pi-saddo vuttadukkaṭānaṁ samuccayattho. Ca-saddena",
  "tika-vin11t3:29_2": "pana avuttasamuccayatthena ‘‘nissaggiyena kāyaṁ āmasati. Nissaggiyena kāyapaṭibaddhaṁ",
  "tika-vin11t3:29_3": "āmasati. Nissaggiyena nissaggiyaṁ āmasati, āpatti dukkaṭassā’’ti (pārā. 276) pāḷiyaṁ",
  "tika-vin11t3:29_4": "āgatadukkaṭānaṁ saṅgaho veditabbo.",
  "tika-vin11t3:30_0": "343-4. Na kevalaṁ padabhājanāgataitthisarīrādikameva anāmāsaṁ, vinītavatthūsu dārudhītalikavatthuanulomato",
  "tika-vin11t3:30_1": "potthalikādiitthirūpakañca nissaggiyavārānulomato asarīraṭṭhaṁ mātugāmehi paribhuttavatthābharaṇādiñca",
  "tika-vin11t3:30_2": "vibhaṅgakkhandhakādīsu vuttanayānusārena aṭṭhakathāgataṁ avasesaṁ anāmāsavatthuñca",
  "tika-vin11t3:30_3": "āmasantassa āpattiṁ saṅgahetumāha ‘‘itthīna’’ntiādi.",
  "tika-vin11t3:31_0": "‘‘Itthīnaṁ itthirūpañcā’’ti idaṁ ‘‘itthikāya itthidhanaṁ (pārā. 34), saddhānaṁ saddhāparāyana’’ntiādīsu",
  "tika-vin11t3:31_1": "viya lokavohāravasena vuttaṁ. Itthīnaṁ dārulohamayādikaṁ itthirūpañcāti yojanā. Ādi-saddena",
  "tika-vin11t3:31_2": "heṭṭhimaparicchedato mattikāya, piṭṭhena vā kataṁ mātugāmarūpaṁ saṅgaṇhāti. Mātugāmarūpaṁ",
  "tika-vin11t3:31_3": "yena kenaci dinnaṁ sabbaratanamayaṁ vinā avasesaṁ sādiyitvā bhinditvā samaṇasāruppaparikkhāraṁ",
  "tika-vin11t3:31_4": "kārāpetuṁ, aphusitvā paribhuñjitabbe vā yojetuṁ vaṭṭati.",
  "tika-vin11t3:32_0": "‘‘Vattha’’nti iminā nivāsanapārupanadvayampi sāmaññena gahitaṁ. Idañca mātugāmena",
  "tika-vin11t3:32_1": "paribhuñjituṁ ṭhapitampi anāmāsameva, cīvaratthāya dinnaṁ sampaṭicchitvā gaṇhituṁ",
  "tika-vin11t3:32_2": "vaṭṭati. Heṭṭhimaparicchedena tiṇacumbaṭakaṁ, aṅguliyā paṇṇamuddikaṁ upādāya alaṅkārameva.",
  "tika-vin11t3:32_3": "Ettha ca vālakesavaṭṭakesesu pavesanakadantasūciādi kappiyabhaṇḍaṁ diyyamānaṁ samaṇasāruppaparikkhāratthāya gahetabbaṁ.",
  "tika-vin11t3:33_0": "Tatthajātaphalaṁ khajjanti rukkhe ṭhitaṁ khāditabbaṁ panasanāḷikerādiphalañca manussehi",
  "tika-vin11t3:33_1": "rāsikataṁ paribhuñjitabbaphalañca ‘‘manussehi rāsikatesupi eseva nayo’’ti (pārā.",
  "tika-vin11t3:33_2": "aṭṭha. 2.281) aṭṭhakathāyaṁ vuttattā anāmāsanti upalakkhaṇato imināva gahetabbaṁ.",
  "tika-vin11t3:33_3": "Araññe rukkhato patitaṁ phalaṁ ‘‘anupasampannassa dassāmī’’ti gahetuṁ vaṭṭati. ‘‘Muggādiṁ",
  "tika-vin11t3:33_4": "tatthajātaka’’nti upalakkhaṇapadattā gacchato viyuttampi gahetabbaṁ. Muggādinti ettha",
  "tika-vin11t3:33_5": "‘‘aparaṇṇa’’nti pāṭhaseso.",
  "tika-vin11t3:34_0": "Sabbāni dhaññānīti ‘‘sāli vīhi yavo kaṅgu, kudrūsavarakagodhumā’’ti vuttāni satta",
  "tika-vin11t3:34_1": "dhaññāni. Khettamaggena gacchatā sālisīse hatthena aphusantena gantabbaṁ. Sace maggo",
  "tika-vin11t3:34_2": "sambādho hoti, sarīre dhaññaṁ phusantepi maggattā na doso. Vīthiyaṁ, gehaṅgaṇe vā",
  "tika-vin11t3:34_3": "dhaññesu pasāritesu apasakkitvā ce gantuṁ na sakkā, ‘‘maggaṁ adhiṭṭhāya gantabba’’nti",
  "tika-vin11t3:34_4": "(pārā. aṭṭha. 2.281) aṭṭhakathāvacanato ‘‘imaṁ maggaṁ gamissāmī’’ti gantuṁ vaṭṭati.",
  "tika-vin11t3:34_5": "‘‘Kulagehe dhaññamatthake ce āsanaṁ paññāpetvā dinnaṁ hoti, nisīdituṁ vaṭṭatī’’ti",
  "tika-vin11t3:34_6": "(pārā. aṭṭha. 2.281 atthato samānaṁ) aṭṭhakathāyaṁ vuttaṁ. ‘‘Āsanasālāyaṁ dhaññe",
  "tika-vin11t3:34_7": "vippakiṇṇe anukkamitvā ekamante pīṭhakaṁ paññāpetvā nisīditabbaṁ. Sace manussā tasmiṁ",
  "tika-vin11t3:34_8": "dhaññamatthake āsanaṁ paññāpetvā denti, nisīdituṁ vaṭṭatī’’ti (pārā. aṭṭha. 2.281",
  "tika-vin11t3:34_9": "atthato samānaṁ) aṭṭhakathāyaṁ vuttattā attanā tattha āsanaṁ paññāpetvā nisīdituṁ na vaṭṭati.",
  "tika-vin11t3:35_0": "345. Dhamanasaṅkhādiṁ sabbaṁ pañcaṅgaturiyampi cāti sambandho. Dhamanasaṅkho nāma",
  "tika-vin11t3:35_1": "saddakaraṇasaṅkho . Ādi-saddena vaṁsasiṅgatāḷādīnaṁ saṅgaho. Pañcaṅgaturiyanti ātataṁ,",
  "tika-vin11t3:35_2": "vitataṁ, ātatavitataṁ, ghanaṁ, susiranti pañcaṅgasaṅkhātaṁ turiyaṁ. Tattha ātataṁ",
  "tika-vin11t3:35_3": "nāma cammapariyonaddhesu bheriādīsu ekato ākaḍḍhitvā onaddhaṁ ekatalaturiyaṁ. Vitataṁ",
  "tika-vin11t3:35_4": "nāma ubhato ākaḍḍhitvā onaddhaṁ ubhayatalaturiyaṁ. Ātatavitataṁ nāma ubhayato ca",
  "tika-vin11t3:35_5": "majjhato ca sabbato pariyonandhitaṁ. Ghanaṁ sammādi. Sammanti tāḷaṁ, ghaṇṭākiṅkaṇiādīnampi",
  "tika-vin11t3:35_6": "ettheva saṅgaho. Susiranti vaṁsādi.",
  "tika-vin11t3:36_0": "Idha (pārā. aṭṭha. 2.281) kurundaṭṭhakathāyaṁ vuttanayena bheripokkharañca bheritalacammañca",
  "tika-vin11t3:36_1": "vīṇā ca vīṇāpokkharacammañca daṇḍo ca anāmāsaṁ. ‘‘Pūjaṁ katvā cetiyaṅgaṇādīsu ṭhapitabheriyo",
  "tika-vin11t3:36_2": "acālentena avasesaṭṭhānaṁ sammajjitabbaṁ. Kacavarachaḍḍanakāle kacavaraṁ viya gahetvā",
  "tika-vin11t3:36_3": "ekasmiṁ ṭhāne ṭhapetabba’’nti mahāpaccariyaṁ vuttaṁ. Turiyabhaṇḍesu yaṁ kiñci attano",
  "tika-vin11t3:36_4": "dīyamānaṁ taṁ parivattetvā kappiyaparikkhāraṁ gahetuṁ adhivāsetabbaṁ. Doṇi vā pokkharaṁ",
  "tika-vin11t3:36_5": "vā dantakaṭṭhanikkhipanatthāya, cammañca satthakosakaraṇatthāya gahetabbaṁ.",
  "tika-vin11t3:37_0": "Ratanāni ca sabbānīti muttā maṇi veḷuriyo saṅkho silā pavāḷaṁ rajataṁ jātarūpaṁ lohitaṅko",
  "tika-vin11t3:37_1": "masāragallanti (pārā. aṭṭha. 2.281) vuttāni sabbāni ratanāni ca. Ettha ca viddhā,",
  "tika-vin11t3:37_2": "aviddhā vā sāmuddikādī sabbāpi muttā anāmāsā. Bhaṇḍamūlatthañca gaṇhituṁ na vaṭṭati.",
  "tika-vin11t3:37_3": "Antamaso jātiphalikaṁ upādāya nīlapītādibhedo sabbopi maṇi dhotaviddho anāmāso. Āhatākāreneva",
  "tika-vin11t3:37_4": "ṭhito aviddhādhoto maṇi pattādi bhaṇḍamūlatthaṁ adhivāsetuṁ vaṭṭatīti vuttaṁ. Mahāpaccariyaṁ",
  "tika-vin11t3:37_5": "pana paṭikkhittaṁ. Pacitvā kato kācamaṇiyeveko vaṭṭati. Veḷuriye ca maṇisadisoyeva vinicchayo.",
  "tika-vin11t3:38_0": "Dhamanasaṅkho ‘‘sabbaṁ dhamanasaṅkhādi’’ntiādigāthāya turiyesu gahito. Ratanakhacito",
  "tika-vin11t3:38_1": "saṅkho anāmāso. Pānīyasaṅkho dhotopi adhotopi āmāso. Avasesasaṅkho pana añjanādibhesajjatthaṁ,",
  "tika-vin11t3:38_2": "pattādibhaṇḍamūlabhāvena ca adhivāsetuṁ vaṭṭati. Suvaṇṇena ekato viliyāpetvā katā",
  "tika-vin11t3:38_3": "muggavaṇṇā silā anāmāsā. Sesā silā khuddakanisānādikammatthaṁ adhivāsetuṁ vaṭṭati.",
  "tika-vin11t3:38_4": "‘‘Pavāḷaṁ dhotamadhotañca viddhamaviddhañca sabbathā anāmāsaṁ, nāpi adhivāsetabba’’nti",
  "tika-vin11t3:38_5": "mahāpaccariyaṁ vuttattā pavāḷapaṭimācetiyāni ceva potthakesu pavesetabbaāṇiyā mūle,",
  "tika-vin11t3:38_6": "aggeca pavesetabbaṁ padumādiākārena kataṁ vaṭṭañca na gahetabbaṁ na phusitabbaṁ.",
  "tika-vin11t3:39_0": "Bījato paṭṭhāya rajataṁ, jātarūpañca kataṁ vā hotu akataṁ vā, sabbaso anāmāsaṁ, na",
  "tika-vin11t3:39_1": "ca sāditabbaṁ. Iminā kataṁ paṭimādikañca ārakūṭalohañca anāmāsanti vakkhati. Katākatasuvaṇṇarajatānaṁ",
  "tika-vin11t3:39_2": "asādiyitabbatāya idha aṭṭhakathāya āgatattā uttarena rājaputtena kāretvā āhaṭaṁ suvaṇṇacetiyaṁ",
  "tika-vin11t3:39_3": "na vaṭṭatīti mahāpadumattherena paṭikkhittanti suvaṇṇapaṭimācetiyapotthakāvacchādakamaṇipadumavaṭṭādi",
  "tika-vin11t3:39_4": "yaṁ kiñci na sāditabbameva, na ca āmasitabbaṁ. Etena kataṁ senāsanopakaraṇaṁ pana",
  "tika-vin11t3:39_5": "paribhuñjituṁ vaṭṭati. Dhammamaṇḍape katampi paṭijaggituṁ vaṭṭati. Lohitavaṇṇo maṇi,",
  "tika-vin11t3:39_6": "masāragallamaṇi ca sabbathā anāmāso, na ca adhivāsetabboti mahāpaccariyaṁ vuttaṁ.",
  "tika-vin11t3:40_0": "346.Sabbamāvudhabhaṇḍanti khaggādi sabbaṁ āvudhopakaraṇaṁ pattādikappiyaparikkhāramūlatthāya",
  "tika-vin11t3:40_1": "dīyamānaṁ satthavāṇijāya akātabbattā na gahetabbaṁ, ‘‘imaṁ gaṇhathā’’ti dinnaṁ bhinditvā",
  "tika-vin11t3:40_2": "khaṇḍākhaṇḍikaṁ katvā ‘‘khurādikappiyaparikkhāraṁ kāressāmī’’ti sādituṁ vaṭṭati.",
  "tika-vin11t3:40_3": "Saṅgāmabhūmiyaṁ magge patitakhaggādiṁ disvā pāsāṇena bhinditvā ‘‘khurādikappiyabhaṇḍāni",
  "tika-vin11t3:40_4": "kāressāmī’’ti gaṇhituṁ vaṭṭati. Ususattiādikaṁ phalato daṇḍaṁ apanetvā kappiyaparikkhārakārāpanatthāya gahetabbaṁ.",
  "tika-vin11t3:41_0": "Jiyāti dhanuguṇo. Ca-kārena imissā gāthāya avuttaṁ aṅkusatomarādiṁ parahiṁ sopakaraṇaṁ",
  "tika-vin11t3:41_1": "saṅgaṇhāti. Dhanudaṇḍakoti jiyāvirahito dhanudaṇḍako. Idaṁ parahiṁsopakaraṇabhaṇḍādikaṁ",
  "tika-vin11t3:41_2": "vihāre sammajjitabbaṭṭhāne ṭhapitaṁ ce, sāmikānaṁ vatvā tehi aggahitaṁ ce, acālentena sammajjitabbaṁ.",
  "tika-vin11t3:42_0": "Jālañcāti macchajālapakkhijālādijālañca. Jālaṁ dīyamānaṁ chattaveṭhanatthaṁ, āsanacetiyādimatthake",
  "tika-vin11t3:42_1": "bandhanādipayojane sati tadatthañca gahetabbaṁ. Saravāraṇaṁ nāma phalakādikaṁ aññehi",
  "tika-vin11t3:42_2": "attano vijjhanatthāya vissaṭṭhasaranivāraṇaṁ vināsanoparodhakāraṇaṁ hotīti bhaṇḍamūlatthaṁ",
  "tika-vin11t3:42_3": "sādituṁ vaṭṭati. ‘‘Dantakaṭṭhādhāraphalakādi yadicchitaṁ karomī’’ti muṭṭhiṁ apanetvā gahetuṁ vaṭṭati.",
  "tika-vin11t3:43_0": "347.Cetiyanti ettha ‘‘suvaṇṇacetiya’’nti idaṁ ‘‘suvaṇṇapaṭibimbādī’’ti anantaraṁ",
  "tika-vin11t3:43_1": "vuttattā labbhati. Suvaṇṇaggahaṇañcupalakkhaṇanti rajatamayañca gahetabbaṁ. Ārakūṭakanti",
  "tika-vin11t3:43_2": "suvaṇṇavaṇṇaṁ lohavisesamāha . ‘‘Anāmāsa’’nti idaṁ ‘‘asampaṭicchiyaṁ vā’’ti etassa upalakkhaṇaṁ.",
  "tika-vin11t3:44_0": "348. Sabbaṁ vāditamiti sambandho. Onahitunti cammavarattatantīhi bandhituṁ. Onahāpetunti",
  "tika-vin11t3:44_1": "tatheva aññehi kārāpetuṁ. Vādāpetunti aññehi vādāpetuṁ. Vādetunti attanā vādetuṁ.",
  "tika-vin11t3:44_2": "Vāditanti vādanīyaṁ yathā ‘‘karaṇīyaṁ kārita’’nti, vādanārahaṁ turiyabhaṇḍanti attho.",
  "tika-vin11t3:44_3": "Idañca onahanādikiriyāya kammaṁ.",
  "tika-vin11t3:45": "349.Upahāraṁ karissāmāti pūjaṁ karissāma. Iti anumatiggahaṇatthāya. Vattabbāti te vattāro vattabbāti yojanā.",
  "tika-vin11t3:46_0": "350-1.Dhuttiyā itthiyāti vipannācārāya loḷitthiyā. Sayaṁ phusiyamānassāti bhikkhuno",
  "tika-vin11t3:46_1": "payogaṁ vinā itthiyā attanāva phusiyamānassa. Kāyena avāyamitvāti tassā sarīrasamphassānubhavanatthaṁ",
  "tika-vin11t3:46_2": "attano kāyaṁ acāletvā. Phassaṁ paṭivijānatoti phassaṁ anubhavantassa.",
  "tika-vin11t3:47_0": "Asañciccāti ettha ‘‘phusane’’ti pāṭhaseso, ‘‘iminā upāyena imaṁ phusāmī’’ti acetetvā.",
  "tika-vin11t3:47_1": "Kiṁ vuttaṁ hoti? ‘‘Iminā pattapaṭiggahaṇādinā upāyena etissā sarīrasamphassaṁ anubhavissāmī’’ti",
  "tika-vin11t3:47_2": "acintetvā pattathālakataṭṭakapaṇṇapuṭabhesajjādiṁ paṭiggaṇhāpentiyā hatthe attano",
  "tika-vin11t3:47_3": "hatthena phusanādīsu anāpattīti vuttaṁ hoti. ‘‘Assatiyā’’ti idaṁ pana imināva saṅgahitattā",
  "tika-vin11t3:47_4": "idha visuṁ na vuttaṁ, mātugāmassa sarīre phusanabhāvaṁ ajānitvā aññavihito hutvā",
  "tika-vin11t3:47_5": "satiṁ anupaṭṭhapetvā hatthapādapasāraṇādīsu phusantassāti attho.",
  "tika-vin11t3:48_0": "Ajānantassāti dārakākāraṁ dārikaṁ ‘‘mātugāmo’’ti ajānitvā kenaci karaṇīyena phusantassa",
  "tika-vin11t3:48_1": ". Mokkhādhippāyino cāti ‘‘mokkhādhippāyo kāyena vāyamati, phassaṁ paṭivijānāti, anāpatti.",
  "tika-vin11t3:48_2": "Mokkhādhippāyo kāyena vāyamati, na ca phassaṁ paṭivijānāti, anāpatti. Mokkhādhippāyo",
  "tika-vin11t3:48_3": "na ca kāyena vāyamati, phassaṁ paṭivijānāti, anāpatti. Mokkhādhippāyo na ca kāyena",
  "tika-vin11t3:48_4": "vāyamati, na ca phassaṁ paṭivijānāti, anāpattī’’ti (pārā. 279) vuttamokkhādhippāyavato",
  "tika-vin11t3:48_5": "catubbidhassa puggalassāti vuttaṁ hoti. ‘‘Anāpattī’’ti iminā sambandho.",
  "tika-vin11t3:49_0": "Imesu yo mātugāmena āliṅganādipayogena ajjhottharayamāno taṁ attano sarīrato apanetvā",
  "tika-vin11t3:49_1": "muñcitukāmo hatthacālena, muṭṭhiādīhi vā paṭipaṇāmanaṁ, paharaṇādikañca payogaṁ karoti,",
  "tika-vin11t3:49_2": "ayaṁ paṭhamo puggalo. Attānamajjhottharituṁ āgacchantiṁ itthiṁ disvā paharaṇākārādisabbapayogaṁ",
  "tika-vin11t3:49_3": "dassetvā tāsetvā attano sarīraṁ phusituṁ adento dutiyo. Itthiyā ajjhottharitvā āliṅgito",
  "tika-vin11t3:49_4": "copanarahitaṁ maṁ ‘‘anatthiko’’ti mantvā ‘‘sayameva palāyissatī’’ti, ‘‘acopanameva",
  "tika-vin11t3:49_5": "mokkhopāyo’’ti ñatvā niccalova hutvā phassaṁ paṭivijānanto tatiyo. Attānaṁ ajjhottharitumāgacchantiṁ",
  "tika-vin11t3:49_6": "itthiṁ disvā dutiyo viya tāsetuṁ kāyappayogaṁ akatvā ‘‘agate pātessāmi, paharitvā",
  "tika-vin11t3:49_7": "tāsessāmī’’ti vā cintetvā niccalova hutvā tiṭṭhanto catutthoti veditabbo.",
  "tika-vin11t3:50_0": "352.Paṭhamenāti ettha ‘‘pārājikenā’’ti pāṭhaseso, kāyacittasamuṭṭhānanti vuttaṁ hoti.",
  "tika-vin11t3:50_1": "Idha cittaṁ nāma kāyasaṁsaggarāgasampayuttaṁ cittaṁ, sukkavissaṭṭhimhi mocetukāmatāya sampayuttaṁ cittaṁ.",
  "tika-vin11t3:51": "Kāyasaṁsaggakathāvaṇṇanā.",
  "tika-vin11t3:52_0": "353-4.Duṭṭhullavācassādenāti duṭṭhu kucchitabhāvaṁ ulati gacchatīti duṭṭhullā, duṭṭhullā",
  "tika-vin11t3:52_1": "ca sā vācā cāti duṭṭhullavācā, vaccamaggapassāvamagge methunadhammapaṭisaṁyuttā vācā,",
  "tika-vin11t3:52_2": "yathāha ‘‘duṭṭhullā nāma vācā vaccamaggapassāvamaggamethunadhammapaṭisaṁyuttā vācā’’ti",
  "tika-vin11t3:52_3": "(pārā. 285), duṭṭhullavācāya assādo duṭṭhullavācassādo, tathāpavattavacīviññattisamuṭṭhāpakacittasampayuttā",
  "tika-vin11t3:52_4": "cetanā, tena sampayutto rāgo idha sahacariyena ‘‘duṭṭhullavācassādo’’ti vutto, tena,",
  "tika-vin11t3:52_5": "duṭṭhullavācassādasampayuttena rāgenāti attho. Iminā ‘‘obhāsantassā’’ti vakkhamānaobhāsanassa hetu dassito.",
  "tika-vin11t3:53_0": "Itthiyā itthisaññino bhikkhunoti yojanā. Itthiyā itthisaññinoti ‘‘mātugāmo nāma manussitthī,",
  "tika-vin11t3:53_1": "na yakkhī, na petī, na tiracchānagatā, viññū paṭibalā subhāsitadubbhāsitaṁ duṭṭhullāduṭṭhullaṁ",
  "tika-vin11t3:53_2": "ājānitu’’nti padabhājane niddiṭṭhasarūpāya subhāsitadubbhāsitaṁ jānantiyā manussitthiyā",
  "tika-vin11t3:53_3": "itthisaññino bhikkhunoti attho. ‘‘Dvinnaṁ maggāna’’nti etassa sambandhīvasena ‘‘itthiyā’’ti",
  "tika-vin11t3:53_4": "idaṁ sāmivasena yojetabbaṁ, yathāvuttasarūpassa mātugāmassa vaccamaggapassāvamagganti",
  "tika-vin11t3:53_5": "attho. Vaṇṇāvaṇṇavasena cāti ‘‘vaṇṇaṁ bhaṇati nāma dve magge thometi vaṇṇeti pasaṁsati.",
  "tika-vin11t3:53_6": "Avaṇṇaṁ bhaṇati nāma dve magge khuṁseti vambheti garahatī’’ti niddese vuttanayena",
  "tika-vin11t3:53_7": "ubho magge uddissa thomanagarahaṇavasenāti vuttaṁ hoti.",
  "tika-vin11t3:54_0": "Methunassa yācanādayo methunayācanādayo, tehi methunayācanādīhi, ‘‘yācatipi āyācatipi",
  "tika-vin11t3:54_1": "pucchatipi paṭipucchatipi ācikkhatipi anusāsatipi akkosatipī’’ti (pārā. 285) uddese",
  "tika-vin11t3:54_2": "vuttamethunayācanādivasenāti vuttaṁ hoti. Imehi dvīhi ‘‘obhāsantassā’’ti vuttaobhāsanā",
  "tika-vin11t3:54_3": "dassitā. Obhāsantassāti uddesayantassa, pakāsentassāti attho. ‘‘Viññu’’nti iminā",
  "tika-vin11t3:54_4": "obhāsanakiriyāya kammamāha, iminā visesitabbaṁ ‘‘manussitthi’’nti idaṁ pakaraṇato",
  "tika-vin11t3:54_5": "labbhati, yathādassitapadabhājanāgatasarūpaṁ viññuṁ paṭibalaṁ manussitthinti vuttaṁ",
  "tika-vin11t3:54_6": "hoti. Antamaso hatthamuddāyapīti obhāsane antimaparicchedadassanaṁ. Duṭṭhullavacanassādabhāve",
  "tika-vin11t3:54_7": "sati yo vaccamaggapassāvamaggapaṭibaddhaṁ guṇadosaṁ vā methunadhammayācanādivasena",
  "tika-vin11t3:54_8": "vā duṭṭhullāduṭṭhullaṁ jānantiṁ manussitthiṁ heṭṭhimaparicchedena hatthamuddāyapi vadeyyāti attho.",
  "tika-vin11t3:55_0": "Imasmiṁ gāthādvaye duṭṭhullavācassādena itthiyā itthisaññino viññuṁ taṁ itthiṁ dvinnaṁ",
  "tika-vin11t3:55_1": "maggānaṁ vaṇṇavasena antamaso hatthamuddāyapi obhāsantassa bhikkhuno garukaṁ siyāti",
  "tika-vin11t3:55_2": "ekaṁ vākyaṁ, tathā ‘‘dvinnaṁ maggānaṁ avaṇṇavasenā’’ti iminā ca ‘‘methunayācanādīhī’’ti",
  "tika-vin11t3:55_3": "iminā ca yojanāya vākyadvayanti evaṁ yojanāvasena tīṇi vākyāni honti.",
  "tika-vin11t3:56_0": "Tattha paṭhamavākye vaṇṇavacanena saṅgahitaṁ thomanādikathaṁ kathentassa saṅghādiseso",
  "tika-vin11t3:56_1": "hoti. ‘‘Itthilakkhaṇena subhalakkhaṇena samannāgatāsī’’ti ettakameva thomanatthaṁ",
  "tika-vin11t3:56_2": "vadato saṅghādiseso na hoti, ‘‘tava vaccamaggo ca passāvamaggo ca īdiso subho susaṇṭhāno,",
  "tika-vin11t3:56_3": "tena nāma īdisena itthilakkhaṇena subhalakkhaṇena samannāgatāsī’’ti vadantassa hoti.",
  "tika-vin11t3:56_4": "‘‘Vaṇṇeti, pasaṁsatī’’ti padadvayañca ‘‘thometī’’ti padassa pariyāyo.",
  "tika-vin11t3:57_0": "Dutiyavākye avaṇṇapadasaṅgahitaṁ khuṁsanādittaye khuṁsanaṁ nāma patodopamehi pharusavacanehi",
  "tika-vin11t3:57_1": "tudanaṁ. Yathāha aṭṭhakathāyaṁ ‘‘khuṁsetīti vācāpatodena ghaṭṭetī’’ti (pārā. aṭṭha.",
  "tika-vin11t3:57_2": "2.285). Patujjatenenāti ‘‘patodo’’tiagacchante assādayo pavattetuṁ vijjhanakapācanadaṇḍo",
  "tika-vin11t3:57_3": "vuccati. Vambhanaṁ nāma apasādanaṁ. Apasādanaṁ nāma guṇato parihāpanaṁ. Yathāha ‘‘vambhetīti",
  "tika-vin11t3:57_4": "apasādetī’’ti (pārā. aṭṭha. 2.285). Garahā nāma dosāropanaṁ. Yathāha ‘‘garahatīti",
  "tika-vin11t3:57_5": "dosaṁ detī’’ti (pārā. aṭṭha. 2.285). Imaṁ khuṁsanādipaṭisaṁyuttavacanaṁ vakkhamānesu",
  "tika-vin11t3:57_6": "‘‘sikharaṇīsi, sambhinnāsi, ubhatobyañjanāsī’’ti imesu tīsu padesu aññatarena yojetvā",
  "tika-vin11t3:57_7": "kathentasseva saṅghādiseso, na itarassa.",
  "tika-vin11t3:58_0": "Tatiyavākye methunayācanādivacanehi saṅgahitaṁ āyācanādiṁ karontassāpi saṅghādiseso.",
  "tika-vin11t3:58_1": "‘‘Yācati nāma dehi me arahasi me dātu’’ntiādinā (pārā. 285) nayena ekekaṁ padaṁ ‘‘dehi",
  "tika-vin11t3:58_2": "me methunaṁ dhamma’’ntiādivasena methunadhammapadena saha ghaṭetvā methunadhammaṁ yācantasseva hoti.",
  "tika-vin11t3:59_0": "‘‘Kadā te mātā pasīdissati, kadā te pitā pasīdissati, kadā te devatāyo pasīdissanti,",
  "tika-vin11t3:59_1": "kadā te sukhaṇo sulayo sumuhutto bhavissatī’’tiādiāyācanapadaniddese ekekaṁ padaṁ",
  "tika-vin11t3:59_2": "tattheva osāne vuttena ‘‘kadā te methunaṁ dhammaṁ labhissāmī’’ti padena ghaṭetvā",
  "tika-vin11t3:59_3": "methunaṁ yācantasseva hoti.",
  "tika-vin11t3:60": "‘‘Kathaṁ tvaṁ sāmikassa desi, kathaṁ jārassa desī’’ti (pārā. 285) pucchāniddesavacanesu ca aññataraṁ methunadhammapadena ghaṭetvā pucchantasseva hoti.",
  "tika-vin11t3:61": "‘‘Evaṁ kira tvaṁ sāmikassa desi, evaṁ jārassa desī’’ti (pārā. 285) paṭipucchāniddesavacanesu aññataraṁ methunadhammapadena ghaṭetvā visesetvā paṭipucchantasseva hoti.",
  "tika-vin11t3:62": "‘‘Kathaṁ dadamānā sāmikassa piyā hotī’’ti pucchato mātugāmassa ‘‘evaṁ dehi, evaṁ dentī sāmikassa piyā bhavissati manāpā cā’’ti āṇattivacane, anusāsanivacane ca eseva nayo.",
  "tika-vin11t3:63_0": "355. Akkosaniddesāgatesu ‘‘animittāsi nimittamattāsi alohitāsi dhuvalohitāsi dhuvacoḷāsi",
  "tika-vin11t3:63_1": "paggharantīsi sikharaṇīsi itthipaṇḍakāsi vepurisikāsi sambhinnāsi ubhatobyañjanāsī’’ti",
  "tika-vin11t3:63_2": "ekādasasu padesu ‘‘sikharaṇīsi sambhinnāsi ubhatobyañjanāsī’’ti padattayaṁ paccekaṁ",
  "tika-vin11t3:63_3": "āpattikaraṁ, iminā padattayena saha pubbe vuttāni vaccamaggapassāvamaggamethunadhammapadāni",
  "tika-vin11t3:63_4": "tīṇi cāti chappadānaṁ paccekaṁ āpattikarattā ito parāni animittādīni aṭṭha padāni",
  "tika-vin11t3:63_5": "‘‘animittāsi methunadhammaṁ dehī’’tiādinā nayena methunadhammapadena saha ghaṭetvā",
  "tika-vin11t3:63_6": "vuttāneva āpattikarānīti veditabbāni, ‘‘methunayācanādīhī’’ti ettha ādi-saddasaṅgahitesu",
  "tika-vin11t3:63_7": "‘‘animittāsī’’tiādīsu ekādasasu akkosapadesu antogadhattepi kevalaṁ āpattikarattā",
  "tika-vin11t3:63_8": "garutaraṁ padattayaṁ visuṁ saṅgahetabbanti ñāpetumāha ‘‘sikharaṇīsī’’tiādi.",
  "tika-vin11t3:64_0": "Sikharaṇīsīti ettha ‘‘sikharaṇī asī’’ti padacchedo. ‘‘Asī’’ti paccekaṁ yojetabbaṁ.",
  "tika-vin11t3:64_1": "Tu-saddo kevalayuttampi āpattikaraṁ hotīti visesaṁ joteti. Kevalenāpi akkosavacanenāti",
  "tika-vin11t3:64_2": "yojanā. Sikharaṇīsīti bahi nikkhantaāṇimaṁsā bhavasi. Sambhinnāsīti missībhūtavaccamaggapassāvamaggā.",
  "tika-vin11t3:64_3": "Ubhatobyañjanāsīti itthinimittena, purisanimittena cāti ubhatobyañjanehi samannāgatā.",
  "tika-vin11t3:64_4": "‘‘Ayaṁ itthī, ayaṁ puriso’’ti byañjayatīti byañjanaṁ, muttakaraṇāni. Suṇantiyāti",
  "tika-vin11t3:64_5": "ettha ‘‘viññumanussitthiyā’’ti adhikārato labbhati, iminā akkositabbavatthu dassitaṁ",
  "tika-vin11t3:64_6": "hoti. Bhāsitaṁ suṇantiyā subhāsitadubbhāsitaṁ jānantiyā manussitthiyā visaye pavattaakkosavacanena",
  "tika-vin11t3:64_7": "saṅghādiseso hotīti attho.",
  "tika-vin11t3:65_0": "356. Punappunaṁ obhāsantassa vācānaṁ gaṇanāya garukā siyunti yojanā. Ettha ‘‘ekaṁ",
  "tika-vin11t3:65_1": "itthi’’nti ajjhāharitabbaṁ. Ekavācāya bahū obhāsantassa ca itthīnaṁ gaṇanāya garukā",
  "tika-vin11t3:65_2": "siyunti yojanā. Etthāpi ‘‘itthiyopī’’ti labbhati.",
  "tika-vin11t3:66_0": "357.Sā ce nappaṭijānātīti ettha ‘‘yaṁ suṇantiṁ manussitthiṁ dvinnaṁ maggānaṁ vaṇṇāvaṇṇavasena",
  "tika-vin11t3:66_1": "obhāsati, sā ce na paṭijānātī’’ti sāmatthiyā labbhamānaṁ ādāya yojetabbaṁ. Attano",
  "tika-vin11t3:66_2": "bhāsitaṁ duṭṭhullaṁ vuttasamanantarameva atthavasena sace na jānātīti attho. Tassāti",
  "tika-vin11t3:66_3": "tassa duṭṭhullabhāsitabhikkhussa. Ubbhajāṇuṁ, adhakkhakaṁ vā ādissa bhaṇane cāpi",
  "tika-vin11t3:66_4": "tassa thullaccayaṁ siyāti yojanā. Bhaṇaneti dvinnaṁ maggānaṁ vaṇṇādikathane, ‘‘bhaṇato’’tipi",
  "tika-vin11t3:66_5": "likhanti, bhaṇantassa, bhaṇanahetūti attho. Hetumhi ayamantapaccayo ‘‘asambudha’’ntiādīsu",
  "tika-vin11t3:66_6": "(pārā. aṭṭha. 1.ganthārambhakathā) viya. Ubbhajāṇunti jāṇuto uddhaṁ. Akkhekanti akkhakato heṭṭhā.",
  "tika-vin11t3:67_0": "358.Ubbhakkhakanti akkhakato uddhaṁ. Adhojāṇumaṇḍalanti jāṇumaṇḍalato adho. Uddisanti",
  "tika-vin11t3:67_1": "uddissa. ‘‘Uddissubbhakkhaṁ vā tathā, adhojāṇumaṇḍala’’nti ca likhanti, so pāṭho",
  "tika-vin11t3:67_2": "sundaro. Vaṇṇādibhaṇane dukkaṭanti sambandho. ‘‘Viññumanussitthiyā’’ti adhikārato",
  "tika-vin11t3:67_3": "labbhati. Kāyapaṭibaddhe vaṇṇādibhaṇane dukkaṭanti etthāpi eseva nayo. Vaccamaggapassāvamaggā",
  "tika-vin11t3:67_4": "saṅghādisesakkhettaṁ, adhakkhakaṁ ubbhajāṇumaṇḍalaṁ thullaccayakkhettaṁ, uddhakkhakaṁ",
  "tika-vin11t3:67_5": "adhojāṇumaṇḍalaṁ dukkaṭakkhettanti imesu tīsu khettesu akkhakañceva jāṇumaṇḍalañca",
  "tika-vin11t3:67_6": "thullaccayadukkaṭānaṁ dvinnaṁ avadhibhūtaṁ kattha saṅgayhatīti? Dukkaṭakkhetteyeva",
  "tika-vin11t3:67_7": "saṅgayhati. Yathāha aṭṭhakathāyaṁ ‘‘akkhakaṁ, pana jāṇumaṇḍalañca ettheva dukkaṭakkhette",
  "tika-vin11t3:67_8": "saṅgahaṁ gacchatī’’ti (pārā. aṭṭha. 2.286).",
  "tika-vin11t3:68_0": "359. Paṇḍake yakkhipetīsu dvinnaṁ maggānaṁ vaṇṇādibhaṇane tassa bhaṇantassa thullaccayaṁ",
  "tika-vin11t3:68_1": "bhaveti adhikāravasena āgatapadehi saha yojetabbaṁ. Paṇḍakādīsūti ādi-saddena yakkhipetīnaṁ gahaṇaṁ.",
  "tika-vin11t3:69_0": "360.Ubbhakkhaka…pe… ayaṁ nayoti ‘‘paṇḍakādīsū’’ti iminā yojetabbaṁ. Ayaṁ nayoti ‘‘dukkaṭameva",
  "tika-vin11t3:69_1": "hotī’’ti vutto nayo. Sabbatthāti saṅghādisesathullaccayadukkaṭakkhettavasena sabbesu khettesu.",
  "tika-vin11t3:70_0": "361. Atthapurekkhāro hutvā obhāsatopi anāpattīti yojanā. Mātugāmānaṁ ‘‘animittāsī’’tiādīsu",
  "tika-vin11t3:70_1": "padesu atthakathanaṁ purekkhatvā ‘‘animittāsī’’tiādipadaṁ bhaṇantassa vā mātugāmehi",
  "tika-vin11t3:70_2": "saha aṭṭhakathaṁ sajjhāyantānaṁ vā anāpattīti attho. Dhammapurekkhāro hutvā obhāsato",
  "tika-vin11t3:70_3": "anāpattīti yojanā. Pāḷidhammaṁ vācentassa vā tāsaṁ suṇantīnaṁ sajjhāyanaṁ vā purekkhatvā",
  "tika-vin11t3:70_4": "‘‘animittāsī’’tiādīsu padesu yaṁ kiñci pabbajitassa vā itarassa vā mātugāmassa kathentassa",
  "tika-vin11t3:70_5": "anāpattīti. Purekkhatvānusāsaninti ‘‘idāni animittāsi…pe… ubhatobyañjanāsi, appamādaṁ",
  "tika-vin11t3:70_6": "dāni kareyyāsi, yathā āyatimpi evarūpā nāhosī’’ti anusāsaniṁ purekkhatvā.",
  "tika-vin11t3:71_0": "362.Ummattakādīnanti pittummattakayakkhummattakavasena dvinnaṁ ummattakānañca ādi-saddasaṅgahitassa",
  "tika-vin11t3:71_1": "imasmiṁ ādikammikassa udāyittherassa ca anāpattīti vuttaṁ hoti. ‘‘Idaṁ sikkhāpadaṁ",
  "tika-vin11t3:71_2": "tisamuṭṭhānaṁ kāyacittato ca vācācittato ca kāyavācācittato ca samuṭṭhāti. Kiriyaṁ,",
  "tika-vin11t3:71_3": "saññāvimokkhaṁ, sacittakaṁ, lokavajjaṁ, kāyakammaṁ, vacīkammaṁ, akusalacitta’’nti",
  "tika-vin11t3:71_4": "(pārā. aṭṭha. 2.287) aṭṭhakathāyaṁ vuttapakiṇṇakavinicchayaṁ dasseti ‘‘samuṭṭhānādayo…pe…",
  "tika-vin11t3:71_5": "tulyāvā’’ti. Vedanāya adinnādānena asamattā ‘‘vedanettha dvidhā matā’’ti āha, sukhopekkhāvedanāvasena",
  "tika-vin11t3:71_6": "dvidhā matāti attho.",
  "tika-vin11t3:72": "Duṭṭhullavācākathāvaṇṇanā.",
  "tika-vin11t3:73_0": "363.Kāmapāricariyāyāti methunadhammasaṅkhātena kāmena pāricariyāya, methunadhammena",
  "tika-vin11t3:73_1": "pāricariyāyāti attho. Atha vā kāmitā patthitāti kāmā, methunarāgavasena patthitāti",
  "tika-vin11t3:73_2": "attho, kāmā ca sā pāricariyā cāti kāmapāricariyā, tassā kāmapāricariyāyātipi gahetabbaṁ,",
  "tika-vin11t3:73_3": "methunarāgacittena abhipatthitapāricariyāyātiattho. ‘‘Vaṇṇaṁ bhāsato’’ti iminā sambandho,",
  "tika-vin11t3:73_4": "‘‘etadaggaṁ bhagini pāricariyānaṁ yā mādisaṁ sīlavantaṁ kalyāṇadhammaṁ brahmacāriṁ",
  "tika-vin11t3:73_5": "etena dhammena paricareyyā’’ti attano methunadhammena pāricariyāya guṇaṁ ānisaṁsaṁ",
  "tika-vin11t3:73_6": "kathentassāti vuttaṁ hoti. Tasmiṁyeva khaṇeti tasmiṁ bhaṇitakkhaṇeyeva. Sā ce jānātīti",
  "tika-vin11t3:73_7": "yaṁ uddissa abhāsi, sace sā vacanasamanantarameva jānāti.",
  "tika-vin11t3:74_0": "364.Sā manussitthī no jānāti ce, tassa thullaccayanti sambandho. Yakkhipetidevīsu",
  "tika-vin11t3:74_1": "jānantīsu, paṇḍake ca jānante attakāmapāricariyāya vaṇṇaṁ bhāsato tassa bhikkhuno",
  "tika-vin11t3:74_2": "thullaccayaṁ hotīti yojanā. Seseti purisatiracchānagatavisaye, yakkhiādīnaṁ ajānanavisaye",
  "tika-vin11t3:74_3": "ca attakāmapāricariyāya vaṇṇaṁ bhāsato tassa āpatti dukkaṭaṁ hotīti yojanā.",
  "tika-vin11t3:75": "365.Cīvarādīhīti cīvarapiṇḍapātādīhi. Vatthukāmehīti taṇhāya vatthubhāvena vatthū ca kāmitattā kāmāti ca saṅkhātehi paccayehi.",
  "tika-vin11t3:76_0": "366. Rāgo eva rāgatā. ‘‘Rāgitā’’ti vā pāṭho, rāgo assa atthīti rāgī, tassa bhāvo",
  "tika-vin11t3:76_1": "rāgitā, attakāmapāricariyāya rāgoti attho. Obhāsoti attakāmapāricariyāya guṇabhaṇanaṁ.",
  "tika-vin11t3:76_2": "Tena rāgenāti kāmapāricariyāya rāgena. Khaṇe tasminti bhaṇitakkhaṇe. Vijānananti",
  "tika-vin11t3:76_3": "yaṁ manussitthiṁ uddissa attakāmapāricariyāya vaṇṇaṁ bhaṇati, tāya tassa vacanatthassa",
  "tika-vin11t3:76_4": "vijānananti vuttaṁ hoti.",
  "tika-vin11t3:77_0": "367.Pañcaṅgānīti manussitthitā, taṁsaññitā, pāricariyāya rāgitā, tena rāgena obhāsanaṁ,",
  "tika-vin11t3:77_1": "khaṇe tasmiṁ vijānananti imāni ettha attakāmapāricariyasikkhāpade pañca aṅgāni ,",
  "tika-vin11t3:77_2": "pañca āpattikāraṇānīti attho. Assāti attakāmapāricariyasikkhāpadassa.",
  "tika-vin11t3:78": "Attakāmapāricariyakathāvaṇṇanā.",
  "tika-vin11t3:79_0": "368. ‘‘Paṭiggaṇhātī’’tiādikiriyāttayopādānasāmatthiyena tikkhattuṁ paṭipādanakaṁ",
  "tika-vin11t3:79_1": "‘‘yo bhikkhū’’ti ca ‘‘garu hotī’’ti padasāmatthiyena ‘‘tassā’’ti ca labbhamānattā",
  "tika-vin11t3:79_2": "tividhehi saha ‘‘yo bhikkhu purisassa sandesaṁ paṭiggaṇhāti, vīmaṁsati paccāharati",
  "tika-vin11t3:79_3": "ce, tassa garu hotī’’ti ekaṁ vākyaṁ hoti. Evaṁ ‘‘itthiyāpi vā’’ti iminā yojanāyapi",
  "tika-vin11t3:79_4": "ekaṁ vākyaṁ hotīti imissā gāthāya vākyadvayaṁ yujjati.",
  "tika-vin11t3:80_0": "Idha sandesakkamañca yojanākkamañca jānanatthaṁ paṭhamaṁ tāva itthīnañca bhariyānañca",
  "tika-vin11t3:80_1": "pabhedo ca sarūpañca vibhāvīyati – tesu itthiyo dasavidhā honti. Yathāha padabhājane",
  "tika-vin11t3:80_2": "‘‘dasa itthiyo māturakkhitā piturakkhitā mātāpiturakkhitā bhāturakkhitā bhaginirakkhitā",
  "tika-vin11t3:80_3": "ñātirakkhitā gottarakkhitā dhammarakkhitā sārakkhā saparidaṇḍā’’ti. Bhariyā ca dasavidhā",
  "tika-vin11t3:80_4": "honti. Yathāha padabhājane ‘‘dasa bhariyāyo dhanakkītā chandavāsinī bhogavāsinī odapattakinī",
  "tika-vin11t3:80_5": "obhaṭacumbaṭā dāsī ca bhariyā ca kammakārī ca bhariyā ca dhajāhaṭā muhuttikā’’ti",
  "tika-vin11t3:80_6": "(pārā. 303). Imāsaṁ pabhedo ca sarūpāni ca saṅkhepato evaṁ veditabbāni –",
  "tika-vin11t3:81_0": "Purisehi saha yathā saṁvāsaṁ na karoti, evaṁ mātarā rakkhitā māturakkhitā. Yathāha",
  "tika-vin11t3:81_1": "‘‘māturakkhitā nāma mātā rakkhati gopeti issariyaṁ kāreti vasaṁ vattetī’’ti. Piturakkhitādīsupi",
  "tika-vin11t3:81_2": "eseva nayo. Tattha yasmiṁ koṇḍaññādigotte jātā, tasmiṁyeva gotte jātehi rakkhitā",
  "tika-vin11t3:81_3": "gottarakkhitā. Yathāha ‘‘gottarakkhitā nāma sagottā rakkhantī’’tiādi. Ekaṁ satthāraṁ",
  "tika-vin11t3:81_4": "uddissa pabbajitehi vā ekagaṇapariyāpannehi vā rakkhitā dhammarakkhitā nāma. Yathāha",
  "tika-vin11t3:81_5": "‘‘dhammarakkhitā nāma sahadhammikā rakkhantī’’tiādi (pārā. 304). Sārakkhā nāma ‘‘gabbhepi",
  "tika-vin11t3:81_6": "pariggahitā hoti ‘mayhaṁ esā’ti antamaso mālāguḷaparikkhittāpī’’ti pāḷiyaṁ vuttasarūpā.",
  "tika-vin11t3:81_7": "Saparidaṇḍā nāma ‘‘kehici daṇḍo ṭhapito hoti ‘yo itthannāmaṁ itthiṁ gacchati, tassa",
  "tika-vin11t3:81_8": "ettako daṇḍo’’ti vuttasarūpāti ayaṁ dasannaṁ itthīnaṁ sarūpasaṅkhepo. Imāsu dasasu",
  "tika-vin11t3:81_9": "sārakkhasaparidaṇḍānaṁ dvinnaṁ parapurisasevāyaṁ micchācāro hoti, itarāsaṁ na hoti.",
  "tika-vin11t3:81_10": "Imā dasapi pañcasīlaṁ rakkhantehi agamanīyā.",
  "tika-vin11t3:82_0": "Dasasu bhariyāsu ‘‘dhanakkītā nāma dhanena kiṇitvā vāsetī’’ti vuttattā bhariyabhāvāya",
  "tika-vin11t3:82_1": "appakaṁ vā bahuṁ vā dhanaṁ datvā gahitā dhanakkītā nāma. ‘‘Chandavāsinī nāma piyo",
  "tika-vin11t3:82_2": "piyaṁ vāsetī’’ti vuttattā attaruciyā saṁvasitena purisena sampaṭicchitā chandavāsinī",
  "tika-vin11t3:82_3": "nāma. ‘‘Bhogavāsinī nāma bhogaṁ datvā vāsetī’’ti vuttattā udukkhalamusalādigehopakaraṇaṁ",
  "tika-vin11t3:82_4": "labhitvā bhariyabhāvaṁ gacchantī janapaditthī bhogavāsinī nāma. ‘‘Paṭavāsinī nāma",
  "tika-vin11t3:82_5": "paṭaṁ datvā vāsetī’’ti vuttattā nivāsanamattaṁ vā pārupanamattaṁ vā laddhā bhariyabhāvaṁ",
  "tika-vin11t3:82_6": "gacchantī dalidditthī paṭavāsinī nāma. Odapattakinī nāma ‘‘udakapattaṁ āmasitvā vāsetī’’ti",
  "tika-vin11t3:82_7": "(pārā. 304) vuttattā ‘‘idaṁ udakaṁ viya saṁsaṭṭhā abhejjā hothā’’ti vatvā ekasmiṁ",
  "tika-vin11t3:82_8": "udakapatte purisena saddhiṁ hatthaṁ otāretvā bhariyabhāvaṁ nīto mātugāmo vuccati.",
  "tika-vin11t3:82_9": "‘‘Obhaṭacumbaṭā nāma cumbaṭaṁ oropetvā vāsetī’’ti (pārā. 304) vuttattā sīsato cumbaṭaṁ",
  "tika-vin11t3:82_10": "oropetvā bhariyabhāvamupanītā kaṭṭhahārikādiitthī obhaṭacumbaṭā nāma. Dāsīca bhariyā",
  "tika-vin11t3:82_11": "ca nāma ‘‘dāsī ceva hoti bhariyā cā’’ti (pārā. 304) vuttattā bhariyaṁ katvā vāsitā",
  "tika-vin11t3:82_12": "‘‘tasseva dāsī ca bhariyā cā’’ti vuttā. Kammakārī ca bhariyā ca nāma ‘‘kammakārī",
  "tika-vin11t3:82_13": "ceva hoti bhariyā cā’’ti (pārā. 304) vuttattā padhānitthinirapekkhena kuṭumbakiccaṁ",
  "tika-vin11t3:82_14": "kāretvā bhariyabhāvaṁ nītā bhariyā katakammā ‘‘kammakārī ca bhariyā cā’’ti vuttā.",
  "tika-vin11t3:82_15": "‘‘Dhajāhaṭā nāma karamarānītā vuccatī’’ti (pārā. 304) vuttattā dhajaṁ ussāpetvā gacchantiyā",
  "tika-vin11t3:82_16": "mahāsenāya saddhiṁ gantvā paravisayaṁ vilumpantena pacchinditvā ānetvā bhariyabhāvamupanītā",
  "tika-vin11t3:82_17": "itthī dhajāhaṭā nāma. ‘‘Muhuttikā nāma taṅkhaṇikā vuccatī’’ti (pārā. 304) vuttattā",
  "tika-vin11t3:82_18": "acirakālaṁ saṁvāsatthāya gahitā itthī muhuttikā nāmāti ayaṁ dasannaṁ bhariyānaṁ sarūpasaṅkhepo.",
  "tika-vin11t3:82_19": "Yathāvuttāsu dasasu itthīsu aññataraṁ dasannaṁ bhariyānaṁ aññataraṭṭhāne ṭhapanatthamadhippetabhāvaṁ",
  "tika-vin11t3:82_20": "vattuṁ purisena ‘‘gaccha bhante itthannāmaṁ māturakkhitaṁ brūhi ‘hohi kira itthannāmassa",
  "tika-vin11t3:82_21": "bhariyā dhanakkītā’ti’’ādinā nayena dinnasandesaṁ ‘‘sādhu upāsakā’’tiādinā nayena",
  "tika-vin11t3:82_22": "vacībhedaṁ katvā vā sīsakampanādivasena vā paṭiggaṇhātīti āha ‘‘paṭiggaṇhāti sandesaṁ purisassā’’ti.",
  "tika-vin11t3:83_0": "Ettha purisassāti upalakkhaṇattā ‘‘purisassa mātā bhikkhuṁ pahiṇatī’’tiādinā (pārā.",
  "tika-vin11t3:83_1": "321) nayena pāḷiyaṁ vuttapurisassa mātāpituādayo ca gahetabbā. Vīmaṁsatīti evaṁ paṭiggahitasāsanaṁ",
  "tika-vin11t3:83_2": "tassāyeva ekaṁsena avirādhetvā vadantassa mātāpituādīnamaññatarassa vā ārocetīti",
  "tika-vin11t3:83_3": "attho. Etthāpi vīmaṁsatīti upalakkhaṇattā ‘‘paṭiggaṇhāti antevāsiṁ vīmaṁsāpetvā attanā",
  "tika-vin11t3:83_4": "paccāharati, āpatti saṅghādisesassā’’ti (pārā. 338) vuttattā vīmaṁsāpetītipi gahetabbaṁ.",
  "tika-vin11t3:83_5": "Paccāharatīti tathā āhaṭaṁ sāsanaṁ sutvā tassā itthiyā sampaṭicchite ca asampaṭicchite",
  "tika-vin11t3:83_6": "ca lajjāya tuṇhībhūtāya ca taṁ pavattiṁ paccāharitvā ācikkhatīti vuttaṁ hoti. Idhāpi",
  "tika-vin11t3:83_7": "paccāharatīti upalakkhaṇattā ‘‘paṭiggaṇhāti vīmaṁsati antevāsiṁ paccāharāpeti, āpatti",
  "tika-vin11t3:83_8": "saṅghādisesassā’’ti (pārā. 338) vuttattā paccāharāpetīti ca gahetabbaṁ.",
  "tika-vin11t3:84_0": "‘‘Itthiyāpi vā’’ti iminā yojetvā gahitadutiyavākye ca evameva attho vattabbo. Tattha",
  "tika-vin11t3:84_1": "sandesakkamo pana ‘‘māturakkhitā bhikkhuṁ pahiṇati ‘gaccha bhante itthannāmaṁ brūhi",
  "tika-vin11t3:84_2": "‘homi itthannāmassa bhariyā dhanakkītā’ti’’ādipāḷinayena (pārā. 330) daṭṭhabbo. Etthāpi",
  "tika-vin11t3:84_3": "‘‘vīmaṁsāpeti paccāharāpetī’’ti idañca vuttanayeneva gahetabbaṁ. Iminā niyāmena dasannaṁ",
  "tika-vin11t3:84_4": "itthīnaṁ nāmaṁ visuṁ visuṁ vatvā dasannaṁ bhariyānaṁ aññataratthāya dīyamānasandesakkamo",
  "tika-vin11t3:84_5": "yojetabbo. Idhāpi itthiyāpi vāti upalakkhaṇattā ‘‘māturakkhitāya mātā bhikkhuṁ pahiṇati",
  "tika-vin11t3:84_6": "‘gaccha bhante itthannāmaṁ brūhi ‘hotu itthannāmassa bhariyā dhanakkītā’’tiādipāḷivasena",
  "tika-vin11t3:84_7": "(pārā. 324) itthiyā mātupituādīnañca sandesakkamo yojetabbo.",
  "tika-vin11t3:85": "370.Taṁ pavattiṁ. Sañcarittā sañcaraṇahetu. Na muccatīti itthipurisānaṁ antare sāsanaṁ paṭiggahetvā sañcaraṇahetu āpajjitabbasaṅghādisesato na muccatīti attho.",
  "tika-vin11t3:86_0": "371.Aññaṁ vāti mātāpiturakkhitādīsu aññataraṁ vā. ‘‘Bhāsato’’ti likhanti. ‘‘Pesito’’ti",
  "tika-vin11t3:86_1": "iminā viruddhattā taṁ pahāya ‘‘bhāsatī’’ti pāṭho gahetabbo. Pāṭhaseso vā kātabbo.",
  "tika-vin11t3:86_2": "‘‘Yo aññaṁ bhāsati ce, tassa bhāsatoti yojanā’’ti nissandehe vuttaṁ. ‘‘Mātarā rakkhitaṁ",
  "tika-vin11t3:86_3": "itthiṁ ‘gaccha brūhī’ti yo pesito hoti, tassa piturakkhitaṁ vā aññaṁ vā bhāsato visaṅketovā’’ti,",
  "tika-vin11t3:86_4": "‘‘mātarā…pe… brūhī’ti pesito hutvā piturakkhitaṁ vā aññaṁ vā bhāsato visaṅketovā’’ti",
  "tika-vin11t3:86_5": "yojanā yuttatarāti amhākaṁ khanti.",
  "tika-vin11t3:87_0": "372.Paṭiggaṇhanatādīhīti paṭiggaṇhanameva paṭiggaṇhanatā. Ādi-saddena vīmaṁsanapaccāharaṇāni",
  "tika-vin11t3:87_1": "gahitāni. Sañcaritteti sañcaraṇe. Samāpanneti gate sati. Garukāpattimādiseti ettha",
  "tika-vin11t3:87_2": "‘‘tassā’’ti seso. Ādiseti katheyya.",
  "tika-vin11t3:88_0": "373.Dvīhi thullaccayaṁ vuttanti ettha dvīhi dvīhi aṅgehi sañcaritte samāpanne thullaccayaṁ",
  "tika-vin11t3:88_1": "vuttanti gahetabbaṁ. ‘‘Paṭiggaṇhāti vīmaṁsati na paccāharati, āpatti thullaccayassa.",
  "tika-vin11t3:88_2": "Paṭiggaṇhāti na vīmaṁsati paccāharati, āpatti thullaccayassa. Na paṭiggaṇhāti vīmaṁsati",
  "tika-vin11t3:88_3": "paccāharati, āpatti thullaccayassā’’ti (pārā. 338) dvīhi dvīhi aṅgehi thullaccayaṁ",
  "tika-vin11t3:88_4": "vuttanti attho. Paṇḍakādīsūti paṇḍakayakkhipetīsu. Tīhipi aṅgehi sañcaritte samāpanne",
  "tika-vin11t3:88_5": "thullaccayaṁ vuttanti yojanā.",
  "tika-vin11t3:89_0": "Ekenevāti ekeneva aṅgena. Sabbatthāti māturakkhitādīsu sabbamātugāmesu ca vinītavatthumhi",
  "tika-vin11t3:89_1": "‘‘tena kho pana samayena aññataro puriso aññataraṁ bhikkhuṁ āṇāpesi ‘gaccha bhante",
  "tika-vin11t3:89_2": "itthannāmaṁ itthiṁ vīmaṁsā’ti. So gantvā manusse pucchi ‘kahaṁ itthannāmā’ti. Suttā",
  "tika-vin11t3:89_3": "bhanteti…pe… matā bhanteti. Nikkhantā bhanteti. Anitthī bhanteti. Itthipaṇḍakā bhanteti.",
  "tika-vin11t3:89_4": "Tassa kukkuccaṁ ahosi. Anāpatti bhikkhu saṅghādisesassa, āpatti dukkaṭassā’’ti (pārā.",
  "tika-vin11t3:89_5": "341) āgatāsu suttādīsu pañcasu ca.",
  "tika-vin11t3:90_0": "374.Anāpatti pakāsitāti cetiyādīsu kattabbaṁ nissāya itthiyā purisassa, purisena",
  "tika-vin11t3:90_1": "ca itthiyā dinnasāsanaṁ paṭiggahetvā vīmaṁsitvā paccāharitvā ārocentassa anāpattibhāvo",
  "tika-vin11t3:90_2": "‘‘anāpatti saṅghassa vā cetiyassa vā gilānassa vā karaṇīyena gacchati, ummattakassa",
  "tika-vin11t3:90_3": "ādikammikassā’’ti (pārā. 340) pāḷiyaṁ vuttāti attho.",
  "tika-vin11t3:91_0": "375.Tathā tassāti manussajātikāya tassā. Nanālaṁvacanīyatāti ‘‘mamāya’’nti vā niggahapaggahe",
  "tika-vin11t3:91_1": "vā nirāsaṅkaṁ vattuṁ nāharatīti alaṁvacanīyā, assāmikā, sā hi kenaci ‘‘mayhaṁ esā’’ti",
  "tika-vin11t3:91_2": "vattuṁ vā nirāsaṅkena niggahapaggahavacanaṁ vā vattuṁ asakkuṇeyyā, alaṁvacanīyā na",
  "tika-vin11t3:91_3": "bhavatīti nālaṁvacanīyā, sassāmikā, sā hi sāmikena tathā kātuṁ sakkuṇeyyāti nālaṁvacanīyā,",
  "tika-vin11t3:91_4": "nālaṁvacanīyā na bhavatīti nanālaṁvacanīyā, alaṁvacanīyapadena vuttā assāmikā eva,",
  "tika-vin11t3:91_5": "paṭisedhā dve pakatimatthaṁ gamayantīti, nanālaṁvacanīyāya bhāvo nanālaṁvacanīyatā,",
  "tika-vin11t3:91_6": "nirāsaṅkena avacanīyatā assāmikabhāvoti vuttaṁ hoti. Sañcarittavasena bhikkhunā vacanīyā",
  "tika-vin11t3:91_7": "na hotīti vā ‘‘alaṁvacanīyā’’tipi gahetabbameva. Paṭiggaṇhanatādīnaṁ vasāti ettha",
  "tika-vin11t3:91_8": "cakāro luttaniddiṭṭho. Tato paṭiggaṇhanavīmaṁsanapaccāharaṇasaṅkhātānaṁ tiṇṇaṁ aṅgānaṁ",
  "tika-vin11t3:91_9": "vasena ca pubbe vuttamanussitthitā nanālaṁvacanīyatāti vuttānaṁ dvinnaṁ aṅgānaṁ vasena",
  "tika-vin11t3:91_10": "ca idaṁ sikkhāpadaṁ āpattikāraṇehi pañcahi aṅgehi yuttanti attho.",
  "tika-vin11t3:92_0": "376.Idaṁ sañcarittasikkhāpadaṁ. Atha vā liṅgavipallāsena ca ayaṁ saṅghādisesoti gahetabbo.",
  "tika-vin11t3:92_1": "Kāyato, vācato, kāyavācato, kāyacittato, vācācittato, kāyavācācittato vā uppajjanato",
  "tika-vin11t3:92_2": "chasamuṭṭhānaṁ. Tato eva acittakamudīritaṁ. Missakasamuṭṭhānañhi acittakaṁ. Avasesacittesupi",
  "tika-vin11t3:92_3": "yasmiṁ citte asati acittakaṁ nāma hoti, taṁ dassetumāha ‘‘alaṁvacaniyattaṁvā’’tiādi.",
  "tika-vin11t3:92_4": "Gāthābandhavasena rasso, ‘‘alaṁvacanīyatta’’nti gahetabbaṁ. Yo sandesaṁ peseti, tasmiṁ",
  "tika-vin11t3:92_5": "paṭibaddhabhāvanti attho. Paṇṇattiṁ vāti sañcarittasikkhāpadasaṅkhātaṁ paṇṇattiṁ",
  "tika-vin11t3:92_6": "vā ajānato acittakamudīritanti sambandho.",
  "tika-vin11t3:93_0": "377.Sāsananti mātugāmassa, purisassa vā sāsanaṁ. Kāyavikārenāti sīsakampanādinā kāyavikārena.",
  "tika-vin11t3:93_1": "Gahetvāti paṭiggahetvā. Taṁ upagammāti paṭiggahitasāsanaṁ yassa vattabbaṁ hoti, taṁ",
  "tika-vin11t3:93_2": "mātugāmaṁ, purisaṁ vā upagamma. Vīmaṁsitvāti taṁ kiccaṁ tīretvā. Harantassāti paccāharantassa.",
  "tika-vin11t3:93_3": "Kāyato siyāti vacībhedaṁ vinā paṭiggahaṇādīnaṁ kāyeneva katattā kāyasamuṭṭhānatova",
  "tika-vin11t3:93_4": "saṅghādiseso hotīti attho.",
  "tika-vin11t3:94_0": "378. Itthiyā vacanaṁ sutvāti yojanā. Yathā nisinnovāti pakatiyā nisinnaṭṭhāneyeva",
  "tika-vin11t3:94_1": "nisinno. Taṁ vacanaṁ. Tatthevāgatassevāti yattha nisinno itthiyā sāsanaṁ paṭiggaṇhi,",
  "tika-vin11t3:94_2": "tameva āsanaṁ avijahitvā attanā nisinnaṭṭhānameva āgatassa sannisitabbapurisasseva,",
  "tika-vin11t3:94_3": "ettha ‘‘ārocetvā’’ti pāṭhaseso. Puna ‘‘ārocentassā’’ti idaṁ tatthevāgatāya tassā",
  "tika-vin11t3:94_4": "eva itthiyā evaṁ yojetabbaṁ. Sāsanaṁ datvā gantvā puna tattheva āgatassa mātugāmasseva",
  "tika-vin11t3:94_5": "ñātamanantaraṁ kāyikakiriyaṁ vinā vacaneneva ārocentassāti attho. Idaṁ itthiyā sāsanaṁ",
  "tika-vin11t3:94_6": "paṭiggahaṇādivasena vuttaṁ.",
  "tika-vin11t3:95_0": "Atha vā purisassa vacanaṁ sutvā yathānisinnova taṁ vacanaṁ itthiyā ārocetvā puna",
  "tika-vin11t3:95_1": "tatthevāgatasseva purisassa ārocentassāti evaṁ purisasandesaṁ paṭiggahaṇādivasenāpi",
  "tika-vin11t3:95_2": "yojanā kātabbā. Ettha ca tatthevāgatassāti upalakkhaṇaṁ. Sāsanavacanamatteneva paṭiggahetvā,",
  "tika-vin11t3:95_3": "kiccantarena gantvā vā yadicchāvasena diṭṭhaṭṭhāne vā vatvā punapi tattheva diṭṭhaṭṭhāne",
  "tika-vin11t3:95_4": "puna ārocentassa ca vacaneneva samuṭṭhānabhāvo veditabbo.",
  "tika-vin11t3:96_0": "379. ‘‘Alaṁ…pe… ajānato’’ti acittakattakāraṇaṁ vuttameva, kasmā puna ‘‘ajānantassa",
  "tika-vin11t3:96_1": "paṇṇatti’’nti vuttanti ce? Tadubhayassāpi visuṁ kāraṇābhāvaṁ viññāpetuṁ vuttanti",
  "tika-vin11t3:96_2": "veditabbaṁ. Naṁ vidhinti sāsanaṁ paṭiggahetvā āharitvā ārocetvā paccāharitvā ārocanasaṅkhātaṁ",
  "tika-vin11t3:96_3": "vidhānaṁ. Arahatopīti khīṇāsavassapi, sekhaputhujjanānaṁ pagevāti ayamattho sambhāvanatthena api-saddena jotito.",
  "tika-vin11t3:97_0": "380.Jānitvāti alaṁvacanīyabhāvaṁ vā paṇṇattiṁ vā ubhayameva vā jānitvā. Tathāti kāyavācato",
  "tika-vin11t3:97_1": "karontassāti iminā yojetabbaṁ. Sacittakehīti yathāvuttacittena sacittakehi. Tehevāti",
  "tika-vin11t3:97_2": "kāyādīhi tehi eva, ‘‘tīhevā’’tipi pāṭho.",
  "tika-vin11t3:98": "Sañcarittakathāvaṇṇanā.",
  "tika-vin11t3:99_0": "381-2.Sayaṁyācitakehevāti ettha ‘‘upakaraṇehī’’ti pāṭhaseso, ‘‘purisaṁ dethā’’tiādinā",
  "tika-vin11t3:99_1": "nayena attanāva yācitvā gahitehi upakaraṇehevāti attho. Yathāha ‘‘saññācikā nāma",
  "tika-vin11t3:99_2": "sayaṁ yācitvā purisampi purisattakarampi goṇampi sakaṭampi vāsimpi parasumpi kuṭhārimpi",
  "tika-vin11t3:99_3": "kudālampi nikhādanampī’’ti . Ettha eva-kārena ayācitaṁ nivatteti. Tena assāmikanti",
  "tika-vin11t3:99_4": "dīpitaṁ hoti. ‘‘Kuṭika’’nti iminā ‘‘kuṭi nāma ullittā vā hoti avalittā vā ullittāvalittā",
  "tika-vin11t3:99_5": "vā’’ti (pārā. 349) vuttattā bhūmito paṭṭhāya bhitticchadanāni paṭicchādetvā mattikāya",
  "tika-vin11t3:99_6": "vā sudhāya vā dvāravātapānādialepokāsaṁ ṭhapetvā anto littabhāvena ullittānāmakaṁ",
  "tika-vin11t3:99_7": "vā tathā bahi littabhāvena avalittānāmakaṁ vā anto ca bahi ca littabhāvena ullittāvalittānāmakaṁ",
  "tika-vin11t3:99_8": "vā kuṭinti vuttaṁ hoti.",
  "tika-vin11t3:100": "Appamāṇikanti ‘‘tatridaṁ pamāṇaṁ, dīghaso dvādasavidatthiyo sugatavidatthiyā, tiriyaṁ sattantarā’’ti (pārā. 348) dīghaputhulānaṁ vuttappamāṇena atirekattā appamāṇikanti attho.",
  "tika-vin11t3:101_0": "Ettha ca tilakkhaṇaṁ paṭivijjhitvā tīṇi kilesamūlāni uppāṭetvā kālattayavatta sabbadhamme",
  "tika-vin11t3:101_1": "paṭivijjhitvā tibhuvanekapaṭisaraṇabhūtassa bhagavato dhammarājassa aṅgulaṁ pamāṇamajjhimapurisassa",
  "tika-vin11t3:101_2": "aṅgulato tivaṅgulaṁ hoti, ekā vidatthi tisso vidatthiyo honti, ekaṁ ratanaṁ tīṇi",
  "tika-vin11t3:101_3": "ratanāni hontīti evaṁ niyamitā sugatavidatthi ca vaḍḍhakiratanena diyaḍḍharatanappamāṇā",
  "tika-vin11t3:101_4": "hoti. Yathāha aṭṭhakathāyaṁ ‘‘sugatavidatthi nāma idāni majjhimassa purisassa tisso",
  "tika-vin11t3:101_5": "vidatthiyo vaḍḍhakihatthena diyaḍḍho hattho hotī’’ti (pārā. aṭṭha. 2.348-349). Tasmā",
  "tika-vin11t3:101_6": "sugatavidatthiyā dvādasa vaḍḍhakihatthena aṭṭhārasa hatthā honti. ‘‘Dīghaso dvādasa",
  "tika-vin11t3:101_7": "vidatthiyo sugatavidatthiyāti bāhirimena mānenā’’ti (pārā. 349) padabhājane vuttattā",
  "tika-vin11t3:101_8": "antimaṁ sudhālepaṁ aggahetvā thusamattikapariyantena vā mahāmattikapariyantena vā",
  "tika-vin11t3:101_9": "bāhirantato aṭṭhārasahatthappamāṇaṁ, ‘‘tiriyaṁ sattantarāti abbhantarimena mānenā’’ti",
  "tika-vin11t3:101_10": "(pārā. 349) padabhājane vuttattā abbhantarimena puthulato dvādasaṅgulādhikadasahatthappamāṇañca",
  "tika-vin11t3:101_11": "kuṭiyā pamāṇanti gahetabbaṁ. Evaṁ ṭhitapamāṇato dīghato puthulato vā ubhato vā kesaggamattādhikāpi",
  "tika-vin11t3:101_12": "kuṭi āpattiyā aṅgaṁ hotīti dassetuṁ ‘‘appamāṇika’’nti āhāti saṅkhepato veditabbaṁ.",
  "tika-vin11t3:102_0": "Attuddesanti uddisitabboti uddeso, attā uddeso etissāti attuddesā, kuṭi, taṁ attuddesaṁ.",
  "tika-vin11t3:102_1": "‘‘Attuddesanti attano atthāyā’’ti padabhājane vuttattā ‘‘mayhaṁ esā vāsatthāya bhavissatī’’ti",
  "tika-vin11t3:102_2": "attānaṁ uddisitvāti attho. ‘‘Karontassā’’ti idaṁ ‘‘kārayamānenāti karonto vā kārāpento",
  "tika-vin11t3:102_3": "vā’’ti padabhājane vuttanayena payojakakattuno ca gahetabbattā upalakkhaṇanti gahetabbaṁ.",
  "tika-vin11t3:102_4": "Tathāti teneva pakārena, yehi assāmikatādīhi pakārehi yuttaṁ pamāṇātikkantaṁ kuṭiṁ",
  "tika-vin11t3:102_5": "karontassa āpatti, teheva pakārehi yuttaṁ adesitavatthukampi kuṭiṁ karontassāti.",
  "tika-vin11t3:102_6": "Iminā appamāṇikaṁ viya adesitavatthukampi visuṁyeva āpattiyā padhānaṅganti. Vasati",
  "tika-vin11t3:102_7": "etthāti vatthu, bhūmi, sā adesitā etissāti adesitavatthukā, kuṭi, taṁ adesitavatthukaṁ.",
  "tika-vin11t3:103_0": "Kiṁ vuttaṁ hoti? Tena kuṭikārena bhikkhunā kuṭivatthuṁ sodhetvā samatalaṁ kāretvā",
  "tika-vin11t3:103_1": "saṅghaṁ upasaṅkamitvā vuḍḍhānaṁ bhikkhūnaṁ pāde vanditvā ukkuṭikaṁ nisīditvā añjaliṁ",
  "tika-vin11t3:103_2": "paggahetvā ‘‘ahaṁ bhante saññācikāya kuṭiṁ kattukāmo assāmikaṁ attuddesaṁ, sohaṁ",
  "tika-vin11t3:103_3": "bhante saṅghaṁ kuṭivatthuolokanaṁ yācāmī’’ti tikkhattuṁ vatvā yācitena saṅghena vā",
  "tika-vin11t3:103_4": "saṅghena ñattidutiyāya kammavācāya sammatehi byattehi paṭibalehi dvīhi bhikkhūhi",
  "tika-vin11t3:103_5": "vā tena saddhiṁ gantvā kuṭivatthuṁ oloketvā sārambhabhāvaṁ vā aparikkamanabhāvaṁ",
  "tika-vin11t3:103_6": "vā ubhayameva vā passantehi ‘‘māyidha karī’’ti nivāretvā anārambhaṁ ce hoti saparikkamanaṁ,",
  "tika-vin11t3:103_7": "āgantvā saṅghassa ārocite kuṭikārakeneva bhikkhunā pubbe vuttanayena saṅghaṁ upasaṅkamitvā",
  "tika-vin11t3:103_8": "vuḍḍhānaṁ bhikkhūnaṁ pāde vanditvā ukkuṭikaṁ nisīditvā añjaliṁ paggahetvā ‘‘ahaṁ",
  "tika-vin11t3:103_9": "bhante saññācikāya kuṭiṁ kattukāmo assāmikaṁ attuddesaṁ, sohaṁ bhante saṅghaṁ kuṭivatthudesanaṁ",
  "tika-vin11t3:103_10": "yācāmī’’ti tikkhattuṁ vatvā yācite vuḍḍhānumatena byattena bhikkhunā paṭibalena ñattidutiyāya",
  "tika-vin11t3:103_11": "kammavācāya desetvā niyyāditakuṭivatthussa abhāvā adesitavatthukaṁ, teneva assāmikatādipakārena",
  "tika-vin11t3:103_12": "yuttaṁ yathāvuttappakāraṁ kuṭikaṁ attanā yācitehi upakaraṇehi karontassa, kārāpentassa cāti vuttaṁ hoti.",
  "tika-vin11t3:104_0": "Dve saṅghādisesā hontīti ‘‘bhikkhū vā anabhineyya vatthudesanāya, pamāṇaṁ vā atikkāmeyya,",
  "tika-vin11t3:104_1": "saṅghādiseso’’ti (pārā. 348) tulyabalatāsūcakena vā-saddena sampiṇḍitvā vuttaaṅgadvayasahitattā",
  "tika-vin11t3:104_2": "dve saṅghādisesā hontīti attho. Yathāha ‘‘bhikkhu kuṭiṁ karoti adesitavatthukaṁ pamāṇātikkantaṁ",
  "tika-vin11t3:104_3": "anārambhaṁ saparikkamanaṁ, āpatti dvinnaṁ saṅghādisesāna’’nti (pārā. 355) ca ‘‘bhikkhukuṭiṁ",
  "tika-vin11t3:104_4": "karoti adesitavatthukaṁ anārambhaṁ saparikkamanaṁ, āpatti saṅghādisesassā’’ti (pārā.",
  "tika-vin11t3:104_5": "354) ca ‘‘bhikkhu kuṭiṁ karoti pamāṇātikkantaṁ anārambhaṁ saparikkamanaṁ, āpatti",
  "tika-vin11t3:104_6": "saṅghādisesassā’’ti (pārā. 355) ca vuttattā dvīsu aṅgesu ekaṁ ce, ekova saṅghādiseso",
  "tika-vin11t3:104_7": "hotīti. Taṁ pana ‘‘sace ekavipannā sā, garukaṁ ekakaṁ siyā’’ti vakkhati.",
  "tika-vin11t3:105_0": "Sārambhādīsūti ettha sārambha-saddo sopaddavapariyāyo. Yathāha aṭṭhakathāyaṁ ‘‘sārambhaṁ",
  "tika-vin11t3:105_1": "anārambhanti saupaddavaṁ anupaddava’’nti (pārā. aṭṭha. 2.348-349). Ettha ‘‘setaṁ",
  "tika-vin11t3:105_2": "chāgamārabhetha yajamāno’’ti payoge viya ā-pubbassa rabhassa hiṁsatthepi dissamānattā",
  "tika-vin11t3:105_3": "kattusādhano ārambha-saddo hiṁsakānaṁ kipillikādisattānaṁ vācako bhavatīti taṁsahitaṭṭhānaṁ",
  "tika-vin11t3:105_4": "sārambhaṁ nāma hoti. Teneva padabhājanepi vuttaṁ ‘‘sārambhaṁ nāma kipillikānaṁ vā",
  "tika-vin11t3:105_5": "āsayo hoti, upacikānaṁ vā, undūrānaṁ vā, ahīnaṁ vā, vicchikānaṁ vā, satapadīnaṁ vā,",
  "tika-vin11t3:105_6": "hatthīnaṁ vā, assānaṁ vā, sīhānaṁ vā, byagghānaṁ vā…pe… āsayo hotī’’ti (pārā. 353).",
  "tika-vin11t3:106_0": "Ādi-saddena aparikkamanaṁ saṅgaṇhāti. ‘‘Saparikkamanaṁ nāma sakkā hoti yathāyuttena",
  "tika-vin11t3:106_1": "sakaṭena anuparigantuṁ, samantā nisseṇiyā anuparigantuṁ, etaṁ saparikkamanaṁ nāmā’’ti",
  "tika-vin11t3:106_2": "(pārā. 353) vuttalakkhaṇavipariyāyato nibbakosassa udakapātaṭṭhāne ekaṁ cakkaṁ ṭhapetvā",
  "tika-vin11t3:106_3": "itaraṁ cakkaṁ bahi ṭhapetvā kuṭiṁ parikkhipitvā āvajjiyamānassa goyuttasakaṭassa",
  "tika-vin11t3:106_4": "vā nisseṇiyaṁ ṭhatvā kuṭiṁ chādayamānānaṁ nisseṇiyā vā parato gamitumasakkuṇeyyattā",
  "tika-vin11t3:106_5": "aparikkamananti veditabbaṁ.",
  "tika-vin11t3:107_0": "Evaṁ vuttasārambhaaparikkamanasaṅkhātaaṅgadvayena yuttaṁ ce, dve dukkaṭāni honti.",
  "tika-vin11t3:107_1": "Yathāha ‘‘bhikkhu kuṭiṁ karoti desitavatthukaṁ pamāṇikaṁ sārambhaṁ aparikkamanaṁ,",
  "tika-vin11t3:107_2": "āpatti dvinnaṁ dukkaṭāna’’nti (pārā. 355). Ekaṁ ce, ekameva hoti. Yathāha ‘‘bhikkhu",
  "tika-vin11t3:107_3": "kuṭiṁ karoti desitavatthukaṁ pamāṇikaṁ sārambhaṁ saparikkamanaṁ, āpatti dukkaṭassa.",
  "tika-vin11t3:107_4": "Bhikkhu kuṭiṁ karoti desitavatthukaṁ pamāṇikaṁ anārambhaṁ aparikkamanaṁ, āpatti dukkaṭassā’’ti",
  "tika-vin11t3:107_5": "(pārā. 355) etaṁ tayampi ‘‘sārambhādīsu dukkaṭa’’nti sāmaññena saṅgahitanti daṭṭhabbaṁ.",
  "tika-vin11t3:108": "Ekaṁ aṅgaṁ pamāṇikattaṁ vā desitavatthukattaṁ vā vipannaṁ etissāti ekavipannā. Pubbe vuttatthānaṁ saṅghādisesādipadānamattho vuttanayeneva veditabbo. Sāti yathāvuttalakkhaṇakuṭi.",
  "tika-vin11t3:109_0": "383. Idāni imasmiṁ sikkhāpade aṭṭhuppattiyaṁ ‘‘te yācanabahulā viññattibahulā viharanti",
  "tika-vin11t3:109_1": "‘purisaṁ detha purisattakaraṁ dethā’’tiādipāḷiyā (pārā. 342) aṭṭhakathāyaṁ (pārā.",
  "tika-vin11t3:109_2": "aṭṭha. 2.342) āgataṁ kappiyākappiyavinicchayaṁ saṅkhepato dassetumāha ‘‘purisa’’ntiādi.",
  "tika-vin11t3:109_3": "Kammasahāyatthāyāti kismiñci kamme sahāyabhāvāya, kammakaraṇatthāyāti vuttaṁ hoti.",
  "tika-vin11t3:109_4": "‘‘Itthannāmaṁ kammaṁ kātuṁ purisaṁ laddhuṁ vaṭṭatī’’ti yācituṁ vaṭṭatīti attho. Yathāha",
  "tika-vin11t3:109_5": "aṭṭhakathāyaṁ ‘‘kammakaraṇatthāya ‘purisaṁ dethā’ti yācituṁ vaṭṭatī’’ti (pārā. aṭṭha.",
  "tika-vin11t3:109_6": "2.342). Mūlacchejjavasenāti sāmikānaṁ āyattabhāvasaṅkhātamūlassa chindanavasena,",
  "tika-vin11t3:109_7": "attano āyattabhāvakaraṇavasenāti vuttaṁ hoti.",
  "tika-vin11t3:110_0": "384.Avajjanti vajjarahitaṁ, niddosanti attho. Migaluddakamacchabandhakādīnaṁ sakakammaṁ",
  "tika-vin11t3:110_1": "vajjakammaṁ nāma. Tasmā migaluddakādayo hatthakammaṁ yācantena pana ‘‘tumhākaṁ hatthakammaṁ",
  "tika-vin11t3:110_2": "dethā’’ti, ‘‘hatthakammaṁ dātabba’’nti sāmaññena avatvā ‘‘itthannāmaṁ kammaṁ dātabba’’nti",
  "tika-vin11t3:110_3": "visesetvāyeva yācitabbaṁ. Luddake vā itare vā nikkamme ayācitvāpi yathāruci kammaṁ",
  "tika-vin11t3:110_4": "kārāpetuṁ vaṭṭati. Hatthakammayācanāya sabbathāpi kappiyabhāvaṁ dīpetuṁ taṁtaṁsippike",
  "tika-vin11t3:110_5": "yācitvā mahantampi pāsādaṁ kārāpentena hatthakamme yācite attano anokāsabhāvaṁ ñatvā",
  "tika-vin11t3:110_6": "aññesaṁ karontānaṁ dātabbaṁ mūlaṁ diyyamānaṁ adhivāsetuṁ vaṭṭatīti vitthārato aṭṭhakathāyaṁ",
  "tika-vin11t3:110_7": "(pārā. aṭṭha. 2.342 atthatosamānaṁ) vuttattā kusalānaṁ atthaṁ aparihāpentena kappiyena",
  "tika-vin11t3:110_8": "sāruppena payogena yācitabbaṁ. Yācitakammaṁ kātuṁ asamatthehi karontānaṁ diyyamānaṁ",
  "tika-vin11t3:110_9": "hatthakammamūlaṁ kammaṁ kārāpetvā kammakārake dassetvā dāpetabbaṁ. Evaṁ yācanāya",
  "tika-vin11t3:110_10": "anavajjabhāve aṭṭhakathāgataṁ kāraṇaṁ dassetumāha ‘‘hatthakammampī’’tiādi. Pi-saddo",
  "tika-vin11t3:110_11": "avadhāraṇe, padapūraṇe vā. Hi-saddo hetumhi. Yasmā idaṁ hatthakammaṁ kiñci vatthu",
  "tika-vin11t3:110_12": "na hoti, tasmā anavajjameva hatthakammaṁ yācituṁ pana vaṭṭatīti.",
  "tika-vin11t3:111_0": "385.Ñātakādiketi ñātakapavārite. Ṭhapetvāti vajjetvā. Goṇamāyācamānassāti aññātakaappavārite",
  "tika-vin11t3:111_1": "tāvakālikaṁ vinā kevalaṁ kammakaraṇatthāya goṇaṁ yācantassa. Tesupīti ñātakādīsupi",
  "tika-vin11t3:111_2": "mūlacchejjena goṇamāyācanassa dukkaṭanti yojanā. ‘‘Tāvakālikanayena sabbattha vaṭṭatī’’ti",
  "tika-vin11t3:111_3": "(pārā. aṭṭha. 2.342) aṭṭhakathāvacanato yāva kammakaraṇakālaṁ, tāva niyametvā ñātakaaññātakapavāritaappavārite",
  "tika-vin11t3:111_4": "sabbepi yācituṁ vaṭṭati. Tathā yācitvā vā ayācitvā vā gahito ce, rakkhitvā paṭijaggitvā",
  "tika-vin11t3:111_5": "sāmikānaṁ niyyādetabbo, goṇe vā naṭṭhe visāṇe vā bhinne sāmikesu asampaṭicchantesu bhaṇḍadeyyaṁ.",
  "tika-vin11t3:112_0": "386.Demāti ettha ‘‘tumhāka’’nti pāṭhaseso. ‘‘Vihārassa demā’ti vutte pana ‘ārāmikānaṁ",
  "tika-vin11t3:112_1": "ācikkhatha paṭijagganatthāyā’ti vattabba’’nti (pārā. aṭṭha. 2.342) aṭṭhakathāyaṁ",
  "tika-vin11t3:112_2": "vuttaṁ. Sakaṭavinicchayassāpi goṇavinicchayena samānattā taṁ avatvā visesamattameva",
  "tika-vin11t3:112_3": "dassetumāha ‘‘sakaṭaṁ…pe… vaṭṭatī’’ti. ‘‘Tumhākaṁ demāti vutte’’ti ānetvā sambandhitabbaṁ.",
  "tika-vin11t3:112_4": "Yathāha aṭṭhakathāyaṁ ‘‘tumhākameva demāti vutte dārubhaṇḍaṁ nāma sampaṭicchituṁ",
  "tika-vin11t3:112_5": "vaṭṭatī’’ti (pārā. aṭṭha. 2.342).",
  "tika-vin11t3:113_0": "387.Kuṭhārādīsūti ettha ādi-saddena nikhādanaṁ saṅgaṇhāti. Ayaṁ nayo veditabboti",
  "tika-vin11t3:113_1": "pāṭhaseso. ‘‘Sakaṭaṁ goṇo viya tāvakālikaṁ akatvā aññātakaappavārite na yācitabbaṁ,",
  "tika-vin11t3:113_2": "mūlacchejjavasena aññātakaappavārite na yācitabbaṁ, tāvakālikaṁ yācitabba’’nti vinicchayo",
  "tika-vin11t3:113_3": "ca ‘‘sakaṭaṁ…pe… vaṭṭatī’’ti visesavinicchayo cāti ayaṁ nayo vāsiādīsu ca veditabboti",
  "tika-vin11t3:113_4": "attho. Anajjhāvutthakanti kenaci ‘‘mameta’’nti apariggahitaṁ, ‘‘rakkhitagopitaṭṭhāneyeva",
  "tika-vin11t3:113_5": "hi viññatti nāma vuccatī’’ti aṭṭhakathāvacanato arakkhitāgopitakanti vuttaṁ hoti.",
  "tika-vin11t3:113_6": "Aṭṭhakathāya valliādivinicchayampi vatvā ‘‘anajjhāvutthakaṁ pana yaṁ kiñci āharāpetuṁ",
  "tika-vin11t3:113_7": "vaṭṭatī’’ti (pārā. aṭṭha. 2.342) vuttattā sabbanti idha vuttagoṇādikañca vakkhamānavalliādikañca",
  "tika-vin11t3:113_8": "gahetabbaṁ. Iminā pubbe vuttavinicchayassa rakkhitagopitavisayattaṁ dīpitaṁ hoti.",
  "tika-vin11t3:113_9": "Harāpetumpi vaṭṭatīti ettha api-saddena pageva kenaci haritvā dinnanti dīpeti.",
  "tika-vin11t3:114_0": "388.Valliādimhīti ādi-saddena vettamuñjatiṇamattikā saṅgaṇhāti. Ettha muñjapabbajatiṇaṁ",
  "tika-vin11t3:114_1": "vinā gehacchādanatiṇaṁ tiṇaṁ nāma. Garubhaṇḍappahonaketi ‘‘valli aḍḍhabāhumattāpī’’tiādinā",
  "tika-vin11t3:114_2": "nayena vuttalakkhaṇe garubhaṇḍappahonake. Paresaṁ santakeyevāti avadhāraṇena na anajjhāvutthake",
  "tika-vin11t3:114_3": "dukkaṭanti byatirekato dīpeti.",
  "tika-vin11t3:115_0": "389.Paccayesūti cīvarapiṇḍapātasenāsanasaṅkhātesu tīsu paccayesu. Eva-kārena gilānapaccayasaṅkhāte",
  "tika-vin11t3:115_1": "catutthapaccaye viññatti vaṭṭatīti dīpeti. Viññatti nāma ‘‘āhara, dehī’’ti icchitapaccaye",
  "tika-vin11t3:115_2": "nāmaṁ vatvā yācanā. Aṭṭhakathāyaṁ vuttaṁ ‘‘sabbena sabbaṁ na vaṭṭatī’’ti (pārā. aṭṭha.",
  "tika-vin11t3:115_3": "2.342) sāvadhāraṇatthaṁ dassetuṁ ‘‘na ca vaṭṭatī’’ti vuttattā neva vaṭṭatīti attho gahetabbo.",
  "tika-vin11t3:116_0": "Viññattiyā alabbhamānabhāvena samattā paccayesu tīsu anantaraṁ sahaniddiṭṭhapaccayattayato",
  "tika-vin11t3:116_1": "tatiyapaccayeyeva labbhamānavisesaṁ dassetuṁ ‘‘tatiye parikathobhāsanimittāni ca",
  "tika-vin11t3:116_2": "labbhare’’ti vuttattā avasiṭṭhadvaye pana parikathādayo na labbhantīti vuttaṁ hoti.",
  "tika-vin11t3:116_3": "Avutte catutthapaccayepi samuccayatthena ca-kārena parikathādittayaṁ labbhatīti siddhattā",
  "tika-vin11t3:116_4": "‘‘tīsvevā’’ti eva-kārena byatirekamukhena viññattiyā ca anuññātattā catutthe gilānapaccaye",
  "tika-vin11t3:116_5": "parikathobhāsanimittakammaviññattiyo vaṭṭantīti siddhaṁ. Ettāvatā catutthe paccaye",
  "tika-vin11t3:116_6": "parikathādayo cattāropi vaṭṭanti, tatiyapaccaye viññattiṁ vinā sesattayaṁ vaṭṭati,",
  "tika-vin11t3:116_7": "purimapaccayadvaye sabbampi na vaṭṭatīti vuttanti daṭṭhabbaṁ.",
  "tika-vin11t3:117_0": "Senāsanapaccaye parikathādikanti uposathāgārādikaraṇārahaṭṭhānaṁ oloketvā upāsakānaṁ",
  "tika-vin11t3:117_1": "suṇantānaṁ ‘‘imasmiṁ vata okāse evarūpaṁ senāsanaṁ kātuṁ vaṭṭatī’’ti vā ‘‘yutta’’nti",
  "tika-vin11t3:117_2": "vā ‘‘anurūpa’’nti vā pavattā kathā parikathā nāma. ‘‘Upāsakā tumhe kattha vasathā’’ti",
  "tika-vin11t3:117_3": "pucchitvā ‘‘pāsāde bhante’’ti vutte ‘‘bhikkhūnaṁ pana upāsakā pāsādo na vaṭṭatī’’tiādinā",
  "tika-vin11t3:117_4": "nayena pavattā kathā obhāso nāma. Upāsakesu passamānesu bhūmiyaṁ rajjuṁ pasāretvā",
  "tika-vin11t3:117_5": "bhūmiṁ bhājetvā khāṇuke ākoṭetvā ‘‘kimidaṁ bhante’’ti vutte ‘‘ettha āvāsaṁ karoma",
  "tika-vin11t3:117_6": "upāsakā’’tiādikā kathā nimittakathā nāma. Gilānapaccaye ca iminā nayena yathārahaṁ",
  "tika-vin11t3:117_7": "veditabbaṁ. Sabbametaṁ aṭṭhakathāya (pārā. aṭṭha. 2.342) vuttaṁ.",
  "tika-vin11t3:118_0": "390-3. Idāni kuṭikārassa bhikkhuno āpattidassanatthamāha ‘‘adesite’’tiādi. Taṁ uttānatthameva.",
  "tika-vin11t3:118_1": "Nisentassāti pāsāṇe ghaṁsitvā tikhiṇaṁ karontassa. Pācittiyā sahāti ‘‘bhūtagāmapātabyatāya",
  "tika-vin11t3:118_2": "pācittiya’’nti (pāci. 90) vuttapācittiyena saddhiṁ.",
  "tika-vin11t3:119": "Āpattinti pācittiyaṭṭhāne pācittiyañceva dukkaṭañca itaratra suddhapayogadukkaṭañcāti āpattiṁ.",
  "tika-vin11t3:120_0": "Yā panāti yā kuṭi. Paṭhame dutiyeti ettha ‘‘piṇḍehī’’ti karaṇabahuvacanaṁ vibhattivacanavipariṇāmavasena",
  "tika-vin11t3:120_1": "‘‘piṇḍe’’ti bhummekavacanantaṁ katvā yojetabbaṁ, ‘‘nikkhitte’’ti ajjhāharitabbaṁ,",
  "tika-vin11t3:120_2": "bhāvalakkhaṇe bhummaṁ, nikkhitte satīti attho.",
  "tika-vin11t3:121_0": "394. ‘‘Sace aññassā’’ti padacchedo. Vippakatanti āraddhamaniṭṭhitaṁ. ‘‘Anāpattī’’ti",
  "tika-vin11t3:121_1": "idaṁ niṭṭhite āpajjitabbasaṅghādisesābhāvaṁ sandhāyāha. Pubbapayogamattena hi pācittiyadukkaṭānipi",
  "tika-vin11t3:121_2": "honti, tāni pana desetabbāni. ‘‘Tathā’’ti iminā ‘‘anāpattī’’ti ākaḍḍhati, tena saṅghādisesāpattiyā",
  "tika-vin11t3:121_3": "abhāvato pubbabhāge āpannānaṁ pācittiyadukkaṭānaṁ desetabbatā ca dīpitā hoti. Taṁ",
  "tika-vin11t3:121_4": "kuṭinti taṁ vippakatakuṭiṁ.",
  "tika-vin11t3:122": "395.Aññaṁ bhojanasālādiṁ. Tathāti anāpattimāha.",
  "tika-vin11t3:123": "396.‘‘Karoto’’ti iminā ‘‘kārāpayato’’tipi labbhati. Ubhayenāpi ‘‘kriyato’’ti imassa kāraṇaṁ dasseti. ‘‘Appamāṇika’’nti iminā saṅghādisesassa aṅgaṁ dasseti.",
  "tika-vin11t3:124": "397.Tanti ‘‘appamāṇika’’nti evaṁ paccāmasati. ‘‘Kriyākriyato’’ti idaṁ kuṭiyā karaṇañca vatthudesanāya akaraṇañca upādāya vuttaṁ.",
  "tika-vin11t3:125": "Kuṭikārasikkhāpadavaṇṇanā.",
  "tika-vin11t3:126_0": "398. Vatthuṁ adesetvāti sambandho, ‘‘tena vihārakārakena bhikkhunā vihāravatthuṁ",
  "tika-vin11t3:126_1": "sodhetvā saṅghaṁ upasaṅkamitvā’’tiādinā (pārā. 367) padabhājane āgatanayena vihāraṁ",
  "tika-vin11t3:126_2": "kārāpentena bhikkhunā vihāravatthuṁ sodhetvā samatalaṁ kāretvā saṅghaṁ upasaṅkamma",
  "tika-vin11t3:126_3": "vuḍḍhānaṁ bhikkhūnaṁ pāde vanditvā ukkuṭikaṁ nisīditvā añjaliṁ paggahetvā ‘‘ahaṁ",
  "tika-vin11t3:126_4": "bhante mahallakaṁ vihāraṁ kattukāmo sassāmikaṁ attuddesaṁ, sohaṁ bhante saṅghaṁ vihāravatthuolokanaṁ",
  "tika-vin11t3:126_5": "yācāmī’’ti tikkhattuṁ yācitvā laddhe vuḍḍhe vā bhikkhū ñattidutiyāya kammavācāya",
  "tika-vin11t3:126_6": "saṅghena sammate vā bhikkhū netvā kataparikammaṁ vihāravatthuṁ dassetvā kuṭivatthuolokane",
  "tika-vin11t3:126_7": "viya gatabhikkhūhi oloketvā sārambhādibhāvaṁ upaparikkhitvā anārambhasaparikkamanabhāvaṁ",
  "tika-vin11t3:126_8": "ñatvā āgantvā saṅghassa ārocite puna tena saṅghaṁ upasaṅkamitvā vuḍḍhānaṁ bhikkhūnaṁ",
  "tika-vin11t3:126_9": "pāde vanditvā ukkuṭikaṁ nisīditvā añjaliṁ paggahetvā ‘‘ahaṁ bhante mahallakaṁ vihāraṁ",
  "tika-vin11t3:126_10": "kattukāmo sassāmikaṁ attuddesaṁ, sohaṁ bhante saṅghaṁ vihāravatthudesanaṁ yācāmī’’ti",
  "tika-vin11t3:126_11": "tikkhattuṁ yācitvā saṅghena ñattidutiyāya kammavācāya vihāravatthu desetabbaṁ , tathā",
  "tika-vin11t3:126_12": "akatvāti vuttaṁ hoti. Iha sārambhādi paṭhamasikkhāpade vuttanayeneva veditabbaṁ.",
  "tika-vin11t3:127_0": "Mahallakanti ‘‘sassāmikabhāvena saññācikakuṭito mahantabhāvo etassa atthīti mahallako.",
  "tika-vin11t3:127_1": "Yasmā vā vatthuṁ desāpetvā pamāṇātikkamenāpi kātuṁ vaṭṭati, tasmā pamāṇamahantatāyapi",
  "tika-vin11t3:127_2": "mahallako’’ti (pārā. aṭṭha. 2.366) aṭṭhakathāyaṁ vuttanayena mahantabhāvena yuttanti",
  "tika-vin11t3:127_3": "attho. Vihāranti ‘‘vihāro nāma ullitto vā hoti avalitto vā ullittāvalitto vā’’ti",
  "tika-vin11t3:127_4": "(pārā. 371) padabhājane vuttappakāraṁ senāsananti attho. Viharanti asminti viggaho.",
  "tika-vin11t3:127_5": "Ullittādisarūpaṁ purimasikkhāpade vuttanayameva. Taṁ vihāraṁ yo kareyyāti yojanā.",
  "tika-vin11t3:127_6": "Kareyya vā kārāpeyya vāti pubbe vuttanayameva. Attavāsatthanti attano vāsaṁ paṭicca,",
  "tika-vin11t3:127_7": "iminā parassa vāsatthāya karoti, anāpattīti byatirekato viññāyati. ‘‘Garuka’’nti",
  "tika-vin11t3:127_8": "ettha vatthudesanāya akārāpanena ‘‘ekova saṅghādiseso hotī’’ti pubbe vuttavikappattayaṁ",
  "tika-vin11t3:127_9": "na gahetabbaṁ. Idañca vakkhati ‘‘pamāṇā…pe… saṅghādisesatā’’ti (vi. vi. 399 ādayo).",
  "tika-vin11t3:128_0": "399.Kriyāsamuṭṭhānābhāvanti pamāṇātikkamepi āpattiyā asambhavato kiriyāsamuṭṭhānassa",
  "tika-vin11t3:128_1": "idha abhāvo ñātabbo. Kriya…pe… lakkhayeti ettha byatirekato adesitavatthukatāya akiriyāsamuṭṭhānatā anuññātā.",
  "tika-vin11t3:129": "Mahallakavihārakathāvaṇṇanā.",
  "tika-vin11t3:130_0": "401-3.Tesūti catuvīsatiyā pārājikesu. Bhikkhuno anurūpāni ekūnavīsatīti bhikkhunīnaṁ",
  "tika-vin11t3:130_1": "paṭiniyatā ubbhajāṇumaṇḍalikādayo cattāro tadanulomāya vibbhantabhikkhuniyā saha",
  "tika-vin11t3:130_2": "pañca pārājike vinā bhikkhuno anurūpā sesā ekūnavīsati pārājikā.",
  "tika-vin11t3:131_0": "Imasmiṁ sikkhāpade padabhājane ‘‘pārājikena dhammenāti catunnaṁ aññatarenā’’ti (pārā.",
  "tika-vin11t3:131_1": "386) vuttanayassa idha ‘‘ekūnavīsatī’’ti vacanaṁ virujjhatīti ce? Na virujjhati.",
  "tika-vin11t3:131_2": "Kasmā? Yasmā padabhājanaṁ pātimokkhuddesāgatamattaṁ gahetvā pavattaṁ, idaṁ pana buddhānumatiṁ",
  "tika-vin11t3:131_3": "gahetvā vinayapariyattipavattakānaṁ ācariyānaṁ mataṁ gahetvā pavattaṁ, tasmā na virujjhatīti",
  "tika-vin11t3:131_4": "gahetabbaṁ. Ācariyo sabbapārājikānaṁ ‘‘brahmacariyā cāveyya’’nti (pārā. 385) vuttaanuddhaṁsanassa",
  "tika-vin11t3:131_5": "ekantasādhanattā bhikkhunīnaṁ paṭiniyatasānulomapārājikapañcakaṁ vinā avasesaṁ sabbaṁ",
  "tika-vin11t3:131_6": "saṅgaṇhi, teneva vinayaṭṭhakathāya gaṇṭhipadavivaraṇe ‘‘catunnaṁ aññatarenāti pātimokkhuddese",
  "tika-vin11t3:131_7": "eva āgate gahetvā vuttaṁ, itaresaṁ aññatarenāpi anuddhaṁsentassa saṅghādisesovā’’ti",
  "tika-vin11t3:131_8": "vuttaṁ. Tasmā ‘‘anuddhaṁseyyā’’ti (pārā. 384) pāṭhe adhippāyaṁ gahetvā pavattattā",
  "tika-vin11t3:131_9": "imesaṁ ācariyānaṁ mataṁ pamāṇanti gahetabbaṁ. ‘‘Tesu aññatarenā’’ti vakkhamānattā",
  "tika-vin11t3:131_10": "‘‘ekūnavīsatī’’ti ettha ‘‘yānī’’ti sāmatthiyā labbhati.",
  "tika-vin11t3:132_0": "Aññatarena amūlakenāti yojanā. Amūlakenāti codakassa dassanādīhi codanāmūlehi virahitattā",
  "tika-vin11t3:132_1": "amūlakaṁ, pārājikaṁ, tena. Yathāha aṭṭhakathāyaṁ ‘‘yaṁ pārājikaṁ codakena cuditakamhi",
  "tika-vin11t3:132_2": "puggale neva diṭṭhaṁ na sutaṁ na parisaṅkitaṁ, idaṁ etesaṁ dassanasavanaparisaṅkāsaṅkhātānaṁ",
  "tika-vin11t3:132_3": "mūlānaṁ abhāvena amūlakaṁ nāmā’’ti (pārā. aṭṭha. 2.385-386). Ettha ca maṁsacakkhunā",
  "tika-vin11t3:132_4": "vā dibbacakkhunā vā diṭṭhaṁ diṭṭhaṁ nāma . Pakatisotena vā dibbasotena vā sutaṁ sutaṁ",
  "tika-vin11t3:132_5": "nāma. Cittena parisaṅkitaṁ parisaṅkitaṁ nāma. Taṁ tividhaṁ diṭṭhasutamutaparisaṅkitavasena.",
  "tika-vin11t3:133_0": "Tattha tādise kammaniye okāse mātugāmena saddhiṁ bhikkhuno aññathiyaṁ payogaṁ disvā",
  "tika-vin11t3:133_1": "aññathā gahetvā ‘‘vītikkamanaṁ nu khoyamakāsī’’ti gahaṇaṁ diṭṭhaparisaṅkitaṁ nāma.",
  "tika-vin11t3:133_2": "Kuṭṭatirohite bhikkhumhi mātugāmassa saddaṁ sutvā tattha aññassa viññupurisassa sabbhāvaṁ",
  "tika-vin11t3:133_3": "ajānitvā ‘‘vītikkamanaṁ nu khoyamakāsī’’ti evaṁ gahaṇaṁ sutaparisaṅkitaṁ nāma. Vihārapariyante",
  "tika-vin11t3:133_4": "taruṇamātugāmapurisānaṁ divasaṁ vītināmetvā gataṭṭhāne vippakiṇṇapupphāni oloketvā,",
  "tika-vin11t3:133_5": "maṁsasuragandhañca ghāyitvā ‘‘idaṁ kassa kamma’’nti upaparikkhantena bhikkhuno cetiyapūjitamālāgandhassa",
  "tika-vin11t3:133_6": "pītāriṭṭhassa bhikkhuno sarīragandhaṁ ghāyitvā ‘‘taṁ etassa kammaṁ nu kho’’ti kiriyamānasaṁsayo",
  "tika-vin11t3:133_7": "mutaparisaṅkitaṁ nāma. Evarūpassa diṭṭhasutaparisaṅkitamūlakassa abhāvato amūlakena",
  "tika-vin11t3:133_8": "pārājikenāti ayamettha saṅkhepo, vitthāro pana samantapāsādikāya (pārā. aṭṭha. 2.385-386)",
  "tika-vin11t3:133_9": "vuttanayena daṭṭhabbo.",
  "tika-vin11t3:134_0": "Codetīti ‘‘pārājikaṁ dhammaṁ āpannosī’’tiādivacanena sayaṁ codeti. Codāpanaṁ pana",
  "tika-vin11t3:134_1": "vakkhati. Cāvanacetano hutvāti ‘‘appeva nāma naṁ imamhā brahmacariyā cāveyya’’nti",
  "tika-vin11t3:134_2": "uppannena paraṁ sāsanā cāvetukāmena cittena samannāgato hutvā. ‘‘Suddhaṁ vā asuddhaṁ",
  "tika-vin11t3:134_3": "vā’’ti idaṁ ‘‘codetī’’ti iminā vuttacodanākiriyāya kammaniddeso, ‘‘aññaṁ bhikkhu’’nti",
  "tika-vin11t3:134_4": "seso, pārājikamanāpannaṁ vā āpannaṁ vā aññaṁ bhikkhunti attho. Yoti mātikāgatabhikkhu,",
  "tika-vin11t3:134_5": "‘‘duṭṭho doso appatīto’’ti idaṁ ajjhāharitabbaṁ, uppannena dosalesena sayaṁ dūsito,",
  "tika-vin11t3:134_6": "parañca dūsento pītisukhādīhi apagato yo bhikkhūti attho. Vakkhamānena ‘‘tassā’’ti iminā sambandho.",
  "tika-vin11t3:135_0": "‘‘Kate okāsamhī’’ti padacchedo, okāsaṁ ‘‘kārāpetvā’’ti (pārā. 389) pāṭhato antonītahetvatthatāya",
  "tika-vin11t3:135_1": "‘‘kate’’ti ‘‘kārite’’ti etassa pariyāyo hoti, ‘‘okāsaṁ me karohi, ahaṁ taṁ vattukāmo’’ti",
  "tika-vin11t3:135_2": "okāse kārāpiteti attho. ‘‘Akate okāse’’ti padacchedo , pubbe vuttoyevattho. Dukkaṭāpattiyā",
  "tika-vin11t3:135_3": "sahāti okāsassa akārāpitattā dukkaṭāpattiyā saddhiṁ.",
  "tika-vin11t3:136_0": "404-5.Koṇṭhosīti dhuttosi. Jeṭṭhabbatikosīti kālīdevīvataniyuttosi. Kālīdevī kira",
  "tika-vin11t3:136_1": "sirideviyā jeṭṭhā, tasmā tassā vatadharo jeṭṭhabbatiko vuccati. Taṁ pana vataṁ samādiyitvā",
  "tika-vin11t3:136_2": "pūrento sakalasarīre masiṁ makkhetvā kākapattāni muṭṭhiyaṁ katvā kālīdeviṁ phalake",
  "tika-vin11t3:136_3": "likhāpetvā taṁ kājakoṭiyaṁ bandhitvā ucchiṭṭhodakādiasucisannicitaoligallaṁ pavisitvā",
  "tika-vin11t3:136_4": "‘‘dussīlosi nissīlosi sīlavirahitosī’’ti thomento vicaratīti.",
  "tika-vin11t3:137_0": "Dussīlattā eva hīnajjhāsayatāya pāpadhammo lāmakasabhāvosi. Pūtinā kammena sīlavipattiyā",
  "tika-vin11t3:137_1": "anto paviṭṭhattā antopūti. Chahi dvārehi rāgādikilesānussavanena tintattā avassuto.",
  "tika-vin11t3:137_2": "Sesamettha uttānatthameva. Garukaṁ niddiseti ettha ‘‘katokāsamhī’’ti ca ‘‘tatheva",
  "tika-vin11t3:137_3": "akatokāse, dukkaṭāpattiyā sahā’’ti ca ānetvā sambandhitabbaṁ. Evamuttaratrāpi.",
  "tika-vin11t3:138_0": "406.Sammukhāti cuditakassa sammukhā, avidūreti attho. Hatthamuddāyāti muttapāṇādivasena.",
  "tika-vin11t3:138_1": "Taṁ hatthamuddāya kathitaṁ. Paroti yaṁ codesi, so cuditako paro. Bhikkhunoti codakassa bhikkhuno.",
  "tika-vin11t3:139_0": "407.Sammukhe ṭhatvāti cuditakassa āsanne ṭhatvā. ‘‘Codāpentassā’’ti etassa kammabhāvato",
  "tika-vin11t3:139_1": "paroti idaṁ upayogantavasena sambandhitabbaṁ. Evamuttaratra. Kenacīti aññena kenaci",
  "tika-vin11t3:139_2": "puggalena. Tassa codakassa. ‘‘Codāpentassā’’ti puna vacanaṁ niyamatthaṁ.",
  "tika-vin11t3:140": "408.Sopīti uggahāpitattā codanaṁ karonto itaro payojjakapuggalopi. Tesaṁ dvinnampīti payojakapayojjakānaṁ dvinnampi.",
  "tika-vin11t3:141_0": "409. Vuttaṭṭhānaṁ paṇṇaṁ vā sandesaṁ vā haranto dūto nāma, so ‘‘paṇṇaṁ vā sāsanaṁ",
  "tika-vin11t3:141_1": "vā pesetvā’’ti iminā saṅgayhatīti tasmiṁ visuṁ avattabbepi ‘‘duta’’nti vacanena nissaṭṭhadūtamāha",
  "tika-vin11t3:141_2": ". Paṇṇaṁ vā adatvā ‘‘evañca evañca vadā’’ti sāsanañca adatvā ‘‘taṁ codehī’’ti atthamattameva",
  "tika-vin11t3:141_3": "datvā nissaṭṭho bhikkhu idha ‘‘nissaṭṭhadūto’’ti gahetabbo.",
  "tika-vin11t3:142_0": "Atha vā ‘‘dūta’’nti iminā codetuṁ uggahāpetvā, tamanuggahāpetvā vā nissaṭṭho bhikkhu",
  "tika-vin11t3:142_1": "dūtoyeva gahetabbo. ‘‘Paṇṇa’’nti iminā pabbajitassa vā apabbajitassa vā kassaci hatthe",
  "tika-vin11t3:142_2": "codanaṁ likhitvā dinnapaṇṇaṁ gahetabbaṁ. Sāsananti ‘‘pārājikaṁ āpanno’’tiādinā nayena",
  "tika-vin11t3:142_3": "vatvā pesiyamānaṁ sāsanaṁ gahetabbaṁ. Idaṁ tayampi dūre nisīditvā aññehi kārāpanato",
  "tika-vin11t3:142_4": "‘‘codāpentassā’’ti āha. ‘‘Para’’nti ānetvā sambandhitabbaṁ. Ettha okāsakārāpanaṁ natthi.",
  "tika-vin11t3:143_0": "410.Tathāti yathā amūlakena pārājikena sammukhā okāse kārite, akārite ca, tathā amūlakehi",
  "tika-vin11t3:143_1": "saṅghādisesehīti vuttaṁ hoti. ‘‘Vutte sammukhā pare’’ti bhummavasena adhikatena yojetabbaṁ,",
  "tika-vin11t3:143_2": "codeti codāpetīti vuttaṁ hotīti. Pācittiyāpattīti okāse kārite kevalā, akārite dukkaṭena",
  "tika-vin11t3:143_3": "sahāti gahetabbaṁ. Sammukhā sesāpattīhi pare vutte cāvanasaññino dukkaṭaṁ hotīti",
  "tika-vin11t3:143_4": "yojanā. Okāsākārāpanenapi dukkaṭameva hoti.",
  "tika-vin11t3:144_0": "411.Akkosanādhippāyassāti khuṁsanādhippāyassa. Akatokāsanti akāritokāsaṁ, ‘‘para’’nti",
  "tika-vin11t3:144_1": "iminā yojetabbaṁ. Attanāti codakena, ‘‘sayaṁ akāritokāsa’’nti iminā yojetabbaṁ. Saha",
  "tika-vin11t3:144_2": "pācittiyenāti ‘‘omasavāde pācittiya’’nti (pārā. 14) vuttapācittiyena saha. Vadantassāti",
  "tika-vin11t3:144_3": "codentassa vā codāpentassa vā, ettha ‘‘sammukhā’’ti idaṁ vakkhamānassa ‘‘asammukhā’’ti",
  "tika-vin11t3:144_4": "etassa vipariyāyato labbhati, ca-kārena kāritokāsapakkhe dukkaṭena pācittiyasambandhī.",
  "tika-vin11t3:145_0": "412.Asammukhā vadantassāti ettha ‘‘akkosanādhippāyassā’’ti ānetvā sambandhitabbaṁ.",
  "tika-vin11t3:145_1": "‘‘Akatokāsamattanā’’ti nānuvattati. Sattahi āpattīhīti pārājikasaṅghādisesathullaccayapācittiyapāṭidesanīyadukkaṭadubbhāsitasaṅkhātesu",
  "tika-vin11t3:145_2": "sattasu āpattikkhandhesu yena kenacīti vuttaṁ hoti. ‘‘Tathā’’ti iminā ‘‘asammukhā’’ti",
  "tika-vin11t3:145_3": "idaṁ saṅgaṇhāti. Kammanti tajjanīyādisattavidhaṁ kammaṁ.",
  "tika-vin11t3:146_0": "413.Ummattakādīnanti ādi-saddena ‘‘anāpatti suddhe asuddhadiṭṭhissa asuddhe asuddhadiṭṭhissa",
  "tika-vin11t3:146_1": "ummattakassa ādikammikassā’’ti (pārā. 390) vutte saṅgaṇhāti. Pañcaṅgasaṁyutanti yaṁ",
  "tika-vin11t3:146_2": "codeti, tassa ‘‘upasampanno’’ti saṅkhyūpagamanaṁ, tasmiṁ suddhasaññitā, yena pārājikena",
  "tika-vin11t3:146_3": "codeti, tassa diṭṭhādivasena amūlakatā, cāvanādhippāyena sammukhā codanā, tassa taṅkhaṇavijānananti",
  "tika-vin11t3:146_4": "imehi pañcahi aṅgehi yuttaṁ hoti.",
  "tika-vin11t3:147_0": "415.Idanti ‘‘sikkhāpada’’nti seso, ‘‘sikkhāpada’’nti ca iminā tappaṭipādanīyā āpattiyeva",
  "tika-vin11t3:147_1": "gayhati. Tisamuṭṭhānanti kāyacittato, vācācittato, kāyavācācittatoti sacittakehi",
  "tika-vin11t3:147_2": "tīhi samuṭṭhānato tisamuṭṭhānaṁ. Tenevāha ‘‘sacitta’’nti. Paṭighacittānaṁ dvinnaṁ",
  "tika-vin11t3:147_3": "aññatarena sahitattā sacittakaṁ. Taṁsampayuttāya domanassavedanāya vasena dukkhavedanaṁ.",
  "tika-vin11t3:148": "Duṭṭhadosakathāvaṇṇanā.",
  "tika-vin11t3:149_0": "416.Lesamattanti ‘‘aññampi vatthuṁ lissati silissati vohāramatteneva īsakaṁ allīyatīti",
  "tika-vin11t3:149_1": "leso, jātiādīnaṁyeva aññatarakoṭṭhāsassetaṁ adhivacana’’nti (pārā. aṭṭha. 2.391)",
  "tika-vin11t3:149_2": "aṭṭhakathāya dassitanibbacanesu ‘‘leso nāma dasa lesā jātileso nāmaleso’’tiādinā",
  "tika-vin11t3:149_3": "(pārā. aṭṭha. 394) nayena padabhājane vuttesu jātināmagottādīsu dasasu lesesu aññataralesamattanti vuttaṁ hoti.",
  "tika-vin11t3:150_0": "Tattha jāti nāma khattiyabrāhmaṇādijāti. Nāmaṁ nāma imasmiṁ sikkhāpade ‘‘chagalako",
  "tika-vin11t3:150_1": "dabbo mallaputto nāma, chagalikā mettiyā bhikkhunī nāmā’’ti ṭhapitaṁ nāmaṁ viya codakehi",
  "tika-vin11t3:150_2": "ṭhapitanāmañca buddharakkhitādisakanāmañcāti duvidhaṁ nāmaṁ. Gottaṁ nāma gotamamoggallānādigottaṁ.",
  "tika-vin11t3:150_3": "Liṅgaṁ nāma dīghatādisaṇṭhānanānattañca kaṇhatādivaṇṇanānattañcāti idaṁ duvidhaliṅgaṁ.",
  "tika-vin11t3:150_4": "Āpattileso nāma lahukādirūpena ṭhitapācittiyādiāpatti. Patto nāma lohapattādi. Cīvaraṁ",
  "tika-vin11t3:150_5": "nāma paṁsukūlādi. Upajjhāyo nāma cuditakassa upajjhāyo. Ācariyo nāma cuditakassa",
  "tika-vin11t3:150_6": "pabbajjācariyādiko. Senāsanaṁ nāma cuditakasseva nivāsapāsādādikaṁ.",
  "tika-vin11t3:151_0": "Codeyyāti aññakhattiyajātikaṁ puggalaṁ pārājikaṁ ajjhāpajjantaṁ disvā attano verikhattiyajātikaṁ",
  "tika-vin11t3:151_1": "puggalaṁ ‘‘khattiyo mayā diṭṭho, pārājikaṁ dhammaṁ ajjhāpannosī’’tiādinā nayena codeti.",
  "tika-vin11t3:151_2": "Garukāpatti nāma saṅghādiseso. Sace cāvanacetanoti ‘‘appeva nāma naṁ imamhā brahmacariyā",
  "tika-vin11t3:151_3": "cāveyya’’nti (pārā. 392) vuttattā sace imaṁ sāsanā cāveyyāmīti adhippāyo hutvā codetīti",
  "tika-vin11t3:151_4": "vuttaṁ hoti, iminā byatirekavasena na aññādhippāyoti vuttameva hotīti purimasikkhāpadaṭṭhakathāyaṁ",
  "tika-vin11t3:151_5": "dassitesu ‘‘cāvanādhippāyo akkosādhippāyo’’ti (pārā. aṭṭha. 2.389) evamādinānappakārādhippāyesu",
  "tika-vin11t3:151_6": "āpattiyā aṅgabhūtaṁ cāvanādhippāyaṁ dassetvā sesādhippāye paṭikkhipati.",
  "tika-vin11t3:152_0": "417.Tathāsaññīti ayaṁ pārājikamajjhāpannoyevāti tathāsaññī. ‘‘Codeti vā codāpeti",
  "tika-vin11t3:152_1": "vā’’ti vuttattā ‘‘tathāsaññī’’ti idaṁ ‘‘codāpetī’’ti imināpi yojetabbaṁ. Sesoti ettha",
  "tika-vin11t3:152_2": "‘‘pārājikāni vuttānī’’tiādiṁ katvā ‘‘sacittaṁ dukkhavedana’’nti pariyantaṁ katvā",
  "tika-vin11t3:152_3": "dassitapaṭhamasikkhāpadavinicchayasaṅgāhakakathāpabandhena vuttasabbavinicchayesu",
  "tika-vin11t3:152_4": "taṁsikkhāpadaniyataṁ ‘‘amūlakenā’’ti idañca imasmiṁ sikkhāpade ‘‘bhikkhumantimavatthunā…pe…",
  "tika-vin11t3:152_5": "anāpatti siyā’’ti vuttamatthañca ṭhapetvā avasiṭṭhasabbavinicchayoti attho. Anantarasamo",
  "tika-vin11t3:152_6": "mato heṭṭhā anantaraṁ vuttasikkhāpadeneva sadisoti veditabbo.",
  "tika-vin11t3:153": "Dutiyaduṭṭhadosakathāvaṇṇanā.",
  "tika-vin11t3:154_0": "418.Samaggassa saṅghassāti ‘‘samaggo nāma saṅgho samānasaṁvāsako samānasīmāyaṁ ṭhito’’ti",
  "tika-vin11t3:154_1": "padabhājane vuttattā cittena ca kāyena ca ekībhūtassa saṅghassāti vuttaṁ hoti. Ca-kāro",
  "tika-vin11t3:154_2": "padapūraṇo, eva-kārattho vā, nasamaggassāti byatirekattho veditabbo. Bhedatthaṁ vāyameyyāti",
  "tika-vin11t3:154_3": "‘‘ime kathaṁ kadā bhijjissantī’’ti rattindivaṁ cintetvā upāyaṁ gavesitvā pakkhapariyesanādiṁ",
  "tika-vin11t3:154_4": "kareyyāti attho. Vuttañhi pāḷiyaṁ ‘‘bhedāya parakkameyyāti kathaṁ ime nānā assu vinā",
  "tika-vin11t3:154_5": "assu vaggā assūti pakkhaṁ pariyesati gaṇaṁ bandhatī’’ti (pārā. 412).",
  "tika-vin11t3:155_0": "Bhedahetunti ‘‘idhupāli bhikkhu adhammaṁ ‘dhammo’ti dīpeti, dhammaṁ ‘adhammo’ti dīpetī’’tiādinā",
  "tika-vin11t3:155_1": "(pari. 459) nayena khandhake vuttaṁ aṭṭhārasabhedakaravatthusaṅkhātaṁ saṅghabhedakāraṇamāha",
  "tika-vin11t3:155_2": ". Idameva hi padabhājane vuttaṁ ‘‘bhedanasaṁvattanikaṁ vā adhikaraṇanti aṭṭhārasabhedakaravatthūnī’’ti.",
  "tika-vin11t3:155_3": "Gahetvāti paggayha. Tiṭṭheyyāti nappaṭinissajjeyya. Paridīpayanti ettha paridīpento,",
  "tika-vin11t3:155_4": "na paṭinissajjantoti attho. Yathāha ‘‘tiṭṭheyyāti na paṭinissajjeyyā’’ti.",
  "tika-vin11t3:156_0": "419.Bhikkhūhīti tassa saṅghabhedakassa parakkamanaṁ passantehi vā dūre ce, ṭhitaṁ",
  "tika-vin11t3:156_1": "pavattiṁ suṇantehi vā lajjīhi supesalehi sesabhikkhūhi. Vuttañhetaṁ ‘‘bhikkhūhīti",
  "tika-vin11t3:156_2": "aññehi bhikkhūhi. Ye passanti ye suṇanti, tehi vattabbo’’ti (pārā. 412). Tassa vadantehi",
  "tika-vin11t3:156_3": "evaṁ vattabbanti vacanākāradassanatthamāha ‘‘māyasmā samaggassa saṅghassa bhedāya",
  "tika-vin11t3:156_4": "parakkami, bhedanasaṁvattanikaṁ vā adhikaraṇaṁ samādāya paggayha aṭṭhāsi, sametāyasmā",
  "tika-vin11t3:156_5": "saṅghena, samaggo hi saṅgho sammodamāno avivadamāno ekuddeso phāsu viharatī’’ti (pārā.",
  "tika-vin11t3:156_6": "411) pāṭhaṁ, taṁ ekadesasaṅgahavasena upalakkhetumāha ‘‘bhedatthaṁ…pe… bhedakāraṇa’’nti.",
  "tika-vin11t3:156_7": "Iti vattabboti yojanā.",
  "tika-vin11t3:157_0": "420.Vuccamāno hīti ettha hi-saddo api-saddattho. ‘‘Pī’’ti vā pāṭho, tehi lajjibhikkhūhi",
  "tika-vin11t3:157_1": "‘‘māyasmā’’tiādinā nayena visuṁ tikkhattuṁ vuttopīti attho. Nissajjeyya na ceva nanti",
  "tika-vin11t3:157_2": "taṁ bhedāya parakkamanaṁ appaṭinissajjanapaccayā dukkaṭāpattiṁ āpajjitvāpi na vissajjeyyāti",
  "tika-vin11t3:157_3": "attho. Vuttañhetaṁ ‘‘no ce paṭinissajjati, āpatti dukkaṭassā’’ti (pārā. 412). Tathā",
  "tika-vin11t3:157_4": "hi appaṭinissajjanto hatthesu, pādesu ca gahetvā saṅghamajjhe ānetvā tatheva tikkhattuṁ",
  "tika-vin11t3:157_5": "vuttopi taṁ avissajjetvā dukkaṭāpattiṁ āpannoti iminā ca saṅgahito. Vuttañhetaṁ bhagavatā",
  "tika-vin11t3:157_6": "‘‘so bhikkhu saṅghamajjhampi ākaḍḍhitvā vattabbo ‘māyasmā…pe… phāsu viharatī’ti.",
  "tika-vin11t3:157_7": "Dutiyampi vattabbo. Tatiyampi vattabbo. Sace paṭinissajjati, iccetaṁkusalaṁ. No ce",
  "tika-vin11t3:157_8": "paṭinissajjati, āpatti dukkaṭassā’’ti. Idaṁ ubhayattha dukkaṭaṁ sāmaññena vakkhati",
  "tika-vin11t3:157_9": "‘‘tikkhattuṁ pana vuttassa, apariccajatopi ta’’nti.",
  "tika-vin11t3:158_0": "Samanubhāsitabboti ettha ‘‘so bhikkhū’’ti ānetvā sambandhitabbaṁ, ‘‘yāvatatiya’’nti",
  "tika-vin11t3:158_1": "seso, yathāha ‘‘so bhikkhu bhikkhūhi yāvatatiyaṁ samanubhāsitabbo’’ti (pārā. 411),",
  "tika-vin11t3:158_2": "tathā saṅghamajjhepi tikkhattuṁ vuccamānopi no vissajjetvā dukkaṭaṁ āpanno so ādhānaggāhī",
  "tika-vin11t3:158_3": "bhikkhu saṅghena tikkhattuṁ vuttaṁ kammavācaṁ vatvā samanubhāsitabboti attho. Yathāha",
  "tika-vin11t3:158_4": "aṭṭhakathāyaṁ ‘‘yāvatatiyaṁ samanubhāsitabboti yāva tatiyaṁ samanubhāsanaṁ, tāva",
  "tika-vin11t3:158_5": "samanubhāsitabbo, tīhi samanubhāsanakammavācāhi kammaṁ kātabba’’nti (pārā. aṭṭha.",
  "tika-vin11t3:158_6": "2.411). Tanti bhedāya parakkamanaṁ, bhedanasaṁvattanikaṁ adhikaraṇaṁ paggahetvā ṭhānañca.",
  "tika-vin11t3:158_7": "Accajanti, ñatticatutthāya kammavācāya vuccamānāyapi accajanto. Garukaṁ phuseti tatiyāya",
  "tika-vin11t3:158_8": "kammavācāya ‘‘so bhāseyyā’’ti yyakārappattāya saṅghādisesaṁ āpajjati.",
  "tika-vin11t3:159": "421. Saṅghassa bhedāya parakkamantaṁ bhikkhuṁ disvā, sutvā, ñatvā ca avadantassa bhikkhuno dukkaṭanti yojanā.",
  "tika-vin11t3:160_0": "422. Kīvadūre vasantehi sutvā gantvā vattabbanti āha ‘‘gantvā’’tiādi. Addhayojanameva",
  "tika-vin11t3:160_1": "addhayojanatā, tato adhikaṁ vā. Gilānaṁ paṭicca addhayojanaṁ vuttaṁ, itaraṁ paṭicca",
  "tika-vin11t3:160_2": "‘‘adhikaṁ dūrampi pana gantabba’’nti vuttaṁ. Tenevāha ‘‘sace sakkotī’’ti. Tāvadeti",
  "tika-vin11t3:160_3": "tadā eva, acirāyitvāti attho.",
  "tika-vin11t3:161_0": "423.Tikkhattuṁ pana vuttassāti ‘‘māyasmā’’tiādinā nayena visuñca saṅghamajjhe ca",
  "tika-vin11t3:161_1": "tikkhattuṁ vuttassāpi apariccajantassa. Taṁ bhedāya parakkamādikaṁ. Bhedappavattiyā",
  "tika-vin11t3:161_2": "sutakkhaṇe sayaṁ agantvā paṇṇaṁ vā sāsanaṁ vā pesentassa āpattiṁ dassetumāha ‘‘dūtaṁ",
  "tika-vin11t3:161_3": "vā’’tiādi. Yathāha aṭṭhakathāyaṁ (pārā. aṭṭha. 2.411) ‘‘dūtaṁ vā paṇṇaṁ vā pesetvā",
  "tika-vin11t3:161_4": "vadatopi āpattimokkho natthī’’tiādi.",
  "tika-vin11t3:162_0": "425.Yyakāre pana sampatteti ‘‘yassa nakkhamati, so bhāseyyā’’ti (pārā. 413) tatiyakammavācāya",
  "tika-vin11t3:162_1": "ante yyakāre uccārite. Passambhantīti paṭippassambhanti, vūpasamantīti attho. Dukkaṭādayoti",
  "tika-vin11t3:162_2": "ñattiyā dukkaṭaṁ, dvīhi kammavācāhi dve ca thullaccayā. Yathāha ‘‘saṅghādisesaṁ ajjhāpajjantassa",
  "tika-vin11t3:162_3": "ñattiyā dukkaṭaṁ, dvīhi kammavācāhi thullaccayā paṭippassambhantī’’ti (pārā. 414).",
  "tika-vin11t3:162_4": "Tasmā ñattiyā pubbe bahi ca saṅghamajjhe ca tikkhattuṁ vuttepi appaṭinissajjanena",
  "tika-vin11t3:162_5": "āpannāni dve dukkaṭāni desetabbānīti viññāyati.",
  "tika-vin11t3:163_0": "Imissā kammavācāya kiṁ āpannāpattiyo paṭippassambhanti, udāhu anāpannāti vicāraṇāya",
  "tika-vin11t3:163_1": "‘‘yo avasāne paṭinissajjissati, so tā āpattiyo na āpajjati, tasmā anāpannā paṭippassambhantī’’ti",
  "tika-vin11t3:163_2": "(pārā. aṭṭha. 2.414) mahāsumattherassa vādaṁ ‘‘kimanāpannānaṁ paṭippassaddhiyā’’ti",
  "tika-vin11t3:163_3": "paṭibāhitvā ‘‘liṅgaparivattane asādhāraṇāpattiyo viya āpannā paṭippassambhantī’’ti",
  "tika-vin11t3:163_4": "mahāpadumattherassa vādo ṭhito.",
  "tika-vin11t3:164_0": "426.Akate pana kammasminti yathāvuttasamanubhāsanakamme akate. Apariccajatopi cāti",
  "tika-vin11t3:164_1": "taṁ saṅghabhedāya parakkamanaṁ apariccajantassāpi. ‘‘Saṅghādisesenā’’ti iminā kammaṁ",
  "tika-vin11t3:164_2": "akatvā saṅghamajjhe ca bahi ca tikkhattuṁ vuccamānassa appaṭinissajjanena dukkaṭaṁ",
  "tika-vin11t3:164_3": "pana hotīti byatirekatova dasseti.",
  "tika-vin11t3:165_0": "427.Pubbe vāti ñattiyā pubbe visuṁ, saṅghamajjhe vā tikkhattuṁ vuccamānepi. Taṅkhaṇepīti",
  "tika-vin11t3:165_1": "ñattikkhaṇe vā. Ñattiyā aniṭṭhitāyapi pacchāpi, imassa avadhiṁ dasseti ‘‘asampatte",
  "tika-vin11t3:165_2": "yyakārasmi’’nti. Paṭinissajjatopi ca tassa saṅghādisesena anāpatti pakāsitāti paṭhamagāthāya",
  "tika-vin11t3:165_3": "pacchimaḍḍhaṁ idhānetvā yojetabbaṁ.",
  "tika-vin11t3:166_0": "428. Ettāvatā ‘‘anāpatti asamanubhāsantassa paṭinissajjantassa ummattakassa khittacittassa",
  "tika-vin11t3:166_1": "vedanāṭṭassa ādikammikassā’’ti (pārā. 416) pāṭhe ‘‘paṭinissajjantassā’’ti padena",
  "tika-vin11t3:166_2": "gahitesu ‘‘ñattito’’tiādīsu vinicchayaṁ dassetvā taṁ nigametuṁ ‘‘paṭinissajjato vāpi",
  "tika-vin11t3:166_3": "ta’’nti āha. Nigamanatthajotako evaṁ-saddo sāmatthiyā labbhati, evaṁ ‘‘ñattito’’tiādinā",
  "tika-vin11t3:166_4": "yathāvuttanayena paṭinissajjantassa vāti attho. Tanti saṅghabhedappayogaṁ. Asamanubhāsato",
  "tika-vin11t3:166_5": "vāti asamanubhāsiyamānassa. ‘‘Asamanubhāsiyato’’ti vattabbe vikaraṇapaccayalopena",
  "tika-vin11t3:166_6": "‘‘asamanubhāsato’’ti vuttanti daṭṭhabbaṁ. Yathāha aṭṭhakathāyaṁ ‘‘asamanubhāsantassāti",
  "tika-vin11t3:166_7": "asamanubhāsiyamānassā’’ti (pārā. aṭṭha. 2.416). ‘‘Saṅghādisesena anāpatti pakāsitā’’ti",
  "tika-vin11t3:166_8": "anuvattamānattā icchitatthe siddhepi puna ‘‘anāpatti pakāsitā’’ti vacane punaruttatā",
  "tika-vin11t3:166_9": "āpajjatīti? Nāpajjati, padāvutti nāma alaṁkāro hotīti.",
  "tika-vin11t3:167_0": "429. Imassa sikkhāpadassa atthuppattiyaṁ saṅghabhedatthaṁ pañca vatthūni yācantena",
  "tika-vin11t3:167_1": "devadattena ‘‘sādhu bhante bhikkhū yāvajīvaṁ macchamaṁsaṁ na khādeyyuṁ, yo macchamaṁsaṁ",
  "tika-vin11t3:167_2": "khādeyya, vajjaṁ naṁ phuseyyā’’ti (pārā. 409) vutte ‘‘alaṁ devadatta mayā tikoṭiparisuddhaṁ",
  "tika-vin11t3:167_3": "macchamaṁsaṁ anuññātaṁ adiṭṭhaṁ asutaṁ aparisaṅkita’’nti (pārā. 409) anuññātesu macchamaṁsesu",
  "tika-vin11t3:167_4": "kappiyākappiyavinicchayaṁ pubbe anokāsābhāvena avatvā pakataṁ sikkhāpadavinicchayaṁ",
  "tika-vin11t3:167_5": "niṭṭhāpetvā idāni pattāvasesaṁ taṁ dassetuṁ ‘‘yañhī’’tiādi āraddhaṁ . ‘‘Taṁ tassā’’ti",
  "tika-vin11t3:167_6": "vakkhamānattā ‘‘ya’’nti idaṁ ‘‘bhikkhu’’nti iminā ca ‘‘macchamaṁsa’’nti etena ca",
  "tika-vin11t3:167_7": "yojetabbaṁ. Macchanti odakaṁ. Maṁsanti thalajānaṁ maṁsaṁ. Nibbematikoti ‘‘maṁ uddissa",
  "tika-vin11t3:167_8": "kata’’nti vā ‘‘saṅghaṁ uddissa kata’’nti vā uppannāya vimatiyā virahito.",
  "tika-vin11t3:168": "430.Samuddissa katanti saṅghaṁ vā attānaṁ vā uddissa kataṁ. ‘‘Ñatvā’’ti iminā ajānitvā bhuñjantassa anāpattibhāvamāha.",
  "tika-vin11t3:169": "431. Hatthīnaṁ assānaṁ acchānaṁ manussānaṁ ahīnaṁ kukkurānaṁ dīpīnaṁ sīhānaṁ byagghānaṁ taracchānaṁ maṁsaṁ akappiyaṁ hotīti yojanā.",
  "tika-vin11t3:170_0": "432. Sacittakatā āpattiyāyeva yujjati, idha pana taṁhetukaṁ maṁsameva hetumhi phalūpacārena",
  "tika-vin11t3:170_1": "sacittakanti gahitaṁ. Ettha cittaṁ nāma attānaṁ vā saṅghaṁ vā uddissa katabhāvajānanacittaṁ.",
  "tika-vin11t3:170_2": "Sesanti anuddissakataṁ akappiyamaṁsaṁ. Acittakanti vuttanayameva.",
  "tika-vin11t3:171_0": "433.Pucchitvāyevāti akappiyamaṁsaparihāratthaṁ dasasu maṁsesu nāmañca uddissakatassa",
  "tika-vin11t3:171_1": "parihāratthaṁ ubhayassāpi paṭiladdhākārañca pucchitvāyevāti attho. Odakesu macchesu",
  "tika-vin11t3:171_2": "akappiyābhāvato laddhākārova ñātabbo. Maṁse diṭṭhamatteyeva ‘‘idaṁ asukamaṁsa’’nti",
  "tika-vin11t3:171_3": "jānanti ce, apucchitepi doso natthi. Dāyakesu maṁsassābhāve laddhaniyāme apucchitepi",
  "tika-vin11t3:171_4": "doso natthi. Yathā vā tathā vā vimatiyā uppannāya appaṭiggāhetvā nisinne ‘‘kasmā",
  "tika-vin11t3:171_5": "na paṭiggaṇhathā’’ti pucchite vimatiyā uppannākāraṁ vatvā ‘‘mayaṁ tumhe vā itare",
  "tika-vin11t3:171_6": "bhikkhū vā uddissa na karimhā’’ti vatvā ‘‘amhākameva sandhāya kataṁ, paṇṇākāratthāya",
  "tika-vin11t3:171_7": "kataṁ, atithīnaṁ vā atthāya kata’’ntiādinā attanā laddhappakāraṁ vatvā ‘‘saṁsayaṁ",
  "tika-vin11t3:171_8": "akatvā paṭiggahetabba’’nti vadeyyuṁ ce, paṭiggahetuṁ vaṭṭatīti sabbamidaṁ aṭṭhakathāya vuttaṁ.",
  "tika-vin11t3:172_0": "Bhikkhūnaṁ etaṁ vattanti yojanā. Vattaṭṭhāti sammāsambuddhena mahākaruṇāya desitaṁ",
  "tika-vin11t3:172_1": "pātimokkhasaṁvarasīlaṁ visodhetvā paṭipajjane patiṭṭhitā. ‘‘Vinayaññuno’’ti iminā",
  "tika-vin11t3:172_2": "vinayaṁ ajānitvā upadesappamāṇeneva vattaṁ pūrentehi vattassa virodhopi siyāti te",
  "tika-vin11t3:172_3": "nivatteti. ‘‘Vattaṭṭhā’’ti visesanena vinayaṁ ñatvāpi apūraṇe nivatteti. Ubhayenapi",
  "tika-vin11t3:172_4": "attanā vuttavinicchayassa parisuddhabhāvaṁ dīpeti.",
  "tika-vin11t3:173_0": "434.Idaṁ samanubhāsananti yathāvuttasikkhāpadamāha. Samanubhāsanena sādhetabbā āpatti",
  "tika-vin11t3:173_1": "samanubhāsanā kāraṇūpacārena. Aññathā ekasamuṭṭhānādibhāvo na yujjati. Ekasamuṭṭhānaṁ",
  "tika-vin11t3:173_2": "kāyavācācittasaṅkhātaṁ ekaṁ samuṭṭhānaṁ etassāti katvā. Kāyakammanti hatthamuddāvasena",
  "tika-vin11t3:173_3": "kāyena kātabbassa paṭinissajjanassa akatattā kāyakammaṁ. Vacīkammanti vacasā kātabbassa",
  "tika-vin11t3:173_4": "akatattā vacīkammaṁ. Akriyanti yathāvuttanayena ‘‘saṅghabhedopakkamanivāraṇāya parakkamanaṁ",
  "tika-vin11t3:173_5": "paṭinissajjāmī’’ti kāyavikārena vā vacībhedena vā aviññāpanato akiriyaṁ nāma hotīti vuttaṁ hoti.",
  "tika-vin11t3:174": "Saṅghabhedakathāvaṇṇanā.",
  "tika-vin11t3:175_0": "435.Kiñcipi vattabbanti ‘‘eko vā dve vā tayo vā’ti vuttasaṅghabhedānuvattakabhikkhuṁ",
  "tika-vin11t3:175_1": "passantehi suṇantehi lajjibhikkhūhi visuñca saṅghamajjhe ca netvā tikkhattuṁyeva",
  "tika-vin11t3:175_2": "saṅghabhedānuvattanassa akattabbataṁ vatvā tato anoramantānaṁ ñatticatutthāya kammavācāya",
  "tika-vin11t3:175_3": "samanubhāsanakammaṁ kātabba’’nti idañca ‘‘tatiyānussāvanāya yya-kārappattāya āpajjanakasaṅghādisesato",
  "tika-vin11t3:175_4": "pubbe āpannā dukkaṭathullaccayā paṭippassambhantī’’ti idañca anāpattipakāro cāti",
  "tika-vin11t3:175_5": "imaṁ sādhāraṇavinicchayaṁ sandhāyāha. Vacanappakārabhedo pana attheva, so saṅkhepato",
  "tika-vin11t3:175_6": "mātikāya (pārā. 418-419) vitthārato padabhājane (pārā. 418-419) āgatanayena vattabbo.",
  "tika-vin11t3:175_7": "Assāti dutiyasaṅghabhedasikkhāpadassa. ‘‘Samuṭṭhānā…pe… matā’’ti iminā sādhāraṇavinicchayo",
  "tika-vin11t3:175_8": "atidiṭṭhoti daṭṭhabbaṁ.",
  "tika-vin11t3:176": "Dutiyasaṅghabhedakathāvaṇṇanā.",
  "tika-vin11t3:177_0": "436.Uddesapariyāpanneti ettha ‘‘sikkhāpade’’ti seso, nidānapārājikasaṅghādisesaaniyatavitthārasaṅkhāte",
  "tika-vin11t3:177_1": "pañcavidhauddesalakkhaṇapātimokkhe antogadhasikkhāpadavisayeti attho. ‘‘Uddesapariyāpanne",
  "tika-vin11t3:177_2": "sikkhāpade’’ti iminā ‘‘avacanīyamattānaṁ karotī’’ti imassa visayaṁ dasseti. Bhikkhu",
  "tika-vin11t3:177_3": "dubbacajātikoti ettha ‘‘yo’’ti ajjhāhāro. ‘‘Dubbacajātikoti dubbacasabhāvo, vattuṁ",
  "tika-vin11t3:177_4": "asakkuṇeyyoti attho’’ti (pārā. aṭṭha. 2.425-426) aṭṭhakathāya vuttadovacassatāya",
  "tika-vin11t3:177_5": "hetubhūtapāpicchatādīhi ekūnavīsatiyā dhammehi samannāgato hutvā attani vuttaṁ anusiṭṭhiṁ",
  "tika-vin11t3:177_6": "sādaramaggahaṇena nāsanatā dovacassasabhāvoti attho. Vuttañhetaṁ padabhājane ‘‘dubbacajātiko",
  "tika-vin11t3:177_7": "hotīti dubbaco hoti dovacassakaraṇehi dhammehi samannāgato akkhamo appadakkhiṇaggāhī",
  "tika-vin11t3:177_8": "anusāsani’’nti (pārā. 426).",
  "tika-vin11t3:178_0": "Avacanīyamattānaṁkarotīti ‘‘mā maṁ āyasmanto kiñci avacuttha kalyāṇaṁ vā pāpakaṁ",
  "tika-vin11t3:178_1": "vā, ahampāyasmante na kiñci vakkhāmi kalyāṇaṁ vā pāpakaṁ vā, viramathāyasmanto mama",
  "tika-vin11t3:178_2": "vacanāyā’’ti (pārā. 425) vuttanayena attānaṁ avacanīyaṁ karoti. Garukaṁ siyāti ettha",
  "tika-vin11t3:178_3": "‘‘tassā’’ti idaṁ ajjhāhāranayasambandhena labbhati. Tatrāyaṁ yojanā – dubbacajātiko",
  "tika-vin11t3:178_4": "yo bhikkhu uddesapariyāpanne sikkhāpade attānaṁ avacanīyaṁ karoti, tassa garukaṁ siyāti.",
  "tika-vin11t3:179_0": "Kiṁ vuttaṁ hoti? Yo bhikkhu attano dovacassataṁ passantehi, suṇantehi ca lajjibhikkhūhi",
  "tika-vin11t3:179_1": "‘‘mā āyasmā attānaṁ avacanīyaṁ akāsi…pe… aññamaññavuṭṭhāpanenā’’ti (pārā. 425) vuttanayena",
  "tika-vin11t3:179_2": "tikkhattuṁ vuttopi dukkaṭaṁ āpajjitvāpi na vissajjeti, ‘‘so bhikkhu saṅghamajjhampi",
  "tika-vin11t3:179_3": "ākaḍḍhitvā vattabbo’’ti (pārā. 426) vuttattā hatthe gahetvā ākaḍḍhitvāpi saṅghamajjhaṁ",
  "tika-vin11t3:179_4": "netvā tatheva tikkhattuṁ vutte dukkaṭaṁ āpajjitvāpi na vissajjeti, tassa dubbacajātikassa",
  "tika-vin11t3:179_5": "ñatticatutthāya kammavācāya kariyamāne samanubhāsanakamme tatiyāya kammavācāya yyakārappattāya",
  "tika-vin11t3:179_6": "pubbe vuttanayeneva ñattiyā dukkaṭaṁ, dvīhi kammavācāhi thullaccaye ca paṭippassambhayamāno",
  "tika-vin11t3:179_7": "saṅghādiseso hotīti vuttaṁ hoti.",
  "tika-vin11t3:180_0": "437.Dubbaceti ettha ‘‘sikkhāpade’’ti seso, tathā saṅghabhedakavaṇṇaneti etthāpi.",
  "tika-vin11t3:180_1": "Saṅghabhedo eva saṅghabhedako, taṁ vaṇṇeti kathetīti saṅghabhedakavaṇṇanaṁ, kiṁ taṁ?",
  "tika-vin11t3:180_2": "Sikkhāpadaṁ, tañca paṭhamameva saṅghabhedakasikkhāpadaṁ gahetabbaṁ, tasmiṁ vuttanayenāti",
  "tika-vin11t3:180_3": "yojanā. Yathāha aṭṭhakathāyaṁ ‘‘samuṭṭhānādīni paṭhamasaṅghabhedasadisānevā’’ti (pārā.",
  "tika-vin11t3:180_4": "aṭṭha. 2.425-426). ‘‘Sabbo vinicchayo’’ti etena idha dassitena ‘‘garukaṁ siyā’’ti",
  "tika-vin11t3:180_5": "etena saṅgahitaṁ saṅghādisesāvasānavinicchayaṁ vajjetvā ‘‘akate panā’’tiādigāthāttayena",
  "tika-vin11t3:180_6": "vuttaanāpattippakāre ca ‘‘idamekasamuṭṭhāna’’ntiādigāthāya vuttasamuṭṭhānādike ca atidisati.",
  "tika-vin11t3:181": "Dubbacakathāvaṇṇanā.",
  "tika-vin11t3:182_0": "438.Yo kuladūsako bhikkhu, so chandagāmitādīhi pāpento bhikkhuhi kamme kariyamāne",
  "tika-vin11t3:182_1": "taṁ chandagāmitādīhi pāpanaṁ accajanto garukaṁ phuse saṅghādisesaṁ āpajjatīti yojanā.",
  "tika-vin11t3:182_2": "‘‘Kuladūsakoti kulāni dūseti pupphena vā phalena vā cuṇṇena vā mattikāya vā dantakaṭṭhena",
  "tika-vin11t3:182_3": "vā veḷuyā vā vejjikāya vā jaṅghapesanikena vā’’ti (pārā. 437) vacanato saddhāsampannakulāni",
  "tika-vin11t3:182_4": "lābhaṁ nissāya pupphadānādīhi saṅgaṇhitvā tathā akarontesu lajjibhikkhūsu kulānaṁ",
  "tika-vin11t3:182_5": "saddhādūsanato kuladūsako, bhikkhu.",
  "tika-vin11t3:183_0": "Chandagāmitādīhi pāpentoti kuladūsanakammaṁ karontaṁ disvā vā sutvā vā avacanato",
  "tika-vin11t3:183_1": "āpajjitabbadukkaṭato muccanatthāya ‘‘āyasmā kho…pe… alante idha vāsenā’’ti vadante",
  "tika-vin11t3:183_2": "lajjī pesale bhikkhū ‘‘chandagāmino ca bhikkhū…pe… ekaccaṁ na pabbājentī’’ti chandagāmitādīhi",
  "tika-vin11t3:183_3": "catūhi agatigamanehi yojentoti attho. Kamme kariyamāneti yathāvuttanayena attānaṁ",
  "tika-vin11t3:183_4": "garahantānaṁ bhikkhūnaṁ kariyamānaṁ akkosanañca paribhāsanañca ye passanti, ye ca",
  "tika-vin11t3:183_5": "suṇanti, tehi ‘‘māyasmā evaṁ avaca, na ca bhikkhū chandagāmino…pe… alante idha vāsenā’’ti",
  "tika-vin11t3:183_6": "tikkhattuṁ vuccamānopi dukkaṭaṁ āpajjitvāpi appaṭinissajjantaṁ hatthe gahetvā ākaḍḍhitvā",
  "tika-vin11t3:183_7": "saṅghamajjhaṁ ānetvā ‘‘māyasmā evaṁ avacā’’tiādinā nayeneva punapi tikkhattuṁ vutte",
  "tika-vin11t3:183_8": "dukkaṭaṁ āpajjitvāpi appaṭinissajjantassa ñatticatutthāya kammavācāya samanubhāsanakamme",
  "tika-vin11t3:183_9": "kariyamāneti vuttaṁ hoti. Garukaṁ phuseti ñattiyā dukkaṭaṁ, dvīhi kammavācāhi thullaccaye",
  "tika-vin11t3:183_10": "ca paṭippassambhento tatiyakammavācāya ante yyakāre sampatte saṅghādisesaṁ āpajjatīti vuttaṁ hoti.",
  "tika-vin11t3:184_0": "439-40. ‘‘Kulāni dūseti pupphena vā’’tiādinā (pārā. 437) nayena vuttakuladūsanopakaraṇabhūtacuṇṇapaṇṇādīsu",
  "tika-vin11t3:184_1": "vinicchayaṁ dassetumāha ‘‘cuṇṇa’’ntiādi. Cuṇṇanti sirīsapaṇṇādicuṇṇaṁ. Paṇṇanti tambūlapaṇṇatālapaṇṇādikhāditabbākhāditabbapaṇṇaṁ.",
  "tika-vin11t3:184_2": "Phalanti tālapanasādiphalaṁ. Pupphanti campakādipupphaṁ. Veḷunti andoḷikāpāṭaṁ kiraṇḍādikaṁ",
  "tika-vin11t3:184_3": "veḷuṁ. Kaṭṭhanti gehadāruṁ, indhanañca. Mattikanti pākatikaṁ, pañcavaṇṇaṁ vā mattikaṁ.",
  "tika-vin11t3:185_0": "Attano santakaṁ, tāvakālikādivasena gahitaṁ vā cuṇṇaṁ…pe… mattikaṁ kulasaṅgahaṇatthāya",
  "tika-vin11t3:185_1": "dadato kuladūsanadukkaṭaṁ hotīti sambandho. Theyyāti corikā. ‘‘Dadato’’ti idaṁ sāmivacanaṁ",
  "tika-vin11t3:185_2": "‘‘kātabbo’’ti paccattavacanantaṁ visesitabbamapekkhitvā ‘‘dadanto’’ti vibhattivipariṇāmena",
  "tika-vin11t3:185_3": "paccattavacanantaṁ anuvattetabbaṁ. Kātabboti ettha kāretabboti attho. Iminā saṅghasantakaṁ,",
  "tika-vin11t3:185_4": "gaṇasantakaṁ, aññapuggalasantakañca cuṇṇādiṁ kulasaṅgahatthaṁ corikāya dento bhaṇḍagghena",
  "tika-vin11t3:185_5": "kāretabboti imaṁ vinicchayaṁ dasseti. Saṅghaññasantaketi saṅghaññasantakacuṇṇādiketi",
  "tika-vin11t3:185_6": "attho. Ettha añña-saddena gaṇapuggalānaṁ gahaṇaṁ.",
  "tika-vin11t3:186_0": "441.Saṅghikaṁ garubhaṇḍaṁ vāti saṅghasantakaṁ garubhaṇḍapahonakaṁ vā paṇṇādikaṁ.",
  "tika-vin11t3:186_1": "Senāsananiyāmitanti ‘‘ettakā phalarukkhādayo senāsane navakammatthāyā’’ti evaṁ niyamitaṁ",
  "tika-vin11t3:186_2": "vā. Issaravatāye vāti evakārena ‘‘theyyā’’ti idaṁ nivattitaṁ.",
  "tika-vin11t3:187_0": "442.Haritvā vāti attanāyeva haritvā vā. ‘‘Pupphaṁ dentassā’’ti iminā sambandho. Esa",
  "tika-vin11t3:187_1": "nayo uparipi. Harāpetvā vāti aññassa hatthe pesetvā vā. Pakkositvā vāti āmantetvā",
  "tika-vin11t3:187_2": "vā pakkosāpetvā vāti upalakkhaṇato labbhati. Āgatassa vāti attanā eva āgatassa vā.",
  "tika-vin11t3:187_3": "‘‘Kulasaṅgahaṇatthāyā’’ti vacanena ‘‘evarūpe adhippāye asati vaṭṭatī’’ti vuttattā",
  "tika-vin11t3:187_4": "‘‘cetiyaṁ pūjaṁ karontāpi ‘pūjessāmā’ti pupphāni gahetvā gacchantāpi tattha tattha",
  "tika-vin11t3:187_5": "sampattānaṁ cetiyapūjanatthāya denti, etampi pupphadānaṁ nāma na hotī’’tiādikaṁ (pārā.",
  "tika-vin11t3:187_6": "aṭṭha. 2.436-437) aṭṭhakathāgataṁ sabbaṁ vinicchayaṁ dassitaṁ hoti.",
  "tika-vin11t3:188_0": "443. Evaṁ ussaggaṁ dassetvā apavādaṁ dassetumāha ‘‘haritvā vā’’tiādi. ‘‘Harāpetvā’’ti",
  "tika-vin11t3:188_1": "iminā yojetabbassa vā-saddassa avuttasampiṇḍanatthatāya ‘‘pakkositvā vā pakkosāpetvā",
  "tika-vin11t3:188_2": "vā, āgatānaṁ vā’’ti ca saṅgayhati. Āgatassevāti evakārena haritvā dānādiṁ nivatteti.",
  "tika-vin11t3:189_0": "444.Tañcāti mātāpituādīnaṁ taṁ pupphadānañca. Vatthupūjatthanti ratanattayapūjanatthaṁ.",
  "tika-vin11t3:189_1": "Na panaññathāti aññena pakārena dātuṁ na vaṭṭati. Yena pakārena dātuṁ na vaṭṭati,",
  "tika-vin11t3:189_2": "koyaṁ pakāroti āha ‘‘sivādī’’tiādi. Sivādipūjanatthanti mahissarādidevatāpūjanatthañca.",
  "tika-vin11t3:189_3": "Maṇḍanatthanti piḷandhanatthaṁ. Evaṁ adātabbappakāraniyamanena ‘‘imaṁ vikkiṇitvā",
  "tika-vin11t3:189_4": "jīvikaṁ kappessantī’’ti mātāpituādīnaṁ dātuṁ vaṭṭatīti vadanti.",
  "tika-vin11t3:190": "445.‘‘Phalādīsu…pe… vinicchayo’’ti iminā ‘‘haritvā vā harāpetvā vā’’tiādinā pubbe vuttavinicchayo phalapaṇṇādīsu sabbattha samānoti dasseti.",
  "tika-vin11t3:191_0": "446.‘‘Pupphādibhājane’’ti pupphaphalādīnaṁ bhājanakāle. Sammatenāti pupphādibhājanatthaṁ",
  "tika-vin11t3:191_1": "khandhake vuttanayena saṅghena sammatena bhikkhunā. Assāti bhājanaṭṭhānaṁ āgatassa.",
  "tika-vin11t3:191_2": "Itarenāti saṅghasammutiṁ vinā pupphādīni bhājāpentena. Ñāpetvā dātabbanti sabbaṁ",
  "tika-vin11t3:191_3": "saṅghaṁ jānāpetvā dātabbaṁ.",
  "tika-vin11t3:192": "447.Upaḍḍhabhāvanti ekena bhikkhunā laddhabbabhāgato upaḍḍhaṁ. ‘‘Thokaṁ thoka’’nti iminā upaḍḍhatopi appataraṁ gahitaṁ.",
  "tika-vin11t3:193_0": "448.Paribbayavihīnassāti taṇḍulādijīvitavuttivayamūlarahitassa. Sampattissariyassāpīti",
  "tika-vin11t3:193_1": "attano samīpamupagatassa issarassa ca. ‘‘Dātabbaṁ tu sakaṁ phala’’nti iminā sambandho.",
  "tika-vin11t3:193_2": "‘‘Paribbayavihīnānaṁ, dātuṁ saparasantaka’’nti khuddasikkhāya āgataṁ, idha ‘‘sakaṁ",
  "tika-vin11t3:193_3": "phala’’nti vuttaṁ. Tattha paravacanena vissāsikānaṁ gahaṇaṁ, idha pana vissāsaggāhena",
  "tika-vin11t3:193_4": "gahetvā dīyamānampi sasantakamevāti ‘‘saka’’nti vuttanti gahetabbaṁ.",
  "tika-vin11t3:194_0": "449-50. Yatra saṅghārāme saṅghena phalarukkhaparicchedaṁ katvā katikā katāti yojanā,",
  "tika-vin11t3:194_1": "‘‘āgantukānaṁ ettakaṁ phalaṁ dātabba’’nti phalaparicchedaṁ katvā vā ‘‘ettakesu rukkhesu",
  "tika-vin11t3:194_2": "phalaṁ dātabba’’nti rukkhaparicchedaṁ katvā vā saṅghena katikā yena pakārena katāti",
  "tika-vin11t3:194_3": "attho. Tatrāgatassapīti evaṁ ṭhapitakatikavattaṁ taṁ saṅghārāmaṁ phalatthāya āgatassāpi.",
  "tika-vin11t3:195_0": "Yathāparicchedanti saṅghena tathākataphalarukkhaparicchedamanatikkamma. Dadatoti",
  "tika-vin11t3:195_1": "ocinitvā ṭhapitaphalaṁ, kappiyakārakehi ocināpetvā vā dentassa. Ocitaphale ca kappiyakārake",
  "tika-vin11t3:195_2": "ca asati phalatthāya āgatesu vattitabbavidhiṁ dassetumāha ‘‘dassetabbāpi vā’’tiādi.",
  "tika-vin11t3:195_3": "‘‘Vatvā’’ti seso. Ca-kāraṁ api-saddena ekato katvā ‘‘apicā’’ti yojanā. Evaṁ vatvā",
  "tika-vin11t3:195_4": "saṅghena paricchinnarukkhā dassetabbāti iminā ‘‘idha phalāni sundarāni, ito gaṇhathā’ti",
  "tika-vin11t3:195_5": "evaṁ pana na vattabba’’nti (pārā. aṭṭha. 2.436-437) aṭṭhakathā byatirekato dassitā hoti.",
  "tika-vin11t3:196_0": "451.‘‘Khaṇitvā’’ti etena ‘‘khaṇāpetvā’’ti idampi saṅgahitaṁ, ‘‘kappiyabhūmi’’nti",
  "tika-vin11t3:196_1": "vakkhamānattā pathavinti ettha ‘‘akappiya’’nti labbhati. Tenevāha ‘‘pācittiyenā’’ti.",
  "tika-vin11t3:196_2": "‘‘Mālāgaccha’’nti iminā pupphūpage taruṇagacche ca mallikāsumanādigumbagāgacche ca",
  "tika-vin11t3:196_3": "saṅgaṇhāti. Yathāha aṭṭhakathāya ‘‘taruṇakā hi puppharukkhāpi pupphagacchāpi ‘mālāvacchā’tveva",
  "tika-vin11t3:196_4": "vuccantī’’ti (pārā. aṭṭha. 2.431). Ādi-saddena phalūpagarukkhe ca bhesajjarase osadhagacche",
  "tika-vin11t3:196_5": "ca saṅgaṇhāti. ‘‘Ropāpane’’ti vakkhamānattā ‘‘saya’’nti idaṁ ‘‘ropane’’ti iminā yujjati.",
  "tika-vin11t3:197_0": "‘‘Sayaṁ khaṇitvā’’ti kasmā na yujjatīti? ‘‘Khaṇāpetvā’’ti vakkhamānassa abhāvā ca",
  "tika-vin11t3:197_1": "‘‘yo pana bhikkhu pathaviṁ khaṇeyya vā khaṇāpeyya vā, pācittiya’’nti (pāci. 85) vacanato",
  "tika-vin11t3:197_2": "khaṇāpane pācittiyena bhavitabbattā ca ‘‘khaṇitvā’’ti iminā ca khaṇanakhaṇāpanānaṁ",
  "tika-vin11t3:197_3": "dvinnameva gahetabbattā na yujjati. Kuladūsaneti kuladūsananimittaṁ. Akappiyapathaviṁ",
  "tika-vin11t3:197_4": "khaṇitvā, khaṇāpetvā ca sayaṁ mālāgacchādiropane kate assa mālāgacchādiropakassa",
  "tika-vin11t3:197_5": "bhikkhuno akappiyapathavīkhaṇanapaccayena pācittiyena saddhiṁ kuladūsane kuladūsananimittaṁ",
  "tika-vin11t3:197_6": "dukkaṭaṁ hotīti yojanā.",
  "tika-vin11t3:198_0": "452.‘‘Tathā’’ti iminā ‘‘sayaṁ ropane’’ti idaṁ vinā avasesappakāraṁ saṅgaṇhāti. ‘‘Akappiyena",
  "tika-vin11t3:198_1": "vākyenā’’ti idaṁ ‘‘akappiyapathaviṁ khaṇāpetvā’’ti iminā ca ‘‘ropāpane’’ti iminā",
  "tika-vin11t3:198_2": "ca yujjati. ‘‘Imaṁ bhūmiṁ khaṇa, imaṁ gacchaṁ ropehī’’tiādikaṁ akappiyaṁ vohāraṁ",
  "tika-vin11t3:198_3": "vatvā akappiyapathaviṁ khaṇāpetvā mālāgacchādiropanaṁ kārāpentassāpi tatheva pācittiyañca",
  "tika-vin11t3:198_4": "dukkaṭañca hotīti attho.",
  "tika-vin11t3:199_0": "Khaṇanaropanehi dvīhi pācittiyadukkaṭāni avasiṭṭhehi tadatthikehi sabbavohārapayogabhedehi",
  "tika-vin11t3:199_1": "kiṁ hotīti āha ‘‘sabbatthā’’tiādi. Kuladūsaneti nimitte, visaye vā bhummaṁ. Akappiyena",
  "tika-vin11t3:199_2": "vākyena pana pathaviṁ khaṇāpetvā akappiyena vākyena ropāpanepi tathā pācittiyena",
  "tika-vin11t3:199_3": "saha kuladūsane bhikkhuno dukkaṭaṁ vuttaṁ. Sabbattha ito paresupi tadatthikena sabbavohārabyāpāresu",
  "tika-vin11t3:199_4": "kuladūsananimittaṁ bhikkhuno dukkaṭaṁ vuttanti yojanā.",
  "tika-vin11t3:200_0": "453. Kappiyabhūmiyā attanā khaṇane, akappiyavohārena khaṇāpane ca pācittiyābhāvato",
  "tika-vin11t3:200_1": "dukkaṭaṁyeva vuttanti āha ‘‘ubhayattha cā’’tiādi. Ettha ‘‘eva’’nti seso, so yathāvuttamatthaṁ",
  "tika-vin11t3:200_2": "nigameti. Evaṁ yathāvuttanayena kappiyabhūmiyampi mālāgacchādiropanaropāpanasaṅkhātesu",
  "tika-vin11t3:200_3": "dvīsu ṭhānesu ca bhikkhuno dukkaṭaṁ vuttanti yojanā.",
  "tika-vin11t3:201_0": "454.Sadukkaṭāpācittīti ‘‘āvāṭaṁ khaṇa, gacchaṁ ropehī’’ti ekavāraṁ āṇatte bahū āvāṭe",
  "tika-vin11t3:201_1": "khaṇitvā bahūsu gacchesu ropitesupi āṇattiyā ekattā dukkaṭena saha pācittiyaṁ hotīti",
  "tika-vin11t3:201_2": "ayamattho akappiyabhūmiṁ sandhāya vutto. ‘‘Suddhaṁ vā dukkaṭa’’nti idaṁ akappiyabhūmiyaṁ",
  "tika-vin11t3:201_3": "kappiyena vohārena āvāṭaṁ khaṇāpakassa ca kappiyabhūmiyaṁ akappiyavohārena āvāṭaṁ",
  "tika-vin11t3:201_4": "khaṇāpakassa ca ‘‘imaṁ gacchaṁ ropehī’’ti ekavārāṇattapaccayā āpajjitabbaṁ kuladūsanadukkaṭaṁ sandhāya vuttaṁ.",
  "tika-vin11t3:202_0": "455.Kappiyeneva vākyenāti ettha kappiyavākyaṁ nāma ‘‘ettha āvāṭaṁ jāna, ettha āvāṭaṁ",
  "tika-vin11t3:202_1": "jānitabbaṁ, ettha āvāṭena bhavitabba’’nti evarūpaṁ vākyañca ‘‘imaṁ gacchaṁ ettha",
  "tika-vin11t3:202_2": "jāna, ayaṁ gaccho ettha jānitabbo’’tiādivākyañca. Evakārena akappiyavohārañca kappiyākappiyamissakavohārañca",
  "tika-vin11t3:202_3": "nivatteti. Pariyāyobhāsanimittakammaṁ pana ‘‘itarattayaṁ vaṭṭatī’’ti (pārā. aṭṭha.",
  "tika-vin11t3:202_4": "2.431) aṭṭhakathāvacanato vaṭṭati. Ubhayattha ca bhūmiyāti kappiyākappiyabhūmīsu",
  "tika-vin11t3:202_5": "dvīsu. Ropaneti ettha sambandhato, pakaraṇato ca ‘‘mālāgacchādīna’’nti labbhati.",
  "tika-vin11t3:203_0": "‘‘Vākyenā’’ti vuttattā ‘‘ropāpane’’ti vattabbo, ‘‘ropane’’ti kimatthamāhāti ce? Suddhakattuniddesena",
  "tika-vin11t3:203_1": "payojakassāpi saṅgahetabbato gāthābandhavasena vuttaṁ. Iminā uparigāthāya ‘‘sayaṁ",
  "tika-vin11t3:203_2": "ropetu’’nti ettha ‘‘saya’’nti iminā visesetvā ‘‘ropāpetu’’nti idaṁ nivatteti. ‘‘Paribhogatthāya",
  "tika-vin11t3:203_3": "hi kappiyabhūmiyaṁ vā akappiyabhūmiyaṁ vā kappiyavohārena ropāpane anāpattī’’ti (pārā.",
  "tika-vin11t3:203_4": "aṭṭha. 2.431) aṭṭhakathāvinicchayo imāya gāthāya saṅgahitoti veditabbo. Koci dosoti",
  "tika-vin11t3:203_5": "pācittiyañca dukkaṭañcāti vuttadosesu ekopi doso na vijjatīti attho.",
  "tika-vin11t3:204": "456-7.‘‘Sayaṁropetu’’nti idaṁ ‘‘ārāmādīnamatthāyā’’ti iminā sambandhitabbaṁ.",
  "tika-vin11t3:205_0": "Ādi-saddena vanādiṁ saṅgaṇhāti. Sayaṁ ropitassa vāti ettha vā-saddena ‘‘ropāpitassā’’ti",
  "tika-vin11t3:205_1": "idaṁ saṅgaṇhāti, etassa visesanatthaṁ ‘‘kappiyena vohārenā’’ti pāṭhaseso. Ayaṁ pana",
  "tika-vin11t3:205_2": "vinicchayo ‘‘ārāmatthāya pana vanatthāya ca chāyatthāya ca akappiyavohāramattameva",
  "tika-vin11t3:205_3": "na vaṭṭati, sesaṁ vaṭṭatī’’ti (pārā. aṭṭha. 2.431) aṭṭhakathāgatanayena veditabbo.",
  "tika-vin11t3:205_4": "Anto ārāmabhūsanatthāya, bahi araññatthāya viya chāyatthāya suddhacittena ‘‘imaṁ",
  "tika-vin11t3:205_5": "jānā’’tiādikappiyavohārena ropāpitarukkhe ca kappiyabhūmiyañca attanā kate vā akappiyavohārena",
  "tika-vin11t3:205_6": "kārāpite vā akappiyabhūmiyañca kappiyavohārena attanā kārāpite vā aññehi kate vā",
  "tika-vin11t3:205_7": "āvāṭe attanā ropite rukkhe ca phalaṁ paribhuñjituṁ icchati ce, paribhuñjituṁ vaṭṭatīti attho.",
  "tika-vin11t3:206_0": "Ārāmādīnamatthāya kappiyabhūmiyaṁ sayaṁ ropitassa vā kappiyabhūmiyaṁ vā akappiyabhūmiyaṁ",
  "tika-vin11t3:206_1": "vā kappiyavohārena ropāpitassa vā rukkhassa yañca phalaṁ, taṁ phalaṁ paribhuñjituṁ",
  "tika-vin11t3:206_2": "bhikkhūnaṁ vaṭṭatīti yojanā. Katthaci potthakesu ‘‘ārāmādīnamatthāyā’’ti gāthāya",
  "tika-vin11t3:206_3": "likhitaṭṭhāne ‘‘kulasaṅgahaṇatthāyā’’tiādigāthā dissati. Sā pāḷikkamaviruddhattā",
  "tika-vin11t3:206_4": "aṭṭhānappayuttā, ‘‘pupphāna’’ntiādigāthāya purato vuccamānā pana ṭhānappayuttā hoti.",
  "tika-vin11t3:207_0": "458.Sabbatthāti ārāmādiatthāya pubbe viya attanā ropitesu, ropāpitesu ca sabbesu",
  "tika-vin11t3:207_1": "mālāgacchādīsu. Akappiyodakeneva pācittīti ‘‘yo pana bhikkhu jānaṁ sappāṇakaṁ udakaṁ",
  "tika-vin11t3:207_2": "tiṇaṁ vā mattikaṁ vā siñceyya vā siñcāpeyya vā, pācittiya’’nti (pāci. 140) vuttā",
  "tika-vin11t3:207_3": "pācitti eva, na dukkaṭanti attho.",
  "tika-vin11t3:208": "459. Idāni dukkaṭena saddhiṁ pācittiyavisayaṁ dasseti ‘‘kula…pe… dukkaṭa’’nti. Siñcatoti kappiyodakeneva siñcato, siñcāpayato ca.",
  "tika-vin11t3:209_0": "460.Tesaṁyeva dvinnaṁ pana atthāyāti kuladūsanaparibhogānaṁ dvinnamatthāya. Siñcane",
  "tika-vin11t3:209_1": "siñcāpaneti ettha ‘‘mālāgacchādīna’’nti pakaraṇato labbhati. Dukkaṭanti ettha ‘‘kevala’’nti seso.",
  "tika-vin11t3:210_0": "461.Ocināpaneti aññehi pupphānaṁ ocināpane. Sayamocinane cāpīti attanāva ocinane",
  "tika-vin11t3:210_1": "ca. Sapācittiyadukkaṭanti ‘‘bhūtagāmapātabyatāya pācittiya’’nti (pāci. 90) vuttattā",
  "tika-vin11t3:210_2": "pupphocinanahetu pācittiyañca kuladūsanadukkaṭañca hotīti vuttaṁ hoti.",
  "tika-vin11t3:211_0": "462. Pūjādiatthāya, kulasaṅgahatthāya ca pupphānaṁ ocinanaocināpanāni kārāpentassa",
  "tika-vin11t3:211_1": "āpattiyā āpajjanappakāraṁ dassetumāha ‘‘pupphāna’’nti. ‘‘Pupphānaṁ gaṇanāya pācittiyaṁ",
  "tika-vin11t3:211_2": "hotī’’ti vuttattā pupphamocinatoti ettha ‘‘visuṁ visu’’nti seso. Ekekapupphaṁ ocinantassa",
  "tika-vin11t3:211_3": "pupphagaṇanāya pācittiyaṁ hotīti attho. ‘‘Ekena payogena bahūni pupphāni ocinantassa",
  "tika-vin11t3:211_4": "pana payogagaṇanāya hotī’’ti aṭṭhakathāyaṁ vuttaṁ idha byatirekato labbhati. ‘‘Ocinato’’ti",
  "tika-vin11t3:211_5": "iminā ‘‘ocināpayato’’ti idañca kiriyāsāmaññe visesassa antogadhabhāvato vā upalakkhaṇato vā dassitanti.",
  "tika-vin11t3:212_0": "Tattha ca pupphāni visuṁ visuṁ vatvā ocināpentassa pupphānaṁ gaṇanāya hotīti idameva",
  "tika-vin11t3:212_1": "āpajjati. Ekavāramāṇattena bahūni pupphāni bahūsu ca vāresu ocitesu āṇattigaṇanāya",
  "tika-vin11t3:212_2": "hotīti vinicchayo daṭṭhabbo. Idaṁ sabbappakāraṁ anantaravuttagāthāya dassitavidhimhi",
  "tika-vin11t3:212_3": "ca daṭṭhabbanti ñāpetumāha ‘‘kulatthaṁ ce sadukkaṭā’’ti. Kulatthanti kulasaṅgahatthaṁ.",
  "tika-vin11t3:212_4": "‘‘Sadukkaṭā’’ti vuttattā pācittiyañca dukkaṭañca pupphagaṇanāya hotīti siddhaṁ. Yathāha",
  "tika-vin11t3:212_5": "aṭṭhakathāyaṁ ‘‘pupphagaṇanāya dukkaṭapācittiyānī’’ti (pārā. aṭṭha. 2.431).",
  "tika-vin11t3:213": "463. Ganthanaṁ gantho, tena nibbattaṁ ganthimaṁ. Esa nayo sabbattha. Ganthimādisarūpaṁ sayameva vakkhati. Saṅgahaṇaṁ saṅgaho, pupphānaṁ saṅgahoti viggaho.",
  "tika-vin11t3:214_0": "464. Imāni ganthimādīni sarūpato dassetumāha ‘‘tattha daṇḍena daṇḍaṁ vā’’tiādi. Tattha",
  "tika-vin11t3:214_1": "tatthāti tesu chasu pupphasaṅgahesu. ‘‘Daṇḍena daṇḍaṁ vā’’ti idaṁ sadaṇḍauppalādikusumaṁ",
  "tika-vin11t3:214_2": "sandhāyāha. ‘‘Vaṇṭenapi ca vaṇṭaka’’nti idaṁ savaṇṭakarattakusumādiṁ sandhāyāha.",
  "tika-vin11t3:214_3": "Karaṇaṁ sabbanti kataṁ sabbaṁ. Idha sabbattha kappiyavidhivibhāgaṁ ‘‘sabbameta’’miccādigāthāyaṁ vakkhati.",
  "tika-vin11t3:215_0": "465.Suttādīhi gopphetvāti ettha ‘‘vassikapupphādīnī’’ti seso. Suttena vā kadalivākādīhi",
  "tika-vin11t3:215_1": "vā vassikādipupphe ganthitvā katapupphavikāro gopphimaṁ nāma. Ekato vaṇṭāni yassāti",
  "tika-vin11t3:215_2": "viggaho. Ubhatovaṇṭikāti etthāpi eseva nayo. Appatthe vā sakatthe vā ka-kāro daṭṭhabbo.",
  "tika-vin11t3:215_3": "Itthiliṅgavisaye ka-kārato pubbākārassa i-kārādeso.",
  "tika-vin11t3:216_0": "Sabbapupphānaṁ vaṇṭāni ekadisāya katvā ganthitapupphāvali ekatovaṇṭikā nāma, vaṇṭāni",
  "tika-vin11t3:216_1": "ubhayadisāya katvā ganthitapupphāvali ubhatovaṇṭikā nāmāti taṁ gopphimaṁ evaṁ duvidhaṁ",
  "tika-vin11t3:216_2": "hotīti attho. ‘‘Vākaṁ vā valliṁ vā rajjuṁ vā diguṇaṁ katvā tattha nīpakadambādivaṇṭarahitāni",
  "tika-vin11t3:216_3": "pupphāni veṭhetvā gahaṇaṁ gopphimaṁ nāmā’’ti (pārā. aṭṭha. 2.431 atthato samānaṁ)",
  "tika-vin11t3:216_4": "aṭṭhakathāya vuttaṁ.",
  "tika-vin11t3:217_0": "466.Bundesūti mūlesu. Makulādikanti ettha ādi-saddena vaṇṭarahitamadhukādipupphañca",
  "tika-vin11t3:217_1": "vaṇṭasahitamallikādipupphañca saṅgahitaṁ. Sūciādīhīti ettha ādi-saddena tālahīrādiṁ",
  "tika-vin11t3:217_2": "saṅgaṇhāti . Mālāvikatīti pupphamālāvikati. Sūciādīhi makulādikaṁ pupphaṁ bundesu",
  "tika-vin11t3:217_3": "vijjhitvā āvutā mālāvikati vedhimaṁ nāmāti vuccatīti yojanā.",
  "tika-vin11t3:218_0": "467.‘‘Veṭhimaṁ nāma pupphadāmapupphahatthakesu daṭṭhabba’’nti (pārā. aṭṭha. 2.431)",
  "tika-vin11t3:218_1": "aṭṭhakathāya dassitappakāresu paṭhamappakāraṁ dasseti ‘‘veṭhetvā kataṁ mālāguṇehi",
  "tika-vin11t3:218_2": "vā’’ti. Dhammadesanāya vā paṭimāya vā dhātuyā vā pūjaṁ kattukāmā muddhani ujukaṁ",
  "tika-vin11t3:218_3": "katvā mālādāmakalāpaṁ olambitvā agge ghaṭikākāradassanatthaṁ mālāvaliyo anekakkhattuṁ",
  "tika-vin11t3:218_4": "parikkhipantā veṭhenti, idaṁ evarūpaṁ mālāguṇakaraṇampi veṭhimaṁ nāmāti vuttaṁ hoti.",
  "tika-vin11t3:219_0": "Aññappakāraṁ dasseti ‘‘vākādīhi ca baddhaṁ vā’’ti, ‘‘bandhitvā’’tipi pāṭho, ‘‘kata’’nti",
  "tika-vin11t3:219_1": "iminā sambandho. Ekacce uppalādidīghadaṇḍakusumāni aṭṭha vā nava vā dasa vā kalāpaṁ",
  "tika-vin11t3:219_2": "katvā tesameva daṇḍānaṁ vākehi vā aññena yena kenaci daṇḍakagge ṭhapetvā vā visuṁ",
  "tika-vin11t3:219_3": "vā bandhitvā uppalahatthādiṁ karonti, tañca veṭhimaṁ nāmāti vuttaṁ hoti. Etaṁ dvayampi na vaṭṭati.",
  "tika-vin11t3:220_0": "Kappiyakārakehi ocinitvā ṭhapitapupphāni sāṭake pakkhipitvā bhaṇḍikaṁ katvā bandhituṁ",
  "tika-vin11t3:220_1": "na vaṭṭati. Tesuyeva pupphesu acchinnena daṇḍena vā tasmiṁyeva daṇḍe acchinnavākena",
  "tika-vin11t3:220_2": "vā kalāpaṁ katvā bandhituṁ, aṁsabhaṇḍikāya pakkhipitvā gahetuñca vaṭṭati. Yathāha",
  "tika-vin11t3:220_3": "aṭṭhakathāyaṁ ‘‘tesaṁyeva pana vākena vā daṇḍena bandhituṁ aṁsabhaṇḍikaṁ vā kātuṁ",
  "tika-vin11t3:220_4": "vaṭṭatī’’ti. ‘‘Vākena vā daṇḍena vā’ti ca idaṁ acchinditvā parikkhipitvā bandhanaṁ",
  "tika-vin11t3:220_5": "sandhāya vadantī’’ti sīhaḷagaṇṭhipade vuttaṁ. Padumādipupphāni padumādipaṇṇesu nāḷehi",
  "tika-vin11t3:220_6": "pavesetvā nāḷehi bahi katvā paṇṇena pupphāni paṭicchādetvā paṇṇagge bandhituṁ vaṭṭati.",
  "tika-vin11t3:220_7": "‘‘Daṇḍe pana bandhituṁ na vaṭṭatī’’ti (pārā. aṭṭha. 2.431) ca aṭṭhakathāyameva vuttaṁ.",
  "tika-vin11t3:221_0": "468.Pupphamālāhi pūraṇeti pupphāvalīhi pūraṇe. Idaṁ kattha labbhatīti āha ‘‘bodhi’’ntiādi.",
  "tika-vin11t3:221_1": "Pupphapaṭaṁ nāma mālāvaliyo tantaṁ viya pasāretvā vatthaṁ vāyantehi viya tiriyañca",
  "tika-vin11t3:221_2": "mālāvalīhi vāyitapaṭaṁ vuccati. Idaṁ pupphapaṭaṁ mālāvalīhi dīghaso pūraṇaṁ sandhāya",
  "tika-vin11t3:221_3": "purime gahitaṁ, tiriyato vāyanaṁ sandhāya vakkhamāne vāyimepi gahitanti punaruttābhāvo",
  "tika-vin11t3:221_4": "veditabbo. Paṭādīnanti ādi-saddena cetiyadhātukaraṇḍakavedikādīnaṁ gahaṇaṁ.",
  "tika-vin11t3:222_0": "Parikkhepesu labbhatīti bodhikkhandhādīnaṁ punappunaṁ parikkhipanesu labbhati. Bodhikkhandhādayo",
  "tika-vin11t3:222_1": "pupphāvalīhi parikkhipantehi paṭhamavaddhaṭṭhāne pupphāvaliyā anatikkāmite purimaṁ",
  "tika-vin11t3:222_2": "nāma ṭhānaṁ yāva pāpuṇāti, tāva aññena gahetvā parikkhipantena āharitvā punapi tasmiṁ",
  "tika-vin11t3:222_3": "ṭhāne patte aññassa dānavasena bodhikkhandhaṁ, cetiyaṁ, dhātukaraṇḍakaṁ vā pupphakañcukena",
  "tika-vin11t3:222_4": "chādetuṁ vaṭṭatīti aṭṭhakathāya vuttaṁ. Sacepi dveyeva bhikkhū ubhosu passesu ṭhatvā",
  "tika-vin11t3:222_5": "pariyāyena haranti, vaṭṭatiyevāti vadanti. Pupphapaṭavāyanatthaṁ pasāriyamānapupphāvalīsu",
  "tika-vin11t3:222_6": "ca eseva vinicchayo.",
  "tika-vin11t3:223_0": "Dīghapupphāvaliṁ nāgadantesu pakkhipitvā puna pakkhipituṁ na vaṭṭati. ‘‘Nāgadantesu",
  "tika-vin11t3:223_1": "pana pupphavalayaṁ pavesetuṁ vaṭṭatī’’ti vuttattā aññehi valayaṁ katvā dinnapupphāvalivalayaṁ",
  "tika-vin11t3:223_2": "dhātukaraṇḍathupikāya pavesetuṁ vaṭṭati. ‘‘Mālāguṇehi pana bahūhipi kataṁ pupphadāmaṁ",
  "tika-vin11t3:223_3": "labhitvā āsanamatthakādīsu bandhituṁ vaṭṭatī’’ti vuttattā pupphadāmapupphāvalīnaṁ",
  "tika-vin11t3:223_4": "puppharahitāya suttakoṭiyā rajjudaṇḍādīsu bandhituṁ vaṭṭati.",
  "tika-vin11t3:224_0": "469.Puppharūpaṁ nāma ‘‘gopphimapuppheheva hatthiassādirūpakāni karonti, tānipi vāyimaṭṭhāne",
  "tika-vin11t3:224_1": "tiṭṭhantī’’ti (pārā. aṭṭha. 2.431) vuttattā taṁtaṁrūpasaṇṭhānaṁ katvā pupphāvaliyo",
  "tika-vin11t3:224_2": "nivesetvā kariyamānaṁ hatthiassādirūpaṁ. Imasmiṁ aṭṭhakathāpāṭhe ‘‘tānipi vāyimaṭṭhāne",
  "tika-vin11t3:224_3": "tiṭṭhantī’’ti vuttattā ca ‘‘aññehi kataparicchede pana pupphāni ṭhapentena hatthiassādirūpakampi",
  "tika-vin11t3:224_4": "kātuṁ vaṭṭatī’’ti (pārā. aṭṭha. 2.431) aṭṭhakathāpāṭhassa sāratthadīpaniyaṁ ‘‘pupphāni",
  "tika-vin11t3:224_5": "ṭhapentenāti aganthitāni pākatikapupphāni ṭhapentena. Pupphadāmaṁ pana pūjanatthāya",
  "tika-vin11t3:224_6": "bhūmiyaṁ ṭhapentena phusāpetvā vā aphusāpetvā vā diguṇaṁ katvā ṭhapetuṁ na vaṭṭatī’’ti",
  "tika-vin11t3:224_7": "(sārattha. ṭī. 2.431) vuttattā ca imaṁ hatthiādirūpaṁ pūrentena mālāvaliṁ aññehi",
  "tika-vin11t3:224_8": "kataparicchede sambandhitvā pāsāṇaāsanamañcapīṭhahatthirūpādimatthake ṭhapetvā pūjanappakāro",
  "tika-vin11t3:224_9": "vāyimanti viññāyati.",
  "tika-vin11t3:225_0": "Pupphapaṭanti pubbe vuttappakāraṁ pupphapaṭaṁ pūrentena ekāpi pupphāvali parivattetvā",
  "tika-vin11t3:225_1": "na ṭhapetabbā, vāyantena aññehi pūritepi ekāpi pupphāvali na pātetabbā, idaṁ pūrimavāyimānaṁ",
  "tika-vin11t3:225_2": "nānākaraṇaṁ. Ādiggahaṇena pupphajālaṁ saṅgaṇhāti, taṁ karontassa jālacchiddagaṇanāya",
  "tika-vin11t3:225_3": "dukkaṭaṁ hoti. ‘‘Bhitticchattabodhitthambhādīsupi eseva nayo’’ti vuttattā chattādīsu",
  "tika-vin11t3:225_4": "ca pupphajālaṁ na dātabbaṁ.",
  "tika-vin11t3:226_0": "470. Imassa sikkhāpadassa sādhāraṇattā ‘‘bhikkhūnaṁ bhikkhunīnañcā’’ti āha. Buddhassapīti",
  "tika-vin11t3:226_1": "ettha pi-saddo sambhāvane, ‘‘pūjattha’’nti vattabbaṁ, buddhassa pūjatthāyapi kātuṁ",
  "tika-vin11t3:226_2": "vā kārāpetuṁ vā na vaṭṭatīti attho. Dhammasaṅgharatanānipi upalakkhaṇato saṅgayhanti.",
  "tika-vin11t3:226_3": "Sese kimeva vattabbanti byatirekattho.",
  "tika-vin11t3:227_0": "471.‘‘Tathā’’ti iminā ‘‘sayaṁ parehi vā kārāpetuṁ bhikkhūnañca bhikkhunīnañca buddhassapī’’ti",
  "tika-vin11t3:227_1": "anantaragāthāya vuttamatidisati. Kalambakanti dvinnaṁ dhanukānamantare olambakadāmaṁ.",
  "tika-vin11t3:227_2": "Yathāha aṭṭhakathāyaṁ ‘‘kalambakoti aḍḍhacandanāgadantantare ghaṭikādāmaolambako",
  "tika-vin11t3:227_3": "vutto’’ti (pārā. aṭṭha. 2.431). Ettha ca ghaṭikādāmaolambako nāma ante ghaṭikākārayutto",
  "tika-vin11t3:227_4": "yamakadāmaolambako. Kātunti bandhituṁ na vaṭṭatīti yojanā. Ekekapupphadāmaṁ pana",
  "tika-vin11t3:227_5": "nikkhantasuttakoṭiyā pabandhitvā olambituṁ vaṭṭati. Pupphadāmadvayaṁ saṅghaṭitukāmenapi",
  "tika-vin11t3:227_6": "nikkhantasuttakoṭiyāva suttakoṭi saṅghaṭituṁ vaṭṭati. Aḍḍhacandakameva vāti ‘‘aḍḍhacandākārena",
  "tika-vin11t3:227_7": "mālāguṇaparikkhepo’’ti aṭṭhakathāya vuttasarūpaṁ vā.",
  "tika-vin11t3:228_0": "Ettha ca aḍḍhacandākārena mālāguṇaparikkhepo nāma aḍḍhacandākārena mālāguṇassa punappunaṁ",
  "tika-vin11t3:228_1": "haraṇapaccāharaṇavasena pūretvā parikkhipanaṁ. Teneva taṁ pūrime paviṭṭhaṁ. Tasmā",
  "tika-vin11t3:228_2": "etampi aḍḍhacandākāraṁ punappunaṁ haraṇapaccāharaṇavasena pūritaṁ na vaṭṭati, ekavāraṁ",
  "tika-vin11t3:228_3": "pana aḍḍhacandākārena mālāguṇaṁ harituṁ vaṭṭatīti vadanti. Kātuṁ na vaṭṭatīti sambandho.",
  "tika-vin11t3:228_4": "‘‘Tadubhayampi pūrimeyeva paviṭṭha’’nti (pārā. aṭṭha. 2.431) aṭṭhakathāyaṁ vuttaṁ.",
  "tika-vin11t3:228_5": "Aññehi pūritanti aññehi āyataṁ pasāretvā pūritaṁ pupphapaṭaṁ. Vāyitumpi cāti tiriyaṁ",
  "tika-vin11t3:228_6": "ekapupphāvalimpi vāyituṁ ‘‘na vaṭṭatī’’ti imināva sambandho.",
  "tika-vin11t3:229_0": "472.Piṭṭhakācamayanti taṇḍulapiṭṭhādīhi katañceva kācamattikāya ca kataṁ pupphadāmaṁ.",
  "tika-vin11t3:229_1": "Bheṇḍupupphamayampi cāti bheṇḍudaṇḍakehi mallikāsumanacampakādisadisaṁ katvā chiddehi",
  "tika-vin11t3:229_2": "katadāmañca. ‘‘Geṇḍupupphamaya’’ntipi likhanti. Kharapattamayanti ettha kharapattaṁ",
  "tika-vin11t3:229_3": "nāma kuṅkuṭṭhakhacitaṁ pupphapaṭanti vadanti. Kātunti ganthanaganthāpanādīni kātuṁ.",
  "tika-vin11t3:229_4": "Bheṇḍukharapattadāmānaṁ paṭikkhittattā celādīhi katadāmampi na vaṭṭati akappiyānulomattāti vadanti.",
  "tika-vin11t3:230_0": "473.Hīrādīhīti tālanāḷikerahīrādīhi. Ādi-saddena tiṇasalākādiṁ saṅgaṇhāti. Paṭākatthanti",
  "tika-vin11t3:230_1": "paṭākākārena pūjanatthaṁ. ‘‘Vijjhantassā’’ti iminā kaṇṭakehi vijjhanaṁ, hīrādīhi",
  "tika-vin11t3:230_2": "āvuṇanañca saṅgahitaṁ.",
  "tika-vin11t3:231_0": "475.Asokapiṇḍiādīnanti asokapupphamañjarikādīnaṁ. Ādi-saddena aṭṭhakathāyaṁ (pārā.",
  "tika-vin11t3:231_1": "aṭṭha. 2.431) eteheva saddhiṁ dassitaṁ jālavitānaṁ, chiddāni dassetvā katavedikā,",
  "tika-vin11t3:231_2": "nāgadantakaṁ, pupphacaṅkoṭakāpidhānaṁ, tālapaṇṇavalayādiñca saṅgaṇhāti. Dhammarajjuyāti",
  "tika-vin11t3:231_3": "ettha sāratthadīpaniyaṁ ‘‘dhammarajju nāma cetiyaṁ vā bodhiṁ vā pupphapavesanattha",
  "tika-vin11t3:231_4": "āvajjitvā baddharajjū’ti mahāgaṇṭhipade, majjhimagaṇṭhipade ca vuttaṁ, tasmā tathā",
  "tika-vin11t3:231_5": "baddhāya rajjuyā cetiyassa ca antare pupphāni pavesetuṁ vaṭṭatīti viññāyati. Gaṇṭhipade",
  "tika-vin11t3:231_6": "pana ‘dhammarajjunti sithilavaṭṭitaṁ rajjuṁ katvā bodhiṁ vā cetiyaṁ vā parikkhipitvā",
  "tika-vin11t3:231_7": "dhammāsane vā lambitvā tattha pupphāni pavesentī’ti vuttaṁ, tasmā sithilavaṭṭitāya",
  "tika-vin11t3:231_8": "rajjuyā antarepi pupphāni pavesetuṁ vaṭṭatīti viññāyati, vīmaṁsitvā yuttataraṁ gahetabbaṁ.",
  "tika-vin11t3:231_9": "Ubhayatthāpi panettha nevatthi virodhoti amhākaṁ khantī’’ti (sārattha. ṭī. 2.431) likhitaṁ.",
  "tika-vin11t3:232_0": "476.Vijjhantassapīti pi-saddena dhammāsanavitānādīsu pupphapūjanatthaṁ sayaṁ kaṇṭakahīrādippavesanaṁ",
  "tika-vin11t3:232_1": "saṅgaṇhāti. ‘‘Vitānādīsu pupphapūjanatthaṁ kaṇṭakahīrādippavesanaṁ na vaṭṭatī’ti",
  "tika-vin11t3:232_2": "idaṁ aṭṭhakathācariyappamāṇato gahetabba’’nti sāratthadīpaniyaṁ vuttaṁ.",
  "tika-vin11t3:233_0": "477.Kappiyavacanaṁ nāma ‘‘evaṁ jāna, evaṁ kate sobheyya, yathā etāni pupphāni na",
  "tika-vin11t3:233_1": "vikiriyanti, tathā karohī’’tiādi (pārā. aṭṭha. 2.431) aṭṭhakathāgataṁ kappiyavacanaṁ.",
  "tika-vin11t3:233_2": "Vatthupūjaneti ratanattayapūjane. Nimittādīsu nimittaṁ nāma pupphāni ca ganthanavāke",
  "tika-vin11t3:233_3": "ca gahetvā ganthituṁ jānantānaṁ samīpe ṭhapanaṁ. Obhāso nāma ‘‘tumhehi piḷandhitakusumāni",
  "tika-vin11t3:233_4": "kasmā na vikirantī’’ti vutte ‘‘ganthitattā’’ti ce vadati, nanu pūjanakapupphāni ganthituṁ",
  "tika-vin11t3:233_5": "na vaṭṭatītiādivacanāni. Pariyāyo nāma paṇḍitehi pupphāni yathā na vikiriyanti, tathā",
  "tika-vin11t3:233_6": "ganthitvā pūjetuṁ manāpantiādivacanaṁ. Pakāsitā aṭṭhakathāyaṁ.",
  "tika-vin11t3:234_0": "478. ‘‘Kulāni dūseti pupphena vā’’tiādipāṭhe (pārā. 437) ‘‘vejjikāya vā jaṅghapesanikena",
  "tika-vin11t3:234_1": "vā’’ti (pārā. 437) vuttaṁ vejjakammādiṁ kuladūsanato visuṁ katvā ‘‘na kevalaṁ…pe…",
  "tika-vin11t3:234_2": "kudācana’’nti kasmā vuttanti? Visuṁ kātuṁ na vuttaṁ. Yojanā panettha evaṁ veditabbā",
  "tika-vin11t3:234_3": "‘‘na kevalamidameva vuttappakāraṁ pupphadānādikuladūsanaṁ kudācanaṁ akattabbaṁ, atha",
  "tika-vin11t3:234_4": "kho vejjakammādi kuladūsanampi kudācanaṁ na kattabba’’nti. Vejjakammādīti ettha ādi-saddena",
  "tika-vin11t3:234_5": "vakkhamānaparittodakasuttadānaanāmaṭṭhapiṇḍadānadūteyyajaṅghapesanike saṅgaṇhāti.",
  "tika-vin11t3:235_0": "479. ‘‘Kudācanaṁ na kattabba’’nti sāmaññena nisedhetvā idāni ‘‘kattabba’’miccādinā",
  "tika-vin11t3:235_1": "apavādavidhiṁ dasseti. Pañcannaṁ sahadhamminanti bhikkhubhikkhunisikkhamānasāmaṇerasāmaṇerīnaṁ",
  "tika-vin11t3:235_2": "pañcannaṁ saha saddhiṁ caritabbo pabbajjāsāsanadhammo etesaṁ atthīti ‘‘sahadhammikā’’ti",
  "tika-vin11t3:235_3": "saṅkhaṁ gatānaṁ. Akataviññattiṁ katvāpīti aññātakaappavārite bhesajjaṁ yācitvāpi",
  "tika-vin11t3:235_4": "‘‘vadeyyātha bhante yenattho’’ti evaṁ akataṭṭhāne viññatti akataviññatti. Attano",
  "tika-vin11t3:235_5": "dhaneti sasantakavisaye.",
  "tika-vin11t3:236_0": "480.‘‘Tathā’’ti sahadhammikānaṁ vuttamatidisati. Tadupaṭṭhākajantunoti tesaṁ dvinnaṁ",
  "tika-vin11t3:236_1": "mātāpitūnaṁ veyyāvaccakarassa. Bhaṇḍukassāti gihiliṅge ṭhitassāpi pabbajjāpekkhassa.",
  "tika-vin11t3:236_2": "Attano veyyāvaccakarassapīti attano kammakarassapi. Ettakānañca janānaṁ pañcasahadhammikānaṁ",
  "tika-vin11t3:236_3": "viya akataviññattiyāpi bhesajjaṁ kātabbanti vuttaṁ hoti.",
  "tika-vin11t3:237_0": "481.Jeṭṭhabhātāti attano pubbajo bhātā. Kaniṭṭhoti anujo bhātā. Tathā bhaginiyo duveti",
  "tika-vin11t3:237_1": "jeṭṭhakaniṭṭhā dve bhaginiyo. Cūḷamātāti mātu kaniṭṭhā. Cūḷapitāti pitu kaniṭṭho.",
  "tika-vin11t3:237_2": "Mahāmātāti mātu jeṭṭhā. Mahāpitā pitu jeṭṭhabhātā.",
  "tika-vin11t3:238": "482.Pitucchāti pitubhaginī jeṭṭhakaniṭṭhā. Mātuloti mātu bhātā. Jeṭṭhakaniṭṭhe dve pitucchā , dve mātule ca ekato katvā ‘‘dasā’’ti vuttaṁ. Bhesajjaṁ kātuṁ vaṭṭatīti sambandho.",
  "tika-vin11t3:239": "484. ‘‘Dassanti me ime’’ti ābhogaṁ katvā vā dātabbanti yojanā.",
  "tika-vin11t3:240_0": "485.Etesaṁ dasannaṁ ñātīnaṁ. Yāva sattamā kulāti ettha kulaparicchedo kathaṁ gahetabboti?",
  "tika-vin11t3:240_1": "‘‘Saputtadāraṁ bhātu kuṭumbaṁ ekaṁ kulaṁ, evaṁ tassa puttassa vā dhītu vā kuṭumbaṁ",
  "tika-vin11t3:240_2": "ekaṁ kula’’nti evamādinā nayena yāva sattamā kulaparivaṭṭā gahetabbā. ‘‘Saputtapatibhaginiyā",
  "tika-vin11t3:240_3": "kuṭumbaṁ ekaṁ kulaṁ, tathā tassa puttassa vā dhītu vā kuṭumbaṁ ekaṁ kula’’ntiādinā",
  "tika-vin11t3:240_4": "nayena yāva sattamā kulaparivaṭṭā gahetabbā. Cūḷamātādīnampi kulaparamparā iminā",
  "tika-vin11t3:240_5": "niyāmena gahetabbāti vadanti. Kuladūsanaṁ na rūhatīti ‘‘dātuṁ pupphaṁ panaññassa,",
  "tika-vin11t3:240_6": "āgatasseva ñātino’’tiādinā (vi. vi. 443) nayena kathitavidhinā etesu pavattantassa",
  "tika-vin11t3:240_7": "kuladūsanaṁ na ruhatīti vuttaṁ hoti.",
  "tika-vin11t3:241": "486.Bhātujāyāti attano jeṭṭhassa vā kaniṭṭhassa vā bhātu bhariyā. Bhaginisāmikoti attano jeṭṭhāya vā kaniṭṭhāya vā bhaginiyā sāmiko.",
  "tika-vin11t3:242_0": "487.Bhātunoti jeṭṭhassa, kaniṭṭhassa ca bhātuno. Anu pacchā jātāti anujā, kaniṭṭhabhaginī.",
  "tika-vin11t3:242_1": "‘‘Anujā’’ti upalakkhaṇanti jeṭṭhāyapi saṅgaho. Jeṭṭhakaniṭṭhabhātūnaṁ bhariyā ca",
  "tika-vin11t3:242_2": "jeṭṭhakaniṭṭhabhaginīnaṁ sāmikā ca sace aññātakā hontīti yojanā. Dethāti ettha ‘‘imaṁ",
  "tika-vin11t3:242_3": "bhesajja’’nti pāṭhaseso.",
  "tika-vin11t3:243_0": "488.Tesampi bhātubhaginīnaṁ. ‘‘Puttāna’’nti iminā dhītūnampi saṅgaho. Katvāti vatvā.",
  "tika-vin11t3:243_1": "Tumhākaṁ mātāpitūnaṁ dethāti etthāpi ‘‘imaṁ bhesajja’’nti pakaraṇato labbhati. Mātāpitūnanti",
  "tika-vin11t3:243_2": "ubhayasaṅgāhakavacanato ‘‘tuyhaṁ mātu vā, tuyhaṁ pitu vā’’ti yathāsambhavaṁ visuṁ",
  "tika-vin11t3:243_3": "visuñca vattabbaṁ. Tesanti ca tumhākanti ca sāmivacanaṁ. Puttānanti ca mātāpitūnanti",
  "tika-vin11t3:243_4": "ca sampadānavacanaṁ.",
  "tika-vin11t3:244_0": "489. Bhesajjakaraṇārahānaṁ vattabbatāya ‘‘akallako’’ti idaṁ issarādipadehi paccekaṁ",
  "tika-vin11t3:244_1": "yojetabbaṁ. Akallakoti āturo. Kallaṁ vuccati sukhaṁ, taṁ etassa atthīti kallako,",
  "tika-vin11t3:244_2": "na kallako akallako. Ñātijanujjhito vāti ñātijanena pariccatto vā.",
  "tika-vin11t3:245_0": "490.Etesaṁ sabbesanti issarādiāturānaṁ sabbesametesaṁ janānaṁ. ‘‘Sādhunā’’ti vakkhamānattā",
  "tika-vin11t3:245_1": "apaccāsīsatā satāti ettha satāti kiriyāpadaṁ. ‘‘Imasmiṁ kate ime mayhaṁ evarūpaṁ",
  "tika-vin11t3:245_2": "dassantī’’ti attano atthāya paccāsīsanaṁ akarontenāti attho. Bhikkhusaṅghassa upakārataṁ",
  "tika-vin11t3:245_3": "paccāsīsantena kātuṁ vaṭṭati. Paṭisanthāroti āmisapaṭisanthāro, dhammapaṭisanthāroti",
  "tika-vin11t3:245_4": "duvidho paṭisanthāro. Ettha āmisapaṭisanthāro gayhati. Bhesajjaṁ āmisenapi hotīti",
  "tika-vin11t3:245_5": "dhammakathāya saṅgahopi yujjateva. Paṭisantharaṇaṁ paṭisanthāro. Paṭiladdhāmisassa",
  "tika-vin11t3:245_6": "ca dhammassa ca tesu ca attani ca patirūpenākārena samaṁ attharaṇaṁ pavattananti attho.",
  "tika-vin11t3:246_0": "Aparo nayo – āmisassa ca dhammassa ca alābhena attano, parassa ca antare sambhavantassa",
  "tika-vin11t3:246_1": "chiddassa vivarassa bhedassa paṭisantharaṇaṁ pidahanaṁ saṅgahaṇaṁ paṭisanthāro. Ayañhi",
  "tika-vin11t3:246_2": "lokasannivāso alabbhamānena āmisena ca dhammena cāti dvīhi chiddo, tassa taṁ chiddaṁ",
  "tika-vin11t3:246_3": "yathā na paññāyati, evaṁ pīṭhassa viya paccattharaṇena āmisena, dhammena ca paṭisantharaṇaṁ",
  "tika-vin11t3:246_4": "‘‘āmisapaṭisanthāro, dhammapaṭisanthāro’’ti vuccatīti. Sādhunāti sāmīcippaṭipannatādiariyadhamme",
  "tika-vin11t3:246_5": "patiṭṭhitukāmena ariyācārena bhikkhunāti attho. ‘‘Adhunā’’ti idaṁ imissā paṭipattiyā",
  "tika-vin11t3:246_6": "sabbakālaṁ paṭipajjitabbatāyapi pāpajanakaṇhakasaṁgāme imasmiṁ vipannakāle visesena",
  "tika-vin11t3:246_7": "appamattena pavattetabbanti adhippāyena vuttaṁ.",
  "tika-vin11t3:247_0": "491-2.Kenacīti upalakkhaṇattā upāsakena vā upāsikāya vāti attho. Hatthenāti hatthāvayavā",
  "tika-vin11t3:247_1": "aṅguliyo vuttā samudāye pavattassa vohārassa avayave pavattanato. Katvāti ettha ‘‘paritta’’nti",
  "tika-vin11t3:247_2": "pāṭhaseso, karotissa kiriyāsāmaññe vattanato bhaṇitvāti attho. Tesameva ca santakanti",
  "tika-vin11t3:247_3": "parittaṁ bhaṇāpentānameva santakaṁ suttodakaṁ. Evaṁ vuttattā ‘‘attano suttodakaṁ",
  "tika-vin11t3:247_4": "āharitvā puññatthāya idaṁ hatthena cāletvā, āmasitvā vā parittaṁ bhaṇathā’’ti vutte",
  "tika-vin11t3:247_5": "kenaci parittodakaṁ suttaṁ kātabbaṁ. Kenaci ‘‘parittodakasuttāni dethā’’ti vutte",
  "tika-vin11t3:247_6": "bhikkhunā tesameva santakaṁ jalaṁ hatthena cāletvā suttakaṁ madditvā parittaṁ katvā dātabbanti yojanā.",
  "tika-vin11t3:248": "493.Anāmaṭṭhopīti hatthena anāmasitopi, apabbajitassa hatthato laddhā attanā vā aññena vā bhikkhunā agahitaggoti vuttaṁ hoti.",
  "tika-vin11t3:249": "494.Coradāmarikassa cāti gāmavilopakassa corassa ca.",
  "tika-vin11t3:250_0": "495.Paṇḍupalāsassāti pabbajjāpekkhassa bhaṇḍukassa, paṇḍuvaṇṇo palāso paṇḍupalāso,",
  "tika-vin11t3:250_1": "so viyāti paṇḍupalāso, taṁsadise tabbohāro ‘‘sīhoyaṁ māṇavako’’tiādīsu viya. Yathā",
  "tika-vin11t3:250_2": "paṇḍupalāso rukkhā patanābhimukho tiṭṭhati niyatapāto, evamayampi gihiliṅgato apagamābhimukho",
  "tika-vin11t3:250_3": "pabbajjūpagamane niyatova tiṭṭhatīti ‘‘paṇḍupalāsasadiso’’ti veditabbo.",
  "tika-vin11t3:251_0": "Thālakepi cāti attano paribhogathālakepi. Idañca nidassanamattaṁ, pattopi gahitoyevāti",
  "tika-vin11t3:251_1": "daṭṭhabbaṁ. Ṭhapetvāti ettha ‘‘piṇḍapāta’’nti upayogavasena sambandhanīyaṁ. Taṁ panāti",
  "tika-vin11t3:251_2": "attano paribhogathālake ṭhapetvā diyyamānaṁ piṇḍapātaṁ. ‘‘Mātāpitūna’’nti (pārā.",
  "tika-vin11t3:251_3": "aṭṭha. 2.436-437) aṭṭhakathāvacanato ettha ‘‘pituno’’ti upalakkhaṇanti mātāpitūnampīti",
  "tika-vin11t3:251_4": "attho. Sace ekaseso icchito, ‘‘pitūnampī’’ti pāṭho yujjati.",
  "tika-vin11t3:252": "496.Jaṅghapesaniyanti gihīnaṁ dūteyyasāsanaharaṇakammaṁ ‘‘jaṅghapesaniya’’nti vuccati. Api cāti vuttasamuccayo.",
  "tika-vin11t3:253": "497. Ettāvatā sāmaññavidhiṁ dassetvā idāni apavādavidhiṁ dassetuṁ ‘‘bhaṇḍū’’tiādi vuttaṁ. Sāsananti sandesaṁ. Haritunti vuttaṭṭhānaṁ netuṁ.",
  "tika-vin11t3:254_0": "498.Aṭṭhavidhenapīti pupphadānādijaṅghapesaniyāvasānena aṭṭhappakārenapi. Kuladūsanakammenāti",
  "tika-vin11t3:254_1": "kulānaṁ saddhāvināsakena anācārakammena. Laddhanti ettha ‘‘bhojana’’nti idaṁ ‘‘bhuñjitu’’nti",
  "tika-vin11t3:254_2": "ca ‘‘ajjhohāresū’’ti ca vuttattā, ‘‘sesesupi ayaṁ nayo’’ti vakkhamānattā ca labbhati.",
  "tika-vin11t3:254_3": "Pañcasu sahadhammikesu ekenāpi kuladūsanena kammena uppāditapaccayo sabbesampi na",
  "tika-vin11t3:254_4": "vaṭṭatīti ‘‘pañcannaṁ sahadhammīnaṁ na ca vaṭṭatī’’ti sabbapaṭisedho kato.",
  "tika-vin11t3:255_0": "499.Sabbatthāti ‘‘ajjhohāresū’’ti etassa visesanaṁ, sabbesūti attho. ‘‘Ajjhohāre",
  "tika-vin11t3:255_1": "ajjhohāre’’ti aṭṭhakathāgataṁ saṅgaṇhāti. ‘‘Ajjhohāresū’’ti idaṁ paragalaṁ kātabbaṁ",
  "tika-vin11t3:255_2": "āmisaṁ sandhāyāha. Sesapaccaye paṭicca paribhogavaseneva ‘‘sesesū’’ti āha, anajjhoharaṇīyesu",
  "tika-vin11t3:255_3": "sesapaccayesūti attho. Kiṁ vuttaṁ hoti? Cīvarapaccaye sarīrato mocetvā paribhogagaṇanāya,",
  "tika-vin11t3:255_4": "senāsanapaccaye nibbakose udakapatanaṭṭhānato abbhantaraṁ paviṭṭhavāragaṇanāya, mañcapīṭhādisenāsane",
  "tika-vin11t3:255_5": "nisīdanasayanādiparibhogagaṇanāya, anajjhoharitvā abbhañjanālepanādivasena kātabbabhesajje",
  "tika-vin11t3:255_6": "sarīrato mocetvā vāragaṇanāyāti vuttaṁ hoti. Ayaṁ nayoti ‘‘dukkaṭaṁ paridīpita’’nti vutto nayo.",
  "tika-vin11t3:256_0": "500.‘‘Uppannapaccayā’’ti idaṁ ‘‘abhūtārocanenā’’ti idamapekkhitvā vuttaṁ. ‘‘Katvā",
  "tika-vin11t3:256_1": "rūpiyavohāra’’nti idamapekkhitvā ‘‘uppāditapaccayā’’ti yojanā kātabbā. Rūpiyavohāravinicchayo",
  "tika-vin11t3:256_2": "nissaggiye āvi bhavissati. Abhūtārocanavinicchayo catutthapārājike vutto. Samānāti",
  "tika-vin11t3:256_3": "pakāsitāti kuladūsanakammena uppāditapaccayehi sadisāti aṭṭhakathāyaṁ vuttāti attho.",
  "tika-vin11t3:256_4": "Iminā tatthāpi vinicchayo ettakoyevāti atidisati.",
  "tika-vin11t3:257_0": "501. ‘‘Saṁsāravāso dukkha’’nti ñatvā nibbānādhigame mānasaṁ bandhitvā nibbānagāminiṁ",
  "tika-vin11t3:257_1": "paṭipadaṁ sandhāya sāsanāvatiṇṇena sikkhākāmena kulaputtena sevitakkhaṇeyeva jīvitaharaṇasamatthavisamissapūtimuttaṁ",
  "tika-vin11t3:257_2": "viya vajjanīyaṁ akappiyapaccayaṁ uppādetuṁ kariyamānaṁ akappiyopāyappakāraṁ ekato",
  "tika-vin11t3:257_3": "dassetumāha ‘‘viññattī’’tiādi. Tattha viññatti yācanā. Anuppadānanti piṇḍapaṭipiṇḍadānaṁ.",
  "tika-vin11t3:257_4": "Vejjakammaṁ vuttanayameva. Anesanaṁ nāma appicchatāya ananurūpena payogena paccayapariyesanaṁ.",
  "tika-vin11t3:258_0": "Pāribhaṭyatā nāma issare sevituṁ parivāretvā tesaṁ cittarucitaṁ vilapantānaṁ paribhaṭānaṁ",
  "tika-vin11t3:258_1": "sevakajanānaṁ viya lābhatthikassa bhikkhuno paccayadāyakesu pavattīti veditabbo.",
  "tika-vin11t3:258_2": "Pari samantato bhaṭati sevatīti paribhaṭo, issarajanānaṁ samīpāvacaro sevakajano,",
  "tika-vin11t3:258_3": "paribhaṭo viyāti paribhaṭo, bhikkhu, paribhaṭassa kammaṁ pāribhaṭyaṁ, tassa bhāvo",
  "tika-vin11t3:258_4": "pāribhaṭyatā. Atha vā paribhaṭati dhāti viya kuladārake aṅke karaṇādivasena dhāretīti",
  "tika-vin11t3:258_5": "paribhaṭo, paribhaṭassa kammaṁ pāribhaṭyaṁ, tassa bhāvo pāribhaṭyatāti lābhāsāya",
  "tika-vin11t3:258_6": "bhikkhuno kuladārakesu ananulomikā pavatti vuccati.",
  "tika-vin11t3:259_0": "Muggasūpatā nāma pakkamuggā viya pakkāpakkabījamissā lābhāsāya dāyakānaṁ cittārādhanatthāya",
  "tika-vin11t3:259_1": "saccālīkamissakatā. Yathā muggesu paccamānesu kocideva na paccati, bahavo paccanti,",
  "tika-vin11t3:259_2": "evameva yassa dāyakehi saddhiṁ kathentassa kiñcideva saccaṁ hoti, asaccameva bahukaṁ",
  "tika-vin11t3:259_3": "hoti, ayaṁ vuccati muggasūpasadisattā ‘‘muggasūpo’’ti, tassa kammaṁ muggasūpaṁ, tassa",
  "tika-vin11t3:259_4": "bhāvo muggasūpatā. Vatthuvijjakaṁ nāma kūpavatthugehavatthuādīnaṁ ācikkhanaṁ. Vatthuvijjāyakānaṁ",
  "tika-vin11t3:259_5": "kataṁ vatthuvijjakaṁ.",
  "tika-vin11t3:260_0": "502.Jaṅghapesaniyaṁ, dūtakammañca vuttanayameva. Kuladūsananti vuttāvasesaṁ. Abhūtārocanañca",
  "tika-vin11t3:260_1": "vuttanayameva. Buddhapaṭikuṭṭhanti buddhehi paṭikkositaṁ garahitaṁ yathāvuttaṁ micchājīvañca",
  "tika-vin11t3:260_2": "avuttañca aṅgavijjānakkhattavijjāukkāpātadisāḍāhabhūmicālādibhedaṁ micchājīvanūpāyaṁ",
  "tika-vin11t3:260_3": "sabbaṁ. Vivajjayeti visamiva, gūthamuttaṁ viya ca ārakā parivajjeyyāti attho. ‘‘Sikkhākāmo",
  "tika-vin11t3:260_4": "kulaputto’’ti sāmatthiyā labbhati.",
  "tika-vin11t3:261_0": "503.Paṭinissajjatopi tanti samanubhāsanakammato pubbe vā ñatticatutthāsu kammavācāsu",
  "tika-vin11t3:261_1": "antakammavācāya yya-kāraṁ appattāya vā kuladūsanakammaṁ pajahantassāti vuttaṁ hoti.",
  "tika-vin11t3:261_2": "Saṅghabhedasamanti paṭhamasaṅghabhedena samanti.",
  "tika-vin11t3:262": "Kuladūsanakathāvaṇṇanā.",
  "tika-vin11t3:263_0": "504.‘‘Jāna’’nti imassa ‘‘bhikkhunā’’ti etassa visesanattā jānatāti gahetabbaṁ. Pāḷiyā",
  "tika-vin11t3:263_1": "likhite sīhaḷagaṇṭhipade pana evarūpaṁ āpattiṁ āpannosmīti ñatvāti attho vutto. Yāvatīhanti",
  "tika-vin11t3:263_2": "yattakāni ahāni, ‘‘chāditā’’ti iminā sambandho, chādanakiriyāaccantasaṁyoge upayogavacanaṁ.",
  "tika-vin11t3:263_3": "Chāditāti ‘‘ahaṁ itthannāmaṁ āpattiṁ āpanno’’ti sabrahmacārīnaṁ anārocanadivasena",
  "tika-vin11t3:263_4": "paṭicchāditā. Āpattīti saṅghādisesāpatti. Akāmāti aruciyāva saṅghādisesaṁ āpajjitvā",
  "tika-vin11t3:263_5": "akatapaṭikammassa saggamokkhānaṁ antarāyakarattāti adhippāyo. Parivatthabbanti parivāsaṁ",
  "tika-vin11t3:263_6": "samādāya vatthabbaṁ. Kittakaṁ kālanti āha ‘‘tāvatīha’’nti, tattakāni ahānīti vuttaṁ",
  "tika-vin11t3:263_7": "hoti. Āpajjitvā yattakāni ahāni paṭicchādeti, tattakāneva ahānīti attho.",
  "tika-vin11t3:264_0": "505-6. Āpatti kittakena paṭicchannā hotīti āha ‘‘āpatti cā’’tiādi. Tattha āpatti",
  "tika-vin11t3:264_1": "cāti saṅghādisesāpatti ca. Anukkhitto cāti ukkhepanīyakammena sayaṁ anissārito ca.",
  "tika-vin11t3:264_2": "Pahū cāti sayaṁ sabrahmacārīnaṁ santikaṁ gantvā ārocetuṁ pahoti ca. Anantarāyiko",
  "tika-vin11t3:264_3": "cāti gamanavibandhakena rājacorādiantarāyena virahito ca. Catusva pīti ettha ‘‘etesū’’ti",
  "tika-vin11t3:264_4": "seso, etesu catūsūti attho. Taṁsaññīti āpattisaññī anukkhittasaññī pahusaññī anantarāyikasaññīti",
  "tika-vin11t3:264_5": "vuttaṁ hoti. Tassa evaṁsaññino imesu catūsu tathāsaññino puggalassa. Chādetukāmatāti",
  "tika-vin11t3:264_6": "ācariyādīsu gāravena vā garahādibhayā vā ‘‘na ārocessāmī’’ti paṭicchādetukāmatā ca.",
  "tika-vin11t3:264_7": "Chādananti tathā cintetvā ‘‘ahaṁ itthannāmaṁ āpanno’’ti avatvā paṭicchādanañcāti",
  "tika-vin11t3:264_8": "imehi dasahi aṅgehi. ‘‘Bhikkhunā’’ti kattuniddesattā channāti ettha chāditāti attho.",
  "tika-vin11t3:264_9": "Kālavidhiṁ dasseti ‘‘aruṇuggamanenā’’ti, āpattiāpannadivasaṁ khepetvā aruṇuṭṭhānena",
  "tika-vin11t3:264_10": "saddhiṁ channā hotīti attho.",
  "tika-vin11t3:265": "Dvebhāṇavāravaṇṇanā niṭṭhitā.",
  "tika-vin11t3:266_0": "507. Evaṁ paṭicchannasaṅghādisesapaṭikammatthaṁ ‘‘akāmā parivatthabba’’nti vihitassa",
  "tika-vin11t3:266_1": "parivāsassa ko bhedo, ko pavattikkamoti āha ‘‘tividho’’tiādi. So parivāso tividho",
  "tika-vin11t3:266_2": "dīpitoti sambandho. Kenāti āha ‘‘tividhāpetacetasā’’ti. ‘‘Tisso vidhā, seyyohamasmīti",
  "tika-vin11t3:266_3": "vidhā, sadisohamasmīti vidhā, hīnohamasmīti vidhā’’ti (dī. ni. 3.305) vuttavidhāya",
  "tika-vin11t3:266_4": "mānanāmadheyyato tividhamānato apagatacittena sammāsambuddhenāti attho.",
  "tika-vin11t3:267": "Paṭicchannā āpatti etassāti paṭicchanno. Arisādīnaṁ āgatigaṇattā tattha pakkhipanena a-kārapaccayo daṭṭhabbo. Teneva vakkhati ‘‘paṭicchannāya dātabbo’’tiādi.",
  "tika-vin11t3:268_0": "Suddhantoti ‘‘ubho koṭiyo sodhetvā dātabbaparivāso suddhanto nāmā’’ti pāḷigaṇṭhipade",
  "tika-vin11t3:268_1": "vuttattā upasampadākālasaṅkhāto suddho pubbanto, ārocitakālasaṅkhāto suddho aparanto",
  "tika-vin11t3:268_2": "ca parivāsasamādānakāle vā parivasanakāle vā upaparikkhitvā diṭṭhā suddhā antā anāpattikālasaṅkhātā",
  "tika-vin11t3:268_3": "ubho koṭiyo assāti katvā suddhantanāmako parivāso ca. Ettha ca bhedādiṁ vakkhati.",
  "tika-vin11t3:269_0": "Sammā divasādīnaṁ odhānaṁ pakkhepo yattha so samodhāno, parivāso. Divasesu divase",
  "tika-vin11t3:269_1": "vā āpattīsu āpattiyo vā sabbā nānāvatthukā āpattiyo ekato katvā odhāya dātabbaparivāsoti",
  "tika-vin11t3:269_2": "attho. Etthāpi bhedādiṁ vakkhati.",
  "tika-vin11t3:270": "508.Tatrāti tesu tīsu parivāsesu. ‘‘Yo’’ti seso. Itīti evamattho daṭṭhabbo. Yo paṭicchannaparivāso, ayanti evaṁ pakāsitoti yojanā.",
  "tika-vin11t3:271_0": "509-10. Parivāsadānakāle vuccamānāya kammavācāya padhānalakkhaṇaṁ dassetumāha ‘‘vatthugottavasenā’’tiādi.",
  "tika-vin11t3:271_1": "Tattha ‘‘vatthū’’ti sukkamocanādiko vītikkamo vuccati. Ayameva sukkavissaṭṭhiādikaṁ",
  "tika-vin11t3:271_2": "gaṁ vācaṁ saññañca tāyati rakkhatīti katvā ‘‘gotta’’nti vuccati. Tañhi sajātiyasādhāraṇavijātiyavinivattanavasena",
  "tika-vin11t3:271_3": "aññattha gantuṁ adatvā vācaṁ saddaṁ, tabbisayaṁ saññañca rakkhati. Idaṁ vatthugottadvayavācakaṁ",
  "tika-vin11t3:271_4": "sukkavissaṭṭhikāyasaṁsaggavisesavacanañca ‘‘nānāvatthukā’’ti sāmaññavacanañcāti iminā",
  "tika-vin11t3:271_5": "vacanadvayenāti vuttaṁ hoti. Vuttañhetaṁ aṭṭhakathāyaṁ ‘‘sukkavissaṭṭhiṁ kāyasaṁsagga’ntiādivacanenāpi",
  "tika-vin11t3:271_6": "‘nānāvatthukāyo’tiādivacanenāpi vatthuceva gottañca saṅgahita’’nti (cūḷava. aṭṭha.",
  "tika-vin11t3:271_7": "102). Nāmāpattivasena vāti ettha saṅghādisesoti sajātisādhāraṇanāmaṁ, āpattīti sabbasādhāraṇanāmanti",
  "tika-vin11t3:271_8": "dvīhi nāmehi taṁtaṁvītikkamavasena āpajjitabbato tadeva āpattīti evamubhinnaṁ nāmāpattīnaṁ vasena vāti attho.",
  "tika-vin11t3:272_0": "Kammavācā hi kātabbāti ‘‘vatthugottavasenāpī’’ti ettha api-saddo ‘‘nāmāpattivasena",
  "tika-vin11t3:272_1": "vā’’ti ettha saṅghādisesoti sajātisādhāraṇanāmaṁ, āpattīti sabbasādhāraṇanāmanti",
  "tika-vin11t3:272_2": "dvīhi nāmehīti idaṁ samuccinotīti ubhayaṁ ekato yojetvā kammavācā kātabbāti. ‘‘Nāmāpattivasena",
  "tika-vin11t3:272_3": "vā’’ti ettha vikappatthena vā-saddena, ‘‘ahaṁ bhante sambahulā saṅghādisesā āpattiyo",
  "tika-vin11t3:272_4": "āpajjiṁ ekāhapaṭicchannāyo’ti evaṁ nāmamattavasena vā yojanā kātabbā’’ti aṭṭhakathāya",
  "tika-vin11t3:272_5": "vuttavisesanivattanatthamattasaddavasena ca vatthugottavirahitena kevalena nāmāpattimattena",
  "tika-vin11t3:272_6": "payojetvā kātabbāyevāti vuttaṁ hoti. Kammavācāya karaṇappakāro pana samuccayakkhandhake",
  "tika-vin11t3:272_7": "āgatanayena āpannapuggalanāmena ca ekāhapaṭicchannādivacanena ca yojetvā daṭṭhabbo.",
  "tika-vin11t3:272_8": "Tassa dātabboti yojanā. ‘‘Parivāso’’ti pakaraṇato labbhati, paṭicchannāpattikassa",
  "tika-vin11t3:272_9": "puggalassa parivāso dātabboti attho.",
  "tika-vin11t3:273_0": "Tena cāti laddhaparivāsena antosīmāya ukkuṭikaṁ nisinnena paggahitañjalinā bhikkhunā",
  "tika-vin11t3:273_1": "ca. Samādiyitvāti etthāpi ‘‘vatta’’nti sāmatthiyā labbhati. ‘‘Samādānepyayaṁ nayo’’ti",
  "tika-vin11t3:273_2": "(vi. vi. 514) vakkhamānattā ‘‘vattaṁ samādiyāmi, parivāsaṁ samādiyāmī’’ti imesaṁ",
  "tika-vin11t3:273_3": "dvinnaṁ aññataraṁ vā dvayameva vā tikkhattuṁ vatvā pārivāsikakkhandhake vuttavattapūraṇatthaṁ",
  "tika-vin11t3:273_4": "samādiyitvāti vuttaṁ hoti. Ādito saṅghassa ārocetabbanti yojanā. Tathā vattaṁ samādiyitvā",
  "tika-vin11t3:273_5": "nisinnena paṭhamaṁ saṅghassa ‘‘ahaṁ bhante ekaṁ āpattiṁ āpajjiṁ sañcetanikaṁ sukkavissaṭṭhiṁ",
  "tika-vin11t3:273_6": "ekāhapaṭicchannaṁ, sohaṁ saṅghaṁ ekissā āpattiyā sañcetanikāya sukkavissaṭṭhiyā ekāhapaṭicchannāya",
  "tika-vin11t3:273_7": "ekāhaparivāsaṁ yāciṁ, tassa me saṅgho ekissā āpattiyā sañcetanikāya sukkavissaṭṭhiyā",
  "tika-vin11t3:273_8": "ekāhapaṭicchannāya ekāhaparivāsaṁ adāsi, sohaṁ parivasāmi, vedayāmāhaṁ bhante, vedayatīti",
  "tika-vin11t3:273_9": "maṁ saṅgho dhāretū’’ti evaṁ ārocetabbaṁ.",
  "tika-vin11t3:274": "‘‘Imañca panatthaṁ gahetvā yāya kāyaci vācāya ārocetuṁ vaṭṭatiyevā’’ti (cūḷava. aṭṭha. 102) aṭṭhakathāvacanato yāya kāyaci bhāsāyapi ārocetuṁ vaṭṭati.",
  "tika-vin11t3:275_0": "511.Punappunāgatānanti ettha ‘‘bhikkhūna’’nti seso. Pubbe ārocanaṭṭhānaṁ asampattānaṁ",
  "tika-vin11t3:275_1": "āgantukānaṁ bhikkhūnampi. Ārocentovāti ekassa ārocane so ce vuḍḍhataro hoti, ‘‘bhante’’ti",
  "tika-vin11t3:275_2": "vatvā pubbe vuttanayeneva vatvā, navako ce, ‘‘āvuso’’ti vatvā avasāne ‘‘maṁ āyasmā",
  "tika-vin11t3:275_3": "dhāretū’’ti, dve ce honti, ‘‘maṁ āyasmantā dhārentū’’ti, tayo ce, ‘‘maṁ āyasmanto",
  "tika-vin11t3:275_4": "dhārentū’’ti vatvā ārocentova. Rattiyā chedaṁ akatvāti ‘‘pakatattena bhikkhunā saddhiṁ",
  "tika-vin11t3:275_5": "ekacchanne’’tiādinā (cūḷava. 81) nayena vuttaekasenāsane pakatattena bhikkhunā saddhiṁ",
  "tika-vin11t3:275_6": "aruṇuṭṭhāpanavasena kariyamānena sahavāsena vā ‘‘pakatattabhikkhūhi vinā ekakena",
  "tika-vin11t3:275_7": "vāso’’ti vuttavippavāsena vā ‘‘āgantukānaṁ ārocanāya akaraṇa’’nti vuttaanārocanena",
  "tika-vin11t3:275_8": "vā sambhavantaṁ ratticchedamakatvā. Vattabhedaṁ akatvā vā pārivāsikakkhandhake pārivāsikassa",
  "tika-vin11t3:275_9": "paññattavattato ekampi ahāpetvā ca. Sadā vaseti parivāsaṁ vasituṁ parikappitā sabbadivasā",
  "tika-vin11t3:275_10": "yāva khiṇanti, tāva vaseyyāti attho.",
  "tika-vin11t3:276_0": "512.Tattha parivāso visodhetuṁ na sakkā ceti tassa vihārassa mahantattā āgate āgantukabhikkhū",
  "tika-vin11t3:276_1": "pariyesitvā ārocentena ratticchedaṁ akatvā parivāsaṁ sodhetuṁ na sakkā ce hoti. Taṁ",
  "tika-vin11t3:276_2": "vattaṁ nikkhipitvānāti tathā samādinnaṁ vattaṁ upari vakkhamānanayena nikkhipitvā.",
  "tika-vin11t3:277_0": "513. Kattha nikkhipeyyāti āha ‘‘tatthā’’tiādi. Tattheva saṅghamajjhe vāti attano",
  "tika-vin11t3:277_1": "yasmiṁ vattaṁ samādinnaṁ, tasmiṁyeva saṅghamajjhe vā. Puggale vāti bhikkhūsu uṭṭhāya",
  "tika-vin11t3:277_2": "tattha tattha gatesu antosīmāyayeva ohīne ekabhikkhumhi vā asatiyā bahisīmaṁ gatena",
  "tika-vin11t3:277_3": "saritakkhaṇe attanā saddhiṁ gacchante tassāyeva parisāya parivāsadāne sammukhībhūte",
  "tika-vin11t3:277_4": "puggale vā āgantukabhikkhu ce, tassa vā santike ārocetvā vattaṁ nikkhipitabbanti",
  "tika-vin11t3:277_5": "vuttaṁ hoti. Kathaṁ nikkhipe’ti āha ‘‘nikkhipāmī’’tiādi. ‘‘Tathā’’ti iminā ‘‘nikkhipāmī’’ti",
  "tika-vin11t3:277_6": "etaṁ paccāmasati. Taṁ vattanti attanā samādinnaṁ taṁ vattaṁ.",
  "tika-vin11t3:278": "514.Ayaṁ nayoti ‘‘ekapadenāpi dvīhi padehi vā panā’’ti evaṁ anantaroditanayo.",
  "tika-vin11t3:279": "515-20.Pakatattoti vuccatīti saggamokkhāvaraṇābhāvena pakato pubbasarūpeneva ṭhito attā etassāti ‘‘pakatatto’’ti kathīyati. Paccūsakālasminti aruṇato purimakāle.",
  "tika-vin11t3:280_0": "Parikkhittavihārassāti ettha pākārādīhi parikkhittaṁ ekampi senāsanaṁ viharanti asminti",
  "tika-vin11t3:280_1": "katvā tathā vuccati. Dve leḍḍupāte atikkammāti yojanā. Leḍḍupātadvayassa avadhiṁ",
  "tika-vin11t3:280_2": "dasseti ‘‘parikkhepato bahī’’ti, ‘‘aparikkhittato parikkhepārahaṭṭhānā bahī’’ti ca.",
  "tika-vin11t3:281_0": "Parikkhepārahaṭṭhānaṁ nāma katamanti? Visuddhimagge (visuddhi. 1.31) dhutaṅganiddese",
  "tika-vin11t3:281_1": "‘‘majjhimaṭṭhakathāyaṁ pana vihārassāpi gāmasseva upacāraṁ nīharitvā ubhinnaṁ leḍḍupātānaṁ",
  "tika-vin11t3:281_2": "abbhantarā minitabba’nti vuttaṁ. Idametthapamāṇa’’nti vuttattā aparikkhittassa paṭhamaleḍḍupātaṁ",
  "tika-vin11t3:281_3": "hoti, gāme vuttena vidhinā vihārapariyante ṭhitabhattasālagilānasālādisenāsane ce",
  "tika-vin11t3:281_4": "parikkhepo atthi, tattha vā, natthi ce, nibbakosassa udakapātaṭṭhāne ṭhitena mātugāmena",
  "tika-vin11t3:281_5": "chaḍḍitabhājanadhovanodakapatanaṭṭhāne vā senāsanato dūre cetiyaṅgaṇe, bodhiyaṅgaṇe",
  "tika-vin11t3:281_6": "vā ṭhatvā balamajjhimassa purisassa hatthaṁ pasāretvā attano balappamāṇena khittassa",
  "tika-vin11t3:281_7": "muṭṭhiyā gahitapāsāṇassa patanaṭṭhānaṁ vihārūpacāro nāma, tadeva pākārādīhi parikkhepārahaṭṭhānaṁ",
  "tika-vin11t3:281_8": "nāma. Tattha ṭhatvā tatheva khittassa pāsāṇassa patanaṭṭhānaṁ eko leḍḍupāto, tatthāpi",
  "tika-vin11t3:281_9": "ṭhatvā tatheva khittassa pāsāṇassa patanaṭṭhānaṁ eko leḍḍupātoti evaṁ dve leḍḍupātā gahetabbā.",
  "tika-vin11t3:282": "Maggato okkamitvāti maggato apasakkitvā. Gumbenāti rukkhagahanena vā latāgahanena vā. Vatiyāti kaṇṭakasākhādīhi katāya vatiyā.",
  "tika-vin11t3:283": "Vattamādāyāti pubbe vuttanayena vattaṁ samādiyitvā. Ārocetvāti yathāvuttanayena ārocetvā.",
  "tika-vin11t3:284": "Nikkhipitvāti pubbe vuttanayena vattaṁ nikkhipitvā. Bhikkhūti attanā saddhiṁ hatthapāsadānatthāya āgato bhikkhu. Yassa kassacīti ettha ‘‘santike’’ti seso.",
  "tika-vin11t3:285_0": "Ārocetvāvāti attano navakataro ce, ‘‘āvuso’’ti, vuḍḍho ce, ‘‘bhante’’ti vatvā yathāvuttanayeneva",
  "tika-vin11t3:285_1": "ārocetvā. Sesanti avasesavinicchayaṁ. Samuccayassāti cūḷavaggāgatassa tatiyasamuccayakkhandhakassa.",
  "tika-vin11t3:285_2": "Aṭṭhakathāyacāti ‘‘sace añño koci bhikkhu kenacideva karaṇīyenā’’tiādinā (cūḷava.",
  "tika-vin11t3:285_3": "aṭṭha. 102) aṭṭhakathāgatavinicchayenāpi.",
  "tika-vin11t3:286_0": "Vibhāvayeti ‘‘sace yaṁ bhikkhuṁ tattha āgataṁ passati, bhāsamānassa saddaṁ suṇāti,",
  "tika-vin11t3:286_1": "tassa ārocetabbaṁ. Tathā akarontassa ratticchedo ca vattabhedo ca hoti dukkaṭaṁ āpajjati.",
  "tika-vin11t3:286_2": "Sace so dvādasaratanabbhantaraṁ patvā tassa ajānantasseva pakkanto hoti, ratticchedova",
  "tika-vin11t3:286_3": "hoti, na vattabhedo . Sace attanā saddhiṁ āgato kenacideva karaṇīyena gato hoti,",
  "tika-vin11t3:286_4": "vihāraṁ gantvā yaṁ paṭhamaṁ passati, tassa santike ārocetvā vattaṁ nikkhipitabbaṁ.",
  "tika-vin11t3:286_5": "Evaṁ parikappitadivase puṇṇe kukkuccavinodanatthaṁ atireke ca divase vattaṁ pūretvā",
  "tika-vin11t3:286_6": "pariyosāne vatte asamādinne mānattāraho na hotīti saṅghaṁ upasaṅkamma vattaṁ samādiyitvā",
  "tika-vin11t3:286_7": "khandhake āgatanayeneva mānattaṁ yācitabbaṁ. Anikkhittavattena caritukāmassa puna",
  "tika-vin11t3:286_8": "vattasamādānaṁ kātabbaṁ na hotī’’ti ettako viseso, imaṁ aṭṭhakathāgataṁ vinicchayaṁ",
  "tika-vin11t3:286_9": "pakāseyyāti vuttaṁ hotīti.",
  "tika-vin11t3:287": "Paṭicchannaparivāsakathāvaṇṇanā.",
  "tika-vin11t3:288_0": "521.Na jānatīti ettha chandavasena rasso kato. Āpattīnañca rattīnaṁ, paricchedaṁ",
  "tika-vin11t3:288_1": "na jānatīti bahū saṅghādisese āpajjitvāpi ‘‘ettakāhaṁ āpattiyo āpanno’’ti attano",
  "tika-vin11t3:288_2": "āpannasaṅghādisesāpattīnaṁ paricchedaṁ na jānāti, ‘‘mayā āpannāpatti ettake divase",
  "tika-vin11t3:288_3": "paṭicchannā’’ti divasaparicchedaṁ na jānāti.",
  "tika-vin11t3:289_0": "522. Idāni tassa pabhedaṁ dassetumāha ‘‘esevā’’tiādi. Parisuddhehīti sakalasaṁkilesappahānena",
  "tika-vin11t3:289_1": "parisuddhasantānehi upālittherādipubbācariyehi. Esova suddhantoti eso yathāvuttasarūpo",
  "tika-vin11t3:289_2": "suddhantaparivāso. Cūḷasuddhantanāmo cāti ‘‘yo upasampadato paṭṭhāya anulomakkamena",
  "tika-vin11t3:289_3": "vā’’tiādinā (cūḷava. aṭṭha. 102) aṭṭhakathāyaṁ vuttanayena upasampadamāḷakato paṭṭhāya",
  "tika-vin11t3:289_4": "anulomavasena vā ārocitadivasato paṭṭhāya paṭilomavasena vā sarante ‘‘kittakāni divasāni",
  "tika-vin11t3:289_5": "parisuddhoti sarasī’’ti vinayadharehi pucchite ‘‘ettakaṁ kālaṁ parisuddhosmī’’ti",
  "tika-vin11t3:289_6": "vuttavato tena vuttasuddhadināni pariyantaṁ katvā dinno yāva upasampannadivaso, tāva",
  "tika-vin11t3:289_7": "bahudivasesu netabbaṁ mahāsuddhantaṁ sandhāya itaradinānaṁ pūretabbattā cūḷasuddhanto nāmāti vuttaṁ hoti.",
  "tika-vin11t3:290_0": "‘‘Ayañhi suddhantaparivāso nāma uddhampi ārohati, heṭṭhāpi orohati, idamassa lakkhaṇa’’nti",
  "tika-vin11t3:290_1": "(cūḷava. aṭṭha. 102) vuttattā imaṁ parivāsaṁ parivasanato pacchā divasaṁ saranto",
  "tika-vin11t3:290_2": "parikappetvā yojetvā gahitadivasato vaḍḍheti vā hāpeti vā, ubhayatthāpi ‘‘puna parivāsadānakiccaṁ",
  "tika-vin11t3:290_3": "natthī’’ti (cūḷava. aṭṭha. 102) vacanato pubbe dinnaparivāsoyeva pamāṇaṁ . ‘‘Etassa",
  "tika-vin11t3:290_4": "appaṭicchannaṁ ‘paṭicchannā’ti vā acirapaṭicchannaṁ ‘cirapaṭicchannā’ti vā asambahulampi",
  "tika-vin11t3:290_5": "‘sambahulā’ti vā viparītato gahetvā vinayakammaṁ karontassa āpattito vuṭṭhānaṁ hoti,",
  "tika-vin11t3:290_6": "paṭicchannaṁ ‘appaṭicchannā’tiādivipariyāyena na hotī’’ti (cūḷava. aṭṭha. 102 atthato",
  "tika-vin11t3:290_7": "samānaṁ) aṭṭhakathāgatanayo veditabbo.",
  "tika-vin11t3:291_0": "Mahāsuddhantanāmakoti ‘‘yo pana yathāvuttena anulomapaṭilomanayena pucchiyamānopi",
  "tika-vin11t3:291_1": "rattipariyantaṁ na jānāti, neva sarati, vematiko vā hoti, tassa dinno suddhantaparivāso",
  "tika-vin11t3:291_2": "mahāsuddhantoti vuccatī’’ti (cūḷava. aṭṭha. 102) aṭṭhakathāyaṁ niddiṭṭhasarūpo mahāsuddhanto",
  "tika-vin11t3:291_3": "nāma. ‘‘Ayaṁ uddhaṁ nārohati, heṭṭhā pana orohatī’’ti vuttattā ayaṁ parivāso yāva",
  "tika-vin11t3:291_4": "upasampannadivaso, tāva pūretabbato tato uddhaṁ nārohati. Antarāḷe attano suddhakālaṁ",
  "tika-vin11t3:291_5": "parikappetvā sarati ce, tato paṭṭhāya nivattanato divasahānaṁ pana hoteva.",
  "tika-vin11t3:292_0": "523. ‘‘Aññataro bhikkhu sambahulā saṅghādisesā āpattiyo āpanno hoti, so āpattipariyantaṁ",
  "tika-vin11t3:292_1": "na jānāti, rattipariyantaṁ na jānātī’’ti (cūḷava. 156) āgatavatthumhi imassa parivāsassa",
  "tika-vin11t3:292_2": "anuññātattā taṁ vatthuṁ saṅgahetuṁ ‘‘āpattīnaṁ cā’’tiādiṁ vatvāpi ‘‘āpattipariyantaṁ",
  "tika-vin11t3:292_3": "pana ‘ettakā ahaṁ āpattiyo āpanno’ti jānātu vā mā vā, akāraṇameta’’nti (cūḷava. aṭṭha.",
  "tika-vin11t3:292_4": "102) paṭisedhetvā aṭṭhakathāyaṁ padhānabhāvena vuttarattipariyantassa aparijānanamattameva",
  "tika-vin11t3:292_5": "pamāṇanti dassetumāha ‘‘duvidhopī’’tiādi. Duvidhopi ayaṁ suddhantaparivāso ekaccaṁ",
  "tika-vin11t3:292_6": "rattiparicchedaṁ, sakalaṁ vā rattiparicchedaṁ ajānato vā vimatissa vā dātabboti yojanā.",
  "tika-vin11t3:293": "Suddhantaparivāsakathāvaṇṇanā.",
  "tika-vin11t3:294_0": "524. Itaropi so samodhānaparivāso tidhā matoti yojanā. Dhātusaddānaṁ anekatthattā",
  "tika-vin11t3:294_1": "‘‘odhāna’’nti makkhanaṁ vuccati. Tenāha aṭṭhakathāyaṁ ‘‘odhunitvā makkhetvā’’ti (cūḷava.",
  "tika-vin11t3:294_2": "aṭṭha. 102). ‘‘Samodhāna’’nti pakkhepo vuccati. Yathāha aṭṭhakathāyaṁ ‘‘samodahitvā’’ti.",
  "tika-vin11t3:294_3": "Odhānañca samodhānañca odhānasamodhānaṁ, taṁ yattha so parivāso ‘‘odhānasamodhāno’’ti",
  "tika-vin11t3:294_4": "veditabbo. Arisādigaṇe antogadhattā hettha, upari ca evarūpe ṭhāne a-kārapaccayo",
  "tika-vin11t3:294_5": "daṭṭhabbo . Parivutthadivasānaṁ makkhanañca mūlāpattiyaṁ antarāpattīnaṁ pakkhipanañca",
  "tika-vin11t3:294_6": "yasmiṁ so parivāsoti vuttaṁ hoti. Tenevettha ‘‘divase parivutthe tu, odhunitvā padīyate’’ti",
  "tika-vin11t3:294_7": "vakkhati. Yathāha aṭṭhakathāyaṁ ‘‘parivutthadivase odhunitvā makkhetvā purimāya āpattiyā",
  "tika-vin11t3:294_8": "mūladivasaparicchede pacchā āpannaṁ āpattiṁ samodahitvā’’ti (cūḷava. aṭṭha. 102).",
  "tika-vin11t3:295_0": "Agghapubbako missakapubbako samodhānaparivāsoti yojanā, agghasamodhānaparivāso missakasamodhānaparivāsoti",
  "tika-vin11t3:295_1": "vuttaṁ hoti. Aggho ca missako ca agghamissakā, te pubbakā etassāti agghamissakapubbako,",
  "tika-vin11t3:295_2": "samodhāno. Agghena samodhānaṁ agghasamodhānaṁ, taṁ yattha so agghasamodhāno, āpannāsu",
  "tika-vin11t3:295_3": "bahūsu sabbacirapaṭicchannāpattīnaṁ divasagaṇanaggheneva pacchā āpannaāpattīnaṁ pakkhepayuttaparivāsoti",
  "tika-vin11t3:295_4": "attho. Yathāha aṭṭhakathāyaṁ ‘‘agghasamodhāno nāma sambahulāsu āpattīsu yā ekā vā",
  "tika-vin11t3:295_5": "dve vā tisso vā sambahulā vā āpattiyo sabbacirapaṭicchannāyo, tāsaṁ agghena samodhāya",
  "tika-vin11t3:295_6": "tāsaṁ rattiparicchedavasena avasesānaṁ ūnatarapaṭicchannānaṁ āpattīnaṁ parivāso diyyati,",
  "tika-vin11t3:295_7": "ayaṁ vuccati agghasamodhāno’’ti (cūḷava. aṭṭha. 102). Missakānaṁ nānāvatthukānaṁ",
  "tika-vin11t3:295_8": "āpattīnaṁ samodhānaṁ missakasamodhānaṁ, taṁ yattha so parivāso missakasamodhāno.",
  "tika-vin11t3:295_9": "Missakānaṁ nānāvatthukānaṁ āpattīnaṁ ekato pakkhepayutto parivāsoti attho. Yathāha",
  "tika-vin11t3:295_10": "aṭṭhakathāyaṁ ‘‘missakasamodhāno nāma yo nānāvatthukā āpattiyo ekato katvā diyyatī’’ti",
  "tika-vin11t3:295_11": "(cūḷava. aṭṭha. 102).",
  "tika-vin11t3:296_0": "525-7. Evaṁ tividhe samodhānaparivāse paṭhamaparivāsassa visesanabhūtatāya avayavānaṁ",
  "tika-vin11t3:296_1": "dvinnaṁ odhānasamodhānasaddānaṁ atthānuvādena tadubhayaodhānasamodhānasarūpaṁ vidhātumāha",
  "tika-vin11t3:296_2": "‘‘āpajjitvā…pe… pakāsito’’ti. Tattha paṭhamassa odhāna-saddasaṅkhātassa avayavassa",
  "tika-vin11t3:296_3": "atthasarūpānuvādamāha ‘‘āpajjitvā…pe… padīyate’’ti. Dutiyāvayavasaṅkhātasamodhāna-saddassa",
  "tika-vin11t3:296_4": "atthasarūpānuvādamāha ‘‘purimāpattiyā…pe… bhikkhuno’’ti. Teneva ubhayatthānuvāde",
  "tika-vin11t3:296_5": "‘‘bhikkhuno’’ti padadvayassa, ‘‘padīyate dātabbo’’ti kiriyāpadadvayassa ca visuṁ",
  "tika-vin11t3:296_6": "visuṁ gahitattā punaruttidosābhāvo veditabbo. Evaṁ avayavatthānuvādena vidhātabbasamudāyaṁ",
  "tika-vin11t3:296_7": "dassetumāha ‘‘esodhānasamodhānaparivāso pakāsito’’ti. Ettha chādentassa hīti hi-saddo",
  "tika-vin11t3:296_8": "hetumhi. Esodhānasamodhānoti ettha eta-saddasambandhena ‘‘yo’’ti labbhati.",
  "tika-vin11t3:297": "Tatrāyaṁ yojanā – āpajjitvā…pe… odhunitvā yo yasmā padīyate, purimāpattiyā…pe… yo yasmā dātabbo, tasmā esodhānasamodhānaparivāso pakāsitoti.",
  "tika-vin11t3:298_0": "Tattha antarāpattiṁ āpajjitvāti paṭicchannāpattiyā parivasanto vā mānattāraho vā",
  "tika-vin11t3:298_1": "mānattaṁ caranto vā abbhānāraho vā hutvā kadāci aññaṁ saṅghādisesāpattiṁ āpajjitvā.",
  "tika-vin11t3:298_2": "Chādentassāti paṭhamaṁ āpannāpattiyāpaṭicchāditakālena samaṁ vā ūnaṁ vā kālaṁ paṭicchādentassa.",
  "tika-vin11t3:298_3": "‘‘Mūlāyapaṭikassanena te parivutthadivase ca mānattaciṇṇadivase ca sabbe odhunitvā’’ti",
  "tika-vin11t3:298_4": "(cūḷava. aṭṭha. 102) aṭṭhakathāvacanato ettha ‘‘parivutthe’’ti upalakkhaṇattā ‘‘mānattaciṇṇe",
  "tika-vin11t3:298_5": "cā’’ti gahetabbaṁ. Odhunitvāti ca mūlāyapaṭikassanavasena makkhetvā, adivase katvāti adhippāyo.",
  "tika-vin11t3:299_0": "Yo yasmā padīyate, so parivāso saṭṭhivassāni parivasitvā mānattāraho hutvāpi antarāpattiṁ",
  "tika-vin11t3:299_1": "āpajjitvā ekāhampi paṭicchādite mūlāyapaṭikassanena te divase sabbe makkhetvā tāneva",
  "tika-vin11t3:299_2": "saṭṭhivassāni punapi yasmā padīyateti attho. Yathāha aṭṭhakathāyaṁ ‘‘saṭṭhivassāni",
  "tika-vin11t3:299_3": "parivasitvā mānattāraho hutvāpi hi ekadivasaṁ antarāpattiṁ paṭicchādetvā punapi saṭṭhivassāni",
  "tika-vin11t3:299_4": "parivāsāraho hotī’’ti (cūḷava. aṭṭha. 102).",
  "tika-vin11t3:300_0": "Purimāpattiyāti tena āpannāsu sambahulāsu āpattīsu sabbāpattīnaṁ puretarameva paṭicchannāya",
  "tika-vin11t3:300_1": "āpattiyā. Mūladivaseti paṭhamaṁ vītikkamadivase. Vinicchiteti ‘‘asukasaṁvacchare",
  "tika-vin11t3:300_2": "asukamāse asukadivase’’ti niyamite. Samodhāya pakkhipitvā dātabboti sambandho. Vidhānato",
  "tika-vin11t3:300_3": "yācamānassāti vidhānato saṅghena dātabboti yojetabbaṁ, samuccayakkhandhake vuttena",
  "tika-vin11t3:300_4": "vidhinā yācamānassa tattheva vuttavidhinā saṅghena dātabboti attho. ‘‘Eso odhānasamodhānaparivāso’’ti padacchedo.",
  "tika-vin11t3:301_0": "528-9. Tathā vuccatīti sambandho. Tāsaṁ agghavasena hīti hi-saddo hetumhi. ‘‘Soti",
  "tika-vin11t3:301_1": "taṁsaddasambandhena ‘‘yo’’ti labbhati. Tatrāyaṁ yojanā – sambahulā…pe… tāsaṁ agghavasena",
  "tika-vin11t3:301_2": "tato ūnapaṭicchannānaṁ āpattīnaṁ samodhāya yo yasmā padātabbo parivāso, tasmā so",
  "tika-vin11t3:301_3": "yathā avayavatthavasena ‘‘odhānasamodhāno’’ti parivāso vutto, tathā ‘‘agghasamodhāno’’ti vuccatīti.",
  "tika-vin11t3:302_0": "Tattha sambahulāsūti yāsaṁ āpattīnaṁ parivasitukāmo, tāsu sambahulāsu āpattīsu, niddhāraṇe",
  "tika-vin11t3:302_1": "bhummaṁ. ‘‘Ekā vā’’tiādi niddhāriyaniddeso. Tāsaṁ āpattīnaṁ. Agghavasenāti gaṇanavasena,",
  "tika-vin11t3:302_2": "rattiparicchedavasenāti vuttaṁ hoti. Yathāha aṭṭhakathāyaṁ ‘‘tāsaṁ rattiparicchedavasenā’’ti",
  "tika-vin11t3:302_3": "(cūḷava. aṭṭha. 102). ‘‘Padātabbo’’ti iminā sambandho. Tatoti cirapaṭicchannāpattito.",
  "tika-vin11t3:302_4": "Ūnapaṭicchannānaṁ āpattīnanti ettha upayogatthe sāmivacanaṁ, ūnapaṭicchannāyo āpattiyo",
  "tika-vin11t3:302_5": "samodhāyāti vuttaṁ hoti.",
  "tika-vin11t3:303_0": "530. Nānā sukkavissaṭṭhiādīni vatthūni yāsaṁ tā nānāvatthukā, nānāvatthukā saññā",
  "tika-vin11t3:303_1": "yāsaṁ āpattīnaṁ tā nānāvatthukasaññāyo. Sabbāti ettha ‘‘yā’’ti seso, sukkavissaṭṭhiādikuladūsanāvasānā",
  "tika-vin11t3:303_2": "yā sabbā terasa saṅghādisesā āpattiyoti attho. Tā sabbāti ettha pi-saddo vattabbo.",
  "tika-vin11t3:303_3": "Dātabboti ettha ‘‘parivāso’’ti ānetvā sambandhitabbaṁ. Tā sabbāpi ekato katvā dātabbo",
  "tika-vin11t3:303_4": "parivāsoti yojanā. Tassa terasa saṅghādisesāpattiyopi ekato katvāti attho. ‘‘Ahaṁ",
  "tika-vin11t3:303_5": "bhante sambahulā saṅghādisesā āpattiyo āpajjiṁ ekaṁ sukkavissaṭṭhiṁ…pe… ekaṁ kuladūsakaṁ,",
  "tika-vin11t3:303_6": "sohaṁ bhante saṅghaṁ tāsaṁ āpattīnaṁ samodhānaparivāsaṁ yācāmī’’ti tikkhattuṁ yācanāya",
  "tika-vin11t3:303_7": "ca tadanurūpāya ñattiyā ca kammavācāsu ca nāmaṁ vatvā dātabbaparivāso missako mato",
  "tika-vin11t3:303_8": "‘‘missakasamodhānaparivāso’’ti ñāto. Dve, tisso, catasso, atirekā ca āpannassāpi",
  "tika-vin11t3:303_9": "parivāsaṁ dentena iminā niyāmena vatthuṁ, nāmaṁ visesetvā gahetabbaṁ.",
  "tika-vin11t3:304": "Samodhānaparivāsakathāvaṇṇanā.",
  "tika-vin11t3:305_0": "531.Parivutthaparivāsassāti tividhe parivāse aññatarassa vasena parivutthaparivāsassa.",
  "tika-vin11t3:305_1": "Uttari cha rattiyoti parivāsato uttari cha rattiyo, cha divaseti vuttaṁ hoti, ‘‘caritu’’nti",
  "tika-vin11t3:305_2": "seso, caraṇakiriyāya accantasaṁyoge upayogavacanaṁ. Mānattaṁ deyyanti yojanā, ‘‘saṅghenā’’ti",
  "tika-vin11t3:305_3": "sāmatthiyā labbhati. Samuccayakkhandhake vuttanayena yojetvā chārattañca dātabbo,",
  "tika-vin11t3:305_4": "bhikkhumānanavidhi bhikkhussa dātabboti attho.",
  "tika-vin11t3:306_0": "‘‘Parivutthaparivāsassā’’ti iminā paṭicchannamānattaṁ pakataṁ, tattha pabhede asati",
  "tika-vin11t3:306_1": "kasmā ‘‘paṭicchannāpaṭicchannavasā duve’’ti vuttanti? Pakatabhedamanapekkhitvā chārattamānatte",
  "tika-vin11t3:306_2": "labbhamānavisayabhedaṁ dassetuṁ vuttaṁ. Evañhi sati samodhānamānatte ca ‘‘chārattaṁ",
  "tika-vin11t3:306_3": "mānattaṁ detū’’ti (cūḷava. 128) pāḷiyaṁ vuttattā tampi gahetvā ‘‘tidhā’’ti kasmā",
  "tika-vin11t3:306_4": "na vuttanti? Tampi paṭicchannāpattiyā parivutthaparivāsasseva dātabbamānattanti paṭicchannamānattavacaneneva",
  "tika-vin11t3:306_5": "saṅgahitattā visuṁ na vuttaṁ. Teneva catubbidhe mānatte imehi dvīhi vinā dassetabbesu",
  "tika-vin11t3:306_6": "dvīsu mānattesu pakkhamānattamattaṁ ‘‘chādentiyā’’tiādigāthāya dassetvā samodhānamānattaṁ",
  "tika-vin11t3:306_7": "visuṁ na dassitanti daṭṭhabbaṁ.",
  "tika-vin11t3:307_0": "534-6.Viniddiṭṭhappakāranti ‘‘parikkhittavihārassā’’tiādinā yathāvuttagāthādvayena",
  "tika-vin11t3:307_1": "niddiṭṭhappakāraṁ. Ādiyitvāna taṁtesanti ettha ‘‘santike’’ti vakkhamānato labbhati.",
  "tika-vin11t3:307_2": "Tesaṁ catunnaṁ sammukhā ukkuṭikaṁ nisīditvā añjaliṁ paggahetvā taṁ vattaṁ samādiyitvāti",
  "tika-vin11t3:307_3": "attho. ‘‘Taṁ tesaṁ santike’’ti idaṁ ‘‘ārocetvā’’ti imināpi yujjati. Tesameva sammukhā",
  "tika-vin11t3:307_4": "nisinnena ‘‘ahaṁ bhante ekaṁ āpattiṁ āpajjiṁ sañcetanikaṁ sukkavissaṭṭhi’’ntiādinā",
  "tika-vin11t3:307_5": "nayena samuccayakkhandhakāgataṁ ārocanaṁ katvā. Iminā antoaruṇe diṭṭhānaṁ aññesampi",
  "tika-vin11t3:307_6": "ārocanaṁ upalakkhitaṁ.",
  "tika-vin11t3:308_0": "Nikkhipe santike tesaṁ vattanti ettha ‘‘aruṇe uṭṭhite’’ti ajjhāharitabbaṁ. Aruṇe",
  "tika-vin11t3:308_1": "uggate tesaṁ bhikkhūnaṁ sammukhā yathāvuttanayeneva nisīditvā ‘‘vattaṁ nikkhipāmi,",
  "tika-vin11t3:308_2": "mānattaṁ nikkhipāmī’’ti imesu dvīsu ekaṁ vā dvayameva vā vatvā vattaṁ nikkhipe.",
  "tika-vin11t3:309": "537.Tassa mānattassa. Ratticchedādikoti ettha ādi-saddena vattabhedo gahito. Aṭṭhakathāvasena pāḷivasenāti yojanā.",
  "tika-vin11t3:310_0": "538. Vīsatiyā bhikkhūnaṁ vaggo samūho vīsativaggo, so eva vīsativaggiko. Abbheyyāti",
  "tika-vin11t3:310_1": "osāreyya, abbhantaraṁ kareyyāti attho. Vidhināti samuccayakkhandhakāgatakkamena.",
  "tika-vin11t3:310_2": "Abbhitoti saṁvāsena anto kato, pakatattoti pakatisabhāvo, āpattiṁ anāpannakālasadiso hotīti attho.",
  "tika-vin11t3:311_0": "539. Āpattiṁ chādentiyā bhikkhuniyāti yojanā, ‘‘āpajjitvā’’ti seso, āpattiṁ āpajjitvā",
  "tika-vin11t3:311_1": "‘‘āpatti cā’’tiādinā (vi. vi. 505) nayena pubbe dassitehi dasahi aṅgehi paṭicchādentiyā",
  "tika-vin11t3:311_2": "bhikkhuniyā attano āpattiṁ chādentiyā bhikkhuniyā. Na ca āpattīti ettha ‘‘attano’’ti",
  "tika-vin11t3:311_3": "iminā aññissā āpattiṁ paṭicchādentiyā vajjapaṭicchādikāsaṅkhātapārājikāpattīti dīpitaṁ",
  "tika-vin11t3:311_4": "hoti. ‘‘Bhikkhuniyā’’ti iminā bhikkhussa dukkaṭāpattibhāvaṁ dīpeti.",
  "tika-vin11t3:312_0": "541. Viruddhamatthaṁ nayati pajahatīti vinayo, vinicchayo, taṁ vinayapiṭakatthavinicchayavisesavisayaṁ",
  "tika-vin11t3:312_1": "sammohasaṅkhātaṁ viruddhaṁ paccatthikaṁ tadaṅgavasena pajahanato vinayanayasaṅkhātaṁ",
  "tika-vin11t3:312_2": "tato eva atibuddhidīpanaṁ, atisayena buddhiṁ dīpetīti atibuddhidīpanaṁ, taṁ vinayatthavinicchayakaṁ",
  "tika-vin11t3:312_3": "ñāṇapadīpaṁ visesena jālentaṁ. Vividhehi nayehi yuttatāya vividhanayayutaṁ. Vinayanayeti",
  "tika-vin11t3:312_4": "vinayapiṭakassa parasantānapāpane, vinayavaṇṇanāyanti vuttaṁ hoti.",
  "tika-vin11t3:313": "Iti vinayatthasārasandīpaniyā",
  "tika-vin11t3:314": "Vinayavinicchayavaṇṇanāya",
  "tika-vin11t3:315": "Saṅghādisesakathāvaṇṇanā niṭṭhitā."
}