{
  "atk-s0513a20:0": "Namo tassa bhagavato arahato sammāsambuddhassa",
  "atk-s0513a20:1": "Jātaka-aṭṭhakathā",
  "atk-s0513a20:2": "(Dutiyo bhāgo)",
  "atk-s0513a20:3": "2. Dukanipāto",
  "atk-s0513a20:4": "1. Daḷhavaggo",
  "atk-s0513a20:6": "[151] 1. Rājovādajātakavaṇṇanā",
  "atk-s0513a20:7_0": "Daḷhaṁdaḷhassa khipatīti idaṁ satthā jetavane viharanto rājovādaṁ ārabbha kathesi.",
  "atk-s0513a20:7_1": "So tesakuṇajātake āvi bhavissati. Ekasmiṁ pana divase kosalarājā ekaṁ agatigataṁ",
  "atk-s0513a20:7_2": "dubbinicchayaṁ aḍḍaṁ vinicchinitvā bhuttapātarāso allahatthova alaṅkatarathaṁ abhiruyha",
  "atk-s0513a20:7_3": "satthu santikaṁ gantvā phullapadumasassirikesu pādesu nipatitvā satthāraṁ vanditvā",
  "atk-s0513a20:7_4": "ekamantaṁ nisīdi. Atha naṁ satthā etadavoca – “handa kuto nu tvaṁ, mahārāja, āgacchasi",
  "atk-s0513a20:7_5": "divā divassā”ti. “Bhante, ajja ekaṁ agatigataṁ dubbinicchayaṁ aḍḍaṁ vinicchinanto",
  "atk-s0513a20:7_6": "okāsaṁ alabhitvā idāni taṁ tīretvā bhuñjitvā allahatthova tumhākaṁ upaṭṭhānaṁ āgatomhī”ti.",
  "atk-s0513a20:7_7": "Satthā “mahārāja, dhammena samena aḍḍavinicchayaṁ nāma kusalaṁ, saggamaggo esa. Anacchariyaṁ",
  "atk-s0513a20:7_8": "kho panetaṁ, yaṁ tumhe mādisassa sabbaññubuddhassa santikā ovādaṁ labhamānā dhammena",
  "atk-s0513a20:7_9": "samena aḍḍaṁ vinicchineyyātha. Etadeva acchariyaṁ, yaṁ pubbe rājāno asabbaññūnampi",
  "atk-s0513a20:7_10": "paṇḍitānaṁ vacanaṁ sutvā dhammena samena aḍḍaṁ vinicchinantā cattāri agatigamanāni",
  "atk-s0513a20:7_11": "vajjetvā dasa rājadhamme akopetvā dhammena rajjaṁ kāretvā saggapuraṁ pūrayamānā agamiṁsū”ti",
  "atk-s0513a20:7_12": "vatvā tena yācito atītaṁ āhari.",
  "atk-s0513a20:8_0": "Atīte bārāṇasiyaṁ brahmadatte rajjaṁ kārente bodhisatto tassa aggamahesiyā kucchismiṁ",
  "atk-s0513a20:8_1": "paṭisandhiṁ gahetvā laddhagabbhaparihāro sotthinā mātukucchimhā nikkhami. Nāmaggahaṇadivase",
  "atk-s0513a20:8_2": "panassa “brahmadattakumāro”tveva nāmaṁ akaṁsu. So anupubbena vayappatto soḷasavassakāle",
  "atk-s0513a20:8_3": "takkasilaṁ gantvā sabbasippesu nipphattiṁ patvā pitu accayena rajje patiṭṭhāya dhammena",
  "atk-s0513a20:8_4": "samena rajjaṁ kāresi, chandādivasena agantvā vinicchayaṁ anusāsi. Tasmiṁ evaṁ dhammena",
  "atk-s0513a20:8_5": "rajjaṁ kārente amaccāpi dhammeneva vohāraṁ vinicchiniṁsu. Vohāresu dhammena vinicchayamānesu",
  "atk-s0513a20:8_6": "kūṭaḍḍakārakā nāma nāhesuṁ, tesaṁ abhāvā aḍḍatthāya rājaṅgaṇe uparavo pacchijji.",
  "atk-s0513a20:8_7": "Amaccā divasampi vinicchayaṭṭhāne nisīditvā kañci vinicchayatthāya āgacchantaṁ adisvā",
  "atk-s0513a20:8_8": "uṭṭhāya pakkamanti, vinicchayaṭṭhānaṁ chaḍḍetabbabhāvaṁ pāpuṇi.",
  "atk-s0513a20:9_0": "Bodhisatto cintesi – “mayi dhammena rajjaṁ kārente vinicchayaṭṭhānaṁ āgacchantā nāma",
  "atk-s0513a20:9_1": "natthi, uparavo pacchijji, vinicchayaṭṭhānaṁ chaḍḍetabbabhāvaṁ pattaṁ, idāni mayā",
  "atk-s0513a20:9_2": "attano aguṇaṁ pariyesituṁ vaṭṭati ‘ayaṁ nāma me aguṇo’ti sutvā taṁ pahāya guṇesuyeva",
  "atk-s0513a20:9_3": "vattissāmī”ti. Tato paṭṭhāya “atthi nu kho me koci aguṇavādī”ti pariggaṇhanto antovaḷañjakānaṁ",
  "atk-s0513a20:9_4": "antare kañci aguṇavādiṁ adisvā attano guṇakathameva sutvā “ete mayhaṁ bhayenāpi aguṇaṁ",
  "atk-s0513a20:9_5": "avatvā guṇameva vadeyyu”nti bahivaḷañjanake pariggaṇhanto tatthāpi adisvā antonagare",
  "atk-s0513a20:9_6": "pariggaṇhi. Bahinagare catūsu dvāresu catugāmake pariggaṇhi. Tatthāpi kañci aguṇavādiṁ",
  "atk-s0513a20:9_7": "adisvā attano guṇakathameva sutvā “janapadaṁ pariggaṇhissāmī”ti amacce rajjaṁ paṭicchāpetvā",
  "atk-s0513a20:9_8": "rathaṁ āruyha sārathimeva gahetvā aññātakavesena nagarā nikkhamitvā janapadaṁ pariggaṇhamāno",
  "atk-s0513a20:9_9": "yāva paccantabhūmiṁ gantvā kañci aguṇavādiṁ adisvā attano guṇakathameva sutvā paccantasīmato",
  "atk-s0513a20:9_10": "mahāmaggena nagarābhimukhoyeva nivatti.",
  "atk-s0513a20:10_0": "Tasmiṁ pana kāle balliko nāma kosalarājāpi dhammena rajjaṁ kārento aguṇakathaṁ gavesanto",
  "atk-s0513a20:10_1": "hutvā antovaḷañjakādīsu aguṇavādiṁ adisvā attano guṇakathameva sutvā janapadaṁ pariggaṇhanto",
  "atk-s0513a20:10_2": "taṁ padesaṁ agamāsi. Te ubhopi ekasmiṁ ninnaṭṭhāne sakaṭamagge abhimukhā ahesuṁ,",
  "atk-s0513a20:10_3": "rathassa ukkamanaṭṭhānaṁ natthi. Atha ballikarañño sārathi bārāṇasirañño sārathiṁ",
  "atk-s0513a20:10_4": "“tava rathaṁ ukkamāpehī”ti āha. Sopi “ambho sārathi, tava rathaṁ ukkamāpehi, imasmiṁ",
  "atk-s0513a20:10_5": "rathe bārāṇasirajjasāmiko brahmadattamahārājā nisinno”ti āha. Itaropi naṁ “ambho",
  "atk-s0513a20:10_6": "sārathi, imasmiṁ rathe kosalarajjasāmiko ballikamahārājā nisinno, tava rathaṁ ukkamāpetvā",
  "atk-s0513a20:10_7": "amhākaṁ rañño rathassa okāsaṁ dehī”ti āha. Bārāṇasirañño sārathi “ayampi kira rājāyeva,",
  "atk-s0513a20:10_8": "kiṁ nu kho kātabba”nti cintento “attheso upāyo”ti vayaṁ pucchitvā “daharassa rathaṁ",
  "atk-s0513a20:10_9": "ukkamāpetvā mahallakassa okāsaṁ dāpessāmī”ti sanniṭṭhānaṁ katvā taṁ sārathiṁ kosalarañño",
  "atk-s0513a20:10_10": "vayaṁ pucchitvā pariggaṇhanto ubhinnampi samānavayabhāvaṁ ñatvā rajjaparimāṇaṁ balaṁ",
  "atk-s0513a20:10_11": "dhanaṁ yasaṁ jātiṁ gottaṁ kulapadesanti sabbaṁ pucchitvā “ubhopi tiyojanasatikassa",
  "atk-s0513a20:10_12": "rajjassa sāmino samānabaladhanayasajātigottakulapadesā”ti ñatvā “sīlavantassa okāsaṁ",
  "atk-s0513a20:10_13": "dassāmī”ti cintetvā “bho sārathi, tumhākaṁ rañño sīlācāro kīdiso”ti pucchi. So “ayañca",
  "atk-s0513a20:10_14": "ayañca amhākaṁ rañño sīlācāro”ti attano rañño aguṇameva guṇato pakāsento paṭhamaṁ gāthamāha –",
  "atk-s0513a20:11": "1.",
  "atk-s0513a20:12": "“Daḷhaṁ daḷhassa khipati, balliko mudunā muduṁ;",
  "atk-s0513a20:13": "Sādhumpi sādhunā jeti, asādhumpi asādhunā;",
  "atk-s0513a20:14": "Etādiso ayaṁ rājā, maggā uyyāhi sārathī”ti.",
  "atk-s0513a20:15_0": "Tattha daḷhaṁ daḷhassa khipatīti yo daḷho hoti balavadaḷhena pahārena vā vacanena",
  "atk-s0513a20:15_1": "vā jinitabbo, tassa daḷhameva pahāraṁ vā vacanaṁ vā khipati. Evaṁ daḷhova hutvā taṁ",
  "atk-s0513a20:15_2": "jinātīti dasseti. Ballikoti tassa rañño nāmaṁ. Mudunā mudunti mudupuggalaṁ sayampi",
  "atk-s0513a20:15_3": "mudu hutvā mudunāva upāyena jināti. Sādhumpi sādhunā jetīti ye sādhū sappurisā, te",
  "atk-s0513a20:15_4": "sayampi sādhu hutvā sādhunāva upāyena jināti. Asādhumpi asādhunāti ye pana asādhū,",
  "atk-s0513a20:15_5": "te sayampi asādhu hutvā asādhunāva upāyena jinātīti dasseti. Etādiso ayaṁ rājāti",
  "atk-s0513a20:15_6": "ayaṁ amhākaṁ kosalarājā sīlācārena evarūpo. Maggā uyyāhi sārathīti attano rathaṁ",
  "atk-s0513a20:15_7": "maggā ukkamāpetvā uyyāhi, uppathena yāhi, amhākaṁ rañño maggaṁ dehīti vadati.",
  "atk-s0513a20:16_0": "Atha naṁ bārāṇasirañño sārathi “ambho, kiṁ pana tayā attano rañño guṇakathā kathitā”ti",
  "atk-s0513a20:16_1": "vatvā “āmā”ti vutte “yadi pana ete guṇāti vadasi, aguṇā pana kīdisī”ti vatvā “ete",
  "atk-s0513a20:16_2": "tāva aguṇā hontu, tumhākaṁ pana rañño kīdiso guṇo”ti vutte “tena hi suṇāhī”ti dutiyaṁ gāthamāha –",
  "atk-s0513a20:17": "2.",
  "atk-s0513a20:18": "“Akkodhena jine kodhaṁ, asādhuṁ sādhunā jine;",
  "atk-s0513a20:19": "Jine kadariyaṁ dānena, saccenālikavādinaṁ;",
  "atk-s0513a20:20": "Etādiso ayaṁ rājā, maggā uyyāhi sārathī”ti.",
  "atk-s0513a20:21_0": "Tattha etādisoti etehi “akkodhena jine kodha”ntiādivasena vuttehi guṇehi samannāgato.",
  "atk-s0513a20:21_1": "Ayañhi kuddhaṁ puggalaṁ sayaṁ akkodho hutvā akkodhena jināti, asādhuṁ pana sayaṁ",
  "atk-s0513a20:21_2": "sādhu hutvā sādhunāva upāyena jināti, kadariyaṁ thaddhamacchariṁ sayaṁ dāyako hutvā",
  "atk-s0513a20:21_3": "dānena jināti. Saccenālikavādinanti musāvādiṁ sayaṁ saccavādī hutvā saccena jināti.",
  "atk-s0513a20:21_4": "Maggā uyyāhi sārathīti, samma sārathi, maggato apagaccha. Evaṁvidhasīlācāraguṇayuttassa",
  "atk-s0513a20:21_5": "amhākaṁ rañño maggaṁ dehi, amhākaṁ rājā maggassa anucchavikoti.",
  "atk-s0513a20:22_0": "Evaṁ vutte ballikarājā ca sārathi ca ubhopi rathā otaritvā asse mocetvā rathaṁ apanetvā",
  "atk-s0513a20:22_1": "bārāṇasirañño maggaṁ adaṁsu. Bārāṇasirājā ballikarañño “raññā nāma idañcidañca kātuṁ",
  "atk-s0513a20:22_2": "vaṭṭatī”ti ovādaṁ datvā bārāṇasiṁ gantvā dānādīni puññāni katvā jīvitapariyosāne",
  "atk-s0513a20:22_3": "saggapuraṁ pūresi. Ballikarājāpi tassa ovādaṁ gahetvā janapadaṁ pariggahetvā attano",
  "atk-s0513a20:22_4": "aguṇavādiṁ adisvāva sakanagaraṁ gantvā dānādīni puññāni katvā jīvitapariyosāne saggapurameva pūresi.",
  "atk-s0513a20:23_0": "Satthā kosalarājassa ovādatthāya imaṁ dhammadesanaṁ āharitvā jātakaṁ samodhānesi",
  "atk-s0513a20:23_1": "– “tadā ballikarañño sārathi moggallāno ahosi, ballikarājā ānando, bārāṇasirañño",
  "atk-s0513a20:23_2": "sārathi sāriputto, bārāṇasirājā pana ahameva ahosi”nti.",
  "atk-s0513a20:24": "Rājovādajātakavaṇṇanā paṭhamā.",
  "atk-s0513a20:26": "[152] 2. Siṅgālajātakavaṇṇanā",
  "atk-s0513a20:27_0": "Asamekkhitakammantanti idaṁ satthā kūṭāgārasālāyaṁ viharanto vesālivāsikaṁ ekaṁ nhāpitaputtaṁ",
  "atk-s0513a20:27_1": "ārabbha kathesi. Tassa kira pitā rājūnaṁ rājorodhānaṁ rājakumārānaṁ rājakumārikānañca",
  "atk-s0513a20:27_2": "massukaraṇakesasaṇṭhapanaaṭṭhapadaṭṭhapanādīni sabbakiccāni karoti saddho pasanno",
  "atk-s0513a20:27_3": "tisaraṇagato samādinnapañcasīlo, antarantare satthu dhammaṁ suṇanto kālaṁ vītināmeti.",
  "atk-s0513a20:27_4": "So ekasmiṁ divase rājanivesane kammaṁ kātuṁ gacchanto attano puttaṁ gahetvā gato.",
  "atk-s0513a20:27_5": "So tattha ekaṁ devaccharāpaṭibhāgaṁ alaṅkatapaṭiyattaṁ licchavikumārikaṁ disvā kilesavasena",
  "atk-s0513a20:27_6": "paṭibaddhacitto hutvā pitarā saddhiṁ rājanivesanā nikkhamitvā “etaṁ kumārikaṁ labhamāno",
  "atk-s0513a20:27_7": "jīvissāmi, alabhamānassa me ettheva maraṇa”nti āhārupacchedaṁ katvā mañcakaṁ parissajitvā nipajji.",
  "atk-s0513a20:28_0": "Atha naṁ pitā upasaṅkamitvā “tāta, avatthumhi chandarāgaṁ mā kari, hīnajacco tvaṁ",
  "atk-s0513a20:28_1": "nhāpitaputto, licchavikumārikā khattiyadhītā jātisampannā, na sā tuyhaṁ anucchavikā,",
  "atk-s0513a20:28_2": "aññaṁ te jātigottehi sadisaṁ kumārikaṁ ānessāmī”ti āha. So pitu kathaṁ na gaṇhi.",
  "atk-s0513a20:28_3": "Atha naṁ mātā bhātā bhaginī cūḷapitā cūḷamātāti sabbepi ñātakā ceva mittasuhajjā",
  "atk-s0513a20:28_4": "ca sannipatitvā saññāpentāpi saññāpetuṁ nāsakkhiṁsu. So tattheva sussitvā parisussitvā",
  "atk-s0513a20:28_5": "jīvitakkhayaṁ pāpuṇi. Athassa pitā sarīrakiccapetakiccāni katvā tanusoko “satthāraṁ",
  "atk-s0513a20:28_6": "vandissāmī”ti bahuṁ gandhamālāvilepanaṁ gahetvā mahāvanaṁ gantvā satthāraṁ pūjetvā",
  "atk-s0513a20:28_7": "vanditvā ekamantaṁ nisinno “kiṁ nu kho, upāsaka, bahūni divasāni na dissasī”ti vutte",
  "atk-s0513a20:28_8": "tamatthaṁ ārocesi. Satthā “na kho, upāsaka, idāneva tava putto avatthusmiṁ chandarāgaṁ",
  "atk-s0513a20:28_9": "uppādetvā vināsaṁ pāpuṇi, pubbepi pattoyevā”ti vatvā tena yācito atītaṁ āhari.",
  "atk-s0513a20:29_0": "Atīte bārāṇasiyaṁ brahmadatte rajjaṁ kārente bodhisatto himavantapadese sīhayoniyaṁ",
  "atk-s0513a20:29_1": "nibbatti. Tassa cha kaniṭṭhabhātaro ekā ca bhaginī ahosi, sabbepi kañcanaguhāyaṁ",
  "atk-s0513a20:29_2": "vasanti. Tassā pana guhāya avidūre rajatapabbate ekā phalikaguhā atthi, tattheko",
  "atk-s0513a20:29_3": "siṅgālo vasati. Aparabhāge sīhānaṁ mātāpitaro kālamakaṁsu. Te bhaginiṁ sīhapotikaṁ",
  "atk-s0513a20:29_4": "kañcanaguhāyaṁ ṭhapetvā gocarāya pakkamitvā maṁsaṁ āharitvā tassā denti. So siṅgālo",
  "atk-s0513a20:29_5": "taṁ sīhapotikaṁ disvā paṭibaddhacitto ahosi. Tassā pana mātāpitūnaṁ dharamānakāle",
  "atk-s0513a20:29_6": "okāsaṁ nālattha, so sattannampi tesaṁ gocarāya pakkantakāle phalikaguhāya otaritvā",
  "atk-s0513a20:29_7": "kañcanaguhāya dvāraṁ gantvā sīhapotikāya purato lokāmisapaṭisaṁyuttaṁ evarūpaṁ rahassakathaṁ",
  "atk-s0513a20:29_8": "kathesi – “sīhapotike, ahampi catuppado, tvampi catuppadā, tvaṁ me pajāpatī hohi,",
  "atk-s0513a20:29_9": "ahaṁ te pati bhavissāmi, te mayaṁ samaggā sammodamānā vasissāma, tvaṁ ito paṭṭhāya",
  "atk-s0513a20:29_10": "maṁ kilesavasena saṅgaṇhāhī”ti. Sā tassa vacanaṁ sutvā cintesi – “ayaṁ siṅgālo catuppadānaṁ",
  "atk-s0513a20:29_11": "antare hīno paṭikuṭṭho caṇḍālasadiso, mayaṁ uttamarājakulasammatā, esa kho mayā saddhiṁ",
  "atk-s0513a20:29_12": "asabbhiṁ ananucchavikaṁ kathaṁ katheti, ahaṁ evarūpaṁ kathaṁ sutvā jīvitena kiṁ karissāmi,",
  "atk-s0513a20:29_13": "nāsāvātaṁ sannirujjhitvā marissāmī”ti. Athassā etadahosi – “mayhaṁ evameva maraṇaṁ",
  "atk-s0513a20:29_14": "ayuttaṁ, bhātikā tāva me āgacchantu, tesaṁ kathetvā marissāmī”ti. Siṅgālopi tassā",
  "atk-s0513a20:29_15": "santikā paṭivacanaṁ alabhitvā “idāni esā mayhaṁ kujjhatī”ti domanassappatto phalikaguhāyaṁ pavisitvā nipajji.",
  "atk-s0513a20:30_0": "Atheko sīhapotako mahiṁsavāraṇādīsu aññataraṁ vadhitvā maṁsaṁ khāditvā bhaginiyā",
  "atk-s0513a20:30_1": "bhāgaṁ āharitvā “amma, maṁsaṁ khādassū”ti āha. “Bhātika, nāhaṁ maṁsaṁ khādāmi, marissāmī”ti.",
  "atk-s0513a20:30_2": "“Kiṁ kāraṇā”ti? Sā taṁ pavattiṁ ācikkhi. “Idāni kahaṁ so siṅgālo”ti ca vutte phalikaguhāyaṁ",
  "atk-s0513a20:30_3": "nipannaṁ siṅgālaṁ “ākāse nipanno”ti maññamānā “bhātika, kiṁ na passasi, eso rajatapabbate",
  "atk-s0513a20:30_4": "ākāse nipanno”ti. Sīhapotako tassa phalikaguhāyaṁ nipannabhāvaṁ ajānanto “ākāse nipanno”ti",
  "atk-s0513a20:30_5": "saññī hutvā “māressāmi na”nti sīhavegena pakkhanditvā phalikaguhaṁ hadayeneva pahari.",
  "atk-s0513a20:30_6": "So hadayena phalitena tattheva jīvitakkhayaṁ patvā pabbatapāde pati. Athāparo āgacchi,",
  "atk-s0513a20:30_7": "sā tassapi tatheva kathesi. Sopi tatheva katvā jīvitakkhayaṁ patvā pabbatapāde pati.",
  "atk-s0513a20:31_0": "Evaṁ chasupi bhātikesu matesu sabbapacchā bodhisatto āgacchi. Sā tassapi taṁ kāraṇaṁ",
  "atk-s0513a20:31_1": "ārocetvā “idāni so kuhi”nti vutte “eso rajatapabbatamatthake ākāse nipanno”ti āha.",
  "atk-s0513a20:31_2": "Bodhisatto cintesi – “siṅgālānaṁ ākāse patiṭṭhā nāma natthi, phalikaguhāyaṁ nipannako",
  "atk-s0513a20:31_3": "bhavissatī”ti. So pabbatapādaṁ otaritvā cha bhātike mate disvā “ime attano bālatāya",
  "atk-s0513a20:31_4": "pariggaṇhanapaññāya abhāvena phalikaguhabhāvaṁ ajānitvā hadayena paharitvā matā bhavissanti,",
  "atk-s0513a20:31_5": "asamekkhitvā atituritaṁ karontānaṁ kammaṁ nāma evarūpaṁ hotī”ti vatvā paṭhamaṁ gāthamāha –",
  "atk-s0513a20:32": "3.",
  "atk-s0513a20:33": "“Asamekkhitakammantaṁ, turitābhinipātinaṁ;",
  "atk-s0513a20:34": "Sāni kammāni tappenti, uṇhaṁvajjhohitaṁ mukhe”ti.",
  "atk-s0513a20:35_0": "Tattha asamekkhitakammantaṁ, turitābhinipātinanti yo puggalo yaṁ kammaṁ kattukāmo",
  "atk-s0513a20:35_1": "hoti, tattha dosaṁ asamekkhitvā anupadhāretvā turito hutvā vegeneva taṁ kammaṁ kātuṁ",
  "atk-s0513a20:35_2": "abhinipatati pakkhandati paṭipajjati, taṁ asamekkhitakammantaṁ turitābhinipātinaṁ",
  "atk-s0513a20:35_3": "evaṁ sāni kammāni tappenti, socenti kilamenti. Yathā kiṁ? Uṇhaṁvajjhohitaṁ mukheti,",
  "atk-s0513a20:35_4": "yathā bhuñjantena “idaṁ sītalaṁ idaṁ uṇha”nti anupadhāretvā uṇhaṁ ajjhoharaṇīyaṁ",
  "atk-s0513a20:35_5": "mukhe ajjhoharitaṁ ṭhapitaṁ mukhampi kaṇṭhampi kucchimpi dahati soceti kilameti,",
  "atk-s0513a20:35_6": "evaṁ tathārūpaṁ puggalaṁ sāni kammāni tappenti.",
  "atk-s0513a20:36_0": "Iti so sīho imaṁ gāthaṁ vatvā “mama bhātikā anupāyakusalatāya ‘siṅgālaṁ māressāmā’ti",
  "atk-s0513a20:36_1": "ativegena pakkhanditvā sayaṁ matā, ahaṁ pana evarūpaṁ akatvā siṅgālassa phalikaguhāyaṁ",
  "atk-s0513a20:36_2": "nipannasseva hadayaṁ phālessāmī”ti siṅgālassa ārohanaorohanamaggaṁ sallakkhetvā tadabhimukho",
  "atk-s0513a20:36_3": "hutvā tikkhattuṁ sīhanādaṁ nadi, pathaviyā saddhiṁ ākāsaṁ ekaninnādaṁ ahosi. Siṅgālassa",
  "atk-s0513a20:36_4": "phalikaguhāyaṁ nipannasseva sītatasitassa hadayaṁ phali, so tattheva jīvitakkhayaṁ pāpuṇi.",
  "atk-s0513a20:37": "Satthā “evaṁ so siṅgālo sīhanādaṁ sutvā jīvitakkhayaṁ patto”ti vatvā abhisambuddho hutvā dutiyaṁ gāthamāha –",
  "atk-s0513a20:38": "4.",
  "atk-s0513a20:39": "“Sīho ca sīhanādena, daddaraṁ abhinādayi;",
  "atk-s0513a20:40": "Sutvā sīhassa nigghosaṁ, siṅgālo daddare vasaṁ;",
  "atk-s0513a20:41": "Bhīto santāsamāpādi, hadayañcassa apphalī”ti.",
  "atk-s0513a20:42_0": "Tattha sīhoti cattāro sīhā – tiṇasīho, paṇḍusīho, kāḷasīho, surattahatthapādo kesarasīhoti.",
  "atk-s0513a20:42_1": "Tesu kesarasīho idha adhippeto. Daddaraṁ abhinādayīti tena asanipātasaddasadisena",
  "atk-s0513a20:42_2": "bheravatarena sīhanādena taṁ rajatapabbataṁ abhinādayi ekaninnādaṁ akāsi. Daddare",
  "atk-s0513a20:42_3": "vasanti phalikamissake rajatapabbate vasanto. Bhīto santāsamāpādīti maraṇabhayena",
  "atk-s0513a20:42_4": "bhīto cittutrāsaṁ āpādi. Hadayañcassa apphalīti tena cassa bhayena hadayaṁ phalīti.",
  "atk-s0513a20:43_0": "Evaṁ sīho siṅgālaṁ jīvitakkhayaṁ pāpetvā bhātaro ekasmiṁ ṭhāne paṭicchādetvā tesaṁ",
  "atk-s0513a20:43_1": "matabhāvaṁ bhaginiyā ācikkhitvā taṁ samassāsetvā yāvajīvaṁ kañcanaguhāyaṁ vasitvā yathākammaṁ gato.",
  "atk-s0513a20:44_0": "Satthā imaṁ dhammadesanaṁ āharitvā saccāni pakāsetvā jātakaṁ samodhānesi, saccapariyosāne",
  "atk-s0513a20:44_1": "upāsako sotāpattiphale patiṭṭhahi. “Tadā siṅgālo nhāpitaputto ahosi, sīhapotikā licchavikumārikā,",
  "atk-s0513a20:44_2": "cha kaniṭṭhabhātaro aññataratherā ahesuṁ, jeṭṭhabhātikasīho pana ahameva ahosi”nti.",
  "atk-s0513a20:45": "Siṅgālajātakavaṇṇanā dutiyā.",
  "atk-s0513a20:47": "[153] 3. Sūkarajātakavaṇṇanā",
  "atk-s0513a20:48_0": "Catuppado ahaṁ, sammāti idaṁ satthā jetavane viharanto aññataraṁ mahallakattheraṁ",
  "atk-s0513a20:48_1": "ārabbha kathesi. Ekasmiñhi divase rattiṁ dhammassavane vattamāne satthari gandhakuṭidvāre",
  "atk-s0513a20:48_2": "ramaṇīye sopānaphalake ṭhatvā bhikkhusaṅghassa sugatovādaṁ datvā gandhakuṭiṁ paviṭṭhe",
  "atk-s0513a20:48_3": "dhammasenāpati satthāraṁ vanditvā attano pariveṇaṁ agamāsi. Mahāmoggallānopi pariveṇameva",
  "atk-s0513a20:48_4": "gantvā muhuttaṁ vissamitvā therassa santikaṁ āgantvā pañhaṁ pucchi, pucchitapucchitaṁ",
  "atk-s0513a20:48_5": "dhammasenāpati gaganatale puṇṇacandaṁ uṭṭhāpento viya vissajjetvā pākaṭamakāsi. Catassopi",
  "atk-s0513a20:48_6": "parisā dhammaṁ suṇamānā nisīdiṁsu. Tattheko mahallakatthero cintesi – “sacāhaṁ imissā",
  "atk-s0513a20:48_7": "parisāya majjhe sāriputtaṁ āluḷento pañhaṁ pucchissāmi, ayaṁ me parisā ‘bahussuto",
  "atk-s0513a20:48_8": "aya’nti ñatvā sakkārasammānaṁ karissatī”ti parisantarā uṭṭhāya theraṁ upasaṅkamitvā",
  "atk-s0513a20:48_9": "ekamantaṁ ṭhatvā “āvuso sāriputta, mayampi taṁ ekaṁ pañhaṁ pucchāma, amhākampi okāsaṁ",
  "atk-s0513a20:48_10": "karohi, dehi me vinicchayaṁ āvedhikāya vā nivedhikāya vā niggahe vā paggahe vā visese",
  "atk-s0513a20:48_11": "vā paṭivisese vā”ti āha. Thero taṁ oloketvā “ayaṁ mahallako icchācāre ṭhito tuccho",
  "atk-s0513a20:48_12": "na kiñci jānātī”ti tena saddhiṁ akathetvāva lajjamāno bījaniṁ ṭhapetvā āsanā otaritvā",
  "atk-s0513a20:48_13": "pariveṇaṁ pāvisi, moggallānattheropi attano pariveṇameva agamāsi.",
  "atk-s0513a20:49_0": "Manussā uṭṭhāya “gaṇhathetaṁ tucchamahallakaṁ, madhuradhammassavanaṁ no sotuṁ na",
  "atk-s0513a20:49_1": "adāsī”ti anubandhiṁsu. So palāyanto vihārapaccante bhinnapadarāya vaccakuṭiyā patitvā",
  "atk-s0513a20:49_2": "gūthamakkhito aṭṭhāsi. Manussā taṁ disvā vippaṭisārino hutvā satthu santikaṁ agamaṁsu.",
  "atk-s0513a20:49_3": "Satthā te disvā “kiṁ upāsakā avelāya āgatatthā”ti pucchi, manussā tamatthaṁ ārocesuṁ.",
  "atk-s0513a20:49_4": "Satthā “na kho upāsakā idānevesa mahallako uppilāvito hutvā attano balaṁ ajānitvā",
  "atk-s0513a20:49_5": "mahābalehi saddhiṁ payojetvā gūthamakkhito jāto, pubbepesa uppilāvito hutvā attano",
  "atk-s0513a20:49_6": "balaṁ ajānitvā mahābalehi saddhiṁ payojetvā gūthamakkhito ahosī”ti vatvā tehi yācito atītaṁ āhari.",
  "atk-s0513a20:50_0": "Atīte bārāṇasiyaṁ brahmadatte rajjaṁ kārente bodhisatto sīho hutvā himavantapadese",
  "atk-s0513a20:50_1": "pabbataguhāya vāsaṁ kappesi. Tassā avidūre ekaṁ saraṁ nissāya bahū sūkarā nivāsaṁ",
  "atk-s0513a20:50_2": "kappesuṁ. Tameva saraṁ nissāya tāpasāpi paṇṇasālāsu vāsaṁ kappesuṁ. Athekadivasaṁ",
  "atk-s0513a20:50_3": "sīho mahiṁsavāraṇādīsu aññataraṁ vadhitvā yāvadatthaṁ maṁsaṁ khāditvā taṁ saraṁ otaritvā",
  "atk-s0513a20:50_4": "pānīyaṁ pivitvā uttari. Tasmiṁ khaṇe eko thūlasūkaro taṁ saraṁ nissāya gocaraṁ gaṇhāti.",
  "atk-s0513a20:50_5": "Sīho taṁ disvā “aññaṁ ekadivasaṁ imaṁ khādissāmi, maṁ kho pana disvā puna na āgaccheyyā”ti",
  "atk-s0513a20:50_6": "tassa anāgamanabhayena sarato uttaritvā ekena passena gantuṁ ārabhi. Sūkaro oloketvā",
  "atk-s0513a20:50_7": "“esa maṁ disvā mama bhayena upagantuṁ asakkonto bhayena palāyati, ajja mayā iminā",
  "atk-s0513a20:50_8": "sīhena saddhiṁ payojetuṁ vaṭṭatī”ti sīsaṁ ukkhipitvā taṁ yuddhatthāya avhayanto paṭhamaṁ gāthamāha –",
  "atk-s0513a20:51": "5.",
  "atk-s0513a20:52": "“Catuppado ahaṁ samma, tvampi samma catuppado;",
  "atk-s0513a20:53": "Ehi samma nivattassu, kiṁ nu bhīto palāyasī”ti.",
  "atk-s0513a20:54_0": "Sīho tassa kathaṁ sutvā “samma sūkara, ajja amhākaṁ tayā saddhiṁ saṅgāmo natthi,",
  "atk-s0513a20:54_1": "ito pana sattame divase imasmiṁyeva ṭhāne saṅgāmo hotū”ti vatvā pakkāmi. Sūkaro “sīhena",
  "atk-s0513a20:54_2": "saddhiṁ saṅgāmessāmī”ti haṭṭhapahaṭṭho taṁ pavattiṁ ñātakānaṁ ārocesi. Te tassa kathaṁ",
  "atk-s0513a20:54_3": "sutvā bhītatasitā “idāni tvaṁ sabbepi amhe nāsessasi, attano balaṁ ajānitvā sīhena",
  "atk-s0513a20:54_4": "saddhiṁ saṅgāmaṁ kattukāmoti, sīho āgantvā sabbepi amhe jīvitakkhayaṁ pāpessati,",
  "atk-s0513a20:54_5": "sāhasikakammaṁ mā karī”ti āhaṁsu. Sopi bhītatasito “idāni kiṁ karomī”ti pucchi. Sūkarā",
  "atk-s0513a20:54_6": "“samma, tvaṁ etesaṁ tāpasānaṁ uccārabhūmiṁ gantvā pūtigūthe satta divasāni sarīraṁ",
  "atk-s0513a20:54_7": "parivaṭṭetvā sukkhāpetvā sattame divase sarīraṁ ussāvabindūhi temetvā sīhassa āgamanato",
  "atk-s0513a20:54_8": "purimataraṁ gantvā vātayogaṁ ñatvā uparivāte tiṭṭha, sucijātiko sīho tava sarīragandhaṁ",
  "atk-s0513a20:54_9": "ghāyitvā tuyhaṁ jayaṁ datvā gamissatī”ti āhaṁsu. So tathā katvā sattame divase tattha",
  "atk-s0513a20:54_10": "aṭṭhāsi. Sīho tassa sarīragandhaṁ ghāyitvā gūthamakkhitabhāvaṁ ñatvā “samma sūkara,",
  "atk-s0513a20:54_11": "sundaro te leso cintito, sace tvaṁ gūthamakkhito nābhavissa, idheva taṁ jīvitakkhayaṁ",
  "atk-s0513a20:54_12": "apāpessaṁ, idāni pana te sarīraṁ neva mukhena ḍaṁsituṁ, na pādena paharituṁ sakkā,",
  "atk-s0513a20:54_13": "jayaṁ te dammī”ti vatvā dutiyaṁ gāthamāha –",
  "atk-s0513a20:55": "6.",
  "atk-s0513a20:56": "“Asuci pūtilomosi, duggandho vāsi sūkara;",
  "atk-s0513a20:57": "Sace yujjitukāmosi, jayaṁ samma dadāmi te”ti.",
  "atk-s0513a20:58_0": "Tattha pūtilomoti mīḷhamakkhitattā duggandhalomo. Duggandho vāsīti aniṭṭhajegucchapaṭikūlagandho",
  "atk-s0513a20:58_1": "hutvā vāyasi. Jayaṁ, samma, dadāmi teti “tuyhaṁ jayaṁ demi, ahaṁ parājito, gaccha",
  "atk-s0513a20:58_2": "tva”nti vatvā sīho tatova nivattitvā gocaraṁ gahetvā sare pānīyaṁ pivitvā pabbataguhameva",
  "atk-s0513a20:58_3": "gato. Sūkaropi “sīho me jito”ti ñātakānaṁ ārocesi. Te bhītatasitā “puna ekadivasaṁ",
  "atk-s0513a20:58_4": "āgacchanto sīho sabbeva amhe jīvitakkhayaṁ pāpessatī”ti palāyitvā aññattha agamaṁsu.",
  "atk-s0513a20:59": "Satthā imaṁ dhammadesanaṁ āharitvā jātakaṁ samodhānesi – “tadā sūkaro mahallako ahosi, sīho pana ahameva ahosi”nti.",
  "atk-s0513a20:60": "Sūkarajātakavaṇṇanā tatiyā.",
  "atk-s0513a20:62": "[154] 4. Uragajātakavaṇṇanā",
  "atk-s0513a20:63_0": "Idhūragānaṁ pavaro paviṭṭhoti idaṁ satthā jetavane viharanto seṇibhaṇḍanaṁ ārabbha",
  "atk-s0513a20:63_1": "kathesi. Kosalarañño kira sevakā seṇipamukhā dve mahāmattā aññamaññaṁ diṭṭhaṭṭhāne",
  "atk-s0513a20:63_2": "kalahaṁ karonti, tesaṁ veribhāvo sakalanagare pākaṭo jāto. Te neva rājā, na ñātimittā",
  "atk-s0513a20:63_3": "samagge kātuṁ sakkhiṁsu. Athekadivasaṁ satthā paccūsasamaye bodhaneyyabandhave olokento",
  "atk-s0513a20:63_4": "tesaṁ ubhinnampi sotāpattimaggassa upanissayaṁ disvā punadivase ekakova sāvatthiyaṁ",
  "atk-s0513a20:63_5": "piṇḍāya pavisitvā tesu ekassa gehadvāre aṭṭhāsi. So nikkhamitvā pattaṁ gahetvā satthāraṁ",
  "atk-s0513a20:63_6": "antonivesanaṁ pavesetvā āsanaṁ paññapetvā nisīdāpesi. Satthā nisīditvā tassa mettābhāvanāya",
  "atk-s0513a20:63_7": "ānisaṁsaṁ kathetvā kallacittataṁ ñatvā saccāni pakāsesi, so saccapariyosāne sotāpattiphale patiṭṭhahi.",
  "atk-s0513a20:64_0": "Satthā tassa sotāpannabhāvaṁ ñatvā tameva pattaṁ gāhāpetvā uṭṭhāya itarassa gehadvāraṁ",
  "atk-s0513a20:64_1": "agamāsi. Sopi nikkhamitvā satthāraṁ vanditvā “pavisatha, bhante”ti gharaṁ pavesetvā",
  "atk-s0513a20:64_2": "nisīdāpesi. Itaropi pattaṁ gahetvā satthārā saddhiṁyeva pāvisi. Satthā tassa ekādasa",
  "atk-s0513a20:64_3": "mettānisaṁse vaṇṇetvā kallacittataṁ ñatvā saccāni pakāsesi, saccapariyosāne sopi",
  "atk-s0513a20:64_4": "sotāpattiphale patiṭṭhahi. Iti te ubhopi sotāpannā hutvā aññamaññaṁ accayaṁ dassetvā",
  "atk-s0513a20:64_5": "khamāpetvā samaggā sammodamānā ekajjhāsayā ahesuṁ. Taṁ divasaññeva ca bhagavato sammukhāva",
  "atk-s0513a20:64_6": "ekato bhuñjiṁsu. Satthā bhattakiccaṁ niṭṭhāpetvā vihāraṁ agamāsi. Te bahūni mālāgandhavilepanāni",
  "atk-s0513a20:64_7": "ceva sappimadhuphāṇitādīni ca ādāya satthārā saddhiṁyeva nikkhamiṁsu. Satthā bhikkhusaṅghena",
  "atk-s0513a20:64_8": "vatte dassite sugatovādaṁ datvā gandhakuṭiṁ pāvisi.",
  "atk-s0513a20:65_0": "Bhikkhū sāyanhasamaye dhammasabhāyaṁ satthu guṇakathaṁ samuṭṭhāpesuṁ “āvuso, satthā",
  "atk-s0513a20:65_1": "adantadamako, ye nāma dve mahāmatte ciraṁ vāyamamānopi neva rājā samagge kātuṁ sakkhi,",
  "atk-s0513a20:65_2": "na ñātimittādayo sakkhiṁsu, te ekadivaseneva tathāgatena damitā”ti. Satthā āgantvā",
  "atk-s0513a20:65_3": "“kāya nuttha, bhikkhave, etarahi kathāya sannisinnā”ti pucchitvā “imāya nāmā”ti vutte",
  "atk-s0513a20:65_4": "“na, bhikkhave, idānevāhaṁ ime dve jane samagge akāsiṁ, pubbepete mayā samaggā katāyevā”ti vatvā atītaṁ āhari.",
  "atk-s0513a20:66_0": "Atīte bārāṇasiyaṁ brahmadatte rajjaṁ kārente bārāṇasiyaṁ ussave ghosite mahāsamajjaṁ",
  "atk-s0513a20:66_1": "ahosi. Bahū manussā ceva devanāgasupaṇṇādayo ca samajjadassanatthaṁ sannipatiṁsu.",
  "atk-s0513a20:66_2": "Tatrekasmiṁ ṭhāne eko nāgo ca supaṇṇo ca samajjaṁ passamānā ekato aṭṭhaṁsu. Nāgo",
  "atk-s0513a20:66_3": "supaṇṇassa supaṇṇabhāvaṁ ajānanto aṁse hatthaṁ ṭhapesi. Supaṇṇo “kena me aṁse hattho",
  "atk-s0513a20:66_4": "ṭhapito”ti nivattitvā olokento nāgaṁ sañjāni. Nāgopi olokento supaṇṇaṁ sañjānitvā",
  "atk-s0513a20:66_5": "maraṇabhayatajjito nagarā nikkhamitvā nadīpiṭṭhena palāyi. Supaṇṇopi “taṁ gahessāmī”ti",
  "atk-s0513a20:66_6": "anubandhi. Tasmiṁ samaye bodhisatto tāpaso hutvā tassā nadiyā tīre paṇṇasālāya vasamāno",
  "atk-s0513a20:66_7": "divā darathapaṭippassambhanatthaṁ udakasāṭikaṁ nivāsetvā vakkalaṁ bahi ṭhapetvā nadiṁ",
  "atk-s0513a20:66_8": "otaritvā nhāyati. Nāgo “imaṁ pabbajitaṁ nissāya jīvitaṁ labhissāmī”ti pakativaṇṇaṁ",
  "atk-s0513a20:66_9": "vijahitvā maṇikkhandhavaṇṇaṁ māpetvā vakkalantaraṁ pāvisi. Supaṇṇo anubandhamāno",
  "atk-s0513a20:66_10": "taṁ tattha paviṭṭhaṁ disvā vakkale garubhāvena aggahetvā bodhisattaṁ āmantetvā “bhante,",
  "atk-s0513a20:66_11": "ahaṁ chāto, tumhākaṁ vakkalaṁ gaṇhatha, imaṁ nāgaṁ khādissāmī”ti imamatthaṁ pakāsetuṁ",
  "atk-s0513a20:66_12": "paṭhamaṁ gāthamāha –",
  "atk-s0513a20:67": "7.",
  "atk-s0513a20:68": "“Idhūragānaṁ pavaro paviṭṭho, selassa vaṇṇena pamokkhamicchaṁ;",
  "atk-s0513a20:69": "Brahmañca vaṇṇaṁ apacāyamāno, bubhukkhito no vitarāmi bhottu”nti.",
  "atk-s0513a20:70_0": "Tattha idhūragānaṁ pavaro paviṭṭhoti imasmiṁ vakkale uragānaṁ pavaro nāgarājā paviṭṭho.",
  "atk-s0513a20:70_1": "Selassa vaṇṇenāti maṇivaṇṇena, maṇikkhandho hutvā paviṭṭhoti attho. Pamokkhamicchanti",
  "atk-s0513a20:70_2": "mama santikā mokkhaṁ icchamāno. Brahmañca vaṇṇaṁ apacāyamānoti ahaṁ pana tumhākaṁ",
  "atk-s0513a20:70_3": "brahmavaṇṇaṁ seṭṭhavaṇṇaṁ pūjento garuṁ karonto. Bubhukkhito no vitarāmi bhottunti",
  "atk-s0513a20:70_4": "etaṁ nāgaṁ vakkalantaraṁ paviṭṭhaṁ chātopi samāno bhakkhituṁ na sakkomīti.",
  "atk-s0513a20:71": "Bodhisatto udake ṭhitoyeva supaṇṇarājassa thutiṁ katvā dutiyaṁ gāthamāha –",
  "atk-s0513a20:72": "8.",
  "atk-s0513a20:73": "“So brahmagutto cirameva jīva, dibyā ca te pātubhavantu bhakkhā;",
  "atk-s0513a20:74": "Yo brahmavaṇṇaṁ apacāyamāno, bubhukkhito no vitarāsi bhottu”nti.",
  "atk-s0513a20:75_0": "Tattha so brahmaguttoti so tvaṁ brahmagopito brahmarakkhito hutvā. Dibyā ca te pātubhavantu",
  "atk-s0513a20:75_1": "bhakkhāti devatānaṁ paribhogārahā bhakkhā ca tava pātubhavantu, mā pāṇātipātaṁ katvā",
  "atk-s0513a20:75_2": "nāgamaṁsakhādako ahosi.",
  "atk-s0513a20:76_0": "Iti bodhisatto udake ṭhitova anumodanaṁ katvā uttaritvā vakkalaṁ nivāsetvā te ubhopi",
  "atk-s0513a20:76_1": "gahetvā assamapadaṁ gantvā mettābhāvanāya vaṇṇaṁ kathetvā dvepi jane samagge akāsi.",
  "atk-s0513a20:76_2": "Te tato paṭṭhāya samaggā sammodamānā sukhaṁ vasiṁsu.",
  "atk-s0513a20:77": "Satthā imaṁ dhammadesanaṁ āharitvā jātakaṁ samodhānesi – “tadā nāgo ca supaṇṇo ca ime dve mahāmattā ahesuṁ, tāpaso pana ahameva ahosi”nti.",
  "atk-s0513a20:78": "Uragajātakavaṇṇanā catutthā.",
  "atk-s0513a20:80": "[155] 5. Bhaggajātakavaṇṇanā",
  "atk-s0513a20:81_0": "Jīvavassasataṁ bhaggāti idaṁ satthā jetavanasamīpe pasenadikosalena raññā kārite",
  "atk-s0513a20:81_1": "rājakārāme viharanto attano khipitakaṁ ārabbha kathesi. Ekasmiñhi divase satthā rājakārāme",
  "atk-s0513a20:81_2": "catuparisamajjhe nisīditvā dhammaṁ desento khipi. Bhikkhū “jīvatu, bhante bhagavā,",
  "atk-s0513a20:81_3": "jīvatu, sugato”ti uccāsaddaṁ mahāsaddaṁ akaṁsu, tena saddena dhammakathāya antarāyo",
  "atk-s0513a20:81_4": "ahosi. Atha kho bhagavā bhikkhū āmantesi – “api nu kho, bhikkhave, khipite ‘jīvā’ti",
  "atk-s0513a20:81_5": "vutto tappaccayā jīveyya vā mareyya vā”ti? “No hetaṁ bhante”ti. “Na, bhikkhave, khipite",
  "atk-s0513a20:81_6": "‘jīvā’ti vattabbo, yo vadeyya āpatti dukkaṭassā”ti. Tena kho pana samayena manussā",
  "atk-s0513a20:81_7": "bhikkhūnaṁ khipite “jīvatha, bhante”ti vadanti, bhikkhū kukkuccāyantā nālapanti.",
  "atk-s0513a20:81_8": "Manussā ujjhāyanti – “kathañhi nāma samaṇā sakyaputtiyā ‘jīvatha, bhante’ti vuccamānā",
  "atk-s0513a20:81_9": "nālapissantī”ti. Bhagavato etamatthaṁ ārocesuṁ. Gihī, bhikkhave, maṅgalikā, anujānāmi,",
  "atk-s0513a20:81_10": "bhikkhave, gihīnaṁ “jīvatha, bhante”ti vuccamānena “ciraṁ jīvā”ti vattunti. Bhikkhū",
  "atk-s0513a20:81_11": "bhagavantaṁ pucchiṁsu – “bhante, jīvapaṭijīvaṁ nāma kadā uppanna”nti? Satthā “bhikkhave,",
  "atk-s0513a20:81_12": "jīvapaṭijīvaṁ nāma porāṇakāle uppanna”nti vatvā atītaṁ āhari.",
  "atk-s0513a20:82_0": "Atīte bārāṇasiyaṁ brahmadatte rajjaṁ kārente bodhisatto kāsiraṭṭhe ekasmiṁ brāhmaṇakule",
  "atk-s0513a20:82_1": "nibbatti. Tassa pitā vohāraṁ katvā jīvikaṁ kappeti, so soḷasavassuddesikaṁ bodhisattaṁ",
  "atk-s0513a20:82_2": "maṇikabhaṇḍaṁ ukkhipāpetvā gāmanigamādīsu caranto bārāṇasiṁ patvā dovārikassa ghare",
  "atk-s0513a20:82_3": "bhattaṁ pacāpetvā bhuñjitvā nivāsaṭṭhānaṁ alabhanto “avelāya āgatā āgantukā kattha",
  "atk-s0513a20:82_4": "vasantī”ti pucchi. Atha naṁ manussā “bahinagare ekā sālā atthi, sā pana amanussapariggahitā.",
  "atk-s0513a20:82_5": "Sace icchatha, tattha vasathā”ti āhaṁsu. Bodhisatto “etha, tāta, gacchāma, mā yakkhassa",
  "atk-s0513a20:82_6": "bhāyittha, ahaṁ taṁ dametvā tumhākaṁ pādesu pātessāmī”ti pitaraṁ gahetvā tattha gato.",
  "atk-s0513a20:82_7": "Athassa pitā phalake nipajji, sayaṁ pitu pāde sambāhanto nisīdi. Tattha adhivattho",
  "atk-s0513a20:82_8": "yakkho dvādasa vassāni vessavaṇaṁ upaṭṭhahitvā taṁ sālaṁ labhanto “imaṁ sālaṁ paviṭṭhamanussesu",
  "atk-s0513a20:82_9": "yo khipite ‘jīvā’ti vadati, yo ca ‘jīvā’ti vutte ‘paṭijīvā’ti vadati, te jīvapaṭijīvabhāṇino",
  "atk-s0513a20:82_10": "ṭhapetvā avasese khādeyyāsī”ti labhi. So piṭṭhivaṁsathūṇāya vasati. So “bodhisattassa",
  "atk-s0513a20:82_11": "pitaraṁ khipāpessāmī”ti attano ānubhāvena sukhumacuṇṇaṁ vissajjesi, cuṇṇo āgantvā",
  "atk-s0513a20:82_12": "tassa nāsapuṭe pāvisi. So phalake nipannakova khipi, bodhisatto na “jīvā”ti āha.",
  "atk-s0513a20:82_13": "Yakkho taṁ khādituṁ thūṇāya otarati. Bodhisatto taṁ otarantaṁ disvā “iminā me pitā",
  "atk-s0513a20:82_14": "khipāpito bhavissati, ayaṁ so khipite ‘jīvā’ti avadantaṁ khādakayakkho bhavissatī”ti",
  "atk-s0513a20:82_15": "pitaraṁ ārabbha paṭhamaṁ gāthamāha –",
  "atk-s0513a20:83": "9.",
  "atk-s0513a20:84": "“Jīva vassasataṁ bhagga, aparāni ca vīsatiṁ;",
  "atk-s0513a20:85": "Mā maṁ pisācā khādantu, jīva tvaṁ saradosata”nti.",
  "atk-s0513a20:86_0": "Tattha bhaggāti pitaraṁ nāmenālapati. Aparāni ca vīsatinti aparāni ca vīsati vassāni",
  "atk-s0513a20:86_1": "jīva. Mā maṁ pisācā khādantūti maṁ pisācā mā khādantu. Jīva tvaṁ saradosatanti tvaṁ",
  "atk-s0513a20:86_2": "pana vīsuttaraṁ vassasataṁ jīvāti. Saradosatañhi gaṇiyamānaṁ vassasatameva hoti,",
  "atk-s0513a20:86_3": "taṁ purimehi vīsāya saddhiṁ vīsuttaraṁ idha adhippetaṁ.",
  "atk-s0513a20:87_0": "Yakkho bodhisattassa vacanaṁ sutvā “imaṁ tāva māṇavaṁ ‘jīvā’ti vuttattā khādituṁ",
  "atk-s0513a20:87_1": "na sakkā, pitaraṁ panassa khādissāmī”ti pitu santikaṁ agamāsi. So taṁ āgacchantaṁ",
  "atk-s0513a20:87_2": "disvā cintesi – “ayaṁ so ‘paṭijīvā’ti abhaṇantānaṁ khādakayakkho bhavissati, paṭijīvaṁ",
  "atk-s0513a20:87_3": "karissāmī”ti. So puttaṁ ārabbha dutiyaṁ gāthamāha –",
  "atk-s0513a20:88": "10.",
  "atk-s0513a20:89": "“Tvampi vassasataṁ jīvaṁ, aparāni ca vīsatiṁ;",
  "atk-s0513a20:90": "Visaṁ pisācā khādantu, jīva tvaṁ saradosata”nti.",
  "atk-s0513a20:91": "Tattha visaṁ pisācā khādantūti pisācā halāhalavisaṁ khādantu.",
  "atk-s0513a20:92_0": "Yakkho tassa vacanaṁ sutvā “ubhopi me na sakkā khāditu”nti paṭinivatti. Atha naṁ",
  "atk-s0513a20:92_1": "bodhisatto pucchi – “bho yakkha, kasmā tvaṁ imaṁ sālaṁ paviṭṭhamanusse khādasī”ti?",
  "atk-s0513a20:92_2": "“Dvādasa vassāni vessavaṇaṁ upaṭṭhahitvā laddhattā”ti. “Kiṁ pana sabbeva khādituṁ",
  "atk-s0513a20:92_3": "labhasī”ti? “Jīvapaṭijīvabhāṇino ṭhapetvā avasese khādāmī”ti. “Yakkha, tvaṁ pubbepi",
  "atk-s0513a20:92_4": "akusalaṁ katvā kakkhaḷo pharuso paravihiṁsako hutvā nibbatto, idānipi tādisaṁ kammaṁ",
  "atk-s0513a20:92_5": "katvā tamo tamaparāyaṇo bhavissati, tasmā ito paṭṭhāya pāṇātipātādīhi viramassū”ti",
  "atk-s0513a20:92_6": "taṁ yakkhaṁ dametvā nirayabhayena tajjetvā pañcasu sīlesu patiṭṭhāpetvā yakkhaṁ pesanakārakaṁ viya akāsi.",
  "atk-s0513a20:93_0": "Punadivase sañcarantā manussā yakkhaṁ disvā bodhisattena cassa damitabhāvaṁ ñatvā",
  "atk-s0513a20:93_1": "rañño ārocesuṁ – “deva, eko māṇavo taṁ yakkhaṁ dametvā pesanakārakaṁ viya katvā ṭhito”ti.",
  "atk-s0513a20:93_2": "Rājā bodhisattaṁ pakkosāpetvā senāpatiṭṭhāne ṭhapesi, pitu cassa mahantaṁ yasaṁ adāsi.",
  "atk-s0513a20:93_3": "So yakkhaṁ balipaṭiggāhakaṁ katvā bodhisattassa ovāde ṭhatvā dānādīni puññāni katvā saggapuraṁ pūresi.",
  "atk-s0513a20:94_0": "Satthā imaṁ dhammadesanaṁ āharitvā “jīvapaṭijīvaṁ nāma tasmiṁ kāle uppanna”nti vatvā",
  "atk-s0513a20:94_1": "jātakaṁ samodhānesi – “tadā yakkho aṅgulimālo ahosi, rājā ānando, pitā kassapo, putto",
  "atk-s0513a20:94_2": "pana ahameva ahosi”nti.",
  "atk-s0513a20:95": "Bhaggajātakavaṇṇanā pañcamā.",
  "atk-s0513a20:97": "[156] 6. Alīnacittajātakavaṇṇanā",
  "atk-s0513a20:98_0": "Alīnacittaṁ nissāyāti idaṁ satthā jetavane viharanto ekaṁ ossaṭṭhavīriyaṁ bhikkhuṁ",
  "atk-s0513a20:98_1": "ārabbha kathesi. Vatthu ekādasanipāte saṁvarajātake āvibhavissati. So pana bhikkhu",
  "atk-s0513a20:98_2": "satthārā “saccaṁ kira tvaṁ, bhikkhu, vīriyaṁ ossajī”ti vutte “saccaṁ, bhagavā”ti",
  "atk-s0513a20:98_3": "āha. Atha naṁ satthā “nanu tvaṁ, bhikkhu, pubbe vīriyaṁ avissajjetvā maṁsapesisadisassa",
  "atk-s0513a20:98_4": "daharakumārassa dvādasayojanike bārāṇasinagare rajjaṁ gahetvā adāsi, idāni kasmā",
  "atk-s0513a20:98_5": "evarūpe sāsane pabbajitvā vīriyaṁ ossajasī”ti vatvā atītaṁ āhari.",
  "atk-s0513a20:99_0": "Atīte bārāṇasiyaṁ brahmadatte rajjaṁ kārente bārāṇasito avidūre vaḍḍhakīgāmo ahosi,",
  "atk-s0513a20:99_1": "tattha pañcasatā vaḍḍhakī vasanti. Te nāvāya uparisotaṁ gantvā araññe gehasambhāradārūni",
  "atk-s0513a20:99_2": "koṭṭetvā tattheva ekabhūmikadvibhūmikādibhede gehasambhāre sajjetvā thambhato paṭṭhāya",
  "atk-s0513a20:99_3": "sabbadārūsu saññaṁ katvā nadītīraṁ netvā nāvaṁ āropetvā anusotena nagaraṁ āgantvā",
  "atk-s0513a20:99_4": "ye yādisāni gehāni ākaṅkhanti, tesaṁ tādisāni katvā kahāpaṇe gahetvā puna tattheva",
  "atk-s0513a20:99_5": "gantvā gehasambhāre āharanti. Evaṁ tesaṁ jīvikaṁ kappentānaṁ ekasmiṁ kāle khandhāvāraṁ",
  "atk-s0513a20:99_6": "bandhitvā dārūni koṭṭentānaṁ avidūre eko hatthī khadirakhāṇukaṁ akkami. Tassa so",
  "atk-s0513a20:99_7": "khāṇuko pādaṁ vijjhi, balavavedanā vattanti, pādo uddhumāyitvā pubbaṁ gaṇhi. So vedanāppatto",
  "atk-s0513a20:99_8": "tesaṁ dārukoṭṭanasaddaṁ sutvā “ime vaḍḍhakī nissāya mayhaṁ sotthi bhavissatī”ti maññamāno",
  "atk-s0513a20:99_9": "tīhi pādehi tesaṁ santikaṁ gantvā avidūre nipajji, vaḍḍhakī taṁ uddhumātapādaṁ disvā",
  "atk-s0513a20:99_10": "upasaṅkamitvā pāde khāṇukaṁ disvā tikhiṇavāsiyā khāṇukassa samantato odhiṁ datvā",
  "atk-s0513a20:99_11": "rajjuyā bandhitvā ākaḍḍhantā khāṇuṁ nīharitvā pubbaṁ mocetvā uṇhodakena dhovitvā",
  "atk-s0513a20:99_12": "tadanurūpehi bhesajjehi makkhetvā nacirasseva vaṇaṁ phāsukaṁ kariṁsu.",
  "atk-s0513a20:100_0": "Hatthī arogo hutvā cintesi – “mayā ime vaḍḍhakī nissāya jīvitaṁ laddhaṁ, idāni tesaṁ",
  "atk-s0513a20:100_1": "mayā upakāraṁ kātuṁ vaṭṭatī”ti. So tato paṭṭhāya vaḍḍhakīhi saddhiṁ rukkhe nīharati,",
  "atk-s0513a20:100_2": "tacchentānaṁ parivattetvā deti, vāsiādīni upasaṁharati, soṇḍāya veṭhetvā kāḷasuttakoṭiyaṁ",
  "atk-s0513a20:100_3": "gaṇhāti. Vaḍḍhakīpissa bhojanavelāya ekekaṁ piṇḍaṁ dentā pañca piṇḍasatāni denti.",
  "atk-s0513a20:100_4": "Tassa pana hatthissa putto sabbaseto hatthājānīyapotako atthi, tenassa etadahosi",
  "atk-s0513a20:100_5": "– “ahaṁ etarahi mahallako. Idāni mayā imesaṁ vaḍḍhakīnaṁ kammakaraṇattāya puttaṁ",
  "atk-s0513a20:100_6": "datvā gantuṁ vaṭṭatī”ti. So vaḍḍhakīnaṁ anācikkhitvāva araññaṁ pavisitvā puttaṁ ānetvā",
  "atk-s0513a20:100_7": "“ayaṁ hatthipotako mama putto, tumhehi mayhaṁ jīvitaṁ dinnaṁ, ahaṁ vo vejjavetanatthāya",
  "atk-s0513a20:100_8": "imaṁ dammi, ayaṁ tumhākaṁ ito paṭṭhāya kammāni karissatī”ti vatvā “ito paṭṭhāya,",
  "atk-s0513a20:100_9": "puttaka, yaṁ mayā kattabbaṁ kammaṁ, taṁ tvaṁ karohī”ti puttaṁ ovaditvā vaḍḍhakīnaṁ",
  "atk-s0513a20:100_10": "datvā sayaṁ araññaṁ pāvisi.",
  "atk-s0513a20:101_0": "Tato paṭṭhāya hatthipotako vaḍḍhakīnaṁ vacanakaro ovādakkhamo hutvā sabbakiccāni",
  "atk-s0513a20:101_1": "karoti. Tepi taṁ pañcahi piṇḍasatehi posenti, so kammaṁ katvā nadiṁ otaritvā nhatvā",
  "atk-s0513a20:101_2": "kīḷitvā āgacchati, vaḍḍhakīdārakāpi taṁ soṇḍādīsu gahetvā udakepi thalepi tena saddhiṁ",
  "atk-s0513a20:101_3": "kīḷanti. Ājānīyā pana hatthinopi assāpi purisāpi udake uccāraṁ vā passāvaṁ vā na",
  "atk-s0513a20:101_4": "karonti, tasmā sopi udake uccārapassāvaṁ akatvā bahinadītīreyeva karoti. Athekasmiṁ",
  "atk-s0513a20:101_5": "divase uparinadiyā devo vassi, atha sukkhaṁ hatthilaṇḍaṁ udakena nadiṁ otaritvā gacchantaṁ",
  "atk-s0513a20:101_6": "bārāṇasīnagaratitthe ekasmiṁ gumbe laggetvā aṭṭhāsi. Atha rañño hatthigopakā “hatthī",
  "atk-s0513a20:101_7": "nhāpessāmā”ti pañca hatthisatāni nayiṁsu. Ājānīyalaṇḍassa gandhaṁ ghāyitvā ekopi",
  "atk-s0513a20:101_8": "hatthī nadiṁ otarituṁ na ussahi. Sabbepi naṅguṭṭhaṁ ukkhipitvā palāyituṁ ārabhiṁsu,",
  "atk-s0513a20:101_9": "hatthigopakā hatthācariyānaṁ ārocesuṁ. Te “udake paripanthena bhavitabba”nti udakaṁ",
  "atk-s0513a20:101_10": "sodhāpetvā tasmiṁ gumbe taṁ ājānīyalaṇḍaṁ disvā “idamettha kāraṇa”nti ñatvā cāṭiṁ",
  "atk-s0513a20:101_11": "āharāpetvā udakassa pūretvā taṁ tattha madditvā hatthīnaṁ sarīre siñcāpesuṁ, sarīrāni",
  "atk-s0513a20:101_12": "sugandhāni ahesuṁ. Tasmiṁ kāle te nadiṁ otaritvā nhāyiṁsu.",
  "atk-s0513a20:102_0": "Hatthācariyā rañño taṁ pavattiṁ ārocetvā “taṁ hatthājānīyaṁ pariyesitvā ānetuṁ vaṭṭati,",
  "atk-s0513a20:102_1": "devā”ti āhaṁsu. Rājā nāvāsaṅghāṭehi nadiṁ pakkhanditvā uddhaṁgāmīhi nāvāsaṅghāṭehi",
  "atk-s0513a20:102_2": "vaḍḍhakīnaṁ vasanaṭṭhānaṁ sampāpuṇi. Hatthipotako nadiyaṁ kīḷanto bherisaddaṁ sutvā",
  "atk-s0513a20:102_3": "gantvā vaḍḍhakīnaṁ santike aṭṭhāsi. Vaḍḍhakī rañño paccuggamanaṁ katvā “deva, sace",
  "atk-s0513a20:102_4": "dārūhi attho, kiṁ kāraṇā āgatattha, kiṁ pesetvā āharāpetuṁ na vaṭṭatī”ti āhaṁsu.",
  "atk-s0513a20:102_5": "“Nāhaṁ, bhaṇe, dārūnaṁ atthāya āgato, imassa pana hatthissa atthāya āgatomhī”ti.",
  "atk-s0513a20:102_6": "“Gāhāpetvā gacchatha, devā”ti. Hatthipotako gantuṁ na icchi. “Kiṁ kārāpeti, bhaṇe,",
  "atk-s0513a20:102_7": "hatthī”ti? “Vaḍḍhakīnaṁ posāvanikaṁ āharāpeti, devā”ti. “Sādhu, bhaṇe”ti rājā hatthissa",
  "atk-s0513a20:102_8": "catunnaṁ pādānaṁ soṇḍāya naṅguṭṭhassa ca santike satasahassasatasahassakahāpaṇe ṭhapāpesi.",
  "atk-s0513a20:102_9": "Hatthī ettakenāpi agantvā sabbavaḍḍhakīnaṁ dussayugesu vaḍḍhakībhariyānaṁ nivāsanasāṭakesu",
  "atk-s0513a20:102_10": "dinnesu saddhiṁkīḷitānaṁ dārakānañca dārakaparihāre kate nivattitvā vaḍḍhakī ca itthiyo",
  "atk-s0513a20:102_11": "ca dārake ca oloketvā raññā saddhiṁ agamāsi.",
  "atk-s0513a20:103_0": "Rājā taṁ ādāya nagaraṁ gantvā nagarañca hatthisālañca alaṅkārāpetvā hatthiṁ nagaraṁ",
  "atk-s0513a20:103_1": "padakkhiṇaṁ kāretvā hatthisālaṁ pavesetvā sabbālaṅkārehi alaṅkaritvā abhisekaṁ datvā",
  "atk-s0513a20:103_2": "opavayhaṁ katvā attano sahāyaṭṭhāne ṭhapetvā upaḍḍharajjaṁ hatthissa datvā attanā",
  "atk-s0513a20:103_3": "samānaparihāraṁ akāsi. Hatthissa āgatakālato paṭṭhāya rañño sakalajambudīpe rajjaṁ",
  "atk-s0513a20:103_4": "hatthagatameva ahosi. Evaṁ kāle gacchante bodhisatto tassa rañño aggamahesiyā kucchimhi",
  "atk-s0513a20:103_5": "paṭisandhiṁ gaṇhi. Tassā gabbhaparipākakāle rājā kālamakāsi. Hatthī pana sace rañño",
  "atk-s0513a20:103_6": "kālakatabhāvaṁ jāneyya, tatthevassa hadayaṁ phaleyya, tasmā hatthiṁ rañño kālakatabhāvaṁ",
  "atk-s0513a20:103_7": "ajānāpetvāva upaṭṭhahiṁsu. Rañño pana kālakatabhāvaṁ sutvā “tucchaṁ kira rajja”nti",
  "atk-s0513a20:103_8": "anantarasāmantakosalarājā mahatiyā senāya āgantvā nagaraṁ parivāresi. Nagaravāsino",
  "atk-s0513a20:103_9": "dvārāni pidahitvā kosalarañño sāsanaṁ pahiṇiṁsu – “amhākaṁ rañño aggamahesī paripuṇṇagabbhā",
  "atk-s0513a20:103_10": "‘ito kira sattame divase puttaṁ vijāyissatī’ti aṅgavijjāpāṭhakā āhaṁsu. Sace sā puttaṁ",
  "atk-s0513a20:103_11": "vijāyissati, mayaṁ sattame divase yuddhaṁ dassāma, na rajjaṁ, ettakaṁ kālaṁ āgamethā”ti.",
  "atk-s0513a20:103_12": "Rājā “sādhū”ti sampaṭicchi.",
  "atk-s0513a20:104_0": "Devī sattame divase puttaṁ vijāyi. Tassa nāmaggahaṇadivase pana mahājanassa alīnacittaṁ",
  "atk-s0513a20:104_1": "paggaṇhanto jātoti “alīnacittakumāro”tvevassa nāmaṁ akaṁsu. Jātadivasatoyeva panassa",
  "atk-s0513a20:104_2": "paṭṭhāya nāgarā kosalaraññā saddhiṁ yujjhiṁsu. Ninnāyakattā saṅgāmassa mahantampi",
  "atk-s0513a20:104_3": "balaṁ yujjhamānaṁ thokaṁ thokaṁ osakkati. Amaccā deviyā tamatthaṁ ārocetvā “mayaṁ",
  "atk-s0513a20:104_4": "evaṁ osakkamāne bale parājayabhāvassa bhāyāma, amhākaṁ pana rañño kālakatabhāvaṁ,",
  "atk-s0513a20:104_5": "puttassa jātabhāvaṁ, kosalarañño āgantvā yujjhānabhāvañca rañño sahāyako maṅgalahatthī",
  "atk-s0513a20:104_6": "na jānāti, jānāpema na”nti pucchiṁsu. Sā “sādhū”ti sampaṭicchitvā puttaṁ alaṅkaritvā",
  "atk-s0513a20:104_7": "dukūlacumbaṭake nipajjāpetvā pāsādā oruyha amaccagaṇaparivutā hatthisālaṁ gantvā",
  "atk-s0513a20:104_8": "bodhisattaṁ hatthissa pādamūle nipajjāpetvā “sāmi, sahāyo te kālakato, mayaṁ tuyhaṁ",
  "atk-s0513a20:104_9": "hadayaphālanabhayena nārocayimha, ayaṁ te sahāyassa putto, kosalarājā āgantvā nagara",
  "atk-s0513a20:104_10": "ṁ parivāretvā tava puttena saddhiṁ yujjhati, balaṁ osakkati, tava puttaṁ tvaññeva",
  "atk-s0513a20:104_11": "vā mārehi, rajjaṁ vāssa gaṇhitvā dehī”ti āha.",
  "atk-s0513a20:105_0": "Tasmiṁ kāle hatthī bodhisattaṁ soṇḍāya parāmasitvā ukkhipitvā kumbhe ṭhapetvā roditvā",
  "atk-s0513a20:105_1": "bodhisattaṁ otāretvā deviyā hatthe nipajjāpetvā “kosalarājaṁ gaṇhissāmī”ti hatthisālato",
  "atk-s0513a20:105_2": "nikkhami. Athassa amaccā vammaṁ paṭimuñcitvā alaṅkaritvā nagaradvāraṁ avāpuritvā",
  "atk-s0513a20:105_3": "taṁ parivāretvā nikkhamiṁsu. Hatthī nagarā nikkhamitvā koñcanādaṁ katvā mahājanaṁ",
  "atk-s0513a20:105_4": "santāsetvā palāpetvā balakoṭṭhakaṁ bhinditvā kosalarājānaṁ cūḷāya gahetvā ānetvā",
  "atk-s0513a20:105_5": "bodhisattassa pādamūle nipajjāpetvā māraṇatthāyassa uṭṭhite vāretvā “ito paṭṭhāya",
  "atk-s0513a20:105_6": "appamatto hohi, ‘kumāro daharo’ti saññaṁ mā karī”ti ovaditvā uyyojesi. Tato paṭṭhāya",
  "atk-s0513a20:105_7": "sakalajambudīpe rajjaṁ bodhisattassa hatthagatameva jātaṁ, añño paṭisattu nāma uṭṭhahituṁ",
  "atk-s0513a20:105_8": "samattho nāhosi. Bodhisatto sattavassikakāle abhisekaṁ katvā alīnacittarājā nāma",
  "atk-s0513a20:105_9": "hutvā dhammena rajjaṁ kāretvā jīvitapariyosāne saggapuraṁ pūresi.",
  "atk-s0513a20:106": "Satthā imaṁ atītaṁ āharitvā abhisambuddho hutvā imaṁ gāthādvayamāha –",
  "atk-s0513a20:107": "11.",
  "atk-s0513a20:108": "“Alīnacittaṁ nissāya, pahaṭṭhā mahatī camū;",
  "atk-s0513a20:109": "Kosalaṁ senāsantuṭṭhaṁ, jīvaggāhaṁ agāhayi.",
  "atk-s0513a20:110": "12.",
  "atk-s0513a20:111": "“Evaṁ nissayasampanno, bhikkhu āraddhavīriyo;",
  "atk-s0513a20:112": "Bhāvayaṁ kusalaṁ dhammaṁ, yogakkhemassa pattiyā;",
  "atk-s0513a20:113": "Pāpuṇe anupubbena, sabbasaṁyojanakkhaya”nti.",
  "atk-s0513a20:114_0": "Tattha alīnacittaṁ nissāyāti alīnacittaṁ rājakumāraṁ nissāya. Pahaṭṭhā mahatī camūti",
  "atk-s0513a20:114_1": "“paveṇīrajjaṁ no diṭṭha”nti haṭṭhatuṭṭhā hutvā mahatī senā. Kosalaṁ senāsantuṭṭhanti",
  "atk-s0513a20:114_2": "kosalarājānaṁ sena rajjena asantuṭṭhaṁ pararajjalobhena āgataṁ. Jīvaggāhaṁ agāhayīti",
  "atk-s0513a20:114_3": "amāretvāva sā camū taṁ rājānaṁ hatthinā jīvaggāhaṁ gaṇhāpesi. Evaṁ nissayasampannoti",
  "atk-s0513a20:114_4": "yathā sā camū, evaṁ aññopi kulaputto nissayasampanno kalyāṇamittaṁ buddhaṁ vā buddhasāvakaṁ",
  "atk-s0513a20:114_5": "vā nissayaṁ labhitvā. Bhikkhūti parisuddhādhivacanametaṁ. Āraddhavīriyoti paggahitavīriyo",
  "atk-s0513a20:114_6": "catudosāpagatena vīriyena samannāgato. Bhāvayaṁ kusalaṁ dhammanti kusalaṁ niravajjaṁ",
  "atk-s0513a20:114_7": "sattatiṁsabodhipakkhiyasaṅkhātaṁ dhammaṁ bhāvento. Yogakkhemassa pattiyāti catūhi",
  "atk-s0513a20:114_8": "yogehi khemassa nibbānassa pāpuṇanatthāya taṁ dhammaṁ bhāvento. Pāpuṇe anupubbena,",
  "atk-s0513a20:114_9": "sabbasaṁyojanakkhayanti evaṁ vipassanato paṭṭhāya imaṁ kusalaṁ dhammaṁ bhāvento so",
  "atk-s0513a20:114_10": "kalyāṇamittupanissayasampanno bhikkhu anupubbena vipassanāñāṇāni ca heṭṭhimamaggaphalāni",
  "atk-s0513a20:114_11": "ca pāpuṇanto pariyosāne dasannampi saṁyojanānaṁ khayante uppannattā sabbasaṁyojanakkhayasaṅkhātaṁ",
  "atk-s0513a20:114_12": "arahattaṁ pāpuṇāti. Yasmā vā nibbānaṁ āgamma sabbasaṁyojanāni khīyanti, tasmā tampi",
  "atk-s0513a20:114_13": "sabbasaṁyojanakkhayameva, evaṁ anupubbena nibbānasaṅkhātaṁ sabbasaṁyojanakkhayaṁ pāpuṇātīti attho.",
  "atk-s0513a20:115_0": "Iti bhagavā amatamahānibbānena dhammadesanāya kūṭaṁ gahetvā uttaripi saccāni pakāsetvā",
  "atk-s0513a20:115_1": "jātakaṁ samodhānesi, saccapariyosāne ossaṭṭhavīriyo bhikkhu arahatte patiṭṭhahi.",
  "atk-s0513a20:115_2": "“Tadā mātā mahāmāyā, pitā suddhodanamahārājā ahosi, rajjaṁ gahetvā dinnahatthī ayaṁ",
  "atk-s0513a20:115_3": "ossaṭṭhavīriyo bhikkhu, hatthissa pitā sāriputto, sāmantakosalarājā moggallāno, alīnacittakumāro",
  "atk-s0513a20:115_4": "pana ahameva ahosi”nti.",
  "atk-s0513a20:116": "Alīnacittajātakavaṇṇanā chaṭṭhā.",
  "atk-s0513a20:118": "[157] 7. Guṇajātakavaṇṇanā",
  "atk-s0513a20:119_0": "Yena kāmaṁ paṇāmetīti idaṁ satthā jetavane viharanto ānandattherassa sāṭakasahassalābhaṁ",
  "atk-s0513a20:119_1": "ārabbha kathesi. Therassa kosalarañño antepure dhammavācanavatthu heṭṭhā mahāsārajātake",
  "atk-s0513a20:119_2": "āgatameva. Iti there rañño antepure dhammaṁ vācente rañño sahassagghanikānaṁ sāṭakānaṁ",
  "atk-s0513a20:119_3": "sahassaṁ āhariyittha. Rājā tato pañca sāṭakasatāni pañcannaṁ devīsatānaṁ adāsi. Tā",
  "atk-s0513a20:119_4": "sabbāpi te sāṭake ṭhapetvā punadivase ānandattherassa datvā sayaṁ purāṇasāṭakeyeva",
  "atk-s0513a20:119_5": "pārupitvā rañño pātarāsaṭṭhānaṁ agamaṁsu.",
  "atk-s0513a20:120_0": "Rājā “mayā tumhākaṁ sahassagghanikā sāṭakā dāpitā, kasmā tumhe te apārupitvāva āgatā”ti",
  "atk-s0513a20:120_1": "pucchi. “Deva, amhehi te ānandattherassa dinnā”ti. “Ānandattherena sabbe gahitā”ti?",
  "atk-s0513a20:120_2": "“Āma, devā”ti. “Sammāsambuddhena ticīvaraṁ anuññātaṁ, ānandatthero dussavaṇijjaṁ",
  "atk-s0513a20:120_3": "maññe karissati, atibahū tena sāṭakā gahitā”ti therassa kujjhitvā bhuttapātarāso",
  "atk-s0513a20:120_4": "vihāraṁ gantvā therassa pariveṇaṁ pavisitvā theraṁ vanditvā nisinno pucchi – “api,",
  "atk-s0513a20:120_5": "bhante, amhākaṁ ghare itthiyo tumhākaṁ santike dhammaṁ uggaṇhanti vā suṇanti vā”ti?",
  "atk-s0513a20:120_6": "“Āma, mahārāja, gahetabbayuttakaṁ gaṇhanti, sotabbayuttakaṁ suṇantī”ti. “Kiṁ tā suṇantiyeva,",
  "atk-s0513a20:120_7": "udāhu tumhākaṁ nivāsanaṁ vā pārupanaṁ vā dadantī”ti? “Tā ajja, mahārāja, sahassagghanikāni",
  "atk-s0513a20:120_8": "pañca sāṭakasatāni adaṁsū”ti. “Tumhehi gahitāni tāni, bhante”ti? “Āma, mahārājā”ti.",
  "atk-s0513a20:120_9": "“Nanu, bhante, satthārā ticīvarameva anuññāta”nti? “Āma, mahārāja, bhagavatā ekassa",
  "atk-s0513a20:120_10": "bhikkhuno ticīvarameva paribhogasīsena anuññātaṁ, paṭiggahaṇaṁ pana avāritaṁ, tasmā",
  "atk-s0513a20:120_11": "mayāpi aññesaṁ jiṇṇacīvarikānaṁ dātuṁ te sāṭakā paṭiggahitā”ti. “Te pana bhikkhū",
  "atk-s0513a20:120_12": "tumhākaṁ santikā sāṭake labhitvā porāṇacīvarāni kiṁ karissantī”ti? “Porāṇasaṅghāṭiṁ",
  "atk-s0513a20:120_13": "uttarāsaṅgaṁ karissantī”ti? “Porāṇauttarāsaṅgaṁ kiṁ karissantī”ti? “Antaravāsakaṁ",
  "atk-s0513a20:120_14": "karissantī”ti. “Porāṇaantaravāsakaṁ kiṁ karissantī”ti? “Paccattharaṇaṁ karissantī”ti.",
  "atk-s0513a20:120_15": "“Porāṇapaccattharaṇaṁ kiṁ karissantī”ti? “Bhummattharaṇaṁ karissantī”ti. “Porāṇabhummattharaṇaṁ",
  "atk-s0513a20:120_16": "kiṁ karissantī”ti? “Pādapuñchanaṁ karissantī”ti. “Porāṇapādapuñchanaṁ kiṁ karissantī”ti?",
  "atk-s0513a20:120_17": "“Mahārāja, saddhādeyyaṁ nāma vinipātetuṁ na labbhati, tasmā porāṇapādapuñchanaṁ vāsiyā",
  "atk-s0513a20:120_18": "koṭṭetvā mattikāya makkhetvā senāsanesu mattikālepanaṁ karissantī”ti. “Bhante, tumhākaṁ",
  "atk-s0513a20:120_19": "dinnaṁ yāva pādapuñchanāpi nassituṁ na labbhatī”ti? “Āma, mahārāja, amhākaṁ dinnaṁ",
  "atk-s0513a20:120_20": "nassituṁ na labbhati, paribhogameva hotī”ti.",
  "atk-s0513a20:121_0": "Rājā tuṭṭho somanassappatto hutvā itarānipi gehe ṭhapitāni pañca sāṭakasatāni āharāpetvā",
  "atk-s0513a20:121_1": "therassa datvā anumodanaṁ sutvā theraṁ vanditvā padakkhiṇaṁ katvā pakkāmi. Thero",
  "atk-s0513a20:121_2": "paṭhamaladdhāni pañca sāṭakasatāni jiṇṇacīvarikānaṁ bhikkhūnaṁ adāsi. Therassa pana",
  "atk-s0513a20:121_3": "pañcamattāni saddhivihārikasatāni, tesu eko daharabhikkhu therassa bahūpakāro pariveṇaṁ",
  "atk-s0513a20:121_4": "sammajjati, pānīyaparibhojanīyaṁ upaṭṭhapeti, dantakaṭṭhaṁ mukhodakaṁ nhānodakaṁ",
  "atk-s0513a20:121_5": "deti, vaccakuṭijantāgharasenāsanāni paṭijaggati, hatthaparikammapādaparikammapiṭṭhiparikammādīni",
  "atk-s0513a20:121_6": "karoti. Thero pacchā laddhāni pañca sāṭakasatāni “ayaṁ me bahūpakāro”ti yuttavasena",
  "atk-s0513a20:121_7": "sabbāni tasseva adāsi. Sopi sabbe te sāṭake bhājetvā attano samānupajjhāyānaṁ adāsi.",
  "atk-s0513a20:122_0": "Evaṁ sabbepi te laddhasāṭakā bhikkhū sāṭake chinditvā rajitvā kaṇikārapupphavaṇṇāni",
  "atk-s0513a20:122_1": "kāsāyāni nivāsetvā ca pārupitvā ca satthāraṁ upasaṅkamitvā vanditvā ekamantaṁ nisīditvā",
  "atk-s0513a20:122_2": "evamāhaṁsu – “bhante, sotāpannassa ariyasāvakassa mukholokanadānaṁ nāma atthī”ti.",
  "atk-s0513a20:122_3": "“Na, bhikkhave, ariyasāvakānaṁ mukholokanadānaṁ nāma atthī”ti. “Bhante, amhākaṁ upajjhāyena",
  "atk-s0513a20:122_4": "dhammabhaṇḍāgārikattherena sahassagghanikānaṁ sāṭakānaṁ pañca satāni ekasseva daharabhikkhuno",
  "atk-s0513a20:122_5": "dinnāni, so pana attanā laddhe bhājetvā amhākaṁ adāsī”ti. “Na, bhikkhave, ānando",
  "atk-s0513a20:122_6": "mukholokanabhikkhaṁ deti, so panassa bhikkhu bahūpakāro, tasmā attano upakārassa",
  "atk-s0513a20:122_7": "upakāravasena guṇavasena yuttavasena ‘upakārassa nāma paccupakāro kātuṁ vaṭṭatī’ti",
  "atk-s0513a20:122_8": "kataññukatavedibhāvena adāsi. Porāṇakapaṇḍitāpi hi attano upakārānaññeva paccupakāraṁ",
  "atk-s0513a20:122_9": "kariṁsū”ti vatvā tehi yācito atītaṁ āhari.",
  "atk-s0513a20:123_0": "Atīte bārāṇasiyaṁ brahmadatte rajjaṁ kārente bodhisatto sīho hutvā pabbataguhāyaṁ",
  "atk-s0513a20:123_1": "vasati. So ekadivasaṁ guhāya nikkhamitvā pabbatapādaṁ olokesi, taṁ pana pabbatapādaṁ",
  "atk-s0513a20:123_2": "parikkhipitvā mahāsaro ahosi. Tassa ekasmiṁ unnataṭṭhāne uparithaddhakaddamapiṭṭhe",
  "atk-s0513a20:123_3": "mudūni haritatiṇāni jāyiṁsu. Sasakā ceva hariṇādayo ca sallahukamigā kaddamamatthake",
  "atk-s0513a20:123_4": "vicarantā tāni khādanti. Taṁ divasampi eko migo tāni khādanto vicarati. Sīho “taṁ",
  "atk-s0513a20:123_5": "migaṁ gaṇhissāmī”ti pabbatamatthakā uppatitvā sīhavegena pakkhandi, migo maraṇabhayatajjito",
  "atk-s0513a20:123_6": "viravanto palāyi. Sīho vegaṁ sandhāretuṁ asakkonto kalalapiṭṭhe nipatitvā osīditvā",
  "atk-s0513a20:123_7": "uggantuṁ asakkonto cattāro pādā thambhā viya osīditvā sattāhaṁ nirāhāro aṭṭhāsi.",
  "atk-s0513a20:124_0": "Atha naṁ eko siṅgālo gocarappasuto taṁ disvā bhayena palāyi. Sīho taṁ pakkositvā",
  "atk-s0513a20:124_1": "“bho siṅgāla, mā palāyi, ahaṁ kalale laggo, jīvitaṁ me dehī”ti āha. Siṅgālo tassa",
  "atk-s0513a20:124_2": "santikaṁ gantvā “ahaṁ taṁ uddhareyyaṁ, uddhaṭo pana maṁ khādeyyāsīti bhāyāmī”ti āha.",
  "atk-s0513a20:124_3": "“Mā bhāyi, nāhaṁ taṁ khādissāmi, mahantaṁ pana te guṇaṁ karissāmi, ekenupāyena maṁ",
  "atk-s0513a20:124_4": "uddharāhī”ti. Siṅgālo tassa paṭiññaṁ gahetvā catunnaṁ pādānaṁ samantā kalale apanetvā",
  "atk-s0513a20:124_5": "catunnampi pādānaṁ catasso mātikā khaṇitvā udakābhimukhaṁ akāsi, udakaṁ pavisitvā",
  "atk-s0513a20:124_6": "kalalaṁ muduṁ akāsi. Tasmiṁ khaṇe siṅgālo sīhassa udarantaraṁ attano sīsaṁ pavesetvā",
  "atk-s0513a20:124_7": "“vāyāmaṁ karohi, sāmī”ti uccāsaddaṁ karonto sīsena udaraṁ pahari. Sīho vegaṁ janetvā",
  "atk-s0513a20:124_8": "kalalā uggantvā pakkhanditvā thale aṭṭhāsi. So muhuttaṁ vissamitvā saraṁ oruyha kaddamaṁ",
  "atk-s0513a20:124_9": "dhovitvā nhāyitvā darathaṁ paṭippassambhetvā ekaṁ mahiṁsaṁ vadhitvā dāṭhāhi ovijjhitvā",
  "atk-s0513a20:124_10": "maṁsaṁ ubbattetvā “khāda, sammā”ti siṅgālassa purato ṭhapetvā tena khādite pacchā",
  "atk-s0513a20:124_11": "attanā khādi. Puna siṅgālo ekaṁ maṁsapesiṁ ḍaṁsitvā gaṇhi. “Idaṁ kimatthāya, sammā”ti",
  "atk-s0513a20:124_12": "ca vutte “tumhākaṁ dāsī atthi, tassā bhāgo bhavissatī”ti āha. Sīho “gaṇhāhī”ti vatvā",
  "atk-s0513a20:124_13": "sayampi sīhiyā atthāya maṁsaṁ gaṇhitvā “ehi, samma, amhākaṁ pabbatamuddhani ṭhatvā",
  "atk-s0513a20:124_14": "sakhiyā vasanaṭṭhānaṁ gamissāmā”ti vatvā tattha gantvā maṁsaṁ khādāpetvā siṅgālañca",
  "atk-s0513a20:124_15": "siṅgāliñca assāsetvā “ito paṭṭhāya idāni ahaṁ tumhe paṭijaggissāmī”ti attano vasanaṭṭhānaṁ",
  "atk-s0513a20:124_16": "netvā guhāya dvāre aññissā guhāya vasāpesi. Te tato paṭṭhāya gocarāya gacchantā sīhiñca",
  "atk-s0513a20:124_17": "siṅgāliñca ṭhapetvā siṅgālena saddhiṁ gantvā nānāmige vadhitvā ubhopi tattheva maṁsaṁ",
  "atk-s0513a20:124_18": "khāditvā itarāsampi dvinnaṁ āharitvā denti.",
  "atk-s0513a20:125_0": "Evaṁ kāle gacchante sīhī dve putte vijāyi, siṅgālīpi dve putte vijāyi. Te sabbepi",
  "atk-s0513a20:125_1": "samaggavāsaṁ vasiṁsu. Athekadivasaṁ sīhiyā etadahosi – “ayaṁ sīho siṅgālañca siṅgāliñca",
  "atk-s0513a20:125_2": "siṅgālapotake ca ativiya piyāyati, nūnamassa siṅgāliyā saddhiṁ santhavo atthi, tasmā",
  "atk-s0513a20:125_3": "evaṁ sinehaṁ karoti, yaṁnūnāhaṁ imaṁ pīḷetvā tajjetvā ito palāpeyya”nti. Sā sīhassa",
  "atk-s0513a20:125_4": "siṅgālaṁ gahetvā gocarāya gatakāle siṅgāliṁ pīḷesi tajjesi “kiṁkāraṇā imasmiṁ ṭhāne",
  "atk-s0513a20:125_5": "vasati, na palāyasī”ti? Puttāpissā siṅgāliputte tatheva tajjayiṁsu. Siṅgālī tamatthaṁ",
  "atk-s0513a20:125_6": "siṅgālassa kathetvā “sīhassa vacanena etāya evaṁ katabhāvampi na jānāma, ciraṁ vasimhā,",
  "atk-s0513a20:125_7": "nāsāpeyyāpi no, amhākaṁ vasanaṭṭhānameva gacchāmā”ti āha. Siṅgālo tassā vacanaṁ sutvā",
  "atk-s0513a20:125_8": "sīhaṁ upasaṅkamitvā āha – “sāmi, ciraṁ amhehi tumhākaṁ santike nivutthaṁ, aticiraṁ",
  "atk-s0513a20:125_9": "vasantā nāma appiyā honti, amhākaṁ gocarāya pakkantakāle sīhī siṅgāliṁ viheṭheti",
  "atk-s0513a20:125_10": "‘imasmiṁ ṭhāne kasmā vasatha, palāyathā’ti tajjeti, sīhapotakāpi siṅgālapotake tajjenti.",
  "atk-s0513a20:125_11": "Yo nāma yassa attano santike vāsaṁ na roceti, tena so ‘yāhī’ti nīharitabbova, viheṭhanaṁ",
  "atk-s0513a20:125_12": "nāma kimatthiya”nti vatvā paṭhamaṁ gāthamāha –",
  "atk-s0513a20:126": "13.",
  "atk-s0513a20:127": "“Yena kāmaṁ paṇāmeti, dhammo balavataṁ migī;",
  "atk-s0513a20:128": "Unnadantī vijānāhi, jātaṁ saraṇato bhaya”nti.",
  "atk-s0513a20:129_0": "Tattha yena kāmaṁ paṇāmeti, dhammo balavatanti balavā nāma issaro attano sevakaṁ",
  "atk-s0513a20:129_1": "yena disābhāgena icchati, tena disābhāgena so paṇāmeti nīharati. Esa dhammo balavataṁ",
  "atk-s0513a20:129_2": "ayaṁ issarānaṁ sabhāvo paveṇidhammova, tasmā sace amhākaṁ vāsaṁ na rocetha, ujukameva",
  "atk-s0513a20:129_3": "no nīharatha, viheṭhanena ko atthoti dīpento evamāha. Migīti sīhaṁ ālapati. So hi",
  "atk-s0513a20:129_4": "migarājatāya migā assa atthīti migī. Unnadantītipi tameva ālapati. So hi unnatānaṁ",
  "atk-s0513a20:129_5": "dantānaṁ atthitāya unnatā dantā assa atthīti unnadantī. “Unnatadantī”tipi pāṭhoyeva.",
  "atk-s0513a20:129_6": "Vijānāhīti “esa issarānaṁ dhammo”ti evaṁ jānāhi. Jātaṁ saraṇato bhayanti amhākaṁ",
  "atk-s0513a20:129_7": "tumhe patiṭṭhānaṭṭhena saraṇaṁ, tumhākaññeva santikā bhayaṁ jātaṁ, tasmā attano vasanaṭṭhānameva gamissāmāti dīpeti.",
  "atk-s0513a20:130_0": "Aparo nayo – tava migī sīhī unnadantīmama puttadāraṁ tajjentī yena kāmaṁ paṇāmeti,",
  "atk-s0513a20:130_1": "yena yenākārena icchati, tena paṇāmeti pavattati, viheṭhetipi palāpetipi, evaṁ tvaṁ",
  "atk-s0513a20:130_2": "vijānāhi, tattha kiṁ sakkā amhehi kātuṁ. Dhammo balavataṁ esa balavantānaṁ sabhāvo,",
  "atk-s0513a20:130_3": "idāni mayaṁ gamissāma. Kasmā? Jātaṁ saraṇato bhayanti.",
  "atk-s0513a20:131_0": "Tassa vacanaṁ sutvā sīho sīhiṁ āha – “bhadde, asukasmiṁ nāma kāle mama gocaratthāya",
  "atk-s0513a20:131_1": "gantvā sattame divase iminā siṅgālena imāya ca siṅgāliyā saddhiṁ āgatabhāvaṁ sarasī”ti.",
  "atk-s0513a20:131_2": "“Āma, sarāmī”ti. “Jānāsi pana mayhaṁ sattāhaṁ anāgamanassa kāraṇa”nti? “Na jānāmi,",
  "atk-s0513a20:131_3": "sāmī”ti. “Bhadde, ahaṁ ‘ekaṁ migaṁ gaṇhissāmī’ti virajjhitvā kalale laggo, tato nikkhamituṁ",
  "atk-s0513a20:131_4": "asakkonto sattāhaṁ nirāhāro aṭṭhāsiṁ, svāhaṁ imaṁ siṅgālaṁ nissāya jīvitaṁ labhiṁ,",
  "atk-s0513a20:131_5": "ayaṁ me jīvitadāyako sahāyo. Mittadhamme ṭhātuṁ samattho hi mitto dubbalo nāma natthi,",
  "atk-s0513a20:131_6": "ito paṭṭhāya mayhaṁ sahāyassa ca sahāyikāya ca puttakānañca evarūpaṁ avamānaṁ mā",
  "atk-s0513a20:131_7": "akāsī”ti vatvā sīho dutiyaṁ gāthamāha –",
  "atk-s0513a20:132": "14.",
  "atk-s0513a20:133": "“Api cepi dubbalo mitto, mittadhammesu tiṭṭhati;",
  "atk-s0513a20:134": "So ñātako ca bandhu ca, so mitto so ca me sakhā;",
  "atk-s0513a20:135": "Dāṭhini mātimaññittho, siṅgālo mama pāṇado”ti.",
  "atk-s0513a20:136_0": "Tattha api cepīti eko apisaddo anuggahattho, eko sambhāvanattho. Tatrāyaṁ yojanā",
  "atk-s0513a20:136_1": "– dubbalopi ce mitto mittadhammesu api tiṭṭhati, sace ṭhātuṁ sakkoti, so ñātako ca",
  "atk-s0513a20:136_2": "bandhu ca, so mettacittatāya mitto, so ca me sahāyaṭṭhena sakhā. Dāṭhini mātimaññitthoti,",
  "atk-s0513a20:136_3": "bhadde, dāṭhāsampanne sīhi mā mayhaṁ sahāyaṁ vā sahāyiṁ vā atimaññi, ayañhi siṅgālo mama pāṇadoti.",
  "atk-s0513a20:137_0": "Sā tassa vacanaṁ sutvā siṅgāliṁ khamāpetvā tato paṭṭhāya saputtāya tāya saddhiṁ samaggavāsaṁ",
  "atk-s0513a20:137_1": "vasi. Sīhapotakāpi siṅgālapotakehi saddhiṁ kīḷamānā sammodamānā mātāpitūnaṁ atikkantakālepi",
  "atk-s0513a20:137_2": "mittabhāvaṁ abhinditvā sammodamānā vasiṁsu. Tesaṁ kira sattakulaparivaṭṭe abhijjamānā metti agamāsi.",
  "atk-s0513a20:138_0": "Satthā imaṁ dhammadesanaṁ āharitvā saccāni pakāsetvā jātakaṁ samodhānesi – saccapariyosāne",
  "atk-s0513a20:138_1": "keci sotāpannā, keci sakadāgāmino, keci anāgāmino, keci arahanto ahesuṁ. “Tadā siṅgālo",
  "atk-s0513a20:138_2": "ānando ahosi, sīho pana ahameva ahosi”nti.",
  "atk-s0513a20:139": "Guṇajātakavaṇṇanā sattamā.",
  "atk-s0513a20:141": "[158] 8. Suhanujātakavaṇṇanā",
  "atk-s0513a20:142_0": "Nayidaṁvisamasīlenāti idaṁ satthā jetavane viharanto dve caṇḍabhikkhū ārabbha kathesi.",
  "atk-s0513a20:142_1": "Tasmiñhi samaye jetavanepi eko bhikkhu caṇḍo ahosi pharuso sāhasiko janapadepi. Athekadivasaṁ",
  "atk-s0513a20:142_2": "jānapado bhikkhu kenacideva karaṇīyena jetavanaṁ agamāsi, sāmaṇerā ceva daharabhikkhū",
  "atk-s0513a20:142_3": "ca tassa caṇḍabhāvaṁ jānanti. “Tesaṁ dvinnaṁ caṇḍānaṁ kalahaṁ passissāmā”ti kutūhalena",
  "atk-s0513a20:142_4": "taṁ bhikkhuṁ jetavanavāsikassa pariveṇaṁ pahiṇiṁsu. Te ubhopi caṇḍā aññamaññaṁ disvāva",
  "atk-s0513a20:142_5": "piyasaṁvāsaṁ saṁsandiṁsu samiṁsu, hatthapādapiṭṭhisambāhanādīni akaṁsu. Dhammasabhāyaṁ",
  "atk-s0513a20:142_6": "bhikkhū kathaṁ samuṭṭhāpesuṁ – “āvuso, caṇḍā bhikkhū aññesaṁ upari caṇḍā pharusā",
  "atk-s0513a20:142_7": "sāhasikā, aññamaññaṁ pana ubhopi samaggā sammodamānā piyasaṁvāsā jātā”ti. Satthā",
  "atk-s0513a20:142_8": "āgantvā “kāya nuttha, bhikkhave, etarahi kathāya sannisinnā”ti pucchitvā “imāya nāmā”ti",
  "atk-s0513a20:142_9": "vutte “na, bhikkhave, idāneva, pubbepete aññesaṁ caṇḍā pharusā sāhasikā, aññamaññaṁ",
  "atk-s0513a20:142_10": "pana samaggā sammodamānā piyasaṁvāsā ca ahesu”nti vatvā atītaṁ āhari.",
  "atk-s0513a20:143_0": "Atīte bārāṇasiyaṁ brahmadatte rajjaṁ kārente bodhisatto tassa sabbatthasādhako atthadhammānusāsako",
  "atk-s0513a20:143_1": "amacco ahosi. So pana rājā thokaṁ dhanalobhapakatiko, tassa mahāsoṇo nāma kūṭaasso",
  "atk-s0513a20:143_2": "atthi. Atha uttarāpathakā assavāṇijā pañca assasatāni ānesuṁ, assānaṁ āgatabhāvaṁ",
  "atk-s0513a20:143_3": "rañño ārocesuṁ. Tato pubbe pana bodhisatto asse agghāpetvā mūlaṁ aparihāpetvā dāpesi.",
  "atk-s0513a20:143_4": "Rājā taṁ parihāyamāno aññaṁ amaccaṁ pakkosāpetvā “tāta, asse agghāpehi, agghāpento",
  "atk-s0513a20:143_5": "ca paṭhamaṁ mahāsoṇaṁ yathā tesaṁ assānaṁ antaraṁ pavisati, tathā vissajjetvā asse",
  "atk-s0513a20:143_6": "ḍaṁsāpetvā vaṇite kārāpetvā dubbalakāle mūlaṁ hāpetvā asse agghāpeyyāsī”ti āha. So",
  "atk-s0513a20:143_7": "“sādhū”ti sampaṭicchitvā tathā akāsi.",
  "atk-s0513a20:144_0": "Assavāṇijā anattamanā hutvā tena katakiriyaṁ bodhisattassa ārocesuṁ. Bodhisatto “kiṁ",
  "atk-s0513a20:144_1": "pana tumhākaṁ nagare kūṭaasso natthī”ti pucchi. “Atthi sāmi, suhanu nāma kūṭaasso",
  "atk-s0513a20:144_2": "caṇḍo pharuso”ti. “Tena hi puna āgacchantā taṁ assaṁ āneyyāthā”ti. Te “sādhū”ti paṭissuṇitvā",
  "atk-s0513a20:144_3": "puna āgacchantā taṁ kūṭassaṁ gāhāpetvā āgacchiṁsu. Rājā “assavāṇijā āgatā”ti sutvā",
  "atk-s0513a20:144_4": "sīhapañjaraṁ ugghāṭetvā asse oloketvā mahāsoṇaṁ vissajjāpesi. Assavāṇijāpi mahāsoṇaṁ",
  "atk-s0513a20:144_5": "āgacchantaṁ disvā suhanuṁ vissajjāpesuṁ. Te aññamaññaṁ patvā sarīrāni lehantā sammodamānā",
  "atk-s0513a20:144_6": "aṭṭhaṁsu. Rājā bodhisattaṁ pucchi – “passasi ime dve kūṭassā aññesaṁ caṇḍā pharusā",
  "atk-s0513a20:144_7": "sāhasikā, aññe asse ḍaṁsitvā gelaññaṁ pāpenti, idāni aññamaññaṁ pana sarīraṁ lehantā",
  "atk-s0513a20:144_8": "sammodamānā aṭṭhaṁsu, kiṁ nāmeta”nti? Bodhisatto “nayime, mahārāja, visamasīlā, samasīlā",
  "atk-s0513a20:144_9": "samadhātukā ca ete”ti vatvā imaṁ gāthādvayamāha –",
  "atk-s0513a20:145": "15.",
  "atk-s0513a20:146": "“Nayidaṁ visamasīlena, soṇena suhanū saha;",
  "atk-s0513a20:147": "Suhanūpi tādisoyeva, yo soṇassa sagocaro.",
  "atk-s0513a20:148": "16.",
  "atk-s0513a20:149": "“Pakkhandinā pagabbhena, niccaṁ sandānakhādinā;",
  "atk-s0513a20:150": "Sameti pāpaṁ pāpena, sameti asatā asa”nti.",
  "atk-s0513a20:151_0": "Tattha nayidaṁ visamasīlena, soṇena suhanū sahāti yaṁ idaṁ suhanu kūṭasso soṇena",
  "atk-s0513a20:151_1": "saddhiṁ pemaṁ karoti, idaṁ na attano visamasīlena, atha kho attano samasīleneva saddhiṁ",
  "atk-s0513a20:151_2": "karoti. Ubhopi hete attano anācāratāya dussīlatāya samasīlā samadhātukā. Suhanūpi",
  "atk-s0513a20:151_3": "tādisoyeva, yo soṇassa sagocaroti yādiso soṇo, suhanupi tādisoyeva, yo soṇassa sagocaro",
  "atk-s0513a20:151_4": "yaṁgocaro soṇo, sopi taṁgocaroyeva. Yatheva hi soṇo assagocaro asse ḍaṁsentova carati,",
  "atk-s0513a20:151_5": "tathā suhanupi. Iminā nesaṁ samānagocarataṁ dasseti.",
  "atk-s0513a20:152_0": "Te pana ācāragocare ekato katvā dassetuṁ “pakkhandinā”tiādi vuttaṁ. Tattha pakkhandināti",
  "atk-s0513a20:152_1": "assānaṁ upari pakkhandanasīlena pakkhandanagocarena. Pagabbhenāti kāyapāgabbhiyādisamannāgatena",
  "atk-s0513a20:152_2": "dussīlena. Niccaṁ sandānakhādināti sadā attano bandhanayottaṁ khādanasīlena khādanagocarena",
  "atk-s0513a20:152_3": "ca. Sameti pāpaṁ pāpenāti etesu aññatarena pāpena saddhiṁ aññatarassa pāpaṁ dussīlyaṁ",
  "atk-s0513a20:152_4": "sameti. Asatā asanti etesu aññatarena asatā anācāragocarasampannena saha itarassa",
  "atk-s0513a20:152_5": "asaṁ asādhukammaṁ sameti, gūthādīni viya gūthādīhi ekato saṁsandati sadisaṁ nibbisesameva hotīti.",
  "atk-s0513a20:153_0": "Evaṁ vatvā ca pana bodhisatto “mahārāja, raññā nāma atiluddhena na bhavitabbaṁ, parassa",
  "atk-s0513a20:153_1": "santakaṁ nāma nāsetuṁ na vaṭṭatī”ti rājānaṁ ovaditvā asse agghāpetvā bhūtameva mūlaṁ",
  "atk-s0513a20:153_2": "dāpesi. Assavāṇijā yathāsabhāvameva mūlaṁ labhitvā haṭṭhatuṭṭhā agamaṁsu. Rājāpi",
  "atk-s0513a20:153_3": "bodhisattassa ovāde ṭhatvā yathākammaṁ gato.",
  "atk-s0513a20:154": "Satthā imaṁ dhammadesanaṁ āharitvā jātakaṁ samodhānesi – “tadā dve assā ime dve duṭṭhabhikkhū ahesuṁ, rājā ānando, paṇḍitāmacco pana ahameva ahosi”nti.",
  "atk-s0513a20:155": "Suhanujātakavaṇṇanā aṭṭhamā.",
  "atk-s0513a20:157": "[159] 9. Morajātakavaṇṇanā",
  "atk-s0513a20:158_0": "Udetayaṁcakkhumā ekarājāti idaṁ satthā jetavane viharanto ekaṁ ukkaṇṭhitabhikkhuṁ",
  "atk-s0513a20:158_1": "ārabbha kathesi. So hi bhikkhu bhikkhūhi satthu santikaṁ nīto “saccaṁ kira, tvaṁ",
  "atk-s0513a20:158_2": "bhikkhu, ukkaṇṭhito”ti vutte “saccaṁ, bhante”ti vatvā “kiṁ disvā”ti vutte “ekaṁ alaṅkatapaṭiyattasarīraṁ",
  "atk-s0513a20:158_3": "mātugāmaṁ oloketvā”ti āha. Atha naṁ satthā “bhikkhu mātugāmo nāma kasmā tumhādisānaṁ",
  "atk-s0513a20:158_4": "cittaṁ nāluḷessati, porāṇakapaṇḍitānampi hi mātugāmassa saddaṁ sutvā satta vassasatāni",
  "atk-s0513a20:158_5": "asamudāciṇṇakilesā okāsaṁ labhitvā khaṇeneva samudācariṁsu. Visuddhāpi sattā saṁkilissanti,",
  "atk-s0513a20:158_6": "uttamayasasamaṅginopi āyasakyaṁ pāpuṇanti, pageva aparisuddhā”ti vatvā atītaṁ āhari.",
  "atk-s0513a20:159_0": "Atīte bārāṇasiyaṁ brahmadatte rajjaṁ kārente bodhisatto morayoniyaṁ paṭisandhiṁ gahetvā",
  "atk-s0513a20:159_1": "aṇḍakālepi kaṇikāramakuḷavaṇṇaaṇḍakoso hutvā aṇḍaṁ bhinditvā nikkhanto suvaṇṇavaṇṇo",
  "atk-s0513a20:159_2": "ahosi dassanīyo pāsādiko pakkhānaṁ antare surattarājivirājito, so attano jīvitaṁ",
  "atk-s0513a20:159_3": "rakkhanto tisso pabbatarājiyo atikkamma catutthāya pabbatarājiyā ekasmiṁ daṇḍakahiraññapabbatatale",
  "atk-s0513a20:159_4": "vāsaṁ kappesi. So pabhātāya rattiyā pabbatamatthake nisinno sūriyaṁ uggacchantaṁ",
  "atk-s0513a20:159_5": "oloketvā attano gocarabhūmiyaṁ rakkhāvaraṇatthāya brahmamantaṁ bandhanto “udetaya”ntiādimāha.",
  "atk-s0513a20:160": "17.",
  "atk-s0513a20:161": "“Udetayaṁ cakkhumā ekarājā,",
  "atk-s0513a20:162": "Harissavaṇṇo pathavippabhāso;",
  "atk-s0513a20:163": "Taṁ taṁ namassāmi harissavaṇṇaṁ pathavippabhāsaṁ,",
  "atk-s0513a20:164": "Tayājja guttā viharemu divasa”nti.",
  "atk-s0513a20:165_0": "Tattha udetīti pācīnalokadhātuto uggacchati. Cakkhumāti sakalacakkavāḷavāsīnaṁ andhakāraṁ",
  "atk-s0513a20:165_1": "vidhamitvā cakkhupaṭilābhakaraṇena yaṁ tena tesaṁ dinnaṁ cakkhu, tena cakkhunā cakkhumā.",
  "atk-s0513a20:165_2": "Ekarājāti sakalacakkavāḷe ālokakarānaṁ antare seṭṭhavisiṭṭhaṭṭhena ekarājā. Harissavaṇṇoti",
  "atk-s0513a20:165_3": "harisamānavaṇṇo, suvaṇṇavaṇṇoti attho. Pathavippabhāsoti pathaviyā pabhāso. Taṁ taṁ",
  "atk-s0513a20:165_4": "namassāmīti tasmā taṁ evarūpaṁ bhavantaṁ namassāmi vandāmi. Tayājja guttā viharemu",
  "atk-s0513a20:165_5": "divasanti tayā ajja rakkhitā gopitā hutvā imaṁ divasaṁ catuiriyāpathavihārena sukhaṁ vihareyyāma.",
  "atk-s0513a20:166": "Evaṁ bodhisatto imāya gāthāya sūriyaṁ namassitvā dutiyagāthāya atīte parinibbute buddhe ceva buddhaguṇe ca namassati.",
  "atk-s0513a20:167": "“Ye brāhmaṇā vedagū sabbadhamme, te me namo te ca maṁ pālayantu;",
  "atk-s0513a20:168": "Namatthu buddhānaṁ namatthu bodhiyā, namo vimuttānaṁ namo vimuttiyā;",
  "atk-s0513a20:169": "Imaṁ so parittaṁ katvā, moro carati esanā”ti.",
  "atk-s0513a20:170_0": "Tattha ye brāhmaṇāti ye bāhitapāpā visuddhibrāhmaṇā. Vedagūti vedānaṁ pāraṁ gatātipi",
  "atk-s0513a20:170_1": "vedagū, vedehi pāraṁ gatātipi vedagū. Idha pana sabbe saṅkhatāsaṅkhatadhamme vidite",
  "atk-s0513a20:170_2": "pākaṭe katvā gatāti vedagū. Tenevāha “sabbadhamme”ti. Sabbe khandhāyatanadhātudhamme",
  "atk-s0513a20:170_3": "salakkhaṇasāmaññalakkhaṇavasena attano ñāṇassa vidite pākaṭe katvā gatā, tiṇṇaṁ mārānaṁ",
  "atk-s0513a20:170_4": "matthakaṁ madditvā dasasahassilokadhātuṁ unnādetvā bodhitale sammāsambodhiṁ patvā",
  "atk-s0513a20:170_5": "saṁsāraṁ vā atikkantāti attho. Te me namoti te mama imaṁ namakkāraṁ paṭicchantu.",
  "atk-s0513a20:170_6": "Te ca maṁ pālayantūti evaṁ mayā namassitā ca te bhagavanto maṁ pālentu rakkhantu",
  "atk-s0513a20:170_7": "gopentu. Namatthu buddhānaṁ namatthu bodhiyā, namo vimuttānaṁ namo vimuttiyāti ayaṁ",
  "atk-s0513a20:170_8": "mama namakkāro atītānaṁ parinibbutānaṁ buddhānaṁ atthu, tesaññeva catūsu ca maggesu",
  "atk-s0513a20:170_9": "catūsu phalesu ñāṇasaṅkhātāya bodhiyā atthu, tathā tesaññeva arahattaphalavimuttiyā",
  "atk-s0513a20:170_10": "vimuttānaṁ atthu, yā ca nesaṁ tadaṅgavimutti vikkhambhanavimutti samucchedavimutti",
  "atk-s0513a20:170_11": "paṭippassaddhivimutti nissaraṇavimuttīti pañcavidhā vimutti, tassā nesaṁ vimuttiyāpi",
  "atk-s0513a20:170_12": "ayaṁ mayhaṁ namakkāro atthūti. “Imaṁ so parittaṁ katvā, moro carati esanā”ti idaṁ",
  "atk-s0513a20:170_13": "pana padadvayaṁ satthā abhisambuddho hutvā āha. Tassattho – bhikkhave, so moro imaṁ",
  "atk-s0513a20:170_14": "parittaṁ imaṁ rakkhaṁ katvā attano gocarabhūmiyaṁ pupphaphalādīnaṁ atthāya nānappakārāya esanāya carati.",
  "atk-s0513a20:171_0": "Evaṁ divasaṁ caritvā sāyaṁ pabbatamatthake nisīditvā atthaṅgataṁ sūriyaṁ olokento",
  "atk-s0513a20:171_1": "buddhaguṇe āvajjetvā nivāsaṭṭhāne rakkhāvaraṇatthāya puna brahmamantaṁ bandhanto",
  "atk-s0513a20:171_2": "“apetaya”ntiādimāha.",
  "atk-s0513a20:172": "18.",
  "atk-s0513a20:173": "“Apetayaṁ cakkhumā ekarājā, harissavaṇṇo pathavippabhāso;",
  "atk-s0513a20:174": "Taṁ taṁ namassāmi harissavaṇṇaṁ pathavippabhāsaṁ, tayājja guttā viharemu rattiṁ.",
  "atk-s0513a20:175": "“Ye brāhmaṇā vedagū sabbadhamme, te me namo te ca maṁ pālayantu;",
  "atk-s0513a20:176": "Namatthu buddhānaṁ namatthu bodhiyā, namo vimuttānaṁ namo vimuttiyā;",
  "atk-s0513a20:177": "Imaṁ so parittaṁ katvā, moro vāsamakappayī”ti.",
  "atk-s0513a20:178_0": "Tattha apetīti apayāti atthaṁ gacchati. Imaṁ so parittaṁ katvā, moro vāsamakappayīti",
  "atk-s0513a20:178_1": "idampi abhisambuddho hutvā āha. Tassattho – bhikkhave, so moro imaṁ parittaṁ imaṁ",
  "atk-s0513a20:178_2": "rakkhaṁ katvā attano nivāsaṭṭhāne vāsaṁ kappayittha, tassa rattiṁ vā divā vā imassa",
  "atk-s0513a20:178_3": "parittassānubhāvena neva bhayaṁ, na lomahaṁso ahosi.",
  "atk-s0513a20:179_0": "Atheko bārāṇasiyā avidūre nesādagāmavāsī nesādo himavantapadese vicaranto tasmiṁ",
  "atk-s0513a20:179_1": "daṇḍakahiraññapabbatamatthake nisinnaṁ bodhisattaṁ disvā āgantvā puttassa ārocesi.",
  "atk-s0513a20:179_2": "Athekadivasaṁ khemā nāma bārāṇasirañño devī supinena suvaṇṇavaṇṇaṁ moraṁ dhammaṁ",
  "atk-s0513a20:179_3": "desentaṁ disvā pabuddhakāle rañño ārocesi – “ahaṁ, deva, suvaṇṇavaṇṇassa morassa",
  "atk-s0513a20:179_4": "dhammaṁ sotukāmā”ti. Rājā amacce pucchi. Amaccā “brāhmaṇā jānissantī”ti āhaṁsu. Brāhmaṇā",
  "atk-s0513a20:179_5": "taṁ sutvā “suvaṇṇavaṇṇā morā nāma hontī”ti vatvā “kattha hontī”ti vutte “nesādā jānissantī”ti",
  "atk-s0513a20:179_6": "āhaṁsu. Rājā nesāde sannipātetvā pucchi. Atha so nesādaputto “āma, mahārāja, daṇḍakahiraññapabbato",
  "atk-s0513a20:179_7": "nāma atthi, tattha suvaṇṇavaṇṇo moro vasatī”ti āha. “Tena hi taṁ moraṁ amāretvā bandhitvāva",
  "atk-s0513a20:179_8": "ānehī”ti. Nesādo gantvā tassa gocarabhūmiyaṁ pāse oḍḍesi. Morena akkantaṭṭhānepi",
  "atk-s0513a20:179_9": "pāso na sañcarati. Nesādo gaṇhituṁ asakkonto satta vassāni vicaritvā tattheva kālamakāsi.",
  "atk-s0513a20:179_10": "Khemāpi devī patthitaṁ alabhamānā kālamakāsi.",
  "atk-s0513a20:180_0": "Rājā “moraṁ me nissāya devī kālakatā”ti kujjhitvā “himavantapadese daṇḍakahiraññapabbato",
  "atk-s0513a20:180_1": "nāma atthi, tattha suvaṇṇavaṇṇo moro vasati, ye tassa maṁsaṁ khādanti, te ajarā amarā",
  "atk-s0513a20:180_2": "hontī”ti akkharaṁ suvaṇṇapaṭṭe likhāpetvā suvaṇṇapaṭṭaṁ mañjūsāya nikkhipāpesi. Tasmiṁ",
  "atk-s0513a20:180_3": "kālakate añño rājā rajjaṁ patvā suvaṇṇapaṭṭaṁ vācetvā “ajaro amaro bhavissāmī”ti",
  "atk-s0513a20:180_4": "aññaṁ nesādaṁ pesesi. Sopi gantvā bodhisattaṁ gahetuṁ asakkonto tattheva kālamakāsi.",
  "atk-s0513a20:180_5": "Eteneva niyāmena cha rājaparivaṭṭā gatā. Atha sattamo rājā rajjaṁ patvā ekaṁ nesādaṁ",
  "atk-s0513a20:180_6": "pahiṇi. So gantvā bodhisattena akkantaṭṭhānepi pāsassa asañcaraṇabhāvaṁ, attano parittaṁ",
  "atk-s0513a20:180_7": "katvā gocarabhūmigamanabhāvañcassa ñatvā paccantaṁ otaritvā ekaṁ moriṁ gahetvā yathā",
  "atk-s0513a20:180_8": "hatthatāḷasaddena naccati, accharāsaddena ca vassati, evaṁ sikkhāpetvā taṁ ādāya",
  "atk-s0513a20:180_9": "gantvā morena paritte akate pātoyeva pāsayaṭṭhiyo ropetvā pāse oḍḍetvā moriṁ vassāpesi.",
  "atk-s0513a20:180_10": "Moro visabhāgaṁ mātugāmasaddaṁ sutvā kilesāturo hutvā parittaṁ kātuṁ asakkuṇitvā",
  "atk-s0513a20:180_11": "gantvā pāse bajjhi. Atha naṁ nesādo gahetvā gantvā bārāṇasirañño adāsi.",
  "atk-s0513a20:181_0": "Rājā tassa rūpasampattiṁ disvā tuṭṭhamānaso āsanaṁ dāpesi. Bodhisatto paññattāsane",
  "atk-s0513a20:181_1": "nisīditvā “mahārāja, kasmā maṁ gaṇhāpesī”ti pucchi. “Ye kira tava maṁsaṁ khādanti,",
  "atk-s0513a20:181_2": "te ajarā amarā honti, svāhaṁ tava maṁsaṁ khāditvā ajaro amaro hotukāmo taṁ gaṇhāpesi”nti.",
  "atk-s0513a20:181_3": "“Mahārāja, mama tāva maṁsaṁ khādantā ajarā amarā hontu, ahaṁ pana marissāmī”ti ?",
  "atk-s0513a20:181_4": "“Āma, marissasī”ti. “Mayi marante pana mama maṁsameva khāditvā kinti katvā na marissantī”ti?",
  "atk-s0513a20:181_5": "“Tvaṁ suvaṇṇavaṇṇo, tasmā kira tava maṁsaṁ khādakā ajarā amarā bhavissantī”ti. “Mahārāja,",
  "atk-s0513a20:181_6": "ahaṁ pana na akāraṇā suvaṇṇavaṇṇo jāto, pubbe panāhaṁ imasmiṁyeva nagare cakkavattī",
  "atk-s0513a20:181_7": "rājā hutvā sayampi pañca sīlāni rakkhiṁ, sakalacakkavāḷavāsinopi rakkhāpesiṁ, svāhaṁ",
  "atk-s0513a20:181_8": "kālaṁ karitvā tāvatiṁsabhavane nibbatto, tattha yāvatāyukaṁ ṭhatvā tato cuto aññassa",
  "atk-s0513a20:181_9": "akusalassa nissandena morayoniyaṁ nibbattitvāpi porāṇasīlānubhāvena suvaṇṇavaṇṇo",
  "atk-s0513a20:181_10": "jāto”ti. “‘Tvaṁ cakkavattī rājā hutvā sīlaṁ rakkhitvā sīlaphalena suvaṇṇavaṇṇo jāto’ti",
  "atk-s0513a20:181_11": "kathamidaṁ amhehi saddhātabbaṁ. Atthi no koci sakkhī”ti ? “Atthi, mahārājā”ti. “Ko",
  "atk-s0513a20:181_12": "nāmā”ti? “Mahārāja, ahaṁ cakkavattikāle ratanamaye rathe nisīditvā ākāse vicariṁ,",
  "atk-s0513a20:181_13": "so me ratho maṅgalapokkharaṇiyā antobhūmiyaṁ nidahāpito, taṁ maṅgalapokkharaṇito",
  "atk-s0513a20:181_14": "ukkhipāpehi, so me sakkhi bhavissatī”ti.",
  "atk-s0513a20:182_0": "Rājā “sādhū”ti paṭissuṇitvā pokkharaṇito udakaṁ harāpetvā rathaṁ nīharāpetvā bodhisattassa",
  "atk-s0513a20:182_1": "saddahi. Bodhisatto “mahārāja, ṭhapetvā amatamahānibbānaṁ avasesā sabbe saṅkhatadhammā",
  "atk-s0513a20:182_2": "hutvā abhāvino aniccā khayavayadhammāyevā”ti rañño dhammaṁ desetvā rājānaṁ pañcasu",
  "atk-s0513a20:182_3": "sīlesu patiṭṭhāpesi. Rājā pasanno bodhisattaṁ rajjena pūjetvā mahantaṁ sakkāraṁ akāsi.",
  "atk-s0513a20:182_4": "So rajjaṁ tasseva paṭiniyyādetvā katipāhaṁ vasitvā “appamatto hohi, mahārājā”ti ovaditvā",
  "atk-s0513a20:182_5": "ākāse uppatitvā daṇḍakahiraññapabbatameva agamāsi. Rājāpi bodhisattassa ovāde ṭhatvā",
  "atk-s0513a20:182_6": "dānādīni puññāni katvā yathākammaṁ gato.",
  "atk-s0513a20:183_0": "Satthā imaṁ dhammadesanaṁ āharitvā saccāni pakāsetvā jātakaṁ samodhānesi, saccapariyosāne",
  "atk-s0513a20:183_1": "ukkaṇṭhitabhikkhu arahatte patiṭṭhahi. “Tadā rājā ānando ahosi, suvaṇṇamoro pana ahameva ahosi”nti.",
  "atk-s0513a20:184": "Morajātakavaṇṇanā navamā.",
  "atk-s0513a20:186": "[160] 10. Vinīlajātakavaṇṇanā",
  "atk-s0513a20:187_0": "Evameva nūna rājānanti idaṁ satthā veḷuvane viharanto devadattassa sugatālayaṁ ārabbha",
  "atk-s0513a20:187_1": "kathesi. Devadatte hi gayāsīsagatānaṁ dvinnaṁ aggasāvakānaṁ sugatālayaṁ dassetvā",
  "atk-s0513a20:187_2": "nipanne ubhopi therā dhammaṁ desetvā attano nissitake ādāya veḷuvanaṁ agamiṁsu. Te",
  "atk-s0513a20:187_3": "satthārā “sāriputta, devadatto tumhe disvā kiṁ akāsī”ti puṭṭhā “bhante, sugatālayaṁ",
  "atk-s0513a20:187_4": "dassetvā mahāvināsaṁ pāpuṇī”ti ārocesuṁ. Satthā “na kho, sāriputta, devadatto idāneva",
  "atk-s0513a20:187_5": "mama anukiriyaṁ karonto vināsaṁ patto, pubbepi pāpuṇiyevā”ti vatvā therehi yācito atītaṁ āhari.",
  "atk-s0513a20:188_0": "Atīte videharaṭṭhe mithilāyaṁ videharāje rajjaṁ kārente bodhisatto tassa aggamahesiyā",
  "atk-s0513a20:188_1": "kucchimhi nibbatti. So vayappatto takkasilāyaṁ sabbasippāni uggaṇhitvā pitu accayena",
  "atk-s0513a20:188_2": "rajje patiṭṭhāsi. Tadā ekassa suvaṇṇahaṁsarājassa gocarabhūmiyaṁ kākiyā saddhiṁ saṁvāso",
  "atk-s0513a20:188_3": "ahosi. Sā puttaṁ vijāyi. So neva mātupatirūpako ahosi, na pitu. Athassa vinīlakadhātukattā",
  "atk-s0513a20:188_4": "“vinīlako”tveva nāmaṁ akaṁsu. Haṁsarājā abhiṇhaṁ gantvā puttaṁ passati. Apare panassa",
  "atk-s0513a20:188_5": "dve haṁsapotakā puttā ahesuṁ. Te pitaraṁ abhiṇhaṁ manussapathaṁ gacchantaṁ disvā",
  "atk-s0513a20:188_6": "pucchiṁsu – “tāta, tumhe kasmā abhiṇhaṁ manussapathaṁ gacchathā”ti? “Tātā, ekāya",
  "atk-s0513a20:188_7": "me kākiyā saddhiṁ saṁvāsamanvāya eko putto jāto, ‘vinīlako’tissa nāmaṁ, tamahaṁ daṭṭhuṁ",
  "atk-s0513a20:188_8": "gacchāmī”ti. “Kahaṁ panete vasantī”ti? “Videharaṭṭhe mithilāya avidūre asukasmiṁ",
  "atk-s0513a20:188_9": "nāma ṭhāne ekasmiṁ tālagge vasantī”ti. “Tāta, manussapatho nāma sāsaṅko sappaṭibhayo,",
  "atk-s0513a20:188_10": "tumhe mā gacchatha, mayaṁ gantvā taṁ ānessāmā”ti dve haṁsapotakā pitarā ācikkhitasaññāya",
  "atk-s0513a20:188_11": "tattha gantvā taṁ vinīlakaṁ ekasmiṁ daṇḍake nisīdāpetvā mukhatuṇḍakena daṇḍakoṭiyaṁ",
  "atk-s0513a20:188_12": "ḍaṁsitvā mithilānagaramatthakena pāyiṁsu. Tasmiṁ khaṇe videharājā sabbasetacatusindhavayuttarathavare",
  "atk-s0513a20:188_13": "nisīditvā nagaraṁ padakkhiṇaṁ karoti. Vinīlako taṁ disvā cintesi – “mayhaṁ videharaññā",
  "atk-s0513a20:188_14": "kiṁ nānākāraṇaṁ, esa catusindhavayuttarathe nisīditvā nagaraṁ anusañcarati, ahaṁ",
  "atk-s0513a20:188_15": "pana haṁsayuttarathe nisīditvā gacchāmī”ti. So ākāsena gacchanto paṭhamaṁ gāthamāha –",
  "atk-s0513a20:189": "19.",
  "atk-s0513a20:190": "“Evameva nūna rājānaṁ, vedehaṁ mithilaggahaṁ;",
  "atk-s0513a20:191": "Assā vahanti ājaññā, yathā haṁsā vinīlaka”nti.",
  "atk-s0513a20:192_0": "Tattha evamevāti evaṁ eva, nūnāti parivitakke nipāto. Ekaṁsepi vaṭṭatiyeva. Vedehanti",
  "atk-s0513a20:192_1": "videharaṭṭhasāmikaṁ. Mithilaggahanti mithilagehaṁ, mithilāyaṁ gharaṁ pariggahetvā",
  "atk-s0513a20:192_2": "vasamānanti attho. Ājaññāti kāraṇākāraṇājānanakā. Yathā haṁsā vinīlakanti yathā ime",
  "atk-s0513a20:192_3": "haṁsā maṁ vinīlakaṁ vahanti, evameva vahantīti.",
  "atk-s0513a20:193_0": "Haṁsapotakā tassa vacanaṁ sutvā kujjhitvā “idheva naṁ pātetvā gamissāmā”ti cittaṁ",
  "atk-s0513a20:193_1": "uppādetvāpi “evaṁ kate pitā no kiṁ vakkhatī”ti garahabhayena pitu santikaṁ netvā",
  "atk-s0513a20:193_2": "tena katakiriyaṁ pitu ācikkhiṁsu. Atha naṁ pitā kujjhitvā “kiṁ tvaṁ mama puttehi",
  "atk-s0513a20:193_3": "adhikatarosi, yo mama putte abhibhavitvā rathe yuttasindhave viya karosi, attano",
  "atk-s0513a20:193_4": "pamāṇaṁ na jānāsi. Imaṁ ṭhānaṁ tava agocaro, attano mātu vasanaṭṭhānameva gacchāhī”ti",
  "atk-s0513a20:193_5": "tajjetvā dutiyaṁ gāthamāha –",
  "atk-s0513a20:194": "20.",
  "atk-s0513a20:195": "“Vinīla duggaṁ bhajasi, abhūmiṁ tāta sevasi;",
  "atk-s0513a20:196": "Gāmantakāni sevassu, etaṁ mātālayaṁ tavā”ti.",
  "atk-s0513a20:197_0": "Tattha vinīlāti taṁ nāmenālapati. Duggaṁ bhajasīti imesaṁ vasena giriduggaṁ bhajasi.",
  "atk-s0513a20:197_1": "Abhūmiṁ, tāta, sevasīti, tāta, girivisamaṁ nāma tava abhūmi, taṁ sevasi upagacchasi.",
  "atk-s0513a20:197_2": "Etaṁ mātālayaṁ tavāti etaṁ gāmantaṁ ukkāraṭṭhānaṁ āmakasusānaṭṭhānañca tava mātu",
  "atk-s0513a20:197_3": "ālayaṁ gehaṁ vasanaṭṭhānaṁ, tattha gacchāhīti. Evaṁ taṁ tajjetvā “gacchatha, naṁ",
  "atk-s0513a20:197_4": "mithilanagarassa ukkārabhūmiyaññeva otāretvā ethā”ti putte āṇāpesi, te tathā akaṁsu.",
  "atk-s0513a20:198_0": "Satthā imaṁ dhammadesanaṁ āharitvā jātakaṁ samodhānesi – “tadā vinīlako devadatto",
  "atk-s0513a20:198_1": "ahosi, dve haṁsapotakā dve aggasāvakā ahesuṁ, pitā ānando ahosi, videharājā pana ahameva ahosi”nti.",
  "atk-s0513a20:199": "Vinīlajātakavaṇṇanā dasamā.",
  "atk-s0513a20:200": "Daḷhavaggo paṭhamo.",
  "atk-s0513a20:201": "Tassuddānaṁ –",
  "atk-s0513a20:202": "Rājovādañca siṅgālaṁ, sūkaraṁ uragaṁ bhaggaṁ;",
  "atk-s0513a20:203": "Alīnacittaguṇañca, suhanu moravinīlaṁ.",
  "atk-s0513a20:204": "2. Santhavavaggo",
  "atk-s0513a20:206": "[161] 1. Indasamānagottajātakavaṇṇanā",
  "atk-s0513a20:207_0": "Nasanthavaṁ kāpurisena kayirāti idaṁ satthā jetavane viharanto ekaṁ dubbacajātikaṁ",
  "atk-s0513a20:207_1": "ārabbha kathesi. Tassa vatthu navakanipāte gijjhajātake āvibhavissati. Satthā pana",
  "atk-s0513a20:207_2": "taṁ bhikkhuṁ “pubbepi tvaṁ, bhikkhu, dubbacatāya paṇḍitānaṁ vacanaṁ akatvā mattahatthipādehi",
  "atk-s0513a20:207_3": "sañcuṇṇito”ti vatvā atītaṁ āhari.",
  "atk-s0513a20:208_0": "Atīte bārāṇasiyaṁ brahmadatte rajjaṁ kārente bodhisatto brāhmaṇakule nibbattitvā",
  "atk-s0513a20:208_1": "vuḍḍhippatto gharāvāsaṁ pahāya isipabbajjaṁ pabbajitvā pañcannaṁ isisatānaṁ gaṇasatthā",
  "atk-s0513a20:208_2": "hutvā himavantapadese vāsaṁ kappesi. Tadā tesu tāpasesu indasamānagotto nāmeko tāpaso",
  "atk-s0513a20:208_3": "ahosi dubbaco anovādako. So ekaṁ hatthipotakaṁ posesi. Bodhisatto sutvā taṁ pakkositvā",
  "atk-s0513a20:208_4": "“saccaṁ kira tvaṁ hatthipotakaṁ posesī”ti pucchi. “Saccaṁ, ācariya, matamātikaṁ ekaṁ",
  "atk-s0513a20:208_5": "hatthipotakaṁ posemī”ti. “Hatthino nāma vuḍḍhippattā posakeyeva mārenti, mā taṁ posehī”ti.",
  "atk-s0513a20:208_6": "“Tena vinā vattituṁ na sakkomi ācariyā”ti. “Tena hi paññāyissasī”ti. So tena posiyamāno",
  "atk-s0513a20:208_7": "aparabhāge mahāsarīro ahosi.",
  "atk-s0513a20:209_0": "Athekasmiṁ kāle te isayo vanamūlaphalāphalatthāya dūraṁ gantvā tattheva katipāhaṁ",
  "atk-s0513a20:209_1": "vasiṁsu. Hatthīpi aggadakkhiṇavāte pabhinnamado hutvā tassa paṇṇasālaṁ viddhaṁsetvā",
  "atk-s0513a20:209_2": "pānīyaghaṭaṁ bhinditvā pāsāṇaphalakaṁ khipitvā ālambanaphalakaṁ luñcitvā “taṁ tāpasaṁ",
  "atk-s0513a20:209_3": "māretvāva gamissāmī”ti ekaṁ gahanaṭṭhānaṁ pavisitvā tassa āgamanamaggaṁ olokento",
  "atk-s0513a20:209_4": "aṭṭhāsi. Indasamānagotto tassa gocaraṁ gahetvā sabbesaṁ puratova āgacchanto taṁ disvā",
  "atk-s0513a20:209_5": "pakatisaññāyevassa santikaṁ agamāsi. Atha naṁ so hatthī gahanaṭṭhānā nikkhamitvā",
  "atk-s0513a20:209_6": "soṇḍāya parāmasitvā bhūmiyaṁ pātetvā sīsaṁ pādena akkamitvā jīvitakkhayaṁ pāpetvā",
  "atk-s0513a20:209_7": "madditvā koñcanādaṁ katvā araññaṁ pāvisi. Sesatāpasā taṁ pavattiṁ bodhisattassa ārocesuṁ.",
  "atk-s0513a20:209_8": "Bodhisatto “kāpurisehi nāma saddhiṁ saṁsaggo na kātabbo”ti vatvā imā gāthā āha –",
  "atk-s0513a20:210": "21.",
  "atk-s0513a20:211": "“Na santhavaṁ kāpurisena kayirā, ariyo anariyena pajānamatthaṁ;",
  "atk-s0513a20:212": "Cirānuvutthopi karoti pāpaṁ, gajo yathā indasamānagottaṁ.",
  "atk-s0513a20:213": "22.",
  "atk-s0513a20:214": "“Yaṁ tveva jaññā sadiso mamanti, sīlena paññāya sutena cāpi;",
  "atk-s0513a20:215": "Teneva mettiṁ kayirātha saddhiṁ, sukho have sappurisena saṅgamo”ti.",
  "atk-s0513a20:216_0": "Tattha na santhavaṁ kāpurisena kayirāti kucchitena kodhapurisena saddhiṁ taṇhāsanthavaṁ",
  "atk-s0513a20:216_1": "vā mittasanthavaṁ vā na kayirātha. Ariyo anariyena pajānamatthanti ariyoti cattāro",
  "atk-s0513a20:216_2": "ariyā ācāraariyo liṅgaariyo dassanaariyo paṭivedhaariyoti. Tesu ācāraariyo idha adhippeto.",
  "atk-s0513a20:216_3": "So pajānamatthaṁ atthaṁ pajānanto atthānatthakusalo ācāre ṭhito ariyapuggalo anariyena",
  "atk-s0513a20:216_4": "nillajjena dussīlena saddhiṁ santhavaṁ na kareyyāti attho. Kiṁ kāraṇā? Cirānuvutthopi",
  "atk-s0513a20:216_5": "karoti pāpanti, yasmā anariyo ciraṁ ekato anuvutthopi taṁ ekato nivāsaṁ agaṇetvā",
  "atk-s0513a20:216_6": "karoti pāpaṁ lāmakakammaṁ karotiyeva. Yathā kiṁ? Gajo yathā indasamānagottanti, yathā",
  "atk-s0513a20:216_7": "so gajo indasamānagottaṁ mārento pāpaṁ akāsīti attho. Yaṁ tveva jaññā sadiso mamantiādīsu",
  "atk-s0513a20:216_8": "yaṁ tveva puggalaṁ “ayaṁ mama sīlādīhi sadiso”ti jāneyya, teneva saddhiṁ mettiṁ kayirātha,",
  "atk-s0513a20:216_9": "sappurisena saddhiṁ samāgamo sukhāvahoti.",
  "atk-s0513a20:217_0": "Evaṁ bodhisatto “anovādakena nāma na bhavitabbaṁ, susikkhitena bhavituṁ vaṭṭatī”ti",
  "atk-s0513a20:217_1": "isigaṇaṁ ovaditvā indasamānagottassa sarīrakiccaṁ kāretvā brahmavihāre bhāvetvā brahmalokūpago ahosi.",
  "atk-s0513a20:218": "Satthā imaṁ dhammadesanaṁ āharitvā jātakaṁ samodhānesi – “tadā indasamānagotto ayaṁ dubbaco ahosi, gaṇasatthā pana ahameva ahosi”nti.",
  "atk-s0513a20:219": "Indasamānagottajātakavaṇṇanā paṭhamā.",
  "atk-s0513a20:221": "[162] 2. Santhavajātakavaṇṇanā",
  "atk-s0513a20:222_0": "Nasanthavasmā paramatthi pāpiyoti idaṁ satthā jetavane viharanto aggijuhanaṁ ārabbha",
  "atk-s0513a20:222_1": "kathesi. Vatthu heṭṭhā naṅguṭṭhajātake kathitasadisameva. Bhikkhū te aggiṁ juhante",
  "atk-s0513a20:222_2": "disvā “bhante, jaṭilā nānappakāraṁ micchātapaṁ karonti, atthi nu kho ettha vuḍḍhī”ti",
  "atk-s0513a20:222_3": "bhagavantaṁ pucchiṁsu. “Na, bhikkhave, etthakāci vuḍḍhi nāma atthi, porāṇakapaṇḍitāpi",
  "atk-s0513a20:222_4": "aggijuhane vuḍḍhi atthīti saññāya ciraṁ aggiṁ juhitvā tasmiṁ kamme avuḍḍhimeva disvā",
  "atk-s0513a20:222_5": "aggiṁ udakena nibbāpetvā sākhādīhi pothetvā puna nivattitvāpi na olokesu”nti vatvā atītaṁ āhari.",
  "atk-s0513a20:223_0": "Atīte bārāṇasiyaṁ brahmadatte rajjaṁ kārente bodhisatto brāhmaṇakule nibbatti. Mātāpitaro",
  "atk-s0513a20:223_1": "tassa jātaggiṁ gahetvā taṁ soḷasavassuddese ṭhitaṁ āhaṁsu – “kiṁ, tāta, jātaggiṁ",
  "atk-s0513a20:223_2": "gahetvā araññe aggiṁ paricarissasi, udāhu tayo vede uggaṇhitvā kuṭumbaṁ saṇṭhapetvā",
  "atk-s0513a20:223_3": "gharāvāsaṁ vasissasī”ti. So “na me gharāvāsena attho, araññe aggiṁ paricaritvā brahmalokaparāyaṇo",
  "atk-s0513a20:223_4": "bhavissāmī”ti jātaggiṁ gahetvā mātāpitaro vanditvā araññaṁ pavisitvā paṇṇasālāya",
  "atk-s0513a20:223_5": "vāsaṁ kappetvā aggiṁ paricari. So ekadivasaṁ nimantitaṭṭhānaṁ gantvā sappinā pāyāsaṁ",
  "atk-s0513a20:223_6": "labhitvā “imaṁ pāyāsaṁ mahābrahmuno yajissāmī”ti taṁ pāyāsaṁ āharitvā aggiṁ jāletvā",
  "atk-s0513a20:223_7": "“aggiṁ tāva bhavantaṁ sappiyuttaṁ pāyāsaṁ pāyemī”ti pāyāsaṁ aggimhi pakkhipi. Bahusinehe",
  "atk-s0513a20:223_8": "pāyāse aggimhi pakkhittamatteyeva aggi jalitvā paccuggatāhi accīhi paṇṇasālaṁ jhāpesi.",
  "atk-s0513a20:223_9": "Brāhmaṇo bhītatasito palāyitvā bahi ṭhatvā “kāpurisehi nāma santhavo na kātabbo,",
  "atk-s0513a20:223_10": "idāni me iminā agginā kicchena katā paṇṇasālā jhāpitā”ti vatvā paṭhamaṁ gāthamāha –",
  "atk-s0513a20:224": "23.",
  "atk-s0513a20:225": "“Na santhavasmā paramatthi pāpiyo, yo santhavo kāpurisena hoti;",
  "atk-s0513a20:226": "Santappito sappinā pāyasena, kicchākataṁ paṇṇakuṭiṁ adayhī”ti.",
  "atk-s0513a20:227_0": "Tattha na santhavasmāti taṇhāsanthavāpi ca mittasanthavāpi cāti duvidhāpi etasmā",
  "atk-s0513a20:227_1": "santhavā paraṁ uttari aññaṁ pāpataraṁ natthi, lāmakataraṁ nāma natthīti attho. Yo",
  "atk-s0513a20:227_2": "santhavo kāpurisenāti yo pāpakena kāpurisena saddhiṁ duvidhopi santhavo, tato pāpataraṁ",
  "atk-s0513a20:227_3": "aññaṁ natthi. Kasmā? Santappito…pe…adayhīti, yasmā sappinā ca pāyāsena ca santappitopi",
  "atk-s0513a20:227_4": "ayaṁ aggi mayā kicchena kataṁ paṇṇasālaṁ jhāpesīti attho.",
  "atk-s0513a20:228_0": "So evaṁ vatvā “na me tayā mittadubbhinā attho”ti taṁ aggiṁ udakena nibbāpetvā sākhāhi",
  "atk-s0513a20:228_1": "pothetvā antohimavantaṁ pavisitvā ekaṁ sāmamigiṁ sīhassa ca byagghassa ca dīpino",
  "atk-s0513a20:228_2": "ca mukhaṁ lehantiṁ disvā “sappurisehi saddhiṁ santhavā paraṁ seyyo nāma natthī”ti",
  "atk-s0513a20:228_3": "cintetvā dutiyaṁ gāthamāha –",
  "atk-s0513a20:229": "24.",
  "atk-s0513a20:230": "“Na santhavasmā paramatthi seyyo, yo santhavo sappurisena hoti;",
  "atk-s0513a20:231": "Sīhassa byagghassa ca dīpino ca, sāmā mukhaṁ lehati santhavenā”ti.",
  "atk-s0513a20:232": "Tattha sāmā mukhaṁ lehati santhavenāti sāmā nāma migī imesaṁ tiṇṇaṁ janānaṁ santhavena sinehena mukhaṁ lehatīti.",
  "atk-s0513a20:233": "Evaṁ vatvā bodhisatto antohimavantaṁ pavisitvā isipabbajjaṁ pabbajitvā abhiññā ca samāpattiyo ca nibbattetvā jīvitapariyosāne brahmalokūpago ahosi.",
  "atk-s0513a20:234": "Satthā imaṁ dhammadesanaṁ āharitvā jātakaṁ samodhānesi – “tena samayena tāpaso ahameva ahosi”nti.",
  "atk-s0513a20:235": "Santhavajātakavaṇṇanā dutiyā.",
  "atk-s0513a20:237": "[163] 3. Susīmajātakavaṇṇanā",
  "atk-s0513a20:238_0": "Kāḷā migā setadantā tavīmeti idaṁ satthā jetavane viharanto chandakadānaṁ ārabbha",
  "atk-s0513a20:238_1": "kathesi. Sāvatthiyañhi kadāci ekameva kulaṁ buddhappamukhassa bhikkhusaṅghassa dānaṁ",
  "atk-s0513a20:238_2": "deti, kadāci aññatitthiyānaṁ deti, kadāci gaṇabandhanena bahū ekato hutvā denti,",
  "atk-s0513a20:238_3": "kadāci vīthisabhāgena, kadāci sakalanagaravāsino chandakaṁ saṁharitvā dānaṁ denti.",
  "atk-s0513a20:238_4": "Imasmiṁ pana kāle sakalanagaravāsino chandakaṁ saṁharitvā sabbaparikkhāradānaṁ sajjetvā",
  "atk-s0513a20:238_5": "dve koṭṭhāsā hutvā ekacce “imaṁ sabbaparikkhāradānaṁ aññatitthiyānaṁ dassāmā”ti āhaṁsu,",
  "atk-s0513a20:238_6": "ekacce “buddhappamukhassa bhikkhusaṅghassā”ti. Evaṁ punappunaṁ kathāya vattamānāya",
  "atk-s0513a20:238_7": "aññatitthiyasāvakehi aññatitthiyānaññeva, buddhasāvakehi “‘buddhappamukhassa bhikkhusaṅghassevā’ti",
  "atk-s0513a20:238_8": "vutte sambahulaṁ karisāmā”ti sambahulāya kathāya “buddhappamukhassa bhikkhusaṅghassa",
  "atk-s0513a20:238_9": "dassāmā”ti vadantāyeva bahukā jātā, tesaññeva kathā patiṭṭhāsi. Aññatitthiyasāvakā",
  "atk-s0513a20:238_10": "buddhānaṁ dātabbadānassa antarāyaṁ kātuṁ nāsakkhiṁsu. Nāgarā buddhappamukhaṁ bhikkhusaṅghaṁ",
  "atk-s0513a20:238_11": "nimantetvā sattāhaṁ mahādānaṁ pavattetvā sattame divase sabbaparikkhāre adaṁsu. Satthā",
  "atk-s0513a20:238_12": "anumodanaṁ katvā mahājanaṁ maggaphalehi pabodhetvā jetavanavihārameva gantvā bhikkhusaṅghena",
  "atk-s0513a20:238_13": "vatte dassite gandhakuṭippamukhe ṭhatvā sugatovādaṁ datvā gandhakuṭiṁ pāvisi.",
  "atk-s0513a20:239_0": "Sāyanhasamaye bhikkhū dhammasabhāyaṁ sannipatitvā kathaṁ samuṭṭhāpesuṁ – “āvuso,",
  "atk-s0513a20:239_1": "aññatitthiyasāvakā buddhānaṁ dātabbadānassa antarāyakaraṇatthāya vāyamantāpi antarāyaṁ",
  "atk-s0513a20:239_2": "kātuṁ nāsakkhiṁsu, taṁ sabbaparikkhāradānaṁ buddhānaṁyeva pādamūlaṁ āgataṁ, aho buddhabalaṁ",
  "atk-s0513a20:239_3": "nāma mahanta”nti. Satthā āgantvā “kāya nuttha, bhikkhave, etarahi kathāya sannisinnā”ti",
  "atk-s0513a20:239_4": "pucchitvā “imāya nāmā”ti vutte “na, bhikkhave, ete aññatitthiyasāvakā idāneva mayhaṁ",
  "atk-s0513a20:239_5": "dātabbadānassa antarāyakaraṇatthāya vāyamanti, pubbepi vāyamiṁsu, so pana parikkhāro",
  "atk-s0513a20:239_6": "sabbakālepi mameva pādamūlaṁ āgacchatī”ti vatvā atītaṁ āhari.",
  "atk-s0513a20:240_0": "Atīte bārāṇasiyaṁ susīmo nāma rājā ahosi. Tadā bodhisatto tassa purohitassa brāhmaṇiyā",
  "atk-s0513a20:240_1": "kucchimhi paṭisandhiṁ gaṇhi, tassa soḷasavassikakāle pitā kālamakāsi. So pana dharamānakāle",
  "atk-s0513a20:240_2": "rañño hatthimaṅgalakārako ahosi. Hatthīnaṁ maṅgalakaraṇaṭṭhāne ābhataupakaraṇabhaṇḍañca",
  "atk-s0513a20:240_3": "hatthālaṅkārañca sabbaṁ soyeva alattha. Evamassa ekekasmiṁ maṅgale koṭimattaṁ dhanaṁ",
  "atk-s0513a20:240_4": "uppajjati. Atha tasmiṁ kāle hatthimaṅgalachaṇo sampāpuṇi. Sesā brāhmaṇā rājānaṁ upasaṅkamitvā",
  "atk-s0513a20:240_5": "“mahārāja, hatthimaṅgalachaṇo sampatto, maṅgalaṁ kātuṁ vaṭṭati. Purohitabrāhmaṇassa",
  "atk-s0513a20:240_6": "pana putto atidaharo, neva tayo vede jānāti, na hatthisuttaṁ, mayaṁ hatthimaṅgalaṁ",
  "atk-s0513a20:240_7": "karissāmā”ti āhaṁsu. Rājā “sādhū”ti sampaṭicchi. Brāhmaṇā purohitaputtassa hatthimaṅgalaṁ",
  "atk-s0513a20:240_8": "kātuṁ adatvā “hatthimaṅgalaṁ katvā mayaṁ dhanaṁ gaṇhissāmā”ti haṭṭhatuṭṭhā vicaranti.",
  "atk-s0513a20:240_9": "Atha “catutthe divase hatthimaṅgalaṁ bhavissatī”ti bodhisattassa mātā taṁ pavattiṁ",
  "atk-s0513a20:240_10": "sutvā “hatthimaṅgalakaraṇaṁ nāma yāva sattamā kulaparivaṭṭā amhākaṁ vaṁso, vaṁso",
  "atk-s0513a20:240_11": "ca no osakkissati, dhanā ca parihāyissāmā”ti anusocamānā parodi.",
  "atk-s0513a20:241_0": "Bodhisatto “kasmā, amma, rodasī”ti vatvā taṁ kāraṇaṁ sutvā “nanu, amma, ahaṁ maṅgalaṁ",
  "atk-s0513a20:241_1": "karissāmī”ti āha. “Tāta, tvaṁ neva tayo vede jānāsi, na hatthisuttaṁ, kathaṁ maṅgalaṁ",
  "atk-s0513a20:241_2": "karissasī”ti. “Amma, kadā pana hatthimaṅgalaṁ karissatī”ti? “Ito catutthe divase,",
  "atk-s0513a20:241_3": "tātā”ti. “Amma, tayo pana vede paguṇe katvā hatthisuttaṁ jānanakaācariyo kahaṁ vasatī”ti?",
  "atk-s0513a20:241_4": "“Tāta, evarūpo disāpāmokkho ācariyo ito vīsayojanasatamatthake gandhāraraṭṭhe takkasilāyaṁ",
  "atk-s0513a20:241_5": "vasatī”ti. “Amma, amhākaṁ vaṁsaṁ na nāsessāmi, ahaṁ sve ekadivaseneva takkasilaṁ",
  "atk-s0513a20:241_6": "gantvā ekaratteneva tayo vede ca hatthisuttañca uggaṇhitvā punadivase āgantvā catutthe",
  "atk-s0513a20:241_7": "divase hatthimaṅgalaṁ karissāmi, mā rodī”ti mātaraṁ samassāsetvā punadivase bodhisatto",
  "atk-s0513a20:241_8": "pātova bhuñjitvā ekakova nikkhamitvā ekadivaseneva takkasilaṁ gantvā ācariyaṁ vanditvā ekamantaṁ nisīdi.",
  "atk-s0513a20:242_0": "Atha naṁ ācariyo “kuto āgatosi, tātā”ti pucchi. “Bārāṇasito, ācariyā”ti. “Kenatthenā”ti?",
  "atk-s0513a20:242_1": "“Tumhākaṁ santike tayo vede ca hatthisuttañca uggaṇhanatthāyā”ti. “Sādhu, tāta, uggaṇhā”ti.",
  "atk-s0513a20:242_2": "Bodhisatto “ācariya, mayhaṁ kammaṁ accāyika”nti sabbaṁ pavattiṁ ārocetvā “ahaṁ ekadivaseneva",
  "atk-s0513a20:242_3": "vīsayojanasataṁ āgato, ajjevekarattiṁ mayhameva okāsaṁ karotha, ito tatiyadivase",
  "atk-s0513a20:242_4": "hatthimaṅgalaṁ bhavissati, ahaṁ ekeneva uddesamaggena sabbaṁ uggaṇhissāmī”ti vatvā",
  "atk-s0513a20:242_5": "ācariyaṁ okāsaṁ kāretvā ācariyassa bhuttakāle sayaṁ bhuñjitvā ācariyassa pāde dhovitvā",
  "atk-s0513a20:242_6": "sahassatthavikaṁ purato ṭhapetvā vanditvā ekamantaṁ nisinno pariyattiṁ paṭṭhapetvā",
  "atk-s0513a20:242_7": "aruṇe uggacchante tayo vede ca hatthisuttañca niṭṭhapetvā “aññopi atthi, ācariyā”ti",
  "atk-s0513a20:242_8": "pucchitvā “natthi tāta, sabbaṁ niṭṭhita”nti vutte “ācariya, imasmiṁ ganthe ettakaṁ",
  "atk-s0513a20:242_9": "padapaccābhaṭṭhaṁ, ettakaṁ sajjhāyasammohaṭṭhānaṁ, ito paṭṭhāya tumhe antevāsike",
  "atk-s0513a20:242_10": "evaṁ vāceyyāthā”ti ācariyassa sippaṁ sodhetvā pātova bhuñjitvā ācariyaṁ vanditvā",
  "atk-s0513a20:242_11": "ekadivaseneva bārāṇasiṁ paccāgantvā mātaraṁ vanditvā “uggahitaṁ te, tāta, sippa”nti",
  "atk-s0513a20:242_12": "vutte “āma, ammā”ti vatvā mātaraṁ paritosesi.",
  "atk-s0513a20:243_0": "Punadivase hatthimaṅgalachaṇo paṭiyādiyittha. Satamatte hatthisoṇḍālaṅkāre ca suvaṇṇaddhaje",
  "atk-s0513a20:243_1": "hemajālasañchanne katvā ṭhapesuṁ, rājaṅgaṇaṁ alaṅkariṁsu. Brāhmaṇā “mayaṁ hatthimaṅgalaṁ",
  "atk-s0513a20:243_2": "karissāma, mayaṁ karissāmā”ti maṇḍitapasādhitā aṭṭhaṁsu. Susīmopi rājā sabbālaṅkārapaṭimaṇḍito",
  "atk-s0513a20:243_3": "upakaraṇabhaṇḍaṁ gāhāpetvā maṅgalaṭṭhānaṁ agamāsi. Bodhisattopi kumāraparihārena",
  "atk-s0513a20:243_4": "alaṅkato attano parisāya purakkhataparivārito rañño santikaṁ gantvā “saccaṁ kira,",
  "atk-s0513a20:243_5": "mahārāja, tumhe amhākaṁ vaṁsañca attano vaṁsañca nāsetvā ‘aññehi brāhmaṇehi hatthimaṅgalaṁ",
  "atk-s0513a20:243_6": "kāretvā hatthālaṅkārañca upakaraṇāni ca tesaṁ dassāmā’ti avacutthā”ti vatvā paṭhamaṁ gāthamāha –",
  "atk-s0513a20:244": "25.",
  "atk-s0513a20:245": "“Kāḷā migā setadantā tavīme, parosataṁ hemajālābhichannā;",
  "atk-s0513a20:246": "Te te dadāmīti susīma brūsi, anussaraṁ pettipitāmahāna”nti.",
  "atk-s0513a20:247_0": "Tattha te te dadāmīti susīma brūsīti te ete tava santake “kāḷā migā setadantā”ti",
  "atk-s0513a20:247_1": "evaṁ gate parosataṁ sabbālaṅkārapaṭimaṇḍite hatthī aññesaṁ brāhmaṇānaṁ dadāmīti saccaṁ",
  "atk-s0513a20:247_2": "kira, bho susīma, evaṁ brūsīti attho. Anussaraṁ pettipitāmahānanti amhākañca attano",
  "atk-s0513a20:247_3": "ca vaṁse pitupitāmahānaṁ āciṇṇaṁ sarantoyeva. Idaṁ vuttaṁ hoti – mahārāja, yāva sattamakulaparivaṭṭā",
  "atk-s0513a20:247_4": "tumhākaṁ pettipitāmahānaṁ amhākaṁ pettipitāmahā ca hatthimaṅgalaṁ karonti, so tvaṁ",
  "atk-s0513a20:247_5": "evaṁ anussarantopi amhākañca attano ca vaṁsaṁ nāsetvā saccaṁ kira evaṁ brūsīti.",
  "atk-s0513a20:248": "Susīmo rājā bodhisattassa vacanaṁ sutvā dutiyaṁ gāthamāha –",
  "atk-s0513a20:249": "26.",
  "atk-s0513a20:250": "“Kāḷā migā setadantā mamīme, parosataṁ hemajālābhichannā;",
  "atk-s0513a20:251": "Te te dadāmīti vadāmi māṇava, anussaraṁ pettipitāmahāna”nti.",
  "atk-s0513a20:252_0": "Tattha te te dadāmīti te ete hatthī aññesaṁ brāhmaṇānaṁ dadāmīti saccameva māṇava",
  "atk-s0513a20:252_1": "vadāmi, neva hatthī brāhmaṇānaṁ dadāmīti attho. Anussaranti pettipitāmahānaṁ kiriyaṁ",
  "atk-s0513a20:252_2": "anussarāmiyeva, no nānussarāmi, amhākaṁ pettipitāmahānaṁ hatthimaṅgalaṁ tumhākaṁ",
  "atk-s0513a20:252_3": "pettipitāmahā karontīti pana anussarantopi evaṁ vadāmiyevāti adhippāyenevamāha.",
  "atk-s0513a20:253_0": "Atha naṁ bodhisatto etadavoca – “mahārāja, amhākañca attano ca vaṁsaṁ anussarantoyeva",
  "atk-s0513a20:253_1": "kasmā maṁ ṭhapetvā aññehi hatthimaṅgalaṁ kārāpethā”ti. “Tvaṁ kira, tāta, tayo vede",
  "atk-s0513a20:253_2": "hatthisuttañca na jānāsī”ti mayhaṁ ārocesuṁ, tenāhaṁ aññehi brāhmaṇehi kārāpemīti.",
  "atk-s0513a20:253_3": "“Tena hi, mahārāja, ettakesu brāhmaṇesu ekabrāhmaṇopi tīsu vedesu vā hatthisuttesu",
  "atk-s0513a20:253_4": "vā ekadesampi yadi mayā saddhiṁ kathetuṁ samatto atthi, uṭṭhahatu, tayopi vede hatthisuttañca",
  "atk-s0513a20:253_5": "saddhiṁ hatthimaṅgalakaraṇena maṁ ṭhapetvā añño sakalajambudīpepi jānanto nāma natthī”ti",
  "atk-s0513a20:253_6": "sīhanādaṁ nadi. Ekabrāhmaṇopi tassa paṭisattu hutvā uṭṭhātuṁ nāsakkhi. Bodhisatto",
  "atk-s0513a20:253_7": "attano kulavaṁsaṁ patiṭṭhāpetvā maṅgalaṁ katvā bahuṁ dhanaṁ ādāya attano nivesanaṁ agamāsi.",
  "atk-s0513a20:254_0": "Satthā imaṁ dhammadesanaṁ āharitvā saccāni pakāsetvā jātakaṁ samodhānesi, saccapariyosāne",
  "atk-s0513a20:254_1": "keci sotāpannā ahesuṁ, keci sakadāgāmino, keci anāgāmino, keci arahattaṁ pāpuṇiṁsu.",
  "atk-s0513a20:254_2": "“Tadā mātā mahāmāyā ahosi, pitā suddhodanamahārājā, susīmo rājā ānando, disāpāmokkho",
  "atk-s0513a20:254_3": "ācariyo sāriputto, māṇavo pana ahameva ahosi”nti.",
  "atk-s0513a20:255": "Susīmajātakavaṇṇanā tatiyā.",
  "atk-s0513a20:257": "[164] 4. Gijjhajātakavaṇṇanā",
  "atk-s0513a20:258_0": "Yaṁnu gijjho yojanasatanti idaṁ satthā jetavane viharanto ekaṁ mātuposakabhikkhuṁ",
  "atk-s0513a20:258_1": "ārabbha kathesi. Vatthu sāmajātake āvibhavissati. Satthā pana taṁ bhikkhuṁ “saccaṁ",
  "atk-s0513a20:258_2": "kira tvaṁ, bhikkhu, gihī posesī”ti pucchitvā “sacca”nti vutte “kiṁ pana te hontī”ti",
  "atk-s0513a20:258_3": "pucchitvā “mātāpitaro me, bhante”ti vutte “sādhu sādhū”ti tassa sādhukāraṁ datvā",
  "atk-s0513a20:258_4": "“mā, bhikkhave, imaṁ bhikkhuṁ ujjhāyittha, porāṇakapaṇḍitāpi guṇavasena aññātakānampi",
  "atk-s0513a20:258_5": "upakāraṁ akaṁsu, imassa pana mātāpitūnaṁ upakārakaraṇaṁ bhāroyevā”ti vatvā atītaṁ āhari.",
  "atk-s0513a20:259_0": "Atīte bārāṇasiyaṁ brahmadatte rajjaṁ kārente bodhisatto gijjhakūṭapabbate gijjhayoniyaṁ",
  "atk-s0513a20:259_1": "nibbattitvā mātāpitaro poseti. Athekasmiṁ kāle mahatī vātavuṭṭhi ahosi. Gijjhā vātavuṭṭhiṁ",
  "atk-s0513a20:259_2": "sahituṁ asakkontā sītabhayena bārāṇasiṁ gantvā pākārasamīpe ca parikhāsamīpe ca sītena",
  "atk-s0513a20:259_3": "kampamānā nisīdiṁsu. Tadā bārāṇasiseṭṭhi nagarā nikkhamitvā nhāyituṁ gacchanto te",
  "atk-s0513a20:259_4": "gijjhe kilamante disvā ekasmiṁ anovassakaṭṭhāne sannipātetvā aggiṁ kārāpetvā gosusānaṁ",
  "atk-s0513a20:259_5": "pesetvā gomaṁsaṁ āharāpetvā tesaṁ dāpetvā ārakkhaṁ ṭhapesi. Gijjhā vūpasantāya vātavuṭṭhiyā",
  "atk-s0513a20:259_6": "kallasarīrā hutvā pabbatameva agamaṁsu. Te tattheva sannipatitvā evaṁ mantayiṁsu",
  "atk-s0513a20:259_7": "– “bārāṇasiseṭṭhinā amhākaṁ upakāro kato, katūpakārassa ca nāma paccupakāraṁ kātuṁ",
  "atk-s0513a20:259_8": "vaṭṭati, tasmā ito paṭṭhāya tumhesu yo yaṁ vatthaṁ vā ābharaṇaṁ vā labhati, tena",
  "atk-s0513a20:259_9": "taṁ bārāṇasiseṭṭhissa gehe ākāsaṅgaṇe pātetabba”nti.",
  "atk-s0513a20:260_0": "Tato paṭṭhāya gijjhā manussānaṁ vatthābharaṇāni ātape sukkhāpentānaṁ pamādaṁ oloketvā",
  "atk-s0513a20:260_1": "senā viya maṁsapesiṁ sahasā gahetvā bārāṇasiseṭṭhissa gehe ākāsaṅgaṇe pātenti. So",
  "atk-s0513a20:260_2": "gijjhānaṁ āharaṇabhāvaṁ ñatvā sabbāni tāni visuṁyeva ṭhapesi. “Gijjhā nagaraṁ vilumpantī”ti",
  "atk-s0513a20:260_3": "rañño ārocesuṁ. Rājā “ekaṁ gijjhampi tāva gaṇhatha, sabbaṁ āharāpessāmī”ti tattha",
  "atk-s0513a20:260_4": "tattha pāse ceva jālāni ca oḍḍāpesi. Mātuposakagijjho pāse bajjhi, taṁ gahetvā “rañño",
  "atk-s0513a20:260_5": "dassessāmā”ti nenti. Bārāṇasiseṭṭhi rājupaṭṭhānaṁ gacchanto te manusse gijjhaṁ gahetvā",
  "atk-s0513a20:260_6": "gacchante disvā “mā imaṁ gijjhaṁ bādhayiṁsū”ti saddhiññeva agamāsi. Gijjhaṁ rañño",
  "atk-s0513a20:260_7": "dassesuṁ. Atha naṁ rājā pucchi – “tumhe nagaraṁ vilumpitvā vatthādīni gaṇhathā”ti.",
  "atk-s0513a20:260_8": "“Āma, mahārājā”ti. “Kassa tāni dinnānī”ti? “Bārāṇasiseṭṭhissā”ti. “Kiṁkāraṇā”ti?",
  "atk-s0513a20:260_9": "“Amhākaṁ tena jīvitaṁ dvinnaṁ, upakārassa nāma paccupakāraṁ kātuṁ vaṭṭati, tasmā",
  "atk-s0513a20:260_10": "adamhā”ti. Atha naṁ rājā “gijjhā kira yojanasatamatthake ṭhatvā kuṇapaṁ passanti,",
  "atk-s0513a20:260_11": "kasmā tvaṁ attano oḍḍitaṁ pāsaṁ na passasī”ti vatvā paṭhamaṁ gāthamāha –",
  "atk-s0513a20:261": "27.",
  "atk-s0513a20:262": "“Yaṁ nu gijjho yojanasataṁ, kuṇapāni avekkhati;",
  "atk-s0513a20:263": "Kasmā jālañca pāsañca, āsajjāpi na bujjhasī”ti.",
  "atk-s0513a20:264_0": "Tattha yanti nipātamattaṁ, nūti nāmatthe nipāto. Gijjho nāma yojanasataṁ atikkamitvā",
  "atk-s0513a20:264_1": "ṭhitāni kuṇapāni avekkhati, passatīti attho. Āsajjāpīti āsādetvāpi, sampāpuṇitvāpīti",
  "atk-s0513a20:264_2": "attho. “Tvaṁ attano atthāya oḍḍitaṁ jālañca pāsañca patvāpi kasmā na bujjhasī”ti pucchi.",
  "atk-s0513a20:265": "Gijjho tassa vacanaṁ sutvā dutiyaṁ gāthamāha –",
  "atk-s0513a20:266": "28.",
  "atk-s0513a20:267": "“Yadā parābhavo hoti, poso jīvitasaṅkhaye;",
  "atk-s0513a20:268": "Atha jālañca pāsañca, āsajjāpi na bujjhatī”ti.",
  "atk-s0513a20:269": "Tattha parābhavoti vināso. Posoti satto.",
  "atk-s0513a20:270_0": "Gijjhassa vacanaṁ sutvā rājā seṭṭhiṁ pucchi – “saccaṁ kira, mahāseṭṭhi, gijjhehi",
  "atk-s0513a20:270_1": "tumhākaṁ gehe vatthādīni ābhatānī”ti. “Saccaṁ, devā”ti. “Kahaṁ tānī”ti? “Deva, mayā",
  "atk-s0513a20:270_2": "tāni sabbāni visuṁ ṭhapitāni, yaṁ yesaṁ santakaṁ, taṁ tesaṁ dassāmi, imaṁ gijjhaṁ",
  "atk-s0513a20:270_3": "vissajjethā”ti gijjhaṁ vissajjāpetvā mahāseṭṭhiṁ sabbesaṁ santakāni dāpesi.",
  "atk-s0513a20:271_0": "Satthā imaṁ dhammadesanaṁ āharitvā saccāni pakāsetvā jātakaṁ samodhānesi, saccapariyosāne",
  "atk-s0513a20:271_1": "mātuposakabhikkhu sotāpattiphale patiṭṭhahi. “Tadā rājā ānando ahosi, bārāṇasiseṭṭhi",
  "atk-s0513a20:271_2": "sāriputto, mātuposakagijjho pana ahameva ahosi”nti.",
  "atk-s0513a20:272": "Gijjhajātakavaṇṇanā catutthā.",
  "atk-s0513a20:274": "[165] 5. Nakulajātakavaṇṇanā",
  "atk-s0513a20:275_0": "Saddhiṁ katvā amittenāti idaṁ satthā jetavane viharanto seṇibhaṇḍanaṁ ārabbha kathesi.",
  "atk-s0513a20:275_1": "Vatthu heṭṭhā uragajātake kathitasadisameva. Idhāpi satthā “na, bhikkhave, ime dve",
  "atk-s0513a20:275_2": "mahāmattā idāneva mayā samaggā katā, pubbepāhaṁ ime samagge akāsiṁyevā”ti vatvā atītaṁ āhari.",
  "atk-s0513a20:276_0": "Atīte bārāṇasiyaṁ brahmadatte rajjaṁ kārente bodhisatto ekasmiṁ gāmake brāhmaṇakule",
  "atk-s0513a20:276_1": "nibbattitvā vayappatto takkasilāyaṁ sabbasippāni uggahetvā gharāvāsaṁ pahāya isipabbajjaṁ",
  "atk-s0513a20:276_2": "pabbajitvā abhiññā ca samāpattiyo ca nibbattetvā uñchācariyāya vanamūlaphalāhāro",
  "atk-s0513a20:276_3": "himavantapadese vāsaṁ kappesi. Tassa caṅkamanakoṭiyaṁ ekasmiṁ vammike nakulo, tasseva",
  "atk-s0513a20:276_4": "santike ekasmiṁ rukkhabile sappo ca vāsaṁ kappesi. Te ubhopi ahinakulā niccakālaṁ",
  "atk-s0513a20:276_5": "kalahaṁ karonti. Bodhisatto tesaṁ kalahe ādīnavañca mettābhāvanāya ca ānisaṁsaṁ kathetvā",
  "atk-s0513a20:276_6": "“kalahaṁ nāma akatvā samaggavāsaṁ vasituṁ vaṭṭatī”ti ovaditvā ubhopi te samagge akāsi.",
  "atk-s0513a20:276_7": "Atha sappassa bahinikkhantakāle nakulo caṅkamanakoṭiyaṁ vammikassa biladvāre sīsaṁ",
  "atk-s0513a20:276_8": "nīharitvā mukhaṁ vivaritvā nipanno assasanto passasanto niddaṁ upagañchi. Bodhisatto",
  "atk-s0513a20:276_9": "taṁ tathā niddāyamānaṁ disvā “kiṁ nu kho te nissāya bhayaṁ uppanna”nti pucchanto",
  "atk-s0513a20:276_10": "paṭhamaṁ gāthamāha –",
  "atk-s0513a20:277": "29.",
  "atk-s0513a20:278": "“Sandhiṁ katvā amittena, aṇḍajena jalābuja;",
  "atk-s0513a20:279": "Vivariya dāṭhaṁ sesi, kuto te bhayamāgata”nti.",
  "atk-s0513a20:280": "Tattha sandhiṁ katvāti mittabhāvaṁ karitvā. Aṇḍajenāti aṇḍakose nibbattena nāgena. Jalābujāti nakulaṁ ālapati. So hi jalābumhi jātattā “jalābujo”ti vuccati. Vivariyāti vivaritvā.",
  "atk-s0513a20:281": "Evaṁ bodhisattena vutto nakulo “ayya, paccāmitto nāma na avajānitabbo āsaṅkitabboyevā”ti vatvā dutiyaṁ gāthamāha –",
  "atk-s0513a20:282": "30.",
  "atk-s0513a20:283": "“Saṅketheva amittasmiṁ, mittasmimpi na vissase;",
  "atk-s0513a20:284": "Abhayā bhayamuppannaṁ, api mūlāni kantatī”ti.",
  "atk-s0513a20:285_0": "Tattha abhayā bhayamuppannanti na ito te bhayamuppannanti abhayo, ko so? Mitto. Yañhi",
  "atk-s0513a20:285_1": "mittasmimpi vissāse sati tato bhayaṁ uppajjati, taṁ mūlānipi kantati, mittassa sabbarandhānaṁ",
  "atk-s0513a20:285_2": "viditattā mūlaghaccāya saṁvattatīti attho.",
  "atk-s0513a20:286_0": "Atha naṁ bodhisatto “mā bhāyi, yathā sappo tayi na dubbhati, evamahaṁ karissāmi,",
  "atk-s0513a20:286_1": "tvaṁ ito paṭṭhāya tasmiṁ āsaṅkaṁ mā karī”ti ovaditvā cattāro brahmavihāre bhāvetvā",
  "atk-s0513a20:286_2": "brahmalokaparāyaṇo ahosi. Tepi yathākammaṁ gatā.",
  "atk-s0513a20:287": "Satthā imaṁ dhammadesanaṁ āharitvā jātakaṁ samodhānesi – “tadā sappo ca nakulo ca ime dve mahāmattā ahesuṁ, tāpaso pana ahameva ahosi”nti.",
  "atk-s0513a20:288": "Nakulajātakavaṇṇanā pañcamā.",
  "atk-s0513a20:290": "[166] 6. Upasāḷakajātakavaṇṇanā",
  "atk-s0513a20:291_0": "Upasāḷakanāmānīti idaṁ satthā veḷuvane viharanto ekaṁ upasāḷakaṁ nāma susānasuddhikaṁ",
  "atk-s0513a20:291_1": "brāhmaṇaṁ ārabbha kathesi. So kira aḍḍho ahosi mahaddhano, diṭṭhigatikattā pana dhuravihāre",
  "atk-s0513a20:291_2": "vasantānampi buddhānaṁ saṅgahaṁ nāma na akāsi. Putto panassa paṇḍito ahosi ñāṇasampanno.",
  "atk-s0513a20:291_3": "So mahallakakāle puttaṁ āha – “mā kho maṁ, tāta, aññassa vasalassa jhāpitasusāne",
  "atk-s0513a20:291_4": "jhāpehi, ekasmiṁ pana anucchiṭṭhasusāneyeva maṁ jhāpeyyāsī”ti. “Tāta, ahaṁ tumhākaṁ",
  "atk-s0513a20:291_5": "jhāpetabbayuttakaṁ ṭhānaṁ na jānāmi, sādhu vata maṁ ādāya gantvā ‘imasmiṁ ṭhāne maṁ",
  "atk-s0513a20:291_6": "jhāpeyyāsī’ti tumheva ācikkhathā”ti. Brāhmaṇo “sādhu, tātā”ti taṁ ādāya nagarā nikkhamitvā",
  "atk-s0513a20:291_7": "gijjhakūṭamatthakaṁ abhiruhitvā “tāta, idaṁ aññassa vasalassa ajhāpitaṭṭhānaṁ, ettha",
  "atk-s0513a20:291_8": "maṁ jhāpeyyāsī”ti vatvā puttena saddhiṁ pabbatā otarituṁ ārabhi.",
  "atk-s0513a20:292_0": "Satthā pana taṁ divasaṁ paccūsakāle bodhaneyyabandhave olokento tesaṁ pitāputtānaṁ",
  "atk-s0513a20:292_1": "sotāpattimaggassa upanissayaṁ addasa. Tasmā maggaṁ gahetvā ṭhitaluddako viya pabbatapādaṁ",
  "atk-s0513a20:292_2": "gantvā tesaṁ pabbatamatthakā otarantānaṁ āgamayamāno nisīdi, te otarantā satthāraṁ",
  "atk-s0513a20:292_3": "addasaṁsu. Satthā paṭisanthāraṁ karonto “kahaṁ gamissatha brāhmaṇā”ti pucchi. Māṇavo",
  "atk-s0513a20:292_4": "tamatthaṁ ārocesi. Satthā “tena hi ehi, tava pitarā ācikkhitaṭṭhānaṁ gacchāmā”ti",
  "atk-s0513a20:292_5": "ubho pitāputte gahetvā pabbatamatthakaṁ āruyha “kataraṁ ṭhāna”nti pucchi. Māṇavo",
  "atk-s0513a20:292_6": "“imesaṁ tiṇṇaṁ pabbatānaṁ antaraṁ ācikkhi, bhante”ti āha. Satthā “na kho, māṇava,",
  "atk-s0513a20:292_7": "tava pitā idāneva susānasuddhiko, pubbepi susānasuddhikova, na cesa idāneva ‘imasmiṁ",
  "atk-s0513a20:292_8": "ṭhāne maṁ jhāpeyyāsī’ti tava ācikkhati, pubbepi imasmiṁyeva ṭhāne attano jhāpitabhāvaṁ",
  "atk-s0513a20:292_9": "ācikkhī”ti vatvā tena yācito atītaṁ āhari.",
  "atk-s0513a20:293_0": "Atīte imasmiññeva rājagahe ayameva upasāḷako brāhmaṇo ayamevassa putto ahosi. Tadā",
  "atk-s0513a20:293_1": "bodhisatto magadharaṭṭhe brāhmaṇakule nibbattitvā paripuṇṇasippo isipabbajjaṁ pabbajitvā",
  "atk-s0513a20:293_2": "abhiññā ca samāpattiyo ca nibbattetvā jhānakīḷaṁ kīḷanto himavantapadese ciraṁ vasitvā",
  "atk-s0513a20:293_3": "loṇambilasevanatthāya gijjhakūṭe paṇṇasālāyaṁ vihāsi. Tadā so brāhmaṇo imināva niyāmena",
  "atk-s0513a20:293_4": "puttaṁ vatvā puttena “tumheyeva me tathārūpaṁ ṭhānaṁ ācikkhathā”ti vutte “idameva",
  "atk-s0513a20:293_5": "ṭhāna”nti ācikkhitvā puttena saddhiṁ otaranto bodhisattaṁ disvā tassa santikaṁ upasaṅkami.",
  "atk-s0513a20:293_6": "Bodhisatto imināva niyāmena pucchitvā māṇavassa vacanaṁ sutvā “ehi, tava pitarā ācikkhitaṭṭhānassa",
  "atk-s0513a20:293_7": "ucchiṭṭhabhāvaṁ vā anucchiṭṭhabhāvaṁ vā jānissāmā”ti tehi saddhiṁ pabbatamatthakaṁ",
  "atk-s0513a20:293_8": "āruyha “idaṁ tiṇṇaṁ pabbatānaṁ antaraṁ anucchiṭṭhaṭṭhāna”nti māṇavena vutte “māṇava,",
  "atk-s0513a20:293_9": "imasmiṁyeva ṭhāne jhāpitakānaṁ pamāṇaṁ natthi, taveva pitā imasmiṁyeva rājagahe brāhmaṇakuleyeva",
  "atk-s0513a20:293_10": "nibbattitvā upasāḷakoyeva nāma hutvā imasmiṁyeva pabbatantare cuddasa jātisahassāni",
  "atk-s0513a20:293_11": "jhāpito. Pathaviyañhi ajhāpitaṭṭhānaṁ vā asusānaṭṭhānaṁ vā sīsānaṁ anivesitaṭṭhānaṁ",
  "atk-s0513a20:293_12": "vā laddhuṁ na sakkā”ti pubbenivāsañāṇena paricchinditvā imaṁ gāthādvayamāha –",
  "atk-s0513a20:294": "31.",
  "atk-s0513a20:295": "“Upasāḷakanāmāni, sahassāni catuddasa;",
  "atk-s0513a20:296": "Asmiṁ padese daḍḍhāni, natthi loke anāmataṁ.",
  "atk-s0513a20:297": "32.",
  "atk-s0513a20:298": "“Yamhi saccañca dhammo ca, ahiṁsā saṁyamo damo;",
  "atk-s0513a20:299": "Etaṁ ariyā sevanti, etaṁ loke anāmata”nti.",
  "atk-s0513a20:300_0": "Tattha anāmatanti mataṭṭhānaṁ. Tañhi upacāravasena “amata”nti vuccati, taṁ paṭisedhento",
  "atk-s0513a20:300_1": "“anāmata”nti āha. “Anamata”ntipi pāṭho, lokasmiñhi anamataṭṭhānaṁ asusānaṁ nāma natthīti",
  "atk-s0513a20:300_2": "attho. Yamhi saccañca dhammo cāti yasmiṁ puggale catusaccavatthukaṁ pubbabhāgasaccañāṇañca",
  "atk-s0513a20:300_3": "lokuttaradhammo ca atthi. Ahiṁsāti paresaṁ avihesā aviheṭhanā. Saṁyamoti sīlasaṁyamo.",
  "atk-s0513a20:300_4": "Damoti indriyadamanaṁ. Idañca guṇajātaṁ yamhi puggale atthi, etaṁ ariyā sevantīti,",
  "atk-s0513a20:300_5": "ariyā buddhā ca paccekabuddhā ca buddhasāvakā ca etaṁ ṭhānaṁ sevanti, evarūpaṁ puggalaṁ",
  "atk-s0513a20:300_6": "upasaṅkamanti bhajantīti attho. Etaṁ loke anāmatanti etaṁ guṇajātaṁ loke amatabhāvasādhanato anāmataṁ nāma.",
  "atk-s0513a20:301": "Evaṁ bodhisatto pitāputtānaṁ dhammaṁ desetvā cattāro brahmavihāre bhāvetvā brahmalokaparāyaṇo ahosi.",
  "atk-s0513a20:302_0": "Satthā imaṁ dhammaṁ dhammadesanaṁ āharitvā saccāni pakāsetvā jātakaṁ samodhānesi,",
  "atk-s0513a20:302_1": "saccapariyosāne ubho pitāputtā sotāpattiphale patiṭṭhahiṁsu. “Tadā pitāputtāva etarahi",
  "atk-s0513a20:302_2": "pitāputtā ahesuṁ, tāpaso pana ahameva ahosi”nti.",
  "atk-s0513a20:303": "Upasāḷakajātakavaṇṇanā chaṭṭhā.",
  "atk-s0513a20:305": "[167] 7. Samiddhijātakavaṇṇanā",
  "atk-s0513a20:306_0": "Abhutvābhikkhasi bhikkhūti idaṁ satthā rājagahaṁ upanissāya tapodārāme viharanto",
  "atk-s0513a20:306_1": "samiddhitheraṁ ārabbha kathesi. Ekadivasañhi āyasmā samiddhi sabbarattiṁ padhānaṁ",
  "atk-s0513a20:306_2": "padahitvā aruṇuggamanavelāya nhatvā suvaṇṇavaṇṇaṁ attabhāvaṁ sukkhāpayamāno antaravāsakaṁ",
  "atk-s0513a20:306_3": "nivāsetvā uttarāsaṅgaṁ hatthena gahetvā aṭṭhāsi suparikammakatā viya suvaṇṇapaṭimā.",
  "atk-s0513a20:306_4": "Attabhāvasamiddhiyāyeva hissa “samiddhī”ti nāmaṁ ahosi. Athassa sarīrasobhaggaṁ disvā",
  "atk-s0513a20:306_5": "ekā devadhītā paṭibaddhacittā theraṁ evamāha – “tvaṁ khosi, bhikkhu, daharo yuvā",
  "atk-s0513a20:306_6": "susu kāḷakeso bhadrena yobbanena samannāgato abhirūpo dassanīyo pāsādiko, evarūpassa",
  "atk-s0513a20:306_7": "tava kāme aparibhuñjitvā ko attho pabbajjāya, kāme tāva paribhuñjassu, pacchā pabbajitvā",
  "atk-s0513a20:306_8": "samaṇadhammaṁ karissasī”ti. Atha naṁ thero āha – “devadhīte, ‘asukasmiṁ nāma vaye",
  "atk-s0513a20:306_9": "ṭhito marissāmī’ti mama maraṇakālaṁ na jānāmi, esa me kālo paṭicchanno, tasmā taruṇakāleyeva",
  "atk-s0513a20:306_10": "samaṇadhammaṁ katvā dukkhassantaṁ karissāmī”ti. Sā therassa santikā paṭisanthāraṁ",
  "atk-s0513a20:306_11": "alabhitvā tattheva antaradhāyi. Thero satthāraṁ upasaṅkamitvā etamatthaṁ ārocesi.",
  "atk-s0513a20:306_12": "Satthā “na kho, samiddhi, tvaññeva etarahi devadhītāya palobhito, pubbepi devadhītaro",
  "atk-s0513a20:306_13": "pabbajite palobhiṁsuyevā”ti vatvā tena yācito atītaṁ āhari.",
  "atk-s0513a20:307_0": "Atīte bārāṇasiyaṁ brahmadatte rajjaṁ kārente bodhisatto ekasmiṁ kāsigāmake brāhmaṇakule",
  "atk-s0513a20:307_1": "nibbattitvā vayappatto sabbasippesu nipphattiṁ patvā isipabbajjaṁ pabbajitvā abhiññā",
  "atk-s0513a20:307_2": "ca samāpattiyo ca nibbattetvā himavantapadese ekaṁ jātassaraṁ nissāya vāsaṁ kappesi.",
  "atk-s0513a20:307_3": "So sabbarattiṁ padhānaṁ padahitvā aruṇuggamanavelāya nhatvā ekaṁ vakkalaṁ nivāsetvā",
  "atk-s0513a20:307_4": "ekaṁ hatthena gahetvā sarīraṁ vodakaṁ karonto aṭṭhāsi. Athassa rūpasobhaggappattaṁ",
  "atk-s0513a20:307_5": "attabhāvaṁ oloketvā paṭibaddhacittā ekā devadhītā bodhisattaṁ palobhayamānā paṭhamaṁ gāthamāha –",
  "atk-s0513a20:308": "33.",
  "atk-s0513a20:309": "“Abhutvā bhikkhasi bhikkhu, na hi bhutvāna bhikkhasi;",
  "atk-s0513a20:310": "Bhutvāna bhikkhu bhikkhassu, mā taṁ kālo upaccagā”ti.",
  "atk-s0513a20:311_0": "Tattha abhutvā bhikkhasi bhikkhūti bhikkhu tvaṁ daharakāle kilesakāmavasena vatthukāme",
  "atk-s0513a20:311_1": "abhutvāva bhikkhāya carasi. Na hi bhutvāna bhikkhasīti nanu nāma pañca kāmaguṇe bhutvā",
  "atk-s0513a20:311_2": "bhikkhāya caritabbaṁ, kāme abhutvāva bhikkhācariyaṁ upagatosi. Bhutvāna bhikkhu bhikkhassūti",
  "atk-s0513a20:311_3": "bhikkhu daharakāle tāva kāme bhuñjitvā pacchā mahallakakāle bhikkhassu. Mā taṁ kālo",
  "atk-s0513a20:311_4": "upaccagāti ayaṁ kāme bhuñjanakālo daharakālo, taṁ mā atikkamatūti.",
  "atk-s0513a20:312": "Bodhisatto devatāya vacanaṁ sutvā attano ajjhāsayaṁ pakāsento dutiyaṁ gāthamāha –",
  "atk-s0513a20:313": "34.",
  "atk-s0513a20:314": "“Kālaṁ vohaṁ na jānāmi, channo kālo na dissati;",
  "atk-s0513a20:315": "Tasmā abhutvā bhikkhāmi, mā maṁ kālo upaccagā”ti.",
  "atk-s0513a20:316_0": "Tattha kālaṁ vohaṁ na jānāmīti voti nipātamattaṁ. Ahaṁ pana “paṭhamavaye vā mayā",
  "atk-s0513a20:316_1": "maritabbaṁ majjhimavaye vā pacchimavaye vā”ti evaṁ attano maraṇakālaṁ na jānāmi.",
  "atk-s0513a20:316_2": "Paṇḍitena hi puggalena –",
  "atk-s0513a20:317": "“Jīvitaṁ byādhi kālo ca, dehanikkhepanaṁ gati;",
  "atk-s0513a20:318": "Pañcete jīvalokasmiṁ, animittā na nāyare”ti.",
  "atk-s0513a20:319_0": "Channo kālo na dissatīti yasmā “asukasmiṁ nāma vayakāle hemantādiutukāle vā mayā",
  "atk-s0513a20:319_1": "maritabba”nti mayhampesa channo hutvā kālo na dissati, suppaṭicchanno hutvā ṭhito",
  "atk-s0513a20:319_2": "na paññāyati. Tasmā abhutvā bhikkhāmīti tena kāraṇena pañca kāmaguṇe abhutvā bhikkhāmi.",
  "atk-s0513a20:319_3": "Mā maṁ kālo upaccagāti maṁ samaṇadhammakaraṇakālo mā atikkamatūti attho. Iminā kāraṇena",
  "atk-s0513a20:319_4": "daharova samāno pabbajitvā samaṇadhammaṁ karomīti. Devadhītā bodhisattassa vacanaṁ",
  "atk-s0513a20:319_5": "sutvā tattheva antaradhāyi.",
  "atk-s0513a20:320": "Satthā imaṁ dhammadesanaṁ āharitvā jātakaṁ samodhānesi – “tadā devadhītā ayaṁ devadhītā ahosi, ahameva tena samayena tāpaso ahosi”nti.",
  "atk-s0513a20:321": "Samiddhijātakavaṇṇanā sattamā.",
  "atk-s0513a20:323": "[168] 8. Sakuṇagghijātakavaṇṇanā",
  "atk-s0513a20:324_0": "Senobalasā patamānoti idaṁ satthā jetavane viharanto attajjhāsayaṁ sakuṇovādasuttaṁ",
  "atk-s0513a20:324_1": "ārabbha kathesi. Ekadivasañhi satthā bhikkhū āmantetvā “gocare, bhikkhave, caratha",
  "atk-s0513a20:324_2": "sake pettike visaye”ti imaṁ saṁyuttamahāvagge suttantaṁ kathento “tumhe tāva tiṭṭhatha,",
  "atk-s0513a20:324_3": "pubbe tiracchānagatāpi sakaṁ pettikavisayaṁ pahāya agocare carantā paccāmittānaṁ",
  "atk-s0513a20:324_4": "hatthapathaṁ gantvāpi attano paññāsampattiyā upāyakosallena paccāmittānaṁ hatthā",
  "atk-s0513a20:324_5": "mucciṁsū”ti vatvā atītaṁ āhari.",
  "atk-s0513a20:325_0": "Atīte bārāṇasiyaṁ brahmadatte rajjaṁ kārente bodhisatto lāpasakuṇayoniyaṁ nibbattitvā",
  "atk-s0513a20:325_1": "naṅgalakaṭṭhakaraṇe leḍḍuṭṭhāne vāsaṁ kappesi. So ekadivasaṁ “sakavisaye gocaragahaṇaṁ",
  "atk-s0513a20:325_2": "pahāya paravisaye gocaraṁ gaṇhissāmī”ti aṭavipariyantaṁ agamāsi. Atha naṁ tattha",
  "atk-s0513a20:325_3": "gocaraṁ gaṇhantaṁ disvā sakuṇagghi sahasā ajjhappattā aggahesi. So sakuṇagghiyā hariyamāno",
  "atk-s0513a20:325_4": "evaṁ paridevasi – “mayamevamha alakkhikā, mayaṁ appapuññā, ye mayaṁ agocare carimha",
  "atk-s0513a20:325_5": "paravisaye, sacejja mayaṁ gocare careyyāma sake pettike visaye, na myāyaṁ sakuṇagghi",
  "atk-s0513a20:325_6": "alaṁ abhavissa yadidaṁ yuddhāyā”ti. “Ko pana, te lāpa, gocaro sako pettiko visayo”ti?",
  "atk-s0513a20:325_7": "“Yadidaṁ naṅgalakaṭṭhakaraṇaṁ leḍḍuṭṭhāna”nti. Atha naṁ sakuṇagghi sake bale apatthaddhā",
  "atk-s0513a20:325_8": "amuñci – “gaccha kho, tvaṁ lāpa, tatrapi me gantvā na mokkhasī”ti. So tattha gantvā",
  "atk-s0513a20:325_9": "mahantaṁ leḍḍuṁ abhiruhitvā “ehi kho dāni sakuṇagghī”ti senaṁ avhayanto aṭṭhāsi.",
  "atk-s0513a20:325_10": "Sakuṇagghi sake bale apatthaddhā ubho pakkhe sannayha lāpasakuṇaṁ sahasā ajjhappattā.",
  "atk-s0513a20:325_11": "Yadā pana taṁ lāpo “bahuāgatā kho myāyaṁ sakuṇagghī”ti aññāsi, atha parivattitvā",
  "atk-s0513a20:325_12": "tasseva leḍḍussa antaraṁ paccāpādi. Sakuṇagghi vegaṁ sandhāretuṁ asakkontī tattheva",
  "atk-s0513a20:325_13": "uraṁ paccatāḷesi. Evaṁ sā bhinnena hadayena nikkhantehi akkhīhi jīvitakkhayaṁ pāpuṇi.",
  "atk-s0513a20:326_0": "Satthā imaṁ atītaṁ dassetvā “evaṁ, bhikkhave, tiracchānagatāpi agocare carantā sapattahatthaṁ",
  "atk-s0513a20:326_1": "gacchanti, gocare pana sake pettike visaye carantā sapatte niggaṇhanti, tasmā tumhepi",
  "atk-s0513a20:326_2": "mā agocare caratha paravisaye. Agocare, bhikkhave, carataṁ paravisaye lacchati māro",
  "atk-s0513a20:326_3": "otāraṁ, lacchati māro ārammaṇaṁ. Ko ca, bhikkhave, bhikkhuno agocaro paravisayo?",
  "atk-s0513a20:326_4": "Yadidaṁ pañca kāmaguṇā. Katame pañca? Cakkhuviññeyyā rūpā…pe… ayaṁ, bhikkhave, bhikkhuno",
  "atk-s0513a20:326_5": "agocaro paravisayo”ti vatvā abhisambuddho hutvā paṭhamaṁ gāthamāha –",
  "atk-s0513a20:327": "35.",
  "atk-s0513a20:328": "“Seno balasā patamāno, lāpaṁ gocaraṭhāyinaṁ;",
  "atk-s0513a20:329": "Sahasā ajjhappattova, maraṇaṁ tenupāgamī”ti.",
  "atk-s0513a20:330_0": "Tattha balasā patamānoti “lāpaṁ gaṇhissāmī”ti balena thāmena patamāno. Gocaraṭhāyinanti",
  "atk-s0513a20:330_1": "sakavisayā nikkhamitvā gocaratthāya aṭavipariyante ṭhitaṁ. Ajjhappattoti sampatto.",
  "atk-s0513a20:330_2": "Maraṇaṁ tenupāgamīti tena kāraṇena maraṇaṁ patto.",
  "atk-s0513a20:331": "Tasmiṁ pana maraṇaṁ patte lāpo nikkhamitvā “diṭṭhā vata me paccāmittassa piṭṭhī”ti tassa hadaye ṭhatvā udānaṁ udānento dutiyaṁ gāthamāha –",
  "atk-s0513a20:332": "36.",
  "atk-s0513a20:333": "“Sohaṁ nayena sampanno, pettike gocare rato;",
  "atk-s0513a20:334": "Apetasattu modāmi, sampassaṁ atthamattano”ti.",
  "atk-s0513a20:335": "Tattha nayenāti upāyena. Atthamattanoti attano arogabhāvasaṅkhātaṁ vuḍḍhiṁ.",
  "atk-s0513a20:336_0": "Satthā imaṁ dhammadesanaṁ āharitvā saccāni pakāsetvā jātakaṁ samodhānesi, saccapariyosāne",
  "atk-s0513a20:336_1": "bahū bhikkhū sotāpattiphalādīni pāpuṇiṁsu. “Tadā seno devadatto ahosi, lāpo pana ahameva ahosi”nti.",
  "atk-s0513a20:337": "Sakuṇagghijātakavaṇṇanā aṭṭhamā.",
  "atk-s0513a20:339": "[169] 9. Arakajātakavaṇṇanā",
  "atk-s0513a20:340_0": "Yove mettena cittenāti idaṁ satthā jetavane viharanto mettasuttaṁ ārabbha kathesi.",
  "atk-s0513a20:340_1": "Ekasmiñhi samaye satthā bhikkhū āmantesi – “mettāya, bhikkhave, cetovimuttiyā āsevitāya",
  "atk-s0513a20:340_2": "bhāvitāya bahulīkatāya yānīkatāya vatthukatāya anuṭṭhitāya paricitāya susamāraddhāya",
  "atk-s0513a20:340_3": "ekādasānisaṁsā pāṭikaṅkhā. Katame ekādasa? Sukhaṁ supati, sukhaṁ paṭibujjhati, na",
  "atk-s0513a20:340_4": "pāpakaṁ supinaṁ passati, manussānaṁ piyo hoti, amanussānaṁ piyo hoti, devatā rakkhanti,",
  "atk-s0513a20:340_5": "nāssa aggi vā visaṁ vā satthaṁ vā kamati, tuvaṭaṁ cittaṁ samādhiyati, mukhavaṇṇo",
  "atk-s0513a20:340_6": "vippasīdati, asammūḷho kālaṁ karoti, uttari appaṭivijjhanto brahmalokūpago hoti.",
  "atk-s0513a20:340_7": "Mettāya, bhikkhave, cetovimuttiyā āsevitāya…pe… susamāraddhāya ime ekādasānisaṁsā",
  "atk-s0513a20:340_8": "pāṭikaṅkhā”ti. Ime ekādasānisaṁse gahetvā ṭhitaṁ mettābhāvanaṁ vaṇṇetvā “bhikkhave,",
  "atk-s0513a20:340_9": "bhikkhunā nāma sabbasattesu odissakānodissakavasena mettā bhāvetabbā, hitopi hitena",
  "atk-s0513a20:340_10": "pharitabbo, ahitopi hitena pharitabbo, majjhattopi hitena pharitabbo. Evaṁ sabbasattesu",
  "atk-s0513a20:340_11": "odissakānodissakavasena mettā bhāvetabbā, karuṇā muditā upekkhā bhāvetabbā, catūsu",
  "atk-s0513a20:340_12": "brahmavihāresu kammaṁ kātabbameva. Evaṁ karonto hi maggaṁ vā phalaṁ vā alabhantopi",
  "atk-s0513a20:340_13": "brahmalokaparāyaṇo ahosi, porāṇakapaṇḍitāpi satta vassāni mettaṁ bhāvetvā satta saṁvaṭṭavivaṭṭakappe",
  "atk-s0513a20:340_14": "brahmalokasmiṁyeva vasiṁsū”ti vatvā atītaṁ āhari.",
  "atk-s0513a20:341_0": "Atīte ekasmiṁ kappe bodhisatto brāhmaṇakule nibbattitvā vayappatto kāme pahāya isipabbajjaṁ",
  "atk-s0513a20:341_1": "pabbajitvā catunnaṁ brahmavihārānaṁ lābhī arako nāma satthā hutvā himavantapadese",
  "atk-s0513a20:341_2": "vāsaṁ kappesi, tassa mahā parivāro ahosi. So isigaṇaṁ ovadanto “pabbajitena nāma",
  "atk-s0513a20:341_3": "mettā bhāvetabbā, karuṇā muditā upekkhā bhāvetabbā. Mettacittañhi nāmetaṁ appanāppattaṁ",
  "atk-s0513a20:341_4": "brahmalokaparāyaṇataṁ sādhetī”ti mettāya ānisaṁsaṁ pakāsento imā gāthā āha –",
  "atk-s0513a20:342": "37.",
  "atk-s0513a20:343": "“Yo ve mettena cittena, sabbalokānukampati;",
  "atk-s0513a20:344": "Uddhaṁ adho ca tiriyaṁ, appamāṇena sabbaso.",
  "atk-s0513a20:345": "38.",
  "atk-s0513a20:346": "“Appamāṇaṁ hitaṁ cittaṁ, paripuṇṇaṁ subhāvitaṁ;",
  "atk-s0513a20:347": "Yaṁ pamāṇakataṁ kammaṁ, na taṁ tatrāvasissatī”ti.",
  "atk-s0513a20:348_0": "Tattha yo ve mettena cittena, sabbalokānukampatīti khattiyādīsu vā samaṇabrāhmaṇesu",
  "atk-s0513a20:348_1": "vā yo koci appamāṇena mettena cittena sakalaṁ sattalokaṁ anukampati. Uddhanti pathavito",
  "atk-s0513a20:348_2": "yāva nevasaññānāsaññāyatanabrahmalokā. Adhoti pathaviyā heṭṭhā ussade mahāniraye.",
  "atk-s0513a20:348_3": "Tiriyanti manussaloke, yattakāni cakkavāḷāni ca tesu sabbesu ettake ṭhāne nibbattā",
  "atk-s0513a20:348_4": "sabbe sattā averā hontu, abyāpajjhā anīghā, sukhī attānaṁ pariharantūti evaṁ bhāvitena",
  "atk-s0513a20:348_5": "mettena cittenāti attho. Appamāṇenāti appamāṇasattānaṁ appamāṇārammaṇattā appamāṇena.",
  "atk-s0513a20:348_6": "Sabbasoti sabbākārena, uddhaṁ adho tiriyanti evaṁ sabbasugatiduggativasenāti attho.",
  "atk-s0513a20:349_0": "Appamāṇaṁ hitaṁ cittanti appamāṇaṁ katvā bhāvitaṁ sabbasattesu hitacittaṁ. Paripuṇṇanti",
  "atk-s0513a20:349_1": "avikalaṁ. Subhāvitanti suvaḍḍhitaṁ, appanācittassetaṁ nāmaṁ. Yaṁ pamāṇakataṁ kammanti",
  "atk-s0513a20:349_2": "yaṁ “appamāṇaṁ appamāṇārammaṇa”nti evaṁ ārammaṇattikavasena ca vasībhāvappattivasena",
  "atk-s0513a20:349_3": "ca avaḍḍhitvā kataṁ parittaṁ kāmāvacarakammaṁ. Na taṁ tatrāvasissatīti taṁ parittaṁ",
  "atk-s0513a20:349_4": "kammaṁ yaṁ taṁ “appamāṇaṁ hitaṁ citta”nti saṅkhagataṁ rūpāvacarakammaṁ, tatra na",
  "atk-s0513a20:349_5": "avasissati. Yathā nāma mahoghena ajjhotthaṭaṁ parittodakaṁ oghassa abbhantare tena",
  "atk-s0513a20:349_6": "asaṁhīramānaṁ nāvasissati na tiṭṭhati, atha kho mahoghova taṁ ajjhottharitvā tiṭṭhati,",
  "atk-s0513a20:349_7": "evameva taṁ parittakammaṁ tassa mahaggatakammassa abbhantare tena mahaggatakammena",
  "atk-s0513a20:349_8": "acchinditvā aggahitavipākokāsaṁ hutvā na avasissati na tiṭṭhati, na sakkoti attano",
  "atk-s0513a20:349_9": "vipākaṁ dātuṁ, atha kho mahaggatakammameva taṁ ajjhottharitvā tiṭṭhati vipākaṁ detīti.",
  "atk-s0513a20:350": "Evaṁ bodhisatto antevāsikānaṁ mettābhāvanāya ānisaṁsaṁ kathetvā aparihīnajjhāno brahmaloke nibbattitvā satta saṁvaṭṭavivaṭṭakappe na imaṁ lokaṁ puna agamāsi.",
  "atk-s0513a20:351": "Satthā imaṁ dhammadesanaṁ āharitvā jātakaṁ samodhānesi – “tadā isigaṇo buddhaparisā ahosi, arako pana satthā ahameva ahosi”nti.",
  "atk-s0513a20:352": "Arakajātakavaṇṇanā navamā.",
  "atk-s0513a20:354": "[170] 10. Kakaṇṭakajātakavaṇṇanā",
  "atk-s0513a20:355": "Nāyaṁpure uṇṇamatīti idaṁ kakaṇṭakajātakaṁ mahāumaṅgajātake āvibhavissati.",
  "atk-s0513a20:356": "Kakaṇṭakajātakavaṇṇanā dasamā.",
  "atk-s0513a20:357": "Santhavavaggo dutiyo.",
  "atk-s0513a20:358": "Tassuddānaṁ –",
  "atk-s0513a20:359": "Indasamānagottañca, santhavaṁ susīmaṁ gijjhaṁ;",
  "atk-s0513a20:360": "Nakulaṁ upasāḷakaṁ, samiddhi ca sakuṇagghi;",
  "atk-s0513a20:361": "Arakañca kakaṇṭakaṁ.",
  "atk-s0513a20:362": "3. Kalyāṇavaggo",
  "atk-s0513a20:364": "[171] 1. Kalyāṇadhammajātakavaṇṇanā",
  "atk-s0513a20:365_0": "Kalyāṇadhammoti idaṁ satthā jetavane viharanto ekaṁ badhirasassuṁ ārabbha kathesi.",
  "atk-s0513a20:365_1": "Sāvatthiyañhi eko kuṭumbiko saddho pasanno tisaraṇagato pañcasīlena samannāgato.",
  "atk-s0513a20:365_2": "So ekadivasaṁ bahūni sappiādīni bhesajjāni ceva pupphagandhavatthādīni ca gahetvā",
  "atk-s0513a20:365_3": "“jetavane satthu santike dhammaṁ sossāmī”ti agamāsi. Tassa tattha gatakāle sassu",
  "atk-s0513a20:365_4": "khādanīyabhojanīyaṁ gahetvā dhītaraṁ daṭṭhukāmā taṁ gehaṁ agamāsi, sā ca thokaṁ badhiradhātukā",
  "atk-s0513a20:365_5": "hoti. Sā dhītarā saddhiṁ bhuttabhojanā bhattasammadaṁ vinodayamānā dhītaraṁ pucchi",
  "atk-s0513a20:365_6": "– “kiṁ, amma, bhattā te sammodamāno avivadamāno piyasaṁvāsaṁ vasatī”ti. “Kiṁ, amma,",
  "atk-s0513a20:365_7": "kathetha yādiso tumhākaṁ jāmātā sīlena ceva ācārasampadāya ca, tādiso pabbajitopi",
  "atk-s0513a20:365_8": "dullabho”ti. Upāsikā dhītu vacanaṁ sādhukaṁ asallakkhetvā “pabbajito”ti padameva",
  "atk-s0513a20:365_9": "gahetvā “amma, kasmā te bhattā pabbajito”ti mahāsaddaṁ akāsi. Taṁ sutvā sakalagehavāsino",
  "atk-s0513a20:365_10": "“amhākaṁ kira kuṭumbiko pabbajito”ti viraviṁsu. Tesaṁ saddaṁ sutvā dvārena sañcarantā",
  "atk-s0513a20:365_11": "“kiṁ nāma kireta”nti pucchiṁsu. “Imasmiṁ kira gehe kuṭumbiko pabbajito”ti. Sopi kho",
  "atk-s0513a20:365_12": "kuṭumbiko dasabalassa dhammaṁ sutvā vihārā nikkhamma nagaraṁ pāvisi.",
  "atk-s0513a20:366_0": "Atha naṁ antarāmaggeyeva eko puriso disvā “samma, tvaṁ kira pabbajitoti tava gehe",
  "atk-s0513a20:366_1": "puttadāraparijano paridevatī”ti āha. Athassa etadahosi – “ayaṁ apabbajitameva kira",
  "atk-s0513a20:366_2": "maṁ ‘pabbajito’ti vadati, uppanno kho pana me kalyāṇasaddo na antaradhāpetabbo, ajjeva",
  "atk-s0513a20:366_3": "mayā pabbajituṁ vaṭṭatī”ti tatova nivattitvā satthu santikaṁ gantvā “kiṁ nu kho,",
  "atk-s0513a20:366_4": "upāsaka, idāneva buddhupaṭṭhānaṁ katvā gantvā idāneva paccāgatosī”ti vutte tamatthaṁ",
  "atk-s0513a20:366_5": "ārocetvā “bhante, kalyāṇasaddo nāma uppanno na antaradhāpetuṁ vaṭṭati, tasmā pabbajitukāmo",
  "atk-s0513a20:366_6": "hutvā āgatomhī”ti āha. So pabbajjañca upasampadañca labhitvā sammā paṭipanno nacirasseva",
  "atk-s0513a20:366_7": "arahattaṁ pāpuṇi. Idaṁ kira kāraṇaṁ bhikkhusaṅghe pākaṭaṁ jātaṁ. Athekadivasaṁ dhammasabhāyaṁ",
  "atk-s0513a20:366_8": "bhikkhū kathaṁ samuṭṭhāpesuṁ – “āvuso, asuko nāma kuṭumbiko ‘uppanno kalyāṇasaddo",
  "atk-s0513a20:366_9": "na antaradhāpetabbo’ti pabbajitvā idāni arahattaṁ patto”ti. Satthā āgantvā “kāya",
  "atk-s0513a20:366_10": "nuttha, bhikkhave, etarahi kathāya sannisinnā”ti pucchitvā “imāya nāmā”ti vutte “bhikkhave,",
  "atk-s0513a20:366_11": "porāṇakapaṇḍitāpi ‘uppanno kalyāṇasaddo virādhetuṁ na vaṭṭatī’ti pabbajiṁsuyevā”ti vatvā atītaṁ āhari.",
  "atk-s0513a20:367_0": "Atīte bārāṇasiyaṁ brahmadatte rajjaṁ kārente bodhisatto seṭṭhikule nibbattitvā vayappatto",
  "atk-s0513a20:367_1": "pitu accayena seṭṭhiṭṭhānaṁ pāpuṇi. So ekadivasaṁ nivesanā nikkhamitvā rājupaṭṭhānaṁ",
  "atk-s0513a20:367_2": "agamāsi. Athassa sassu “dhītaraṁ passissāmī”ti taṁ gehaṁ agamāsi, sā thokaṁ badhiradhātukāti",
  "atk-s0513a20:367_3": "sabbaṁ paccuppannavatthusadisameva. Taṁ pana rājupaṭṭhānaṁ gantvā attano gharaṁ āgacchantaṁ",
  "atk-s0513a20:367_4": "disvā eko puriso “tumhe kira pabbajitāti tumhākaṁ gehe mahāparidevo pavattatī”ti",
  "atk-s0513a20:367_5": "āha. Bodhisatto “uppanno kalyāṇasaddo nāma na antaradhāpetuṁ vaṭṭatī”ti tatova nivattitvā",
  "atk-s0513a20:367_6": "rañño santikaṁ gantvā “kiṁ, mahāseṭṭhi, idāneva gantvā puna āgatosī”ti vutte “deva,",
  "atk-s0513a20:367_7": "gehajano kira maṁ apabbajitameva ‘pabbajito’ti vatvā paridevati, uppanno kho pana",
  "atk-s0513a20:367_8": "kalyāṇasaddo na antaradhāpetabbo, pabbajissāmahaṁ, pabbajjaṁ me anujānāhī”ti etamatthaṁ",
  "atk-s0513a20:367_9": "pakāsetuṁ imā gāthā āha –",
  "atk-s0513a20:368": "41.",
  "atk-s0513a20:369": "“Kalyāṇadhammoti yadā janinda, loke samaññaṁ anupāpuṇāti;",
  "atk-s0513a20:370": "Tasmā na hiyyetha naro sapañño, hiriyāpi santo ghuramādiyanti.",
  "atk-s0513a20:371": "42.",
  "atk-s0513a20:372": "“Sāyaṁ samaññā idha majja pattā, kalyāṇadhammoti janinda loke;",
  "atk-s0513a20:373": "Tāhaṁ samekkhaṁ idha pabbajissaṁ, na hi matthi chando idha kāmabhoge”ti.",
  "atk-s0513a20:374_0": "Tattha kalyāṇadhammoti sundaradhammo. Samaññaṁ anupāpuṇātīti yadā sīlavā kalyāṇadhammo",
  "atk-s0513a20:374_1": "pabbajitoti idaṁ paññattivohāraṁ pāpuṇāti. Tasmā na hiyyethāti tato sāmaññato na",
  "atk-s0513a20:374_2": "parihāyetha. Hiriyāpi santo dhuramādiyantīti, mahārāja, sappurisā nāma ajjhattasamuṭṭhitāya",
  "atk-s0513a20:374_3": "hiriyā bahiddhasamuṭṭhitena ottappenapi etaṁ pabbajitadhuraṁ gaṇhanti. Idha majja",
  "atk-s0513a20:374_4": "pattāti idha mayā ajja pattā. Tāhaṁ samekkhanti taṁ ahaṁ guṇavasena laddhasamaññaṁ",
  "atk-s0513a20:374_5": "samekkhanto passanto. Na hi matthi chandoti na hi me atthi chando. Idha kāmabhogeti",
  "atk-s0513a20:374_6": "imasmiṁ loke kilesakāmavatthukāmaparibhogehi.",
  "atk-s0513a20:375": "Bodhisatto evaṁ vatvā rājānaṁ pabbajjaṁ anujānāpetvā himavantapadesaṁ gantvā isipabbajjaṁ pabbajitvā abhiññā ca samāpattiyo ca nibbattetvā brahmalokaparāyaṇo ahosi.",
  "atk-s0513a20:376": "Satthā imaṁ dhammadesanaṁ āharitvā jātakaṁ samodhānesi – “tadā rājā ānando ahosi, bārāṇasiseṭṭhi pana ahameva ahosi”nti.",
  "atk-s0513a20:377": "Kalyāṇadhammajātakavaṇṇanā paṭhamā.",
  "atk-s0513a20:379": "[172] 2. Daddarajātakavaṇṇanā",
  "atk-s0513a20:380_0": "Ko nu saddena mahatāti idaṁ satthā jetavane viharanto kokālikaṁ ārabbha kathesi.",
  "atk-s0513a20:380_1": "Tasmiñhi kāle bahū bahussutā bhikkhū manosilātale nadamānā taruṇasīhā viya ākāsagaṅgaṁ",
  "atk-s0513a20:380_2": "otārentā viya saṅghamajjhe sarabhāṇaṁ bhaṇanti. Kokāliko tesu sarabhāṇaṁ bhaṇantesu",
  "atk-s0513a20:380_3": "attano tucchabhāvaṁ ajānitvāva “ahampi sarabhāṇaṁ bhaṇissāmī”ti bhikkhūnaṁ antaraṁ",
  "atk-s0513a20:380_4": "pavisitvā “amhākaṁ sarabhāṇaṁ na pāpenti. Sace amhākampi pāpeyyuṁ, mayampi bhaṇeyyāmā”ti",
  "atk-s0513a20:380_5": "bhikkhusaṅghassa nāmaṁ aggahetvāva tattha tattha kathento āhiṇḍati. Tassa sā kathā",
  "atk-s0513a20:380_6": "bhikkhusaṅghe pākaṭā jātā. Bhikkhū “vīmaṁsissāma tāva na”nti saññāya evamāhaṁsu –",
  "atk-s0513a20:380_7": "“āvuso kokālika, ajja saṅghassa sarabhāṇaṁ bhaṇāhī”ti. So attano balaṁ ajānitvāva",
  "atk-s0513a20:380_8": "“sādhū”ti sampaṭicchitvā “ajja sarabhāṇaṁ bhaṇissāmī”ti attano sappāyaṁ yāguṁ pivi,",
  "atk-s0513a20:380_9": "khajjakaṁ khādi, sappāyeneva sūpena bhuñji.",
  "atk-s0513a20:381_0": "Sūriye atthaṅgate dhammassavanakāle ghosite bhikkhusaṅgho sannipati. So kaṇṭakuraṇḍakavaṇṇaṁ",
  "atk-s0513a20:381_1": "kāsāvaṁ nivāsetvā kaṇikārapupphavaṇṇaṁ cīvaraṁ pārupitvā saṅghamajjhaṁ pavisitvā",
  "atk-s0513a20:381_2": "there vanditvā alaṅkataratanamaṇḍape paññattavaradhammāsanaṁ abhiruhitvā citrabījaniṁ",
  "atk-s0513a20:381_3": "gahetvā “sarabhāṇaṁ bhaṇissāmī”ti nisīdi, tāvadevassa sarīrā sedā mucciṁsu, sārajjaṁ",
  "atk-s0513a20:381_4": "okkami, pubbagāthāya paṭhamaṁ padaṁ udāharitvā anantaraṁ na passi. So kampamāno āsanā",
  "atk-s0513a20:381_5": "oruyha lajjito saṅghamajjhato apakkamma attano pariveṇaṁ agamāsi. Añño bahussuto",
  "atk-s0513a20:381_6": "bhikkhu sarabhāṇaṁ bhaṇi. Tato paṭṭhāya bhikkhū tassa tucchabhāvaṁ jāniṁsu. Athekadivasaṁ",
  "atk-s0513a20:381_7": "dhammasabhāyaṁ bhikkhū kathaṁ samuṭṭhāpesuṁ – “āvuso, paṭhamaṁ kokālikassa tucchabhāvo",
  "atk-s0513a20:381_8": "dujjāno, idāni panesa sayaṁ naditvā pākaṭo jāto”ti. Satthā āgantvā “kāya nuttha,",
  "atk-s0513a20:381_9": "bhikkhave, etarahi kathāya sannisinnā”ti pucchitvā “imāya nāmā”ti vutte “na, bhikkhave,",
  "atk-s0513a20:381_10": "kokāliko idāneva naditvā pākaṭo jāto, pubbepi naditvā pākaṭo ahosī”ti vatvā atītaṁ āhari.",
  "atk-s0513a20:382_0": "Atīte bārāṇasiyaṁ brahmadatte rajjaṁ kārente bodhisatto himavantapadese sīhayoniyaṁ",
  "atk-s0513a20:382_1": "nibbattitvā bahūnaṁ sīhānaṁ rājā ahosi. So anekasīhaparivāro rajataguhāyaṁ vāsaṁ",
  "atk-s0513a20:382_2": "kappesi. Tassa avidūre ekissāya guhāya eko siṅgālopi vasati. Athekadivasaṁ deve vassitvā",
  "atk-s0513a20:382_3": "vigate sabbe sīhā sīharājasseva guhadvāre sannipatitvā sīhanādaṁ nadantā sīhakīḷaṁ",
  "atk-s0513a20:382_4": "kīḷiṁsu. Tesaṁ evaṁ naditvā kīḷanakāle sopi siṅgālo nadati. Sīhā tassa saddaṁ sutvā",
  "atk-s0513a20:382_5": "“ayaṁ siṅgālo amhehi saddhiṁ nadatī”ti lajjitā tuṇhī ahesuṁ. Tesaṁ tuṇhībhūtakāle",
  "atk-s0513a20:382_6": "bodhisattassa putto sīhapotako “tāta, ime sīhā naditvā sīhakīḷaṁ kīḷantā etassa saddaṁ",
  "atk-s0513a20:382_7": "sutvā lajjāya tuṇhī jātā, ko nāmesa attano saddena attānaṁ jānāpetī”ti pitaraṁ pucchanto",
  "atk-s0513a20:382_8": "paṭhamaṁ gāthamāha –",
  "atk-s0513a20:383": "43.",
  "atk-s0513a20:384": "“Ko nu saddena mahatā, abhinādeti daddaraṁ;",
  "atk-s0513a20:385": "Taṁ sīhā nappaṭinadanti, ko nāmeso migādhibhū”ti.",
  "atk-s0513a20:386": "Tattha abhinādeti daddaranti daddaraṁ rajatapabbataṁ ekanādaṁ karoti. Migādhibhūti pitaraṁ ālapati. Ayañhettha attho – migādhibhū migajeṭṭhaka sīharāja pucchāmi taṁ “ko nāmeso”ti.",
  "atk-s0513a20:387": "Athassa vacanaṁ sutvā pitā dutiyaṁ gāthamāha –",
  "atk-s0513a20:388": "44.",
  "atk-s0513a20:389": "“Adhamo migajātānaṁ, siṅgālo tāta vassati;",
  "atk-s0513a20:390": "Jātimassa jigucchantā, tuṇhī sīhā samaccare”ti.",
  "atk-s0513a20:391": "Tattha samaccareti santi upasaggamattaṁ, accantīti attho, tuṇhī hutvā nisīdantīti vuttaṁ hoti. Potthakesu pana “samacchare”ti likhanti.",
  "atk-s0513a20:392_0": "Satthā “na, bhikkhave, kokāliko idāneva attano nādena attānaṁ pākaṭaṁ karoti, pubbepi",
  "atk-s0513a20:392_1": "akāsiyevā”ti vatvā imaṁ dhammadesanaṁ āharitvā jātakaṁ samodhānesi – “tadā siṅgālo",
  "atk-s0513a20:392_2": "kokāliko ahosi, sīhapotako rāhulo, sīharājā pana ahameva ahosi”nti.",
  "atk-s0513a20:393": "Daddarajātakavaṇṇanā dutiyā.",
  "atk-s0513a20:395": "[173] 3. Makkaṭajātakavaṇṇanā",
  "atk-s0513a20:396_0": "Tātamāṇavako esoti idaṁ satthā jetavane viharanto ekaṁ kuhakabhikkhuṁ ārabbha kathesi.",
  "atk-s0513a20:396_1": "Vatthu pakiṇṇakanipāte uddālakajātake āvibhavissati. Tadā pana satthā “bhikkhave,",
  "atk-s0513a20:396_2": "nāyaṁ bhikkhu idāneva kuhako, pubbepi makkaṭo hutvā aggissa kāraṇā kohaññaṁ akāsiyevā”ti vatvā atītaṁ āhari.",
  "atk-s0513a20:397_0": "Atīte bārāṇasiyaṁ brahmadatte rajjaṁ kārente bodhisatto ekasmiṁ kāsigāmake brāhmaṇakule",
  "atk-s0513a20:397_1": "nibbattitvā vayappatto takkasilāyaṁ sippaṁ uggaṇhitvā gharāvāsaṁ saṇṭhapesi. Athassa",
  "atk-s0513a20:397_2": "brāhmaṇī ekaṁ puttaṁ vijāyitvā puttassa ādhāvitvā paridhāvitvā vicaraṇakāle kālamakāsi.",
  "atk-s0513a20:397_3": "Bodhisatto tassā petakiccaṁ katvā “kiṁ me dāni gharāvāsena, puttaṁ gahetvā pabbajissāmī”ti",
  "atk-s0513a20:397_4": "assumukhaṁ ñātimittavaggaṁ pahāya puttaṁ ādāya himavantaṁ pavisitvā isipabbajjaṁ",
  "atk-s0513a20:397_5": "pabbajitvā tattha vanamūlaphalāhāro vāsaṁ kappesi. So ekadivasaṁ vassānakāle deve",
  "atk-s0513a20:397_6": "vassante sāradārūni aggiṁ jāletvā visibbanto phalakatthare nipajji, puttopissa tāpasakumārako",
  "atk-s0513a20:397_7": "pitu pāde sambāhantova nisīdi.",
  "atk-s0513a20:398_0": "Atheko vanamakkaṭo sītena pīḷiyamāno tassa paṇṇasālāya taṁ aggiṁ disvā “sacāhaṁ ettha",
  "atk-s0513a20:398_1": "pavisissāmi, ‘makkaṭo makkaṭo’ti maṁ pothetvā nīharissanti, aggiṁ visibbetuṁ na labhissāmi,",
  "atk-s0513a20:398_2": "atthi dāni me upāyo, tāpasavesaṁ gahetvā kohaññaṁ katvā pavisissāmī”ti cintetvā ekassa",
  "atk-s0513a20:398_3": "matatāpasassa vakkalāni nivāsetvā pacchiñca aṅkusayaṭṭhiñca gahetvā paṇṇasāladvāre",
  "atk-s0513a20:398_4": "ekaṁ tālarukkhaṁ nissāya saṁkuṭito aṭṭhāsi. Tāpasakumārako taṁ disvā makkaṭabhāvaṁ",
  "atk-s0513a20:398_5": "ajānanto “eko mahallakatāpaso sītena pīḷito aggiṁ visibbetuṁ āgato bhavissatī”ti",
  "atk-s0513a20:398_6": "pitu tāpasassa kathetvā “etaṁ paṇṇasālaṁ pavesetvā visibbāpessāmī”ti cintetvā pitaraṁ",
  "atk-s0513a20:398_7": "ālapanto paṭhamaṁ gāthamāha –",
  "atk-s0513a20:399": "45.",
  "atk-s0513a20:400": "“Tāta māṇavako eso, tālamūlaṁ apassito;",
  "atk-s0513a20:401": "Agārakañcidaṁ atthi, handa demassagāraka”nti.",
  "atk-s0513a20:402_0": "Tattha māṇavakoti sattādhivacanaṁ. Tena “tāta, eso eko māṇavako satto eko tāpaso”ti",
  "atk-s0513a20:402_1": "dīpeti. Tālamūlaṁ apassitoti tālakkhandhaṁ nissāya ṭhito. Agārakañcidaṁ atthīti idañca",
  "atk-s0513a20:402_2": "amhākaṁ pabbajitāgāraṁ atthi, paṇṇasālaṁ sandhāya vadati. Handāti vavassaggatthe",
  "atk-s0513a20:402_3": "nipāto. Demassagārakanti etassa ekamante vasanatthāya agārakaṁ dema.",
  "atk-s0513a20:403_0": "Bodhisatto puttassa vacanaṁ sutvā uṭṭhāya paṇṇasāladvāre ṭhatvā olokento tassa makkaṭabhāvaṁ",
  "atk-s0513a20:403_1": "ñatvā “tāta, manussānaṁ nāma na evarūpaṁ mukhaṁ hoti, makkaṭo esa, nayidha pakkositabbo”ti",
  "atk-s0513a20:403_2": "vatvā dutiyaṁ gāthamāha –",
  "atk-s0513a20:404": "46.",
  "atk-s0513a20:405": "“Mā kho tvaṁ tāta pakkosi, dūseyya no agārakaṁ;",
  "atk-s0513a20:406": "Netādisaṁ mukhaṁ hoti, brāhmaṇassa susīlino”ti.",
  "atk-s0513a20:407_0": "Tattha dūseyya no agārakanti ayañhi idha paviṭṭho samāno imaṁ kicchena kataṁ paṇṇasālaṁ",
  "atk-s0513a20:407_1": "agginā vā jhāpento uccārādīni vā karonto dūseyya. Netādisanti “etādisaṁ brāhmaṇassa",
  "atk-s0513a20:407_2": "susīlino mukhaṁ na hoti, makkaṭo eso”ti vatvā bodhisatto ekaṁ ummukaṁ gahetvā “kiṁ",
  "atk-s0513a20:407_3": "ettha tiṭṭhasī”ti khipitvā taṁ palāpesi. Makkaṭo vakkalāni chaḍḍetvā rukkhaṁ abhiruhitvā",
  "atk-s0513a20:407_4": "vanasaṇḍaṁ pāvisi. Bodhisatto cattāro brahmavihāre bhāvetvā brahmalokūpago ahosi.",
  "atk-s0513a20:408": "Satthā imaṁ dhammadesanaṁ āharitvā jātakaṁ samodhānesi – “tadā makkaṭo ayaṁ kuhakabhikkhu ahosi, tāpasakumāro rāhulo, tāpaso pana ahameva ahosi”nti.",
  "atk-s0513a20:409": "Makkaṭajātakavaṇṇanā tatiyā.",
  "atk-s0513a20:411": "[174] 4. Dubbhiyamakkaṭajātakaṇṇanā",
  "atk-s0513a20:412_0": "Adamhate vāri pahūtarūpanti idaṁ satthā veḷuvane viharanto devadattaṁ ārabbha kathesi.",
  "atk-s0513a20:412_1": "Ekadivasañhi dhammasabhāyaṁ bhikkhū devadattassa akataññumittadubbhibhāvaṁ kathentā",
  "atk-s0513a20:412_2": "nisīdiṁsu. Satthā āgantvā “na, bhikkhave, devadatto idāneva akataññū mittadubbhī,",
  "atk-s0513a20:412_3": "pubbepi evarūpo ahosī”ti vatvā atītaṁ āhari.",
  "atk-s0513a20:413_0": "Atīte bārāṇasiyaṁ brahmadatte rajjaṁ kārente bodhisatto ekasmiṁ kāsigāmake brāhmaṇakule",
  "atk-s0513a20:413_1": "nibbattitvā vayappatto gharāvāsaṁ saṇṭhapesi. Tasmiṁ pana samaye kāsiraṭṭhe vattanimahāmagge",
  "atk-s0513a20:413_2": "eko gambhīro udapāno hoti anotaraṇīyo tiracchānānaṁ, maggappaṭipannā puññatthikā",
  "atk-s0513a20:413_3": "manussā dīgharajjukena vārakena udakaṁ ussiñcitvā ekissā doṇiyā pūretvā tiracchānānaṁ",
  "atk-s0513a20:413_4": "pānīyaṁ denti. Tassa sāmantato mahantaṁ araññaṁ, tattha bahū makkaṭā vasanti. Atha",
  "atk-s0513a20:413_5": "tasmiṁ magge dve tīṇi divasāni manussasañcāro pacchijji, tiracchānā pānīyaṁ na labhiṁsu.",
  "atk-s0513a20:413_6": "Eko makkaṭo pipāsāturo hutvā pānīyaṁ pariyesanto udapānassa santike vicarati. Bodhisatto",
  "atk-s0513a20:413_7": "kenacideva karaṇīyena taṁ maggaṁ paṭipajjitvā tattha gacchanto pānīyaṁ uttāretvā",
  "atk-s0513a20:413_8": "pivitvā hatthapāde dhovitvā ṭhito taṁ makkaṭaṁ addasa. Athassa pipāsitabhāvaṁ ñatvā",
  "atk-s0513a20:413_9": "pānīyaṁ ussiñcitvā doṇiyaṁ ākiritvā adāsi, datvā ca pana “vissamissāmī”ti ekasmiṁ",
  "atk-s0513a20:413_10": "rukkhamūle nipajji. Makkaṭo pānīyaṁ pivitvā avidūre nisīditvā mukhamakkaṭikaṁ karonto",
  "atk-s0513a20:413_11": "bodhisattaṁ bhiṁsāpesi. Bodhisatto tassa taṁ kiriyaṁ disvā “are duṭṭhamakkaṭa, ahaṁ",
  "atk-s0513a20:413_12": "tava pipāsitassa kilantassa bahuṁ pānīyaṁ adāsiṁ, idāni tvaṁ mayhaṁ mukhamakkaṭikaṁ",
  "atk-s0513a20:413_13": "karosi, aho pāpajanassa nāma kato upakāro niratthako”ti vatvā paṭhamaṁ gāthamāha –",
  "atk-s0513a20:414": "47.",
  "atk-s0513a20:415": "“Adamha te vāri pahūtarūpaṁ, ghammābhitattassa pipāsitassa;",
  "atk-s0513a20:416": "So dāni pitvāna kiriṅkarosi, asaṅgamo pāpajanena seyyo”ti.",
  "atk-s0513a20:417_0": "Tattha so dāni pitvāna kiriṅkarosīti so idāni tvaṁ mayā dinnapānīyaṁ pivitvā mukhamakkaṭikaṁ",
  "atk-s0513a20:417_1": "karonto “kiri kirī”ti saddaṁ karosi. Asaṅgamo pāpajanena seyyoti pāpajanena saddhiṁ",
  "atk-s0513a20:417_2": "saṅgamo na seyyo, asaṅgamova seyyoti.",
  "atk-s0513a20:418": "Taṁ sutvā so mittadubbhī makkaṭo “tvaṁ ‘ettakenavetaṁ niṭṭhita’nti saññaṁ karosi, idāni te sīse vaccaṁ pātetvā gamissāmī”ti vatvā dutiyaṁ gāthamāha –",
  "atk-s0513a20:419": "48.",
  "atk-s0513a20:420": "“Ko te suto vā diṭṭho vā, sīlavā nāma makkaṭo;",
  "atk-s0513a20:421": "Idāni kho taṁ ohacchaṁ, esā asmāka dhammatā”ti.",
  "atk-s0513a20:422_0": "Tatrāyaṁ saṅkhepattho – bho brāhmaṇa, “makkaṭo kataguṇajānanako ācārasampanno sīlavā",
  "atk-s0513a20:422_1": "nāma atthī”ti kahaṁ tayā suto vā diṭṭho vā, idāni kho ahaṁ taṁ ohacchaṁ vaccaṁ te",
  "atk-s0513a20:422_2": "sīse katvā pakkamissāmi, asmākañhi makkaṭānaṁ nāma esā dhammatā ayaṁ jātisabhāvo,",
  "atk-s0513a20:422_3": "yadidaṁ upakārakassa sīse vaccaṁ kātabbanti.",
  "atk-s0513a20:423_0": "Taṁ sutvā bodhisatto uṭṭhāya gantuṁ ārabhi. Makkaṭo taṅkhaṇaññeva uppatitvā sākhāyaṁ",
  "atk-s0513a20:423_1": "nisīditvā olambakaṁ otaranto viya tassa sīse vaccaṁ pātetvā viravanto vanasaṇḍaṁ",
  "atk-s0513a20:423_2": "pāvisi. Bodhisatto nhatvā agamāsi.",
  "atk-s0513a20:424_0": "Satthā “na, bhikkhave, idāneva devadatto, pubbepi mayā kataguṇaṁ na jānāsiyevā”ti",
  "atk-s0513a20:424_1": "vatvā imaṁ dhammadesanaṁ āharitvā jātakaṁ samodhānesi – “tadā makkaṭo devadatto ahosi,",
  "atk-s0513a20:424_2": "brāhmaṇo pana ahameva ahosi”nti.",
  "atk-s0513a20:425": "Dubbhiyamakkaṭajātakavaṇṇanā catutthā.",
  "atk-s0513a20:427": "[175] 5. Ādiccupaṭṭhānajātakavaṇṇanā",
  "atk-s0513a20:428": "Sabbesukira bhūtesūti idaṁ satthā jetavane viharanto ekaṁ kuhakabhikkhuṁ ārabbha kathesi. Vatthu heṭṭhā kathitasadisameva.",
  "atk-s0513a20:429_0": "Atīte bārāṇasiyaṁ brahmadatte rajjaṁ kārente bodhisatto kāsiraṭṭhe brāhmaṇakule nibbattitvā",
  "atk-s0513a20:429_1": "vayappatto takkasilāyaṁ sabbasippāni uggaṇhitvā isipabbajjaṁ pabbajitvā abhiññā ca",
  "atk-s0513a20:429_2": "samāpattiyo ca nibbattetvā mahāparivāro gaṇasatthā hutvā himavante vāsaṁ kappesi.",
  "atk-s0513a20:429_3": "So tattha ciraṁ vasitvā loṇambilasevanatthāya pabbatā oruyha paccante ekaṁ gāmaṁ",
  "atk-s0513a20:429_4": "nissāya paṇṇasālāyaṁ vāsaṁ upagañchi. Atheko lolamakkaṭo isigaṇe bhikkhācāraṁ gate",
  "atk-s0513a20:429_5": "assamapadaṁ āgantvā paṇṇasālā uttiṇṇā karoti, pānīyaghaṭesu udakaṁ chaḍḍeti, kuṇḍikaṁ",
  "atk-s0513a20:429_6": "bhindati, aggisālāyaṁ vaccaṁ karoti. Tāpasā vassaṁ vasitvā “idāni himavanto pupphaphalasamiddho",
  "atk-s0513a20:429_7": "ramaṇīyo, tattheva gamissāmā”ti paccantagāmavāsike āpucchiṁsu. Manussā “sve, bhante,",
  "atk-s0513a20:429_8": "mayaṁ bhikkhaṁ gahetvā assamapadaṁ āgamissāma, taṁ paribhuñjitvāva gamissathā”ti",
  "atk-s0513a20:429_9": "vatvā dutiyadivase pahūtaṁ khādanīyabhojanīyaṁ gahetvā tattha agamaṁsu. Taṁ disvā",
  "atk-s0513a20:429_10": "so makkaṭo cintesi – “kohaññaṁ katvā manusse ārādhetvā mayhampi khādanīyabhojanīyaṁ",
  "atk-s0513a20:429_11": "āharāpessāmī”ti. So tāpasacaraṇaṁ caranto viya sīlavā viya ca hutvā tāpasānaṁ avidūre",
  "atk-s0513a20:429_12": "sūriyaṁ namassamāno aṭṭhāsi. Manussā taṁ disvā “sīlavantānaṁ santike vasantā sīlavantā",
  "atk-s0513a20:429_13": "hontī”ti vatvā paṭhamaṁ gāthamāha –",
  "atk-s0513a20:430": "49.",
  "atk-s0513a20:431": "“Sabbesu kira bhūtesu, santi sīlasamāhitā;",
  "atk-s0513a20:432": "Passa sākhamigaṁ jammaṁ, ādiccamupatiṭṭhatī”ti.",
  "atk-s0513a20:433_0": "Tattha santi sīlasamāhitāti sīlena samannāgatā saṁvijjanti, sīlavantā ca samāhitā",
  "atk-s0513a20:433_1": "ca ekaggacittā saṁvijjantītipi attho. Jammanti lāmakaṁ. Ādiccamupatiṭṭhatīti sūriyaṁ",
  "atk-s0513a20:433_2": "namassamāno tiṭṭhati.",
  "atk-s0513a20:434": "Evaṁ te manusse tassa guṇaṁ kathente disvā bodhisatto “tumhe imassa lolamakkaṭassa sīlācāraṁ ajānitvā avatthusmiṁyeva pasannā”ti vatvā dutiyaṁ gāthamāha –",
  "atk-s0513a20:435": "50.",
  "atk-s0513a20:436": "“Nāssa sīlaṁ vijānātha, anaññāya pasaṁsatha;",
  "atk-s0513a20:437": "Aggihuttañca uhannaṁ, dve ca bhinnā kamaṇḍalū”ti.",
  "atk-s0513a20:438": "Tattha anaññāyāti ajānitvā. Uhannanti iminā pāpamakkaṭena ūhadaṁ. Kamaṇḍalūti kuṇḍikā. “Dve ca kuṇḍikā tena bhinnā”ti evamassa aguṇaṁ kathesi.",
  "atk-s0513a20:439_0": "Manussā makkaṭassa kuhakabhāvaṁ ñatvā leḍḍuñca yaṭṭhiñca gahetvā pothetvā palāpetvā",
  "atk-s0513a20:439_1": "isigaṇassa bhikkhaṁ adaṁsu. Isayopi himavantameva gantvā aparihīnajjhānā brahmalokaparāyaṇā ahesuṁ.",
  "atk-s0513a20:440": "Satthā imaṁ dhammadesanaṁ āharitvā jātakaṁ samodhānesi – “tadā makkaṭo ayaṁ kuhako bhikkhu ahosi, isigaṇo buddhaparisā, gaṇasatthā pana ahameva ahosi”nti.",
  "atk-s0513a20:441": "Ādiccupaṭṭhānajātakavaṇṇanā pañcamā.",
  "atk-s0513a20:443": "[176] 6. Kaḷāyamuṭṭhijātakavaṇṇanā",
  "atk-s0513a20:444_0": "Bālovatāyaṁ dumasākhagocaroti idaṁ satthā jetavane viharanto kosalarājānaṁ ārabbha",
  "atk-s0513a20:444_1": "kathesi. Ekasmiñhi samaye vassakāle kosalarañño paccanto kupi. Tattha ṭhitā yodhā",
  "atk-s0513a20:444_2": "dve tīṇi yuddhāni katvā paccatthike abhibhavituṁ asakkontā rañño sāsanaṁ pesesuṁ.",
  "atk-s0513a20:444_3": "Rājā akāle vassāneyeva nikkhamitvā jetavanasamīpe khandhāvāraṁ bandhitvā cintesi",
  "atk-s0513a20:444_4": "– “ahaṁ akāle nikkhanto, kandarapadarādayo udakapūrā, duggamo maggo, satthāraṁ upasaṅkamissāmi,",
  "atk-s0513a20:444_5": "so maṁ ‘kahaṁ gacchasi, mahārājā’ti pucchissati, athāhaṁ etamatthaṁ ārocessāmi, na",
  "atk-s0513a20:444_6": "kho pana maṁ satthā samparāyikenevatthena anuggaṇhāti, diṭṭhadhammikenāpi anuggaṇhātiyeva,",
  "atk-s0513a20:444_7": "tasmiṁ sace me gamanena avuḍḍhi bhavissati, ‘akālo, mahārājā’ti vakkhati. Sace pana",
  "atk-s0513a20:444_8": "vuḍḍi bhavissati, tuṇhī bhavissatī”ti. So jetavanaṁ pavisitvā satthāraṁ vanditvā",
  "atk-s0513a20:444_9": "ekamantaṁ nisīdi. Satthā “handa kuto nu tvaṁ, mahārāja, āgacchasi divā divassā”ti",
  "atk-s0513a20:444_10": "pucchi. “Bhante, ahaṁ paccantaṁ vūpasametuṁ nikkhanto ‘tumhe vanditvā gamissāmī’ti",
  "atk-s0513a20:444_11": "āgatomhī”ti. Satthā “pubbepi, mahārāja, rājāno senāya abbhuggacchamānāya paṇḍitānaṁ",
  "atk-s0513a20:444_12": "kathaṁ sutvā akāle abbhuggamanaṁ nāma na gamiṁsū”ti vatvā tena yācito atītaṁ āhari.",
  "atk-s0513a20:445_0": "Atīte bārāṇasiyaṁ brahmadatte rajjaṁ kārente bodhisatto tassa atthadhammānusāsako",
  "atk-s0513a20:445_1": "sabbatthakaamacco ahosi. Atha rañño paccante kupite paccantayodhā paṇṇaṁ pesesuṁ.",
  "atk-s0513a20:445_2": "Rājā vassakāle nikkhamitvā uyyāne khandhāvāraṁ bandhi, bodhisatto rañño santike aṭṭhāsi.",
  "atk-s0513a20:445_3": "Tasmiṁ khaṇe assānaṁ kaḷāye sedetvā āharitvā doṇiyaṁ pakkhipiṁsu. Uyyāne makkaṭesu",
  "atk-s0513a20:445_4": "eko makkaṭo rukkhā otaritvā tato kaḷāye gahetvā mukhaṁ pūretvā hatthehipi gahetvā",
  "atk-s0513a20:445_5": "uppatitvā rukkhe nisīditvā khādituṁ ārabhi, athassa khādamānassa hatthako eko kaḷāyo",
  "atk-s0513a20:445_6": "bhūmiyaṁ pati. So mukhena ca hatthehi ca gahite sabbe kaḷāye chaḍḍetvā rukkhā oruyha",
  "atk-s0513a20:445_7": "tameva kaḷāyaṁ olokento taṁ kaḷāyaṁ adisvāva puna rukkhaṁ abhiruhitvā aḍḍe sahassaparājito",
  "atk-s0513a20:445_8": "viya socamāno dummukho rukkhasākhāyaṁ nisīdi. Rājā makkaṭassa kiriyaṁ disvā bodhisattaṁ",
  "atk-s0513a20:445_9": "āmantetvā “passatha, kiṁ nāmetaṁ makkaṭena kata”nti pucchi. Bodhisatto “mahārāja,",
  "atk-s0513a20:445_10": "bahuṁ anavaloketvā appaṁ oloketvā dubbuddhino bālā evarūpaṁ karontiyevā”ti vatvā",
  "atk-s0513a20:445_11": "paṭhamaṁ gāthamāha –",
  "atk-s0513a20:446": "51.",
  "atk-s0513a20:447": "“Bālo vatāyaṁ dumasākhagocaro, paññā janinda nayimassa vijjati;",
  "atk-s0513a20:448": "Kaḷāyamuṭṭhiṁ avakiriya kevalaṁ, ekaṁ kaḷāyaṁ patitaṁ gavesatī”ti.",
  "atk-s0513a20:449_0": "Tattha dumasākhagocaroti makkaṭo. So hi dumasākhāsu gocaraṁ gaṇhāti, sāva assa gocaro",
  "atk-s0513a20:449_1": "sañcaraṇabhūmibhūtā, tasmā “dumasākhagocaro”ti vuccati. Janindāti rājānaṁ ālapati.",
  "atk-s0513a20:449_2": "Rājā hi paramissarabhāvena janassa indoti janindo. Kaḷāyamuṭṭhinti caṇakamuṭṭhiṁ.",
  "atk-s0513a20:449_3": "“Kāḷarājamāsamuṭṭhi”ntipi vadantiyeva. Avakiriyāti avakiritvā. Kevalanti sabbaṁ.",
  "atk-s0513a20:449_4": "Gavesatīti bhūmiyaṁ patitaṁ ekameva pariyesati.",
  "atk-s0513a20:450": "Evaṁ vatvā puna bodhisatto taṁ upasaṅkamitvā rājānaṁ āmantetvā dutiyaṁ gāthamāha –",
  "atk-s0513a20:451": "52.",
  "atk-s0513a20:452": "“Evameva mayaṁ rāja, ye caññe atilobhino;",
  "atk-s0513a20:453": "Appena bahuṁ jiyyāma, kaḷāyeneva vānaro”ti.",
  "atk-s0513a20:454_0": "Tatrāyaṁ saṅkhepattho – mahārāja, evameva mayañca ye caññe lobhābhibhūtā janā sabbepi",
  "atk-s0513a20:454_1": "appena bahuṁ jiyyāma. Mayañhi etarahi akāle vassānasamaye maggaṁ gacchantā appakassa",
  "atk-s0513a20:454_2": "atthassa kāraṇā bahukā atthā parihāyāma. Kaḷāyeneva vānaroti yathā ayaṁ vānaro ekaṁ",
  "atk-s0513a20:454_3": "kaḷāyaṁ pariyesamāno tenekena kaḷāyena sabbakaḷāyehi parihīno, evaṁ mayampi akālena",
  "atk-s0513a20:454_4": "kandarapadarādīsu pūresu gacchamānā appamattakaṁ atthaṁ pariyesamānā bahūhi hatthivāhanaassavāhanādīhi",
  "atk-s0513a20:454_5": "ceva balakāyena ca parihāyissāma. Tasmā akāle gantuṁ na vaṭṭatīti rañño ovādaṁ adāsi.",
  "atk-s0513a20:455_0": "Rājā tassa kathaṁ sutvā tato nivattitvā bārāṇasimeva pāvisi. Corāpi “rājā kira coramaddanaṁ",
  "atk-s0513a20:455_1": "karissāmīti nagarā nikkhanto”ti sutvā paccantato palāyiṁsu. Paccuppannepi corā “kosalarājā",
  "atk-s0513a20:455_2": "kira nikkhanto”ti sutvā palāyiṁsu. Rājā satthu dhammadesanaṁ sutvā uṭṭhāyāsanā vanditvā",
  "atk-s0513a20:455_3": "padakkhiṇaṁ katvā sāvatthimeva pāvisi.",
  "atk-s0513a20:456": "Satthā imaṁ dhammadesanaṁ āharitvā jātakaṁ samodhānesi – “tadā rājā ānando ahosi, paṇḍitāmacco pana ahameva ahosi”nti.",
  "atk-s0513a20:457": "Kaḷāyamuṭṭhijātakavaṇṇanā chaṭṭhā.",
  "atk-s0513a20:459": "[177] 7. Tindukajātakavaṇṇanā",
  "atk-s0513a20:460_0": "Dhanuhatthakalāpehīti idaṁ satthā jetavane viharanto paññāpāramiṁ ārabbha kathesi.",
  "atk-s0513a20:460_1": "Satthā hi mahābodhijātake viya umaṅgajātake viya ca attano paññāya vaṇṇaṁ vaṇṇitaṁ",
  "atk-s0513a20:460_2": "sutvā “na, bhikkhave, idāneva tathāgato paññavā, pubbepi paññavā upāyakusaloyevā”ti vatvā atītaṁ āhari.",
  "atk-s0513a20:461_0": "Atīte bārāṇasiyaṁ brahmadatte rajjaṁ kārente bodhisatto vānarayoniyaṁ nibbattitvā",
  "atk-s0513a20:461_1": "asītisahassavānaragaṇaparivāro himavantapadese vāsaṁ kappesi. Tassāsanne eko paccantagāmako",
  "atk-s0513a20:461_2": "kadāci vasati, kadāci ubbasati. Tassa pana gāmassa majjhe sākhāviṭapasampanno madhuraphalo",
  "atk-s0513a20:461_3": "eko tindukarukkho atthi, vānaragaṇo ubbasitakāle āgantvā tassa phalāni khādati. Athāparasmiṁ",
  "atk-s0513a20:461_4": "phalavāre so gāmo puna āvāso ahosi daḷhaparikkhitto dvārayutto, sopi rukkho phalabhāranamitasākho",
  "atk-s0513a20:461_5": "aṭṭhāsi. Vānaragaṇo cintesi – “mayaṁ pubbe asukagāme tindukaphalāni khādāma, phalito",
  "atk-s0513a20:461_6": "nu kho so etarahi rukkho, udāhu no, āvasito so gāmo, udāhu no”ti. Evañca pana cintetvā",
  "atk-s0513a20:461_7": "“gaccha imaṁ pavattiṁ jānāhī”ti ekaṁ vānaraṁ pesesi. So gantvā rukkhassa ca phalitabhāvaṁ",
  "atk-s0513a20:461_8": "gāmassa ca gāḷhavāsabhāvaṁ ñatvā āgantvā vānarānaṁ ārocesi.",
  "atk-s0513a20:462_0": "Vānarā tassa phalitabhāvaṁ sutvā “madhurāni tindukaphalāni khādissāmā”ti ussāhajātā",
  "atk-s0513a20:462_1": "vānarindassa tamatthaṁ ārocesuṁ. Vānarindo “gāmo āvāso anāvāso”ti pucchi. “Āvāso,",
  "atk-s0513a20:462_2": "devā”ti. “Tena hi na gantabbaṁ. Manussā hi bahumāyā hontī”ti. “Deva, manussānaṁ paṭisallānavelāya",
  "atk-s0513a20:462_3": "aḍḍharattasamaye khādissāmā”ti bahū gantvā vānarindaṁ sampaṭicchāpetvā himavantā",
  "atk-s0513a20:462_4": "otaritvā tassa gāmassa avidūre manussānaṁ paṭisallānakālaṁ āgamayamānā mahāpāsāṇapiṭṭhe",
  "atk-s0513a20:462_5": "sayitvā majjhimayāme manussesu niddaṁ okkamantesu rukkhaṁ āruyha phalāni khādiṁsu.",
  "atk-s0513a20:462_6": "Atheko puriso sarīrakiccena gehā nikkhamitvā gāmamajjhagato vānare disvā manussānaṁ",
  "atk-s0513a20:462_7": "ācikkhi. Bahū manussā dhanukalāpaṁ sannayhitvā nānāvudhahatthā leḍḍudaṇḍādīni ādāya",
  "atk-s0513a20:462_8": "“pabhātāya rattiyā vānare gaṇhissāmā”ti rukkhaṁ parivāretvā aṭṭhaṁsu. Asītisahassavānarā",
  "atk-s0513a20:462_9": "manusse disvā maraṇabhayatajjitā “natthi no aññaṁ paṭissaraṇaṁ aññatra vānarindenā”ti",
  "atk-s0513a20:462_10": "tassa santikaṁ gantvā paṭhamaṁ gāthamāhaṁsu –",
  "atk-s0513a20:463": "53.",
  "atk-s0513a20:464": "“Dhanuhatthakalāpehi, nettiṁsavaradhāribhi;",
  "atk-s0513a20:465": "Samantā parikiṇṇamha, kathaṁ mokkho bhavissatī”ti.",
  "atk-s0513a20:466_0": "Tattha dhanuhatthakalāpehīti dhanukalāpahatthehi, dhanūni ceva sarakalāpe ca gahetvā",
  "atk-s0513a20:466_1": "ṭhitehīti attho. Nettiṁsavaradhāribhīti nettiṁsā vuccanti khaggā, uttamakhaggadhārīhīti",
  "atk-s0513a20:466_2": "attho. Parikiṇṇamhāti parivāritamha. Kathanti kena nu kho upāyena amhākaṁ mokkho bhavissatīti.",
  "atk-s0513a20:467_0": "Tesaṁ kathaṁ sutvā vānarindo “mā bhāyittha, manussā nāma bahukiccā, ajjapi majjhimayāmo",
  "atk-s0513a20:467_1": "vattati, api nāma tesaṁ ‘amhe māressāmā’ti parivāritānaṁ imassa kiccassa antarāyakaraṁ",
  "atk-s0513a20:467_2": "aññaṁ kiccaṁ uppajjeyyā”ti vānare samassāsetvā dutiyaṁ gāthamāha –",
  "atk-s0513a20:468": "54.",
  "atk-s0513a20:469": "“Appeva bahukiccānaṁ, attho jāyetha koci naṁ;",
  "atk-s0513a20:470": "Atthi rukkhassa acchinnaṁ, khajjathaññeva tinduka”nti.",
  "atk-s0513a20:471_0": "Tattha nanti nipātamattaṁ, appeva bahukiccānaṁ manussānaṁ añño koci attho uppajjeyyāti",
  "atk-s0513a20:471_1": "ayamevettha attho. Atthi rukkhassa acchinnanti imassa rukkhassa phalānaṁ ākaḍḍhanaparikaḍḍhanavasena",
  "atk-s0513a20:471_2": "acchinnaṁ bahu ṭhānaṁ atthi. Khajjathaññeva tindukanti tindukaphalaṁ khajjathaññeva.",
  "atk-s0513a20:471_3": "Tumhe hi yāvatakena vo attho atthi, tattakaṁ khādatha, amhākaṁ paharaṇakālaṁ jānissāmāti.",
  "atk-s0513a20:472_0": "Evaṁ mahāsatto kapigaṇaṁ samassāsesi. Ettakañhi assāsaṁ alabhamānā sabbepi te phalitena",
  "atk-s0513a20:472_1": "hadayena jīvitakkhayaṁ pāpuṇeyyuṁ. Mahāsatto pana evaṁ vānaragaṇaṁ assāsetvā “sabbe",
  "atk-s0513a20:472_2": "vānare samānethā”ti āha. Samānentā tassa bhāgineyyaṁ senakaṁ nāma vānaraṁ adisvā",
  "atk-s0513a20:472_3": "“senako nāgato”ti ārocesuṁ. “Sace senako nāgato, tumhe mā bhāyittha, idāni vo so",
  "atk-s0513a20:472_4": "sotthiṁ karissatī”ti. Senakopi kho vānaragaṇassa gamanakāle niddāyitvā pacchā pabuddho",
  "atk-s0513a20:472_5": "kañci adisvā padānupadiko hutvā āgacchanto manusse disvā “vānaragaṇassa bhayaṁ uppanna”nti",
  "atk-s0513a20:472_6": "ñatvā ekasmiṁ pariyante gehe aggiṁ jāletvā suttaṁ kantantiyā mahallakitthiyā santikaṁ",
  "atk-s0513a20:472_7": "gantvā khettaṁ gacchanto gāmadārako viya ekaṁ ummukaṁ gahetvā uparivāte ṭhatvā gāmaṁ",
  "atk-s0513a20:472_8": "padīpesi. Manussā makkaṭe chaḍḍetvā aggiṁ nibbāpetuṁ agamaṁsu. Vānarā palāyantā senakassatthāya",
  "atk-s0513a20:472_9": "ekekaṁ phalaṁ gahetvā palāyiṁsu.",
  "atk-s0513a20:473": "Satthā imaṁ dhammadesanaṁ āharitvā jātakaṁ samodhānesi – “tadā bhāgineyyo senako mahānāmo sakko ahosi, vānaragaṇo buddhaparisā, vānarindo pana ahameva ahosi”nti.",
  "atk-s0513a20:474": "Tindukajātakavaṇṇanā sattamā.",
  "atk-s0513a20:476": "[178] 8. Kacchapajātakavaṇṇanā",
  "atk-s0513a20:477_0": "Janittaṁ me bhavittaṁ meti idaṁ satthā jetavane viharanto ekaṁ ahivātakarogamuttaṁ",
  "atk-s0513a20:477_1": "ārabbha kathesi. Sāvatthiyaṁ kira ekasmiṁ kule ahivātakarogo uppajji. Mātāpitaro",
  "atk-s0513a20:477_2": "puttaṁ āhaṁsu – “tāta, mā imasmiṁ gehe vasa, bhittiṁ bhinditvā palāyitvā yattha katthaci",
  "atk-s0513a20:477_3": "gantvā jīvitaṁ rakkha, pacchā āgantvā imasmiṁ nāma ṭhāne mahānidhānaṁ atthi, taṁ",
  "atk-s0513a20:477_4": "uddharitvā kuṭumbaṁ saṇṭhapetvā sukhena jīveyyāsī”ti. Putto tesaṁ vacanaṁ sampaṭicchitvā",
  "atk-s0513a20:477_5": "bhittiṁ bhinditvā palāyitvā attano roge vūpasante āgantvā mahānidhānaṁ uddharitvā",
  "atk-s0513a20:477_6": "kuṭumbaṁ saṇṭhapetvā gharāvāsaṁ vasi. So ekadivasaṁ sappitelādīni ceva vatthacchādanādīni",
  "atk-s0513a20:477_7": "ca gāhāpetvā jetavanaṁ gantvā satthāraṁ vanditvā nisīdi. Satthā tena saddhiṁ paṭisanthāraṁ",
  "atk-s0513a20:477_8": "katvā “tumhākaṁ gehe ahivātakarogo uppannoti assumha, kinti katvā muttosī”ti pucchi,",
  "atk-s0513a20:477_9": "so taṁ pavattiṁ ācikkhi. Satthā “pubbepi kho, upāsaka, bhaye uppanne attano vasanaṭṭhāne",
  "atk-s0513a20:477_10": "ālayaṁ katvā aññattha agatā jīvitakkhayaṁ pāpuṇiṁsu, anālayaṁ pana katvā aññattha",
  "atk-s0513a20:477_11": "gatā jīvitaṁ labhiṁsū”ti vatvā tena yācito atītaṁ āhari.",
  "atk-s0513a20:478_0": "Atīte bārāṇasiyaṁ brahmadatte rajjaṁ kārente bodhisatto kāsigāmake kumbhakārakule",
  "atk-s0513a20:478_1": "nibbattitvā kumbhakārakammaṁ katvā puttadāraṁ posesi. Tadā pana bārāṇasiyaṁ mahānadiyā",
  "atk-s0513a20:478_2": "saddhiṁ ekābaddho mahājātassaro ahosi. So bahuudakakāle nadiyā saddhiṁ ekodako hoti,",
  "atk-s0513a20:478_3": "udake mandībhūte visuṁ hoti. Macchakacchapā pana “imasmiṁ saṁvacchare suvuṭṭhikā",
  "atk-s0513a20:478_4": "bhavissati, imasmiṁ saṁvacchare dubbuṭṭhikā”ti jānanti. Atha tasmiṁ sare nibbattamacchakacchapā",
  "atk-s0513a20:478_5": "“imasmiṁ saṁvacchare dubbuṭṭhikā bhavissatī”ti ñatvā udakassa ekābaddhakāleyeva tamhā",
  "atk-s0513a20:478_6": "sarā nikkhamitvā nadiṁ agamiṁsu. Eko pana kacchapo “idaṁ me jātaṭṭhānaṁ vaḍḍhitaṭṭhānaṁ,",
  "atk-s0513a20:478_7": "mātāpitūhi vasitaṭṭhānaṁ, na sakkomi imaṁ jahitu”nti nadiṁ na agamāsi. Atha nidāghasamaye",
  "atk-s0513a20:478_8": "tattha udakaṁ chijji, so kacchapo bodhisattassa mattikagahaṇaṭṭhāne bhūmiṁ khaṇitvā",
  "atk-s0513a20:478_9": "pāvisi. Bodhisatto “mattikaṁ gahessāmī”ti tattha gantvā mahākuddālena bhūmiṁ khaṇanto",
  "atk-s0513a20:478_10": "kacchapassa piṭṭhiṁ bhinditvā mattikapiṇḍaṁ viya kuddāleneva naṁ uddharitvā thale",
  "atk-s0513a20:478_11": "pātesi. So vedanāppatto hutvā “vasanaṭṭhāne ālayaṁ jahituṁ asakkonto evaṁ vināsaṁ",
  "atk-s0513a20:478_12": "pāpuṇi”nti vatvā paridevamāno imā gāthā avoca –",
  "atk-s0513a20:479": "55.",
  "atk-s0513a20:480": "“Janittaṁ me bhavittaṁ me, iti paṅke avassayiṁ;",
  "atk-s0513a20:481": "Taṁ maṁ paṅko ajjhabhavi, yathā dubbalakaṁ tathā;",
  "atk-s0513a20:482": "Taṁ taṁ vadāmi bhaggava, suṇohi vacanaṁ mama.",
  "atk-s0513a20:483": "56.",
  "atk-s0513a20:484": "“Gāme vā yadi vāraññe, sukhaṁ yatrādhigacchati;",
  "atk-s0513a20:485": "Taṁ janittaṁ bhavittañca, purisassa pajānato;",
  "atk-s0513a20:486": "Yamhi jīve tamhi gacche, na niketahato siyā”ti.",
  "atk-s0513a20:487_0": "Tattha janittaṁ me bhavittaṁ meti idaṁ mama jātaṭṭhānaṁ, idaṁ mama vaḍḍhitaṭṭhānaṁ.",
  "atk-s0513a20:487_1": "Iti paṅke avassayinti iminā kāraṇenāhaṁ imasmiṁ kaddame avassayiṁ nipajjiṁ, vāsaṁ",
  "atk-s0513a20:487_2": "kappesinti attho. Ajjhabhavīti adhiabhavi vināsaṁ pāpesi. Bhaggavāti kumbhakāraṁ",
  "atk-s0513a20:487_3": "ālapati. Kumbhakārānañhi nāmagottapaññatti esā, yadidaṁ bhaggavāti. Sukhanti kāyikacetasikassādaṁ.",
  "atk-s0513a20:487_4": "Taṁjanittaṁ bhavittañcāti taṁ jātaṭṭhānañca vaḍḍhitaṭṭhānañca. “Jānittaṁ bhāvitta”nti",
  "atk-s0513a20:487_5": "dīghavasenapi pāṭho, soyevattho. Pajānatoti atthānatthaṁ kāraṇākāraṇaṁ jānantassa.",
  "atk-s0513a20:487_6": "Na niketahato siyāti nikete ālayaṁ katvā aññattha agantvā niketena hato, evarūpaṁ",
  "atk-s0513a20:487_7": "maraṇadukkhaṁ pāpito na bhaveyyāti.",
  "atk-s0513a20:488_0": "Evaṁ so bodhisattena saddhiṁ kathento kālamakāsi. Bodhisatto taṁ gahetvā sakalagāmavāsino",
  "atk-s0513a20:488_1": "sannipātāpetvā te manusse ovadanto evamāha – “passatha imaṁ kacchapaṁ, ayaṁ aññesaṁ",
  "atk-s0513a20:488_2": "macchakacchapānaṁ mahānadiṁ gamanakāle attano vasanaṭṭhāne ālayaṁ chindituṁ asakkonto",
  "atk-s0513a20:488_3": "tehi saddhiṁ agantvā mama mattikagahaṇaṭṭhānaṁ pavisitvā nipajji. Athassāhaṁ mattikaṁ",
  "atk-s0513a20:488_4": "gaṇhanto mahākuddālena piṭṭhiṁ bhinditvā mattikapiṇḍaṁ viya naṁ thale pātesiṁ, ayaṁ",
  "atk-s0513a20:488_5": "attanā katakammaṁ saritvā dvīhi gāthāhi paridevitvā kālamakāsi. Evamesa attano vasanaṭṭhāne",
  "atk-s0513a20:488_6": "ālayaṁ katvā maraṇaṁ patto, tumhepi mā iminā kacchapena sadisā ahuvattha, ito paṭṭhāya",
  "atk-s0513a20:488_7": "‘mayhaṁ rūpaṁ mayhaṁ saddo mayhaṁ gandho mayhaṁ raso mayhaṁ phoṭṭhabbo mayhaṁ putto",
  "atk-s0513a20:488_8": "mayhaṁ dhītā mayhaṁ dāsadāsiparicchedo mayhaṁ hiraññasuvaṇṇa’nti taṇhāvasena upabhogavasena",
  "atk-s0513a20:488_9": "mā gaṇhittha, ekakovesa satto tīsu bhavesu parivattatī”ti. Evaṁ buddhalīlāya mahājanassa",
  "atk-s0513a20:488_10": "ovādamadāsi, so ovādo sakalajambudīpaṁ pattharitvā saṭṭhimattāni vassasahassāni aṭṭhāsi.",
  "atk-s0513a20:488_11": "Mahājano bodhisattassa ovāde ṭhatvā dānādīni puññāni katvā āyupariyosāne saggapuraṁ",
  "atk-s0513a20:488_12": "pūresi, bodhisattopi tatheva puññāni katvā saggapuraṁ pūresi.",
  "atk-s0513a20:489_0": "Satthā imaṁ dhammadesanaṁ āharitvā saccāni pakāsetvā jātakaṁ samodhānesi, saccapariyosāne",
  "atk-s0513a20:489_1": "so kulaputto sotāpattiphale patiṭṭhāsi. “Tadā kacchapo ānando ahosi, kumbhakāro pana ahameva ahosi”nti.",
  "atk-s0513a20:490": "Kacchapajātakavaṇṇanā aṭṭhamā.",
  "atk-s0513a20:492": "[179] 9. Satadhammajātakavaṇṇanā",
  "atk-s0513a20:493_0": "Tañcaappanti idaṁ satthā jetavane viharanto ekavīsatividhaṁ anesanaṁ ārabbha kathesi.",
  "atk-s0513a20:493_1": "Ekasmiñhi kāle bahū bhikkhū vejjakammena dūtakammena pahiṇakammena jaṅghapesanikena",
  "atk-s0513a20:493_2": "piṇḍapaṭipiṇḍenāti evarūpāya ekavīsatividhāya anesanāya jīvikaṁ kappesuṁ. Sā sāketajātake",
  "atk-s0513a20:493_3": "āvibhavissati. Satthā tesaṁ tathā jīvikakappanabhāvaṁ ñatvā “etarahi kho bahū bhikkhū",
  "atk-s0513a20:493_4": "anesanāya jīvikaṁ kappenti, te pana evaṁ jīvikaṁ kappetvā yakkhattabhāvā petattabhāvā",
  "atk-s0513a20:493_5": "na muccissanti, dhuragoṇā hutvāva nibbattissanti, niraye paṭisandhiṁ gaṇhissanti,",
  "atk-s0513a20:493_6": "etesaṁ hitatthāya sukhatthāya attajjhāsayaṁ sakapaṭibhānaṁ ekaṁ dhammadesanaṁ kathetuṁ",
  "atk-s0513a20:493_7": "vaṭṭatī”ti bhikkhusaṅghaṁ sannipātāpetvā “na, bhikkhave, ekavīsatividhāya anesanāya",
  "atk-s0513a20:493_8": "paccayā uppādetabbā. Anesanāya hi uppanno piṇḍapāto ādittalohaguḷasadiso halāhalavisūpamo.",
  "atk-s0513a20:493_9": "Anesanā hi nāmesā buddhapaccekabuddhasāvakehi garahitabbā paṭikuṭṭhā. Anesanāya uppannaṁ",
  "atk-s0513a20:493_10": "piṇḍapātaṁ bhuñjantassa hi hāso vā somanassaṁ vā natthi. Evaṁ uppanno hi piṇḍapāto",
  "atk-s0513a20:493_11": "mama sāsane caṇḍālassa ucchiṭṭhabhojanasadiso, tassa paribhogo satadhammamāṇavassa",
  "atk-s0513a20:493_12": "caṇḍālucchiṭṭhabhattaparibhogo viya hotī”ti vatvā atītaṁ āhari.",
  "atk-s0513a20:494_0": "Atīte bārāṇasiyaṁ brahmadatte rajjaṁ kārente bodhisatto caṇḍālayoniyaṁ nibbattitvā",
  "atk-s0513a20:494_1": "vayappatto kenacideva karaṇīyena pātheyyataṇḍule ca bhattapuṭañca gahetvā maggaṁ",
  "atk-s0513a20:494_2": "paṭipajji. Tasmiñhi kāle bārāṇasiyaṁ eko māṇavo atthi satadhammo nāma udiccabrāhmaṇamahāsālakule",
  "atk-s0513a20:494_3": "nibbatto. Sopi kenacideva karaṇīyena taṇḍule ca bhattapuṭañca agahetvāva maggaṁ paṭipajji,",
  "atk-s0513a20:494_4": "te ubhopi mahāmagge samāgacchiṁsu. Māṇavo bodhisattaṁ “kiṁjātikosī”ti pucchi. So",
  "atk-s0513a20:494_5": "“ahaṁ caṇḍālo”ti vatvā “tvaṁ kiṁjātikosī”ti māṇavaṁ pucchi. “Udiccabrāhmaṇo aha”nti.",
  "atk-s0513a20:494_6": "“Sādhu gacchāmā”ti te ubhopi maggaṁ agamaṁsu. Bodhisatto pātarāsavelāya udakaphāsukaṭṭhāne",
  "atk-s0513a20:494_7": "nisīditvā hatthe dhovitvā bhattapuṭaṁ mocetvā “māṇava, bhattaṁ bhuñjāhī”ti āha. “Natthi,",
  "atk-s0513a20:494_8": "are caṇḍāla, mama bhattena attho”ti. Bodhisatto “sādhū”ti puṭakabhattaṁ ucchiṭṭhaṁ",
  "atk-s0513a20:494_9": "akatvāva attano yāpanamattaṁ aññasmiṁ paṇṇe pakkhipitvā puṭakabhattaṁ bandhitvā ekamante",
  "atk-s0513a20:494_10": "ṭhapetvā bhuñjitvā pānīyaṁ pivitvā dhotahatthapādo taṇḍule ca sesabhattañca ādāya",
  "atk-s0513a20:494_11": "“gacchāma, māṇavā”ti maggaṁ paṭipajji.",
  "atk-s0513a20:495_0": "Te sakaladivasaṁ gantvā sāyaṁ ubhopi ekasmiṁ udakaphāsukaṭṭhāne nhatvā paccuttariṁsu.",
  "atk-s0513a20:495_1": "Bodhisatto phāsukaṭṭhāne nisīditvā bhattapuṭaṁ mocetvā māṇavaṁ anāpucchitvā bhuñjituṁ",
  "atk-s0513a20:495_2": "ārabhi. Māṇavo sakaladivasaṁ maggagamanena kilanto chātajjhatto “sace me bhattaṁ",
  "atk-s0513a20:495_3": "dassati, bhuñjissāmī”ti olokento aṭṭhāsi. Itaro kiñci avatvā bhuñjateva. Māṇavo cintesi",
  "atk-s0513a20:495_4": "– “ayaṁ caṇḍālo mayhaṁ avatvāva sabbaṁ bhuñjati nippīḷetvāpi taṁ gahetvā upari ucchiṭṭhabhattaṁ",
  "atk-s0513a20:495_5": "chaḍḍetvā sesaṁ bhuñjituṁ vaṭṭatī”ti. So tathā katvā ucchiṭṭhabhattaṁ bhuñji. Athassa",
  "atk-s0513a20:495_6": "bhuttamattasseva “mayā attano jātigottakulapadesānaṁ ananucchavikaṁ kataṁ, caṇḍālassa",
  "atk-s0513a20:495_7": "nāma me ucchiṭṭhabhattaṁ bhutta”nti balavavippaṭisāro uppajji, tāvadevassa salohitaṁ",
  "atk-s0513a20:495_8": "bhattaṁ mukhato uggacchi. So “appamattakassa vata me kāraṇā ananucchavikaṁ kammaṁ",
  "atk-s0513a20:495_9": "kata”nti uppannabalavasokatāya paridevamāno paṭhamaṁ gāthamāha –",
  "atk-s0513a20:496": "57.",
  "atk-s0513a20:497": "“Tañca appañca ucchiṭṭhaṁ, tañca kicchena no adā;",
  "atk-s0513a20:498": "Sohaṁ brāhmaṇajātiko, yaṁ bhuttaṁ tampi uggata”nti.",
  "atk-s0513a20:499_0": "Tatrāyaṁ saṅkhepattho – yaṁ mayā bhuttaṁ, taṁ appañca ucchiṭṭhañca, tañca so caṇḍālo",
  "atk-s0513a20:499_1": "na attano ruciyā maṁ adāsi, atha kho nippīḷiyamāno kicchena kasirena adāsi, sohaṁ",
  "atk-s0513a20:499_2": "parisuddhabrāhmaṇajātiko, teneva me yaṁ bhuttaṁ, tampi saddhiṁ lohitena uggatanti.",
  "atk-s0513a20:500": "Evaṁ māṇavo paridevitvā “kiṁ dāni me evarūpaṁ ananucchavikaṁ kammaṁ katvā jīvitenā”ti araññaṁ pavisitvā kassaci attānaṁ adassetvāva anāthamaraṇaṁ patto.",
  "atk-s0513a20:501_0": "Satthā imaṁ atītaṁ dassetvā “seyyathāpi, bhikkhave, satadhammamāṇavassa taṁ caṇḍālucchiṭṭhakaṁ",
  "atk-s0513a20:501_1": "bhuñjitvā attano ayuttabhojanassa bhuttattā neva hāso, na somanassaṁ uppajji, evameva",
  "atk-s0513a20:501_2": "yo imasmiṁ sāsane pabbajito anesanāya jīvikaṁ kappento tathāladdhapaccayaṁ paribhuñjati,",
  "atk-s0513a20:501_3": "tassa buddhapaṭikuṭṭhagarahitajīvitabhāvato neva hāso, na somanassaṁ uppajjatī”ti",
  "atk-s0513a20:501_4": "vatvā abhisambuddho hutvā dutiyaṁ gāthamāha –",
  "atk-s0513a20:502": "58.",
  "atk-s0513a20:503": "“Evaṁ dhammaṁ niraṁkatvā, yo adhammena jīvati;",
  "atk-s0513a20:504": "Satadhammova lābhena, laddhenapi na nandatī”ti.",
  "atk-s0513a20:505_0": "Tattha dhammanti ājīvapārisuddhisīladhammaṁ. Niraṁkatvāti nīharitvā chaḍḍetvā. Adhammenāti",
  "atk-s0513a20:505_1": "ekavīsatiyā anesanasaṅkhātena micchājīvena. Satadhammoti tassa nāmaṁ, “santadhammo”tipi",
  "atk-s0513a20:505_2": "pāṭho. Na nandatīti yathā satadhammo māṇavo “caṇḍālucchiṭṭhakaṁ me laddha”nti tena",
  "atk-s0513a20:505_3": "lābhena na nandati, evaṁ imasmimpi sāsane pabbajito kulaputto anesanāya laddhalābhaṁ",
  "atk-s0513a20:505_4": "paribhuñjanto na nandati na tussati, “buddhagarahitajīvikāya jīvāmī”ti domanassappatto",
  "atk-s0513a20:505_5": "hoti. Tasmā anesanāya jīvikaṁ kappentassa satadhammamāṇavasseva araññaṁ pavisitvā",
  "atk-s0513a20:505_6": "anāthamaraṇaṁ marituṁ varanti.",
  "atk-s0513a20:506_0": "Evaṁ satthā imaṁ dhammadesanaṁ desetvā saccāni pakāsetvā jātakaṁ samodhānesi, saccapariyosāne",
  "atk-s0513a20:506_1": "bahū bhikkhū sotāpattiphalādīni pāpuṇiṁsu. “Tadā māṇavo ānando ahosi, ahameva caṇḍālaputto ahosi”nti.",
  "atk-s0513a20:507": "Satadhammajātakavaṇṇanā navamā.",
  "atk-s0513a20:509": "[180] 10. Duddadajātakavaṇṇanā",
  "atk-s0513a20:510_0": "Duddadaṁdadamānānanti idaṁ satthā jetavane viharanto gaṇadānaṁ ārabbha kathesi. Sāvatthiyaṁ",
  "atk-s0513a20:510_1": "kira dve sahāyakā kuṭumbiyaputtā chandakaṁ saṁharitvā sabbaparikkhāradānaṁ sajjetvā",
  "atk-s0513a20:510_2": "buddhappamukhaṁ bhikkhusaṅghaṁ nimantetvā sattāhaṁ mahādānaṁ pavattetvā sattame divase",
  "atk-s0513a20:510_3": "sabbaparikkhāre adaṁsu. Tesu gaṇajeṭṭhako satthāraṁ vanditvā ekamantaṁ nisīditvā",
  "atk-s0513a20:510_4": "“bhante, imasmiṁ dāne bahudāyakāpi atthi appadāyakāpi, tesaṁ sabbesampi ‘idaṁ dānaṁ",
  "atk-s0513a20:510_5": "mahapphalaṁ hotū”’ti dānaṁ niyyādesi. Satthā “tumhehi kho upāsakā buddhappamukhassa",
  "atk-s0513a20:510_6": "bhikkhusaṅghassa dānaṁ datvā evaṁ niyyādentehi mahākammaṁ kataṁ, porāṇakapaṇḍitāpi",
  "atk-s0513a20:510_7": "dānaṁ datvā evameva niyyādiṁsū”ti vatvā tena yācito atītaṁ āhari.",
  "atk-s0513a20:511_0": "Atīte bārāṇasiyaṁ brahmadatte rajjaṁ kārente bodhisatto kāsiraṭṭhe brāhmaṇakule nibbattitvā",
  "atk-s0513a20:511_1": "vayappatto takkasilāyaṁ sabbasippāni uggaṇhitvā gharāvāsaṁ pahāya isipabbajjaṁ pabbajitvā",
  "atk-s0513a20:511_2": "gaṇasatthā hutvā himavantapadese ciraṁ vasitvā loṇambilasevanatthāya janapadacārikaṁ",
  "atk-s0513a20:511_3": "caramāno bārāṇasiṁ patvā rājuyyāne vasitvā punadivase dvāragāme saparivāro bhikkhāya",
  "atk-s0513a20:511_4": "cari. Manussā bhikkhaṁ adaṁsu. Punadivase bārāṇasiyaṁ cari, manussā sampiyāyamānā",
  "atk-s0513a20:511_5": "bhikkhaṁ datvā gaṇabandhanena chandakaṁ saṁharitvā dānaṁ sajjetvā isigaṇassa mahādānaṁ",
  "atk-s0513a20:511_6": "pavattayiṁsu. Dānapariyosāne gaṇajeṭṭhako evameva vatvā imināva niyāmena dānaṁ niyyādesi.",
  "atk-s0513a20:511_7": "Bodhisatto “āvuso, cittappasāde sati appakaṁ nāma dānaṁ natthī”ti vatvā anumodanaṁ",
  "atk-s0513a20:511_8": "karonto imā gāthā avoca –",
  "atk-s0513a20:512": "59.",
  "atk-s0513a20:513": "“Duddadaṁ dadamānānaṁ, dukkaraṁ kamma kubbataṁ;",
  "atk-s0513a20:514": "Asanto nānukubbanti, sataṁ dhammo durannayo.",
  "atk-s0513a20:515": "60.",
  "atk-s0513a20:516": "“Tasmā satañca asataṁ, nānā hoti ito gati;",
  "atk-s0513a20:517": "Asanto nirayaṁ yanti, santo saggaparāyaṇā”ti.",
  "atk-s0513a20:518_0": "Tattha duddadanti dānaṁ nāma lobhadosavasikehi apaṇḍitehi dātuṁ na sakkā, tasmā “duddada”nti",
  "atk-s0513a20:518_1": "vuccati. Taṁ dadamānānaṁ. Dukkaraṁ kamma kubbatanti tadeva dānakammaṁ sabbehi kātuṁ",
  "atk-s0513a20:518_2": "na sakkāti dukkaraṁ. Taṁ kurumānānaṁ. Asantoti apaṇḍitā bālā. Nānukubbantīti taṁ",
  "atk-s0513a20:518_3": "kammaṁ nānukaronti. Sataṁ dhammoti paṇḍitānaṁ sabhāvo. Dānaṁ sandhāyetaṁ vuttaṁ.",
  "atk-s0513a20:518_4": "Durannayoti phalasambandhavasena dujjāno, evarūpassa dānassa evarūpo phalavipāko",
  "atk-s0513a20:518_5": "hotīti duranubodho. Apica durannayoti duradhigamo, apaṇḍitehi dānaṁ datvā dānaphalaṁ",
  "atk-s0513a20:518_6": "nāma laddhuṁ na sakkātipi attho. Nānā hoti ito gatīti ito cavitvā paralokaṁ gacchantānaṁ",
  "atk-s0513a20:518_7": "paṭisandhiggahaṇaṁ nānā hoti. Asanto nirayaṁ yantīti apaṇḍitā dussīlā dānaṁ adatvā",
  "atk-s0513a20:518_8": "sīlaṁ arakkhitvā nirayaṁ gacchanti. Santo saggaparāyaṇāti paṇḍitā pana dānaṁ datvā",
  "atk-s0513a20:518_9": "sīlaṁ rakkhitvā uposathakammaṁ karitvā tīṇi sucaritāni pūretvā saggaparāyaṇā honti,",
  "atk-s0513a20:518_10": "mahantaṁ saggasukhasampattiṁ anubhavantīti.",
  "atk-s0513a20:519": "Evaṁ bodhisatto anumodanaṁ katvā cattāro vassike māse tattheva vasitvā vassātikkame himavantaṁ gantvā jhānaṁ nibbattetvā aparihīnajjhāno brahmalokūpago ahosi.",
  "atk-s0513a20:520": "Satthā imaṁ dhammadesanaṁ āharitvā jātakaṁ samodhānesi – “tadā isigaṇo buddhaparisā ahosi, gaṇasatthā pana ahameva ahosi”nti.",
  "atk-s0513a20:521": "Duddadajātakavaṇṇanā dasamā.",
  "atk-s0513a20:522": "Kalyāṇavaggo tatiyo.",
  "atk-s0513a20:523": "Tassuddānaṁ –",
  "atk-s0513a20:524": "Kalyāṇadhammaṁ daddaraṁ, makkaṭi dubbhimakkaṭaṁ;",
  "atk-s0513a20:525": "Ādiccupaṭṭhānañceva, kaḷāyamuṭṭhi tindukaṁ;",
  "atk-s0513a20:526": "Kacchapaṁ satadhammañca, duddadanti ca te dasa.",
  "atk-s0513a20:527": "4. Asadisavaggo",
  "atk-s0513a20:529": "[181] 1. Asadisajātakavaṇṇanā",
  "atk-s0513a20:530_0": "Dhanuggahoasadisoti idaṁ satthā jetavane viharanto mahābhinikkhamanaṁ ārabbha kathesi.",
  "atk-s0513a20:530_1": "Ekadivasañhi bhikkhū dhammasabhāyaṁ sannisinnā bhagavato mahānikkhamapāramiṁ vaṇṇentā",
  "atk-s0513a20:530_2": "nisīdiṁsu. Satthā āgantvā “kāya nuttha, bhikkhave, etarahi kathāya sannisinnā”ti",
  "atk-s0513a20:530_3": "pucchitvā “imāya nāmā”ti vutte “na, bhikkhave, tathāgato idāneva mahābhinikkhamanaṁ",
  "atk-s0513a20:530_4": "nikkhanto, pubbepi setacchattaṁ pahāya nikkhantoyevā”ti vatvā atītaṁ āhari.",
  "atk-s0513a20:531_0": "Atīte bārāṇasiyaṁ brahmadatte rajjaṁ kārente bodhisatto tassa aggamahesiyā kucchimhi",
  "atk-s0513a20:531_1": "paṭisandhiṁ gaṇhi, tassa sotthinā jātassa nāmaggahaṇadivase “asadisakumāro”ti nāmaṁ",
  "atk-s0513a20:531_2": "akaṁsu. Athassa ādhāvitvā paridhāvitvā vicaraṇakāle añño puññavā satto deviyā kucchimhi",
  "atk-s0513a20:531_3": "paṭisandhiṁ gaṇhi, tassa sotthinā jātassa nāmaggahaṇadivase “brahmadattakumāro”ti",
  "atk-s0513a20:531_4": "nāmaṁ akaṁsu. Tesu bodhisatto soḷasavassakāle takkasilaṁ gantvā disāpāmokkhassa ācariyassa",
  "atk-s0513a20:531_5": "santike tayo vede aṭṭhārasa ca sippāni uggaṇhitvā tesu issāsasippe asadiso hutvā",
  "atk-s0513a20:531_6": "bārāṇasiṁ paccāgami. Rājā kālaṁ karonto “asadisakumārassa rajjaṁ datvā brahmadattassa",
  "atk-s0513a20:531_7": "oparajjaṁ dethā”ti vatvā kālamakāsi. Tasmiṁ kālakate bodhisatto attano rajje dīyamāne",
  "atk-s0513a20:531_8": "“na mayhaṁ rajjenattho”ti paṭikkhipi, brahmadattaṁ rajje abhisiñciṁsu. Bodhisatto",
  "atk-s0513a20:531_9": "“mayhaṁ rajjena attho natthī”ti kiñcipi na icchi, kaniṭṭhe rajjaṁ kārente pakatiyā",
  "atk-s0513a20:531_10": "vasanākāreneva vasi. Rājapādamūlikā “asadisakumāro rajjaṁ patthetī”ti vatvā rañño",
  "atk-s0513a20:531_11": "santike bodhisattaṁ paribhindiṁsu. Sopi tesaṁ vacanaṁ gahetvā paribhinnacitto “bhātaraṁ",
  "atk-s0513a20:531_12": "me gaṇhathā”ti manusse payojesi.",
  "atk-s0513a20:532_0": "Atheko bodhisattassa atthacarako taṁ kāraṇaṁ bodhisattassa ārocesi. Bodhisatto kaniṭṭhabhātikassa",
  "atk-s0513a20:532_1": "kujjhitvā nagarā nikkhamitvā aññaṁ raṭṭhaṁ gantvā “eko dhanuggaho āgantvā rājadvāre",
  "atk-s0513a20:532_2": "ṭhito”ti rañño ārocāpesi. Rājā “kittakaṁ bhogaṁ icchasī”ti pucchi. “Ekasaṁvaccharena",
  "atk-s0513a20:532_3": "satasahassa”nti. “Sādhu āgacchatū”ti. Atha naṁ āgantvā samīpe ṭhitaṁ pucchi – “tvaṁ",
  "atk-s0513a20:532_4": "dhanaggahosī”ti? “Āma, devā”ti. “Sādhu maṁ upaṭṭhahassū”ti. So tato paṭṭhāya rājānaṁ",
  "atk-s0513a20:532_5": "upaṭṭhahi. Tassa paribbayaṁ dīyamānaṁ disvā “atibahuṁ labhatī”ti porāṇakadhanuggahā",
  "atk-s0513a20:532_6": "ujjhāyiṁsu. Athekadivasaṁ rājā uyyānaṁ gantvā maṅgalasilāpaṭṭasamīpe sāṇipākāraṁ",
  "atk-s0513a20:532_7": "parikkhipāpetvā ambarukkhamūle mahāsayane nipanno uddhaṁ olokento rukkhagge ekaṁ",
  "atk-s0513a20:532_8": "ambapiṇḍiṁ disvā “imaṁ na sakkā abhiruhitvā gaṇhitu”nti dhanuggahe pakkosāpetvā “imaṁ",
  "atk-s0513a20:532_9": "ambapiṇḍiṁ sarena chinditvā pātetuṁ sakkhissathā”ti āha. Na taṁ, deva, amhākaṁ garu,",
  "atk-s0513a20:532_10": "devena pana no bahuvāre kammaṁ diṭṭhapubbaṁ, adhunāgato dhanuggaho amhehi bahutaraṁ",
  "atk-s0513a20:532_11": "labhati, taṁ pātāpethāti.",
  "atk-s0513a20:533_0": "Rājā bodhisattaṁ pakkosāpetvā “sakkhissasi, tāta, etaṁ pātetu”nti pucchi. “Āma, mahārāja,",
  "atk-s0513a20:533_1": "ekaṁ okāsaṁ labhamāno sakkhissāmī”ti. “Katarokāsa”nti? “Tumhākaṁ sayanassa antokāsa”nti.",
  "atk-s0513a20:533_2": "Rājā sayanaṁ harāpetvā okāsaṁ kāresi. Bodhisattassa hatthe dhanu natthi, nivāsanantare",
  "atk-s0513a20:533_3": "dhanuṁ sannayhitvā vicarati, tasmā “sāṇiṁ laddhuṁ vaṭṭatī”ti āha. Rājā “sādhū”ti",
  "atk-s0513a20:533_4": "sāṇiṁ āharāpetvā parikkhipāpesi. Bodhisatto antosāṇiṁ pavisitvā uparinivatthaṁ setavatthaṁ",
  "atk-s0513a20:533_5": "haritvā ekaṁ rattapaṭaṁ nivāsetvā kacchaṁ bandhitvā ekaṁ rattapaṭaṁ udare bandhitvā",
  "atk-s0513a20:533_6": "pasibbakato sandhiyuttaṁ khaggaṁ nīharitvā vāmapasse sannayhitvā suvaṇṇakañcukaṁ",
  "atk-s0513a20:533_7": "paṭimuñcitvā cāpanāḷiṁ piṭṭhiyaṁ sannayhitvā sandhiyuttameṇḍakamahādhanuṁ ādāya pavāḷavaṇṇaṁ",
  "atk-s0513a20:533_8": "jiyaṁ āropetvā uṇhīsaṁ sīse paṭimuñcitvā tikhiṇakhurappaṁ nakhehi parivattayamāno",
  "atk-s0513a20:533_9": "sāṇiṁ dvidhā katvā pathaviṁ phāletvā alaṅkatanāgakumāro viya nikkhamitvā sarakhipanaṭṭhānaṁ",
  "atk-s0513a20:533_10": "gantvā khurappaṁ sannayhitvā rājānaṁ āha – “kiṁ, mahārāja, etaṁ ambapiṇḍiṁ uddhaṁ",
  "atk-s0513a20:533_11": "ārohanakaṇḍena pātemi, udāhu adho orohanakaṇḍenā”ti. “Tāta, bahū mayā ārohanakaṇḍena",
  "atk-s0513a20:533_12": "pātentā diṭṭhapubbā, orohanakaṇḍena pana pātentā mayā na diṭṭhapubbā, orohanakaṇḍena",
  "atk-s0513a20:533_13": "pātehī”ti. “Mahārāja, idaṁ kaṇḍaṁ dūraṁ ārohissati, yāva cātumahārājikabhavanaṁ,",
  "atk-s0513a20:533_14": "tāva gantvā sayaṁ orohissati, yāvassa orohanaṁ, tāva tumhehi adhivāsetuṁ vaṭṭatī”ti.",
  "atk-s0513a20:533_15": "Rājā “sādhū”ti sampaṭicchi.",
  "atk-s0513a20:534_0": "Atha naṁ puna āha – “mahārāja, idaṁ kaṇḍaṁ pana ārohamānaṁ ambapiṇḍivaṇṭaṁ yāvamajjhaṁ",
  "atk-s0513a20:534_1": "kantamānaṁ ārohissati, orohamānaṁ kesaggamattampi ito vā etto vā agantvā ujuññeva",
  "atk-s0513a20:534_2": "patitvā ambapiṇḍiṁ gahetvā otarissati, passa, mahārājā”ti vegaṁ janetvā kaṇḍaṁ khipi.",
  "atk-s0513a20:534_3": "Taṁ kaṇḍaṁ ambapiṇḍivaṇṭaṁ yāvamajjhaṁ kantamānaṁ abhiruhi. Bodhisatto “idāni taṁ",
  "atk-s0513a20:534_4": "kaṇḍaṁ yāva cātumahārājikabhavanaṁ gataṁ bhavissatī”ti ñatvā paṭhamaṁ khittakaṇḍato",
  "atk-s0513a20:534_5": "adhikataraṁ vegaṁ janetvā aññaṁ kaṇḍaṁ khipi, taṁ gantvā purimakaṇḍapuṅkhe paharitvā",
  "atk-s0513a20:534_6": "nivattitvā sayaṁ tāvatiṁsabhavanaṁ abhiruhi. Tattha naṁ devatā aggahesuṁ, nivattanakaṇḍassa",
  "atk-s0513a20:534_7": "vātachinnasaddo asanisaddo viya ahosi. Mahājanena “kiṁ eso saddo”ti vutte bodhisatto",
  "atk-s0513a20:534_8": "“nivattanakaṇḍassa saddo”ti vatvā attano attano sarīre kaṇḍassa patanabhāvaṁ ñatvā",
  "atk-s0513a20:534_9": "bhītatasitaṁ mahājanaṁ “mā bhāyitthā”ti samassāsetvā “kaṇḍassa bhūmiyaṁ patituṁ na",
  "atk-s0513a20:534_10": "dassāmī”ti āha. Kaṇḍaṁ otaramānaṁ kesaggamattampi ito vā etto vā agantvā ujuññeva",
  "atk-s0513a20:534_11": "patitvā ambapiṇḍiṁ chindi. Bodhisatto ambapiṇḍiyā ca kaṇḍassa ca bhūmiyaṁ patituṁ",
  "atk-s0513a20:534_12": "adatvā ākāseyeva sampaṭicchanto ekena hatthena ambapiṇḍiṁ, ekena hatthena kaṇḍaṁ",
  "atk-s0513a20:534_13": "aggahesi. Mahājano taṁ acchariyaṁ disvā “na no evarūpaṁ diṭṭhapubba”nti mahāpurisaṁ",
  "atk-s0513a20:534_14": "pasaṁsati unnadati apphoṭeti aṅguliyo vidhūnati, celukkhepasahassāni pavatteti. Rājaparisāya",
  "atk-s0513a20:534_15": "tuṭṭhapahaṭṭhāya bodhisattassa dinnadhanaṁ koṭimattaṁ ahosi. Rājāpissa dhanavassaṁ",
  "atk-s0513a20:534_16": "vassento viya bahuṁ dhanaṁ mahantañca yasaṁ adāsi.",
  "atk-s0513a20:535_0": "Evaṁ bodhisatte tena raññā sakkate garukate tattha vasante “asadisakumāro kira bārāṇasiyaṁ",
  "atk-s0513a20:535_1": "natthī”ti satta rājāno āgantvā bārāṇasinagaraṁ parivāretvā “rajjaṁ vā detu yuddhaṁ",
  "atk-s0513a20:535_2": "vā”ti rañño paṇṇaṁ pesesuṁ. Rājā maraṇabhayabhīto “kuhiṁ me bhātā vasatī”ti pucchitvā",
  "atk-s0513a20:535_3": "“ekaṁ sāmantarājānaṁ upaṭṭhahatī”ti sutvā “mama bhātike anāgacchante mayhaṁ jīvitaṁ",
  "atk-s0513a20:535_4": "natthi, gacchatha tassa mama vacanena pāde vanditvā khamāpetvā gaṇhitvā āgacchathā”ti",
  "atk-s0513a20:535_5": "dūte pāhesi. Te gantvā bodhisattassa taṁ pavattiṁ ārocesuṁ. Bodhisatto taṁ rājānaṁ",
  "atk-s0513a20:535_6": "āpucchitvā bārāṇasiṁ paccāgantvā rājānaṁ “mā bhāyī”ti samassāsetvā kaṇḍe akkharāni",
  "atk-s0513a20:535_7": "chinditvā “ahaṁ asadisakumāro āgato, aññaṁ ekakaṇḍaṁ khipanto sabbesaṁ vo jīvitaṁ",
  "atk-s0513a20:535_8": "harissāmi, jīvitena atthikā palāyantū”ti aṭṭālake ṭhatvā sattannaṁ rājūnaṁ bhuñjantānaṁ",
  "atk-s0513a20:535_9": "kañcanapātimakuleyeva kaṇḍaṁ pātesi. Te akkharāni disvā maraṇabhayabhītā sabbeva",
  "atk-s0513a20:535_10": "palāyiṁsu. Evaṁ mahāsatto khuddakamakkhikāya pivanamattampi lohitaṁ anuppādetvā satta",
  "atk-s0513a20:535_11": "rājāno palāpetvā kaniṭṭhabhātaraṁ apaloketvā kāme pahāya isipabbajjaṁ pabbajitvā",
  "atk-s0513a20:535_12": "abhiññā ca samāpattiyo ca nibbattetvā jīvitapariyosāne brahmalokūpago ahosi.",
  "atk-s0513a20:536": "Satthā “evaṁ, bhikkhave, asadisakumāro satta rājāno palāpetvā vijitasaṅgāmo isipabbajjaṁ pabbajito”ti abhisambuddho hutvā imā gāthā avoca –",
  "atk-s0513a20:537": "61.",
  "atk-s0513a20:538": "“Dhanuggaho asadiso, rājaputto mahabbalo;",
  "atk-s0513a20:539": "Dūrepātī akkhaṇavedhī, mahākāyappadālano.",
  "atk-s0513a20:540": "62.",
  "atk-s0513a20:541": "“Sabbāmitte raṇaṁ katvā, na ca kañci viheṭhayi;",
  "atk-s0513a20:542": "Bhātaraṁ sotthiṁ katvāna, saṁyamaṁ ajjhupāgamī”ti.",
  "atk-s0513a20:543_0": "Tattha asadisoti na kevalaṁ nāmeneva, balavīriyapaññāhipi asadisova. Mahabbaloti",
  "atk-s0513a20:543_1": "kāyabalenapi paññābalenapi mahabbalo. Dūrepātīti yāva cātumahārājikabhavanā tāvatiṁsabhavanā",
  "atk-s0513a20:543_2": "ca kaṇḍaṁ pesetuṁ samatthatāya dūrepātī. Akkhaṇavedhīti avirādhitavedhī. Atha vā",
  "atk-s0513a20:543_3": "akkhaṇā vuccati vijju, yāva ekā vijju niccharati, tāva tenobhāsena sattaṭṭha vāre",
  "atk-s0513a20:543_4": "kaṇḍāni gahetvā vijjhatīti akkhaṇavedhī. Mahākāyappadālanoti mahante kāye padāleti.",
  "atk-s0513a20:543_5": "Cammakāyo, dārukāyo, lohakāyo, ayokāyo, vālikakāyo, udakakāyo, phalakakāyoti ime",
  "atk-s0513a20:543_6": "satta mahākāyā nāma. Tattha añño cammakāyapadālano mahiṁsacammaṁ vinivijjhati, so",
  "atk-s0513a20:543_7": "pana satampi mahiṁsacammānaṁ vinivijjhatiyeva. Añño aṭṭhaṅgulabahalaṁ udumbarapadaraṁ,",
  "atk-s0513a20:543_8": "caturaṅgulabahalaṁ asanapadaraṁ vinivijjhati, so pana phalakasatampi ekato baddhaṁ",
  "atk-s0513a20:543_9": "vinivijjhati, tathā dvaṅgulabahalaṁ tambalohapaṭṭaṁ, aṅgulabahalaṁ ayapaṭṭaṁ. Vālikasakaṭassa",
  "atk-s0513a20:543_10": "badarasakaṭassa palālasakaṭassa vā pacchābhāgena kaṇḍaṁ pavesetvā purebhāgena atipāteti,",
  "atk-s0513a20:543_11": "pakatiyā udake catuusabhaṭṭhānaṁ kaṇḍaṁ peseti, thale aṭṭhausabhanti evaṁ imesaṁ",
  "atk-s0513a20:543_12": "sattannaṁ mahākāyānaṁ padālanato mahākāyappadālano. Sabbāmitteti sabbe amitte. Raṇaṁ",
  "atk-s0513a20:543_13": "katvāti yuddhaṁ katvā palāpesīti attho. Na ca kañci viheṭhayīti ekampi na viheṭhesi.",
  "atk-s0513a20:543_14": "Aviheṭhayantoyeva pana tehi saddhiṁ kaṇḍapesaneneva raṇaṁ katvā. Saṁyamaṁ ajjhupāgamīti",
  "atk-s0513a20:543_15": "sīlasaṁyamaṁ pabbajjaṁ upagato.",
  "atk-s0513a20:544": "Evaṁ satthā imaṁ dhammadesanaṁ āharitvā jātakaṁ samodhānesi – “tadā kaniṭṭhabhātā ānando ahosi, asadisakumāro pana ahameva ahosi”nti.",
  "atk-s0513a20:545": "Asadisajātakavaṇṇanā paṭhamā.",
  "atk-s0513a20:547": "[182] 2. Saṅgāmāvacarajātakavaṇṇanā",
  "atk-s0513a20:548_0": "Saṅgāmāvacarosūroti idaṁ satthā jetavane viharanto nandattheraṁ ārabbha kathesi.",
  "atk-s0513a20:548_1": "Satthari hi paṭhamagamanena kapilapuraṁ gantvā kaniṭṭhabhātikaṁ nandarājakumāraṁ",
  "atk-s0513a20:548_2": "pabbājetvā kapilapurā nikkhamma anupubbena sāvatthiṁ gantvā viharante āyasmā nando",
  "atk-s0513a20:548_3": "bhagavato pattaṁ ādāya tathāgatena saddhiṁ gehā nikkhamanakāle “nandakumāro kira",
  "atk-s0513a20:548_4": "satthārā saddhiṁ gacchatī”ti sutvā aḍḍhullikhitehi kesehi vātapānantarena oloketvā",
  "atk-s0513a20:548_5": "“tuvaṭaṁ kho, ayyaputta, āgaccheyyāsī”ti idaṁ janapadakalyāṇiyā vuttavacanaṁ anussaranto",
  "atk-s0513a20:548_6": "ukkaṇṭhito anabhirato uppaṇḍuppaṇḍukajāto dhamanisanthatagatto ahosi. Satthā tassa",
  "atk-s0513a20:548_7": "taṁ pavattiṁ ñatvā “yaṁnūnāhaṁ nandaṁ arahatte patiṭṭhāpeyya”nti cintetvā tassa vasanapariveṇaṁ",
  "atk-s0513a20:548_8": "gantvā paññattāsane nisinno “kacci, nanda, imasmiṁ sāsane abhiramasī”ti pucchi. “Bhante,",
  "atk-s0513a20:548_9": "janapadakalyāṇiyā paṭibaddhacitto hutvā nābhiramāmī”ti. “Himavantacārikaṁ gatapubbosi",
  "atk-s0513a20:548_10": "nandā”ti? “Na gatapubbo, bhante”ti. “Tena hi gacchāmā”ti. “Natthi me, bhante, iddhi,",
  "atk-s0513a20:548_11": "katāhaṁ gamissāmī”ti. Satthā “ahaṁ taṁ, nanda, mama iddhibalena nessāmī”ti theraṁ",
  "atk-s0513a20:548_12": "hatthe gahetvā ākāsaṁ pakkhandanto antarāmagge ekasmiṁ jhāmakhette jhāmakhāṇuke nisinnaṁ",
  "atk-s0513a20:548_13": "chinnakaṇṇanāsanaṅguṭṭhaṁ jhāmalomaṁ chinnachaviṁ cammamattaṁ lohitapaliguṇṭhitaṁ",
  "atk-s0513a20:548_14": "ekaṁ paluṭṭhamakkaṭiṁ dassesi – “passasi, nanda, etaṁ makkaṭi”nti. “Āma, bhante”ti.",
  "atk-s0513a20:548_15": "“Suṭṭhu paccakkhaṁ karohī”ti.",
  "atk-s0513a20:549_0": "Atha naṁ gahetvā saṭṭhiyojanikaṁ manosilātalaṁ, anotattadahādayo satta mahāsare,",
  "atk-s0513a20:549_1": "pañca mahānadiyo, suvaṇṇapabbatarajatapabbatamaṇipabbatapaṭimaṇḍitaṁ anekasatarāmaṇeyyakaṁ",
  "atk-s0513a20:549_2": "himavantapabbatañca dassetvā “tāvatiṁsabhavanaṁ te, nanda, diṭṭhapubba”nti pucchitvā",
  "atk-s0513a20:549_3": "“na, diṭṭhapubbaṁ, bhante”ti vutte “ehi, nanda, tāvatiṁsabhavanaṁ te dassayissāmī”ti",
  "atk-s0513a20:549_4": "tattha netvā paṇḍukambalasilāsane nisīdi. Sakko devarājā dvīsu devalokesu devasaṅghena",
  "atk-s0513a20:549_5": "saddhiṁ āgantvā vanditvā ekamantaṁ nisīdi. Aḍḍhatiyakoṭisaṅkhā tassa paricārikā pañcasatā",
  "atk-s0513a20:549_6": "kakuṭapādā devaccharāyopi āgantvā vanditvā ekamantaṁ nisīdiṁsu. Satthā āyasmantaṁ",
  "atk-s0513a20:549_7": "nandaṁ tā pañcasatā accharā kilesavasena punappunaṁ olokāpesi. “Passasi, nanda, imā",
  "atk-s0513a20:549_8": "kakuṭapādiniyo accharāyo”ti? “Āma, bhante”ti. “Kiṁ nu kho etā sobhanti, udāhu janapadakalyāṇī”ti.",
  "atk-s0513a20:549_9": "“Seyyathāpi, bhante, janapadakalyāṇiṁ upanidhāya sā paluṭṭhamakkaṭī, evameva imā",
  "atk-s0513a20:549_10": "upanidhāya janapadakalyāṇī”ti. “Idāni kiṁ karissasi nandā”ti? “Kiṁ kammaṁ katvā,",
  "atk-s0513a20:549_11": "bhante, imā accharā labhantī”ti? “Samaṇadhammaṁ katvā”ti. “Sace me, bhante, imāsaṁ",
  "atk-s0513a20:549_12": "paṭilābhatthāya bhagavā pāṭibhogo hoti, ahaṁ samaṇadhammaṁ karissāmī”ti. “Karohi,",
  "atk-s0513a20:549_13": "nanda, ahaṁ te pāṭibhogo”ti. Evaṁ thero devasaṅghassa majjhe tathāgataṁ pāṭibhogaṁ",
  "atk-s0513a20:549_14": "gahetvā “mā, bhante, atipapañcaṁ karotha, etha gacchāma, ahaṁ samaṇadhammaṁ karissāmī”ti",
  "atk-s0513a20:549_15": "āha. Satthā taṁ ādāya jetavanameva paccāgami. Thero samaṇadhammaṁ kātuṁ ārabhi.",
  "atk-s0513a20:550_0": "Satthā dhammasenāpatiṁ āmantetvā “sāriputta, mayhaṁ kaniṭṭhabhātā nando tāvatiṁsadevaloke",
  "atk-s0513a20:550_1": "devasaṅghassa majjhe devaccharānaṁ kāraṇā maṁ pāṭibhogaṁ aggahesī”ti tassa ācikkhi.",
  "atk-s0513a20:550_2": "Etenupāyena mahāmoggallānattherassa mahākassapattherassa anuruddhattherassa dhammabhaṇḍāgārikaānandattherassāti",
  "atk-s0513a20:550_3": "asītiyā mahāsāvakānaṁ yebhuyyena ca sesabhikkhūnaṁ ācikkhi. Dhammasenāpati sāriputtatthero",
  "atk-s0513a20:550_4": "nandattheraṁ upasaṅkamitvā “saccaṁ kira tvaṁ, āvuso nanda, tāvatiṁsadevaloke devasaṅghassa",
  "atk-s0513a20:550_5": "majjhe ‘devaccharā labhanto samaṇadhammaṁ karissāmī’ti dasabalaṁ pāṭibhogaṁ gaṇhī”ti",
  "atk-s0513a20:550_6": "vatvā “nanu evaṁ sante tava brahmacariyavāso mātugāmasannissito kilesasannissito,",
  "atk-s0513a20:550_7": "tassa te itthīnaṁ atthāya samaṇadhammaṁ karontassa bhatiyā kammaṁ karontena kammakārakena",
  "atk-s0513a20:550_8": "saddhiṁ kiṁ nānākaraṇa”nti theraṁ lajjāpesi nittejaṁ akāsi. Etenupāyena sabbepi asītimahāsāvakā",
  "atk-s0513a20:550_9": "avasesabhikkhū ca taṁ āyasmantaṁ nandaṁ lajjāpayiṁsu.",
  "atk-s0513a20:551_0": "So “ayuttaṁ vata me kata”nti hiriyā ca ottappena ca vīriyaṁ daḷhaṁ paggaṇhitvā vipassanaṁ",
  "atk-s0513a20:551_1": "vaḍḍhetvā arahattaṁ patvā satthāraṁ upasaṅkamitvā “ahaṁ, bhante, bhagavato paṭissavaṁ",
  "atk-s0513a20:551_2": "muñcāmī”ti āha. Satthāpi “yadā tvaṁ, nanda, arahattaṁ patto, tadāyevāhaṁ paṭissavā",
  "atk-s0513a20:551_3": "mutto”ti āha. Etamatthaṁ viditvā dhammasabhāyaṁ bhikkhū kathaṁ samuṭṭhāpesuṁ – “yāva",
  "atk-s0513a20:551_4": "ovādakkhamo cāyaṁ, āvuso, nandatthero ekovādeneva hirottappaṁ paccupaṭṭhapetvā samaṇadhammaṁ",
  "atk-s0513a20:551_5": "katvā arahattaṁ patto”ti. Satthā āgantvā “kāya nuttha, bhikkhave, etarahi kathāya",
  "atk-s0513a20:551_6": "sannisinnā”ti pucchitvā “imāya nāmā”ti vutte “na, bhikkhave, idāneva, pubbepi nando",
  "atk-s0513a20:551_7": "ovādakkhamoyevā”ti vatvā atītaṁ āhari.",
  "atk-s0513a20:552_0": "Atīte bārāṇasiyaṁ brahmadatte rajjaṁ kārente bodhisatto hatthācariyakule nibbattitvā",
  "atk-s0513a20:552_1": "vayappatto hatthācariyasippe nipphattiṁ patto ekaṁ bārāṇasirañño sapattarājānaṁ upaṭṭhāsi.",
  "atk-s0513a20:552_2": "So tassa maṅgalahatthiṁ susikkhitaṁ katvā sikkhāpesi. So rājā “bārāṇasirajjaṁ gaṇhissāmī”ti",
  "atk-s0513a20:552_3": "bodhisattaṁ gahetvā maṅgalahatthiṁ āruyha mahatiyā senāya bārāṇasiṁ gantvā parivāretvā",
  "atk-s0513a20:552_4": "“rajjaṁ vā detu yuddhaṁ vā”ti rañño paṇṇaṁ pesesi. Brahmadatto “yuddhaṁ dassāmī”ti",
  "atk-s0513a20:552_5": "pākāradvāraṭṭālakagopuresu balakāyaṁ āropetvā yuddhaṁ adāsi. Sapattarājā maṅgalahatthiṁ",
  "atk-s0513a20:552_6": "vammena chādetvā sayampi vammaṁ paṭimuñcitvā hattikkhandhavaragato tikhiṇaṁ aṅkusaṁ",
  "atk-s0513a20:552_7": "ādāya “nagaraṁ bhinditvā paccāmittaṁ jīvitakkhayaṁ pāpetvā rajjaṁ hatthagataṁ karissāmī”ti",
  "atk-s0513a20:552_8": "hatthiṁ nagarābhimukhaṁ pesesi. So uṇhakalalāni ceva yantapāsāṇe ca nānappakārāni",
  "atk-s0513a20:552_9": "ca paharaṇāni vissajjente disvā maraṇabhayabhīto upasaṅkamituṁ asakkonto paṭikkami.",
  "atk-s0513a20:552_10": "Atha naṁ hatthācariyo upasaṅkamitvā “tāta, tvaṁ sūro saṅgāmāvacaro, evarūpe ṭhāne",
  "atk-s0513a20:552_11": "paṭikkamanaṁ nāma tuyhaṁ nānucchavika”nti vatvā hatthiṁ ovadanto imā gāthā avoca –",
  "atk-s0513a20:553": "63.",
  "atk-s0513a20:554": "“Saṅgāmāvacaro sūro, balavā iti vissuto;",
  "atk-s0513a20:555": "Kiṁ nu toraṇamāsajja, paṭikkamasi kuñjara.",
  "atk-s0513a20:556": "64.",
  "atk-s0513a20:557": "“Omadda khippaṁ palighaṁ, esikāni ca abbaha;",
  "atk-s0513a20:558": "Toraṇāni ca madditvā, khippaṁ pavisa kuñjarā”ti.",
  "atk-s0513a20:559_0": "Tattha iti vissutoti, tāta, tvaṁ pavattasampahāraṁ saṅgāmaṁ madditvā avacaraṇato",
  "atk-s0513a20:559_1": "saṅgāmāvacaro, thirahadayatāya sūro, thāmasampattiyā balavāti evaṁ vissuto paññāto",
  "atk-s0513a20:559_2": "pākaṭo. Toraṇamāsajjāti nagaradvārasaṅkhātaṁ toraṇaṁ patvā. Paṭikkamasīti kiṁ nu",
  "atk-s0513a20:559_3": "kho osakkasi, kena kāraṇena nivattasīti vadati. Omaddāti avamadda adho pātaya. Esikāni",
  "atk-s0513a20:559_4": "ca abbahāti nagaradvāre soḷasaratanaṁ aṭṭharatanaṁ bhūmiyaṁ pavesetvā niccalaṁ katvā",
  "atk-s0513a20:559_5": "nikhātā esikatthambhā honti, te khippaṁ uddhara luñcāhīti āṇāpeti. Toraṇāni ca madditvāti",
  "atk-s0513a20:559_6": "nagaradvārassa piṭṭhasaṅghāṭe madditvā. Khippaṁ pavisāti sīghaṁ nagaraṁ pavisa. Kuñjarāti nāgaṁ ālapati.",
  "atk-s0513a20:560_0": "Taṁ sutvā nāgo bodhisattassa ekovādeneva nivattitvā esikatthambhe soṇḍāya paliveṭhetvā",
  "atk-s0513a20:560_1": "ahicchattakāni viya luñcitvā toraṇaṁ madditvā palighaṁ otāretvā nagaradvāraṁ bhinditvā",
  "atk-s0513a20:560_2": "nagaraṁ pavisitvā rajjaṁ gahetvā adāsi.",
  "atk-s0513a20:561": "Satthā imaṁ dhammadesanaṁ āharitvā jātakaṁ samodhānesi – “tadā hatthī nando ahosi, rājā ānando, hatthācariyo pana ahameva ahosi”nti.",
  "atk-s0513a20:562": "Saṅgāmāvacarajātakavaṇṇanā dutiyā.",
  "atk-s0513a20:564": "[183] 3. Vālodakajātakavaṇṇanā",
  "atk-s0513a20:565_0": "Vālodakaṁapparasaṁ nihīnanti idaṁ satthā jetavane viharanto pañcasate vighāsāde ārabbha",
  "atk-s0513a20:565_1": "kathesi. Sāvatthiyaṁ kira pañcasatā upāsakā gharāvāsapalibodhaṁ puttadārassa niyyādetvā",
  "atk-s0513a20:565_2": "satthu dhammadesanaṁ suṇantā ekatova vicaranti. Tesu keci sotāpannā, keci sakadāgāmino,",
  "atk-s0513a20:565_3": "keci anāgāmino, ekopi puthujjano nāma natthi, satthāraṁ nimantentāpi te upāsake antokaritvāva",
  "atk-s0513a20:565_4": "nimantenti. Tesaṁ pana dantakaṭṭhamukhodakavatthagandhamāladāyakā pañcasatā cūḷupaṭṭhākā",
  "atk-s0513a20:565_5": "vighāsādā hutvā vasanti. Te bhuttapātarāsā niddāyitvā uṭṭhāya aciravatiṁ gantvā nadītīre",
  "atk-s0513a20:565_6": "unnadantā mallayuddhaṁ yujjhanti. Te pana pañcasatā upāsakā appasaddā appanigghosā",
  "atk-s0513a20:565_7": "paṭisallānamanuyuñjanti. Satthā tesaṁ vighāsādānaṁ uccāsaddaṁ sutvā “kiṁ eso, ānanda,",
  "atk-s0513a20:565_8": "saddo”ti theraṁ pucchitvā “vighāsādasaddo, bhante”ti vutte “na kho, ānanda, ime vighāsādā",
  "atk-s0513a20:565_9": "idāneva vighāsaṁ khāditvā unnadanti, pubbepi unnadantiyeva, imepi upāsakā na idāneva",
  "atk-s0513a20:565_10": "sannisinnā, pubbepi sannisinnāyevā”ti vatvā therena yācito atītaṁ āhari.",
  "atk-s0513a20:566_0": "Atīte bārāṇasiyaṁ brahmadatte rajjaṁ kārente bodhisatto amaccakule nibbattitvā vayappatto",
  "atk-s0513a20:566_1": "rañño atthadhammānusāsako ahosi. Athekasmiṁ kāle so rājā “paccanto kupito”ti sutvā",
  "atk-s0513a20:566_2": "pañcasate sindhave kappāpetvā caturaṅginiyā senāya gantvā paccantaṁ vūpasametvā bārāṇasimeva",
  "atk-s0513a20:566_3": "paccāgantvā “sindhavā kilantā allarasameva nesaṁ muddikapānaṁ dethā”ti āṇāpesi. Sindhavā",
  "atk-s0513a20:566_4": "gandhapānaṁ pivitvā assasālaṁ gantvā attano attano ṭhānesu aṭṭhaṁsu. Tesaṁ pana dinnāvasiṭṭhakaṁ",
  "atk-s0513a20:566_5": "apparasaṁ bahukasaṭaṁ ahosi. Manussā “idaṁ kiṁ karomā”ti rājānaṁ pucchiṁsu. Rājā",
  "atk-s0513a20:566_6": "udakena madditvā makacipilotikāhi parissāvetvā “ye gadrabhā sindhavānaṁ nivāpaṁ pahiṁsu,",
  "atk-s0513a20:566_7": "tesaṁ dāpethā”ti dāpesi. Gadrabhā kasaṭaudakaṁ pivitvā mattā hutvā viravantā rājaṅgaṇe",
  "atk-s0513a20:566_8": "vicariṁsu. Rājā mahāvātapānaṁ vivaritvā rājaṅgaṇaṁ olokayamāno samīpe ṭhitaṁ bodhisattaṁ",
  "atk-s0513a20:566_9": "āmantetvā “passa, ime gadrabhā kasaṭodakaṁ pivitvā mattā hutvā viravantā uppatantā",
  "atk-s0513a20:566_10": "vicaranti, sindhavakule jātasindhavā pana gandhapānaṁ pivitvā nissaddā sannisinnā",
  "atk-s0513a20:566_11": "na uppilavanti, kiṁ nu kho kāraṇa”nti pucchanto paṭhamaṁ gāthamāha –",
  "atk-s0513a20:567": "65.",
  "atk-s0513a20:568": "“Vālodakaṁ apparasaṁ nihīnaṁ, pitvā mado jāyati gadrabhānaṁ;",
  "atk-s0513a20:569": "Imañca pitvāna rasaṁ paṇītaṁ, mado na sañjāyati sindhavāna”nti.",
  "atk-s0513a20:570_0": "Tattha vālodakanti makacivālehi parissāvitaudakaṁ. “Vāludaka”ntipi pāṭho. Nihīnanti",
  "atk-s0513a20:570_1": "nihīnarasabhāvena nihīnaṁ. Na sañjāyatīti sindhavānaṁ mado na jāyati, kiṁ nu kho kāraṇanti pucchi.",
  "atk-s0513a20:571": "Athassa kāraṇaṁ ācikkhanto bodhisatto dutiyaṁ gāthamāha –",
  "atk-s0513a20:572": "66.",
  "atk-s0513a20:573": "“Appaṁ pivitvāna nihīnajacco, so majjatī tena janinda puṭṭho;",
  "atk-s0513a20:574": "Dhorayhasīlī ca kulamhi jāto, na majjatī aggarasaṁ pivitvā”ti.",
  "atk-s0513a20:575_0": "Tattha tena janinda puṭṭhoti janinda uttamarāja yo nihīnajacco, tena nihīnajaccabhāvena",
  "atk-s0513a20:575_1": "puṭṭho majjati pamajjati. Dhorayhasīlīti dhorayhasīlo dhuravahanakaācārena sampanno",
  "atk-s0513a20:575_2": "jātisindhavo. Aggarasanti sabbapaṭhamaṁ gahitaṁ muddikarasaṁ pivitvāpi na majjati.",
  "atk-s0513a20:576": "Rājā bodhisattassa vacanaṁ sutvā gadrabhe rājaṅgaṇā nīharāpetvā tasseva ovāde ṭhito dānādīni puññāni katvā yathākammaṁ gato.",
  "atk-s0513a20:577_0": "Satthā imaṁ dhammadesanaṁ āharitvā jātakaṁ samodhānesi – “tadā pañcasatā gadrabhā",
  "atk-s0513a20:577_1": "ime vighāsādā ahesuṁ, pañcasatā sindhavā ime upāsakā, rājā ānando, paṇḍitāmacco pana ahameva ahosi”nti.",
  "atk-s0513a20:578": "Vālodakajātakavaṇṇanā tatiyā.",
  "atk-s0513a20:580": "[184] 4. Giridattajātakavaṇṇanā",
  "atk-s0513a20:581_0": "Dūsitogiridattenāti idaṁ satthā veḷuvane viharanto ekaṁ vipakkhaseviṁ bhikkhuṁ ārabbha",
  "atk-s0513a20:581_1": "kathesi. Vatthu heṭṭhā mahiḷāmukhajātake kathitameva. Satthā pana “na, bhikkhave,",
  "atk-s0513a20:581_2": "ayaṁ bhikkhu idāneva vipakkhaṁ sevati, pubbepesa vipakkhasevakoyevā”ti vatvā atītaṁ āhari.",
  "atk-s0513a20:582_0": "Atīte bārāṇasiyaṁ sāmarājā rajjaṁ kāresi. Tadā bodhisatto amaccakule nibbattitvā",
  "atk-s0513a20:582_1": "vayappatto tassa atthadhammānusāsako ahosi. Rañño pana paṇḍavo nāma maṅgalasso, tassa",
  "atk-s0513a20:582_2": "giridatto nāma assabandho, so khañjo ahosi. Asso mukharajjuke gahetvā taṁ purato",
  "atk-s0513a20:582_3": "purato gacchantaṁ disvā “maṁ esa sikkhāpetī”ti saññāya tassa anusikkhanto khañjo",
  "atk-s0513a20:582_4": "ahosi. Tassa assassa khañjabhāvaṁ rañño ārocesuṁ, rājā vejje pesesi. Te gantvā assassa",
  "atk-s0513a20:582_5": "sarīre rogaṁ apassantā “rogamassa na passāmā”ti rañño kathayiṁsu. Rājā bodhisattaṁ",
  "atk-s0513a20:582_6": "pesesi – “gaccha vayassa, ettha kāraṇaṁ jānāhī”ti. So gantvā khañjaassabandhasaṁsaggena",
  "atk-s0513a20:582_7": "tassa khañjabhūtabhāvaṁ ñatvā rañño tamatthaṁ ārocetvā “saṁsaggadosena nāma evaṁ",
  "atk-s0513a20:582_8": "hotī”ti dassento paṭhamaṁ gāthamāha –-",
  "atk-s0513a20:583": "67.",
  "atk-s0513a20:584": "“Dūsito giridattena, hayo sāmassa paṇḍavo;",
  "atk-s0513a20:585": "Porāṇaṁ pakatiṁ hitvā, tassevānuvidhiyyatī”ti.",
  "atk-s0513a20:586": "Tattha hayo sāmassāti sāmassa rañño maṅgalasso. Porāṇaṁ pakatiṁ hitvāti attano porāṇapakatiṁ siṅgārabhāvaṁ pahāya. Anuvidhiyyatīti anusikkhati.",
  "atk-s0513a20:587": "Atha naṁ rājā “idāni vayassa kiṁ kattabba”nti pucchi. Bodhisatto “sundaraṁ assabandhaṁ labhitvā yathā porāṇo bhavissatī”ti vatvā dutiyaṁ gāthamāha –",
  "atk-s0513a20:588": "68.",
  "atk-s0513a20:589": "“Sace ca tanujo poso, sikharākārakappito;",
  "atk-s0513a20:590": "Ānane naṁ gahetvāna, maṇḍale parivattaye;",
  "atk-s0513a20:591": "Khippameva pahantvāna, tassevānuvidhiyyatī”ti.",
  "atk-s0513a20:592_0": "Tattha tanujoti tassa anujo. Anurūpaṁ jāto hi anujo, tassa anujo tanujo. Idaṁ vuttaṁ",
  "atk-s0513a20:592_1": "hoti – sace hi, mahārāja, tassa siṅgārassa ācārasampannassa assassa anurūpaṁ jāto",
  "atk-s0513a20:592_2": "siṅgāro ācārasampanno poso. Sikharākārakappitoti sikharena sundarena ākārena kappitakesamassu",
  "atk-s0513a20:592_3": "taṁ assaṁ ānane gahetvā assamaṇḍale parivatteyya, khippamevesa taṁ khañjabhāvaṁ pahāya",
  "atk-s0513a20:592_4": "“ayaṁ siṅgāro ācārasampanno assagopako maṁ sikkhāpetī”ti saññāya khippameva tassa",
  "atk-s0513a20:592_5": "anuvidhiyyati anusikkhissati, pakatibhāveyeva ṭhassatīti attho. Rājā tathā kāresi,",
  "atk-s0513a20:592_6": "asso pakatibhāve patiṭṭhāsi. Rājā “tiracchānānampi nāma āsayaṁ jānissatī”ti tuṭṭhacitto",
  "atk-s0513a20:592_7": "bodhisattassa mahantaṁ yasaṁ adāsi.",
  "atk-s0513a20:593": "Satthā imaṁ dhammadesanaṁ āharitvā jātakaṁ samodhānesi – “tadā giridatto devadatto ahosi, asso vipakkhasevako bhikkhu, rājā ānando, amaccapaṇḍito pana ahameva ahosi”nti.",
  "atk-s0513a20:594": "Giridattajātakavaṇṇanā catutthā.",
  "atk-s0513a20:596": "[185] 5. Anabhiratijātakavaṇṇanā",
  "atk-s0513a20:597_0": "Yathodake āvile appasanneti idaṁ satthā jetavane viharanto aññataraṁ brāhmaṇakumāraṁ",
  "atk-s0513a20:597_1": "ārabbha kathesi. Sāvatthiyaṁ kira eko brāhmaṇakumāro tiṇṇaṁ vedānaṁ pāragū bahū khattiyakumāre",
  "atk-s0513a20:597_2": "ca brāhmaṇakumāre ca mante vācesi. So aparabhāge gharāvāsaṁ saṇṭhapetvā vatthālaṅkāradāsadāsikhettavatthugomahiṁsaputtadārādīnaṁ",
  "atk-s0513a20:597_3": "atthāya cintayamāno rāgadosamohavasiko hutvā āvilacitto ahosi, mante paṭipāṭiyā parivattetuṁ",
  "atk-s0513a20:597_4": "nāsakkhi, ito cito ca mantā na paṭibhaṁsu. So ekadivasaṁ bahuṁ gandhamālādiṁ gahetvā",
  "atk-s0513a20:597_5": "jetavanaṁ gantvā satthāraṁ pūjetvā vanditvā ekamantaṁ nisīdi. Satthā tena saddhiṁ",
  "atk-s0513a20:597_6": "paṭisanthāraṁ katvā “kiṁ, māṇava, mante vācesi, paguṇā te mantā”ti pucchi. “Pubbe",
  "atk-s0513a20:597_7": "me, bhante, mantā paguṇā ahesuṁ, gharāvāsassa pana gahitakālato paṭṭhāya cittaṁ me",
  "atk-s0513a20:597_8": "āvilaṁ jātaṁ, tena me mantā na paguṇā”ti. Atha naṁ satthā “na kho, māṇava, idāneva,",
  "atk-s0513a20:597_9": "pubbepi te cittassa anāvilakāle tava mantā paguṇā ahesuṁ, rāgādīhi pana āvilakāle",
  "atk-s0513a20:597_10": "tava mantā na paṭibhaṁsū”ti vatvā tena yācito atītaṁ āhari.",
  "atk-s0513a20:598_0": "Atīte bārāṇasiyaṁ brahmadatte rajjaṁ kārente bodhisatto brāhmaṇamahāsālakule nibbattitvā",
  "atk-s0513a20:598_1": "vayappatto takkasilāyaṁ mante uggaṇhitvā disāpāmokkho ācariyo hutvā bārāṇasiyaṁ bahū",
  "atk-s0513a20:598_2": "khattiyakumāre ca brāhmaṇakumāre ca mante vācesi. Tassa santike eko brāhmaṇamāṇavo",
  "atk-s0513a20:598_3": "tayo vede paguṇe akāsi, ekapadepi nikkaṅkho piṭṭhiācariyo hutvā mante vācesi. So",
  "atk-s0513a20:598_4": "aparena samayena gharāvāsaṁ gahetvā gharāvāsacintāya āvilacitto mante parivattetuṁ",
  "atk-s0513a20:598_5": "nāsakkhi. Atha naṁ ācariyo attano santikaṁ āgataṁ “kiṁ, māṇava, paguṇā te mantā”ti",
  "atk-s0513a20:598_6": "pucchitvā “gharāvāsagahitakālato paṭṭhāya me cittaṁ āvilaṁ jātaṁ, mante parivattetuṁ",
  "atk-s0513a20:598_7": "na sakkomī”ti vutte “tāta, āvile cittamhi paguṇāpi mantā na paṭibhanti, anāvile pana",
  "atk-s0513a20:598_8": "citte appaṭibhāṇaṁ nāma natthī”ti vatvā imā gāthā āha –",
  "atk-s0513a20:599": "69.",
  "atk-s0513a20:600": "“Yathodake āvile appasanne, na passati sippikasambukañca;",
  "atk-s0513a20:601": "Sakkharaṁ vālukaṁ macchagumbaṁ, evaṁ āvilamhi citte;",
  "atk-s0513a20:602": "Na so passati attadatthaṁ paratthaṁ.",
  "atk-s0513a20:603": "70.",
  "atk-s0513a20:604": "“Yathodake acche vippasanne, so passati sippikasambukañca;",
  "atk-s0513a20:605": "Sakkharaṁ vālukaṁ macchagumbaṁ, evaṁ anāvilamhi citte;",
  "atk-s0513a20:606": "So passati atthadatthaṁ parattha”nti.",
  "atk-s0513a20:607_0": "Tattha āvileti kaddamāluḷite. Appasanneti tāyeva āvilatāya avippasanne. Sippikasambukañcāti",
  "atk-s0513a20:607_1": "sippikañca sambukañca. Macchagumbanti macchaghaṭaṁ. Evaṁ āvilamhīti evameva rāgādīhi",
  "atk-s0513a20:607_2": "āvile citte. Attadatthaṁ paratthanti neva attadatthaṁ na paratthaṁ passatīti attho.",
  "atk-s0513a20:607_3": "So passatīti evameva anāvile citte so puriso attadatthaṁ paratthañca passatīti.",
  "atk-s0513a20:608_0": "Satthā imaṁ atītaṁ āharitvā saccāni pakāsetvā jātakaṁ samodhānesi, saccapariyosāne",
  "atk-s0513a20:608_1": "brāhmaṇakumāro sotāpattiphale patiṭṭhahi. “Tadā māṇavo ayameva māṇavo ahosi, ācariyo",
  "atk-s0513a20:608_2": "pana ahameva ahosi”nti.",
  "atk-s0513a20:609": "Anabhiratijātakavaṇṇanā pañcamā.",
  "atk-s0513a20:611": "[186] 6. Dadhivāhanajātakavaṇṇanā",
  "atk-s0513a20:612_0": "Vaṇṇagandharasūpetoti idaṁ satthā veḷuvane viharanto vipakkhaseviṁ bhikkhuṁ ārabbha",
  "atk-s0513a20:612_1": "kathesi. Vatthu heṭṭhā kathitameva. Satthā pana “bhikkhave, asādhusannivāso nāma",
  "atk-s0513a20:612_2": "pāpo anatthakaro, tattha manussabhūtānaṁ tāva pāpasannivāsassa anatthakaratāya kiṁ",
  "atk-s0513a20:612_3": "vattabbaṁ, pubbe pana asātena amadhurena nimbarukkhena saddhiṁ sannivāsamāgamma madhuraraso",
  "atk-s0513a20:612_4": "dibbarasapaṭibhāgo acetano ambarukkhopi amadhuro tittako jāto”ti vatvā atītaṁ āhari.",
  "atk-s0513a20:613_0": "Atīte bārāṇasiyaṁ brahmadatte rajjaṁ kārente kāsiraṭṭhe cattāro bhātaro brāhmaṇā",
  "atk-s0513a20:613_1": "isipabbajjaṁ pabbajitvā himavantapadese paṭipāṭiyā paṇṇasālā katvā vāsaṁ kappesuṁ.",
  "atk-s0513a20:613_2": "Tesaṁ jeṭṭhakabhātā kālaṁ katvā sakkattaṁ pāpuṇi. So taṁ kāraṇaṁ ñatvā antarantarā",
  "atk-s0513a20:613_3": "sattaṭṭhadivasaccayena tesaṁ upaṭṭhānaṁ gacchanto ekadivasaṁ jeṭṭhakatāpasaṁ vanditvā",
  "atk-s0513a20:613_4": "ekamantaṁ nisīditvā – “bhante, kena te attho”ti pucchi. Paṇḍurogo tāpaso “agginā",
  "atk-s0513a20:613_5": "me attho”ti āha. So taṁ sutvā tassa vāsipharasukaṁ adāsi. Vāsipharasuko nāma daṇḍe",
  "atk-s0513a20:613_6": "pavesanavasena vāsipi hoti pharasupi. Tāpaso “ko me imaṁ ādāya dārūni āharissatī”ti",
  "atk-s0513a20:613_7": "āha. Atha naṁ sakko evamāha – “yadā te, bhante, dārūhi attho, imaṁ pharasuṁ hatthena",
  "atk-s0513a20:613_8": "paharitvā ‘dārūni me āharitvā aggiṁ karohī’ti vadeyyāsi, dārūni āharitvā aggiṁ katvā",
  "atk-s0513a20:613_9": "dassatī”ti. Tassa vāsipharasukaṁ datvā dutiyampi upasaṅkamitvā “bhante, kena te attho”ti",
  "atk-s0513a20:613_10": "pucchi. Tassa paṇṇasālāya hatthimaggo hoti, so hatthīhi upadduto “hatthīnaṁ me vasena",
  "atk-s0513a20:613_11": "dukkhaṁ uppajjati, te palāpehī”ti āha. Sakko tassa ekaṁ bheriṁ upanāmetvā “bhante,",
  "atk-s0513a20:613_12": "imasmiṁ tale pahaṭe tumhākaṁ paccāmittā palāyissanti, imasmiṁ tale pahaṭe mettacittā",
  "atk-s0513a20:613_13": "hutvā caturaṅginiyā senāya parivāressantī”ti vatvā taṁ bheriṁ datvā kaniṭṭhassa santikaṁ",
  "atk-s0513a20:613_14": "gantvā “bhante, kena te attho”ti pucchi. Sopi paṇḍurogadhātukova, tasmā “dadhinā",
  "atk-s0513a20:613_15": "me attho”ti āha. Sakko tassa ekaṁ dadhighaṭaṁ datvā “sace tumhe icchamānā imaṁ āsiñceyyātha,",
  "atk-s0513a20:613_16": "mahānadī hutvā mahoghaṁ pavattetvā tumhākaṁ rajjaṁ gahetvā dātuṁ samatthopi bhavissatī”ti",
  "atk-s0513a20:613_17": "vatvā pakkāmi. Tato paṭṭhāya vāsipharasuko jeṭṭhabhātikassa aggiṁ karoti, itarena",
  "atk-s0513a20:613_18": "bheritale pahaṭe hatthī palāyanti, kaniṭṭho dadhiṁ paribhuñjati.",
  "atk-s0513a20:614_0": "Tasmiṁ kāle eko sūkaro ekasmiṁ purāṇagāmaṭṭhāne caranto ānubhāvasampannaṁ ekaṁ maṇikkhandhaṁ",
  "atk-s0513a20:614_1": "addasa. So taṁ maṇikkhandhaṁ mukhena ḍaṁsitvā tassānubhāvena ākāse uppatitvā samuddassa",
  "atk-s0513a20:614_2": "majjhe ekaṁ dīpakaṁ gantvā “ettha dāni mayā vasituṁ vaṭṭatī”ti otaritvā phāsukaṭṭhāne",
  "atk-s0513a20:614_3": "ekassa udumbararukkhassa heṭṭhā vāsaṁ kappesi. So ekadivasaṁ tasmiṁ rukkhamūle maṇikkhandhaṁ",
  "atk-s0513a20:614_4": "purato ṭhapetvā niddaṁ okkami. Atheko kāsiraṭṭhavāsī manusso “nirupakāro esa amhāka”nti",
  "atk-s0513a20:614_5": "mātāpitūhi gehā nikkaḍḍhito ekaṁ paṭṭanagāmaṁ gantvā nāvikānaṁ kammakāro hutvā nāvaṁ",
  "atk-s0513a20:614_6": "āruyha samuddamajjhe bhinnāya nāvāya phalake nipanno taṁ dīpakaṁ patvā phalāphalāni",
  "atk-s0513a20:614_7": "pariyesanto taṁ sūkaraṁ niddāyantaṁ disvā saṇikaṁ gantvā maṇikkhandhaṁ gaṇhitvā tassa",
  "atk-s0513a20:614_8": "ānubhāvena ākāse uppatitvā udumbararukkhe nisīditvā cintesi – “ayaṁ sūkaro imassa",
  "atk-s0513a20:614_9": "maṇikkhandhassa ānubhāvena ākāsacāriko hutvā idha vasati maññe, mayā paṭhamameva",
  "atk-s0513a20:614_10": "imaṁ sūkaraṁ māretvā maṁsaṁ khāditvā pacchā gantuṁ vaṭṭatī”ti. So ekaṁ daṇḍakaṁ bhañjitvā",
  "atk-s0513a20:614_11": "tassa sīse pāteti. Sūkaro pabujjhitvā maṇiṁ apassanto ito cito ca kampamāno vidhāvati,",
  "atk-s0513a20:614_12": "rukkhe nisinnapuriso hasi. Sūkaro olokento taṁ disvā taṁ rukkhaṁ sīsena paharitvā tattheva mato.",
  "atk-s0513a20:615_0": "So puriso otaritvā aggiṁ katvā tassa maṁsaṁ pacitvā khāditvā ākāse uppatitvā himavantamatthakena",
  "atk-s0513a20:615_1": "gacchanto assamapadaṁ disvā jeṭṭhabhātikassa tāpasassa assame otaritvā dvīhatīhaṁ",
  "atk-s0513a20:615_2": "vasitvā tāpasassa vattapaṭivattaṁ akāsi, vāsipharasukassa ānubhāvañca passi. So “imaṁ",
  "atk-s0513a20:615_3": "mayā gahetuṁ vaṭṭatī”ti maṇikkhandhassa ānubhāvaṁ tāpasassa dassetvā “bhante, imaṁ",
  "atk-s0513a20:615_4": "maṇiṁ gahetvā vāsipharasukaṁ dethā”ti āha. Tāpaso ākāsena caritukāmo taṁ gahetvā",
  "atk-s0513a20:615_5": "vāsipharasukaṁ adāsi. So taṁ gahetvā thokaṁ gantvā vāsipharasukaṁ paharitvā “vāsipharasuka",
  "atk-s0513a20:615_6": "tāpasassa sīsaṁ chinditvā maṇikkhandhaṁ me āharā”ti āha. So gantvā tāpasassa sīsaṁ",
  "atk-s0513a20:615_7": "chinditvā maṇikkhandhaṁ āhari. So vāsipharasukaṁ paṭicchannaṭṭhāne ṭhapetvā majjhimatāpasassa",
  "atk-s0513a20:615_8": "santikaṁ gantvā katipāhaṁ vasitvā bheriyā ānubhāvaṁ disvā maṇikkhandhaṁ datvā bheriṁ",
  "atk-s0513a20:615_9": "gaṇhitvā purimanayeneva tassapi sīsaṁ chindāpetvā kaniṭṭhaṁ upasaṅkamitvā dadhighaṭassa",
  "atk-s0513a20:615_10": "ānubhāvaṁ disvā maṇikkhandhaṁ datvā dadhighaṭaṁ gahetvā purimanayeneva tassa sīsaṁ",
  "atk-s0513a20:615_11": "chindāpetvā maṇikkhandhañca vāsipharasukañca bheriñca dadhighaṭañca gahetvā ākāse",
  "atk-s0513a20:615_12": "uppatitvā bārāṇasiyā avidūre ṭhatvā bārāṇasirañño “yuddhaṁ vā me detu rajjaṁ vā”ti",
  "atk-s0513a20:615_13": "ekassa purisassa hatthe paṇṇaṁ pāhesi.",
  "atk-s0513a20:616_0": "Rājā sāsanaṁ sutvāva “coraṁ gaṇhissāmī”ti nikkhami. So ekaṁ bheritalaṁ pahari, caturaṅginī",
  "atk-s0513a20:616_1": "senā parivāresi. Rañño avattharaṇabhāvaṁ ñatvā dadhighaṭaṁ vissajjesi, mahānadī pavatti.",
  "atk-s0513a20:616_2": "Mahājano dadhimhi osīditvā nikkhamituṁ nāsakkhi. Vāsipharasukaṁ paharitvā “rañño",
  "atk-s0513a20:616_3": "sīsaṁ āharā”ti āha, vāsipharasuko gantvā rañño sīsaṁ āharitvā pādamūle nikkhipi.",
  "atk-s0513a20:616_4": "Ekopi āvudhaṁ ukkhipituṁ nāsakkhi. So mahantena balena parivuto nagaraṁ pavisitvā",
  "atk-s0513a20:616_5": "abhisekaṁ kāretvā dadhivāhano nāma rājā hutvā dhammena samena rajjaṁ kāresi.",
  "atk-s0513a20:617_0": "Tassekadivasaṁ mahānadiyaṁ jālakaraṇḍake kīḷantassa kaṇṇamuṇḍadahato devaparibhogaṁ",
  "atk-s0513a20:617_1": "ekaṁ ambapakkaṁ āgantvā jāle laggi, jālaṁ ukkhipantā taṁ disvā rañño adaṁsu. Taṁ",
  "atk-s0513a20:617_2": "mahantaṁ ghaṭappamāṇaṁ parimaṇḍalaṁ suvaṇṇavaṇṇaṁ ahosi. Rājā “kissa phalaṁ nāmeta”nti",
  "atk-s0513a20:617_3": "vanacarake pucchitvā “ambaphala”nti sutvā paribhuñjitvā tassa aṭṭhiṁ attano uyyāne",
  "atk-s0513a20:617_4": "ropāpetvā khīrodakena siñcāpesi. Rukkho nibbattitvā tatiye saṁvacchare phalaṁ adāsi.",
  "atk-s0513a20:617_5": "Ambassa sakkāro mahā ahosi, khīrodakena siñcanti, gandhapañcaṅgulikaṁ denti, mālādāmāni",
  "atk-s0513a20:617_6": "parikkhipanti, gandhatelena dīpaṁ jālenti, parikkhepo panassa paṭasāṇiyā ahosi. Phalāni",
  "atk-s0513a20:617_7": "madhurāni suvaṇṇavaṇṇāni ahesuṁ. Dadhivāhanarājā aññesaṁ rājūnaṁ ambaphalaṁ pesento",
  "atk-s0513a20:617_8": "aṭṭhito rukkhanibbattanabhayena aṅkuranibbattanaṭṭhānaṁ maṇḍūkakaṇṭakena vijjhitvā",
  "atk-s0513a20:617_9": "pesesi. Tesaṁ ambaṁ khāditvā aṭṭhi ropitaṁ na sampajjati. Te “kiṁ nu kho ettha kāraṇa”nti",
  "atk-s0513a20:617_10": "pucchantā taṁ kāraṇaṁ jāniṁsu.",
  "atk-s0513a20:618_0": "Atheko rājā uyyānapālaṁ pakkositvā “dadhivāhanassa ambaphalānaṁ rasaṁ nāsetvā tittakabhāvaṁ",
  "atk-s0513a20:618_1": "kātuṁ sakkhissasī”ti pucchitvā “āma, devā”ti vutte “tena hi gacchāhī”ti sahassaṁ",
  "atk-s0513a20:618_2": "datvā pesesi. So bārāṇasiṁ gantvā “eko uyyānapālo āgato”ti rañño ārocāpetvā tena",
  "atk-s0513a20:618_3": "pakkosāpito pavisitvā rājānaṁ vanditvā “tvaṁ uyyānapālo”ti puṭṭho “āma, devā”ti vatvā",
  "atk-s0513a20:618_4": "attano ānubhāvaṁ vaṇṇesi. Rājā “gaccha amhākaṁ uyyānapālassa santike hohī”ti āha.",
  "atk-s0513a20:618_5": "Te tato paṭṭhāya dve janā uyyānaṁ paṭijagganti. Adhunāgato uyyānapālo akālapupphāni",
  "atk-s0513a20:618_6": "suṭṭhu pupphāpento akālaphalāni gaṇhāpento uyyānaṁ ramaṇīyaṁ akāsi. Rājā tassa pasīditvā",
  "atk-s0513a20:618_7": "porāṇakauyyānapālaṁ nīharitvā tasseva uyyānaṁ adāsi. So uyyānassa attano hatthagatabhāvaṁ",
  "atk-s0513a20:618_8": "ñatvā ambarukkhaṁ parivāretvā nimbe ca phaggavavalliyo ca ropesi, anupubbena nimbā",
  "atk-s0513a20:618_9": "vaḍḍhiṁsu, mūlehi mūlāni, sākhāhi ca sākhā saṁsaṭṭhā onaddhavinaddhā ahesuṁ. Tena",
  "atk-s0513a20:618_10": "asātaamadhurasaṁsaggena tāvamadhuraphalo ambo tittako jāto nimbapaṇṇasadisaraso,",
  "atk-s0513a20:618_11": "ambaphalānaṁ tittakabhāvaṁ ñatvā uyyānapālo palāyi.",
  "atk-s0513a20:619_0": "Dadhivāhano uyyānaṁ gantvā ambaphalaṁ khādanto mukhe paviṭṭhaṁ ambarasaṁ nimbakasaṭaṁ",
  "atk-s0513a20:619_1": "viya ajjhoharituṁ asakkonto kakkāretvā niṭṭhubhi. Tadā bodhisatto tassa atthadhammānusāsako",
  "atk-s0513a20:619_2": "amacco ahosi. Rājā bodhisattaṁ āmantetvā “paṇḍita, imassa rukkhassa porāṇakaparihārato",
  "atk-s0513a20:619_3": "parihīnaṁ natthi, evaṁ santepissa phalaṁ tittakaṁ jātaṁ, kiṁ nu kho kāraṇa”nti pucchanto",
  "atk-s0513a20:619_4": "paṭhamaṁ gāthamāha –",
  "atk-s0513a20:620": "71.",
  "atk-s0513a20:621": "“Vaṇṇagandharasūpeto, amboyaṁ ahuvā pure;",
  "atk-s0513a20:622": "Tameva pūjaṁ labhamāno, kenambo kaṭukapphalo”ti.",
  "atk-s0513a20:623": "Athassa kāraṇaṁ ācikkhanto bodhisatto dutiyaṁ gāthamāha –",
  "atk-s0513a20:624": "72.",
  "atk-s0513a20:625": "“Pucimandaparivāro, ambo te dadhivāhana;",
  "atk-s0513a20:626": "Mūlaṁ mūlena saṁsaṭṭhaṁ, sākhā sākhā nisevare;",
  "atk-s0513a20:627": "Asātasannivāsena, tenambo kaṭukapphalo”ti.",
  "atk-s0513a20:628_0": "Tattha pucimandaparivāroti nimbarukkhaparivāro. Sākhā sākhā nisevareti pucimandassa",
  "atk-s0513a20:628_1": "sākhāyo ambarukkhassa sākhāyo nisevanti. Asātasannivāsenāti amadhurehi pucimandehi",
  "atk-s0513a20:628_2": "saddhiṁ sannivāsena. Tenāti tena kāraṇena ayaṁ ambo kaṭukapphalo asātaphalo tittakaphalo jātoti.",
  "atk-s0513a20:629_0": "Rājā tassa vacanaṁ sutvā sabbepi pucimande ca phaggavavalliyo ca chindāpetvā mūlāni",
  "atk-s0513a20:629_1": "uddharāpetvā samantā amadhurapaṁsuṁ harāpetvā madhurapaṁsuṁ pakkhipāpetvā khīrodakasakkharodakagandhodakehi",
  "atk-s0513a20:629_2": "ambaṁ paṭijaggāpesi. So madhurasaṁsaggena puna madhurova ahosi. Rājā pakatiuyyānapālasseva",
  "atk-s0513a20:629_3": "uyyānaṁ niyyādetvā yāvatāyukaṁ ṭhatvā yathākammaṁ gato.",
  "atk-s0513a20:630": "Satthā imaṁ dhammadesanaṁ āharitvā jātakaṁ samodhānesi – “tadā ahameva paṇḍitāmacco ahosi”nti.",
  "atk-s0513a20:631": "Dadhivāhanajātakavaṇṇanā chaṭṭhā.",
  "atk-s0513a20:633": "[187] 7. Catumaṭṭhajātakavaṇṇanā",
  "atk-s0513a20:634_0": "Ucceviṭabhimāruyhāti idaṁ satthā jetavane viharanto aññataraṁ mahallakabhikkhuṁ ārabbha",
  "atk-s0513a20:634_1": "kathesi. Ekadivasaṁ kira dvīsu aggasāvakesu aññamaññaṁ pañhapucchanavissajjanakathāya",
  "atk-s0513a20:634_2": "nisinnesu eko mahallako bhikkhu tesaṁ santikaṁ gantvā tatiyo hutvā nisīditvā “bhante,",
  "atk-s0513a20:634_3": "mayampi tumhe pañhaṁ pucchissāma, tumhepi attano kaṅkhaṁ amhe pucchathā”ti āha. Therā",
  "atk-s0513a20:634_4": "taṁ jigucchitvā uṭṭhāya pakkamiṁsu. Therānaṁ dhammaṁ sotuṁ nisinnaparisā samāgamassa",
  "atk-s0513a20:634_5": "bhinnakāle satthu santikaṁ gantvā “kiṁ akāle āgatatthā”ti vutte taṁ kāraṇaṁ ārocayiṁsu.",
  "atk-s0513a20:634_6": "Satthā “na, bhikkhave, idāneva sāriputtamoggallānā etaṁ jigucchitvā akathetvā pakkamanti,",
  "atk-s0513a20:634_7": "pubbepi pakkamiṁsū”ti vatvā atītaṁ āhari.",
  "atk-s0513a20:635_0": "Atīte bārāṇasiyaṁ brahmadatte rajjaṁ kārente bodhisatto araññāyatane rukkhadevatā",
  "atk-s0513a20:635_1": "ahosi. Atha dve haṁsapotakā cittakūṭapabbatā nikkhamitvā tasmiṁ rukkhe nisīditvā",
  "atk-s0513a20:635_2": "gocarāya gantvā nivattantāpi tasmiṁyeva vissamitvā cittakūṭaṁ gacchanti. Gacchante",
  "atk-s0513a20:635_3": "gacchante kāle tesaṁ bodhisattena saddhiṁ vissāso ahosi. Gacchantā ca āgacchantā",
  "atk-s0513a20:635_4": "ca aññamaññaṁ sammoditvā dhammakathaṁ kathetvā pakkamiṁsu. Athekadivasaṁ tesu rukkhagge",
  "atk-s0513a20:635_5": "nisīditvā bodhisattena saddhiṁ kathentesu eko siṅgālo tassa rukkhassa heṭṭhā ṭhatvā",
  "atk-s0513a20:635_6": "tehi haṁsapotakehi saddhiṁ mantento paṭhamaṁ gāthamāha –",
  "atk-s0513a20:636": "73.",
  "atk-s0513a20:637": "“Ucce viṭabhimāruyha, mantayavho rahogatā;",
  "atk-s0513a20:638": "Nīce oruyha mantavho, migarājāpi sossatī”ti.",
  "atk-s0513a20:639_0": "Tattha ucce viṭabhimāruyhāti pakatiyā ca ucce imasmiṁ rukkhe uccataraṁ ekaṁ viṭapaṁ",
  "atk-s0513a20:639_1": "abhiruhitvā. Mantayavhoti mantetha kathetha. Nīce oruyhāti otaritvā nīce ṭhāne ṭhatvā",
  "atk-s0513a20:639_2": "mantetha. Migarājāpi sossatīti attānaṁ migarājānaṁ katvā āha. Haṁsapotakā jigucchitvā",
  "atk-s0513a20:639_3": "uṭṭhāya cittakūṭameva gatā.",
  "atk-s0513a20:640": "Tesaṁ gatakāle bodhisatto siṅgālassa dutiyaṁ gāthamāha –",
  "atk-s0513a20:641": "74.",
  "atk-s0513a20:642": "“Yaṁ suvaṇṇo suvaṇṇena, devo devena mantaye;",
  "atk-s0513a20:643": "Kiṁ tettha catumaṭṭhassa, bilaṁ pavisa jambukā”ti.",
  "atk-s0513a20:644_0": "Tattha suvaṇṇoti sundaravaṇṇo. Suvaṇṇenāti dutiyena haṁsapotakena. Devo devenāti",
  "atk-s0513a20:644_1": "teyeva dve deve katvā katheti. Catumaṭṭhassāti sarīrena jātiyā sarena guṇenāti imehi",
  "atk-s0513a20:644_2": "catūhi maṭṭhassa suddhassāti akkharattho. Asuddhaṁyeva pana taṁ pasaṁsāvacanena nindanto",
  "atk-s0513a20:644_3": "evamāha, catūhi lāmakassa kiṁ te ettha siṅgālassāti ayamettha adhippāyo. “Bilaṁ pavisā”ti",
  "atk-s0513a20:644_4": "idaṁ bodhisatto bheravārammaṇaṁ dassetvā taṁ palāpento āha.",
  "atk-s0513a20:645": "Satthā imaṁ dhammadesanaṁ āharitvā jātakaṁ samodhānesi – “tadā siṅgālo mahallako ahosi, dve haṁsapotakā sāriputtamoggallānā, rukkhadevatā pana ahameva ahosi”nti.",
  "atk-s0513a20:646": "Catumaṭṭhajātakavaṇṇanā sattamā.",
  "atk-s0513a20:648": "[188] 8. Sīhakotthujātakavaṇṇanā",
  "atk-s0513a20:649_0": "Sīhaṅgulī sīhanakhoti idaṁ satthā jetavane viharanto kokālikaṁ ārabbha kathesi. Ekadivasaṁ",
  "atk-s0513a20:649_1": "kira kokāliko aññesu bahussutesu dhammaṁ kathentesu sayampi kathetukāmo ahosīti sabbaṁ",
  "atk-s0513a20:649_2": "heṭṭhā vuttanayeneva vitthāretabbaṁ. Taṁ pana pavattiṁ sutvā satthā “na, bhikkhave,",
  "atk-s0513a20:649_3": "kokāliko idāneva attano saddena pākaṭo jāto, pubbepi pākaṭo ahosī”ti vatvā atītaṁ āhari.",
  "atk-s0513a20:650_0": "Atīte bārāṇasiyaṁ brahmadatte rajjaṁ kārente bodhisatto himavantapadese sīho hutvā",
  "atk-s0513a20:650_1": "ekāya siṅgāliyā saddhiṁ saṁvāsamanvāya puttaṁ paṭilabhi. So aṅgulīhi nakhehi kesarena",
  "atk-s0513a20:650_2": "vaṇṇena saṇṭhānenāti imehi ākārehi pitusadiso ahosi, saddena mātusadiso. Athekadivasaṁ",
  "atk-s0513a20:650_3": "deve vassitvā vigate sīhesu naditvā sīhakīḷaṁ kīḷantesu sopi tesaṁ antare naditukāmo",
  "atk-s0513a20:650_4": "hutvā siṅgālikaṁ nādaṁ nadi. Athassa saddaṁ sutvā sīhā tuṇhī ahesuṁ. Tassa saddaṁ",
  "atk-s0513a20:650_5": "sutvā aparo bodhisattassa sajātiputto “tāta, ayaṁ sīho vaṇṇādīhi amhehi samāno, saddo",
  "atk-s0513a20:650_6": "panassa aññādiso, ko nāmeso”ti pucchanto paṭhamaṁ gāthamāha –",
  "atk-s0513a20:651": "75.",
  "atk-s0513a20:652": "“Sīhaṅgulī sīhanakho, sīhapādapatiṭṭhito;",
  "atk-s0513a20:653": "So sīho sīhasaṅghamhi, eko nadati aññathā”ti.",
  "atk-s0513a20:654": "Tattha sīhapādapatiṭṭhitoti sīhapādeheva patiṭṭhito. Eko nadati aññathāti ekova avasesasīhehi asadisena siṅgālasaddena nadanto aññathā nadati.",
  "atk-s0513a20:655_0": "Taṁ sutvā bodhisatto “tāta, esa tava bhātā siṅgāliyā putto, rūpena mayā sadiso, saddena",
  "atk-s0513a20:655_1": "mātarā sadiso”ti vatvā siṅgāliputtaṁ āmantetvā “tāta, tvaṁ ito paṭṭhāya idha vasanto",
  "atk-s0513a20:655_2": "appasaddo vasa, sace puna nadissasi, siṅgālabhāvaṁ te jānissantī”ti ovadanto dutiyaṁ gāthamāha –",
  "atk-s0513a20:656": "76.",
  "atk-s0513a20:657": "“Mā tvaṁ nadi rājaputta, appasaddo vane vasa;",
  "atk-s0513a20:658": "Sarena kho taṁ jāneyyuṁ, na hi te pettiko saro”ti.",
  "atk-s0513a20:659": "Tattha rājaputtāti sīhassa migarañño putta. Imañca pana ovādaṁ sutvā puna so nadituṁ nāma na ussahi.",
  "atk-s0513a20:660": "Satthā imaṁ dhammadesanaṁ āharitvā jātakaṁ samodhānesi – “tadā siṅgālo kokāliko ahosi, sajātiputto rāhulo, migarājā pana ahameva ahosi”nti.",
  "atk-s0513a20:661": "Sīhakotthujātakavaṇṇanā aṭṭhamā.",
  "atk-s0513a20:663": "[189] 9. Sīhacammajātakavaṇṇanā",
  "atk-s0513a20:664": "Netaṁ sīhassa naditanti idaṁ satthā jetavane viharanto kokālikaññeva ārabbha kathesi. So imasmiṁ kāle sarabhaññaṁ bhaṇitukāmo ahosi. Satthā taṁ pavattiṁ sutvā atītaṁ āhari.",
  "atk-s0513a20:665_0": "Atīte bārāṇasiyaṁ brahmadatte rajjaṁ kārente bodhisatto kassakakule nibbattitvā vayappatto",
  "atk-s0513a20:665_1": "kasikammena jīvikaṁ kappesi. Tasmiṁ kāle eko vāṇijo gadrabhabhārakena vohāraṁ karonto",
  "atk-s0513a20:665_2": "vicarati. So gatagataṭṭhāne gadrabhassa piṭṭhito bhaṇḍikaṁ otāretvā gadrabhaṁ sīhacammena",
  "atk-s0513a20:665_3": "pārupitvā sāliyavakhettesu vissajjeti. Khettarakkhakā taṁ disvā “sīho”ti saññāya",
  "atk-s0513a20:665_4": "upasaṅkamituṁ na sakkonti. Athekadivasaṁ so vāṇijo ekasmiṁ gāmadvāre nivāsaṁ gahetvā",
  "atk-s0513a20:665_5": "pātarāsaṁ pacāpento tato gadrabhaṁ sīhacammaṁ pārupitvā yavakhette vissajjesi. Khettarakkhakā",
  "atk-s0513a20:665_6": "“sīho”ti saññāya taṁ upasaṅkamituṁ asakkontā gehaṁ gantvā ārocesuṁ. Sakalagāmavāsino",
  "atk-s0513a20:665_7": "āvudhāni gahetvā saṅkhe dhamentā bheriyo vādentā khettasamīpaṁ gantvā unnadiṁsu,",
  "atk-s0513a20:665_8": "gadrabho maraṇabhayabhīto gadrabharavaṁ ravi. Athassa gadrabhabhāvaṁ ñatvā bodhisatto",
  "atk-s0513a20:665_9": "paṭhamaṁ gāthamāha –",
  "atk-s0513a20:666": "77.",
  "atk-s0513a20:667": "“Netaṁ sīhassa naditaṁ, na byagghassa na dīpino;",
  "atk-s0513a20:668": "Pāruto sīhacammena, jammo nadati gadrabho”ti.",
  "atk-s0513a20:669": "Tattha jammoti lāmako. Gāmavāsinopi tassa gadrabhabhāvaṁ ñatvā taṁ aṭṭhīni bhañjantā pothetvā sīhacammaṁ ādāya agamaṁsu.",
  "atk-s0513a20:670": "Atha so vāṇijo āgantvā taṁ byasanabhāvappattaṁ gadrabhaṁ disvā dutiyaṁ gāthamāha –",
  "atk-s0513a20:671": "78.",
  "atk-s0513a20:672": "“Cirampi kho taṁ khādeyya, gadrabho haritaṁ yavaṁ;",
  "atk-s0513a20:673": "Pāruto sīhacammena, ravamānova dūsayī”ti.",
  "atk-s0513a20:674_0": "Tattha tanti nipātamattaṁ, ayaṁ gadrabho attano gadrabhabhāvaṁ ajānāpetvā sīhacammena",
  "atk-s0513a20:674_1": "pāruto cirampi kālaṁ haritaṁ yavaṁ khādeyyāti attho. Ravamānova dūsayīti attano pana",
  "atk-s0513a20:674_2": "gadrabharavaṁ ravamānovesa attānaṁ dūsayi, natthettha sīhacammassa dosoti. Tasmiṁ",
  "atk-s0513a20:674_3": "evaṁ kathenteyeva gadrabho tattheva nipanno mari, vāṇijopi taṁ pahāya pakkāmi.",
  "atk-s0513a20:675": "Satthā imaṁ dhammadesanaṁ āharitvā jātakaṁ samodhānesi – “tadā vāṇijo devadatto ahosi, gadrabho kokāliko, paṇḍitakassako pana ahameva ahosi”nti.",
  "atk-s0513a20:676": "Sīhacammajātakavaṇṇanā navamā.",
  "atk-s0513a20:678": "[190] 10. Sīlānisaṁsajātakavaṇṇanā",
  "atk-s0513a20:679_0": "Passasaddhāya sīlassāti idaṁ satthā jetavane viharanto ekaṁ saddhaṁ upāsakaṁ ārabbha",
  "atk-s0513a20:679_1": "kathesi. So kira saddho pasanno ariyasāvako ekadivasaṁ jetavanaṁ gacchanto sāyaṁ",
  "atk-s0513a20:679_2": "aciravatinadītīraṁ gantvā nāvike nāvaṁ tīre ṭhapetvā dhammassavanatthāya gate titthe",
  "atk-s0513a20:679_3": "nāvaṁ adisvā buddhārammaṇaṁ pītiṁ gahetvā nadiṁ otari, pādā udakamhi na osīdiṁsu.",
  "atk-s0513a20:679_4": "So pathavītale gacchanto viya vemajjhaṁ gatakāle vīciṁ passi. Athassa buddhārammaṇā",
  "atk-s0513a20:679_5": "pīti mandā jātā, pādā osīdituṁ ārabhiṁsu, so puna buddhārammaṇaṁ pītiṁ daḷhaṁ katvā",
  "atk-s0513a20:679_6": "udakapiṭṭheneva gantvā jetavanaṁ pavisitvā satthāraṁ vanditvā ekamantaṁ nisīdi. Satthā",
  "atk-s0513a20:679_7": "tena saddhiṁ paṭisanthāraṁ katvā “upāsaka, kacci maggaṁ āgacchanto appakilamathena",
  "atk-s0513a20:679_8": "āgatosī”ti pucchitvā “bhante, buddhārammaṇaṁ pītiṁ gahetvā udakapiṭṭhe patiṭṭhaṁ",
  "atk-s0513a20:679_9": "labhitvā pathaviṁ maddanto viya āgatomhī”ti vutte “na kho pana, upāsaka, tvaññeva",
  "atk-s0513a20:679_10": "buddhaguṇe anussaritvā patiṭṭhaṁ laddho, pubbepi upāsakā samuddamajjhe nāvāya bhinnāya",
  "atk-s0513a20:679_11": "buddhaguṇe anussarantā patiṭṭhaṁ labhiṁsū”ti vatvā tena yācito atītaṁ āhari.",
  "atk-s0513a20:680_0": "Atīte kassapasammāsambuddhakāle sotāpanno ariyasāvako ekena nhāpitakuṭumbikena saddhiṁ",
  "atk-s0513a20:680_1": "nāvaṁ abhiruhi, tassa nhāpitassa bhariyā “ayya, imassa sukhadukkhaṁ tava bhāro”ti",
  "atk-s0513a20:680_2": "nhāpitaṁ tassa upāsakassa hatthe nikkhipi. Atha sā nāvā sattame divase samuddamajjhe",
  "atk-s0513a20:680_3": "bhinnā, tepi dve janā ekasmiṁ phalake nipannā ekaṁ dīpakaṁ pāpuṇiṁsu. Tattha so nhāpito",
  "atk-s0513a20:680_4": "sakuṇe māretvā pacitvā khādanto upāsakassapi deti. Upāsako “alaṁ mayha”nti na khādati.",
  "atk-s0513a20:680_5": "So cintesi – “imasmiṁ ṭhāne amhākaṁ ṭhapetvā tīṇi saraṇāni aññā patiṭṭhā natthī”ti.",
  "atk-s0513a20:680_6": "So tiṇṇaṁ ratanānaṁ guṇe anussari. Athassānusarantassa tasmiṁ dīpake nibbatto nāgarājā",
  "atk-s0513a20:680_7": "attano sarīraṁ mahānāvaṁ katvā māpesi, samuddadevatā niyāmako ahosi, nāvā sattahi",
  "atk-s0513a20:680_8": "ratanehi pūrayittha, tayo kūpakā indanīlamaṇimayā ahesuṁ, suvaṇṇamayo laṅkāro, rajatamayāni",
  "atk-s0513a20:680_9": "yottāni, suvaṇṇamayāni yaṭṭhiphiyāni.",
  "atk-s0513a20:681_0": "Samuddadevatā nāvāya ṭhatvā “atthi jambudīpagamikā”ti ghosesi. Upāsako “mayaṁ gamissāmā”ti",
  "atk-s0513a20:681_1": "āha. Tena hi ehi, nāvaṁ abhiruhāti. So nāvaṁ abhiruhitvā nhāpitaṁ pakkosi, samuddadevatā",
  "atk-s0513a20:681_2": "– “tuyhaññeva labbhati, na etassā”ti āha. “Kiṁkāraṇā”ti? “Etassa sīlaguṇācāro natthi,",
  "atk-s0513a20:681_3": "taṁ kāraṇaṁ. Ahañhi tuyhaṁ nāvaṁ āhariṁ, na etassā”ti. “Hotu, ahaṁ attanā dinnadānena",
  "atk-s0513a20:681_4": "rakkhitasīlena bhāvitabhāvanāya etassa pattiṁ dammī”ti. Nhāpito “anumodāmi, sāmī”ti",
  "atk-s0513a20:681_5": "āha. Devatā “idāni gaṇhissāmī”ti tampi āropetvā ubhopi jane samuddā nikkhāmetvā nadiyā",
  "atk-s0513a20:681_6": "bārāṇasiṁ gantvā attano ānubhāvena dvinnampi tesaṁ gehe dhanaṁ patiṭṭhapetvā “paṇḍiteheva",
  "atk-s0513a20:681_7": "saddhiṁ saṁsaggo nāma kātabbo. Sace hi imassa nhāpitassa iminā upāsakena saddhiṁ",
  "atk-s0513a20:681_8": "saṁsaggo nābhavissa, samuddamajjheyeva nassissā”ti paṇḍitasaṁsaggaguṇaṁ kathayamānā imā gāthā avoca –",
  "atk-s0513a20:682": "79.",
  "atk-s0513a20:683": "“Passa saddhāya sīlassa, cāgassa ca ayaṁ phalaṁ;",
  "atk-s0513a20:684": "Nāgo nāvāya vaṇṇena, saddhaṁ vahatupāsakaṁ.",
  "atk-s0513a20:685": "80.",
  "atk-s0513a20:686": "“Sabbhireva samāsetha, sabbhi kubbetha santhavaṁ;",
  "atk-s0513a20:687": "Satañhi sannivāsena, sotthiṁ gacchati nhāpito”ti.",
  "atk-s0513a20:688_0": "Tattha passāti kañci aniyametvā passathāti ālapati. Saddhāyāti lokiyalokuttarāya",
  "atk-s0513a20:688_1": "saddhāya. Sīlepi eseva nayo. Cāgassāti deyyadhammapariccāgassa ceva kilesapariccāgassa",
  "atk-s0513a20:688_2": "ca. Ayaṁ phalanti idaṁ phalaṁ, guṇaṁ ānisaṁsanti attho. Atha vā cāgassa ca phalaṁ",
  "atk-s0513a20:688_3": "passa, ayaṁ nāgo nāvāya vaṇṇenāti evampettha attho daṭṭhabbo. Nāvāya vaṇṇenāti nāvāya",
  "atk-s0513a20:688_4": "saṇṭhānena. Saddhanti tīsu ratanesu patiṭṭhitasaddhaṁ. Sabbhirevāti paṇḍitehiyeva.",
  "atk-s0513a20:688_5": "Samāsethāti ekato āvaseyya, upavaseyyāti attho. Kubbethāti kareyya. Santhavanti mittasanthavaṁ.",
  "atk-s0513a20:688_6": "Taṇhāsanthavo pana kenacipi saddhiṁ na kātabbo. Nhāpitoti nhāpitakuṭumbiko. “Nahāpito”tipi pāṭho.",
  "atk-s0513a20:689": "Evaṁ samuddadevatā ākāse ṭhatvā dhammaṁ desetvā ovaditvā nāgarājānaṁ gaṇhitvā attano vimānameva agamāsi.",
  "atk-s0513a20:690_0": "Satthā imaṁ dhammadesanaṁ āharitvā saccāni pakāsetvā jātakaṁ samodhānesi – saccapariyosāne",
  "atk-s0513a20:690_1": "upāsako sakadāgāmiphale patiṭṭhahi. “Tadā sotāpannaupāsako parinibbāyi, nāgarājā",
  "atk-s0513a20:690_2": "sāriputto ahosi, samuddadevatā pana ahameva ahosi”nti.",
  "atk-s0513a20:691": "Sīlānisaṁsajātakavaṇṇanā dasamā.",
  "atk-s0513a20:692": "Asadisavaggo catuttho.",
  "atk-s0513a20:693": "Tassuddānaṁ –",
  "atk-s0513a20:694": "Asadisañca saṅgāmaṁ, vālodakaṁ giridattaṁ;",
  "atk-s0513a20:695": "Nabhirati dadhivāhaṁ, catumaṭṭhaṁ sīhakoṭṭhaṁ;",
  "atk-s0513a20:696": "Sīhacammaṁ sīlānisaṁsaṁ.",
  "atk-s0513a20:697": "5. Ruhakavaggo",
  "atk-s0513a20:699": "[191] 1. Ruhakajātakavaṇṇanā",
  "atk-s0513a20:700_0": "Apiruhaka chinnāpīti idaṁ satthā jetavane viharanto purāṇadutiyikāpalobhanaṁ ārabbha",
  "atk-s0513a20:700_1": "kathesi. Vatthu aṭṭhakanipāte indriyajātake āvibhavissati. Satthā pana taṁ bhikkhuṁ",
  "atk-s0513a20:700_2": "“ayaṁ te bhikkhu itthī anatthakārikā, pubbepi te esā sarājikāya parisāya majjhe lajjāpetvā",
  "atk-s0513a20:700_3": "gehā nikkhamanākāraṁ kāresī”ti vatvā tena yācito atītaṁ āhari.",
  "atk-s0513a20:701_0": "Atīte bārāṇasiyaṁ brahmadatte rajjaṁ kārente bodhisatto tassa aggamahesiyā kucchimhi",
  "atk-s0513a20:701_1": "nibbattitvā vayappatto pitu accayena rajje patiṭṭhāya dhammena rajjaṁ kāresi. Tassa",
  "atk-s0513a20:701_2": "ruhako nāma purohito ahosi, tassa purāṇī nāma brāhmaṇī bhariyā. Rājā brāhmaṇassa",
  "atk-s0513a20:701_3": "assabhaṇḍakena alaṅkaritvā assaṁ adāsi. So taṁ assaṁ āruyha rañño upaṭṭhānaṁ gacchati.",
  "atk-s0513a20:701_4": "Atha naṁ alaṅkataassassa piṭṭhe nisīditvā gacchantaṁ āgacchantañca disvā tahiṁ tahiṁ",
  "atk-s0513a20:701_5": "ṭhitā manussā “aho assassa rūpaṁ, aho asso sobhatī”ti assameva pasaṁsanti. So gehaṁ",
  "atk-s0513a20:701_6": "āgantvā pāsādaṁ abhiruyha bhariyaṁ āmantesi – “bhadde, amhākaṁ asso ativiya sobhati,",
  "atk-s0513a20:701_7": "ubhosu passesu ṭhitā manussā amhākaṁ assameva vaṇṇentī”ti. Sā pana brāhmaṇī thokaṁ",
  "atk-s0513a20:701_8": "chinnikā dhuttikadhātukā, tena naṁ evamāha – “ayya, tvaṁ assassa sobhanakāraṇaṁ na",
  "atk-s0513a20:701_9": "jānāsi, ayaṁ asso attano alaṅkataṁ assabhaṇḍakaṁ nissāya sobhati, sace tvampi asso",
  "atk-s0513a20:701_10": "viya sobhitukāmo assabhaṇḍakaṁ piḷandhitvā antaravīthiṁ oruyha asso viya pāde koṭṭayamāno",
  "atk-s0513a20:701_11": "gantvā rājānaṁ passa, rājāpi taṁ vaṇṇayissati, manussāpi taññeva vaṇṇayissantī”ti.",
  "atk-s0513a20:702_0": "So ummattakajātiko brāhmaṇo tassā vacanaṁ sutvā “iminā nāma kāraṇena sā maṁ vadatī”ti",
  "atk-s0513a20:702_1": "ajānitvā tathāsaññī hutvā tathā akāsi. Ye ye passanti, te te parihāsaṁ karontā “sobhati",
  "atk-s0513a20:702_2": "ācariyo”ti vadiṁsu. Rājā pana naṁ “kiṁ, ācariya, pittaṁ te kupitaṁ, ummattakosi jāto”tiādīni",
  "atk-s0513a20:702_3": "vatvā lajjāpesi. Tasmiṁ kāle brāhmaṇo “ayuttaṁ mayā kata”nti lajjito brāhmaṇiyā kujjhitvā",
  "atk-s0513a20:702_4": "“tāyamhi sarājikāya parisāya antare lajjāpito, pothetvā taṁ nikkaḍḍhissāmī”ti gehaṁ",
  "atk-s0513a20:702_5": "agamāsi. Dhuttikabrāhmaṇī tassa kujjhitvā āgamanabhāvaṁ ñatvā puretaraññeva cūḷadvārena",
  "atk-s0513a20:702_6": "nikkhamitvā rājanivesanaṁ gantvā catūhapañcāhaṁ tattheva ahosi. Rājā taṁ kāraṇaṁ",
  "atk-s0513a20:702_7": "ñatvā purohitaṁ pakkosāpetvā “ācariya, mātugāmassa nāma doso hotiyeva, brāhmaṇiyā",
  "atk-s0513a20:702_8": "khamituṁ vaṭṭatī”ti khamāpanatthāya paṭhamaṁ gāthamāha –",
  "atk-s0513a20:703": "81.",
  "atk-s0513a20:704": "“Api ruhaka chinnāpi, jiyā sandhīyate puna;",
  "atk-s0513a20:705": "Sandhīyassu purāṇiyā, mā kodhassa vasaṁ gamī”ti.",
  "atk-s0513a20:706": "Tatrāyaṁ saṅkhepattho – bho ruhaka, nanu chinnāpi dhanujiyā puna sandhīyati ghaṭīyati, evameva tvampi purāṇiyā saddhiṁ sandhīyassu, kodhassa vasaṁ mā gamīti.",
  "atk-s0513a20:707": "Taṁ sutvā ruhako dutiyaṁ gāthamāha –",
  "atk-s0513a20:708": "82.",
  "atk-s0513a20:709": "“Vijjamānesu vākesu, vijjamānesu kārisu;",
  "atk-s0513a20:710": "Aññaṁ jiyaṁ karissāmi, alaññeva purāṇiyā”ti.",
  "atk-s0513a20:711_0": "Tassattho – mahārāja, dhanukāramuduvākesu ca jiyakārakesu ca manussesu vijjamānesu",
  "atk-s0513a20:711_1": "aññaṁ jiyaṁ karissāmi, imāya chinnāya purāṇiyā jiyāya alaṁ, natthi me koci atthoti.",
  "atk-s0513a20:711_2": "Evañca pana vatvā taṁ nīharitvā aññaṁ brāhmaṇiṁ ānesi.",
  "atk-s0513a20:712_0": "Satthā imaṁ dhammadesanaṁ āharitvā saccāni pakāsetvā jātakaṁ samodhānesi – saccapariyosāne",
  "atk-s0513a20:712_1": "ukkaṇṭhitabhikkhu sotāpattiphale patiṭṭhahi. “Tadā, brāhmaṇī, purāṇadutiyikā ahosi,",
  "atk-s0513a20:712_2": "ruhako ukkaṇṭhitabhikkhu, bārāṇasirājā pana ahameva ahosi”nti.",
  "atk-s0513a20:713": "Ruhakajātakavaṇṇanā paṭhamā.",
  "atk-s0513a20:715": "[192] 2. Sirikāḷakaṇṇijātakavaṇṇanā",
  "atk-s0513a20:716": "Itthīsiyā rūpavatīti idaṁ sirikāḷakaṇṇijātakaṁ mahāumaṅgajātake āvibhavissati.",
  "atk-s0513a20:717": "Sirikāḷakaṇṇijātakavaṇṇanā dutiyā.",
  "atk-s0513a20:719": "[193] 3. Cūḷapadumajātakavaṇṇanā",
  "atk-s0513a20:720_0": "Ayameva sā ahamapi so anaññoti idaṁ satthā jetavane viharanto ukkaṇṭhitabhikkhuṁ",
  "atk-s0513a20:720_1": "ārabbha kathesi. Vatthu ummādantījātake āvibhavissati. So pana bhikkhu satthārā “saccaṁ",
  "atk-s0513a20:720_2": "kira tvaṁ, bhikkhu, ukkaṇṭhito”ti vutte “saccaṁ, bhagavā”ti vatvā “kena pana tvaṁ",
  "atk-s0513a20:720_3": "ukkaṇṭhāpito”ti vutte “ahaṁ, bhante, ekaṁ alaṅkatapaṭiyattaṁ mātugāmaṁ disvā kilesānuvattako",
  "atk-s0513a20:720_4": "hutvā ukkaṇṭhitomhī”ti āha. Atha naṁ satthā “bhikkhu, mātugāmo nāma akataññū mittadubbhī",
  "atk-s0513a20:720_5": "bahumāyā, porāṇakapaṇḍitāpi attano dakkhiṇajāṇulohitaṁ pāyetvā yāvajīvitadānampi",
  "atk-s0513a20:720_6": "datvā mātugāmassa cittaṁ na labhiṁsū”ti vatvā atītaṁ āhari.",
  "atk-s0513a20:721_0": "Atīte bārāṇasiyaṁ brahmadatte rajjaṁ kārente bodhisatto tassa aggamahesiyā kucchimhi",
  "atk-s0513a20:721_1": "nibbatti, nāmaggahaṇadivase cassa “padumakumāro”ti nāmaṁ akaṁsu. Tassa aparena cha",
  "atk-s0513a20:721_2": "kaniṭṭhabhātikā ahesuṁ. Te sattapi janā anupubbena vuḍḍhippattā gharāvāsaṁ gahetvā",
  "atk-s0513a20:721_3": "rañño sahāyā viya vicaranti. Athekadivasaṁ rājā rājaṅgaṇaṁ olokento ṭhito te mahāparivārena",
  "atk-s0513a20:721_4": "rājupaṭṭhānaṁ āgacchante disvā “ime maṁ vadhitvā rajjampi gaṇheyyu”nti āsaṅkaṁ uppādetvā",
  "atk-s0513a20:721_5": "te pakkosāpetvā – “tātā, tumhe imasmiṁ nagare vasituṁ na labhatha, aññattha gantvā",
  "atk-s0513a20:721_6": "mama accayena āgantvā kulasantakaṁ rajjaṁ gaṇhathā”ti āha. Te pitu vacanaṁ sampaṭicchitvā",
  "atk-s0513a20:721_7": "roditvā kanditvā attano attano gharāni gantvā pajāpatiyo ādāya “yattha vā tattha",
  "atk-s0513a20:721_8": "vā gantvā jīvissāmā”ti nagarā nikkhamitvā maggaṁ gacchantā ekaṁ kantāraṁ patvā annapānaṁ",
  "atk-s0513a20:721_9": "alabhamānā khudaṁ adhivāsetuṁ asakkontā “mayaṁ jīvamānā itthiyo labhissāmā”ti kaniṭṭhassa",
  "atk-s0513a20:721_10": "bhariyaṁ māretvā terasa koṭṭhāse katvā maṁsaṁ khādiṁsu. Bodhisatto attano ca bhariyāya",
  "atk-s0513a20:721_11": "ca laddhakoṭṭhāsesu ekaṁ ṭhapetvā ekaṁ dvepi khādiṁsu. Evaṁ cha divase cha itthiyo",
  "atk-s0513a20:721_12": "māretvā maṁsaṁ khādiṁsu.",
  "atk-s0513a20:722_0": "Bodhisatto pana divase divase ekekaṁ ṭhapetvā cha koṭṭhāse ṭhapesi. Sattame divase",
  "atk-s0513a20:722_1": "“bodhisattassa bhariyaṁ māressāmā”ti vutte bodhisatto te cha koṭṭhāse tesaṁ datvā",
  "atk-s0513a20:722_2": "“ajja tāva ime cha koṭṭhāse khādatha, sve jānissāmā”ti vatvā tesaṁ maṁsaṁ khāditvā",
  "atk-s0513a20:722_3": "niddāyanakāle bhariyaṁ gahetvā palāyi. Sā thokaṁ gantvā “gantuṁ na sakkomi, sāmī”ti",
  "atk-s0513a20:722_4": "āha. Atha naṁ bodhisatto khandhenādāya aruṇuggamanavelāya kantārā nikkhami. Sā sūriye",
  "atk-s0513a20:722_5": "uggate “pipāsitāmhi, sāmī”ti āha. Bodhisatto “udakaṁ natthi, bhadde”ti vatvā punappunaṁ",
  "atk-s0513a20:722_6": "kathite khaggena dakkhiṇajāṇukaṁ paharitvā – “bhadde, pānīyaṁ natthi, idaṁ pana me",
  "atk-s0513a20:722_7": "dakkhiṇajāṇulohitaṁ pivamānā nisīdāhī”ti āha. Sā tathā akāsi. Te anupubbena mahāgaṅgaṁ",
  "atk-s0513a20:722_8": "patvā pivitvā ca nhatvā ca phalāphalaṁ khāditvā phāsukaṭṭhāne vissamitvā ekasmiṁ",
  "atk-s0513a20:722_9": "gaṅgānivattane assamapadaṁ māpetvā vāsaṁ kappesuṁ.",
  "atk-s0513a20:723_0": "Athekadivasaṁ uparigaṅgāya rājāparādhikaṁ coraṁ hatthapāde ca kaṇṇanāsañca chinditvā",
  "atk-s0513a20:723_1": "ekasmiṁ ambaṇake nipajjāpetvā mahāgaṅgāya pavāhesuṁ. So mahantaṁ aṭṭassaraṁ karonto",
  "atk-s0513a20:723_2": "taṁ ṭhānaṁ pāpuṇi. Bodhisatto tassa karuṇaṁ paridevitasaddaṁ sutvā “dukkhappatto",
  "atk-s0513a20:723_3": "satto mayi ṭhite mā nassī”ti gaṅgātīraṁ gantvā taṁ uttāretvā assamapadaṁ ānetvā kāsāvadhovanalepanādīhi",
  "atk-s0513a20:723_4": "vaṇapaṭikammaṁ akāsi. Bhariyā panassa “evarūpaṁ nāma dussīlaṁ kuṇṭhaṁ gaṅgāya āvāhetvā",
  "atk-s0513a20:723_5": "paṭijagganto vicaratī”ti vatvā taṁ kuṇṭhaṁ jigucchamānā niṭṭhubhantī vicarati. Bodhisatto",
  "atk-s0513a20:723_6": "tassa vaṇesu saṁviruḷhesu bhariyāya saddhiṁ taṁ assamapadeyeva ṭhapetvā aṭavito phalāphalāni",
  "atk-s0513a20:723_7": "āharitvā tañca bhariyañca posesi. Tesu evaṁ vasantesu sā itthī etasmiṁ kuṇṭhe paṭibaddhacittā",
  "atk-s0513a20:723_8": "hutvā tena saddhiṁ anācāraṁ caritvā ekenupāyena bodhisattaṁ māretukāmā hutvā evamāha",
  "atk-s0513a20:723_9": "– “sāmi, ahaṁ tumhākaṁ aṁse nisīditvā kantārā nikkhamamānā ekaṁ pabbataṁ oloketvā",
  "atk-s0513a20:723_10": "ayye pabbatamhi nibbattadevate ‘sace ahaṁ sāmikena saddhiṁ arogā jīvitaṁ labhissāmi,",
  "atk-s0513a20:723_11": "balikammaṁ te karissāmī’ti āyāciṁ, sā maṁ idāni uttāseti, karomassā balikamma”nti.",
  "atk-s0513a20:723_12": "Bodhisatto taṁ māyaṁ ajānanto “sādhū”ti sampaṭicchitvā balikammaṁ sajjetvā tāya balibhājanaṁ",
  "atk-s0513a20:723_13": "gāhāpetvā pabbatamatthakaṁ abhiruhi. Atha naṁ sā evamāha – “sāmi, devatāyapi tvaññeva",
  "atk-s0513a20:723_14": "uttamadevatā, paṭhamaṁ tāva taṁ vanapupphehi pūjetvā padakkhiṇaṁ katvā vanditvā pacchā",
  "atk-s0513a20:723_15": "devatāya balikammaṁ karissāmī”ti. Sā bodhisattaṁ papātābhimukhaṁ ṭhapetvā vanapupphehi",
  "atk-s0513a20:723_16": "pūjetvā padakkhiṇaṁ katvā vanditukāmā viya hutvā piṭṭhipasse ṭhatvā piṭṭhiyaṁ paharitvā",
  "atk-s0513a20:723_17": "papāte pātetvā “diṭṭhā me paccāmittassa piṭṭhī”ti tuṭṭhamānasā pabbatā orohitvā kuṇṭhassa santikaṁ agamāsi.",
  "atk-s0513a20:724_0": "Bodhisattopi papātānusārena pabbatā patanto udumbararukkhamatthake ekasmiṁ akaṇṭake",
  "atk-s0513a20:724_1": "pattasañchanne gumbe laggi, heṭṭhāpabbataṁ pana orohituṁ na sakkā. So udumbaraphalāni",
  "atk-s0513a20:724_2": "khāditvā sākhantare nisīdi. Atheko mahāsarīro godharājā heṭṭhāpabbatapādato abhiruhitvā",
  "atk-s0513a20:724_3": "tasmiṁ udumbaraphalāni khādati. So taṁ divasaṁ bodhisattaṁ disvā palāyi, punadivase",
  "atk-s0513a20:724_4": "āgantvā ekasmiṁ passe phalāni khāditvā pakkāmi. So evaṁ punappunaṁ āgacchanto bodhisattena",
  "atk-s0513a20:724_5": "saddhiṁ vissāsaṁ āpajjitvā “tvaṁ imaṁ ṭhānaṁ kena kāraṇena āgatosī”ti pucchitvā “iminā",
  "atk-s0513a20:724_6": "nāma kāraṇenā”ti vutte “tena hi mā bhāyī”ti vatvā bodhisattaṁ attano piṭṭhiyaṁ nipajjāpetvā",
  "atk-s0513a20:724_7": "otāretvā araññato nikkhamitvā mahāmagge ṭhapetvā “tvaṁ iminā maggena gacchāhī”ti",
  "atk-s0513a20:724_8": "uyyojetvā araññameva pāvisi. Bodhisatto ekaṁ gāmakaṁ gantvā tattheva vasanto pitu",
  "atk-s0513a20:724_9": "kālakatabhāvaṁ sutvā bārāṇasiṁ gantvā kulasantake rajje patiṭṭhāya padumarājā nāma",
  "atk-s0513a20:724_10": "hutvā dasa rājadhamme akopetvā dhammena rajjaṁ kārento catūsu nagaradvāresu nagaramajjhe",
  "atk-s0513a20:724_11": "nivesanadvāreti cha dānasālāyo kāretvā devasikaṁ cha satasahassāni vissajjetvā dānaṁ adāsi.",
  "atk-s0513a20:725_0": "Sāpi kho itthī taṁ kuṇṭhaṁ khandhe nisīdāpetvā araññā nikkhamitvā manussapathe bhikkhaṁ",
  "atk-s0513a20:725_1": "caramānā yāgubhattaṁ saṁharitvā taṁ kuṇṭhaṁ posesi. Manussā “ayaṁ te kiṁ hotī”ti",
  "atk-s0513a20:725_2": "pucchiyamānā “ahaṁ etassa mātuladhītā, pitucchāputto me eso, etasseva maṁ adaṁsu,",
  "atk-s0513a20:725_3": "sāhaṁ vajjhappattampi attano sāmikaṁ ukkhipitvā pariharantī bhikkhaṁ caritvā posemī”ti.",
  "atk-s0513a20:725_4": "Manussā “ayaṁ patibbatā”ti tato paṭṭhāya bahutaraṁ yāgubhattaṁ adaṁsu. Apare pana",
  "atk-s0513a20:725_5": "janā evamāhaṁsu – “tvaṁ mā evaṁ vicari, padumarājā bārāṇasiyaṁ rajjaṁ kāreti, sakalajambudīpaṁ",
  "atk-s0513a20:725_6": "saṅkhobhetvā dānaṁ deti, so taṁ disvā tussissati, tuṭṭho te bahuṁ dhanaṁ dassati,",
  "atk-s0513a20:725_7": "tava sāmikaṁ idheva nisīdāpetvā gacchā”ti thiraṁ katvā vettapacchiṁ adaṁsu. Sā anācārā",
  "atk-s0513a20:725_8": "taṁ kuṇṭhaṁ vettapacchiyaṁ nisīdāpetvā pacchiṁ ukkhipitvā bārāṇasiṁ gantvā dānasālāsu",
  "atk-s0513a20:725_9": "bhuñjamānā vicarati. Bodhisatto alaṅkatahatthikkhandhavaragato dānaggaṁ gantvā aṭṭhannaṁ",
  "atk-s0513a20:725_10": "vā dasannaṁ vā sahatthā dānaṁ datvā puna gehaṁ gacchati. Sā anācārā taṁ kuṇṭhaṁ pacchiyaṁ",
  "atk-s0513a20:725_11": "nisīdāpetvā pacchiṁ ukkhipitvā tassa gamanamagge aṭṭhāsi.",
  "atk-s0513a20:726_0": "Rājā disvā “kiṁ eta”nti pucchi. “Ekā, deva, patibbatā”ti. Atha naṁ pakkosāpetvā sañjānitvā",
  "atk-s0513a20:726_1": "kuṇṭhaṁ pacchiyā nīharāpetvā “ayaṁ te kiṁ hotī”ti pucchi. Sā “pitucchāputto me, deva,",
  "atk-s0513a20:726_2": "kuladattiko sāmiko”ti āha. Manussā taṁ antaraṁ ajānantā “aho patibbatā”tiādīni vatvā",
  "atk-s0513a20:726_3": "taṁ anācāritthiṁ vaṇṇayiṁsu. Puna rājā “ayaṁ te kuṇṭho kuladattiko sāmiko”ti pucchi.",
  "atk-s0513a20:726_4": "Sā rājānaṁ asañjānantī “āma, devā”ti sūrā hutvā kathesi. Atha naṁ rājā “kiṁ esa bārāṇasirañño",
  "atk-s0513a20:726_5": "putto, nanu tvaṁ padumakumārassa bhariyā asukarañño dhītā, asukā nāma mama jāṇulohitaṁ",
  "atk-s0513a20:726_6": "pivitvā imasmiṁ kuṇṭhe paṭibaddhacittā maṁ papāte pātesi. Sā idāni tvaṁ nalāṭena",
  "atk-s0513a20:726_7": "maccuṁ gahetvā maṁ ‘mato’ti maññamānā imaṁ ṭhānaṁ āgatā, nanu ahaṁ jīvāmī”ti vatvā",
  "atk-s0513a20:726_8": "amacce āmantetvā “bho, amaccā nanu cāhaṁ tumhehi puṭṭho evaṁ kathesiṁ ‘mama kaniṭṭhabhātikā",
  "atk-s0513a20:726_9": "cha itthiyo māretvā maṁsaṁ khādiṁsu, ahaṁ pana mayhaṁ bhariyaṁ arogaṁ katvā gaṅgātīraṁ",
  "atk-s0513a20:726_10": "netvā assamapade vasanto ekaṁ vajjhappattaṁ kuṇṭhaṁ uttāretvā paṭijaggiṁ. Sā itthī",
  "atk-s0513a20:726_11": "etasmiṁ paṭibaddhacittā maṁ pabbatapāde pātesi. Ahaṁ attano mettacittatāya jīvitaṁ",
  "atk-s0513a20:726_12": "labhi’nti. Yāya ahaṁ pabbatā pātito, na sā aññā, esā dussīlā, sopi vajjhappatto kuṇṭho",
  "atk-s0513a20:726_13": "na añño, ayamevā”ti vatvā imā gāthā avoca –",
  "atk-s0513a20:727": "85.",
  "atk-s0513a20:728": "“Ayameva sā ahamapi so anañño, ayameva so hatthacchinno anañño;",
  "atk-s0513a20:729": "Yamāha ‘komārapatī mama’nti, vajjhitthiyo natthi itthīsu saccaṁ.",
  "atk-s0513a20:730": "86.",
  "atk-s0513a20:731": "“Imañca jammaṁ musalena hantvā, luddaṁ chavaṁ paradārūpaseviṁ;",
  "atk-s0513a20:732": "Imissā ca naṁ pāpapatibbatāya, jīvantiyā chindatha kaṇṇanāsa”nti.",
  "atk-s0513a20:733_0": "Tattha yamāha komārapatī mamanti yaṁ esā “ayaṁ me, komārapati, kuladattiko sāmiko”ti",
  "atk-s0513a20:733_1": "āha, ayameva so, na añño. “Yamāhu, komārapatī”tipi pāṭho. Ayameva hi potthakesu likhito,",
  "atk-s0513a20:733_2": "tassāpi ayamevattho, vacanavipallāso panettha veditabbo. Yañhi raññā vuttaṁ, tadeva",
  "atk-s0513a20:733_3": "idha āgataṁ. Vajjhitthiyoti itthiyo nāma vajjhā vadhitabbā eva. Natthi itthīsu saccanti",
  "atk-s0513a20:733_4": "etāsu sabhāvo nāmeko natthi. “Imañca jamma”ntiādi dvinnampi tesaṁ daṇḍāṇāpanavasena",
  "atk-s0513a20:733_5": "vuttaṁ. Tattha jammanti lāmakaṁ. Musalena hantvāti musalena hanitvā pothetvā aṭṭhīni",
  "atk-s0513a20:733_6": "bhañjitvā cuṇṇavicuṇṇaṁ katvā. Luddanti dāruṇaṁ. Chavanti guṇābhāvena nijjīvaṁ matasadisaṁ.",
  "atk-s0513a20:733_7": "Imissāca nanti ettha nanti nipātamattaṁ, imissā ca pāpapatibbatāya anācārāya dussīlāya",
  "atk-s0513a20:733_8": "jīvantiyāva kaṇṇanāsaṁ chindathāti attho.",
  "atk-s0513a20:734_0": "Bodhisatto kodhaṁ adhivāsetuṁ asakkonto evaṁ tesaṁ daṇḍaṁ āṇāpetvāpi na tathā kāresi.",
  "atk-s0513a20:734_1": "Kopaṁ pana mandaṁ katvā yathā sā pacchiṁ sīsato oropetuṁ na sakkoti, evaṁ gāḷhataraṁ",
  "atk-s0513a20:734_2": "bandhāpetvā kuṇṭhaṁ tattha pakkhipāpetvā attano vijitā nīharāpesi.",
  "atk-s0513a20:735_0": "Satthā imaṁ dhammadesanaṁ āharitvā saccāni pakāsetvā jātakaṁ samodhānesi – saccapariyosāne",
  "atk-s0513a20:735_1": "ukkaṇṭhitabhikkhu sotāpattiphale patiṭṭhahi. “Tadā cha bhātaro aññatarā therā ahesuṁ,",
  "atk-s0513a20:735_2": "bhariyā ciñcamāṇavikā, kuṇṭho devadatto, godharājā ānando, padumarājā pana ahameva ahosi”nti.",
  "atk-s0513a20:736": "Cūḷapadumajātakavaṇṇanā tatiyā.",
  "atk-s0513a20:738": "[194] 4. Maṇicorajātakavaṇṇanā",
  "atk-s0513a20:739_0": "Na santi devā pavasanti nūnāti idaṁ satthā veḷuvane viharanto vadhāya parisakkantaṁ",
  "atk-s0513a20:739_1": "devadattaṁ ārabbha kathesi. Tadā pana satthā “devadatto vadhāya parisakkatī”ti sutvā",
  "atk-s0513a20:739_2": "“na, bhikkhave, idāneva, pubbepi devadatto mayhaṁ vadhāya parisakkatiyeva, parisakkantopi",
  "atk-s0513a20:739_3": "pana maṁ vadhituṁ nāsakkhī”ti vatvā atītaṁ āhari.",
  "atk-s0513a20:740_0": "Atīte bārāṇasiyaṁ brahmadatte rajjaṁ kārente bodhisatto bārāṇasito avidūre gāmake",
  "atk-s0513a20:740_1": "gahapatikule nibbatti. Athassa vayappattassa bārāṇasito kuladhītaraṁ ānesuṁ, sā suvaṇṇavaṇṇā",
  "atk-s0513a20:740_2": "ahosi abhirūpā dassanīyā devaccharā viya pupphalatā viya laḷamānā mattakinnarī viya",
  "atk-s0513a20:740_3": "ca sujātāti nāmena patibbatā sīlācārasampannā vattasampannā. Niccakālampissā pativattaṁ",
  "atk-s0513a20:740_4": "sassuvattaṁ sasuravattañca katameva hoti, sā bodhisattassa piyā ahosi manāpā. Iti",
  "atk-s0513a20:740_5": "ubhopi te sammodamānā ekacittā samaggavāsaṁ vasiṁsu.",
  "atk-s0513a20:741_0": "Athekadivasaṁ sujātā “mātāpitaro daṭṭhukāmāmhī”ti bodhisattassa ārocesi. “Sādhu,",
  "atk-s0513a20:741_1": "bhadde, maggapātheyyaṁ pahonakaṁ paṭiyādehī”ti khajjavikatiṁ pacāpetvā khajjakādīni",
  "atk-s0513a20:741_2": "yānake ṭhapetvā yānakaṁ pājento yānakassa purato ahosi, itarā pacchato. Te nagarasamīpaṁ",
  "atk-s0513a20:741_3": "gantvā yānakaṁ mocetvā nhatvā bhuñjiṁsu. Puna bodhisatto yānakaṁ yojetvā purato nisīdi,",
  "atk-s0513a20:741_4": "sujātā vatthāni parivattetvā alaṅkaritvā pacchato nisīdi. Yānakassa antonagaraṁ paviṭṭhakāle",
  "atk-s0513a20:741_5": "bārāṇasirājā hatthikkhandhavaragato nagaraṁ padakkhiṇaṁ karonto taṁ padesaṁ agamāsi.",
  "atk-s0513a20:741_6": "Sujātā otaritvā yānakassa pacchato padasā pāyāsi. Rājā taṁ disvā tassā rūpasampattiyā",
  "atk-s0513a20:741_7": "ākaḍḍhiyamānalocano paṭibaddhacitto hutvā ekaṁ amaccaṁ āṇāpesi – “gaccha tvaṁ etissā",
  "atk-s0513a20:741_8": "sassāmikabhāvaṁ vā assāmikabhāvaṁ vā jānāhī”ti. So gantvā tassā sassāmikabhāvaṁ ñatvā",
  "atk-s0513a20:741_9": "“sassāmikā kira, deva, yānake nisinno puriso etissā sāmiko”ti āha.",
  "atk-s0513a20:742_0": "Rājā paṭibaddhacittaṁ vinodetuṁ asakkonto kilesāturo hutvā “ekena naṁ upāyena mārāpetvā",
  "atk-s0513a20:742_1": "itthiṁ gaṇhissāmī”ti cintetvā ekaṁ purisaṁ āmantetvā “gaccha, bho, imaṁ cūḷāmaṇiṁ",
  "atk-s0513a20:742_2": "vīthiṁ gacchanto viya hutvā etassa purisassa yānake pakkhipitvā ehī”ti cūḷāmaṇiṁ",
  "atk-s0513a20:742_3": "datvā uyyojesi. So “sādhū”ti taṁ gahetvā gantvā yānake ṭhapetvā “ṭhapito me, devā”ti",
  "atk-s0513a20:742_4": "āgantvā ārocesi. Rājā “cūḷāmaṇi me naṭṭho”ti āha, manussā ekakolāhalaṁ akaṁsu. Rājā",
  "atk-s0513a20:742_5": "“sabbadvārāni pidahitvā sañcāraṁ chinditvā coraṁ pariyesathā”ti āha, rājapurisā tathā",
  "atk-s0513a20:742_6": "akaṁsu, nagaraṁ ekasaṅkhobhaṁ ahosi. Itaro puriso manusse gahetvā bodhisattassa santikaṁ",
  "atk-s0513a20:742_7": "gantvā “bho, yānakaṁ ṭhapehi, rañño cūḷāmaṇi naṭṭho, yānakaṁ sodhessāmī”ti yānakaṁ",
  "atk-s0513a20:742_8": "sodhento attanā ṭhapitamaṇiṁ gahetvā bodhisattaṁ gahetvā “maṇicoro”ti hatthehi ca",
  "atk-s0513a20:742_9": "pādehi ca pothetvā pacchābāhaṁ bandhitvā netvā “ayaṁ maṇicoro”ti rañño dassesi. Rājāpi",
  "atk-s0513a20:742_10": "“sīsamassa chindathā”ti āṇāpesi.",
  "atk-s0513a20:743_0": "Atha naṁ rājapurisā catukke catukke kasāhi tāḷentā dakkhiṇadvārena nagarā nikkhamāpesuṁ.",
  "atk-s0513a20:743_1": "Sujātāpi yānakaṁ pahāya bāhā paggayha paridevamānā “sāmi, maṁ nissāya imaṁ dukkhaṁ",
  "atk-s0513a20:743_2": "pattosī”ti paridevamānā pacchato pacchato agamāsi. Rājapurisā “sīsamassa chindissāmā”ti",
  "atk-s0513a20:743_3": "bodhisattaṁ uttānaṁ nipajjāpesuṁ. Taṁ disvā sujātā attano sīlaguṇaṁ āvajjetvā “natthi",
  "atk-s0513a20:743_4": "vata maññe imasmiṁ loke sīlavantānaṁ viheṭhake pāpasāhasikamanusse nisedhetuṁ samatthā",
  "atk-s0513a20:743_5": "devatā nāmā”tiādīni vatvā paṭhamaṁ gāthamāha –",
  "atk-s0513a20:744": "87.",
  "atk-s0513a20:745": "“Na santi devā pavasanti nūna, na hi nūna santi idha lokapālā;",
  "atk-s0513a20:746": "Sahasā karontānamasaññatānaṁ, na hi nūna santi paṭisedhitāro”ti.",
  "atk-s0513a20:747_0": "Tattha na santi, devāti imasmiṁ loke sīlavantānaṁ olokanakā pāpānañca nisedhakā na",
  "atk-s0513a20:747_1": "santi nūna devā. Pavasanti nūnāti evarūpesu vā kiccesu uppannesu nūna pavasanti pavāsaṁ",
  "atk-s0513a20:747_2": "gacchanti. Idha, lokapālāti imasmiṁ loke lokapālasammatā samaṇabrāhmaṇāpi sīlavantānaṁ",
  "atk-s0513a20:747_3": "anuggāhakā na hi nūna santi. Sahasā karontānamasaññatānanti sahasā avīmaṁsitvā sāhasikaṁ",
  "atk-s0513a20:747_4": "dāruṇaṁ kammaṁ karontānaṁ dussīlānaṁ. Paṭisedhitāroti evarūpaṁ kammaṁ mā karittha,",
  "atk-s0513a20:747_5": "na labbhā etaṁ kātunti paṭisedhentā natthīti attho.",
  "atk-s0513a20:748_0": "Evaṁ tāya sīlasampannāya paridevamānāya sakkassa devarañño nisinnāsanaṁ uṇhākāraṁ",
  "atk-s0513a20:748_1": "dassesi, sakko “ko nu kho maṁ sakkattato cāvetukāmo”ti āvajjento imaṁ kāraṇaṁ ñatvā",
  "atk-s0513a20:748_2": "“bārāṇasirājā atipharusakammaṁ karoti, sīlasampannaṁ sujātaṁ kilameti, gantuṁ dāni",
  "atk-s0513a20:748_3": "me vaṭṭatī”ti devalokā oruyha attano ānubhāvena hatthipiṭṭhe nisinnaṁ taṁ pāparājānaṁ",
  "atk-s0513a20:748_4": "hatthikkhandhato otāretvā dhammagaṇḍikāya uttānaṁ nipajjāpetvā bodhisattaṁ ukkhipitvā",
  "atk-s0513a20:748_5": "sabbālaṅkārehi alaṅkaritvā rājavesaṁ gāhāpetvā hatthikkhandhe nisīdāpesi. Rājapurisā",
  "atk-s0513a20:748_6": "pharasuṁ ukkhipitvā sīsaṁ chindantā rañño sīsaṁ chindiṁsu, chinnakāleyeva cassa rañño",
  "atk-s0513a20:748_7": "sīsabhāvaṁ jāniṁsu. Sakko devarājā dissamānakasarīreneva bodhisattassa santikaṁ gantvā",
  "atk-s0513a20:748_8": "bodhisattassa rājābhisekaṁ katvā sujātāya ca aggamahesiṭṭhānaṁ dāpesi. Amaccā ceva",
  "atk-s0513a20:748_9": "brāhmaṇagahapatikādayo ca sakkaṁ devarājānaṁ disvā “adhammikarājā mārito, idāni amhehi",
  "atk-s0513a20:748_10": "sakkadattiko dhammikarājā laddho”ti somanassappattā ahesuṁ.",
  "atk-s0513a20:749_0": "Sakkopi ākāse ṭhatvā “ayaṁ vo sakkadattiko rājā, ito paṭṭhāya dhammena rajjaṁ kāressati.",
  "atk-s0513a20:749_1": "Sace hi rājā adhammiko hoti, devo akāle vassati, kāle na vassati, chātabhayaṁ rogabhayaṁ",
  "atk-s0513a20:749_2": "satthabhayanti imāni tīṇi bhayāni upagatāneva hontī”ti ovadanto dutiyaṁ gāthamāha –",
  "atk-s0513a20:750": "88.",
  "atk-s0513a20:751": "“Akāle vassatī tassa, kāle tassa na vassati;",
  "atk-s0513a20:752": "Saggā ca cavati ṭhānā, nanu so tāvatā hato”ti.",
  "atk-s0513a20:753_0": "Tattha akāleti adhammikarañño rajje ayuttakāle sassānaṁ pakkakāle vā lāyanamaddanādikāle",
  "atk-s0513a20:753_1": "vā devo vassati. Kāleti yuttapayuttakāle vapanakāle taruṇasassakāle gabbhaggahaṇakāle",
  "atk-s0513a20:753_2": "ca na vassati. Saggā ca cavati ṭhānāti saggasaṅkhātā ṭhānā devalokā cavatīti attho.",
  "atk-s0513a20:753_3": "Adhammikarājā hi appaṭilābhavasena devalokā cavati nāma, saggepi vā rajjaṁ kārento",
  "atk-s0513a20:753_4": "adhammikarājā tato cavatītipi attho. Nanu so tāvatā hatoti nanu so adhammiko rājā",
  "atk-s0513a20:753_5": "ettakena hato hoti. Atha vā ekaṁsavācī ettha nu-kāro, neso ekaṁsena ettāvatā hato,",
  "atk-s0513a20:753_6": "aṭṭhasu pana mahānirayesu soḷasasu ca ussadanirayesu dīgharattaṁ so haññissatīti ayamettha attho.",
  "atk-s0513a20:754": "Evaṁ sakko mahājanassa ovādaṁ datvā attano devaṭṭhānameva agamāsi. Bodhisattopi dhammena rajjaṁ kāretvā saggapuraṁ pūresi.",
  "atk-s0513a20:755_0": "Satthā imaṁ dhammadesanaṁ āharitvā saccāni pakāsetvā jātakaṁ samodhānesi – “tadā",
  "atk-s0513a20:755_1": "adhammikarājā devadatto ahosi, sakko anuruddho, sujātā rāhulamātā, sakkadattiyarājā",
  "atk-s0513a20:755_2": "pana ahameva ahosi”nti.",
  "atk-s0513a20:756": "Maṇicorajātakavaṇṇanā catutthā.",
  "atk-s0513a20:758": "[195] 5. Pabbatūpattharajātakavaṇṇanā",
  "atk-s0513a20:759_0": "Pabbatūpatthare rammeti idaṁ satthā jetavane viharanto kosalarājānaṁ ārabbha kathesi.",
  "atk-s0513a20:759_1": "Kosalarañño kira eko amacco antepure padussi. Rājāpi parivīmaṁsamāno taṁ tathato",
  "atk-s0513a20:759_2": "ñatvā “satthu ārocessāmī”ti jetavanaṁ gantvā satthāraṁ vanditvā “bhante, amhākaṁ",
  "atk-s0513a20:759_3": "antepure eko amacco padussi, tassa kiṁ kātuṁ vaṭṭatī”ti pucchi. Atha naṁ satthā “upakārako",
  "atk-s0513a20:759_4": "te, mahārāja, so ca amacco sā ca itthī piyā”ti pucchitvā “āma, bhante, ativiya upakārako",
  "atk-s0513a20:759_5": "sakalaṁ rājakulaṁ sandhāreti, sāpi me itthī piyā”ti vutte “mahārāja, ‘attano upakārakesu",
  "atk-s0513a20:759_6": "sevakesu piyāsu ca itthīsu dubbhituṁ na sakkā’ti pubbepi rājāno paṇḍitānaṁ kathaṁ",
  "atk-s0513a20:759_7": "sutvā majjhattāva ahesu”nti vatvā tena yācito atītaṁ āhari.",
  "atk-s0513a20:760_0": "Atīte bārāṇasiyaṁ brahmadatte rajjaṁ kārente bodhisatto amaccakule nibbattitvā vayappatto",
  "atk-s0513a20:760_1": "tassa atthadhammānusāsako ahosi. Athassa rañño eko amacco antepure padussi. Rājā",
  "atk-s0513a20:760_2": "naṁ tathato ñatvā “amaccopi me bahūpakāro, ayaṁ itthīpi me piyā, dvepi ime nāsetuṁ",
  "atk-s0513a20:760_3": "na sakkā, paṇḍitāmaccaṁ pañhaṁ pucchitvā sace sahitabbaṁ bhavissati, sahissāmi, no",
  "atk-s0513a20:760_4": "ce, na sahissāmī”ti bodhisattaṁ pakkosāpetvā āsanaṁ datvā “paṇḍita, pañhaṁ pucchissāmī”ti",
  "atk-s0513a20:760_5": "vatvā “pucchatha, mahārāja, vissajjessāmī”ti vutte pañhaṁ pucchanto paṭhamaṁ gāthamāha –",
  "atk-s0513a20:761": "89.",
  "atk-s0513a20:762": "“Pabbatūpatthare ramme, jātā pokkharaṇī sivā;",
  "atk-s0513a20:763": "Taṁ siṅgālo apāpāyi, jānaṁ sīhena rakkhita”nti.",
  "atk-s0513a20:764_0": "Tattha pabbatūpatthare rammeti himavantapabbatapāde pattharitvā ṭhite aṅgaṇaṭṭhāneti",
  "atk-s0513a20:764_1": "attho. Jātā pokkharaṇī sivāti sivā sītalā madhurodakā pokkharaṇī nibbattā, apica",
  "atk-s0513a20:764_2": "kho pokkharasañchannā nadīpi pokkharaṇīyeva. Apāpāyīti apa-iti upasaggo, apāyīti",
  "atk-s0513a20:764_3": "attho. Jānaṁ sīhena rakkhitanti sā pokkharaṇī sīhaparibhogā sīhena rakkhitā, sopi",
  "atk-s0513a20:764_4": "naṁ siṅgālo “sīhena rakkhitā aya”nti jānantova apāyi. Taṁ kiṁ maññati, bālo siṅgālo",
  "atk-s0513a20:764_5": "sīhassa abhāyitvā piveyya evarūpaṁ pokkharaṇinti ayametthādhippāyo.",
  "atk-s0513a20:765": "Bodhisatto “addhā etassa antepure eko amacco paduṭṭho bhavissatī”ti ñatvā dutiyaṁ gāthamāha –",
  "atk-s0513a20:766": "90.",
  "atk-s0513a20:767": "“Pivanti ce mahārāja, sāpadāni mahānadiṁ;",
  "atk-s0513a20:768": "Na tena anadī hoti, khamassu yadi te piyā”ti.",
  "atk-s0513a20:769_0": "Tattha sāpadānīti na kevalaṁ siṅgālova, avasesāni sunakhapasadabiḷāramigādīni sabbasāpadāni",
  "atk-s0513a20:769_1": "taṁ pokkharasañchannattā “pokkharaṇī”ti laddhanāmaṁ nadiṁ pivanti ce. Na tena anadī",
  "atk-s0513a20:769_2": "hotīti nadiyañhi dvipadacatuppadāpi ahimacchāpi sabbe pipāsitā pānīyaṁ pivanti, na",
  "atk-s0513a20:769_3": "sā tena kāraṇena anadī nāma hoti, nāpi ucchiṭṭhanadī. Kasmā? Sabbesaṁ sādhāraṇattā.",
  "atk-s0513a20:769_4": "Yathā nadī yena kenaci pītā na dussati, evaṁ itthīpi kilesavasena sāmikaṁ atikkamitvā",
  "atk-s0513a20:769_5": "aññena saddhiṁ saṁvāsaṁ gatā neva anitthī hoti. Kasmā? Sabbesaṁ sādhāraṇabhāvena.",
  "atk-s0513a20:769_6": "Nāpi ucchiṭṭhitthī. Kasmā? Odakantikatāya suddhabhāvena. Khamassu yadi te piyāti",
  "atk-s0513a20:769_7": "yadi pana te sā itthī piyā, so ca amacco bahūpakāro, tesaṁ ubhinnampi khamassu majjhattabhāvena tiṭṭhāhīti.",
  "atk-s0513a20:770_0": "Evaṁ mahāsatto rañño ovādaṁ adāsi. Rājā tassa ovāde ṭhatvā “puna evarūpaṁ pāpakammaṁ",
  "atk-s0513a20:770_1": "mā karitthā”ti vatvā ubhinnampi khami. Tato paṭṭhāya te oramiṁsu. Rājāpi dānādīni",
  "atk-s0513a20:770_2": "puññāni katvā jīvitapariyosāne saggapuraṁ pūresi. Kosalarājāpi imaṁ dhammadesanaṁ",
  "atk-s0513a20:770_3": "sutvā tesaṁ ubhinnampi khamitvā majjhatto ahosi.",
  "atk-s0513a20:771": "Satthā imaṁ dhammadesanaṁ āharitvā jātakaṁ samodhānesi – “tadā rājā ānando ahosi, paṇḍitāmacco pana ahameva ahosi”nti.",
  "atk-s0513a20:772": "Pabbatūpattharajātakavaṇṇanā pañcamā.",
  "atk-s0513a20:774": "[196] 6. Valāhakassajātakavaṇṇanā",
  "atk-s0513a20:775_0": "Ye na kāhanti ovādanti idaṁ satthā jetavane viharanto ekaṁ ukkaṇṭhitabhikkhuṁ ārabbha",
  "atk-s0513a20:775_1": "kathesi. So hi bhikkhu satthārā “saccaṁ kira tvaṁ, bhikkhu, ukkaṇṭhitosī”ti puṭṭho",
  "atk-s0513a20:775_2": "“sacca”nti vatvā “kiṁ kāraṇā”ti vutte “ekaṁ alaṅkataṁ mātugāmaṁ disvā kilesavasenā”ti",
  "atk-s0513a20:775_3": "āha. Atha naṁ satthā “itthiyo nāmetā bhikkhu attano rūpasaddagandharasaphoṭṭhabbehi",
  "atk-s0513a20:775_4": "ceva itthikuttavilāsehi ca purise palobhetvā attano vase katvā vasaṁ upagatabhāvaṁ",
  "atk-s0513a20:775_5": "ñatvā sīlavināsañceva dhanavināsañca pāpanaṭṭhena ‘yakkhiniyo’ti vuccanti. Pubbepi",
  "atk-s0513a20:775_6": "hi yakkhiniyo itthikuttena ekaṁ purisasatthaṁ upasaṅkamitvā vāṇije palobhetvā attano",
  "atk-s0513a20:775_7": "vase katvā puna aññe purise disvā te sabbepi jīvitakkhayaṁ pāpetvā ubhohi hanukapassehi",
  "atk-s0513a20:775_8": "lohitena paggharantena mukhaṁ pūrāpetvā khādiṁsū”ti vatvā atītaṁ āhari.",
  "atk-s0513a20:776_0": "Atīte tambapaṇṇidīpe sirīsavatthu nāma yakkhanagaraṁ ahosi, tattha yakkhiniyo vasiṁsu.",
  "atk-s0513a20:776_1": "Tā bhinnanāvānaṁ vāṇijānaṁ āgatakāle alaṅkatapaṭiyattā khādanīyabhojanīyaṁ gāhāpetvā",
  "atk-s0513a20:776_2": "dāsigaṇaparivutā dārake aṅkenādāya vāṇije upasaṅkamanti. Tesaṁ “manussāvāsaṁ āgatamhā”ti",
  "atk-s0513a20:776_3": "sañjānanatthaṁ tattha tattha kasigorakkhādīni karonte manusse gogaṇe sunakheti evamādīni",
  "atk-s0513a20:776_4": "dassenti, vāṇijānaṁ santikaṁ gantvā “imaṁ yāguṁ pivatha, bhattaṁ bhuñjatha, khādanīyaṁ",
  "atk-s0513a20:776_5": "khādathā”ti vadanti. Vāṇijā ajānantā tāhi dinnaṁ paribhuñjanti. Atha tesaṁ khāditvā",
  "atk-s0513a20:776_6": "bhuñjitvā pivitvā vissamitakāle paṭisanthāraṁ karonti, “tumhe kattha vāsikā, kuto",
  "atk-s0513a20:776_7": "āgatā, kahaṁ gacchissatha, kena kammena idhāgatatthā”ti pucchanti. “Bhinnanāvā hutvā",
  "atk-s0513a20:776_8": "idhāgatamhā”ti vutte “sādhu, ayyā, amhākampi sāmikānaṁ nāvaṁ abhiruhitvā gatānaṁ",
  "atk-s0513a20:776_9": "tīṇi saṁvaccharāni atikkantāni, te matā bhavissanti; tumhepi vāṇijāyeva, mayaṁ tumhākaṁ",
  "atk-s0513a20:776_10": "pādaparicārikā bhavissāmā”ti vatvā te vāṇije itthikuttahāvabhāvavilāsehi palobhetvā",
  "atk-s0513a20:776_11": "yakkhanagaraṁ netvā sace paṭhamagahitā manussā atthi, te devasaṅkhalikāya bandhitvā",
  "atk-s0513a20:776_12": "kāraṇaghare pakkhipanti, attano vasanaṭṭhāne bhinnanāve manusse alabhantiyo pana",
  "atk-s0513a20:776_13": "parato kalyāṇiṁ orato nāgadīpanti evaṁ samuddatīraṁ anusañcaranti. Ayaṁ tāsaṁ dhammatā.",
  "atk-s0513a20:777_0": "Athekadivasaṁ pañcasatā bhinnanāvā vāṇijā tāsaṁ nagarasamīpe uttariṁsu. Tā tesaṁ",
  "atk-s0513a20:777_1": "santikaṁ gantvā palobhetvā yakkhanagaraṁ netvā paṭhamaṁ gahite manusse devasaṅkhalikāya",
  "atk-s0513a20:777_2": "bandhitvā kāraṇaghare pakkhipitvā jeṭṭhayakkhinī jeṭṭhakavāṇijaṁ, sesā seseti tā",
  "atk-s0513a20:777_3": "pañcasatā yakkhiniyo te pañcasate vāṇije attano sāmike akaṁsu. Atha sā jeṭṭhayakkhinī",
  "atk-s0513a20:777_4": "rattibhāge vāṇije niddaṁ upagate uṭṭhāya gantvā kāraṇaghare manusse māretvā maṁsaṁ",
  "atk-s0513a20:777_5": "khāditvā āgacchati, sesāpi tatheva karonti. Jeṭṭhayakkhiniyā manussamaṁsaṁ khāditvā",
  "atk-s0513a20:777_6": "āgatakāle sarīraṁ sītalaṁ hoti. Jeṭṭhavāṇijo pariggaṇhanto tassā yakkhinibhāvaṁ ñatvā",
  "atk-s0513a20:777_7": "“imā pañcasatā yakkhiniyo bhavissanti, amhehi palāyituṁ vaṭṭatī”ti punadivase pātova",
  "atk-s0513a20:777_8": "mukhadhovanatthāya gantvā sesavāṇijānaṁ ārocesi – “imā yakkhiniyo, na manussitthiyo,",
  "atk-s0513a20:777_9": "aññesaṁ bhinnanāvānaṁ āgatakāle te sāmike katvā amhepi khādissanti, etha ito palāyissāmā”ti",
  "atk-s0513a20:777_10": "tesu pañcasatesu aḍḍhateyyasatā “na mayaṁ etā vijahituṁ sakkhissāma, tumhe gacchatha,",
  "atk-s0513a20:777_11": "mayaṁ na palāyissāmā”ti āhaṁsu. Jeṭṭhavāṇijo attano vacanakāre aḍḍhateyyasate gahetvā tāsaṁ bhīto palāyi.",
  "atk-s0513a20:778_0": "Tasmiṁ pana kāle bodhisatto valāhakassayoniyaṁ nibbatti, sabbaseto kāḷasīso muñjakeso",
  "atk-s0513a20:778_1": "iddhimā vehāsaṅgamo ahosi. So himavantato ākāse uppatitvā tambapaṇṇidīpaṁ gantvā",
  "atk-s0513a20:778_2": "tattha tambapaṇṇisare pallale sayaṁjātasāliṁ khāditvā gacchati. Evaṁ gacchanto ca",
  "atk-s0513a20:778_3": "“janapadaṁ gantukāmā atthī”ti tikkhattuṁ karuṇāparibhāvitaṁ mānusiṁ vācaṁ bhāsati.",
  "atk-s0513a20:778_4": "Te bodhisattassa vacanaṁ sutvā upasaṅkamitvā añjaliṁ paggayha “sāmi, mayaṁ janapadaṁ",
  "atk-s0513a20:778_5": "gamissāmā”ti āhaṁsu. Tena hi mayhaṁ piṭṭhiṁ abhiruhathāti. Appekacce abhiruhiṁsu,",
  "atk-s0513a20:778_6": "tesu ekacce vāladhiṁ gaṇhiṁsu, ekacce añjaliṁ paggahetvā aṭṭhaṁsuyeva. Bodhisatto",
  "atk-s0513a20:778_7": "antamaso añjaliṁ paggahetvā ṭhite sabbepi te aḍḍhateyyasate vāṇije attano ānubhāvena",
  "atk-s0513a20:778_8": "janapadaṁ netvā sakasakaṭṭhānesu patiṭṭhapetvā attano vasanaṭṭhānaṁ āgamāsi. Tāpi",
  "atk-s0513a20:778_9": "kho yakkhiniyo aññesaṁ āgatakāle tattha ohīnake aḍḍhateyyasate manusse vadhitvā khādiṁsu.",
  "atk-s0513a20:779_0": "Satthā bhikkhū āmantetvā “bhikkhave, yathā te yakkhinīnaṁ vasaṁ gatā vāṇijā jīvitakkhayaṁ",
  "atk-s0513a20:779_1": "pattā, valāhakassarājassa vacanakarā vāṇijā sakasakaṭṭhānesu patiṭṭhitā, evameva",
  "atk-s0513a20:779_2": "buddhānaṁ ovādaṁ akarontā bhikkhūpi bhikkhuniyopi upāsakāpi upāsikāyopi catūsu apāyesu",
  "atk-s0513a20:779_3": "pañcavidhabandhanakammakaraṇaṭṭhānādīsu mahādukkhaṁ pāpuṇanti. Ovādakarā pana tisso",
  "atk-s0513a20:779_4": "kulasampattiyo ca cha kāmasagge vīsati brahmaloketi imāni ca ṭhānāni patvā amatamahānibbānaṁ",
  "atk-s0513a20:779_5": "sacchikatvā mahantaṁ sukhaṁ anubhavantī”ti vatvā abhisambuddho hutvā imā gāthā avoca –",
  "atk-s0513a20:780": "91.",
  "atk-s0513a20:781": "“Ye na kāhanti ovādaṁ, narā buddhena desitaṁ;",
  "atk-s0513a20:782": "Byasanaṁ te gamissanti, rakkhasīhiva vāṇijā.",
  "atk-s0513a20:783": "92.",
  "atk-s0513a20:784": "“Ye ca kāhanti ovādaṁ, narā buddhena desitaṁ;",
  "atk-s0513a20:785": "Sotthiṁ pāraṁ gamissanti, valāheneva vāṇijā”ti.",
  "atk-s0513a20:786_0": "Tattha ye na kāhantīti ye na karissanti. Byasanaṁ te gamissantīti te mahāvināsaṁ",
  "atk-s0513a20:786_1": "pāpuṇissanti. Rakkhasīhiva vāṇijāti rakkhasīhi palobhitavāṇijā viya. Sotthiṁ pāraṁ",
  "atk-s0513a20:786_2": "gamissantīti anantarāyena nibbānaṁ pāpuṇissanti. Valāheneva vāṇijāti valāheneva “āgacchathā”ti",
  "atk-s0513a20:786_3": "vuttā tassa vacanakarā vāṇijā viya. Yathā hi te samuddapāraṁ gantvā sakasakaṭṭhānaṁ",
  "atk-s0513a20:786_4": "agamaṁsu, evaṁ buddhānaṁ ovādakarā saṁsārapāraṁ nibbānaṁ gacchantīti amatamahānibbānena",
  "atk-s0513a20:786_5": "dhammadesanāya kūṭaṁ gaṇhi.",
  "atk-s0513a20:787_0": "Satthā imaṁ dhammadesanaṁ āharitvā saccāni pakāsetvā jātakaṁ samodhānesi – saccapariyosāne",
  "atk-s0513a20:787_1": "ukkaṇṭhitabhikkhu sotāpattiphale patiṭṭhahi, aññepi bahū sotāpattiphalasakadāgāmiphalaanāgāmiphalaarahattaphalāni",
  "atk-s0513a20:787_2": "pāpuṇiṁsu. “Tadā valāhakassarājassa vacanakarā aḍḍhateyyasatā vāṇijā buddhaparisā",
  "atk-s0513a20:787_3": "ahesuṁ, valāhakassarājā pana ahameva ahosi”nti.",
  "atk-s0513a20:788": "Valāhakassajātakavaṇṇanā chaṭṭhā.",
  "atk-s0513a20:790": "[197] 7. Mittāmittajātakavaṇṇanā",
  "atk-s0513a20:791_0": "Na naṁ umhayate disvāti idaṁ satthā jetavane viharanto aññataraṁ bhikkhuṁ ārabbha",
  "atk-s0513a20:791_1": "kathesi. Aññataro bhikkhu “mayā gahite mayhaṁ upajjhāyo na kujjhissatī”ti upajjhāyena",
  "atk-s0513a20:791_2": "ṭhapitaṁ vissāsena ekaṁ vatthakhaṇḍaṁ gahetvā upāhanatthavikaṁ katvā pacchā upajjhāyaṁ",
  "atk-s0513a20:791_3": "āpucchi. Atha taṁ upajjhāyo “kiṁkāraṇā gaṇhī”ti vatvā “mayā gahite na kujjhissatīti",
  "atk-s0513a20:791_4": "tumhākaṁ vissāsenā”ti vutte “ko mayā saddhiṁ tuyhaṁ vissāso nāmā”ti vatvā kuddho",
  "atk-s0513a20:791_5": "uṭṭhahitvā pahari. Tassa sā kiriyā bhikkhūsu pākaṭā jātā. Athekadivasaṁ bhikkhū dhammasabhāyaṁ",
  "atk-s0513a20:791_6": "kathaṁ samuṭṭhāpesuṁ – “āvuso, asuko kira daharo upajjhāyassa vissāsena vatthakhaṇḍaṁ",
  "atk-s0513a20:791_7": "gahetvā upāhanatthavikaṁ akāsi. Atha naṁ upajjhāyo ‘ko mayā saddhiṁ tuyhaṁ vissāso",
  "atk-s0513a20:791_8": "nāmā’ti vatvā kuddho uṭṭhahitvā paharī”ti. Satthā āgantvā “kāya nuttha, bhikkhave,",
  "atk-s0513a20:791_9": "etarahi kathāya sannisinnā”ti pucchitvā “imāya nāmā”ti vutte “na, bhikkhave, idānevesa",
  "atk-s0513a20:791_10": "bhikkhu attano saddhivihārikena saddhiṁ avissāsiko, pubbepi avissāsikoyevā”ti vatvā atītaṁ āhari.",
  "atk-s0513a20:792_0": "Atīte bārāṇasiyaṁ brahmadatte rajjaṁ kārente bodhisatto kāsiraṭṭhe brāhmaṇakule nibbattitvā",
  "atk-s0513a20:792_1": "vayappatto isipabbajjaṁ pabbajitvā abhiññā ca samāpattiyo ca nibbattetvā gaṇasatthā",
  "atk-s0513a20:792_2": "hutvā himavantapadese vāsaṁ kappesi. Tasmiṁ isigaṇe eko tāpaso bodhisattassa vacanaṁ",
  "atk-s0513a20:792_3": "akatvā ekaṁ matamātikaṁ hatthipotakaṁ paṭijaggi. Atha naṁ so vuddhippatto māretvā",
  "atk-s0513a20:792_4": "araññaṁ pāvisi. Tassa sarīrakiccaṁ katvā isigaṇo bodhisattaṁ parivāretvā – “bhante,",
  "atk-s0513a20:792_5": "kena nu ko kāraṇena mittabhāvo vā amittabhāvo vā sakkā jānitu”nti pucchi. Bodhisatto",
  "atk-s0513a20:792_6": "“iminā ca iminā ca kāraṇenā”ti ācikkhanto imā gāthā avoca –",
  "atk-s0513a20:793": "93.",
  "atk-s0513a20:794": "“Na naṁ umhayate disvā, na ca naṁ paṭinandati;",
  "atk-s0513a20:795": "Cakkhūni cassa na dadāti, paṭilomañca vattati.",
  "atk-s0513a20:796": "94.",
  "atk-s0513a20:797": "“Ete bhavanti ākārā, amittasmiṁ patiṭṭhitā;",
  "atk-s0513a20:798": "Yehi amittaṁ jāneyya, disvā sutvā ca paṇḍito”ti.",
  "atk-s0513a20:799_0": "Tattha na naṁ umhayate disvāti yo hi yassa amitto hoti, so taṁ puggalaṁ disvā na",
  "atk-s0513a20:799_1": "umhayate, hasitaṁ na karoti, pahaṭṭhākāraṁ na dasseti. Naca naṁ paṭinandatīti tassa",
  "atk-s0513a20:799_2": "vacanaṁ sutvāpi taṁ puggalaṁ na paṭinandati, sādhu subhāsitanti na cānumodati. Cakkhūni",
  "atk-s0513a20:799_3": "cassa na dadātīti cakkhunā cakkhuṁ āhacca paṭimukho hutvā na oloketi, aññato cakkhūni",
  "atk-s0513a20:799_4": "harati. Paṭilomañca vattatīti tassa kāyakammampi vacīkammampi na roceti, paṭilomagāhaṁ",
  "atk-s0513a20:799_5": "gaṇhāti paccanīkagāhaṁ. Ākārāti kāraṇāni. Yehi amittanti yehi kāraṇehi tāni kāraṇāni",
  "atk-s0513a20:799_6": "disvā sutvā ca paṇḍito puggalo “ayaṁ me amitto”ti jāneyya, tato viparītehi pana mittabhāvo jānitabboti.",
  "atk-s0513a20:800": "Evaṁ bodhisatto mittāmittabhāvakāraṇāni ācikkhitvā brahmavihāre bhāvetvā brahmalokūpago ahosi.",
  "atk-s0513a20:801": "Satthā imaṁ dhammadesanaṁ āharitvā jātakaṁ samodhānesi – “tadā hatthiposakatāpaso saddhivihāriko ahosi, hatthī upajjhāyo, isigaṇo buddhaparisā, gaṇasatthā pana ahameva ahosi”nti.",
  "atk-s0513a20:802": "Mittāmittajātakavaṇṇanā sattamā.",
  "atk-s0513a20:804": "[198] 8. Rādhajātakavaṇṇanā",
  "atk-s0513a20:805_0": "Pavāsāāgato tātāti idaṁ satthā jetavane viharanto ekaṁ ukkaṇṭhitabhikkhuṁ ārabbha",
  "atk-s0513a20:805_1": "kathesi. So kira satthārā “saccaṁ kira, tvaṁ bhikkhu, ukkaṇṭhito”ti puṭṭho “saccaṁ,",
  "atk-s0513a20:805_2": "bhante”ti vatvā “kiṁkāraṇā”ti vutte “ekaṁ alaṅkataitthiṁ disvā kilesavasenā”ti āha.",
  "atk-s0513a20:805_3": "Atha naṁ satthā “mātugāmo nāma bhikkhu na sakkā rakkhituṁ, pubbepi dovārike ṭhapetvā",
  "atk-s0513a20:805_4": "rakkhantāpi rakkhituṁ na sakkhiṁsu, kiṁ te itthiyā, laddhāpi sā rakkhituṁ na sakkā”ti vatvā atītaṁ āhari.",
  "atk-s0513a20:806_0": "Atīte bārāṇasiyaṁ brahmadatte rajjaṁ kārente bodhisatto suvayoniyaṁ nibbatti, “rādho”tissa",
  "atk-s0513a20:806_1": "nāmaṁ, kaniṭṭhabhātā panassa poṭṭhapādo nāma. Te ubhopi taruṇakāleyeva eko luddako",
  "atk-s0513a20:806_2": "gahetvā bārāṇasiyaṁ aññatarassa brāhmaṇassa adāsi, brāhmaṇo te puttaṭṭhāne ṭhapetvā",
  "atk-s0513a20:806_3": "paṭijaggi. Brāhmaṇassa pana brāhmaṇī arakkhitā dussīlā. So vohārakaraṇatthāya gacchanto",
  "atk-s0513a20:806_4": "te suvapotake āmantetvā “tātā, ahaṁ vohārakaraṇatthāya gacchāmi, kāle vā vikāle vā",
  "atk-s0513a20:806_5": "tumhākaṁ mātu karaṇakammaṁ olokeyyātha, aññassa purisassa gamanabhāvaṁ vā agamanabhāvaṁ",
  "atk-s0513a20:806_6": "vā jāneyyāthā”ti brāhmaṇiṁ suvapotakānaṁ paṭicchāpetvā agamāsi. Sā tassa nikkhantakālato",
  "atk-s0513a20:806_7": "paṭṭhāya anācāraṁ cari, rattimpi divāpi āgacchantānañca gacchantānañca pamāṇaṁ natthi.",
  "atk-s0513a20:807_0": "Taṁ disvā poṭṭhapādo rādhaṁ pucchi – “brāhmaṇo imaṁ brāhmaṇiṁ amhākaṁ niyyādetvā",
  "atk-s0513a20:807_1": "gato, ayañca pāpakammaṁ karoti, vadāmi na”nti. Rādho “mā vadāhī”ti āha. So tassa",
  "atk-s0513a20:807_2": "vacanaṁ aggahetvā “amma, kiṁkāraṇā pāpakammaṁ karosī”ti āha. Sā taṁ māretukāmā hutvā",
  "atk-s0513a20:807_3": "“tāta, tvaṁ nāma mayhaṁ putto, ito paṭṭhāya na karissāmi, ehi, tāta, tāvā”ti piyāyamānā",
  "atk-s0513a20:807_4": "viya pakkositvā āgataṁ gahetvā “tvaṁ maṁ ovadasi, attano pamāṇaṁ na jānāsī”ti gīvaṁ",
  "atk-s0513a20:807_5": "parivattetvā māretvā uddhanantaresu pakkhipi. Brāhmaṇo āgantvā vissamitvā bodhisattaṁ",
  "atk-s0513a20:807_6": "“kiṁ, tāta rādha, mātā te anācāraṁ karoti, na karotī”ti pucchanto paṭhamaṁ gāthamāha –",
  "atk-s0513a20:808": "95.",
  "atk-s0513a20:809": "“Pavāsā āgato tāta, idāni nacirāgato;",
  "atk-s0513a20:810": "Kaccinnu tāta te mātā, na aññamupasevatī”ti.",
  "atk-s0513a20:811": "Tassattho – ahaṁ, tāta rādha, pavāsā āgato, so camhi idāneva āgato nacirāgato, tena pavattiṁ ajānanto taṁ pucchāmi – “kacci nu te, tāta, mātā aññaṁ purisaṁ na upasevatī”ti.",
  "atk-s0513a20:812": "Rādho “tāta, paṇḍitā nāma bhūtaṁ vā abhūtaṁ vā aniyyānikaṁ nāma na kathesu”nti ñāpento dutiyaṁ gāthamāha –",
  "atk-s0513a20:813": "96.",
  "atk-s0513a20:814": "“Na kho panetaṁ subhaṇaṁ, giraṁ saccupasaṁhitaṁ;",
  "atk-s0513a20:815": "Sayetha poṭṭhapādova, mummure upakūthito”ti.",
  "atk-s0513a20:816_0": "Tattha giranti vacanaṁ. Tañhi yathā idāni girā, evaṁ tadā “gira”nti vuccati, so suvapotako",
  "atk-s0513a20:816_1": "liṅgaṁ anādiyitvā evamāha. Ayaṁ panettha attho – tāta, paṇḍitena nāma saccupasaṁhitaṁ",
  "atk-s0513a20:816_2": "yathābhūtaṁ atthayuttaṁ sabhāvavacanampi aniyyānikaṁ na subhaṇaṁ. Aniyyānikañca saccaṁ",
  "atk-s0513a20:816_3": "bhaṇanto sayetha poṭṭhapādova, mummure upakūthito, yathā poṭṭhapādo kukkuḷe jhāmo",
  "atk-s0513a20:816_4": "sayati, evaṁ sayeyyāti. “Upakūdhito”tipi pāṭho, ayamevattho.",
  "atk-s0513a20:817": "Evaṁ bodhisatto brāhmaṇassa dhammaṁ desetvā “mayāpi imasmiṁ ṭhāne vasituṁ na sakkā”ti brāhmaṇaṁ āpucchitvā araññameva pāvisi.",
  "atk-s0513a20:818_0": "Satthā imaṁ dhammadesanaṁ āharitvā saccāni pakāsetvā jātakaṁ samodhānesi, saccapariyosāne",
  "atk-s0513a20:818_1": "ukkaṇṭhitabhikkhu sotāpattiphale patiṭṭhahi. “Tadā poṭṭhapādo ānando ahosi, rādho",
  "atk-s0513a20:818_2": "pana ahameva ahosi”nti.",
  "atk-s0513a20:819": "Rādhajātakavaṇṇanā aṭṭhamā.",
  "atk-s0513a20:821": "[199] 9. Gahapatijātakavaṇṇanā",
  "atk-s0513a20:822_0": "Ubhayaṁme na khamatīti idaṁ satthā jetavane viharanto ukkaṇṭhitameva bhikkhuṁ ārabbha",
  "atk-s0513a20:822_1": "kathesi. Kathento ca “mātugāmo nāma arakkhito, pāpakammaṁ katvā yena kenaci upāyena",
  "atk-s0513a20:822_2": "sāmikaṁ vañcetiyevā”ti vatvā atītaṁ āhari.",
  "atk-s0513a20:823_0": "Atīte bārāṇasiyaṁ brahmadatte rajjaṁ kārente bodhisatto kāsiraṭṭhe gahapatikule nibbattitvā",
  "atk-s0513a20:823_1": "vayappatto gharāvāsaṁ gaṇhi. Tassa bhariyā dussīlā gāmabhojakena saddhiṁ anācāraṁ",
  "atk-s0513a20:823_2": "carati. Bodhisatto taṁ ñatvā pariggaṇhanto carati. Tadā pana antovasse bījesu nīhaṭesu",
  "atk-s0513a20:823_3": "chātakaṁ ahosi, sassānaṁ gabbhagahaṇakālo jāto. Sakalagāmavāsino “ito māsadvayena",
  "atk-s0513a20:823_4": "sassāni uddharitvā vīhiṁ dassāmā”ti ekato hutvā gāmabhojakassa hatthato ekaṁ jaragoṇaṁ",
  "atk-s0513a20:823_5": "gahetvā maṁsaṁ khādiṁsu.",
  "atk-s0513a20:824_0": "Athekadivasaṁ gāmabhājako khaṇaṁ oloketvā bodhisattassa bahigatavelāyaṁ gehaṁ pāvisi.",
  "atk-s0513a20:824_1": "Tesaṁ sukhanipannakkhaṇeyeva bodhisatto gāmadvārena pavisitvā gehābhimukho pāyāsi.",
  "atk-s0513a20:824_2": "Sā itthī gāmadvārābhimukhī taṁ disvā “ko nu kho eso”ti ummāre ṭhatvā olokentī “soyevā”ti",
  "atk-s0513a20:824_3": "ñatvā gāmabhojakassa ācikkhi, gāmabhojako bhīto pakampi. Atha naṁ sā “mā bhāyi, attheko",
  "atk-s0513a20:824_4": "upāyo, amhehi tava hatthato goṇamaṁsaṁ khāditaṁ, tvaṁ maṁsamūlaṁ sodhento viya hohi,",
  "atk-s0513a20:824_5": "ahaṁ koṭṭhaṁ āruyha koṭṭhadvāre ṭhatvā ‘vīhi natthī’ti vakkhāmi. Tvaṁ gehamajjhe",
  "atk-s0513a20:824_6": "ṭhatvā ‘amhākaṁ ghare dārakā chātā, maṁsamūlaṁ me dehī’ti punappunaṁ codeyyāsī”ti",
  "atk-s0513a20:824_7": "vatvā koṭṭhaṁ āruyha koṭṭhadvāre nisīdi. Itaro gehamajjhe ṭhatvā “maṁsamūlaṁ dehī”ti",
  "atk-s0513a20:824_8": "vadati. Sā koṭṭhadvāre nisinnā “koṭṭhe vīhi natthi, sasse uddharante dassāmi gacchāhī”ti āha.",
  "atk-s0513a20:825_0": "Bodhisatto gehaṁ pavisitvā tesaṁ kiriyaṁ disvā “imāya pāpāya kataupāyo esa bhavissatī”ti",
  "atk-s0513a20:825_1": "ñatvā gāmabhojakaṁ āmantetvā “so gāmabhojaka amhe tava jaragoṇassa maṁsaṁ khādantā",
  "atk-s0513a20:825_2": "‘ito māsadvayena vīhiṁ dassāmā’ti khādimha, tvaṁ aḍḍhamāsampi anatikkamitvā idāneva",
  "atk-s0513a20:825_3": "kasmā āharāpesi, na tvaṁ iminā kāraṇena āgato, aññena kāraṇena āgato bhavissasi,",
  "atk-s0513a20:825_4": "mayhaṁ tava kiriyā na ruccati, ayampi anācārā pāpadhammā koṭṭhe vīhīnaṁ abhāvaṁ jānāti,",
  "atk-s0513a20:825_5": "sā dāni koṭṭhaṁ āruyha ‘vīhi natthī’ti vadati, tvampi ‘dehī’ti vadati, ubhinnampi",
  "atk-s0513a20:825_6": "vo karaṇaṁ mayhaṁ na ruccatī”ti etamatthaṁ pakāsento imā gāthā avoca –",
  "atk-s0513a20:826": "97.",
  "atk-s0513a20:827": "“Ubhayaṁ me na khamati, ubhayaṁ me na ruccati;",
  "atk-s0513a20:828": "Yācāyaṁ koṭṭhamotiṇṇā, nadassaṁ iti bhāsati.",
  "atk-s0513a20:829": "98.",
  "atk-s0513a20:830": "“Taṁ taṁ gāmapati brūmi, kadare appasmi jīvite;",
  "atk-s0513a20:831": "Dve māse saṅgaraṁ katvā, maṁsaṁ jaraggavaṁ kisaṁ;",
  "atk-s0513a20:832": "Appattakāle codesi, tampi mayhaṁ na ruccatī”ti.",
  "atk-s0513a20:833_0": "Tattha taṁ taṁ gāmapati brūmīti, ambho gāmajeṭṭhaka, tena kāraṇena taṁ vadāmi. Kadare",
  "atk-s0513a20:833_1": "appasmi jīviteti amhākaṁ jīvitaṁ nāma kadarañceva thaddhaṁ lūkhaṁ kasiraṁ appañca",
  "atk-s0513a20:833_2": "mandaṁ parittaṁ, tasmiṁ no evarūpe jīvite vattamāne. Dve māse saṅgaraṁ katvā, maṁsaṁ",
  "atk-s0513a20:833_3": "jaraggavaṁ kisanti amhākaṁ maṁsaṁ gaṇhantānaṁ jaraggavaṁ kisaṁ dubbalaṁ jaragoṇaṁ",
  "atk-s0513a20:833_4": "dadamāno tvaṁ “dvīhi māsehi mūlaṁ dātabba”nti evaṁ dve māse saṅgaraṁ paricchedaṁ",
  "atk-s0513a20:833_5": "katvā. Appattakāle codesīti tasmiṁ kāle asampatte antarāva codesi. Tampi mayhaṁ na",
  "atk-s0513a20:833_6": "ruccatīti yā cāyaṁ pāpadhammā dussīlā antokoṭṭhe vīhīnaṁ natthibhāvaṁ jānamānāva",
  "atk-s0513a20:833_7": "ajānantī viya hutvā koṭṭhamotiṇṇā koṭṭhadvāre ṭhatvā na dassaṁ iti bhāsati, yañca",
  "atk-s0513a20:833_8": "tvaṁ akāle codesi, tampīti idaṁ ubhayampi mama neva khamati na ruccatīti.",
  "atk-s0513a20:834_0": "Evaṁ so kathentova gāmabhojakaṁ cūḷāya gahetvā kaḍḍhitvā gehamajjhe pātetvā “gāmabhojakomhīti",
  "atk-s0513a20:834_1": "parassa rakkhitagopitabhaṇḍe aparajjhasī”tiādīhi paribhāsitvā pothetvā dubbalaṁ katvā",
  "atk-s0513a20:834_2": "gīvāya gahetvā gehā nikkaḍḍhitvā tampi duṭṭhaitthiṁ kesesu gahetvā koṭṭhā otāretvā",
  "atk-s0513a20:834_3": "nippothetvā “sace puna evarūpaṁ karosi, jānissasī”ti santajjesi. Tato paṭṭhāya gāmabhojako",
  "atk-s0513a20:834_4": "taṁ gehaṁ oloketumpi na visahi, sāpi pāpā puna manasāpi aticarituṁ nāsakkhi.",
  "atk-s0513a20:835_0": "Satthā imaṁ dhammadesanaṁ āharitvā saccāni pakāsetvā jātakaṁ samodhānesi, saccapariyosāne",
  "atk-s0513a20:835_1": "ukkaṇṭhitabhikkhu sotāpattiphale patiṭṭhahi. “Tadā gāmabhojako devadatto, niggahakārako",
  "atk-s0513a20:835_2": "gahapati pana ahameva ahosi”nti.",
  "atk-s0513a20:836": "Gahapatijātakavaṇṇanā navamā.",
  "atk-s0513a20:838": "[200] 10. Sādhusīlajātakavaṇṇanā",
  "atk-s0513a20:839_0": "Sarīradabyanti idaṁ satthā jetavane viharanto aññataraṁ brāhmaṇaṁ ārabbha kathesi.",
  "atk-s0513a20:839_1": "Tassa kira catasso dhītaro ahesuṁ. Tā cattāro janā patthenti, tesu eko abhirūpo sarīrasampanno,",
  "atk-s0513a20:839_2": "eko vayappatto mahallako, eko jātisampanno, eko sīlavā. Brāhmaṇo cintesi – “dhītaro",
  "atk-s0513a20:839_3": "nivesentena patiṭṭhāpentena kassa nu kho dātabbā, kiṁ rūpasampannassa, udāhu vayappattassa,",
  "atk-s0513a20:839_4": "jātisampannasīlavantānaṁ aññatarassā”ti. So cintentopi ajānitvā “imaṁ kāraṇaṁ sammāsambuddho",
  "atk-s0513a20:839_5": "jānissati, taṁ pucchitvā etesaṁ antare anucchavikassa dassāmī”ti gandhamālādīni gāhāpetvā",
  "atk-s0513a20:839_6": "vihāraṁ gantvā satthāraṁ vanditvā ekamantaṁ nisinno ādito paṭṭhāya tamatthaṁ ārocetvā",
  "atk-s0513a20:839_7": "“bhante, imesu catūsu janesu kassa dātuṁ vaṭṭatī”ti pucchi. Satthā “pubbepi paṇḍitā",
  "atk-s0513a20:839_8": "etaṁ pañhaṁ kathayiṁsu, bhavasaṅkhepagatattā pana sallakkhetuṁ na sakkosī”ti vatvā",
  "atk-s0513a20:839_9": "tena yācito atītaṁ āhari.",
  "atk-s0513a20:840_0": "Atīte bārāṇasiyaṁ brahmadatte rajjaṁ kārente bodhisatto brāhmaṇakule nibbattitvā",
  "atk-s0513a20:840_1": "vayappatto takkasilāyaṁ sippaṁ uggaṇhitvā āgantvā bārāṇasiyaṁ disāpāmokkho ācariyo",
  "atk-s0513a20:840_2": "ahosi. Athekassa brāhmaṇassa catasso dhītaro ahesuṁ, tā evameva cattāro janā patthayiṁsu.",
  "atk-s0513a20:840_3": "Brāhmaṇo “kassa nu kho dātabbā”ti ajānanto “ācariyaṁ pucchitvā dātabbayuttakassa",
  "atk-s0513a20:840_4": "dassāmī”ti tassa santikaṁ gantvā tamatthaṁ pucchanto paṭhamaṁ gāthamāha –",
  "atk-s0513a20:841": "99.",
  "atk-s0513a20:842": "“Sarīradabyaṁ vuḍḍhabyaṁ, sojaccaṁ sādhusīliyaṁ;",
  "atk-s0513a20:843": "Brāhmaṇaṁ teva pucchāma, kannu tesaṁ vanimhase”ti.",
  "atk-s0513a20:844_0": "Tattha “sarīradabya”ntiādīhi tesaṁ catunnaṁ vijjamāne guṇe pakāseti. Ayañhettha adhippāyo",
  "atk-s0513a20:844_1": "– dhītaro me cattāro janā patthenti, tesu ekassa sarīradabyamatthi, sarīrasampadā",
  "atk-s0513a20:844_2": "abhirūpabhāvo saṁvijjati. Ekassa vuḍḍhabyaṁ vuḍḍhibhāvo mahallakatā atthi. Ekassa",
  "atk-s0513a20:844_3": "sojaccaṁ sujātitā jātisampadā atthi. “Sujacca”ntipi pāṭho. Ekassa sādhusīliyaṁ sundarasīlabhāvo",
  "atk-s0513a20:844_4": "sīlasampadā atthi. Brāhmaṇaṁ teva pucchāmāti tesu asukassa nāmetā dātabbāti ajānantā",
  "atk-s0513a20:844_5": "mayaṁ bhavantaṁ brāhmaṇaññeva pucchāma. Kannu tesaṁ vanimhaseti tesaṁ catunnaṁ janānaṁ",
  "atk-s0513a20:844_6": "kaṁ vanimhase, kaṁ icchāma, kassa tā kumārikā dadāmāti pucchati.",
  "atk-s0513a20:845": "Taṁ sutvā ācariyo “rūpasampadādīsu vijjamānāsupi vipannasīlo gārayho, tasmā taṁ nappamāṇaṁ, amhākaṁ sīlavantabhāvo ruccatī”ti imamatthaṁ pakāsento dutiyaṁ gāthamāha –",
  "atk-s0513a20:846": "100.",
  "atk-s0513a20:847": "“Attho atthi sarīrasmiṁ, vuḍḍhabyassa namo kare;",
  "atk-s0513a20:848": "Attho atthi sujātasmiṁ, sīlaṁ asmāka ruccatī”ti.",
  "atk-s0513a20:849_0": "Tattha attho atthi sarīrasminti rūpasampanne sarīrepi attho viseso vuddhi atthiyeva,",
  "atk-s0513a20:849_1": "“natthī”ti na vadāmi. Vuḍḍhabyassa namo kareti vuḍḍhabhāvassa pana namakkārameva",
  "atk-s0513a20:849_2": "karomi. Vuḍḍhabhāvo hi vandanamānanaṁ labhati. Attho atthi sujātasminti sujātepi",
  "atk-s0513a20:849_3": "purise vuḍḍhi atthi, jātisampattipi icchitabbāyeva. Sīlaṁ asmāka ruccatīti amhākaṁ",
  "atk-s0513a20:849_4": "pana sīlameva ruccati. Sīlavā hi ācārasampanno sarīradabyavirahitopi pujjo pāsaṁsoti.",
  "atk-s0513a20:849_5": "Brāhmaṇo tassa vacanaṁ sutvā sīlavantasseva dhītaro adāsi.",
  "atk-s0513a20:850_0": "Satthā imaṁ dhammadesanaṁ āharitvā saccāni pakāsetvā jātakaṁ samodhānesi – saccapariyosāne",
  "atk-s0513a20:850_1": "brāhmaṇo sotāpattiphale patiṭṭhahi. “Tadā brāhmaṇo ayameva brāhmaṇo ahosi, disāpāmokkho",
  "atk-s0513a20:850_2": "ācariyo pana ahameva ahosi”nti.",
  "atk-s0513a20:851": "Sādhusīlajātakavaṇṇanā dasamā.",
  "atk-s0513a20:852": "Ruhakavaggo pañcamo.",
  "atk-s0513a20:853": "Tassuddānaṁ –",
  "atk-s0513a20:854": "Ruhakaṁ sirikāḷakaṁ, padumaṁ maṇicorakaṁ;",
  "atk-s0513a20:855": "Pabbatūpattharavalāhaṁ, mittāmittañca rādhañca;",
  "atk-s0513a20:856": "Gahapati sādhusīlaṁ.",
  "atk-s0513a20:857": "6. Nataṁdaḷhavaggo",
  "atk-s0513a20:859": "[201] 1. Bandhanāgārajātakavaṇṇanā",
  "atk-s0513a20:860_0": "Nataṁ daḷhaṁ bandhanamāhu dhīrāti idaṁ satthā jetavane viharanto bandhanāgāraṁ ārabbha",
  "atk-s0513a20:860_1": "kathesi. Tasmiṁ kira kāle bahū sandhicchedakapanthaghātakacore ānetvā kosalarañño",
  "atk-s0513a20:860_2": "dassesuṁ. Te rājā addubandhanarajjubandhanasaṅkhalikabandhanehi bandhāpesi. Tiṁsamattā",
  "atk-s0513a20:860_3": "jānapadā bhikkhū satthāraṁ daṭṭhukāmā āgantvā disvā vanditvā punadivase piṇḍāya carantā",
  "atk-s0513a20:860_4": "bandhanāgāraṁ gantvā te core disvā piṇḍapātapaṭikkantā sāyanhasamaye tathāgataṁ upasaṅkamitvā",
  "atk-s0513a20:860_5": "“bhante, ajja amhehi piṇḍāya carantehi bandhanāgāre bahū corā addubandhanādīhi baddhā",
  "atk-s0513a20:860_6": "mahādukkhaṁ anubhavantā diṭṭhā, te tāni bandhanāni chinditvā palāyituṁ na sakkonti,",
  "atk-s0513a20:860_7": "atthi nu kho tehi bandhanehi thirataraṁ nāma aññaṁ bandhana”nti pucchiṁsu. Satthā",
  "atk-s0513a20:860_8": "“bhikkhave, kiṁ bandhanāni nāmetāni, yaṁ panetaṁ dhanadhaññaputtadārādīsu taṇhāsaṅkhātaṁ",
  "atk-s0513a20:860_9": "kilesabandhanaṁ, etaṁ etehi bandhanehi sataguṇena sahassaguṇena thirataraṁ, evaṁ",
  "atk-s0513a20:860_10": "mahantampi panetaṁ ducchindaniyaṁ bandhanaṁ porāṇakapaṇḍitā chinditvā himavantaṁ",
  "atk-s0513a20:860_11": "pavisitvā pabbajiṁsū”ti vatvā atītaṁ āhari.",
  "atk-s0513a20:861_0": "Atīte bārāṇasiyaṁ brahmadatte rajjaṁ kārente bodhisatto ekasmiṁ duggatagahapatikule",
  "atk-s0513a20:861_1": "nibbatti, tassa vayappattassa pitā kālamakāsi. So bhatiṁ katvā mātaraṁ posesi, athassa",
  "atk-s0513a20:861_2": "mātā anicchamānasseva ekaṁ kuladhītaraṁ gehe katvā aparabhāge kālamakāsi. Bhariyāyapissa",
  "atk-s0513a20:861_3": "kucchiyaṁ gabbho patiṭṭhāsi. So gabbhassa patiṭṭhitabhāvaṁ ajānanto “bhadde, tvaṁ",
  "atk-s0513a20:861_4": "bhatiṁ katvā jīvāhi, ahaṁ pabbajissāmī”ti āha. Sāpi “gabbho me patiṭṭhito, mayi vijātāya",
  "atk-s0513a20:861_5": "dārakaṁ disvā pabbajissasī”ti āha. So “sādhū”ti sampaṭicchitvā tassā vijātakāle “bhadde,",
  "atk-s0513a20:861_6": "tvaṁ sotthinā vijātā, idānāhaṁ pabbajissāmī”ti āpucchi. Atha naṁ sā “puttakassa tāva",
  "atk-s0513a20:861_7": "thanapānato apagamanakālaṁ āgamehī”ti vatvā puna gabbhaṁ gaṇhi.",
  "atk-s0513a20:862_0": "So cintesi – “imaṁ sampaṭicchāpetvā gantuṁ na sakkā, imissā anācikkhitvāva palāyitvā",
  "atk-s0513a20:862_1": "pabbajissāmī”ti. So tassā anācikkhitvā ratthibhāge uṭṭhāya palāyi. Atha naṁ nagaraguttikā",
  "atk-s0513a20:862_2": "aggahesuṁ. So “ahaṁ, sāmi, mātuposako nāma, vissajjetha ma”nti tehi attānaṁ vissajjāpetvā",
  "atk-s0513a20:862_3": "ekasmiṁ ṭhāne vasitvā aggadvāreneva nikkhamitvā himavantaṁ pavisitvā isipabbajjaṁ",
  "atk-s0513a20:862_4": "pabbajitvā abhiññā ca samāpattiyo ca nibbattetvā jhānakīḷaṁ kīḷanto vihāsi. So tattha",
  "atk-s0513a20:862_5": "vasanto “evarūpampi nāma me ducchindaniyaṁ puttadārabandhanaṁ kilesabandhanaṁ chindita”nti",
  "atk-s0513a20:862_6": "udānaṁ udānento imā gāthā avoca –",
  "atk-s0513a20:863": "101.",
  "atk-s0513a20:864": "“Na taṁ daḷhaṁ bandhanamāhu dhīrā, yadāyasaṁ dārujapabbajañca;",
  "atk-s0513a20:865": "Sārattarattā maṇikuṇḍalesu, puttesu dāresu ca yā apekkhā.",
  "atk-s0513a20:866": "102.",
  "atk-s0513a20:867": "“Etaṁ daḷhaṁ bandhanamāhu dhīrā, ohārinaṁ sīthilaṁ duppamuñcaṁ;",
  "atk-s0513a20:868": "Etampi chetvāna vajanti dhīrā, anapekkhino kāmasukhaṁ pahāyā”ti.",
  "atk-s0513a20:869_0": "Tattha dhīrāti dhitimantā, dhikkatapāpāti dhīrā. Atha vā dhī vuccati paññā, tāya",
  "atk-s0513a20:869_1": "paññāya samannāgatāti dhīrā, buddhā paccekabuddhā buddhasāvakā bodhisattā ca ime",
  "atk-s0513a20:869_2": "dhīrā nāma. Yadāyasantiādīsu yaṁ saṅkhalikasaṅkhātaṁ ayasā nibbattaṁ āyasaṁ, yaṁ",
  "atk-s0513a20:869_3": "addubandhanasaṅkhātaṁ dārujaṁ, yañca pabbajatiṇehi vā aññehi vā vākādīhi rajjuṁ katvā",
  "atk-s0513a20:869_4": "katarajjubandhanaṁ, taṁ āyasādiṁ chindituṁ sakkuṇeyyabhāvena dhīrā daḷhaṁ thiranti",
  "atk-s0513a20:869_5": "nāhu na kathenti. Sārattarattāti sārattā hutvā rattā, balavarāgarattāti attho. Maṇikuṇḍalesūti",
  "atk-s0513a20:869_6": "maṇīsu ca kuṇḍalesu ca, maṇiyuttesu vā kuṇḍalesu.",
  "atk-s0513a20:870_0": "Etaṁdaḷhanti ye maṇikuṇḍalesu sārattarattā, tesaṁ yo ca sārāgo, yā ca tesaṁ puttadāresu",
  "atk-s0513a20:870_1": "apekkhā taṇhā, etaṁ kilesamayaṁ bandhanaṁ daḷhaṁ thiranti dhīrā āhu. Ohārinanti ākaḍḍhitvā",
  "atk-s0513a20:870_2": "catūsu apāyesu pātanato avaharati heṭṭhā haratīti ohārinaṁ. Sithilanti bandhanaṭṭhāne",
  "atk-s0513a20:870_3": "chavicammamaṁsāni na chindati, lohitaṁ na nīharati, bandhanabhāvampi na jānāpeti,",
  "atk-s0513a20:870_4": "thalapathajalapathādīsu kammāni kātuṁ detīti sithilaṁ. Duppamuñcanti taṇhālobhavasena",
  "atk-s0513a20:870_5": "hi ekavārampi uppannaṁ kilesabandhanaṁ daṭṭhaṭṭhānato kacchapo viya dummocayaṁ hotīti",
  "atk-s0513a20:870_6": "duppamuñcaṁ. Etampi chetvānāti etaṁ evaṁ daḷhampi kilesabandhanaṁ ñāṇakhaggena chinditvā",
  "atk-s0513a20:870_7": "ayadāmāni chinditvā mattavaravāraṇā viya pañjare chinditvā sīhapotakā viya ca dhīrā",
  "atk-s0513a20:870_8": "vatthukāmakilesakāme ukkārabhūmiṁ viya jigucchamānā anapekkhino hutvā kāmasukhaṁ",
  "atk-s0513a20:870_9": "pahāya vajanti pakkamanti, pakkamitvā ca pana himavantaṁ pavisitvā isipabbajjaṁ pabbajitvā",
  "atk-s0513a20:870_10": "jhānasukhena vītināmentīti.",
  "atk-s0513a20:871": "Evaṁ bodhisatto imaṁ udānaṁ udānetvā aparihīnajjhāno brahmalokaparāyaṇo ahosi.",
  "atk-s0513a20:872_0": "Satthā imaṁ dhammadesanaṁ āharitvā saccāni pakāsetvā jātakaṁ samodhānesi, saccapariyosāne",
  "atk-s0513a20:872_1": "keci sotāpannā, keci sakadāgāmino, keci anāgāmino, keci arahanto ahesuṁ. “Tadā mātā",
  "atk-s0513a20:872_2": "mahāmāyā ahosi, pitā suddhodanamahārājā, bhariyā rāhulamātā, putto rāhulo, puttadāraṁ",
  "atk-s0513a20:872_3": "pahāya nikkhamitvā pabbajito puriso pana ahameva ahosi”nti.",
  "atk-s0513a20:873": "Bandhanāgārajātakavaṇṇanā paṭhamā.",
  "atk-s0513a20:875": "[202] 2. Keḷisīlajātakavaṇṇanā",
  "atk-s0513a20:876_0": "Haṁsākoñcā mayūrā cāti idaṁ satthā jetavane viharanto āyasmantaṁ lakuṇḍakabhaddiyaṁ",
  "atk-s0513a20:876_1": "ārabbha kathesi. So kirāyasmā buddhasāsane pākaṭo ahosi paññāto madhurassaro madhuradhammakathiko",
  "atk-s0513a20:876_2": "paṭisambhidāppatto mahākhīṇāsavo asītiyā mahātherānaṁ antaro pamāṇena omako lakuṇḍako",
  "atk-s0513a20:876_3": "sāmaṇero viya, khuddako kīḷanatthāya kato viya. Tasmiṁ ekadivasaṁ tathāgataṁ vanditvā",
  "atk-s0513a20:876_4": "jetavanakoṭṭhakaṁ gate janapadā tiṁsamattā bhikkhū “dasabalaṁ vandissāmā”ti jetavanaṁ",
  "atk-s0513a20:876_5": "pavisantā vihārakoṭṭhake theraṁ disvā “sāmaṇero eso”ti saññāya theraṁ cīvarakaṇṇe",
  "atk-s0513a20:876_6": "gaṇhantā hatthe gaṇhantā sīsaṁ gaṇhantā nāsāya parāmasantā kaṇṇesu gahetvā cāletvā",
  "atk-s0513a20:876_7": "hatthakukkuccaṁ katvā pattacīvaraṁ paṭisāmetvā satthāraṁ upasaṅkamitvā vanditvā nisīditvā",
  "atk-s0513a20:876_8": "satthārā madhurapaṭisanthāre kate pucchiṁsu – “bhante, lakuṇḍakabhaddiyatthero kira",
  "atk-s0513a20:876_9": "nāmeko tumhākaṁ sāvako madhuradhammakathiko atthi, kahaṁ so idānī”ti. “Kiṁ pana,",
  "atk-s0513a20:876_10": "bhikkhave, daṭṭhukāmatthā”ti? “Āma, bhante”ti. “Yaṁ, bhikkhave, tumhe dvārakoṭṭhake",
  "atk-s0513a20:876_11": "disvā cīvarakaṇṇādīsu gaṇhantā hatthakukkuccaṁ katvā āgatā, esa so”ti. “Bhante, evarūpo",
  "atk-s0513a20:876_12": "patthitapatthano abhinīhārasampanno sāvako kiṁkāraṇā appesakkho jāto”ti? Satthā “attanā",
  "atk-s0513a20:876_13": "katapāpakammaṁ nissāyā”ti vatvā tehi yācito atītaṁ āhari.",
  "atk-s0513a20:877_0": "Atīte bārāṇasiyaṁ brahmadatte rajjaṁ kārente bodhisatto sakko devarājā ahosi. Tadā",
  "atk-s0513a20:877_1": "brahmadattassa jiṇṇaṁ jarāppattaṁ hatthiṁ vā assaṁ vā goṇaṁ vā dassetuṁ na sakkā,",
  "atk-s0513a20:877_2": "keḷisīlo hutvā tathārūpaṁ disvāva anubandhāpeti, jiṇṇasakaṭampi disvā bhindāpeti,",
  "atk-s0513a20:877_3": "jiṇṇamātugāme disvā pakkosāpetvā udare paharāpetvā pātāpetvā puna uṭṭhāpetvā bhāyāpeti,",
  "atk-s0513a20:877_4": "jiṇṇapurise disvā laṅghake viya bhūmiyaṁ saṁparivattakādikīḷaṁ kīḷāpeti, apassanto",
  "atk-s0513a20:877_5": "“asukaghare kira mahallako atthī”ti sutvāpi pakkosāpetvā kīḷati. Manussā lajjantā",
  "atk-s0513a20:877_6": "attano mātāpitaro tiroraṭṭhāni pesenti, mātupaṭṭhānadhammo pitupaṭṭhānadhammo pacchijji,",
  "atk-s0513a20:877_7": "rājasevakāpi keḷisīlāva ahesuṁ. Matamatā cattāro apāye pūrenti, devaparisā parihāyati.",
  "atk-s0513a20:878_0": "Sakko abhinave devaputte apassanto “kiṁ nu kho kāraṇa”nti āvajjento taṁ kāraṇaṁ ñatvā",
  "atk-s0513a20:878_1": "“damessāmi na”nti mahallakavaṇṇaṁ abhinimminitvā jiṇṇayānake dve takkacāṭiyo āropetvā",
  "atk-s0513a20:878_2": "dve jaragoṇe yojetvā ekasmiṁ chaṇadivase alaṅkatahatthiṁ abhiruhitvā brahmadatte",
  "atk-s0513a20:878_3": "alaṅkatanagaraṁ padakkhiṇaṁ karonte pilotikanivattho taṁ yānakaṁ pājento rañño abhimukho",
  "atk-s0513a20:878_4": "agamāsi. Rājā jiṇṇayānakaṁ disvā “etaṁ yānakaṁ apanethā”ti vadati. Manussā “kahaṁ,",
  "atk-s0513a20:878_5": "deva, na passāmā”ti āhaṁsu. Sakko attano ānubhāvena raññoyeva dassesi. Atha naṁ bahusampatte",
  "atk-s0513a20:878_6": "tasmiṁ tassa uparibhāgena pājento rañño matthake ekaṁ cāṭiṁ bhinditvā nivattāpento",
  "atk-s0513a20:878_7": "dutiyaṁ bhindi. Athassa sīsato paṭṭhāya ito cito ca takkaṁ paggharati, so tena aṭṭīyati",
  "atk-s0513a20:878_8": "harāyati jigucchati. Athassa taṁ upaddutabhāvaṁ ñatvā sakko yānakaṁ antaradhāpetvā",
  "atk-s0513a20:878_9": "sakkattabhāvaṁ māpetvā vajirahattho ākāse ṭhatvā “pāpa adhammikarāja, kiṁ tvaṁ mahallako",
  "atk-s0513a20:878_10": "na bhavissasi, tava sarīraṁ jarā na paharissati, keḷisīlo hutvā vuḍḍhe viheṭhanakammaṁ",
  "atk-s0513a20:878_11": "karosi, ekakaṁ taṁ nissāya etaṁ kammaṁ katvā matamatā apāye paripūrenti, manussā",
  "atk-s0513a20:878_12": "mātāpitaro paṭijaggituṁ na labhanti. Sace imamhā kammā na viramissasi, vajirena te",
  "atk-s0513a20:878_13": "sīsaṁ padālessāmi, mā ito paṭṭhāyetaṁ kammaṁ akatthā”ti santajjetvā mātāpitūnaṁ guṇaṁ",
  "atk-s0513a20:878_14": "kathetvā vuḍḍhāpacāyikakammassa ānisaṁsaṁ pakāsetvā ovaditvā sakaṭṭhānameva agamāsi.",
  "atk-s0513a20:878_15": "Rājā tato paṭṭhāya tathārūpaṁ kammaṁ kātuṁ cittampi na uppādesi.",
  "atk-s0513a20:879": "Satthā imaṁ atītaṁ āharitvā abhisambuddho hutvā imā gāthā avoca –",
  "atk-s0513a20:880": "103.",
  "atk-s0513a20:881": "“Haṁsā koñcā mayūrā ca, hatthayo pasadā migā;",
  "atk-s0513a20:882": "Sabbe sīhassa bhāyanti, natthi kāyasmi tulyatā.",
  "atk-s0513a20:883": "104.",
  "atk-s0513a20:884": "“Evameva manussesu, daharo cepi paññavā;",
  "atk-s0513a20:885": "So hi tattha mahā hoti, neva bālo sarīravā”ti.",
  "atk-s0513a20:886_0": "Tattha pasadā migāti pasadasaṅkhātā migā, pasadā migā ca avasesā migā cātipi attho.",
  "atk-s0513a20:886_1": "“Pasadamigā”tipi pāṭho, pasadā migāti attho. Natthi kāyasmi tulyatāti sarīre pamāṇaṁ",
  "atk-s0513a20:886_2": "nāma natthi. Yadi bhaveyya, mahāsarīrā hatthino ceva pasadamigā ca sīhaṁ māreyyuṁ,",
  "atk-s0513a20:886_3": "sīho haṁsādayo khuddakasarīreyeva māreyya, khuddakāyeva sīhassa bhāyeyyuṁ, na mahantā.",
  "atk-s0513a20:886_4": "Yasmā panetaṁ natthi, tasmā sabbepi te sīhassa bhāyanti. Sarīravāti bālo mahāsarīropi",
  "atk-s0513a20:886_5": "mahā nāma na hoti, tasmā lakuṇḍakabhaddiyo sarīrena khuddakopi mā taṁ ñāṇenapi khuddakoti maññitthāti attho.",
  "atk-s0513a20:887_0": "Satthā imaṁ dhammadesanaṁ āharitvā saccāni pakāsetvā jātakaṁ samodhānesi, saccapariyosāne",
  "atk-s0513a20:887_1": "tesu bhikkhūsu keci sotāpannā, keci sakadāgāmino, keci anāgāmino, keci arahanto ahesuṁ.",
  "atk-s0513a20:887_2": "“Tadā rājā lakuṇḍakabhaddiyo ahosi, so tāya keḷisīlatāya paresaṁ keḷinissayo jāto,",
  "atk-s0513a20:887_3": "sakko pana ahameva ahosi”nti.",
  "atk-s0513a20:888": "Keḷisīlajātakavaṇṇanā dutiyā.",
  "atk-s0513a20:890": "[203] 3. Khandhajātakavaṇṇanā",
  "atk-s0513a20:891_0": "Virūpakkhehi me mettanti idaṁ satthā jetavane viharanto aññataraṁ bhikkhuṁ ārabbha",
  "atk-s0513a20:891_1": "kathesi. Taṁ kira jantāgharadvāre kaṭṭhāni phālentaṁ pūtirukkhantarā nikkhamitvā",
  "atk-s0513a20:891_2": "eko sappo pādaṅguliyaṁ ḍaṁsi, so tattheva mato. Tassa matabhāvo sakalavihāre pākaṭo",
  "atk-s0513a20:891_3": "ahosi. Dhammasabhāyaṁ bhikkhū kathaṁ samuṭṭhāpesuṁ – “āvuso, asuko kira bhikkhu jantāgharadvāre",
  "atk-s0513a20:891_4": "kaṭṭhāni phālento sappena daṭṭho tattheva mato”ti. Satthā āgantvā “kāya nuttha, bhikkhave,",
  "atk-s0513a20:891_5": "etarahi kathāya sannisinnā”ti pucchitvā “imāya nāmā”ti vutte “sace so, bhikkhave,",
  "atk-s0513a20:891_6": "bhikkhu cattāri ahirājakulāni ārabbha mettaṁ abhāvayissa, na naṁ sappo ḍaṁseyya.",
  "atk-s0513a20:891_7": "Porāṇakatāpasāpi anuppanne buddhe catūsu ahirājakulesu mettaṁ bhāvetvā tāni ahirājakulāni",
  "atk-s0513a20:891_8": "nissāya uppajjanakabhayato mucciṁsū”ti vatvā atītaṁ āhari.",
  "atk-s0513a20:892_0": "Atīte bārāṇasiyaṁ brahmadatte rajjaṁ kārente bodhisatto kāsiraṭṭhe brāhmaṇakule nibbattitvā",
  "atk-s0513a20:892_1": "vayappatto kāme pahāya isipabbajjaṁ pabbajitvā abhiññā ca samāpattiyo ca nibbattetvā",
  "atk-s0513a20:892_2": "himavantapadese ekasmiṁ gaṅgānivattane assamapadaṁ māpetvā jhānakīḷaṁ kīḷanto isigaṇaparivuto",
  "atk-s0513a20:892_3": "vihāsi. Tadā gaṅgātīre nānappakārā dīghajātikā isīnaṁ paripanthaṁ karonti, yebhuyyena",
  "atk-s0513a20:892_4": "isayo jīvitakkhayaṁ pāpuṇanti. Tāpasā tamatthaṁ bodhisattassa ārocesuṁ. Bodhisatto",
  "atk-s0513a20:892_5": "sabbe tāpase sannipātāpetvā “sace tumhe catūsu ahirājakulesu mettaṁ bhāveyyātha,",
  "atk-s0513a20:892_6": "na vo sappā ḍaṁseyyuṁ, tasmā ito paṭṭhāya catūsu ahirājakulesu evaṁ mettaṁ bhāvethā”ti",
  "atk-s0513a20:892_7": "vatvā imaṁ gāthamāha –",
  "atk-s0513a20:893": "105.",
  "atk-s0513a20:894": "“Virūpakkhehi me mettaṁ, mettaṁ erāpathehi me;",
  "atk-s0513a20:895": "Chabyāputtehi me mettaṁ, mettaṁ kaṇhāgotamakehi cā”ti.",
  "atk-s0513a20:896_0": "Tattha virūpakkhehi me mettanti virūpakkhanāgarājakulehi saddhiṁ mayhaṁ mettaṁ. Erāpathādīsupi",
  "atk-s0513a20:896_1": "eseva nayo. Etānipi hi erāpathanāgarājakulaṁ chabyāputtanāgarājakulaṁ kaṇhāgotamakanāgarājakulanti nāgarājakulāneva.",
  "atk-s0513a20:897": "Evaṁ cattāri nāgarājakulāni dassetvā “sace tumhe etesu mettaṁ bhāvetuṁ sakkhissatha, dīghajātikā vo na ḍaṁsissanti na viheṭhessantī”ti vatvā dutiyaṁ gāthamāha –",
  "atk-s0513a20:898": "“Apādakehi me mettaṁ, mettaṁ dvipādakehi me;",
  "atk-s0513a20:899": "Catuppadehi me mettaṁ, mettaṁ bahuppadehi me”ti.",
  "atk-s0513a20:900_0": "Tattha paṭhamapadena odissakaṁ katvā sabbesu apādakesu dīghajātikesu ceva macchesu",
  "atk-s0513a20:900_1": "ca mettābhāvanā dassitā, dutiyapadena manussesu ceva pakkhijātesu ca, tatiyapadena",
  "atk-s0513a20:900_2": "hatthiassādīsu sabbacatuppadesu, catutthapadena vicchikasatapadiuccāliṅgapāṇakamakkaṭakādīsu.",
  "atk-s0513a20:901": "Evaṁ sarūpena mettābhāvanaṁ dassetvā idāni āyācanavasena dassento imaṁ gāthamāha –",
  "atk-s0513a20:902": "“Mā maṁ apādako hiṁsi, mā maṁ hiṁsi dvipādako;",
  "atk-s0513a20:903": "Mā maṁ catuppado hiṁsi, mā maṁ hiṁsi bahuppado”ti.",
  "atk-s0513a20:904": "Tattha mā manti etesu apādakādīsu koci ekopi mā maṁ hiṁsatu, mā viheṭhetūti evaṁ āyācantā mettaṁ bhāvethāti attho.",
  "atk-s0513a20:905": "Idāni anodissakavasena mettābhāvanaṁ dassento imaṁ gāthamāha –",
  "atk-s0513a20:906": "“Sabbe sattā sabbe pāṇā, sabbe bhūtā ca kevalā;",
  "atk-s0513a20:907": "Sabbe bhadrāni passantu, mā kañci pāpamāgamā”ti.",
  "atk-s0513a20:908_0": "Tattha taṇhādiṭṭhivasena vaṭṭe pañcasu khandhesu āsattā visattā laggā laggitāti sattā,",
  "atk-s0513a20:908_1": "assāsapassāsapavattanasaṅkhātena pāṇanavasena pāṇā, bhūtabhāvitanibbattanavasena",
  "atk-s0513a20:908_2": "bhūtāti evaṁ vacanamattaviseso veditabbo. Avisesena pana sabbānipetāni padāni sabbasattasaṅgāhakāneva.",
  "atk-s0513a20:908_3": "Kevalāti sakalā. Idaṁ sabbasaddasseva hi pariyāyavacanaṁ. Bhadrāni passantūti sabbepete",
  "atk-s0513a20:908_4": "sattā bhadrāni sādhūni kalyāṇāneva passantu. Mā kañci pāpamāgamāti etesu kañci ekaṁ",
  "atk-s0513a20:908_5": "sattampi pāpaṁ lāmakaṁ dukkhaṁ mā āgamā, mā āgacchatu mā pāpuṇātu, sabbe averā abyāpajjā",
  "atk-s0513a20:908_6": "sukhī niddukkhā hontūti.",
  "atk-s0513a20:909": "Evaṁ “sabbasattesu anodissakavasena mettaṁ bhāvethā”ti vatvā puna tiṇṇaṁ ratanānaṁ guṇe anussarāpetuṁ –",
  "atk-s0513a20:910": "106.",
  "atk-s0513a20:911": "“Appamāṇo buddho, appamāṇo dhammo;",
  "atk-s0513a20:912": "Appamāṇo saṅgho”ti āha.",
  "atk-s0513a20:913_0": "Tattha pamāṇakarānaṁ kilesānaṁ abhāvena guṇānañca pamāṇābhāvena buddharatanaṁ appamāṇaṁ.",
  "atk-s0513a20:913_1": "Dhammoti navavidho lokuttaradhammo. Tassapi pamāṇaṁ kātuṁ na sakkāti appamāṇo. Tena",
  "atk-s0513a20:913_2": "appamāṇena dhammena samannāgatattā saṅghopi appamāṇo.",
  "atk-s0513a20:914": "Iti bodhisatto “imesaṁ tiṇṇaṁ ratanānaṁ guṇe anussarathā”ti vatvā tiṇṇaṁ ratanānaṁ appamāṇaguṇataṁ dassetvā sappamāṇe satte dassetuṁ –",
  "atk-s0513a20:915": "“Pamāṇavantāni sarīsapāni, ahi vicchika satapadī;",
  "atk-s0513a20:916": "Uṇṇanābhi sarabū mūsikā”ti āha.",
  "atk-s0513a20:917_0": "Tattha sarīsapānīti sappadīghajātikānaṁ nāmaṁ. Te hi sarantā gacchanti, sirena vā",
  "atk-s0513a20:917_1": "sapantīti sarīsapā. “Ahī”tiādi tesaṁ sarūpato nidassanaṁ. Tattha uṇṇanābhīti makkaṭako.",
  "atk-s0513a20:917_2": "Tassa hi nābhito uṇṇāsadisaṁ suttaṁ nikkhamati, tasmā “uṇṇanābhī”ti vuccati. Sarabūti gharagoḷikā.",
  "atk-s0513a20:918_0": "Iti bodhisatto “yasmā etesaṁ antorāgādayo pamāṇakarā dhammā atthi, tasmā tāni sarīsapādīni",
  "atk-s0513a20:918_1": "pamāṇavantānī”ti dassetvā “appamāṇānaṁ tiṇṇaṁ ratanānaṁ ānubhāvena ime pamāṇavantā",
  "atk-s0513a20:918_2": "sattā rattindivaṁ parittakammaṁ karontūti evaṁ tiṇṇaṁ ratanānaṁ guṇe anussarathā”ti",
  "atk-s0513a20:918_3": "vatvā tato uttari kattabbaṁ dassetuṁ imaṁ gāthamāha –",
  "atk-s0513a20:919": "“Katā me rakkhā katā me parittā, paṭikkamantu bhūtāni;",
  "atk-s0513a20:920": "Sohaṁ namo bhagavato, namo sattannaṁ sammāsambuddhāna”nti.",
  "atk-s0513a20:921_0": "Tattha katā me rakkhāti mayā ratanattayaguṇe anussarantena attano rakkhā gutti katā.",
  "atk-s0513a20:921_1": "Katā me parittāti parittāṇampi me attano kataṁ. Paṭikkamantu bhūtānīti mayi ahitajjhāsayāni",
  "atk-s0513a20:921_2": "bhūtāni paṭikkamantu apagacchantu. Sohaṁ namo bhagavatoti so ahaṁ evaṁ kataparitto",
  "atk-s0513a20:921_3": "atītassa parinibbutassa sabbassapi buddhassa bhagavato namo karomi. Namo sattannaṁ",
  "atk-s0513a20:921_4": "sammāsambuddhānanti visesena pana atīte paṭipāṭiyā parinibbutānaṁ sattannaṁ sammāsambuddhānaṁ namo karomīti.",
  "atk-s0513a20:922_0": "Evaṁ “namakkāraṁ karontāpi satta buddhe anussarathā”ti bodhisatto isigaṇassa imaṁ",
  "atk-s0513a20:922_1": "parittaṁ bandhitvā adāsi. Ādito pana paṭṭhāya dvīhi gāthāhi catūsu ahirājakulesu",
  "atk-s0513a20:922_2": "mettāya dīpitattā odissakānodissakavasena vā dvinnaṁ mettābhāvanānaṁ dīpitattā idaṁ",
  "atk-s0513a20:922_3": "parittaṁ idha vuttanti veditabbaṁ, aññaṁ vā kāraṇaṁ pariyesitabbaṁ. Tato paṭṭhāya",
  "atk-s0513a20:922_4": "isigaṇo bodhisattassa ovāde ṭhatvā mettaṁ bhāvesi, buddhaguṇe anussari. Evametesu",
  "atk-s0513a20:922_5": "buddhaguṇe anussarantesuyeva sabbe dīghajātikā paṭikkamiṁsu. Bodhisattopi brahmavihāre",
  "atk-s0513a20:922_6": "bhāvetvā brahmalokaparāyaṇo ahosi.",
  "atk-s0513a20:923": "Satthā imaṁ dhammadesanaṁ āharitvā jātakaṁ samodhānesi – “tadā isigaṇo buddhaparisā ahosi, gaṇasatthā pana ahameva ahosi”nti.",
  "atk-s0513a20:924": "Khandhajātakavaṇṇanā tatiyā.",
  "atk-s0513a20:926": "[204] 4. Vīrakajātakavaṇṇanā",
  "atk-s0513a20:927_0": "Api vīraka passesīti idaṁ satthā jetavane viharanto sugatālayaṁ ārabbha kathesi.",
  "atk-s0513a20:927_1": "Devadattassa parisaṁ gahetvā āgatesu hi theresu satthā “sāriputta, devadatto tumhe",
  "atk-s0513a20:927_2": "disvā kiṁ akāsī”ti pucchitvā “sugatālayaṁ, bhante, dassesī”ti vutte “na kho, sāriputta,",
  "atk-s0513a20:927_3": "idāneva devadatto mama anukiriyaṁ karonto vināsaṁ patto, pubbepi vināsaṁ pāpuṇī”ti",
  "atk-s0513a20:927_4": "vatvā therena yācito atītaṁ āhari.",
  "atk-s0513a20:928_0": "Atīte bārāṇasiyaṁ brahmadatte rajjaṁ kārente bodhisatto himavantapadese udakakākayoniyaṁ",
  "atk-s0513a20:928_1": "nibbattitvā ekaṁ saraṁ upanissāya vasi, “vīrako”tissa nāmaṁ ahosi. Tadā kāsiraṭṭhe",
  "atk-s0513a20:928_2": "dubbhikkhaṁ ahosi, manussā kākabhattaṁ vā dātuṁ yakkhanāgabalikammaṁ vā kātuṁ nāsakkhiṁsu.",
  "atk-s0513a20:928_3": "Chātakaraṭṭhato kākā yebhuyyena araññaṁ pavisiṁsu. Tattheko bārāṇasivāsī saviṭṭhako",
  "atk-s0513a20:928_4": "nāma kāko kākiṁ ādāya vīrakassa vasanaṭṭhānaṁ gantvā taṁ saraṁ nissāya ekamante vāsaṁ",
  "atk-s0513a20:928_5": "kappesi. So ekadivasaṁ tasmiṁ sare gocaraṁ gaṇhanto vīrakaṁ saraṁ otaritvā macche",
  "atk-s0513a20:928_6": "khāditvā paccuttaritvā sarīraṁ sukkhāpentaṁ disvā “imaṁ udakakākaṁ nissāya sakkā",
  "atk-s0513a20:928_7": "bahū macche laddhuṁ, imaṁ upaṭṭhahissāmī”ti taṁ upasaṅkamitvā “kiṁ, sammā”ti vutte",
  "atk-s0513a20:928_8": "“icchāmi taṁ sāmi upaṭṭhahitu”nti vatvā “sādhū”ti tena sampaṭicchito tato paṭṭhāya",
  "atk-s0513a20:928_9": "upaṭṭhāsi. Vīrakopi tato paṭṭhāya attano yāpanamattaṁ khāditvā macche uddharitvā",
  "atk-s0513a20:928_10": "saviṭṭhakassa deti. Sopi attano yāpanamattaṁ khāditvā sesaṁ kākiyā deti.",
  "atk-s0513a20:929_0": "Tassa aparabhāge māno uppajji – “ayampi udakakāko kāḷako, ahampi kāḷako, akkhituṇḍapādehipi",
  "atk-s0513a20:929_1": "etassa ca mayhañca nānākaraṇaṁ natthi, ito paṭṭhāya iminā gahitamacchehi mayhaṁ kammaṁ",
  "atk-s0513a20:929_2": "natthi, ahameva gaṇhissāmī”ti. So vīrakaṁ upasaṅkamitvā “samma, ito paṭṭhāya ahameva",
  "atk-s0513a20:929_3": "saraṁ otaritvā macche gaṇhissāmī”ti vatvā “na tvaṁ, samma, udakaṁ otaritvā macche",
  "atk-s0513a20:929_4": "gaṇhanakakule nibbatto, mā nassī”ti tena vāriyamānopi vacanaṁ anādiyitvā saraṁ oruyha",
  "atk-s0513a20:929_5": "udakaṁ pavisitvā ummujjamāno sevālaṁ chinditvā nikkhamituṁ nāsakkhi, sevālantare",
  "atk-s0513a20:929_6": "laggi, aggatuṇḍameva paññāyi. So nirassāso antoudakeyeva jīvitakkhayaṁ pāpuṇi. Athassa",
  "atk-s0513a20:929_7": "bhariyā āgamanaṁ apassamānā taṁ pavattiṁ jānanatthaṁ vīrakassa santikaṁ gantvā “sāmi,",
  "atk-s0513a20:929_8": "saviṭṭhako na paññāyati, kahaṁ nu kho so”ti pucchamānā paṭhamaṁ gāthamāha –",
  "atk-s0513a20:930": "107.",
  "atk-s0513a20:931": "“Api vīraka passesi, sakuṇaṁ mañjubhāṇakaṁ;",
  "atk-s0513a20:932": "Mayūragīvasaṅkāsaṁ, patiṁ mayhaṁ saviṭṭhaka”nti.",
  "atk-s0513a20:933_0": "Tattha api, vīraka, passesīti, sāmi vīraka, api passasi. Mañjubhāṇakanti mañjubhāṇinaṁ.",
  "atk-s0513a20:933_1": "Sā hi rāgavasena “madhurassaro me patī”ti maññati, tasmā evamāha. Mayūragīvasaṅkāsanti",
  "atk-s0513a20:933_2": "moragīvasamānavaṇṇaṁ.",
  "atk-s0513a20:934": "Taṁ sutvā vīrako “āma, jānāmi te sāmikassa gataṭṭhāna”nti vatvā dutiyaṁ gāthamāha –",
  "atk-s0513a20:935": "108.",
  "atk-s0513a20:936": "“Udakathalacarassa pakkhino, niccaṁ āmakamacchabhojino;",
  "atk-s0513a20:937": "Tassānukaraṁ saviṭṭhako, sevāle paliguṇṭhito mato”ti.",
  "atk-s0513a20:938_0": "Tattha udakathalacarassāti udake ca thale ca carituṁ samatthassa. Pakkhinoti attānaṁ",
  "atk-s0513a20:938_1": "sandhāya vadati. Tassānukaranti tassa anukaronto. Sevāle paliguṇṭhito matoti udakaṁ",
  "atk-s0513a20:938_2": "pavisitvā sevālaṁ chinditvā nikkhamituṁ asakkonto sevālapariyonaddho antoudakeyeva",
  "atk-s0513a20:938_3": "mato, passa, etassa tuṇḍaṁ dissatīti. Taṁ sutvā kākī paridevitvā bārāṇasimeva agamāsi.",
  "atk-s0513a20:939": "Satthā imaṁ dhammadesanaṁ āharitvā jātakaṁ samodhānesi – “tadā saviṭṭhako devadatto ahosi, vīrako pana ahameva ahosi”nti.",
  "atk-s0513a20:940": "Vīrakajātakavaṇṇanā catutthā.",
  "atk-s0513a20:942": "[205] 5. Gaṅgeyyajātakavaṇṇanā",
  "atk-s0513a20:943_0": "Sobhatimaccho gaṅgeyyoti idaṁ satthā jetavane viharanto dve daharabhikkhū ārabbha",
  "atk-s0513a20:943_1": "kathesi. Te kira sāvatthivāsino kulaputtā sāsane pabbajitvā asubhabhāvanaṁ anunuyuñjitvā",
  "atk-s0513a20:943_2": "rūpapasaṁsakā hutvā rūpaṁ upalāḷentā vicariṁsu. Te ekadivasaṁ “tvaṁ na sobhasi, ahaṁ",
  "atk-s0513a20:943_3": "sobhāmī”ti rūpaṁ nissāya uppannavivādā avidūre nisinnaṁ ekaṁ mahallakattheraṁ disvā",
  "atk-s0513a20:943_4": "“eso amhākaṁ sobhanabhāvaṁ vā asobhanabhāvaṁ vā jānissatī”ti taṁ upasaṅkamitvā “bhante,",
  "atk-s0513a20:943_5": "ko amhesu sobhano”ti pucchiṁsu. So “āvuso, tumhehi ahameva sobhanataro”ti āha. Daharā",
  "atk-s0513a20:943_6": "“ayaṁ mahallako amhehi pucchitaṁ akathetvā apucchitaṁ kathetī”ti taṁ paribhāsitvā",
  "atk-s0513a20:943_7": "pakkamiṁsu. Sā tesaṁ kiriyā bhikkhusaṅghe pākaṭā jātā. Athekadivasaṁ dhammasabhāyaṁ",
  "atk-s0513a20:943_8": "kathaṁ samuṭṭhāpesuṁ – “āvuso, asuko mahallako thero kira te rūpanissitake dahare",
  "atk-s0513a20:943_9": "lajjāpesī”ti. Satthā āgantvā “kāya nuttha, bhikkhave, etarahi kathāya sannisinnā”ti",
  "atk-s0513a20:943_10": "pucchitvā “imāya nāmā”ti vutte “na, bhikkhave, ime dve daharā idāneva rūpapasaṁsakā,",
  "atk-s0513a20:943_11": "pubbepete rūpameva upalāḷentā vicariṁsū”ti vatvā atītaṁ āhari.",
  "atk-s0513a20:944_0": "Atīte bārāṇasiyaṁ brahmadatte rajjaṁ kārente bodhisatto gaṅgātīre rukkhadevatā ahosi.",
  "atk-s0513a20:944_1": "Tadā gaṅgāyamunānaṁ samāgamaṭṭhāne gaṅgeyyo ca yāmuneyyo ca dve macchā “ahaṁ sobhāmi,",
  "atk-s0513a20:944_2": "tvaṁ na sobhasī”ti rūpaṁ nissāya vivadamānā avidūre gaṅgātīre kacchapaṁ nipannaṁ",
  "atk-s0513a20:944_3": "disvā “eso amhākaṁ sobhanabhāvaṁ vā asobhanabhāvaṁ vā jānissatī”ti taṁ upasaṅkamitvā",
  "atk-s0513a20:944_4": "“kiṁ nu kho, samma kacchapa, gaṅgeyyo sobhati, udāhu yāmuneyyo”ti pucchiṁsu. Kacchapo",
  "atk-s0513a20:944_5": "“gaṅgeyyopi sobhati, yāmuneyyopi sobhati, tumhehi pana dvīhi ahameva atirekataraṁ",
  "atk-s0513a20:944_6": "sobhāmī”ti imamatthaṁ pakāsento paṭhamaṁ gāthamāha –",
  "atk-s0513a20:945": "109.",
  "atk-s0513a20:946": "“Sobhati maccho gaṅgeyyo, atho sobhati yāmuno;",
  "atk-s0513a20:947": "Catuppadoyaṁ puriso, nigrodhaparimaṇḍalo;",
  "atk-s0513a20:948": "Īsakāyatagīvo ca, sabbeva atirocatī”ti.",
  "atk-s0513a20:949_0": "Tattha catuppadoyanti catuppado ayaṁ. Purisoti attānaṁ sandhāya vadati. Nigrodhaparimaṇḍaloti",
  "atk-s0513a20:949_1": "sujāto nigrodho viya parimaṇḍalo. Īsakāyatagīvoti rathīsā viya āyatagīvo. Sabbeva",
  "atk-s0513a20:949_2": "atirocatīti evaṁ saṇṭhānasampanno kacchapo sabbeva atirocati, ahameva sabbe tumhe",
  "atk-s0513a20:949_3": "atikkamitvā sobhāmīti vadati.",
  "atk-s0513a20:950": "Macchā tassa kathaṁ hutvā “ambho! Pāpakacchapa amhehi pucchitaṁ akathetvā aññameva kathesī”ti vatvā dutiyaṁ gāthamāha –",
  "atk-s0513a20:951": "110.",
  "atk-s0513a20:952": "“Yaṁ pucchito na taṁ akkhāsi, aññaṁ akkhāsi pucchito;",
  "atk-s0513a20:953": "Atthappasaṁsako poso, nāyaṁ asmāka ruccatī”ti.",
  "atk-s0513a20:954_0": "Tattha attappasaṁsakoti attānaṁ pasaṁsanasīlo attukkaṁsako poso. Nāyaṁ asmāka ruccatīti",
  "atk-s0513a20:954_1": "ayaṁ pāpakacchapo amhākaṁ na ruccati na khamatīti kacchapassa upari udakaṁ khipitvā",
  "atk-s0513a20:954_2": "sakaṭṭhānameva gamiṁsu.",
  "atk-s0513a20:955_0": "Satthā imaṁ dhammadesanaṁ āharitvā jātakaṁ samodhānesi – “tadā dve macchā dve daharabhikkhū",
  "atk-s0513a20:955_1": "ahesuṁ, kacchapo mahallako, imassa kāraṇassa paccakkhakārikā gaṅgātīre nibbattarukkhadevatā",
  "atk-s0513a20:955_2": "pana ahameva ahosi”nti.",
  "atk-s0513a20:956": "Gaṅgeyyajātakavaṇṇanā pañcamā.",
  "atk-s0513a20:958": "[206] 6. Kuruṅgamigajātakavaṇṇanā",
  "atk-s0513a20:959_0": "Iṅgha vaṭṭamayaṁ pāsanti idaṁ satthā veḷuvane viharanto devadattaṁ ārabbha kathesi.",
  "atk-s0513a20:959_1": "Tadā hi satthā “devadatto vadhāya parisakkatī”ti sutvā “na, bhikkhave, devadatto",
  "atk-s0513a20:959_2": "idāneva mayhaṁ vadhāya parisakkati, pubbepi parisakkiyevā”ti vatvā atītaṁ āhari.",
  "atk-s0513a20:960_0": "Atīte bārāṇasiyaṁ brahmadatte rajjaṁ kārente bodhisatto kuruṅgamigo hutvā araññe",
  "atk-s0513a20:960_1": "ekassa sarassa avidūre ekasmiṁ gumbe vāsaṁ kappesi. Tasseva sarassa avidūre ekasmiṁ",
  "atk-s0513a20:960_2": "rukkhagge satapatto, sarasmiṁ pana kacchapo vāsaṁ kappesi. Evaṁ te tayopi sahāyakā",
  "atk-s0513a20:960_3": "aññamaññaṁ piyasaṁvāsaṁ vasiṁsu. Atheko migaluddako araññe caranto pānīyatitthe bodhisattassa",
  "atk-s0513a20:960_4": "padavalañjaṁ disvā lohanigaḷasadisaṁ vaṭṭamayaṁ pāsaṁ oḍḍetvā agamāsi. Bodhisatto",
  "atk-s0513a20:960_5": "pānīyaṁ pātuṁ āgato paṭhamayāmeyeva pāse bajjhitvā baddharavaṁ ravi. Tassa tena saddena",
  "atk-s0513a20:960_6": "rukkhaggato satapatto udakato ca kacchapo āgantvā “kiṁ nu kho kātabba”nti mantayiṁsu.",
  "atk-s0513a20:960_7": "Atha satapatto kacchapaṁ āmantetvā “samma, tava dantā atthi, tvaṁ imaṁ pāsaṁ chinda,",
  "atk-s0513a20:960_8": "ahaṁ gantvā yathā so nāgacchati, tathā karissāmi, evaṁ amhehi dvīhipi kataparakkamena",
  "atk-s0513a20:960_9": "sahāyo no jīvitaṁ labhissatī”ti imamatthaṁ pakāsento paṭhamaṁ gāthamāha –",
  "atk-s0513a20:961": "111.",
  "atk-s0513a20:962": "“Iṅgha vaṭṭamayaṁ pāsaṁ, chinda dantehi kacchapa;",
  "atk-s0513a20:963": "Ahaṁ tathā karissāmi, yathā nehiti luddako”ti.",
  "atk-s0513a20:964_0": "Atha kacchapo cammavarattaṁ khādituṁ ārabhi, satapatto luddakassa vasanagāmaṁ gato",
  "atk-s0513a20:964_1": "avidūre rukkhe nisīdi. Luddako paccūsakāleyeva sattiṁ gahetvā nikkhami. Sakuṇo tassa",
  "atk-s0513a20:964_2": "nikkhamanabhāvaṁ ñatvā vassitvā pakkhe papphoṭetvā taṁ purimadvārena nikkhamantaṁ",
  "atk-s0513a20:964_3": "mukhe pahari. Luddo “kāḷakaṇṇinā sakuṇenamhi pahaṭo”ti nivattitvā thokaṁ sayitvā",
  "atk-s0513a20:964_4": "puna sattiṁ gahetvā uṭṭhāsi. Sakuṇo “ayaṁ paṭhamaṁ purimadvārena nikkhanto idāni",
  "atk-s0513a20:964_5": "pacchimadvārena nikkhamissatī”ti ñatvā gantvā pacchimagehe nisīdi. Luddopi “purimadvārena",
  "atk-s0513a20:964_6": "me nikkhantena kāḷakaṇṇī sakuṇo diṭṭho, idāni pacchimadvārena nikkhamissāmī”ti pacchimadvārena",
  "atk-s0513a20:964_7": "nikkhami, sakuṇo puna vassitvā gantvā mukhe pahari. Luddo “punapi kāḷakaṇṇīsakuṇena",
  "atk-s0513a20:964_8": "pahaṭo, na dāni me esa nikkhamituṁ detī”ti nivattitvā yāva aruṇuggamanā sayitvā aruṇuggamanavelāya",
  "atk-s0513a20:964_9": "sattiṁ gahetvā nikkhami. Sakuṇo vegena gantvā “luddo āgacchatī”ti bodhisattassa kathesi.",
  "atk-s0513a20:965_0": "Tasmiṁ khaṇe kacchapena ekameva cammavaddhaṁ ṭhapetvā sesavarattā khāditā honti.",
  "atk-s0513a20:965_1": "Dantā panassa patanākārappattā jātā, mukhato lohitaṁ paggharati. Bodhisatto luddaputtaṁ",
  "atk-s0513a20:965_2": "sattiṁ gahetvā asanivegena āgacchantaṁ disvā taṁ vaddhaṁ chinditvā vanaṁ pāvisi,",
  "atk-s0513a20:965_3": "sakuṇo rukkhagge nisīdi, kacchapo pana dubbalattā tattheva nipajji. Luddo kacchapaṁ",
  "atk-s0513a20:965_4": "gahetvā pasibbake pakkhipitvā ekasmiṁ khāṇuke laggesi. Bodhisatto nivattitvā olokento",
  "atk-s0513a20:965_5": "kacchapassa gahitabhāvaṁ ñatvā “sahāyassa jīvitadānaṁ dassāmī”ti dubbalo viya hutvā",
  "atk-s0513a20:965_6": "luddassa attānaṁ dassesi. So “dubbalo esa bhavissati, māressāmi na”nti sattiṁ ādāya",
  "atk-s0513a20:965_7": "anubandhi. Bodhisatto nātidūre nāccāsanne gacchanto taṁ ādāya araññaṁ pāvisi, dūraṁ",
  "atk-s0513a20:965_8": "gatabhāvaṁ ñatvā padaṁ vañcetvā aññena maggena vātavegena gantvā siṅgena pasibbakaṁ",
  "atk-s0513a20:965_9": "ukkhipitvā bhūmiyaṁ pātetvā phāletvā kacchapaṁ nīhari. Satapattopi rukkhā otari.",
  "atk-s0513a20:965_10": "Bodhisatto dvinnampi ovādaṁ dadamāno “ahaṁ tumhe nissāya jīvitaṁ labhiṁ, tumhehi",
  "atk-s0513a20:965_11": "sahāyakassa kattabbaṁ mayhaṁ kataṁ, idāni luddo āgantvā tumhe gaṇheyya, tasmā, samma",
  "atk-s0513a20:965_12": "satapatta, tvaṁ attano puttake gahetvā aññattha yāhi, tvampi, samma kacchapa, udakaṁ",
  "atk-s0513a20:965_13": "pavisāhī”ti āha. Te tathā akaṁsu.",
  "atk-s0513a20:966": "Satthā abhisambuddho hutvā dutiyaṁ gāthamāha –",
  "atk-s0513a20:967": "112.",
  "atk-s0513a20:968": "“Kacchapo pāvisī vāriṁ, kuruṅgo pāvisī vanaṁ;",
  "atk-s0513a20:969": "Satapatto dumaggamhā, dūre putte apānayī”ti.",
  "atk-s0513a20:970": "Tattha apānayīti ānayi, gahetvā agamāsīti attho;",
  "atk-s0513a20:971": "Luddopi taṁ ṭhānaṁ āgantvā kañci apassitvā chinnapasibbakaṁ gahetvā domanassappatto attano gehaṁ agamāsi. Te tayopi sahāyā yāvajīvaṁ vissāsaṁ acchinditvā yathākammaṁ gatā.",
  "atk-s0513a20:972": "Satthā imaṁ dhammadesanaṁ āharitvā jātakaṁ samodhānesi – “tadā luddako devadatto ahosi, satapatto sāriputto, kacchapo moggallāno, kuruṅgamigo pana ahameva ahosi”nti.",
  "atk-s0513a20:973": "Kuruṅgamigajātakavaṇṇanā chaṭṭhā.",
  "atk-s0513a20:975": "[207] 7. Assakajātakavaṇṇanā",
  "atk-s0513a20:976_0": "Ayamassakarājenāti idaṁ satthā jetavane viharanto purāṇadutiyikāpalobhanaṁ ārabbha",
  "atk-s0513a20:976_1": "kathesi. So hi bhikkhu satthārā “saccaṁ kira, tvaṁ bhikkhu, ukkaṇṭhitosī”ti puṭṭho",
  "atk-s0513a20:976_2": "“sacca”nti vatvā “kena ukkaṇṭhāpitosī”ti vutte “purāṇadutiyikāyā”ti āha. Atha naṁ",
  "atk-s0513a20:976_3": "satthā “na idāneva tassā bhikkhu itthiyā tayi sineho atthi, pubbepi tvaṁ taṁ nissāya",
  "atk-s0513a20:976_4": "mahādukkhaṁ patto”ti vatvā atītaṁ āhari.",
  "atk-s0513a20:977_0": "Atīte kāsiraṭṭhe pāṭalinagare assako nāma rājā rajjaṁ kāresi. Tassa uparī nāma aggamahesī",
  "atk-s0513a20:977_1": "piyā ahosi manāpā abhirūpā dassanīyā pāsādikā atikkantā mānusavaṇṇaṁ, apattā dibbavaṇṇaṁ.",
  "atk-s0513a20:977_2": "Sā kālamakāsi, tassā kālakiriyāya rājā sokābhibhūto ahosi dukkhī dummano. So tassā",
  "atk-s0513a20:977_3": "sarīraṁ doṇiyaṁ nipajjāpetvā telakalalaṁ pakkhipāpetvā heṭṭhāmañce ṭhapāpetvā nirāhāro",
  "atk-s0513a20:977_4": "rodamāno paridevamāno nipajji. Mātāpitaro avasesañātakā mittāmaccabrāhmaṇagahapatikādayopi",
  "atk-s0513a20:977_5": "“mā soci, mahārāja, aniccā saṅkhārā”tiādīni vadantā saññāpetuṁ nāsakkhiṁsu. Tassa",
  "atk-s0513a20:977_6": "vilapantasseva satta divasā atikkantā. Tadā bodhisatto pañcābhiññaaṭṭhasamāpattilābhī",
  "atk-s0513a20:977_7": "tāpaso hutvā himavantapadese viharanto ālokaṁ vaḍḍhetvā dibbena cakkhunā jambudīpaṁ",
  "atk-s0513a20:977_8": "olokento taṁ rājānaṁ tathā paridevamānaṁ disvā “etassa mayā avassayena bhavitabba”nti",
  "atk-s0513a20:977_9": "iddhānubhāvena ākāse uppatitvā rañño uyyāne otaritvā maṅgalasilāpaṭṭe kañcanapaṭimā viya nisīdi.",
  "atk-s0513a20:978_0": "Atheko pāṭalinagaravāsī brāhmaṇamāṇavo uyyānaṁ gato bodhisattaṁ disvā vanditvā nisīdi.",
  "atk-s0513a20:978_1": "Bodhisatto tena saddhiṁ paṭisanthāraṁ katvā “kiṁ, māṇava, rājā dhammiko”ti pucchi.",
  "atk-s0513a20:978_2": "“Āma, bhante, dhammiko rājā, bhariyā panassa kālakatā, so tassā sarīraṁ doṇiyaṁ pakkhipāpetvā",
  "atk-s0513a20:978_3": "vilapamāno nipanno, ajja sattamo divaso, kissa tumhe rājānaṁ evarūpā dukkhā na mocetha,",
  "atk-s0513a20:978_4": "yuttaṁ nu kho tumhādisesu sīlavantesu saṁvijjamānesu rañño evarūpaṁ dukkhaṁ anubhavitu”nti.",
  "atk-s0513a20:978_5": "“Na kho ahaṁ, māṇava, rājānaṁ jānāmi, sace pana so āgantvā maṁ puccheyya, ahamevassa",
  "atk-s0513a20:978_6": "tassā nibbattaṭṭhānaṁ ācikkhitvā rañño santikeyeva taṁ kathāpeyya”nti. “Tena hi,",
  "atk-s0513a20:978_7": "bhante, yāva rājānaṁ ānemi, tāva imeva nisīdathā”ti māṇavo bodhisattassa paṭiññaṁ",
  "atk-s0513a20:978_8": "gahetvā rañño santikaṁ gantvā tamatthaṁ ārocetvā “tassa dibbacakkhukassa santikaṁ",
  "atk-s0513a20:978_9": "gantuṁ vaṭṭatī”ti āha.",
  "atk-s0513a20:979_0": "Rājā “upariṁ kira daṭṭhuṁ labhissāmī”ti tuṭṭhamānaso rathaṁ abhiruhitvā tattha gantvā",
  "atk-s0513a20:979_1": "bodhisattaṁ vanditvā ekamantaṁ nisinno – “saccaṁ kira tumhe deviyā nibbattaṭṭhānaṁ",
  "atk-s0513a20:979_2": "jānāthā”ti pucchi. “Āma, mahārājā”ti. “Kattha nibbattā”ti? “Sā kho, mahārāja, rūpasmiṁyeva",
  "atk-s0513a20:979_3": "mattā pamādamāgamma kalyāṇakammaṁ akatvā imasmiṁyeva uyyāne gomayapāṇakayoniyaṁ nibbattā”ti.",
  "atk-s0513a20:979_4": "“Nāhaṁ saddahāmī”ti. “Tena hi te dassetvā kathāpemī”ti. “Sādhu kathāpethā”ti. Bodhisatto",
  "atk-s0513a20:979_5": "attano ānubhāvena “ubhopi gomayapiṇḍaṁ vaṭṭayamānā rañño purato āgacchantū”ti tesaṁ",
  "atk-s0513a20:979_6": "āgamanaṁ akāsi. Te tatheva āgamiṁsu. Bodhisatto taṁ dassento “ayaṁ te, mahārāja,",
  "atk-s0513a20:979_7": "uparidevī, taṁ jahitvā gomayapāṇakassa pacchato pacchato gacchati, passatha na”nti",
  "atk-s0513a20:979_8": "āha. Bhante “‘uparī nāma gomayapāṇakayoniyaṁ nibbattissatī’ti na saddahāmaha”nti.",
  "atk-s0513a20:979_9": "“Kathāpemi naṁ, mahārājā”ti. “Kathāpetha, bhante”ti.",
  "atk-s0513a20:980_0": "Bodhisatto attano ānubhāvena taṁ kathāpento “uparī”ti āha. Sā manussabhāsāya “kiṁ,",
  "atk-s0513a20:980_1": "bhante”ti āha. “Tvaṁ atītabhave kā nāma ahosī”ti? “Bhante, assakarañño aggamahesī",
  "atk-s0513a20:980_2": "uparī nāma ahosi”nti. “Kiṁ pana te idāni assakarājā piyo, udāhu gomayapāṇako”ti?",
  "atk-s0513a20:980_3": "“Bhante, so mayhaṁ purimajātiyā sāmiko, tadā ahaṁ imasmiṁ uyyāne tena saddhiṁ rūpasaddagandharasaphoṭṭhabbe",
  "atk-s0513a20:980_4": "anubhavamānā vicariṁ. Idāni pana me bhavasaṅkhepagatakālato paṭṭhāya so kiṁ hoti,",
  "atk-s0513a20:980_5": "ahañhi idāni assakarājānaṁ māretvā tassa galalohitena mayhaṁ sāmikassa gomayapāṇakassa",
  "atk-s0513a20:980_6": "pāde makkheyya”nti vatvā parisamajjhe manussabhāsāya imā gāthā avoca –",
  "atk-s0513a20:981": "113.",
  "atk-s0513a20:982": "“Ayamassakarājena, deso vicarito mayā;",
  "atk-s0513a20:983": "Anukāmaya kāmena, piyena patinā saha.",
  "atk-s0513a20:984": "114.",
  "atk-s0513a20:985": "“Navena sukhadukkhena, porāṇaṁ apidhīyati;",
  "atk-s0513a20:986": "Tasmā assakaraññāva, kīṭo piyataro mamā”ti.",
  "atk-s0513a20:987_0": "Tattha ayamassakarājena, deso vicarito mayāti ayaṁ ramaṇīyo uyyānapadeso pubbe mayā",
  "atk-s0513a20:987_1": "assakarājena saddhiṁ vicarito. Anukāmaya kāmenāti anūti nipātamattaṁ, mayā taṁ kāmayamānāya",
  "atk-s0513a20:987_2": "tena maṁ kāmayamānena sahāti attho. Piyenāti tasmiṁ attabhāve piyena. Navena sukhadukkhena,",
  "atk-s0513a20:987_3": "porāṇaṁ apidhīyatīti, bhante, navena hi sukhena porāṇaṁ sukhaṁ, navena ca dukkhena",
  "atk-s0513a20:987_4": "porāṇaṁ dukkhaṁ pidhīyati paṭicchādīyati, esā lokassa dhammatāti dīpeti. Tasmā assakaraññāva,",
  "atk-s0513a20:987_5": "kīṭo piyataro mamāti yasmā navena porāṇaṁ pidhīyati, tasmā mama assakarājato sataguṇena",
  "atk-s0513a20:987_6": "sahassaguṇena kīṭova piyataroti.",
  "atk-s0513a20:988_0": "Taṁ sutvā assakarājā vippaṭisārī hutvā tattha ṭhitova kuṇapaṁ nīharāpetvā sīsaṁ nhatvā",
  "atk-s0513a20:988_1": "bodhisattaṁ vanditvā nagaraṁ pavisitvā aññaṁ aggamahesiṁ katvā dhammena rajjaṁ kāresi.",
  "atk-s0513a20:988_2": "Bodhisattopi rājānaṁ ovaditvā nissokaṁ katvā himavantameva agamāsi.",
  "atk-s0513a20:989_0": "Satthā imaṁ dhammadesanaṁ āharitvā saccāni pakāsetvā jātakaṁ samodhānesi, saccapariyosāne",
  "atk-s0513a20:989_1": "ukkaṇṭhitabhikkhu sotāpattiphale patiṭṭhahi. “Tadā uparī purāṇadutiyikā ahosi, assakarājā",
  "atk-s0513a20:989_2": "ukkaṇṭhito bhikkhu, māṇavo sāriputto, tāpaso pana ahameva ahosi”nti.",
  "atk-s0513a20:990": "Assakajātakavaṇṇanā sattamā.",
  "atk-s0513a20:992": "[208] 8. Susumārajātakavaṇṇanā",
  "atk-s0513a20:993_0": "Alaṁmetehi ambehīti idaṁ satthā jetavane viharanto devadattassa vadhāya parisakkanaṁ",
  "atk-s0513a20:993_1": "ārabbha kathesi. Tadā hi satthā “devadatto vadhāya parisakkatī”ti sutvā “na, bhikkhave,",
  "atk-s0513a20:993_2": "idāneva devadatto mayhaṁ vadhāya parisakkati, pubbepi parisakkiyeva, santāsamattampi",
  "atk-s0513a20:993_3": "pana kātuṁ na sakkhī”ti vatvā atītaṁ āhari.",
  "atk-s0513a20:994_0": "Atīte bārāṇasiyaṁ brahmadatte rajjaṁ kārente himavantapadese bodhisatto kapiyoniyaṁ",
  "atk-s0513a20:994_1": "nibbattitvā nāgabalo thāmasampanno mahāsarīro sobhaggappatto hutvā gaṅgānivattane",
  "atk-s0513a20:994_2": "araññāyatane vāsaṁ kappesi. Tadā gaṅgāya eko susumāro vasi. Athassa bhariyā bodhisattassa",
  "atk-s0513a20:994_3": "sarīraṁ disvā tassa hadayamaṁse dohaḷaṁ uppādetvā susumāraṁ āha – “ahaṁ sāmi, etassa",
  "atk-s0513a20:994_4": "kapirājassa hadayamaṁsaṁ khāditukāmā”ti. “Bhadde, mayaṁ jalagocarā, eso thalagocaro,",
  "atk-s0513a20:994_5": "kinti naṁ gaṇhituṁ sakkhissāmā”ti. “Yena kenaci upāyena gaṇha, sace na labhissāmi,",
  "atk-s0513a20:994_6": "marissāmī”ti. “Tena hi mā soci, attheko upāyo, khādāpessāmi taṁ tassa hadayamaṁsa”nti",
  "atk-s0513a20:994_7": "susumāriṁ samassāsetvā bodhisattassa gaṅgāya pānīyaṁ pivitvā gaṅgātīre nisinnakāle",
  "atk-s0513a20:994_8": "santikaṁ gantvā evamāha – “vānarinda, imasmiṁ padese kasāyaphalāni khādanto kiṁ tvaṁ",
  "atk-s0513a20:994_9": "niviṭṭhaṭṭhāneyeva carasi, pāragaṅgāya ambalabujādīnaṁ madhuraphalānaṁ anto natthi,",
  "atk-s0513a20:994_10": "kiṁ te tattha gantvā phalāphalaṁ khādituṁ na vaṭṭatī”ti? “Kumbhīlarāja, gaṅgā mahodakā",
  "atk-s0513a20:994_11": "vitthiṇṇā, kathaṁ tattha gamissāmī”ti? “Sace icchasi, ahaṁ taṁ mama piṭṭhiṁ āropetvā",
  "atk-s0513a20:994_12": "nessāmī”ti. So saddahitvā “sādhū”ti sampaṭicchi. “Tena hi ehi piṭṭhiṁ me abhirūhā”ti",
  "atk-s0513a20:994_13": "ca vutte taṁ abhiruhi. Susumāro thokaṁ netvā udake osīdāpesi.",
  "atk-s0513a20:995_0": "Bodhisatto “samma, udake maṁ osīdāpesi, kiṁ nu kho eta”nti āha. “Nāhaṁ taṁ dhammasudhammatāya",
  "atk-s0513a20:995_1": "gahetvā gacchāmi, bhariyāya pana me tava hadayamaṁse dohaḷo uppanno, tamahaṁ tava",
  "atk-s0513a20:995_2": "hadayaṁ khādāpetukāmo”ti. “Samma, kathentena te sundaraṁ kataṁ. Sace hi amhākaṁ udare",
  "atk-s0513a20:995_3": "hadayaṁ bhaveyya, sākhaggesu carantānaṁ cuṇṇavicuṇṇaṁ bhaveyyā”ti. “Kahaṁ pana tumhe",
  "atk-s0513a20:995_4": "ṭhapethā”ti? Bodhisatto avidūre ekaṁ udumbaraṁ pakkaphalapiṇḍisañchannaṁ dassento",
  "atk-s0513a20:995_5": "“passetāni amhākaṁ hadayāni etasmiṁ udumbare olambantī”ti āha. “Sace me hadayaṁ dassasi,",
  "atk-s0513a20:995_6": "ahaṁ taṁ na māressāmī”ti. “Tena hi maṁ ettha nehi, ahaṁ te rukkhe olambantaṁ dassāmī”ti.",
  "atk-s0513a20:995_7": "So taṁ ādāya tattha agamāsi. Bodhisatto tassa piṭṭhito uppatitvā udumbararukkhe nisīditvā",
  "atk-s0513a20:995_8": "“samma, bāla susumāra, ‘imesaṁ sattānaṁ hadayaṁ nāma rukkhagge hotī’ti saññī ahosi,",
  "atk-s0513a20:995_9": "bālosi, ahaṁ taṁ vañcesiṁ, tava phalāphalaṁ taveva hotu, sarīrameva pana te mahantaṁ",
  "atk-s0513a20:995_10": "paññā pana natthī”ti vatvā imamatthaṁ pakāsento imā gāthā avoca –",
  "atk-s0513a20:996": "115.",
  "atk-s0513a20:997": "“Alaṁ metehi ambehi, jambūhi panasehi ca;",
  "atk-s0513a20:998": "Yāni pāraṁ samuddassa, varaṁ mayhaṁ udumbaro.",
  "atk-s0513a20:999": "116.",
  "atk-s0513a20:1000": "“Mahatī vata te bondi, na ca paññā tadūpikā;",
  "atk-s0513a20:1001": "Susumāra vañcito mesi, gaccha dāni yathāsukha”nti.",
  "atk-s0513a20:1002_0": "Tattha alaṁ metehīti yāni tayā dīpake niddiṭṭhāni, etehi mayhaṁ alaṁ. Varaṁ mayhaṁ",
  "atk-s0513a20:1002_1": "udumbaroti mayhaṁ ayameva udumbararukkho varaṁ. Bondīti sarīraṁ. Tadūpikāti paññā",
  "atk-s0513a20:1002_2": "pana te tadūpikā tassa sarīrassa anucchavikā natthi. Gaccha dāni yathāsukhanti idāni",
  "atk-s0513a20:1002_3": "yathāsukhaṁ gaccha, natthi te hadayamaṁsagahaṇūpāyoti attho. Susumāro sahassaṁ parājito",
  "atk-s0513a20:1002_4": "viya dukkhī dummano pajjhāyantova attano nivāsaṭṭhānameva gato.",
  "atk-s0513a20:1003": "Satthā imaṁ dhammadesanaṁ āharitvā jātakaṁ samodhānesi – “tadā susumāro devadatto ahosi, susumārī ciñcamāṇavikā, kapirājā pana ahameva ahosi”nti.",
  "atk-s0513a20:1004": "Susumārajātakavaṇṇanā aṭṭhamā.",
  "atk-s0513a20:1006": "[209] 9. Kukkuṭajātakavaṇṇanā",
  "atk-s0513a20:1007_0": "Diṭṭhāmayā vane rukkhāti idaṁ satthā jetavane viharanto dhammasenāpatisāriputtattherassa",
  "atk-s0513a20:1007_1": "saddhivihārikaṁ daharabhikkhuṁ ārabbha kathesi. So kira attano sarīrassa guttikamme",
  "atk-s0513a20:1007_2": "cheko ahosi. “Sarīrassa me na sukhaṁ bhaveyyā”ti bhayena atisītaṁ accuṇhaṁ paribhogaṁ",
  "atk-s0513a20:1007_3": "na karoti, “sītuṇhehi sarīraṁ kilameyyā”ti bhayena bahi na nikkhamati, atikilinnauttaṇḍulādīni",
  "atk-s0513a20:1007_4": "na bhuñjati. Tassa sā sarīraguttikusalatā saṅghamajjhe pākaṭā jātā. Bhikkhū dhammasabhāyaṁ",
  "atk-s0513a20:1007_5": "kathaṁ samuṭṭhāpesuṁ – “āvuso, asuko daharo kira bhikkhu sarīraguttikamme cheko”ti.",
  "atk-s0513a20:1007_6": "Satthā āgantvā “kāya nuttha, bhikkhave, etarahi kathāya sannisinnā”ti pucchitvā “imāya",
  "atk-s0513a20:1007_7": "nāmā”ti vutte “na, bhikkhave, ayaṁ daharo idāneva sarīraguttikamme cheko, pubbepi",
  "atk-s0513a20:1007_8": "chekova ahosī”ti vatvā atītaṁ āhari.",
  "atk-s0513a20:1008_0": "Atīte bārāṇasiyaṁ brahmadatte rajjaṁ kārente bodhisatto araññāyatane rukkhadevatā",
  "atk-s0513a20:1008_1": "ahosi. Atheko sakuṇaluddako ekaṁ dīpakakukkuṭamādāya vālarajjuñca yaṭṭhiñca gahetvā",
  "atk-s0513a20:1008_2": "araññe kukkuṭe bandhanto ekaṁ palāyitvā araññaṁ paviṭṭhaṁ porāṇakukkuṭaṁ bandhituṁ",
  "atk-s0513a20:1008_3": "ārabhi. So vālapāse kusalatāya attānaṁ bandhituṁ na deti, uṭṭhāyuṭṭhāya nilīyati.",
  "atk-s0513a20:1008_4": "Luddako attānaṁ sākhāpallavehi paṭicchādetvā punappunaṁ yaṭṭhiñca pāsañca oḍḍeti.",
  "atk-s0513a20:1008_5": "Kukkuṭo taṁ lajjāpetukāmo mānusiṁ vācaṁ nicchāretvā paṭhamaṁ gāthamāha –",
  "atk-s0513a20:1009": "117.",
  "atk-s0513a20:1010": "“Diṭṭhā mayā vane rukkhā, assakaṇṇā vibhīṭakā;",
  "atk-s0513a20:1011": "Na tāni evaṁ sakkanti, yathā tvaṁ rukkha sakkasī”ti.",
  "atk-s0513a20:1012_0": "Tassattho – samma luddaka, mayā imasmiṁ vane jātā bahū assakaṇṇā ca vibhīṭakā ca",
  "atk-s0513a20:1012_1": "rukkhā diṭṭhapubbā, tāni pana rukkhāni yathā tvaṁ sakkasi saṅkamasi ito cito ca vicarasi,",
  "atk-s0513a20:1012_2": "evaṁ na sakkanti na saṅkamanti na vicarantīti.",
  "atk-s0513a20:1013": "Evaṁ vatvā ca pana so kukkuṭo palāyitvā aññattha agamāsi. Tassa palāyitvā gatakāle luddako dutiyaṁ gāthamāha –",
  "atk-s0513a20:1014": "118.",
  "atk-s0513a20:1015": "“Porāṇakukkuṭo ayaṁ, bhetvā pañjaramāgato;",
  "atk-s0513a20:1016": "Kusalo vālapāsānaṁ, apakkamati bhāsatī”ti.",
  "atk-s0513a20:1017_0": "Tattha kusalo vālapāsānanti vālamayesu pāsesu kusalo attānaṁ bandhituṁ adatvā apakkamati",
  "atk-s0513a20:1017_1": "ceva bhāsati ca, bhāsitvā ca pana palātoti evaṁ vatvā luddako araññe caritvā yathāladdhamādāya gehameva gato.",
  "atk-s0513a20:1018_0": "Satthā imaṁ dhammadesanaṁ āharitvā jātakaṁ samodhānesi – “tadā luddako devadatto",
  "atk-s0513a20:1018_1": "ahosi, kukkuṭo kāyaguttikusalo daharabhikkhu, tassa pana kāraṇassa paccakkhakārikā",
  "atk-s0513a20:1018_2": "rukkhadevatā pana ahameva ahosi”nti.",
  "atk-s0513a20:1019": "Kukkuṭajātakavaṇṇanā navamā.",
  "atk-s0513a20:1021": "[210] 10. Kandagalakajātakavaṇṇanā",
  "atk-s0513a20:1022_0": "Ambho ko nāmayaṁ rukkhoti idaṁ satthā veḷuvane viharanto sugatālayaṁ ārabbha kathesi.",
  "atk-s0513a20:1022_1": "Tadā hi satthā “devadatto sugatālayaṁ akāsī”ti sutvā “na, bhikkhave, idāneva devadatto",
  "atk-s0513a20:1022_2": "mayhaṁ anukiriyaṁ karonto vināsaṁ patto, pubbepi pāpuṇiyevā”ti vatvā atītaṁ āhari.",
  "atk-s0513a20:1023_0": "Atīte bārāṇasiyaṁ brahmadatte rajjaṁ kārente bodhisatto himavantapadese rukkhakoṭṭakasakuṇayoniyaṁ",
  "atk-s0513a20:1023_1": "nibbatti, “khadiravaniyo”tissa nāmaṁ ahosi. So khadiravaneyeva gocaraṁ gaṇhi, tasseko",
  "atk-s0513a20:1023_2": "kandagalako nāma sahāyo ahosi, so simbalipālibhaddakavane gocaraṁ gaṇhāti. So ekadivasaṁ",
  "atk-s0513a20:1023_3": "khadiravaniyassa santikaṁ agamāsi. Khadiravaniyo “sahāyo me āgato”ti kandagalakaṁ",
  "atk-s0513a20:1023_4": "gahetvā khadiravanaṁ pavisitvā khadirakhandhaṁ tuṇḍena paharitvā rukkhato pāṇake",
  "atk-s0513a20:1023_5": "nīharitvā adāsi. Kandagalako dinne dinne madhurapūve viya chinditvā chinditvā khādi.",
  "atk-s0513a20:1023_6": "Tassa khādantasseva māno uppajji – “ayampi rukkhakoṭṭakayoniyaṁ nibbatto, ahampi,",
  "atk-s0513a20:1023_7": "kiṁ me etena dinnagocarena, sayameva khadiravane gocaraṁ gaṇhissāmī”ti. So khadiravaniyaṁ",
  "atk-s0513a20:1023_8": "āha – “samma, mā tvaṁ dukkhaṁ anubhavi, ahameva khadiravane gocaraṁ gaṇhissāmī”ti.",
  "atk-s0513a20:1024_0": "Atha naṁ so “handa tvaṁ samma, simbalipālibhaddakādivane nissāre gocaraggahaṇakule",
  "atk-s0513a20:1024_1": "jāto, khadirā nāma jātasārā thaddhā, mā te etaṁ ruccī”ti āha. Kandagalako “kiṁ dānāhaṁ",
  "atk-s0513a20:1024_2": "na rukkhakoṭṭakayoniyaṁ nibbatto”ti tassa vacanaṁ anādiyitvā vegena gantvā khadirarukkhaṁ",
  "atk-s0513a20:1024_3": "tuṇḍena pahari. Tāvadevassa tuṇḍaṁ bhijji, akkhīni nikkhamanākārappattāni jātāni,",
  "atk-s0513a20:1024_4": "sīsaṁ phalitaṁ. So khandhe patiṭṭhātuṁ asakkonto bhūmiyaṁ patitvā paṭhamaṁ gāthamāha –",
  "atk-s0513a20:1025": "119.",
  "atk-s0513a20:1026": "“Ambho ko nāmayaṁ rukkho, sinnapatto sakaṇṭako;",
  "atk-s0513a20:1027": "Yattha ekappahārena, uttamaṅgaṁ vibhijjita”nti.",
  "atk-s0513a20:1028_0": "Tattha ambho ko nāmayaṁ rukkhoti, bho khadiravaniya, ko nāma ayaṁ rukkho. “Ko nāma",
  "atk-s0513a20:1028_1": "so”tipi pāṭho. Sinnapattoti sukhumapatto. Yattha ekappahārenāti yasmiṁ rukkhe ekeneva",
  "atk-s0513a20:1028_2": "pahārena. Uttamaṅgaṁ vibhijjitanti sīsaṁ bhinnaṁ, na kevalañca sīsaṁ, tuṇḍampi bhinnaṁ.",
  "atk-s0513a20:1028_3": "So vedanāppattatāya khadirarukkhaṁ “kiṁ rukkho nāmeso”ti jānituṁ asakkonto vedanāppatto",
  "atk-s0513a20:1028_4": "hutvā imāya gāthāya vippalapi.",
  "atk-s0513a20:1029": "Taṁ vacanaṁ sutvā khadiravaniyo dutiyaṁ gāthamāha –",
  "atk-s0513a20:1030": "120.",
  "atk-s0513a20:1031": "“Acāri vatāyaṁ vitudaṁ vanāni, kaṭṭhaṅgarukkhesu asārakesu;",
  "atk-s0513a20:1032": "Athāsadā khadiraṁ jātasāraṁ, yatthabbhidā garuḷo uttamaṅga”nti.",
  "atk-s0513a20:1033_0": "Tattha acāri vatāyanti acari vata ayaṁ. Vitudaṁ vanānīti nissārasimbalipālibhaddakavanāni",
  "atk-s0513a20:1033_1": "vitudanto vijjhanto. Kaṭṭhaṅgarukkhesūti vanakaṭṭhakoṭṭhāsesu rukkhesu. Asārakesūti",
  "atk-s0513a20:1033_2": "nissāresu pālibhaddakasimbaliādīsu. Athāsadā khadiraṁ jātasāranti atha potakakālato",
  "atk-s0513a20:1033_3": "paṭṭhāya jātasāraṁ khadiraṁ sampāpuṇi. Yatthabbhidā garuḷo uttamaṅganti yatthabbhidāti",
  "atk-s0513a20:1033_4": "yasmiṁ khadire abhindi padālayi. Garuḷoti sakuṇo. Sabbasakuṇānañhetaṁ sagāravasappatissa vacanaṁ.",
  "atk-s0513a20:1034": "Iti naṁ khadiravaniyo vatvā “bho kandagalaka, yattha tvaṁ uttamaṅgaṁ abhindi, khadiro nāmeso sārarukkho”ti āha. So tattheva jīvitakkhayaṁ pāpuṇi.",
  "atk-s0513a20:1035": "Satthā imaṁ dhammadesanaṁ āharitvā jātakaṁ samodhānesi – “tadā kandagalako devadatto ahosi, khadiravaniyo pana ahameva ahosi”nti.",
  "atk-s0513a20:1036": "Kandagalakajātakavaṇṇanā dasamā.",
  "atk-s0513a20:1037": "Nataṁdaḷhavaggo chaṭṭho.",
  "atk-s0513a20:1038": "Tassuddānaṁ –",
  "atk-s0513a20:1039": "Bandhanāgāraṁ keḷisīlaṁ, khaṇḍaṁ vīrakagaṅgeyyaṁ;",
  "atk-s0513a20:1040": "Kuruṅgamassakañceva, susumārañca kukkuṭaṁ;",
  "atk-s0513a20:1041": "Kandagalakanti te dasa.",
  "atk-s0513a20:1042": "7. Bīraṇathambhavaggo",
  "atk-s0513a20:1044": "[211] 1. Somadattajātakavaṇṇanā",
  "atk-s0513a20:1045_0": "Akāsiyogganti idaṁ satthā jetavane viharanto lāḷudāyittheraṁ ārabbha kathesi. So",
  "atk-s0513a20:1045_1": "hi dvinnaṁ tiṇṇaṁ janānaṁ antare ekavacanampi sampādetvā kathesuṁ na sakkoti, sārajjabahulo",
  "atk-s0513a20:1045_2": "“aññaṁ kathessāmī”ti aññameva kathesi. Tassa taṁ pavattiṁ bhikkhū dhammasabhāyaṁ",
  "atk-s0513a20:1045_3": "kathentā nisīdiṁsu. Satthā āgantvā “kāya nuttha, bhikkhave, etarahi kathāya sannisinnā”ti",
  "atk-s0513a20:1045_4": "pucchitvā “imāya nāmā”ti vutte “na, bhikkhave, lāḷudāyī idāneva sārajjabahulo, pubbepi",
  "atk-s0513a20:1045_5": "sārajjabahuloyevā”ti vatvā atītaṁ āhari.",
  "atk-s0513a20:1046_0": "Atīte bārāṇasiyaṁ brahmadatte rajjaṁ kārente bodhisatto kāsiraṭṭhe aññatarasmiṁ brāhmaṇakule",
  "atk-s0513a20:1046_1": "nibbattitvā vayappatto takkasilāyaṁ sippaṁ uggaṇhitvā puna gehaṁ āgantvā mātāpitūnaṁ",
  "atk-s0513a20:1046_2": "duggatabhāvaṁ ñatvā “parihīnakulato seṭṭhikulaṁ patiṭṭhapessāmī”ti mātāpitaro āpucchitvā",
  "atk-s0513a20:1046_3": "bārāṇasiṁ gantvā rājānaṁ upaṭṭhāsi. So raññā piyo ahosi manāpo. Athassa pituno “dvīhiyeva",
  "atk-s0513a20:1046_4": "goṇehi kasiṁ katvā jīvikaṁ kappentassa eko goṇo mato. So bodhisattaṁ upasaṅkamitvā",
  "atk-s0513a20:1046_5": "“tāta, eko goṇo mato, kasikammaṁ na pavattati, rājānaṁ ekaṁ goṇaṁ yācāhī”ti āha.",
  "atk-s0513a20:1046_6": "“Tāta, nacirasseva me rājā diṭṭho, idāneva goṇaṁ yācituṁ na yuttaṁ, tumhe yācathā”ti.",
  "atk-s0513a20:1046_7": "“Tāta, tvaṁ mayhaṁ sārajjabahulabhāvaṁ na jānāsi, ahañhi dvinnaṁ tiṇṇaṁ sammukhe",
  "atk-s0513a20:1046_8": "kathaṁ sampādetuṁ na sakkomi. Sace ahaṁ rañño santikaṁ goṇaṁ yācituṁ gamissāmi, imampi",
  "atk-s0513a20:1046_9": "datvā āgamissāmī”ti. “Tāta, yaṁ hoti, taṁ hotu, na sakkā mayā rājānaṁ yācituṁ, apica",
  "atk-s0513a20:1046_10": "kho panāhaṁ tumhe yoggaṁ kāressāmī”ti. “Tena hi sādhu maṁ yoggaṁ kārehī”ti.",
  "atk-s0513a20:1047_0": "Bodhisatto pitaraṁ ādāya bīraṇatthambhakasusānaṁ gantvā tattha tattha tiṇakalāpe",
  "atk-s0513a20:1047_1": "bandhitvā “ayaṁ rājā, ayaṁ uparājā, ayaṁ senāpatī”ti nāmāni katvā paṭipāṭiyā pitu",
  "atk-s0513a20:1047_2": "dassetvā “tāta, tvaṁ rañño santikaṁ gantvā ‘jayatu, mahārājā’ti evaṁ imaṁ gāthaṁ",
  "atk-s0513a20:1047_3": "vatvā goṇaṁ yāceyyāsī”ti gāthaṁ uggaṇhāpesi –",
  "atk-s0513a20:1048": "“Dve me goṇā mahārāja, yehi khettaṁ kasāmase;",
  "atk-s0513a20:1049": "Tesu eko mato deva, dutiyaṁ dehi khattiyā”ti.",
  "atk-s0513a20:1050_0": "Brāhmaṇo ekena saṁvaccharena imaṁ gāthaṁ paguṇaṁ katvā bodhisattaṁ āha – “tāta, somadatta,",
  "atk-s0513a20:1050_1": "gāthā me paguṇā jātā, idāni ahaṁ yassa kassaci santike vattuṁ sakkomi, maṁ rañño",
  "atk-s0513a20:1050_2": "santikaṁ nehī”ti. So “sādhu, tātā”ti tathārūpaṁ paṇṇākāraṁ gāhāpetvā pitaraṁ rañño",
  "atk-s0513a20:1050_3": "santikaṁ nesi. Brāhmaṇo “jayatu, mahārājā”ti vatvā paṇṇākāraṁ adāsi. Rājā “ayaṁ te",
  "atk-s0513a20:1050_4": "somadatta brāhmaṇo kiṁ hotī”ti āha. “Pitā me, mahārājā”ti. “Kenaṭṭhenāgato”ti? Tasmiṁ",
  "atk-s0513a20:1050_5": "khaṇe brāhmaṇo goṇayācanatthāya gāthaṁ vadanto –",
  "atk-s0513a20:1051": "“Dve me goṇā mahārāja, yehi khettaṁ kasāmase;",
  "atk-s0513a20:1052": "Tesu eko mato deva, dutiyaṁ gaṇha khattiyā”ti. – āha;",
  "atk-s0513a20:1053_0": "Rājā brāhmaṇena virajjhitvā kathitabhāvaṁ ñatvā sitaṁ katvā “somadatta, tumhākaṁ",
  "atk-s0513a20:1053_1": "gehe bahū maññe goṇā”ti āha. “Tumhehi dinnā bhavissanti, mahārājā”ti. Rājā bodhisattassa",
  "atk-s0513a20:1053_2": "tussitvā brāhmaṇassa soḷasa goṇe alaṅkārabhaṇḍake nivāsanagāmañcassa brahmadeyyaṁ",
  "atk-s0513a20:1053_3": "datvā mahantena yasena brāhmaṇaṁ uyyojesi. Brāhmaṇo sabbasetasindhavayuttaṁ rathaṁ",
  "atk-s0513a20:1053_4": "abhiruyha mahantena parivārena gāmaṁ agamāsi. Bodhisatto pitarā saddhiṁ rathe nisīditvā",
  "atk-s0513a20:1053_5": "gacchanto “tāta, ahaṁ tumhe sakalasaṁvaccharaṁ yoggaṁ kāresiṁ, sanniṭṭhānakāle pana",
  "atk-s0513a20:1053_6": "tumhākaṁ goṇaṁ rañño adatthā”ti vatvā paṭhamaṁ gāthamāha –",
  "atk-s0513a20:1054": "121.",
  "atk-s0513a20:1055": "“Akāsi yoggaṁ dhuvamappamatto, saṁvaccharaṁ bīraṇathambhakasmiṁ;",
  "atk-s0513a20:1056": "Byākāsi saññaṁ parisaṁ vigayha, na niyyamo tāyati appapañña”nti.",
  "atk-s0513a20:1057_0": "Tattha akāsi yoggaṁ dhuvamappamatto, saṁvaccharaṁ bīraṇathambhakasminti, tāta, tvaṁ",
  "atk-s0513a20:1057_1": "niccaṁ appamatto bīraṇatthambhamaye susāne yoggaṁ akāsi. Byākāsi saññaṁ parisaṁ vigayhāti",
  "atk-s0513a20:1057_2": "atha ca pana parisaṁ vigāhitvā taṁ saññaṁ viakāsi vikāraṁ āpādesi, parivattesīti",
  "atk-s0513a20:1057_3": "attho. Na niyyamo tāyati appapaññanti appahaññaṁ nāma puggalaṁ niyyamo yoggāciṇṇaṁ",
  "atk-s0513a20:1057_4": "caraṇaṁ na tāyati na rakkhatīti.",
  "atk-s0513a20:1058": "Athassa vacanaṁ sutvā brāhmaṇo dutiyaṁ gāthamāha –",
  "atk-s0513a20:1059": "122.",
  "atk-s0513a20:1060": "“Dvayaṁ yācanako tāta, somadatta nigacchati;",
  "atk-s0513a20:1061": "Alābhaṁ dhanalābhaṁ vā, evaṁdhammā hi yācanā”ti.",
  "atk-s0513a20:1062": "Tattha evaṁdhammā hi yācanāti yācanā hi evaṁsabhāvāti.",
  "atk-s0513a20:1063_0": "Satthā “na, bhikkhave, lāḷudāyī idāneva sārajjabahulo, pubbepi sārajjabahuloyevā”ti",
  "atk-s0513a20:1063_1": "vatvā imaṁ dhammadesanaṁ āharitvā jātakaṁ samodhānesi – “tadā rājā ānando, somadattassa",
  "atk-s0513a20:1063_2": "pitā lāḷudāyī ahosi, somadatto pana ahameva ahosi”nti.",
  "atk-s0513a20:1064": "Somadattajātakavaṇṇanā paṭhamā.",
  "atk-s0513a20:1066": "[212] 2. Ucchiṭṭhabhattajātakavaṇṇanā",
  "atk-s0513a20:1067_0": "Aññouparimo vaṇṇoti idaṁ satthā jetavane viharanto purāṇadutiyikāpalobhanaṁ ārabbha",
  "atk-s0513a20:1067_1": "kathesi. So hi bhikkhu satthārā “saccaṁ kira, tvaṁ bhikkhu, ukkaṇṭhitosī”ti puṭṭho",
  "atk-s0513a20:1067_2": "“sacca”nti vatvā “ko taṁ ukkaṇṭhāpesī”ti vutte “purāṇadutiyikā”ti āha. Atha naṁ satthā",
  "atk-s0513a20:1067_3": "“bhikkhu ayaṁ te itthī anatthakārikā, pubbepi attano jārassa ucchiṭṭhakaṁ bhojesī”ti vatvā atītaṁ āhari.",
  "atk-s0513a20:1068_0": "Atīte bārāṇasiyaṁ brahmadatte rajjaṁ kārente bodhisatto ekasmiṁ ṭhāne bhikkhaṁ caritvā",
  "atk-s0513a20:1068_1": "jīvikakappake kapaṇe naṭakakule nibbattitvā vayappatto duggato durūpako hutvā bhikkhaṁ",
  "atk-s0513a20:1068_2": "caritvā jīvikaṁ kappesi. Tadā kāsiraṭṭhe ekasmiṁ gāmake ekassa brāhmaṇassa brāhmaṇī",
  "atk-s0513a20:1068_3": "dussīlā pāpadhammā aticāraṁ carati. Athekadivasaṁ brāhmaṇe kenacideva karaṇīyena",
  "atk-s0513a20:1068_4": "bahi gate tassā jāro taṁ khaṇaṁ oloketvā taṁ gehaṁ pāvisi. Sā tena saddhiṁ aticaritvā",
  "atk-s0513a20:1068_5": "“muhuttaṁ accha, bhuñjitvāva gamissasī”ti bhattaṁ sampādetvā sūpabyañjanasampannaṁ",
  "atk-s0513a20:1068_6": "uṇhabhattaṁ vaḍḍhetvā “tvaṁ bhuñjā”ti tassa datvā sayaṁ brāhmaṇassa āgamanaṁ olokayamānā",
  "atk-s0513a20:1068_7": "dvāre aṭṭhāsi. Bodhisatto brāhmaṇiyā jārassa bhuñjanaṭṭhāne piṇḍaṁ paccāsīsanto aṭṭhāsi.",
  "atk-s0513a20:1069_0": "Tasmiṁ khaṇe brāhmaṇo gehābhimukho āgacchati. Brāhmaṇī taṁ āgacchantaṁ disvā vegena",
  "atk-s0513a20:1069_1": "pavisitvā “uṭṭhehi, brāhmaṇo āgacchatī”ti jāraṁ koṭṭhe otāretvā brāhmaṇassa pavisitvā",
  "atk-s0513a20:1069_2": "nisinnakāle phalakaṁ upanetvā hatthadhovanaṁ datvā itarena bhuttāvasiṭṭhassa sītabhattassa",
  "atk-s0513a20:1069_3": "upari uṇhabhattaṁ vaḍḍhetvā brāhmaṇassa adāsi. So bhatte hatthaṁ otāretvā upari uṇhaṁ",
  "atk-s0513a20:1069_4": "heṭṭhā ca bhattaṁ sītalaṁ disvā cintesi – “iminā aññassa bhuttādhikena ucchiṭṭhabhattena",
  "atk-s0513a20:1069_5": "bhavitabba”nti. So brāhmaṇiṁ pucchanto paṭhamaṁ gāthamāha –",
  "atk-s0513a20:1070": "123.",
  "atk-s0513a20:1071": "“Añño uparimo vaṇṇo, añño vaṇṇo ca heṭṭhimo;",
  "atk-s0513a20:1072": "Brāhmaṇī tveva pucchāmi, kiṁ heṭṭhā kiñca upparī”ti.",
  "atk-s0513a20:1073_0": "Tattha vaṇṇoti ākāro. Ayañhi uparimassa uṇhabhāvaṁ heṭṭhimassa ca sītabhāvaṁ pucchanto",
  "atk-s0513a20:1073_1": "evamāha. Kiṁ heṭṭhā kiñca upparīti vuḍḍhitabhattena nāma upari sītalena, heṭṭhā uṇhena",
  "atk-s0513a20:1073_2": "bhavitabbaṁ, idañca pana na tādisaṁ, tena taṁ pucchāmi – “kena kāraṇena upari bhattaṁ",
  "atk-s0513a20:1073_3": "uṇhaṁ, heṭṭhimaṁ sītala”nti.",
  "atk-s0513a20:1074_0": "Brāhmaṇī attanā katakammassa uttānabhāvabhayena brāhmaṇe punappunaṁ kathentepi tuṇhīyeva",
  "atk-s0513a20:1074_1": "ahosi. Tasmiṁ khaṇe naṭaputtassa etadahosi – “koṭṭhe nisīdāpitapāpapurisena jārena",
  "atk-s0513a20:1074_2": "bhavitabbaṁ, iminā gehassāmikena, brāhmaṇī pana attanā katakammassa pākaṭabhāvabhayena",
  "atk-s0513a20:1074_3": "kiñci na katheti, handāhaṁ imissā katakammaṁ pakāsetvā jārassa koṭṭhake nisīdāpitabhāvaṁ",
  "atk-s0513a20:1074_4": "brāhmaṇassa kathemī”ti. So brāhmaṇassa gehā nikkhantakālato paṭṭhāya itarassa gehapavesanaṁ",
  "atk-s0513a20:1074_5": "aticaraṇaṁ aggabhattabhuñjanaṁ brāhmaṇiyā dvāre ṭhatvā maggaṁ olokanaṁ itarassa koṭṭhe",
  "atk-s0513a20:1074_6": "otāritabhāvanti sabbaṁ taṁ pavattiṁ ācikkhitvā dutiyaṁ gāthamāha –",
  "atk-s0513a20:1075": "124.",
  "atk-s0513a20:1076": "“Ahaṁ naṭosmi bhaddante, bhikkhakosmi idhāgato;",
  "atk-s0513a20:1077": "Ayañhi koṭṭhamotiṇṇo, ayaṁ so yaṁ gavesasī”ti.",
  "atk-s0513a20:1078_0": "Tattha ahaṁ naṭosmi, bhaddanteti, sāmi, ahaṁ naṭajātiko. Bhikkhakosmi idhāgatoti",
  "atk-s0513a20:1078_1": "svāhaṁ imaṁ ṭhānaṁ bhikkhako bhikkhaṁ pariyesamāno āgatosmi. Ayañhi koṭṭhamotiṇṇoti",
  "atk-s0513a20:1078_2": "ayaṁ pana etissā jāro imaṁ bhattaṁ bhuñjanto tava bhayena koṭṭhaṁ otiṇṇo. Ayaṁ so",
  "atk-s0513a20:1078_3": "yaṁ gavesasīti yaṁ tvaṁ kassa nu kho iminā ucchiṭṭhakena bhavitabbanti gavesasi,",
  "atk-s0513a20:1078_4": "ayaṁ so. Cūḷāya naṁ gahetvā koṭṭhā nīharitvā yathā na punevarūpaṁ pāpaṁ karoti, tathā",
  "atk-s0513a20:1078_5": "assa satiṁ janehīti vatvā pakkāmi. Brāhmaṇo ubhopi te yathā naṁ na punevarūpaṁ pāpaṁ",
  "atk-s0513a20:1078_6": "karonti, tajjanapothanehi tathā sikkhāpetvā yathākammaṁ gato.",
  "atk-s0513a20:1079_0": "Satthā imaṁ dhammadesanaṁ āharitvā saccāni pakāsetvā jātakaṁ samodhānesi, saccapariyosāne",
  "atk-s0513a20:1079_1": "ukkaṇṭhito bhikkhu sotāpattiphale patiṭṭhahi. “Tadā brāhmaṇī purāṇadutiyikā ahosi,",
  "atk-s0513a20:1079_2": "brāhmaṇo ukkaṇṭhito bhikkhu, naṭaputto pana ahameva ahosi”nti.",
  "atk-s0513a20:1080": "Ucchiṭṭhabhattajātakavaṇṇanā dutiyā.",
  "atk-s0513a20:1082": "[213] 3. Bharujātakavaṇṇanā",
  "atk-s0513a20:1083": "Isīnamantaraṁkatvāti idaṁ satthā jetavane viharanto kosalarājānaṁ ārabbha kathesi. Bhagavato hi bhikkhusaṅghassa ca lābhasakkāro mahā ahosi. Yathāha –",
  "atk-s0513a20:1084_0": "“Tena kho pana samayena bhagavā sakkato hoti garukato mānito pūjito apacito lābhī",
  "atk-s0513a20:1084_1": "cīvarapiṇḍapātasenāsanagilānapaccayabhesajjaparikkhārānaṁ. Bhikkhusaṅghopi kho sakkato",
  "atk-s0513a20:1084_2": "hoti…pe… parikkhārānaṁ. Aññatitthiyā pana paribbājakā asakkatā honti…pe… parikkhārāna”nti.",
  "atk-s0513a20:1085_0": "Te evaṁ parihīnalābhasakkārā ahorattaṁ guḷhasannipātaṁ katvā mantayanti “samaṇassa",
  "atk-s0513a20:1085_1": "gotamassa uppannakālato paṭṭhāya mayaṁ hatalābhasakkārā jātā, samaṇo gotamo lābhaggayasaggappatto",
  "atk-s0513a20:1085_2": "jāto, kena nu kho kāraṇenassa esā sampattī”ti. Tatreke evamāhaṁsu – “samaṇo gotamo",
  "atk-s0513a20:1085_3": "sakalajambudīpassa uttamaṭṭhāne bhūmisīse vasati. Tenassa lābhasakkāro uppajjatī”ti,",
  "atk-s0513a20:1085_4": "sesā “atthetaṁ kāraṇaṁ, mayampi jetavanapiṭṭhe titthiyārāmaṁ kāremu, evaṁ lābhino",
  "atk-s0513a20:1085_5": "bhavissāmā”ti āhaṁsu. Te sabbepi “evameta”nti sanniṭṭhānaṁ katvā “sacepi mayaṁ rañño",
  "atk-s0513a20:1085_6": "anārocetvā ārāmaṁ kāressāma, bhikkhū vāressanti, lañjaṁ labhitvā abhijjanako nāma",
  "atk-s0513a20:1085_7": "natthi, tasmā rañño lañjaṁ datvā ārāmaṭṭhānaṁ gaṇhissāmā”ti sammantetvā upaṭṭhāke",
  "atk-s0513a20:1085_8": "yācitvā rañño satasahassaṁ datvā “mahārāja, mayaṁ jetavanapiṭṭhiyaṁ titthiyārāmaṁ",
  "atk-s0513a20:1085_9": "karissāma, sace bhikkhū ‘kātuṁ na dassāmā’ti tumhākaṁ ārocenti, nesaṁ paṭivacanaṁ",
  "atk-s0513a20:1085_10": "na dātabba”nti āhaṁsu. Rājā lañjalobhena “sādhū”ti sampaṭicchi.",
  "atk-s0513a20:1086_0": "Titthiyā rājānaṁ saṅgaṇhitvā vaḍḍhakiṁ pakkosāpetvā kammaṁ paṭṭhapesuṁ, mahāsaddo",
  "atk-s0513a20:1086_1": "ahosi. Satthā “ke panete, ānanda, uccāsaddamahāsaddā”ti pucchi. “Aññatitthiyā, bhante,",
  "atk-s0513a20:1086_2": "jetavanapiṭṭhiyaṁ titthiyārāmaṁ kārenti, tattheso saddo”ti. “Ānanda, netaṁ ṭhānaṁ",
  "atk-s0513a20:1086_3": "titthiyārāmassa anucchavikaṁ, titthiyā uccāsaddakāmā, na sakkā tehi saddhiṁ vasitu”nti",
  "atk-s0513a20:1086_4": "vatvā bhikkhusaṅghaṁ sannipātetvā “gacchatha, bhikkhave, rañño ācikkhitvā titthiyārāmakaraṇaṁ",
  "atk-s0513a20:1086_5": "nivārethā”ti āha. Bhikkhusaṅgho gantvā rañño nivesanadvāre aṭṭhāsi. Rājā saṅghassa",
  "atk-s0513a20:1086_6": "āgatabhāvaṁ sutvāpi “titthiyārāmaṁ nissāya āgatā bhavissantī”ti lañjassa gahitattā",
  "atk-s0513a20:1086_7": "“rājā gehe natthī”ti vadāpesi. Bhikkhū gantvā satthu ārocesuṁ. Satthā “lañjaṁ nissāya",
  "atk-s0513a20:1086_8": "evaṁ karotī”ti dve aggasāvake pesesi. Rājā tesampi āgatabhāvaṁ sutvā tatheva vadāpesi.",
  "atk-s0513a20:1086_9": "Tepi āgantvā satthu ārācesuṁ. Satthā “na idāni, sāriputta, rājā gehe nisīdituṁ labhissati,",
  "atk-s0513a20:1086_10": "bahi nikkhamissatī”ti punadivase pubbaṇhasamayaṁ nivāsetvā pattacīvaramādāya pañcahi",
  "atk-s0513a20:1086_11": "bhikkhusatehi saddhiṁ rañño nivesanadvāraṁ agamāsi. Rājā sutvā pāsādā otaritvā pattaṁ",
  "atk-s0513a20:1086_12": "gahetvā satthāraṁ pavesetvā buddhappamukhassa saṅghassa yāgukhajjakaṁ datvā satthāraṁ",
  "atk-s0513a20:1086_13": "vanditvā ekamantaṁ nisīdi. Satthā rañño ekaṁ pariyāyadhammadesanaṁ ārabhanto “mahārāja,",
  "atk-s0513a20:1086_14": "porāṇakarājāno lañjaṁ gahetvā sīlavante aññamaññaṁ kalahaṁ kāretvā attano raṭṭhassa",
  "atk-s0513a20:1086_15": "assāmino hutvā mahāvināsaṁ pāpuṇiṁsū”ti vatvā tena yācito atītaṁ āhari.",
  "atk-s0513a20:1087_0": "Atīte bharuraṭṭhe bharurājā nāma rajjaṁ kāresi. Tadā bodhisatto pañcābhiñño aṭṭhasamāpattilābhī",
  "atk-s0513a20:1087_1": "gaṇasatthā tāpaso hutvā himavantapadese ciraṁ vasitvā loṇambilasevanatthāya pañcasatatāpasaparivuto",
  "atk-s0513a20:1087_2": "himavantā otaritvā anupubbena bharunagaraṁ patvā tattha piṇḍāya caritvā nagarā nikkhamitvā",
  "atk-s0513a20:1087_3": "uttaradvāre sākhāviṭapasampannassa vaṭarukkhassa mūle nisīditvā bhattakiccaṁ katvā",
  "atk-s0513a20:1087_4": "tattheva rukkhamūle vāsaṁ kappesi. Evaṁ tasmiṁ isigaṇe tattha vasante aḍḍhamāsaccayena",
  "atk-s0513a20:1087_5": "añño gaṇasatthā pañcasataparivāro āgantvā nagare bhikkhāya caritvā nagarā nikkhamitvā",
  "atk-s0513a20:1087_6": "dakkhiṇadvāre tādisasseva vaṭarukkhassa mūle nisīditvā bhattakiccaṁ katvā tattha",
  "atk-s0513a20:1087_7": "rukkhamūle vāsaṁ kappesi. Iti te dvepi isigaṇā tattha yathābhirantaṁ viharitvā himavantameva agamaṁsu.",
  "atk-s0513a20:1088_0": "Tesaṁ gatakāle dakkhiṇadvāre vaṭarukkho sukkho. Punavāre tesu āgacchantesu dakkhiṇadvāre",
  "atk-s0513a20:1088_1": "vaṭarukkhavāsino paṭhamataraṁ āgantvā attano vaṭarukkhassa sukkhabhāvaṁ ñatvā bhikkhāya",
  "atk-s0513a20:1088_2": "caritvā nagarā nikkhamitvā uttaradvāre vaṭarukkhamūlaṁ gantvā bhattakiccaṁ katvā",
  "atk-s0513a20:1088_3": "tattha vāsaṁ kappesuṁ. Itare pana isayo pacchā āgantvā nagare bhikkhāya caritvā attano",
  "atk-s0513a20:1088_4": "rukkhamūlameva gantvā bhattakiccaṁ katvā vāsaṁ kappesuṁ. Te “na so tumhākaṁ rukkho,",
  "atk-s0513a20:1088_5": "amhākaṁ rukkho”ti rukkhaṁ nissāya aññamaññaṁ kalahaṁ kariṁsu, kalaho mahā ahosi.",
  "atk-s0513a20:1088_6": "Eke “amhākaṁ paṭhamaṁ vasitaṭṭhānaṁ tumhe na labhissathā”ti vadanti. Eke “mayaṁ imasmiṁ",
  "atk-s0513a20:1088_7": "vāre paṭhamataraṁ idhāgatā, tumhe na labhissathā”ti vadanti. Iti te “mayaṁ sāmino,",
  "atk-s0513a20:1088_8": "mayaṁ sāmino”ti kalahaṁ karontā rukkhamūlassatthāya rājakulaṁ agamaṁsu. Rājā paṭhamaṁ",
  "atk-s0513a20:1088_9": "vutthaisigaṇaññeva sāmikaṁ akāsi. Itare “na dāni mayaṁ imehi parājitāti attānaṁ vadāpessāmā”ti",
  "atk-s0513a20:1088_10": "dibbacakkhunā oloketvā ekaṁ cakkavattiparibhogaṁ rathapañjaraṁ disvā āharitvā rañño",
  "atk-s0513a20:1088_11": "lañjaṁ datvā “mahārāja, amhepi sāmike karohī”ti āhaṁsu.",
  "atk-s0513a20:1089_0": "Rājā lañjaṁ gahetvā “dvepi gaṇā vasantū”ti dvepi sāmike akāsi. Itare isayo tassa",
  "atk-s0513a20:1089_1": "rathapañjarassa rathacakkāni nīharitvā lañjaṁ datvā “mahārāja, amheyeva sāmike karohī”ti",
  "atk-s0513a20:1089_2": "āhaṁsu. Rājā tathā akāsi. Isigaṇā “amhehi vatthukāme ca kilesakāme ca pahāya pabbajitehi",
  "atk-s0513a20:1089_3": "rukkhamūlassa kāraṇā kalahaṁ karontehi lañjaṁ dadantehi ayuttaṁ kata”nti vippaṭisārino",
  "atk-s0513a20:1089_4": "hutvā vegena palāyitvā himavantameva agamaṁsu. Sakalabharuraṭṭhavāsino devatā ekato",
  "atk-s0513a20:1089_5": "hutvā “sīlavante kalahaṁ karontena raññā ayuttaṁ kata”nti bharurañño kujjhitvā tiyojanasatikaṁ",
  "atk-s0513a20:1089_6": "bharuraṭṭhaṁ samuddaṁ ubbattetvā araṭṭhamakaṁsu. Iti ekaṁ bharurājānaṁ nissāya sakalaraṭṭhavāsinopi vināsaṁ pattāti.",
  "atk-s0513a20:1090": "Satthā imaṁ atītaṁ āharitvā abhisambuddho hutvā imā gāthā avoca –",
  "atk-s0513a20:1091": "125.",
  "atk-s0513a20:1092": "“Isīnamantaraṁ katvā, bharurājāti me sutaṁ;",
  "atk-s0513a20:1093": "Ucchinno saha raṭṭhehi, sa rājā vibhavaṅgato.",
  "atk-s0513a20:1094": "126.",
  "atk-s0513a20:1095": "“Tasmā hi chandāgamanaṁ, nappasaṁsanti paṇḍitā;",
  "atk-s0513a20:1096": "Aduṭṭhacitto bhāseyya, giraṁ saccupasaṁhita”nti.",
  "atk-s0513a20:1097_0": "Tattha antaraṁ katvāti chandāgativasena vivaraṁ katvā. Bharurājāti bharuraṭṭhe rājā.",
  "atk-s0513a20:1097_1": "Iti me sutanti iti mayā pubbe etaṁ sutaṁ. Tasmā hi chandāgamananti yasmā hi chandāgamanaṁ",
  "atk-s0513a20:1097_2": "gantvā bharurājā saha raṭṭhena ucchinno, tasmā chandāgamanaṁ paṇḍitā nappasaṁsanti.",
  "atk-s0513a20:1097_3": "Aduṭṭhacittoti kilesehi adūsitacitto hutvā. Bhāseyya giraṁ saccupasaṁhitanti sabhāvanissitaṁ",
  "atk-s0513a20:1097_4": "atthanissitaṁ kāraṇanissitameva giraṁ bhāseyya. Ye hi tattha bharurañño lañjaṁ gaṇhantassa",
  "atk-s0513a20:1097_5": "ayuttaṁ etanti paṭikkosantā saccupasaṁhitaṁ giraṁ bhāsiṁsu, tesaṁ ṭhitaṭṭhānaṁ nāḷikeradīpe",
  "atk-s0513a20:1097_6": "ajjāpi dīpakasahassaṁ paññāyatīti.",
  "atk-s0513a20:1098_0": "Satthā imaṁ dhammadesanaṁ āharitvā “mahārāja, chandavasikena nāma na bhavitabbaṁ,",
  "atk-s0513a20:1098_1": "dve pabbajitagaṇe kalahaṁ kāretuṁ na vaṭṭatī”ti vatvā jātakaṁ samodhānesi – “ahaṁ",
  "atk-s0513a20:1098_2": "tena samayena jeṭṭhakaisi ahosi”nti, rājā tathāgatassa bhattakiccaṁ katvā gatakāle",
  "atk-s0513a20:1098_3": "manusse pesetvā titthiyārāmaṁ viddhaṁsāpesi, titthiyā appatiṭṭhā ahesuṁ.",
  "atk-s0513a20:1099": "Bharujātakavaṇṇanā tatiyā.",
  "atk-s0513a20:1101": "[214] 4. Puṇṇanadījātakavaṇṇanā",
  "atk-s0513a20:1102_0": "Puṇṇaṁ nadinti idaṁ satthā jetavane viharanto paññāpāramiṁ ārabbha kathesi. Ekasmiñhi",
  "atk-s0513a20:1102_1": "divase dhammasabhāyaṁ bhikkhū tathāgatassa paññaṁ ārabbha kathaṁ samuṭṭhāpesuṁ –",
  "atk-s0513a20:1102_2": "“āvuso, sammāsambuddho mahāpañño puthupañño hāsapañño javanapañño tikkhapañño gambhīrapañño",
  "atk-s0513a20:1102_3": "nibbedhikapañño upāyapaññāya samannāgato”ti. Satthā āgantvā “kāya nuttha, bhikkhave,",
  "atk-s0513a20:1102_4": "etarahi kathāya sannisinnā”ti pucchitvā “imāya nāmā”ti vutte “na, bhikkhave, idāneva,",
  "atk-s0513a20:1102_5": "pubbepi tathāgato paññavā upāyakusaloyevā”ti vatvā atītaṁ āhari.",
  "atk-s0513a20:1103_0": "Atīte bārāṇasiyaṁ brahmadatte rajjaṁ kārente bodhisatto purohitakule nibbattitvā",
  "atk-s0513a20:1103_1": "vayappatto takkasilāyaṁ sabbasippāni uggaṇhitvā pitu accayena purohitaṭṭhānaṁ labhitvā",
  "atk-s0513a20:1103_2": "bārāṇasirañño atthadhammānusāsako ahosi. Aparabhāge rājā paribhedakānaṁ kathaṁ gahetvā",
  "atk-s0513a20:1103_3": "bodhisattassa kuddho “mā mama santike vasī”ti bodhisattaṁ bārāṇasito pabbājesi. Bodhisatto",
  "atk-s0513a20:1103_4": "puttadāraṁ gahetvā ekasmiṁ kāsikagāmake vāsaṁ kappesi. Aparabhāge rājā tassa guṇaṁ",
  "atk-s0513a20:1103_5": "saritvā “mayhaṁ kañci pesetvā ācariyaṁ pakkosituṁ na yuttaṁ, ekaṁ pana gāthaṁ bandhitvā",
  "atk-s0513a20:1103_6": "paṇṇaṁ likhitvā kākamaṁsaṁ pacāpetvā paṇṇañca maṁsañca setavatthena paliveṭhetvā",
  "atk-s0513a20:1103_7": "rājamuddikāya lañchetvā pesessāmi. Yadi paṇḍito bhavissati, paṇṇaṁ vācetvā kākamaṁsabhāvaṁ",
  "atk-s0513a20:1103_8": "ñatvā āgamissati, no ce, nāgamissatī”ti “puṇṇaṁ nadi”nti imaṁ gāthaṁ paṇṇe likhi –",
  "atk-s0513a20:1104": "127.",
  "atk-s0513a20:1105": "“Puṇṇaṁ nadiṁ yena ca peyyamāhu, jātaṁ yavaṁ yena ca guyhamāhu;",
  "atk-s0513a20:1106": "Dūraṁ gataṁ yena ca avhayanti, so tyāgato handa ca bhuñja brāhmaṇā”ti.",
  "atk-s0513a20:1107_0": "Tattha puṇṇaṁ nadiṁ yena ca peyyamāhūti kākapeyyā nadīhi vadantā yena puṇṇaṁ nadiṁ",
  "atk-s0513a20:1107_1": "kākapeyyamāhu, na hi apuṇṇā nadī “kākapeyyā”ti vuccati. Yadāpi nadītīre ṭhatvā gīvaṁ",
  "atk-s0513a20:1107_2": "pasāretvā kākena pātuṁ sakkā hoti, tadā naṁ “kākapeyyā”ti vadanti. Jātaṁ yavaṁ yena",
  "atk-s0513a20:1107_3": "ca guyhamāhūti yavanti desanāsīsamattaṁ, idha pana sabbampi jātaṁ uggataṁ sampannataruṇasassaṁ",
  "atk-s0513a20:1107_4": "adhippetaṁ. Tañhi yadā anto paviṭṭhakākaṁ paṭicchādetuṁ sakkoti, tadā guyhatīti guyhaṁ.",
  "atk-s0513a20:1107_5": "Kiṁ guyhati? Kākaṁ. Iti kākassa guyhaṁ kākaguyhanti taṁ vadamānā kākena guyhavacanassa",
  "atk-s0513a20:1107_6": "kāraṇabhūtena “guyha”nti vadanti. Tena vuttaṁ “yena ca guyhamāhū”ti. Dūraṁ gataṁ",
  "atk-s0513a20:1107_7": "yena ca avhayantīti dūraṁ gataṁ vippavutthaṁ piyapuggalaṁ yaṁ āgantvā nisinnaṁ disvā",
  "atk-s0513a20:1107_8": "sace itthannāmo āgacchati, vassa kākāti vā vassantaññeva vā sutvā “yathā kāko vassati,",
  "atk-s0513a20:1107_9": "itthannāmo āgamissatī”ti evaṁ vadantā yena ca avhayanti kathenti mantenti, udāharantīti",
  "atk-s0513a20:1107_10": "attho. So tyāgatoti so te ānīto. Handa ca bhuñja, brāhmaṇāti gaṇha, brāhmaṇa, bhuñjassu",
  "atk-s0513a20:1107_11": "naṁ, khāda idaṁ kākamaṁsanti attho.",
  "atk-s0513a20:1108": "Iti rājā imaṁ gāthaṁ paṇṇe likhitvā bodhisattassa pesesi. So paṇṇaṁ vācetvā “rājā maṁ daṭṭhukāmo”ti ñatvā dutiyaṁ gāthamāha –",
  "atk-s0513a20:1109": "128.",
  "atk-s0513a20:1110": "“Yato maṁ saratī rājā, vāyasampi pahetave;",
  "atk-s0513a20:1111": "Haṁsā koñcā mayūrā ca, asatīyeva pāpiyā”ti.",
  "atk-s0513a20:1112_0": "Tattha yato maṁ saratī rājā, vāyasampi pahetaveti yadā rājā vāyasamaṁsaṁ labhitvā",
  "atk-s0513a20:1112_1": "tampi pahetuṁ maṁ sarati. Haṁsā koñcā mayūrā cāti yadā panassa ete haṁsādayo upanītā",
  "atk-s0513a20:1112_2": "bhavissanti, ekāni haṁsamaṁsādīni lacchati, tadā maṁ kasmā na sarissatīti attho?",
  "atk-s0513a20:1112_3": "Aṭṭhakathāyaṁ pana “haṁsakoñcamayūrāna”nti pāṭho. So sundaratarā, imesaṁ haṁsādīnaṁ",
  "atk-s0513a20:1112_4": "maṁsaṁ labhitvā kasmā maṁ na sarissati, sarissatiyevāti attho. Asatīyeva pāpiyāti",
  "atk-s0513a20:1112_5": "yaṁ vā taṁ vā labhitvā saraṇaṁ nāma sundaraṁ, lokasmiṁ pana asatiyeva pāpiyā, asatikaraṇaṁyeva",
  "atk-s0513a20:1112_6": "hīnaṁ lāmakaṁ, tañca amhākaṁ rañño natthi. Sarati maṁ rājā, āgamanaṁ me paccāsīsati,",
  "atk-s0513a20:1112_7": "tasmā gamissāmīti yānaṁ yojāpetvā gantvā rājānaṁ passi, rājā tussitvā purohitaṭṭhāneyeva patiṭṭhāpesi.",
  "atk-s0513a20:1113": "Satthā imaṁ dhammadesanaṁ āharitvā jātakaṁ samodhānesi – “tadā rājā ānando ahosi, purohito pana ahameva ahosi”nti.",
  "atk-s0513a20:1114": "Puṇṇanadījātakavaṇṇanā catutthā.",
  "atk-s0513a20:1116": "[215] 5. Kacchapajātakavaṇṇanā",
  "atk-s0513a20:1117_0": "Avadhī vata attānanti idaṁ satthā jetavane viharanto kokālikaṁ ārabbha kathesi. Vatthu",
  "atk-s0513a20:1117_1": "mahātakkārijātake āvi-bhavissati. Tadā pana satthā “na, bhikkhave, kokāliko idāneva",
  "atk-s0513a20:1117_2": "vācāya hato, pubbepi vācāya hatoyevā”ti vatvā atītaṁ āhari.",
  "atk-s0513a20:1118_0": "Atīte bārāṇasiyaṁ brahmadatte rajjaṁ kārente bodhisatto amaccakule nibbattitvā vayappatto",
  "atk-s0513a20:1118_1": "tassa atthadhammānusāsako ahosi. So pana rājā bahubhāṇī ahosi, tasmiṁ kathente aññesaṁ",
  "atk-s0513a20:1118_2": "vacanassa okāso nāma natthi. Bodhisatto tassa taṁ bahubhāṇitaṁ vāretukāmo ekaṁ upāyaṁ",
  "atk-s0513a20:1118_3": "upadhārento vicarati. Tasmiñca kāle himavantapadese ekasmiṁ sare kacchapo vasati,",
  "atk-s0513a20:1118_4": "dve haṁsapotakā gocarāya carantā tena saddhiṁ vissāsaṁ akaṁsu. Te daḷhavissāsikā",
  "atk-s0513a20:1118_5": "hutvā ekadivasaṁ kacchapaṁ āhaṁsu – “samma kacchapa, amhākaṁ himavante cittakūṭapabbatatale",
  "atk-s0513a20:1118_6": "kañcanaguhāyaṁ vasanaṭṭhānaṁ ramaṇīyo padeso, gacchasi amhākaṁ saddhi”nti. “Ahaṁ",
  "atk-s0513a20:1118_7": "kinti katvā gamissāmī”ti? “Mayaṁ taṁ gahetvā gamissāma, sace tvaṁ mukhaṁ rakkhituṁ",
  "atk-s0513a20:1118_8": "sakkhissasi, kassaci kiñci na kathessasī”ti. “Rakkhissāmi, sāmi, gahetvā maṁ gacchathā”ti.",
  "atk-s0513a20:1118_9": "Te “sādhū”ti vatvā ekaṁ daṇḍakaṁ kacchapena ḍaṁsāpetvā sayaṁ tassa ubho koṭiyo ḍaṁsitvā",
  "atk-s0513a20:1118_10": "ākāsaṁ pakkhandiṁsu. Taṁ tathā haṁsehi nīyamānaṁ gāmadārakā disvā “dve haṁsā kacchapaṁ",
  "atk-s0513a20:1118_11": "daṇḍakena harantī”ti āhaṁsu.",
  "atk-s0513a20:1119_0": "Kacchapo “yadi maṁ sahāyakā nenti, tumhākaṁ ettha kiṁ duṭṭhaceṭakā”ti vattukāmo haṁsānaṁ",
  "atk-s0513a20:1119_1": "sīghavegatāya bārāṇasinagare rājanivesanassa uparibhāgaṁ sampattakāle daṭṭhaṭṭhānato",
  "atk-s0513a20:1119_2": "daṇḍakaṁ vissajjetvā ākāsaṅgaṇe patitvā dvebhāgo ahosi, “kacchapo ākāsato patitvā",
  "atk-s0513a20:1119_3": "dvedhā bhinno”ti ekakolāhalaṁ ahosi. Rājā bodhisattaṁ ādāya amaccagaṇaparivuto taṁ",
  "atk-s0513a20:1119_4": "ṭhānaṁ gantvā kacchapaṁ disvā bodhisattaṁ pucchi – “paṇḍita, kinti katvā esa patito”ti?",
  "atk-s0513a20:1119_5": "Bodhisatto “cirapaṭikaṅkhohaṁ rājānaṁ ovaditukāmo upāyaṁ upadhārento carāmi, iminā",
  "atk-s0513a20:1119_6": "kacchapena haṁsehi saddhiṁ vissāso kato bhavissati, tehi imaṁ ‘himavantaṁ nesssāmā’ti",
  "atk-s0513a20:1119_7": "daṇḍakaṁ ḍaṁsāpetvā ākāsaṁ pakkhantehi bhavitabbaṁ, atha iminā kassaci vacanaṁ sutvā",
  "atk-s0513a20:1119_8": "arakkhitamukhatāya kiñci vattukāmena daṇḍakā vissaṭṭho bhavissati, evaṁ ākāsato patitvā",
  "atk-s0513a20:1119_9": "jīvitakkhayaṁ patteneva bhavitabba”nti cintetvā “āma mahārāja, atimukharā nāma apariyantavacanā",
  "atk-s0513a20:1119_10": "evarūpaṁ dukkhaṁ pāpuṇantiyevā”ti vatvā imā gāthā avoca –",
  "atk-s0513a20:1120": "129.",
  "atk-s0513a20:1121": "“Avadhī vata attānaṁ, kacchapo byāharaṁ giraṁ;",
  "atk-s0513a20:1122": "Suggahītasmiṁ kaṭṭhasmiṁ, vācāya sakiyāvadhi.",
  "atk-s0513a20:1123": "130.",
  "atk-s0513a20:1124": "“Etampi disvā naravīriyaseṭṭha, vācaṁ pamuñce kusalaṁ nātivelaṁ;",
  "atk-s0513a20:1125": "Passasi bahubhāṇena, kacchapaṁ byasanaṁ gata”nti.",
  "atk-s0513a20:1126_0": "Tattha avadhī vatāti ghātesi vata. Byāharanti byāharanto. Suggahītasmiṁ kaṭṭhasminti",
  "atk-s0513a20:1126_1": "mukhena suṭṭhu ḍaṁsitvā gahite daṇḍake. Vācāya sakiyāvadhīti atimukharatāya akāle",
  "atk-s0513a20:1126_2": "vācaṁ nicchārento daṭṭhaṭṭhānaṁ vissajjetvā tāya sakāya vācāya attānaṁ avadhi ghātesi.",
  "atk-s0513a20:1126_3": "Evamesa jīvitakkhayaṁ patto, na aññathāti. Etampi disvāti etampi kāraṇaṁ disvā. Naravīriyaseṭṭhāti",
  "atk-s0513a20:1126_4": "naresu vīriyena seṭṭha uttamavīriya rājavara. Vācaṁ pamuñce kusalaṁ nātivelanti saccādipaṭisaṁyuttaṁ",
  "atk-s0513a20:1126_5": "kusalameva paṇḍito puriso muñceyya nicchāreyya, tampi hitaṁ kālayuttaṁ, na ativelaṁ,",
  "atk-s0513a20:1126_6": "atikkantakālaṁ apariyantavācaṁ na bhāseyya. Passasīti nanu paccakkhato passasi. Bahubhāṇenāti",
  "atk-s0513a20:1126_7": "bahubhaṇanena. Kacchapaṁ byasanaṁ gatanti etaṁ kacchapaṁ jīvitakkhayaṁ pattanti.",
  "atk-s0513a20:1127_0": "Rājā “maṁ sandhāya bhāsatī”ti ñatvā “amhe sandhāya kathesi, paṇḍitā”ti āha. Bodhisatto",
  "atk-s0513a20:1127_1": "“mahārāja, tvaṁ vā hohi añño vā, yo koci pamāṇātikkantaṁ bhāsanto evarūpaṁ byasanaṁ",
  "atk-s0513a20:1127_2": "pāpuṇātī”ti pākaṭaṁ katvā kathesi. Rājā tato paṭṭhāya viramitvā mandabhāṇī ahosi.",
  "atk-s0513a20:1128": "Satthā imaṁ dhammadesanaṁ āharitvā jātakaṁ samodhānesi – “tadā kacchapo kokāliko ahosi, dve haṁsapotakā dve mahātherā, rājā ānando, amaccapaṇḍito pana ahameva ahosi”nti.",
  "atk-s0513a20:1129": "Kacchapajātakavaṇṇanā pañcamā.",
  "atk-s0513a20:1131": "[216] 6. Macchajātakavaṇṇanā",
  "atk-s0513a20:1132_0": "Na māyamaggi tapatīti idaṁ satthā jetavane viharanto purāṇadutiyikāpalobhanaṁ ārabbha",
  "atk-s0513a20:1132_1": "kathesi. Tañhi bhikkhuṁ satthā “saccaṁ kira tvaṁ, bhikkhu, ukkaṇṭhitosī”ti pucchi.",
  "atk-s0513a20:1132_2": "“Saccaṁ, bhante”ti vutte “kena ukkaṇṭhāpitosī”ti puṭṭho “purāṇadutiyikāyā”ti āha.",
  "atk-s0513a20:1132_3": "Atha naṁ satthā “ayaṁ te bhikkhu itthī anatthakārikā, pubbepi tvaṁ etaṁ nissāya sūlena",
  "atk-s0513a20:1132_4": "vijjhitvā aṅgāresu pacitvā khāditabbataṁ patto paṇḍite nissāya jīvitaṁ alatthā”ti vatvā atītaṁ āhari.",
  "atk-s0513a20:1133_0": "Atīte bārāṇasiyaṁ brahmadatte rajjaṁ kārente bodhisatto tassa purohito ahosi. Athekadivasaṁ",
  "atk-s0513a20:1133_1": "kevaṭṭā jāle laggaṁ macchaṁ uddharitvā uṇhavālukāpiṭṭhe ṭhapetvā “aṅgāresu naṁ pacitvā",
  "atk-s0513a20:1133_2": "khādissāmā”ti sūlaṁ tacchiṁsu. Maccho macchiṁ ārabbha paridevamāno imā gāthā avoca –",
  "atk-s0513a20:1134": "131.",
  "atk-s0513a20:1135": "“Na māyamaggi tapati, na sūlo sādhutacchito;",
  "atk-s0513a20:1136": "Yañca maṁ maññate macchī, aññaṁ so ratiyā gato.",
  "atk-s0513a20:1137": "132.",
  "atk-s0513a20:1138": "“So maṁ dahati rāgaggi, cittaṁ cūpatapeti maṁ;",
  "atk-s0513a20:1139": "Jālino muñcathāyirā maṁ, na kāme haññate kvacī”ti.",
  "atk-s0513a20:1140_0": "Tattha na māyamaggi tapatīti na maṁ ayaṁ aggi tapati, na tāpaṁ janeti, na socayatīti",
  "atk-s0513a20:1140_1": "attho. Na sūloti ayaṁ sūlopi sādhutacchito maṁ na tapati, na me sokaṁ uppādeti. Yañca",
  "atk-s0513a20:1140_2": "maṁ maññateti yaṁ pana maṁ macchī evaṁ maññati “aññaṁ macchiṁ so pañcakāmaguṇaratiyā",
  "atk-s0513a20:1140_3": "gato”ti, tadeva maṁ tapati socayati. So maṁ dahatīti yo panesa rāgaggi, so maṁ dahati",
  "atk-s0513a20:1140_4": "jhāpeti. Cittaṁ cūpatapeti manti rāgasampayuttakaṁ mama cittameva ca maṁ upatāpeti",
  "atk-s0513a20:1140_5": "kilameti viheṭheti. Jālinoti kevaṭṭe ālapati. Te hi jālassa atthitāya “jālino”ti",
  "atk-s0513a20:1140_6": "vuccanti. Muñcathāyirā manti muñcatha maṁ sāminoti yācati. Na kāme haññate kvacīti",
  "atk-s0513a20:1140_7": "kāme patiṭṭhito kāmena nīyamāno satto na kvaci haññati. Na hi taṁ tumhādisā hanituṁ",
  "atk-s0513a20:1140_8": "anucchavikāti paridevati. Atha vā kāmeti hetuvacane bhummaṁ, kāmahetu macchiṁ anubandhamāno",
  "atk-s0513a20:1140_9": "nāma na kvaci tumhādisehi haññatīti paridevati. Tasmiṁ khaṇe bodhisatto nadītīraṁ",
  "atk-s0513a20:1140_10": "gato tassa macchassa paridevitasaddaṁ sutvā kevaṭṭe upasaṅkamitvā taṁ macchaṁ mocesi.",
  "atk-s0513a20:1141_0": "Satthā imaṁ dhammadesanaṁ āharitvā saccāni pakāsetvā jātakaṁ samodhānesi, saccapariyosāne",
  "atk-s0513a20:1141_1": "ukkaṇṭhitabhikkhu sotāpattiphale patiṭṭhahi. “Tadā macchī purāṇadutiyikā ahosi, maccho",
  "atk-s0513a20:1141_2": "ukkaṇṭhitabhikkhu, purohito pana ahameva ahosi”nti.",
  "atk-s0513a20:1142": "Macchajātakavaṇṇanā chaṭṭhā.",
  "atk-s0513a20:1144": "[217] 7. Seggujātakavaṇṇanā",
  "atk-s0513a20:1145_0": "Sabbo lokoti idaṁ satthā jetavane viharanto ekaṁ paṇṇikaupāsakaṁ ārabbha kathesi.",
  "atk-s0513a20:1145_1": "Vatthu ekakanipāte vitthāritameva. Idhāpi satthā taṁ “kiṁ, upāsaka, cirassaṁ āgatosī”ti",
  "atk-s0513a20:1145_2": "pucchi. Paṇṇikaupāsako “dhītā me, bhante, niccaṁ pahaṁsitamukhī, tamahaṁ vīmaṁsitvā",
  "atk-s0513a20:1145_3": "ekassa kuladārakassa adāsiṁ, tattha itikattabbatāya tumhākaṁ dassanāya āgantuṁ okāsaṁ",
  "atk-s0513a20:1145_4": "na labhi”nti āha. Atha naṁ satthā “na kho, upāsaka, idānevesā sīlavatī, pubbepi sīlavatī,",
  "atk-s0513a20:1145_5": "tvañca na idānevetaṁ vīmaṁsasi, pubbepi vīmaṁsiyevā”ti vatvā tena yācito atītaṁ āhari.",
  "atk-s0513a20:1146_0": "Atīte bārāṇasiyaṁ brahmadatte rajjaṁ kārente bodhisatto rukkhadevatā ahosi. Tadā",
  "atk-s0513a20:1146_1": "ayameva paṇṇikaupāsako “dhītaraṁ vīmaṁsissāmī”ti araññaṁ netvā kilesavasena icchanto",
  "atk-s0513a20:1146_2": "viya hatthe gaṇhi. Atha naṁ paridevamānaṁ paṭhamagāthāya ajjhabhāsi –",
  "atk-s0513a20:1147": "133.",
  "atk-s0513a20:1148": "“Sabbo loko attamano ahosi, akovidā gāmadhammassa seggu;",
  "atk-s0513a20:1149": "Komāri ko nāma tavajja dhammo, yaṁ tvaṁ gahitā pavane parodasī”ti.",
  "atk-s0513a20:1150_0": "Tattha sabbo loko attamano ahosīti, amma, sakalopi sattaloko etissā kāmasevanāya",
  "atk-s0513a20:1150_1": "attamano jāto. Akovidā gāmadhammassa seggūti seggūti tassā nāmaṁ. Tena tvaṁ pana,",
  "atk-s0513a20:1150_2": "amma, seggu akovidā gāmadhammassa, imasmiṁ gāmadhamme vasaladhamme akusalāsīti vuttaṁ",
  "atk-s0513a20:1150_3": "hoti. Komāri ko nāma tavajja dhammoti, amma, kumāri ko nāmesa tava ajja sabhāvo.",
  "atk-s0513a20:1150_4": "Yaṁ tvaṁ gahitā pavane parodasīti tvaṁ mayā imasmiṁ pavane santhavavasena hatthe",
  "atk-s0513a20:1150_5": "gahitā parodasi na sampaṭicchasi, ko esa tava sabhāvo, kiṁ kumārikāyeva tvanti pucchati.",
  "atk-s0513a20:1151": "Taṁ sutvā kumārikā “āma, tāta, kumārikāyevāhaṁ, nāhaṁ methunadhammaṁ nāma jānāmī”ti vatvā paridevamānā dutiyaṁ gāthamāha –",
  "atk-s0513a20:1152": "134.",
  "atk-s0513a20:1153": "“Yo dukkhaphuṭṭhāya bhaveyya tāṇaṁ, so me pitā dubbhi vane karoti;",
  "atk-s0513a20:1154": "Sā kassa kandāmi vanassa majjhe, yo tāyitā so sahasaṁ karotī”ti.",
  "atk-s0513a20:1155": "Sā heṭṭhā kathitāyeva. Iti so paṇṇiko tadā dhītaraṁ vīmaṁsitvā gehaṁ netvā kuladārakassa datvā yathākammaṁ gato.",
  "atk-s0513a20:1156_0": "Satthā imaṁ dhammadesanaṁ āharitvā saccāni pakāsetvā jātakaṁ samodhānesi, saccapariyosāne",
  "atk-s0513a20:1156_1": "paṇṇikaupāsako sotāpattiphale patiṭṭhahi. “Tadā dhītā dhītāyeva, pitā pitāyeva ahosi,",
  "atk-s0513a20:1156_2": "tassa kāraṇassa paccakkhakārikā rukkhadevatā pana ahameva ahosi”nti.",
  "atk-s0513a20:1157": "Seggujātakavaṇṇanā sattamā.",
  "atk-s0513a20:1159": "[218] 8. Kūṭavāṇijajātakavaṇṇanā",
  "atk-s0513a20:1160_0": "Saṭhassasāṭheyyamidanti idaṁ satthā jetavane viharanto ekaṁ kūṭavāṇijaṁ ārabbha kathesi.",
  "atk-s0513a20:1160_1": "Sāvatthivāsino hi kūṭavāṇijo ca paṇḍitavāṇijo ca dve vāṇijā mittikā hutvā pañca sakaṭasatāni",
  "atk-s0513a20:1160_2": "bhaṇḍassa pūrāpetvā pubbantato aparantaṁ vicaramānā vohāraṁ katvā bahuṁ lābhaṁ labhitvā",
  "atk-s0513a20:1160_3": "sāvatthiṁ paccāgamiṁsu. Paṇḍitavāṇijo kūṭavāṇijaṁ āha – “samma, bhaṇḍaṁ bhājemā”ti.",
  "atk-s0513a20:1160_4": "Kūṭavāṇijo “ayaṁ dīgharattaṁ dukkhaseyyāya dubbhojanena kilanto attano ghare nānaggarasaṁ",
  "atk-s0513a20:1160_5": "bhattaṁ bhuñjitvā ajīrakena marissati, atha sabbampetaṁ bhaṇḍaṁ mayhameva bhavissatī”ti",
  "atk-s0513a20:1160_6": "cintetvā “nakkhattaṁ na manāpaṁ, divaso na manāpo, sve jānissāmi, punadivase jānissāmī”ti",
  "atk-s0513a20:1160_7": "kālaṁ khepeti. Atha naṁ paṇḍitavāṇijo nippīḷetvā bhājāpetvā gandhamālaṁ ādāya satthu",
  "atk-s0513a20:1160_8": "santikaṁ gantvā satthāraṁ pūjetvā vanditvā ekamantaṁ nisīdi. Satthā “kadā āgatosī”ti",
  "atk-s0513a20:1160_9": "pucchitvā “aḍḍhamāsamatto me, bhante, āgatassā”ti vatvā “atha kasmā evaṁ papañcaṁ",
  "atk-s0513a20:1160_10": "katvā buddhupaṭṭhānaṁ āgatosī”ti puṭṭho taṁ pavattiṁ ārocesi. Satthā “na kho, upāsaka,",
  "atk-s0513a20:1160_11": "idāneva, pubbepesa kūṭavāṇijoyevā”ti vatvā tena yācito atītaṁ āhari.",
  "atk-s0513a20:1161_0": "Atīte bārāṇasiyaṁ brahmadatte rajjaṁ kārente bodhisatto amaccakule nibbattitvā vayappatto",
  "atk-s0513a20:1161_1": "tassa vinicchayāmacco ahosi. Tadā gāmavāsī ca nagaravāsī ca dve vāṇijā mittā ahesuṁ.",
  "atk-s0513a20:1161_2": "Gāmavāsī nagaravāsissa santike pañca phālasatāni ṭhapesi. So te phāle vikkiṇitvā",
  "atk-s0513a20:1161_3": "mūlaṁ gahetvā phālānaṁ ṭhapitaṭṭhāne mūsikavaccaṁ ākiritvā ṭhapesi. Aparabhāge gāmavāsī",
  "atk-s0513a20:1161_4": "āgantvā “phāle me dehī”ti āha. Kūṭavāṇijo “phālā te mūsikāhi khāditā”ti mūsikavaccaṁ",
  "atk-s0513a20:1161_5": "dassesi. Itaro “khāditāva hontu, mūsikāhi khādite kiṁ sakkā kātu”nti nhānatthāya",
  "atk-s0513a20:1161_6": "tassa puttaṁ ādāya gacchanto ekassa sahāyakassa gehe “imassa katthaci gantuṁ mā adatthā”ti",
  "atk-s0513a20:1161_7": "vatvā antogabbhe nisīdāpetvā sayaṁ nhāyitvā kūṭavāṇijassa gehaṁ agamāsi. So “putto",
  "atk-s0513a20:1161_8": "me kaha”nti āha. “Samma, tava puttaṁ tīre ṭhapetvā mama udake nimuggakāle eko kulalo",
  "atk-s0513a20:1161_9": "āgantvā tava puttaṁ nakhapañjarena gahetvā ākāsaṁ pakkhanto, ahaṁ pāṇiṁ paharitvā",
  "atk-s0513a20:1161_10": "viravitvā vāyamantopi mocetuṁ nāsakkhi”nti. “Tvaṁ musā bhaṇasi, kulalā dārake gahetvā",
  "atk-s0513a20:1161_11": "gantuṁ samatthā nāma natthī”ti. “Samma, hotu, ayuttepi honte ahaṁ kiṁ karomi, kulaleneva",
  "atk-s0513a20:1161_12": "te putto nīto”ti. So taṁ santajjetvā “are duṭṭhacora manussamāraka, idāni taṁ vinicchayaṁ",
  "atk-s0513a20:1161_13": "gantvā kaḍḍhāpessāmī”ti nikkhami. So “mama ruccanakameva karosī”ti teneva saddhiṁ",
  "atk-s0513a20:1161_14": "vinicchayaṭṭhānaṁ agamāsi.",
  "atk-s0513a20:1162_0": "Kūṭavāṇijo bodhisattaṁ āha – “ayaṁ, sāmi, mama puttaṁ gahetvā nhāyituṁ gato, ‘kahaṁ",
  "atk-s0513a20:1162_1": "me putto’ti vutte ‘kulalena haṭo’ti āha, vinicchinatha me aḍḍa”nti. Bodhisatto “saccaṁ",
  "atk-s0513a20:1162_2": "bhaṇe”ti itaraṁ pucchi. So āha – “āma, sāmi, ahaṁ taṁ ādāya gato, senena pahaṭabhāvo",
  "atk-s0513a20:1162_3": "saccameva, sāmī”ti. “Kiṁ pana loke kulalā nāma dārake harantī”ti? “Sāmi, ahampi tumhe",
  "atk-s0513a20:1162_4": "pucchāmi – “kulalā dārake gahetvā ākāse gantuṁ na sakkonti, mūsikā pana ayaphāle",
  "atk-s0513a20:1162_5": "khādantī”ti. “Idaṁ kiṁ nāmā”ti? “Sāmi, mayā etassa ghare pañca phālasatāni ṭhapitāni,",
  "atk-s0513a20:1162_6": "svāyaṁ ‘phālā te mūsikāhi khāditā’ti vatvā ‘idaṁ te phāle khāditamūsikānaṁ vacca’nti",
  "atk-s0513a20:1162_7": "vaccaṁ dasseti, sāmi, mūsikā ce phāle khādanti, kulalāpi dārake harissanti. Sace",
  "atk-s0513a20:1162_8": "na khādanti, senāpi taṁ na harissanti. Eso pana ‘phālā te mūsikāhi khāditā’ti vadati,",
  "atk-s0513a20:1162_9": "tesaṁ khāditabhāvaṁ vā akhāditabhāvaṁ vā jānātha, aḍḍaṁ me vinicchinathā”ti. Bodhisatto",
  "atk-s0513a20:1162_10": "“saṭhassa paṭisāṭheyyaṁ katvā jinissāmīti iminā cintitaṁ bhavissatī”ti ñatvā “suṭṭhu",
  "atk-s0513a20:1162_11": "te cintita”nti vatvā imā gāthā avoca –",
  "atk-s0513a20:1163": "135.",
  "atk-s0513a20:1164": "“Saṭhassa sāṭheyyamiṁda sucintitaṁ, paccoḍḍitaṁ paṭikūṭassa kūṭaṁ;",
  "atk-s0513a20:1165": "Phālaṁ ce khādeyyuṁ mūsikā, kasmā kumāraṁ kulalā na hareyyuṁ.",
  "atk-s0513a20:1166": "136.",
  "atk-s0513a20:1167": "“Kūṭassa hi santi kūṭakūṭā, bhavati cāpi nikatino nikatyā;",
  "atk-s0513a20:1168": "Dehi puttanaṭṭha phālanaṭṭhassa phālaṁ, mā te puttamahāsi phālanaṭṭho”ti.",
  "atk-s0513a20:1169_0": "Tattha saṭhassāti saṭhabhāvena kerāṭikena “ekaṁ upāyaṁ katvā parasantakaṁ khādituṁ",
  "atk-s0513a20:1169_1": "vaṭṭatī”ti saṭhassa. Sāṭheyyamidaṁ sucintitanti idaṁ paṭisāṭheyyaṁ cintentena tayā",
  "atk-s0513a20:1169_2": "suṭṭhu cintitaṁ. Paccoḍḍitaṁ paṭikūṭassa kūṭanti kūṭassa puggalassa tayā paṭikūṭaṁ",
  "atk-s0513a20:1169_3": "suṭṭhu paccoḍḍitaṁ, paṭibhāgaṁ katvā oḍḍitasadisameva katanti attho. Phālaṁ ce khādeyyuṁ",
  "atk-s0513a20:1169_4": "mūsikāti yadi mūsikā phālaṁ khādeyyuṁ. Kasmā kumāraṁ kulalā na hareyyunti mūsikāsu",
  "atk-s0513a20:1169_5": "phāle khādantīsu kulalā kiṁ kāraṇā kumāraṁ no hareyyuṁ.",
  "atk-s0513a20:1170_0": "Kūṭassahi santi kūṭakūṭāti tvaṁ “ahameva mūsikāhi phāle khādāpitapuriso kūṭo”ti maññasi,",
  "atk-s0513a20:1170_1": "tādisassa pana kūṭassa imasmiṁ loke bahū kūṭā santi, kūṭassa kūṭāti kūṭapaṭikūṭānaṁ",
  "atk-s0513a20:1170_2": "etaṁ nāmaṁ, kūṭassa paṭikūṭā nāma santīti vuttaṁ hoti. Bhavati cāpi nikatino nikatyāti",
  "atk-s0513a20:1170_3": "nikatino nekatikassa vañcanakapuggalassa nikatyā aparo nikatikārako vañcanakapuriso",
  "atk-s0513a20:1170_4": "bhavatiyeva. Dehi puttanaṭṭha phālanaṭṭhassa phālanti ambho naṭṭhaputta purisa, etassa",
  "atk-s0513a20:1170_5": "naṭṭhaphālassa phālaṁ dehi. Mā te puttamahāsi phālanaṭṭhoti sace hissa phālaṁ na",
  "atk-s0513a20:1170_6": "dassasi, puttaṁ te harissati, taṁ te esa mā haratu, phālamassa dehīti. “Demi, sāmi,",
  "atk-s0513a20:1170_7": "sace me puttaṁ detī”ti. “Demi, sāmi, sace me phāle detī”ti. Evaṁ naṭṭhaputto puttaṁ,",
  "atk-s0513a20:1170_8": "naṭṭhaphālo ca phālaṁ paṭilabhitvā ubhopi yathākammaṁ gatā.",
  "atk-s0513a20:1171": "Satthā imaṁ dhammadesanaṁ āharitvā jātakaṁ samodhānesi – “tadā kūṭavāṇijo idāni kūṭavāṇijova, paṇḍitavāṇijo paṇḍitavāṇijoyeva, vinicchayāmacco pana ahameva ahosi”nti.",
  "atk-s0513a20:1172": "Kūṭavāṇijajātakavaṇṇanā aṭṭhamā.",
  "atk-s0513a20:1174": "[219] 9. Garahitajātakavaṇṇanā",
  "atk-s0513a20:1175_0": "Hiraññaṁ me suvaṇṇaṁ meti idaṁ satthā jetavane viharanto ekaṁ anabhiratiyā ukkaṇṭhitabhikkhuṁ",
  "atk-s0513a20:1175_1": "ārabbha kathesi. Etassa hi paccekaṁ gahitaṁ ārammaṇaṁ nāma natthi, anabhirativāsaṁ",
  "atk-s0513a20:1175_2": "vasantaṁ pana taṁ satthu santikaṁ ānesuṁ. So satthārā “saccaṁ kira tvaṁ, bhikkhu,",
  "atk-s0513a20:1175_3": "ukkaṇṭhitosī”ti puṭṭho “sacca”nti vatvā “kiṁkāraṇā”ti vutte “kilesavasenā”ti āha.",
  "atk-s0513a20:1175_4": "Atha naṁ satthā “ayaṁ, bhikkhu, kileso nāma pubbe tiracchānehipi garahito, tvaṁ evarūpe",
  "atk-s0513a20:1175_5": "sāsane pabbajito kasmā tiracchānehipi garahitakilesavasena ukkaṇṭhito”ti vatvā atītaṁ āhari.",
  "atk-s0513a20:1176_0": "Atīte bārāṇasiyaṁ brahmadatte rajjaṁ kārente bodhisatto himavantapadese vānarayoniyaṁ",
  "atk-s0513a20:1176_1": "nibbatti. Tamenaṁ eko vanacarako gahetvā ānetvā rañño adāsi. So ciraṁ rājagehe vasamāno",
  "atk-s0513a20:1176_2": "vattasampanno ahosi, manussaloke vattamānaṁ kiriyaṁ yebhuyyena aññāsi. Rājā tassa",
  "atk-s0513a20:1176_3": "vatte pasīditvā vanacarakaṁ pakkosāpetvā “imaṁ vānaraṁ gahitaṭṭhāneyeva vissajjehī”ti",
  "atk-s0513a20:1176_4": "āṇāpesi, so tathā akāsi. Vānaragaṇo bodhisattassa āgatabhāvaṁ ñatvā tassa dassanatthāya",
  "atk-s0513a20:1176_5": "mahante pāsāṇapiṭṭhe sannipatitvā bodhisattena saddhiṁ sammodanīyaṁ kathaṁ katvā",
  "atk-s0513a20:1176_6": "“samma, kahaṁ ettakaṁ kālaṁ vutthosī”ti āha. “Bārāṇasiyaṁ rājanivesane”ti. “Atha",
  "atk-s0513a20:1176_7": "kathaṁ muttosī”ti? “Rājā maṁ keḷimakkaṭaṁ katvā mama vatte pasanno maṁ vissajjesī”ti.",
  "atk-s0513a20:1177_0": "Atha naṁ te vānarā “manussaloke vattamānakiriyaṁ nāma tumhe jānissatha, amhākampi",
  "atk-s0513a20:1177_1": "tāva kathetha, sotukāmamhā”ti āhaṁsu. “Mā maṁ manussānaṁ kiriyaṁ pucchathā”ti. “Kathetha",
  "atk-s0513a20:1177_2": "sotukāmamhā”ti. Bodhisattopi “manussā nāma khattiyāpi brāhmaṇāpi ‘mayhaṁ mayha’nti",
  "atk-s0513a20:1177_3": "vadanti, hutvā abhāvaṭṭhena aniccataṁ na jānanti, suṇātha dāni tesaṁ andhabālānaṁ",
  "atk-s0513a20:1177_4": "kāraṇa”nti vatvā imā gāthā avoca –",
  "atk-s0513a20:1178": "137.",
  "atk-s0513a20:1179": "“Hiraññaṁ me suvaṇṇaṁ me, esā rattiṁ divā kathā;",
  "atk-s0513a20:1180": "Dummedhānaṁ manussānaṁ, ariyadhammaṁ apassataṁ.",
  "atk-s0513a20:1181": "138.",
  "atk-s0513a20:1182": "“Dve dve gahapatayo gehe, eko tattha amassuko;",
  "atk-s0513a20:1183": "Lambatthano veṇikato, atho aṅkitakaṇṇako;",
  "atk-s0513a20:1184": "Kīto dhanena bahunā, so taṁ vitudate jana”nti.",
  "atk-s0513a20:1185_0": "Tattha hiraññaṁ me suvaṇṇaṁ meti desanāsīsamattametaṁ, iminā pana padadvayena dasavidhampi",
  "atk-s0513a20:1185_1": "ratanaṁ sabbaṁ, pubbaṇṇāparaṇṇaṁ khettavatthuṁ dvipadacatuppadañca sabbaṁ dassento",
  "atk-s0513a20:1185_2": "“idaṁ me idaṁ me”ti āha. Esā rattiṁ divā kathāti esā manussānaṁ rattiñca divā ca",
  "atk-s0513a20:1185_3": "niccakālaṁ kathā. Aññaṁ pana te “pañcakkhandhā aniccā”ti vā “hutvā na bhavantī”ti",
  "atk-s0513a20:1185_4": "vā na jānanti, evameva paridevantā vicaranti. Dummedhānanti appapaññānaṁ. Ariyadhammaṁ",
  "atk-s0513a20:1185_5": "apassatanti ariyānaṁ buddhādīnaṁ dhammaṁ, ariyaṁ vā niddosaṁ navavidhaṁ lokuttaradhammaṁ",
  "atk-s0513a20:1185_6": "apassantānaṁ esāva kathā. Aññā pana “aniccaṁ vā dukkhaṁ vā”ti tesaṁ kathā nāma natthi.",
  "atk-s0513a20:1186_0": "Gahapatayoti gehe adhipatibhūtā. Eko tatthāti tesu dvīsu gharasāmikesu “eko”ti mātugāmaṁ",
  "atk-s0513a20:1186_1": "sandhāya vadati. Tattha veṇikatoti kataveṇī, nānappakārena saṇṭhāpitakesakalāpoti",
  "atk-s0513a20:1186_2": "attho. Atho aṅkitakaṇṇakoti atha sveva viddhakaṇṇo chiddakaṇṇoti lambakaṇṇataṁ sandhāyāha.",
  "atk-s0513a20:1186_3": "Kīto dhanena bahunāti so panesa amassuko lambatthano veṇikato aṅkitakaṇṇo mātāpitūnaṁ",
  "atk-s0513a20:1186_4": "bahuṁ dhanaṁ datvā kīto, maṇḍetvā pasādhetvā yānaṁ āropetvā mahantena parivārena",
  "atk-s0513a20:1186_5": "gharaṁ ānīto. So taṁ vitudate jananti so gahapati āgatakālato paṭṭhāya tasmiṁ gehe",
  "atk-s0513a20:1186_6": "dāsakammakarādibhedaṁ janaṁ “are duṭṭhadāsa duṭṭhadāsi, imaṁ na karosī”ti mukhasattīhi",
  "atk-s0513a20:1186_7": "vitudati, sāmiko viya hutvā mahājanaṁ vicāreti. Evaṁ tāva “manussaloke ativiya ayutta”nti",
  "atk-s0513a20:1186_8": "manussalokaṁ garahi.",
  "atk-s0513a20:1187_0": "Taṁ sutvā sabbe vānarā “mā kathetha, mā kathetha, asotabbayuttakaṁ assumhā”ti ubhohi",
  "atk-s0513a20:1187_1": "hatthehi kaṇṇe daḷhaṁ pidahiṁsu. “Imasmiṁ ṭhāne amhehi idaṁ ayuttaṁ suta”nti taṁ",
  "atk-s0513a20:1187_2": "ṭhānampi garahitvā aññattha agamaṁsu. So piṭṭhipāsāṇo garahitapiṭṭhipāsāṇoyeva kira nāma jāto.",
  "atk-s0513a20:1188_0": "Satthā imaṁ dhammadesanaṁ āharitvā saccāni pakāsetvā jātakaṁ samodhānesi, saccapariyosāne",
  "atk-s0513a20:1188_1": "so bhikkhu sotāpattiphale patiṭṭhahi. “Tadā vānaragaṇo buddhaparisā ahosi, vānarindo",
  "atk-s0513a20:1188_2": "pana ahameva ahosi”nti.",
  "atk-s0513a20:1189": "Garahitajātakavaṇṇanā navamā.",
  "atk-s0513a20:1191": "[220] 10. Dhammadhajajātakavaṇṇanā",
  "atk-s0513a20:1192_0": "Sukhaṁ jīvitarūposīti idaṁ satthā veḷuvane viharanto devadattassa vadhāya parisakkanaṁ",
  "atk-s0513a20:1192_1": "ārabbha kathesi. Tadā hi satthā “na, bhikkhave, idāneva, pubbepi devadatto mayhaṁ",
  "atk-s0513a20:1192_2": "vadhāya parisakkiyeva, santāsamattampi pana kātuṁ nāsakkhī”ti vatvā atītaṁ āhari.",
  "atk-s0513a20:1193_0": "Atīte bārāṇasiyaṁ yasapāṇi nāma rājā rajjaṁ kāresi, kāḷako nāmassa senāpati ahosi.",
  "atk-s0513a20:1193_1": "Tadā bodhisatto tasseva purohito ahosi nāmena dhammadhajo nāma, rañño pana sīsappasādhanakappako",
  "atk-s0513a20:1193_2": "chattapāṇi nāma. Rājā dhammena rajjaṁ kāreti, senāpati panassa vinicchayaṁ karonto",
  "atk-s0513a20:1193_3": "lañjaṁ khādati parapiṭṭhimaṁsiko, lañjaṁ gahetvā assāmike sāmike karoti. Athekadivasaṁ",
  "atk-s0513a20:1193_4": "vinicchaye parājito manusso bāhā paggayha kandanto vinicchayā nikkhanto rājupaṭṭhānaṁ",
  "atk-s0513a20:1193_5": "gacchantaṁ bodhisattaṁ disvā tassa pādesu patitvā “tumhādisesu nāma, sāmi, rañño",
  "atk-s0513a20:1193_6": "atthañca dhammañca anusāsantesu kāḷakasenāpati lañjaṁ gahetvā assāmike sāmike karotī”ti",
  "atk-s0513a20:1193_7": "attano parājitabhāvaṁ bodhisattassa kathesi. Bodhisatto kāruññaṁ uppādetvā “ehi bhaṇe,",
  "atk-s0513a20:1193_8": "aḍḍaṁ te vinicchinissāmī”ti taṁ gahetvā vinicchayaṭṭhānaṁ agamāsi. Mahājano sannipati,",
  "atk-s0513a20:1193_9": "bodhisatto taṁ aḍḍaṁ paṭivinicchinitvā sāmikaññeva sāmikaṁ akāsi.",
  "atk-s0513a20:1194_0": "Mahājano sādhukāraṁ adāsi, so saddo mahā ahosi. Rājā taṁ sutvā “kiṁ saddo nāmeso”ti",
  "atk-s0513a20:1194_1": "pucchi. “Deva, dhammadhajapaṇḍitena dubbinicchito aḍḍo suvinicchito, tatresa sādhukārasaddo”ti.",
  "atk-s0513a20:1194_2": "Rājā tuṭṭho bodhisattaṁ pakkosāpetvā “aḍḍo kira te ācariya vinicchito”ti pucchi.",
  "atk-s0513a20:1194_3": "“Āma, mahārāja, kāḷakena dubbinicchitaṁ aḍḍaṁ vinicchini”nti vutte “ito dāni paṭṭhāya",
  "atk-s0513a20:1194_4": "tumheva aḍḍaṁ vinicchinatha, mayhañca kaṇṇasukhaṁ bhavissati lokassa ca vuḍḍhī”ti",
  "atk-s0513a20:1194_5": "vatvā anicchantampi taṁ “sattānuddayāya vinicchaye nisīdathā”ti yācitvā sampaṭicchāpesi.",
  "atk-s0513a20:1194_6": "Tato paṭṭhāya bodhisatto vinicchaye nisīdati, sāmikeyeva sāmike karoti.",
  "atk-s0513a20:1195_0": "Kāḷako tato paṭṭhāya lañjaṁ alabhanto lābhato parihāyitvā bodhisattassa āghātaṁ bandhitvā",
  "atk-s0513a20:1195_1": "“mahārāja, dhammadhajapaṇḍito tava rajjaṁ patthetī”ti bodhisattaṁ rañño antare paribhindi.",
  "atk-s0513a20:1195_2": "Rājā asaddahanto “mā evaṁ avacā”ti paṭikkhipitvā puna tena “sace me na saddahatha,",
  "atk-s0513a20:1195_3": "tassāgamanakāle vātapānena oloketha. Athānena sakalanagarassa attano hatthe katabhāvaṁ",
  "atk-s0513a20:1195_4": "passissathā”ti vutte rājā tassa aḍḍakārakaparisaṁ disvā “etasseva parisā”ti saññāya",
  "atk-s0513a20:1195_5": "bhijjitvā “kiṁ karoma senāpatī”ti pucchi. “Deva, etaṁ māretuṁ vaṭṭatī”ti. “Oḷārikadosaṁ",
  "atk-s0513a20:1195_6": "apassantā kathaṁ māressāmā”ti? “Attheko upāyo”ti. “Katarūpāyo”ti. “Asayhamassa kammaṁ",
  "atk-s0513a20:1195_7": "āropetvā taṁ kātuṁ asakkontaṁ taṁ tena dosena māressāmā”ti. “Kiṁ pana asayhakamma”nti?",
  "atk-s0513a20:1195_8": "“Mahārāja, uyyānaṁ nāma sārabhūmiyaṁ ropitaṁ paṭijaggiyamānaṁ tīhi catūhi saṁvaccharehi",
  "atk-s0513a20:1195_9": "phalaṁ deti. Tumhe taṁ pakkosāpetvā ‘sve uyyānaṁ kīḷissāma, uyyānaṁ me māpehī’ti",
  "atk-s0513a20:1195_10": "vadatha, so māpetuṁ na sakkhissati. Atha naṁ tasmiṁ dose māressāmā”ti.",
  "atk-s0513a20:1196_0": "Rājā bodhisattaṁ āmantetvā “paṇḍita, mayhaṁ purāṇauyyāne ciraṁ kīḷimha, idāni navauyyāne",
  "atk-s0513a20:1196_1": "kīḷitukāmamha, sve kīḷissāma, uyyānaṁ no māpehi, sace māpetuṁ na sakkhissasi, jīvitaṁ",
  "atk-s0513a20:1196_2": "te natthī”ti. Bodhisatto “kāḷakena lañjaṁ alabhamānena rājā antare paribhinno bhavissatī”ti",
  "atk-s0513a20:1196_3": "ñatvā “sakkonto jānissāmi, mahārājā”ti vatvā gehaṁ gantvā subhojanaṁ bhuñjitvā cintayamāno",
  "atk-s0513a20:1196_4": "sayane nipajji, sakkassa bhavanaṁ uṇhākāraṁ dassesi. Sakko āvajjento bodhisattassa",
  "atk-s0513a20:1196_5": "cittaṁ ñatvā vegenāgantvā sirigabbhaṁ pavisitvā ākāse ṭhatvā “kiṁ cintesi paṇḍitā”ti",
  "atk-s0513a20:1196_6": "pucchi. “Kosi tva”nti? “Sakkohamasmī”ti. “Rājā maṁ ‘uyyānaṁ māpehī’ti āha, taṁ cintemī”ti.",
  "atk-s0513a20:1196_7": "“Paṇḍita, mā cintayi, ahaṁ te nandanavanacittalatāvanasadisaṁ uyyānaṁ māpessāmi,",
  "atk-s0513a20:1196_8": "katarasmiṁ ṭhāne māpemī”ti? “Asukaṭṭhāne māpehī”ti. Sakko māpetvā devapurameva gato.",
  "atk-s0513a20:1197_0": "Punadivase bodhisatto uyyānaṁ paccakkhato disvā gantvā rañño ārocesi – “niṭṭhitaṁ",
  "atk-s0513a20:1197_1": "te, mahārāja, uyyānaṁ, kīḷassū”ti. Rājā gantvā aṭṭhārasahatthena manosilāvaṇṇena",
  "atk-s0513a20:1197_2": "pākārena parikkhittaṁ dvāraṭṭālakasampannaṁ pupphaphalabhārabharitanānārukkhapaṭimaṇḍitaṁ",
  "atk-s0513a20:1197_3": "uyyānaṁ disvā kāḷakaṁ pucchi – “paṇḍitena amhākaṁ vacanaṁ kataṁ, idāni kiṁ karomā”ti.",
  "atk-s0513a20:1197_4": "“Mahārāja, ekarattena uyyānaṁ māpetuṁ sakkonto rajjaṁ gahetuṁ kiṁ na sakkotī”ti?",
  "atk-s0513a20:1197_5": "“Idāni kiṁ karomā”ti? “Aparampi naṁ asayhakammaṁ kāremā”ti. “Kiṁ kammaṁ nāmā”ti?",
  "atk-s0513a20:1197_6": "“Sattaratanamayaṁ pokkharaṇiṁ māpemā”ti. Rājā “sādhū”ti bodhisattaṁ āmantetvā “ācariya,",
  "atk-s0513a20:1197_7": "uyyānaṁ tāva te māpitaṁ, etassa pana anucchavikaṁ sattaratanamayaṁ pokkharaṇiṁ māpehi.",
  "atk-s0513a20:1197_8": "Sace māpetuṁ na sakkhissasi, jīvitaṁ te natthī”ti āha. Bodhisatto “sādhu, mahārāja,",
  "atk-s0513a20:1197_9": "sakkonto māpessāmī”ti āha. Athassa sakko pokkharaṇiṁ māpesi sobhaggappattaṁ satatitthaṁ",
  "atk-s0513a20:1197_10": "sahassavaṅkaṁ pañcavaṇṇapadumasañchannaṁ nandanapokkharaṇisadisaṁ.",
  "atk-s0513a20:1198_0": "Punadivase bodhisatto tampi paccakkhaṁ katvā rañño ārocesi – “māpitā, deva, pokkharaṇī”ti.",
  "atk-s0513a20:1198_1": "Rājā tampi disvā “idāni kiṁ karomā”ti kāḷakaṁ pucchi. “Uyyānassa anucchavikaṁ gehaṁ",
  "atk-s0513a20:1198_2": "māpetuṁ āṇāpehi, devā”ti. Rājā bodhisattaṁ āmantetvā “idāni, ācariya, imassa uyyānassa",
  "atk-s0513a20:1198_3": "ceva pokkharaṇiyā ca anucchavikaṁ sabbadantamayaṁ gehaṁ māpehi, no ce māpessasi,",
  "atk-s0513a20:1198_4": "jīvitaṁ te natthī”ti āha. Athassa sakko gehampi māpesi. Bodhisatto punadivase tampi",
  "atk-s0513a20:1198_5": "paccakkhaṁ katvā rañño ārocesi. Rājā tampi disvā “idāni kiṁ karomā”ti kāḷakaṁ pucchi.",
  "atk-s0513a20:1198_6": "“Gehassa anucchavikaṁ maṇiṁ māpetuṁ āṇāpehi, mahārājā”ti āha. Rājā bodhisattaṁ āmantetvā",
  "atk-s0513a20:1198_7": "“paṇḍita, imassa dantamayagehassa anucchavikaṁ maṇiṁ māpehi, maṇiālokena vicarissāma.",
  "atk-s0513a20:1198_8": "Sace māpetuṁ na sakkosi, jīvitaṁ te natthī”ti āha. Athassa sakko maṇimpi māpesi.",
  "atk-s0513a20:1199_0": "Bodhisatto punadivase taṁ paccakkhaṁ katvā rañño ārocesi. Rājā tampi disvā “idāni",
  "atk-s0513a20:1199_1": "kiṁ karissāmā”ti kāḷakaṁ pucchi. “Mahārāja, dhammadhajabrāhmaṇassa icchiticchitadāyikā",
  "atk-s0513a20:1199_2": "devatā atthi maññe, idāni yaṁ devatāpi māpetuṁ na sakkoti, taṁ āṇāpehi. Caturaṅgasamannāgataṁ",
  "atk-s0513a20:1199_3": "nāma manussaṁ devatāpi māpetuṁ na sakkoti, tasmā ‘caturaṅgasamannāgataṁ me uyyānapālaṁ",
  "atk-s0513a20:1199_4": "māpehī’ti taṁ vadāhī”ti. Rājā bodhisattaṁ āmantetvā “ācariya, tayā amhākaṁ uyyānaṁ,",
  "atk-s0513a20:1199_5": "pokkharaṇī, dantamayapāsādo, tassa ālokakaraṇatthāya maṇiratanañca māpitaṁ, idāni",
  "atk-s0513a20:1199_6": "me uyyānarakkhakaṁ caturaṅgasamannāgataṁ uyyānapālaṁ māpehi, no ce māpessasi, jīvitaṁ",
  "atk-s0513a20:1199_7": "te natthī”ti āha. Bodhisatto “hotu, labhamāno jānissāmī”ti gehaṁ gantvā subhojanaṁ",
  "atk-s0513a20:1199_8": "bhuñjitvā nipanno paccūsakāle pabujjhitvā sayanapīṭhe nisinno cintesi – “sakko devarājā",
  "atk-s0513a20:1199_9": "yaṁ attanā sakkā māpetuṁ, taṁ māpesi, caturaṅgasamannāgataṁ pana uyyānapālaṁ na sakkā",
  "atk-s0513a20:1199_10": "māpetuṁ, evaṁ sante paresaṁ hatthe maraṇato araññe anāthamaraṇameva varatara”nti.",
  "atk-s0513a20:1199_11": "So kassaci anārocetvā pāsādā otaritvā aggadvāreneva nagarā nikkhamitvā araññaṁ pavisitvā",
  "atk-s0513a20:1199_12": "aññatarasmiṁ rukkhamūle sataṁ dhammaṁ āvajjamāno nisīdi.",
  "atk-s0513a20:1200_0": "Sakko taṁ kāraṇaṁ ñatvā vanacarako viya hutvā bodhisattaṁ upasaṅkamitvā “brāhmaṇa,",
  "atk-s0513a20:1200_1": "tvaṁ sukhumālo, adiṭṭhapubbadukkharūpo viya imaṁ araññaṁ pavisitvā kiṁ karonto nisinnosī”ti",
  "atk-s0513a20:1200_2": "imamatthaṁ pucchanto paṭhamaṁ gāthamāha –",
  "atk-s0513a20:1201": "136.",
  "atk-s0513a20:1202": "“Sukhaṁ jīvitarūposi, raṭṭhā vivanamāgato;",
  "atk-s0513a20:1203": "So ekako rukkhamūle, kapaṇo viya jhāyasī”ti.",
  "atk-s0513a20:1204_0": "Tattha sukhaṁ jīvitarūposīti tvaṁ sukhena jīvitasadiso sukhedhito sukhaparihato viya.",
  "atk-s0513a20:1204_1": "Raṭṭhāti ākiṇṇamanussaṭṭhānā. Vivanamāgatoti nirudakaṭṭhānaṁ araññaṁ paviṭṭho. Rukkhamūleti",
  "atk-s0513a20:1204_2": "rukkhasamīpe. Kapaṇo viyajhāyasīti kapaṇo viya ekako nisinno jhāyasi pajjhāyasi,",
  "atk-s0513a20:1204_3": "kiṁ nāmetaṁ cintesīti pucchi.",
  "atk-s0513a20:1205": "Taṁ sutvā bodhisatto dutiyaṁ gāthamāha –",
  "atk-s0513a20:1206": "140.",
  "atk-s0513a20:1207": "“Sukhaṁ jīvitarūposmi, raṭṭhā vivanamāgato;",
  "atk-s0513a20:1208": "So ekako rukkhamūle, kapaṇo viya jhāyāmi;",
  "atk-s0513a20:1209": "Sataṁ dhammaṁ anussara”nti.",
  "atk-s0513a20:1210_0": "Tattha sataṁ dhammaṁ anussaranti, samma, saccametaṁ, ahaṁ sukhaṁ jīvitarūpo raṭṭhā",
  "atk-s0513a20:1210_1": "ca vivanamāgato, sohaṁ ekakova imasmiṁ rukkhamūle nisīditvā kapaṇo viya jhāyāmi.",
  "atk-s0513a20:1210_2": "Yaṁ pana vadesi “kiṁ nāmetaṁ cintesī”ti, taṁ te pavedemi “sataṁ dhamma”nti. Ahañhi",
  "atk-s0513a20:1210_3": "sataṁ dhammaṁ anussaranto idha nisinno. Sataṁ dhammanti buddhapaccekabuddhabuddhasāvakānaṁ",
  "atk-s0513a20:1210_4": "sataṁ sappurisānaṁ paṇḍitānaṁ dhammaṁ. Lābho alābho yaso ayaso nindā pasaṁsā sukhaṁ",
  "atk-s0513a20:1210_5": "dukkhanti ayañhi aṭṭhavidho lokadhammo. Iminā pana abbhāhatā santo na kampanti na",
  "atk-s0513a20:1210_6": "pavedhenti, ayamettha akampanasaṅkhāto sataṁ dhammo imaṁ anussaranto nisinnomhīti dīpeti.",
  "atk-s0513a20:1211_0": "Atha naṁ sakko “evaṁ sante, brāhmaṇa, imasmiṁ ṭhāne kasmā nisinnosī”ti. “Rājā caturaṅgasamannāgataṁ",
  "atk-s0513a20:1211_1": "uyyānapālaṁ āharāpeti, tādisaṁ na sakkomi laddhuṁ, sohaṁ ‘kiṁ me parassa hatthe maraṇena,",
  "atk-s0513a20:1211_2": "araññaṁ pavisitvā anāthamaraṇaṁ marissāmī’ti cintetvā idhāgantvā nisinno”ti. “Brāhmaṇa,",
  "atk-s0513a20:1211_3": "ahaṁ sakko devarājā, mayā te uyyānādīni māpitāni, caturaṅgasamannāgataṁ uyyānapālaṁ",
  "atk-s0513a20:1211_4": "māpetuṁ na sakkā, tumhākaṁ rañño sīsappasādhanakappako chattapāṇi nāma, so caturaṅgasamannāgato,",
  "atk-s0513a20:1211_5": "caturaṅgasamannāgatena uyyānapālena atthe sati etaṁ kappakaṁ uyyānapālaṁ kātuṁ vadehī”ti.",
  "atk-s0513a20:1211_6": "Iti sakko bodhisattassa ovādaṁ datvā “mā bhāyī”ti samassāsetvā attano devapurameva gato.",
  "atk-s0513a20:1212_0": "Bodhisatto gehaṁ gantvā bhuttapātarāso rājadvāraṁ gantvā chattapāṇimpi tattheva disvā",
  "atk-s0513a20:1212_1": "hatthe gahetvā “tvaṁ kira, samma chattapāṇi, caturaṅgasamannāgatosī”ti pucchitvā",
  "atk-s0513a20:1212_2": "“ko te mayhaṁ caturaṅgasamannāgatabhāvaṁ ācikkhī”ti vutte “sakko, devarājā”ti vatvā",
  "atk-s0513a20:1212_3": "“kiṁkāraṇā ācikkhī”ti puṭṭho “iminā nāma kāraṇenā”ti sabbaṁ ācikkhi. So “āma, ahaṁ",
  "atk-s0513a20:1212_4": "caturaṅgasamannāgato”ti āha. Atha naṁ bodhisatto hatthe gahetvāva rañño santikaṁ",
  "atk-s0513a20:1212_5": "gantvā “ayaṁ, mahārāja, chattapāṇi, caturaṅgasamannāgato, caturaṅgasamannāgatena",
  "atk-s0513a20:1212_6": "uyyānapālena atthe sati imaṁ uyyānapālaṁ karothā”ti āha. Atha naṁ rājā “tvaṁ kira",
  "atk-s0513a20:1212_7": "caturaṅgasamannāgatosī”ti pucchi. “Āma, mahārājā”ti. “Katamehi caturaṅgehi samannāgatosī”ti?",
  "atk-s0513a20:1213": "“Anusūyako ahaṁ deva, amajjapāyako ahaṁ;",
  "atk-s0513a20:1214": "Nisnehako ahaṁ deva, akkodhanaṁ adhiṭṭhito”ti.",
  "atk-s0513a20:1215": "“Mayhañhi, mahārāja, usūyā nāma natthi, majjaṁ me na pivitapubbaṁ, paresu me sneho vā kodho vā na bhūtapūbbo. Imehi catūhi aṅgehi samannāgatomhī”ti.",
  "atk-s0513a20:1216_0": "Atha naṁ rājā, bho chattapāṇi, “anusūyakosmī”ti vadasīti. “Āma, deva, anusūyakomhī”ti.",
  "atk-s0513a20:1216_1": "“Kiṁ ārammaṇaṁ disvā anusūyako jātosī”ti? “Suṇāhi devā”ti attano anusūyakakāraṇaṁ",
  "atk-s0513a20:1216_2": "kathento imaṁ gāthamāha –",
  "atk-s0513a20:1217": "“Itthiyā kāraṇā rāja, bandhāpesiṁ purohitaṁ;",
  "atk-s0513a20:1218": "So maṁ atthe nivedesi, tasmāhaṁ anusūyako”ti.",
  "atk-s0513a20:1219": "Tassattho – ahaṁ, deva, pubbe imasmiṁyeva bārāṇasinagare tādisova rājā hutvā itthiyā kāraṇā purohitaṁ bandhāpesiṁ.",
  "atk-s0513a20:1220": "“Abaddhā tattha bajjhanti, yattha bālā pabhāsare;",
  "atk-s0513a20:1221": "Baddhāpi tattha muccanti, yattha dhīrā pabhāsare”ti. –",
  "atk-s0513a20:1222_0": "Imasmiñhi jātake āgatanayeneva ekasmiṁ kāle ayaṁ chattapāṇi rājā hutvā catusaṭṭhiyā",
  "atk-s0513a20:1222_1": "pādamūlikehi saddhiṁ sampadussitvā bodhisattaṁ attano manorathaṁ apūrentaṁ nāsetukāmāya",
  "atk-s0513a20:1222_2": "deviyā paribhinno bandhāpesi. Tadā naṁ bandhitvā ānīto bodhisatto yathābhūtaṁ deviyā",
  "atk-s0513a20:1222_3": "dosaṁ āropetvā sayaṁ mutto raññā bandhāpite sabbepi te pādamūlike mocetvā “etesañca",
  "atk-s0513a20:1222_4": "deviyā ca aparādhaṁ khamatha, mahārājā”ti ovadi. Sabbaṁ heṭṭhā vuttanayeneva vitthārato",
  "atk-s0513a20:1222_5": "veditabbaṁ. Taṁ sandhāyāha –",
  "atk-s0513a20:1223": "“Itthiyā kāraṇā rāja, bandhāpesiṁ purohitaṁ;",
  "atk-s0513a20:1224": "So maṁ atthe nivedesi, tasmāhaṁ anusūyako”ti.",
  "atk-s0513a20:1225_0": "Tadā pana sohaṁ cintesiṁ – “ahaṁ soḷasa sahassaitthiyo pahāya etaṁ ekameva kilesavasena",
  "atk-s0513a20:1225_1": "saṅgaṇhantopi santappetuṁ nāsakkhiṁ, evaṁ duppūraṇīyānaṁ itthīnaṁ kujjhanaṁ nāma",
  "atk-s0513a20:1225_2": "nivatthavatthe kilissante ‘kasmā kilissasī’ti kujjhanasadisaṁ hoti, bhuttabhatte",
  "atk-s0513a20:1225_3": "gūthabhāvaṁ āpajjante ‘kasmā etaṁ sabhāvaṁ āpajjasī’ti kujjhanasadisaṁ hoti. ‘Ito",
  "atk-s0513a20:1225_4": "dāni paṭṭhāya yāva arahattaṁ na pāpuṇāmi, tāva kilesaṁ nissāya mayi usūyā mā uppajjatū”’ti",
  "atk-s0513a20:1225_5": "adhiṭṭhahiṁ. Tato paṭṭhāya anusūyako jāto. Idaṁ sandhāya – “tasmāhaṁ anusūyako”ti āha.",
  "atk-s0513a20:1226": "Atha naṁ rājā “samma chattapāṇi, kiṁ ārammaṇaṁ disvā amajjapo jātosī”ti pucchi. So taṁ kāraṇaṁ ācikkhanto imaṁ gāthamāha –",
  "atk-s0513a20:1227": "“Matto ahaṁ mahārāja, puttamaṁsāni khādayiṁ;",
  "atk-s0513a20:1228": "Tassa sokenahaṁ phuṭṭho, majjapānaṁ vivajjayi”nti.",
  "atk-s0513a20:1229_0": "Ahaṁ, mahārāja, pubbe tādiso bārāṇasirājā hutvā majjena vinā vattituṁ nāsakkhiṁ,",
  "atk-s0513a20:1229_1": "amaṁsakabhattampi bhuñjituṁ nāsakkhiṁ. Nagare uposathadivasesu māghāto hoti, bhattakārako",
  "atk-s0513a20:1229_2": "pakkhassa terasiyaññeva maṁsaṁ gahetvā ṭhapesi, taṁ dunnikkhittaṁ sunakhā khādiṁsu.",
  "atk-s0513a20:1229_3": "Bhattakārako uposathadivase maṁsaṁ alabhitvā rañño nānaggarasabhojanaṁ pacitvā pāsādaṁ",
  "atk-s0513a20:1229_4": "āropetvā upanāmetuṁ asakkonto deviṁ upasaṅkamitvā “devi, ajja me maṁsaṁ na laddhaṁ,",
  "atk-s0513a20:1229_5": "amaṁsakabhojanaṁ nāma upanāmetuṁ na sakkomi, kinti karomī”ti āha. “Tāta, mayhaṁ putto",
  "atk-s0513a20:1229_6": "raññā piyo manāpo, puttaṁ me disvā rājā tameva cumbanto parissajanto attano atthibhāvampi",
  "atk-s0513a20:1229_7": "na jānāti, ahaṁ puttaṁ maṇḍetvā rañño ūrumhi nisīdāpeyyaṁ, rañño puttena saddhiṁ",
  "atk-s0513a20:1229_8": "kīḷanakāle tvaṁ bhattaṁ upaneyyāsī”ti. Sā evaṁ vatvā attano puttaṁ alaṅkatābharaṇaṁ",
  "atk-s0513a20:1229_9": "maṇḍetvā rañño ūrumhi nisīdāpesi. Rañño puttena saddhiṁ kīḷanakāle bhattakārako bhattaṁ",
  "atk-s0513a20:1229_10": "upanāmesi. Rājā surāmadamatto pātiyaṁ maṁsaṁ adisvā “maṁsaṁ kaha”nti pucchitvā “ajja,",
  "atk-s0513a20:1229_11": "deva, uposathadivasaṁ māghātatāya maṁsaṁ na laddha”nti vutte “mayhaṁ maṁsaṁ nāma",
  "atk-s0513a20:1229_12": "dullabha”nti vatvā ūrumhi nisinnassa piyaputtassa gīvaṁ vaṭṭetvā jīvitakkhayaṁ pāpetvā",
  "atk-s0513a20:1229_13": "bhattakārakassa purato khipitvā “vegena sampādetvā āharā”ti āha. Bhattakārako tathā",
  "atk-s0513a20:1229_14": "akāsi, rājā puttamaṁsena bhattaṁ bhuñji. Rañño bhayena ekopi kandituṁ vā rodituṁ",
  "atk-s0513a20:1229_15": "vā kathetuṁ vā samattho nāma nāhosi.",
  "atk-s0513a20:1230_0": "Rājā bhuñjitvā sayanapiṭṭhe niddaṁ upagantvā paccūsakāle pabujjhitvā vigatamado “puttaṁ",
  "atk-s0513a20:1230_1": "me ānethā”ti āha. Tasmiṁ kāle devī kandamānā pādamūle pati. “Kiṁ, bhadde”ti ca vutte,",
  "atk-s0513a20:1230_2": "“deva, hiyyo te puttaṁ māretvā puttamaṁsena bhattaṁ bhutta”nti āha. Rājā puttasokena",
  "atk-s0513a20:1230_3": "roditvā kanditvā “idaṁ me dukkhaṁ surāpānaṁ nissāya uppanna”nti surāpāne dosaṁ disvā",
  "atk-s0513a20:1230_4": "“ito paṭṭhāya yāva arahattaṁ na pāpuṇāmi, tāva evarūpaṁ vināsakārakaṁ suraṁ nāma",
  "atk-s0513a20:1230_5": "na pivissāmī”ti paṁsuṁ gahetvā mukhaṁ puñchitvā adhiṭṭhāsi. Tato paṭṭhāya majjaṁ",
  "atk-s0513a20:1230_6": "nāma na piviṁ. Imamatthaṁ sandhāya – “matto ahaṁ, mahārājā”ti imaṁ gāthamāha.",
  "atk-s0513a20:1231": "Atha naṁ rājā “kiṁ pana, samma chattapāṇi, ārammaṇaṁ disvā nisneho jātosī”ti pucchi. So taṁ kāraṇaṁ ācikkhanto imaṁ gāthamāha –",
  "atk-s0513a20:1232": "“Kitavāso nāmahaṁ rāja, putto paccekabodhi me;",
  "atk-s0513a20:1233": "Pattaṁ bhinditvā cavito, nisneho tassa kāraṇā”ti.",
  "atk-s0513a20:1234_0": "Mahārāja, pubbe ahaṁ bārāṇasiyaṁyeva kitavāso nāma rājā. Tassa me putto vijāyi. Lakkhaṇapāṭhakā",
  "atk-s0513a20:1234_1": "taṁ disvā “mahārāja, ayaṁ kumāro pānīyaṁ alabhitvā marissatī”ti āhaṁsu. “Duṭṭhakumāro”tissa",
  "atk-s0513a20:1234_2": "nāmaṁ ahosi. So viññutaṁ patto oparajjaṁ kāresi, rājā kumāraṁ purato vā pacchato",
  "atk-s0513a20:1234_3": "vā katvā vicari, pānīyaṁ alabhitvā maraṇabhayena cassa catūsu dvāresu antonagaresu",
  "atk-s0513a20:1234_4": "ca tattha tattha pokkharaṇiyo kāresi, catukkādīsu maṇḍape kāretvā pānīyacāṭiyo ṭhapāpesi.",
  "atk-s0513a20:1234_5": "So ekadivase alaṅkatapaṭiyatto pātova uyyānaṁ gacchanto antarāmagge paccekabuddhaṁ",
  "atk-s0513a20:1234_6": "passi. Mahājanopi paccekabuddhaṁ disvā tameva vandati pasaṁsati, añjaliñcassa paggaṇhāti.",
  "atk-s0513a20:1235_0": "Kumāro cintesi – “mādisena saddhiṁ gacchantā imaṁ muṇḍakaṁ vandanti pasaṁsanti, añjaliñcassa",
  "atk-s0513a20:1235_1": "paggaṇhantī”ti. So kupito hatthikkhandhato oruyha paccekabuddhaṁ upasaṅkamitvā “laddhaṁ",
  "atk-s0513a20:1235_2": "te, samaṇa, bhatta”nti vatvā “āma, kumārā”ti vutte tassa hatthato pattaṁ gahetvā",
  "atk-s0513a20:1235_3": "bhūmiyaṁ pātetvā saddhiṁ bhattena madditvā pādappahārena cuṇṇavicuṇṇaṁ akāsi. Paccekabuddho",
  "atk-s0513a20:1235_4": "“naṭṭho vatāyaṁ satto”ti tassa mukhaṁ olokesi. Kumāro “ahaṁ, samaṇa, kitavāsarañño",
  "atk-s0513a20:1235_5": "putto, nāmena duṭṭhakumāro nāma, tvaṁ me kuddho akkhīni ummīletvā olokento kiṁ karissasī”ti āha.",
  "atk-s0513a20:1236_0": "Paccekabuddho chinnabhatto hutvā vehāsaṁ abbhuggantvā uttarahimavante nandanamūlapabbhārameva",
  "atk-s0513a20:1236_1": "gato. Kumārassāpi taṅkhaṇaññeva pāpakammaṁ paripacci. So “ḍayhāmi ḍayhāmī”ti samuggatasarīraḍāho",
  "atk-s0513a20:1236_2": "tattheva pati. Tattha tattheva yattakaṁ pānīyaṁ, tattakaṁ pānīyaṁ sabbaṁ chijji,",
  "atk-s0513a20:1236_3": "mātikā sussiṁsu, tattheva jīvitakkhayaṁ patvā avīcimhi nibbatti. Rājā taṁ pavattiṁ",
  "atk-s0513a20:1236_4": "sutvā puttasokena abhibhūto cintesi – “ayaṁ me soko piyavatthuto uppajji, sace me",
  "atk-s0513a20:1236_5": "sneho nābhavissa, soko na uppajjissa, ito dāni me paṭṭhāya saviññāṇake vā aviññāṇake",
  "atk-s0513a20:1236_6": "vā kismiñci vatthusmiṁ sneho nāma mā uppajjatū”ti adhiṭṭhāsi, tato paṭṭhāya sneho",
  "atk-s0513a20:1236_7": "nāma natthi. Taṁ sandhāya “kitavāso nāmāha”nti gāthamāha.",
  "atk-s0513a20:1237_0": "Tattha putto paccekabodhi me. Pattaṁ bhinditvā cavitoti mama putto paccekabodhipattaṁ",
  "atk-s0513a20:1237_1": "bhinditvā cavitoti attho. Nisneho tassa kāraṇāti tadā uppannasnehavatthussa kāraṇā",
  "atk-s0513a20:1237_2": "ahaṁ nisneho jātoti attho.",
  "atk-s0513a20:1238": "Atha naṁ rājā “kiṁ pana, samma, ārammaṇaṁ disvā nikkodho jātosī”ti pucchi. So taṁ kāraṇaṁ ācikkhanto imaṁ gāthamāha –",
  "atk-s0513a20:1239": "“Arako hutvā mettacittaṁ, satta vassāni bhāvayiṁ;",
  "atk-s0513a20:1240": "Satta kappe brahmaloke, tasmā akkodhano aha”nti.",
  "atk-s0513a20:1241_0": "Tassattho – ahaṁ, mahārāja, arako nāma tāpaso hutvā satta vassāni mettacittaṁ bhāvetvā",
  "atk-s0513a20:1241_1": "satta saṁvaṭṭavivaṭṭakappe brahmaloke vasiṁ, tasmā ahaṁ dīgharattaṁ mettābhāvanāya",
  "atk-s0513a20:1241_2": "āciṇṇapariciṇṇattā akkodhano jātoti.",
  "atk-s0513a20:1242_0": "Evaṁ chattapāṇinā attano catūsu aṅgesu kathitesu rājā parisāya iṅgitasaññaṁ adāsi.",
  "atk-s0513a20:1242_1": "Taṅkhaṇaññeva amaccā ca brāhmaṇagahapatikādayo ca uṭṭhahitvā “are lañjakhādaka duṭṭhacora,",
  "atk-s0513a20:1242_2": "tvaṁ lañjaṁ alabhitvā paṇḍitaṁ upavaditvā māretukāmo jāto”ti kāḷakaṁ senāpatiṁ hatthapādesu",
  "atk-s0513a20:1242_3": "gahetvā rājanivesanā otāretvā gahitagahiteheva pāsāṇamuggarehi sīsaṁ bhinditvā jīvitakkhayaṁ",
  "atk-s0513a20:1242_4": "pāpetvā pādesu gahetvā kaḍḍhantā saṅkāraṭṭhāne chaḍḍesuṁ. Tato paṭṭhāya rājā dhammena",
  "atk-s0513a20:1242_5": "rajjaṁ kārento yathākammaṁ gato.",
  "atk-s0513a20:1243": "Satthā imaṁ dhammadesanaṁ āharitvā jātakaṁ samodhānesi – “tadā kāḷakasenāpati devadatto ahosi, chattapāṇikappako sāriputto, sakko anuruddho, dhammadhajo pana ahameva ahosi”nti.",
  "atk-s0513a20:1244": "Dhammadhajajātakavaṇṇanā dasamā.",
  "atk-s0513a20:1245": "Bīraṇathambhavaggo sattamo.",
  "atk-s0513a20:1246": "Tassuddānaṁ –",
  "atk-s0513a20:1247": "Somadattañca ucchiṭṭhaṁ, kuru puṇṇanadīpi ca;",
  "atk-s0513a20:1248": "Kacchapamacchaseggu ca, kūṭavāṇijagarahi;",
  "atk-s0513a20:1249": "Dhammadhajanti te dasa.",
  "atk-s0513a20:1250": "8. Kāsāvavaggo",
  "atk-s0513a20:1252": "[221] 1. Kāsāvajātakavaṇṇanā",
  "atk-s0513a20:1253_0": "Anikkasāvokāsāvanti idaṁ satthā jetavane viharanto devadattaṁ ārabbha kathesi. Vatthu",
  "atk-s0513a20:1253_1": "pana rājagahe samuṭṭhitaṁ. Ekasmiṁ samaye dhammasenāpati pañcahi bhikkhusatehi saddhiṁ",
  "atk-s0513a20:1253_2": "veḷuvane viharati. Devadattopi attano anurūpāya dussīlaparisāya parivuto gayāsīse",
  "atk-s0513a20:1253_3": "viharati. Tasmiṁ samaye rājagahavāsino chandakaṁ saṅgharitvā dānaṁ sajjayiṁsu. Atheko",
  "atk-s0513a20:1253_4": "vohāratthāya āgatavāṇijo imaṁ sāṭakaṁ vissajjetvā “mampi pattikaṁ karothā”ti mahagghaṁ",
  "atk-s0513a20:1253_5": "gandhakāsāvaṁ adāsi. Nāgarā mahādānaṁ pavattayiṁsu, sabbaṁ chandakena saṅkaḍḍhitaṁ",
  "atk-s0513a20:1253_6": "kahāpaṇeheva niṭṭhāsi. So sāṭako atireko ahosi. Mahājano sannipatitvā “ayaṁ gandhakāsāvasāṭako",
  "atk-s0513a20:1253_7": "atireko. Kassa naṁ dema, kiṁ sāriputtattherassa, udāhu devadattassā”ti mantayiṁsu.",
  "atk-s0513a20:1254_0": "Tattheke “sāriputtattherassā”ti āhaṁsu. Apare “sāriputtatthero katipāhaṁ vasitvā",
  "atk-s0513a20:1254_1": "yathāruci pakkamissati, devadattatthero pana nibaddhaṁ amhākaṁ nagarameva upanissāya",
  "atk-s0513a20:1254_2": "viharati, maṅgalāmaṅgalesu ayameva amhākaṁ avassayo, devadattassa dassāmā”ti āhaṁsu.",
  "atk-s0513a20:1254_3": "Sambahulikaṁ karontesupi “devadattassa dassāmā”ti vattāro bahutarā ahesuṁ, atha naṁ",
  "atk-s0513a20:1254_4": "devadattassa adaṁsu. Devadatto tassa dasā chindāpetvā ovaṭṭikaṁ sibbāpetvā rajāpetvā",
  "atk-s0513a20:1254_5": "suvaṇṇapaṭṭavaṇṇaṁ katvā pārupi. Tasmiṁ kāle tiṁsamattā bhikkhū rājagahā nikkhamitvā",
  "atk-s0513a20:1254_6": "sāvatthiṁ gantvā satthāraṁ vanditvā katapaṭisanthārā taṁ pavattiṁ ārocetvā “evaṁ,",
  "atk-s0513a20:1254_7": "bhante, attano ananucchavikaṁ arahaddhajaṁ pārupī”ti ārocesuṁ. Satthā “na, bhikkhave,",
  "atk-s0513a20:1254_8": "devadatto idāneva attano ananurūpaṁ arahaddhajaṁ paridahati, pubbepi paridahiyevā”ti vatvā atītaṁ āhari.",
  "atk-s0513a20:1255_0": "Atīte bārāṇasiyaṁ brahmadatte rajjaṁ kārente bodhisatto himavantapadese hatthikule",
  "atk-s0513a20:1255_1": "nibbattitvā vayappatto asītisahassamattavāraṇaparivāro yūthapati hutvā araññāyatane",
  "atk-s0513a20:1255_2": "vasati. Atheko duggatamanusso bārāṇasiyaṁ viharanto dantakāravīthiyaṁ dantakāre dantavalayādīni",
  "atk-s0513a20:1255_3": "karonte disvā “hatthidante labhitvā gaṇhissathā”ti pucchi. Te “āma gaṇhissāmā”ti",
  "atk-s0513a20:1255_4": "āhaṁsu. So āvudhaṁ ādāya kāsāvavatthavasano paccekabuddhavesaṁ gaṇhitvā paṭisīsakaṁ",
  "atk-s0513a20:1255_5": "paṭimuñcitvā hatthivīthiyaṁ ṭhatvā āvudhena hatthiṁ māretvā dante ādāya bārāṇasiyaṁ",
  "atk-s0513a20:1255_6": "vikkiṇanto jīvikaṁ kappesi. So aparabhāge bodhisattassa parivārahatthīnaṁ sabbapacchimaṁ",
  "atk-s0513a20:1255_7": "hatthiṁ māretuṁ ārabhi. Hatthino devasikaṁ hatthīsu parihāyantesu “kena nu kho kāraṇena",
  "atk-s0513a20:1255_8": "hatthino parihāyantī”ti bodhisattassa ārocesuṁ.",
  "atk-s0513a20:1256_0": "Bodhisatto pariggaṇhanto “paccekabuddhavesaṁ gahetvā hatthivīthipariyante eko puriso",
  "atk-s0513a20:1256_1": "tiṭṭhati, kacci nu kho so māreti, pariggaṇhissāmi na”nti ekadivasaṁ hatthī purato",
  "atk-s0513a20:1256_2": "katvā sayaṁ pacchato ahosi. So bodhisattaṁ disvā āvudhaṁ ādāya pakkhandi. Bodhisatto",
  "atk-s0513a20:1256_3": "nivattitvā ṭhito “bhūmiyaṁ pothetvā māressāmi na”nti soṇḍaṁ pasāretvā tena paridahitāni",
  "atk-s0513a20:1256_4": "kāsāvāni disvā “imaṁ arahaddhajaṁ mayā garuṁ kātuṁ vaṭṭatī”ti soṇḍaṁ paṭisaṁharitvā",
  "atk-s0513a20:1256_5": "“ambho purisa, nanu esa arahaddhajo ananucchaviko tuyhaṁ, kasmā etaṁ paridahasī”ti imā gāthā avoca –",
  "atk-s0513a20:1257": "141.",
  "atk-s0513a20:1258": "“Anikkasāvo kāsāvaṁ, yo vatthaṁ paridahissati;",
  "atk-s0513a20:1259": "Apeto damasaccena, na so kāsāvamarahati.",
  "atk-s0513a20:1260": "142.",
  "atk-s0513a20:1261": "“Yo ca vantakasāvassa, sīlesu susamāhito;",
  "atk-s0513a20:1262": "Upeto damasaccena, sa ve kāsāvamarahatī”ti.",
  "atk-s0513a20:1263_0": "Tattha anikkasāvoti kasāvo vuccati rāgo doso moho makkho paḷāso issā macchariyaṁ",
  "atk-s0513a20:1263_1": "māyā sāṭheyyaṁ thambho sārambho māno atimāno mado pamādo, sabbe akusalā dhammā sabbe",
  "atk-s0513a20:1263_2": "duccaritā sabbaṁ bhavagāmikammaṁ diyaḍḍhakilesasahassaṁ, eso kasāvo nāma. So yassa",
  "atk-s0513a20:1263_3": "puggalassa appahīno santānato anissaṭṭho anikkhanto, so anikkasāvo nāma. Kāsāvanti",
  "atk-s0513a20:1263_4": "kasāyarasapītaṁ arahaddhajabhūtaṁ. Yo vatthaṁ paridahissatīti yo evarūpo hutvā evarūpaṁ",
  "atk-s0513a20:1263_5": "vatthaṁ paridahissati nivāseti ceva pārupati ca. Apeto damasaccenāti indriyadamasaṅkhātena",
  "atk-s0513a20:1263_6": "damena ca nibbānasaṅkhātena ca paramatthasaccena apeto parivajjito. Nissakkatthe",
  "atk-s0513a20:1263_7": "vā karaṇavacanaṁ, etasmā damasaccā apetoti attho. “Sacca”nti cettha vacīsaccaṁ catusaccampi",
  "atk-s0513a20:1263_8": "vaṭṭatiyeva. Na so kāsāvamarahatīti so puggalo anikkasāvattā arahaddhajaṁ kāsāvaṁ",
  "atk-s0513a20:1263_9": "na arahati ananucchaviko etassa.",
  "atk-s0513a20:1264_0": "Yo ca vantakasāvassāti yo pana puggalo yathāvuttasseva kasāvassa vantattā vantakasāvo",
  "atk-s0513a20:1264_1": "assa. Sīlesu susamāhitoti maggasīlesu ceva phalasīlesu ca sammā āhito, ānetvā ṭhapito",
  "atk-s0513a20:1264_2": "viya tesu patiṭṭhito. Tehi sīlehi samaṅgībhūtassetaṁ adhivacanaṁ. Upetoti samannāgato.",
  "atk-s0513a20:1264_3": "Damasaccenāti vuttappakārena damena ca saccena ca. Sa ve kāsāvamarahatīti so evarūpo",
  "atk-s0513a20:1264_4": "puggalo imaṁ arahaddhajaṁ kāsāvaṁ arahati.",
  "atk-s0513a20:1265": "Evaṁ bodhisatto tassa purisassa imaṁ kāraṇaṁ kathetvā “ito paṭṭhāya mā idha āgami, āgacchasi ce, jīvitaṁ te natthī”’ti tajjetvā palāpesi.",
  "atk-s0513a20:1266": "Satthā imaṁ dhammadesanaṁ āharitvā jātakaṁ samodhānesi – “tadā hatthimārakapuriso devadatto ahosi, yūthapati pana ahameva ahosi”nti.",
  "atk-s0513a20:1267": "Kāsāvajātakavaṇṇanā paṭhamā.",
  "atk-s0513a20:1269": "[222] 2. Cūḷanandiyajātakavaṇṇanā",
  "atk-s0513a20:1270_0": "Idaṁtadācariyavacoti idaṁ satthā veḷuvane viharanto devadattaṁ ārabbha kathesi. Ekadivasañhi",
  "atk-s0513a20:1270_1": "bhikkhū dhammasabhāyaṁ kathaṁ samuṭṭhāpesuṁ – “āvuso, devadatto nāma kakkhaḷo pharuso",
  "atk-s0513a20:1270_2": "sāhasiko sammāsambuddhe abhimāre payojesi, silaṁ pavijjhi, nāḷāgiriṁ payojesi, khantimettānuddayamattampissa",
  "atk-s0513a20:1270_3": "tathāgate natthī”ti. Satthā āgantvā “kāya nuttha, bhikkhave, etarahi kathāya sannisinnā”ti",
  "atk-s0513a20:1270_4": "pucchitvā “imāya nāmā”ti vutte “na, bhikkhave, idāneva, pubbepi devadatto kakkhaḷo",
  "atk-s0513a20:1270_5": "pharuso nikkāruṇikoyevā”ti vatvā atītaṁ āhari.",
  "atk-s0513a20:1271_0": "Atīte bārāṇasiyaṁ brahmadatte rajjaṁ kārente bodhisatto himavantapadese mahānandiyo",
  "atk-s0513a20:1271_1": "nāma vānaro ahosi, kaniṭṭhabhātiko panassa cūḷanandiyo nāma. Te ubhopi asītisahassavānaraparivārā",
  "atk-s0513a20:1271_2": "himavantapadese andhamātaraṁ paṭijaggantā vāsaṁ kappesuṁ. Te mātaraṁ sayanagumbe",
  "atk-s0513a20:1271_3": "ṭhapetvā araññaṁ pavisitvā madhurāni phalāphalāni mātuyā pesenti. Āharaṇakavānarā",
  "atk-s0513a20:1271_4": "tassā na denti, sā khudāpīḷitā aṭṭhicammāvasesā kisā ahosi. Atha naṁ bodhisatto āha",
  "atk-s0513a20:1271_5": "– “mayaṁ, amma, tumhākaṁ madhuraphalāphalāni pesema, tumhe kasmā milāyathā”ti. “Tāta,",
  "atk-s0513a20:1271_6": "nāhaṁ labhāmī”ti. Bodhisatto cintesi – “mayi yūthaṁ pariharante mātā me nassissati,",
  "atk-s0513a20:1271_7": "yūthaṁ pahāya mātaraṁyeva paṭijaggissāmī”ti. So cūḷanandiyaṁ pakkositvā “tāta, tvaṁ",
  "atk-s0513a20:1271_8": "yūthaṁ parihara, ahaṁ mātaraṁ paṭijaggissāmī”ti āha. Sopi naṁ “bhātika, mayhaṁ yūthapariharaṇena",
  "atk-s0513a20:1271_9": "kammaṁ natthi, ahampi mātarameva paṭijaggissāmī”ti āha. Iti te ubhopi ekacchandā",
  "atk-s0513a20:1271_10": "hutvā yūthaṁ pahāya mātaraṁ gahetvā himavantā oruyha paccante nigrodharukkhe vāsaṁ",
  "atk-s0513a20:1271_11": "kappetvā mātaraṁ paṭijaggiṁsu.",
  "atk-s0513a20:1272_0": "Atheko bārāṇasivāsī brāhmaṇamāṇavo takkasilāyaṁ disāpāmokkhassa ācariyassa santike",
  "atk-s0513a20:1272_1": "sabbasippāni uggaṇhitvā “gamissāmī”ti ācariyaṁ āpucchi. Ācariyo aṅgavijjānubhāvena",
  "atk-s0513a20:1272_2": "tassa kakkhaḷapharusasāhasikabhāvaṁ ñatvā “tāta, tvaṁ kakkhaḷo pharuso sāhasiko,",
  "atk-s0513a20:1272_3": "evarūpānaṁ na sabbakālaṁ ekasadisameva ijjhati, mahāvināsaṁ mahādukkhaṁ pāpuṇissasi,",
  "atk-s0513a20:1272_4": "mā tvaṁ kakkhaḷo hohi, pacchānutāpanakāraṇaṁ kammaṁ mā karī”ti ovaditvā uyyojesi.",
  "atk-s0513a20:1272_5": "So ācariyaṁ vanditvā bārāṇasiṁ gantvā gharāvāsaṁ gahetvā aññehi sippehi jīvikaṁ kappetuṁ",
  "atk-s0513a20:1272_6": "asakkonto “dhanukoṭiṁ nissāya jīvissāmi, luddakammaṁ katvā jīvikaṁ kappessāmī”ti",
  "atk-s0513a20:1272_7": "bārāṇasito nikkhamitvā paccantagāmake vasanto dhanukalāpasannaddho araññaṁ pavisitvā",
  "atk-s0513a20:1272_8": "nānāmige māretvā maṁsavikkayena jīvikaṁ kappesi. So ekadivasaṁ araññe kiñci alabhitvā",
  "atk-s0513a20:1272_9": "āgacchanto aṅgaṇapariyante ṭhitaṁ nigrodharukkhaṁ disvā “api nāmettha kiñci bhaveyyā”ti",
  "atk-s0513a20:1272_10": "nigrodharukkhābhimukho pāyāsi.",
  "atk-s0513a20:1273_0": "Tasmiṁ khaṇe ubhopi te bhātaro mātaraṁ phalāni khādāpetvā purato katvā viṭapabbhantare",
  "atk-s0513a20:1273_1": "nisinnā taṁ āgacchantaṁ disvā “kiṁ no mātaraṁ karissatī”ti sākhantare nilīyiṁsu.",
  "atk-s0513a20:1273_2": "Sopi kho sāhasikapuriso rukkhamūlaṁ āgantvā taṁ tesaṁ mātaraṁ jarādubbalaṁ andhaṁ",
  "atk-s0513a20:1273_3": "disvā cintesi – “kiṁ me tucchahatthagamanena imaṁ makkaṭiṁ vijjhitvā gahetvā gamissāmī”ti.",
  "atk-s0513a20:1273_4": "So tassā vijjhanatthāya dhanuṁ gaṇhi. Taṁ disvā bodhisatto “tāta cūḷanandiya, eso",
  "atk-s0513a20:1273_5": "me puriso mātaraṁ vijjhitukāmo, ahamassā jīvitadānaṁ dassāmi, tvaṁ mamaccayena mātaraṁ",
  "atk-s0513a20:1273_6": "paṭijaggeyyāsī”ti vatvā sākhantarā nikkhamitvā “bho purisa, mā me mātaraṁ vijjhi,",
  "atk-s0513a20:1273_7": "esā andhā jarādubbalā, ahamassā jīvitadānaṁ demi, tvaṁ etaṁ amāretvā maṁ mārehī”ti",
  "atk-s0513a20:1273_8": "tassa paṭiññaṁ gahetvā sarassa āsannaṭṭhāne nisīdi. So nikkaruṇo bodhisattaṁ vijjhitvā",
  "atk-s0513a20:1273_9": "pātetvā mātarampissa vijjhituṁ puna dhanuṁ sannayhi. Taṁ disvā cūḷanandiyo “ayaṁ",
  "atk-s0513a20:1273_10": "me mātaraṁ vijjhitukāmo, ekadivasampi kho me mātā jīvamānā laddhajīvitāyeva nāma",
  "atk-s0513a20:1273_11": "hoti, jīvitadānamassā dassāmī”ti sākhantarā nikkhamitvā “bho purisa, mā me mātaraṁ",
  "atk-s0513a20:1273_12": "vijjhi, ahamassā jīvitadānaṁ dammi, tvaṁ maṁ vijjhitvā amhe dve bhātike gahetvā amhākaṁ",
  "atk-s0513a20:1273_13": "mātu jīvitadānaṁ dehī”ti tassa paṭiññaṁ gahetvā sarassa āsannaṭṭhāne nisīdi. So tampi",
  "atk-s0513a20:1273_14": "vijjhitvā pātetvā “ayaṁ makkaṭī ghare dārakānaṁ bhavissatī”ti mātarampi tesaṁ vijjhitvā",
  "atk-s0513a20:1273_15": "pātetvā tayopi kājenādāya gehābhimukho pāyāsi.",
  "atk-s0513a20:1274_0": "Athassa pāpapurisassa gehe asani patitvā bhariyañca dve dārake ca geheneva saddhiṁ",
  "atk-s0513a20:1274_1": "jhāpesi, piṭṭhivaṁsathūṇamattaṁ avasissi. Athassa naṁ gāmadvāreyeva eko puriso disvā",
  "atk-s0513a20:1274_2": "taṁ pavattiṁ ārocesi. So puttadārasokena abhibhūto tasmiṁyeva ṭhāne maṁsakājañja",
  "atk-s0513a20:1274_3": "dhanuñca chaḍḍetvā vatthaṁ pahāya naggo bāhā paggayha paridevamāno gantvā gharaṁ",
  "atk-s0513a20:1274_4": "pāvisi. Athassa sā thūṇā bhijjitvā sīse patitvā sīsaṁ bhindi, pathavī vivaraṁ adāsi,",
  "atk-s0513a20:1274_5": "avīcito jālā uṭṭhahi. So pathaviyā giliyamāno ācariyassa ovādaṁ saritvā “imaṁ vata",
  "atk-s0513a20:1274_6": "kāraṇaṁ disvā pārāsariyabrāhmaṇo mayhaṁ ovādamadāsī”ti paridevamāno imaṁ gāthādvayamāha –",
  "atk-s0513a20:1275": "143.",
  "atk-s0513a20:1276": "“Idaṁ tadācariyavaco, pārāsariyo yadabravi;",
  "atk-s0513a20:1277": "Māsu tvaṁ akari pāpaṁ, yaṁ tvaṁ pacchā kataṁ tape.",
  "atk-s0513a20:1278": "144.",
  "atk-s0513a20:1279": "“Yāni karoti puriso, tāni attani passati;",
  "atk-s0513a20:1280": "Kalyāṇakārī kalyāṇaṁ, pāpakārī ca pāpakaṁ;",
  "atk-s0513a20:1281": "Yādisaṁ vapate bījaṁ, tādisaṁ harate phala”nti.",
  "atk-s0513a20:1282_0": "Tassattho – yaṁ pārāsariyo brāhmaṇo abravi – “māsu tvaṁ pāpaṁ akarī, yaṁ kataṁ pacchā",
  "atk-s0513a20:1282_1": "tvaññeva tapeyyā”ti, idaṁ taṁ ācariyassa vacanaṁ. Yāni kāyavacīmanodvārehi kammāni",
  "atk-s0513a20:1282_2": "puriso karoti, tesaṁ vipākaṁ paṭilabhanto tāniyeva attani passati. Kalyāṇakammakārī",
  "atk-s0513a20:1282_3": "kalyāṇaṁ phalamanubhoti, pāpakārī ca pāpakameva hīnaṁ lāmakaṁ aniṭṭhaphalaṁ anubhoti.",
  "atk-s0513a20:1282_4": "Lokasmimpi hi yādisaṁ vapate bījaṁ, tādisaṁ harate phalaṁ, bījānurūpaṁ bījānucchavikameva",
  "atk-s0513a20:1282_5": "phalaṁ harati gaṇhāti anubhavatīti. Iti so paridevanto pathaviṁ pavisitvā avīcimahāniraye nibbatti.",
  "atk-s0513a20:1283_0": "Satthā “na, bhikkhave, devadatto idāneva, pubbepi kakkhaḷo pharuso nikkāruṇikoyevā”ti",
  "atk-s0513a20:1283_1": "vatvā imaṁ dhammadesanaṁ āharitvā jātakaṁ samodhānesi – “tadā luddakapuriso devadatto",
  "atk-s0513a20:1283_2": "ahosi, disāpāmokkho ācariyo sāriputto, cūḷanandiyo ānando, mātā mahāpajāpatigotamī,",
  "atk-s0513a20:1283_3": "mahānandiyo pana ahameva ahosi”nti.",
  "atk-s0513a20:1284": "Cūḷanandiyajātakavaṇṇanā dutiyā.",
  "atk-s0513a20:1286": "[223] 3. Puṭabhattajātakavaṇṇanā",
  "atk-s0513a20:1287_0": "Namenamantassa bhaje bhajantanti idaṁ satthā jetavane viharanto ekaṁ kuṭumbikaṁ ārabbha",
  "atk-s0513a20:1287_1": "kathesi. Sāvatthinagaravāsī kireko kuṭumbiko ekena janapadakuṭumbikena saddhiṁ vohāraṁ",
  "atk-s0513a20:1287_2": "akāsi. So attano bhariyaṁ ādāya tassa dhāraṇakassa santikaṁ agamāsi. Dhāraṇako “dātuṁ",
  "atk-s0513a20:1287_3": "na sakkomī”ti na kiñci adāsi, itaro kujjhitvā bhattaṁ abhuñjitvāva nikkhami. Atha",
  "atk-s0513a20:1287_4": "naṁ antarāmagge chātajjhattaṁ disvā maggapaṭipannā purisā “bhariyāyapi datvā bhuñjāhī”ti",
  "atk-s0513a20:1287_5": "bhattapuṭaṁ adaṁsu. So taṁ gahetvā tassā adātukāmo hutvā “bhadde, idaṁ corānaṁ tiṭṭhanaṭṭhānaṁ,",
  "atk-s0513a20:1287_6": "tvaṁ purato yāhī”ti uyyojetvā sabbaṁ bhattaṁ bhuñjitvā tucchapuṭaṁ dassetvā “bhadde,",
  "atk-s0513a20:1287_7": "abhattakaṁ tucchapuṭameva adaṁsū”ti āha. Sā tena ekakeneva bhuttabhāvaṁ ñatvā domanassappattā",
  "atk-s0513a20:1287_8": "ahosi. Te ubhopi jetavanapiṭṭhivihārena gacchantā “pānīyaṁ pivissāmā”ti jetavanaṁ pavisiṁsu.",
  "atk-s0513a20:1288_0": "Satthāpi tesaññeva āgamanaṁ olokento maggaṁ gahetvā ṭhitaluddako viya gandhakuṭichāyāya",
  "atk-s0513a20:1288_1": "nisīdi, te satthāraṁ disvā upasaṅkamitvā vanditvā nisīdiṁsu. Satthā tehi saddhiṁ",
  "atk-s0513a20:1288_2": "paṭisanthāraṁ katvā “kiṁ, upāsike, ayaṁ te bhattā hitakāmo sasneho”ti pucchi. “Bhante,",
  "atk-s0513a20:1288_3": "ahaṁ etassa sasnehā, ayaṁ pana mayhaṁ nisneho, tiṭṭhantu aññepi divasā, ajjevesa",
  "atk-s0513a20:1288_4": "antarāmagge puṭabhattaṁ labhitvā mayhaṁ adatvā attanāva bhuñjī”ti. “Upāsike, niccakālampi",
  "atk-s0513a20:1288_5": "tvaṁ etassa hitakāmā sasnehā, ayaṁ pana nisnehova. Yadā pana paṇḍite nissāya tava",
  "atk-s0513a20:1288_6": "guṇe jānāti, tadā te sabbissariyaṁ niyyādetī”ti vatvā tāya yācito atītaṁ āhari.",
  "atk-s0513a20:1289_0": "Atīte bārāṇasiyaṁ brahmadatte rajjaṁ kārente bodhisatto amaccakule nibbattitvā vayappatto",
  "atk-s0513a20:1289_1": "tassa atthadhammānusāsako ahosi. Atha rājā “padubbheyyāpi me aya”nti attano puttaṁ",
  "atk-s0513a20:1289_2": "āsaṅkanto nīhari. So attano bhariyaṁ gahetvā nagarā nikkhamma ekasmiṁ kāsikagāmake",
  "atk-s0513a20:1289_3": "vāsaṁ kappesi. So aparabhāge pitu kālakatabhāvaṁ sutvā “kulasantakaṁ rajjaṁ gaṇhissāmī”ti",
  "atk-s0513a20:1289_4": "bārāṇasiṁ paccāgacchanto antarāmagge “bhariyāyapi datvā bhuñjāhī”ti bhattapuṭaṁ labhitvā",
  "atk-s0513a20:1289_5": "tassā adatvā sayameva taṁ bhuñji. Sā “kakkhaḷo vatāyaṁ puriso”ti domanassappattā",
  "atk-s0513a20:1289_6": "ahosi. So bārāṇasiyaṁ rajjaṁ gahetvā taṁ aggamahesiṭṭhāne ṭhapetvā “ettakameva etissā",
  "atk-s0513a20:1289_7": "ala”nti na aññaṁ sakkāraṁ vā sammānaṁ vā karoti, “kathaṁ yāpesī”tipi naṁ na pucchati.",
  "atk-s0513a20:1290_0": "Bodhisatto cintesi – “ayaṁ devī rañño bahūpakārā sasnehā, rājā panetaṁ kismiñci na",
  "atk-s0513a20:1290_1": "maññati, sakkārasammānamassā kāressāmī”ti taṁ upasaṅkamitvā upacāraṁ katvā ekamantaṁ",
  "atk-s0513a20:1290_2": "ṭhatvā “kiṁ, tātā”ti vutte “kathaṁ samuṭṭhāpetuṁ mayaṁ, devi, tumhe upaṭṭhahāma,",
  "atk-s0513a20:1290_3": "kiṁ nāma mahallakānaṁ pitūnaṁ vatthakhaṇḍaṁ vā bhattapiṇḍaṁ vā dātuṁ na vaṭṭatī”ti",
  "atk-s0513a20:1290_4": "āha. “Tāta, ahaṁ attanāva kiñci na labhāmi, tumhākaṁ kiṁ dassāmi, nanu labhanakāle",
  "atk-s0513a20:1290_5": "adāsiṁ, idāni pana me rājā na kiñci deti. Tiṭṭhatu aññaṁ dānaṁ, rajjaṁ gaṇhituṁ āgacchanto",
  "atk-s0513a20:1290_6": "antarāmagge bhattapuṭaṁ labhitvā bhattamattampi me adatvā attanāva bhuñjī”ti. “Kiṁ",
  "atk-s0513a20:1290_7": "pana, amma, rañño santike evaṁ kathetuṁ sakkhissathā”ti? “Sakkhissāmi, tātā”ti. “Tena",
  "atk-s0513a20:1290_8": "hi ajjeva mama rañño santike ṭhitakāle mayi pucchante evaṁ kathetha ajjeva vo guṇaṁ",
  "atk-s0513a20:1290_9": "jānāpessāmī”ti evaṁ vatvā bodhisatto purimataraṁ gantvā rañño santike aṭṭhāsi. Sāpi",
  "atk-s0513a20:1290_10": "gantvā rañño samīpe aṭṭhāsi.",
  "atk-s0513a20:1291_0": "Atha naṁ bodhisatto “amma, tumhe ativiya kakkhaḷā, kiṁ nāma pitūnaṁ vatthakhaṇḍaṁ",
  "atk-s0513a20:1291_1": "vā bhattapiṇḍamattaṁ vā dātuṁ na vaṭṭatī”ti āha. “Tāta, ahameva rañño santikā kiñci",
  "atk-s0513a20:1291_2": "na labhāmi, tumhākaṁ kiṁ dassāmī”ti? “Nanu aggamahesiṭṭhānaṁ te laddha”nti? “Tāta,",
  "atk-s0513a20:1291_3": "kismiñci sammāne asati aggamahesiṭṭhānaṁ kiṁ karissati, idāni me tumhākaṁ rājā kiṁ",
  "atk-s0513a20:1291_4": "dassati, so antarāmagge bhattapuṭaṁ labhitvā tato kiñci adatvā sayameva bhuñjī”ti.",
  "atk-s0513a20:1291_5": "Bodhisatto “evaṁ kira, mahārājā”ti pucchi. Rājā adhivāsesi. Bodhisatto tassa adhivāsanaṁ",
  "atk-s0513a20:1291_6": "viditvā “tena hi, amma, rañño appiyakālato paṭṭhāya kiṁ tumhākaṁ idha vāsena. Lokasmiñhi",
  "atk-s0513a20:1291_7": "appiyasampayogo ca dukkho, tumhākaṁ idha vāse sati rañño appiyasampayogova dukkhaṁ",
  "atk-s0513a20:1291_8": "bhavissati, ime sattā nāma bhajante bhajanti, abhajanabhāvaṁ ñatvā aññattha gantabbaṁ,",
  "atk-s0513a20:1291_9": "mahanto lokasannivāso”ti vatvā imā gāthā avoca –",
  "atk-s0513a20:1292": "145.",
  "atk-s0513a20:1293": "“Name namantassa bhaje bhajantaṁ, kiccānukubbassa kareyya kiccaṁ;",
  "atk-s0513a20:1294": "Nānatthakāmassa kareyya atthaṁ, asambhajantampi na sambhajeyya.",
  "atk-s0513a20:1295": "146.",
  "atk-s0513a20:1296": "“Caje cajantaṁ vanathaṁ na kayirā, apetacittena na sambhajeyya;",
  "atk-s0513a20:1297": "Dijo dumaṁ khīṇaphalanti ñatvā, aññaṁ samekkheyya mahā hi loko”ti.",
  "atk-s0513a20:1298_0": "Tattha name namantassa bhaje bhajantanti yo attano namati, tasseva paṭinameyya. Yo",
  "atk-s0513a20:1298_1": "ca bhajati, tameva bhajeyya. Kiccānukubbassa kareyya kiccanti attano uppannakiccaṁ",
  "atk-s0513a20:1298_2": "anukubbantasseva tassapi uppannakiccaṁ paṭikareyya. Caje cajantaṁ vanathaṁ na kayirāti",
  "atk-s0513a20:1298_3": "attānaṁ jahantaṁ jaheyyeva, tasmiṁ taṇhāsaṅkhātaṁ vanathaṁ na kareyya. Apetacittenāti",
  "atk-s0513a20:1298_4": "vigatacittena vipallatthacittena. Na sambhajeyyāti tathārūpena saddhiṁ na samāgaccheyya.",
  "atk-s0513a20:1298_5": "Dijo dumanti yathā sakuṇo pubbe phalitampi rukkhaṁ phale khīṇe “khīṇaphalo aya”nti",
  "atk-s0513a20:1298_6": "ñatvā taṁ chaḍḍetvā aññaṁ samekkhati pariyesati, evaṁ aññaṁ samekkheyya. Mahā hi",
  "atk-s0513a20:1298_7": "esa loko, atha tumhe sasnehaṁ ekaṁ purisaṁ labhissathāti.",
  "atk-s0513a20:1299": "Taṁ sutvā bārāṇasirājā deviyā sabbissariyaṁ adāsi. Tato paṭṭhāya samaggā sammodamānā vasiṁsu.",
  "atk-s0513a20:1300_0": "Satthā imaṁ dhammadesanaṁ āharitvā saccāni pakāsetvā jātakaṁ samodhānesi, saccapariyosāne",
  "atk-s0513a20:1300_1": "dve jayampatikā sotāpattiphale patiṭṭhahiṁsu. “Tadā jayampatikā ime dve jayampatikā",
  "atk-s0513a20:1300_2": "ahesuṁ, paṇḍitāmacco pana ahameva ahosi”nti.",
  "atk-s0513a20:1301": "Puṭabhattajātakavaṇṇanā tatiyā.",
  "atk-s0513a20:1303": "[224] 4. Kumbhilajātakavaṇṇanā",
  "atk-s0513a20:1304": "Yassetecaturo dhammāti idaṁ satthā veḷuvane viharanto devadattaṁ ārabbha kathesi.",
  "atk-s0513a20:1305": "147.",
  "atk-s0513a20:1306": "“Yassete caturo dhammā, vānarinda yathā tava;",
  "atk-s0513a20:1307": "Saccaṁ dhammo dhiti cāgo, diṭṭhaṁ so ativattati.",
  "atk-s0513a20:1308": "148.",
  "atk-s0513a20:1309": "“Yassa cete na vijjanti, guṇā paramabhaddakā;",
  "atk-s0513a20:1310": "Saccaṁ dhammo dhiti cāgo, diṭṭhaṁ so nātivattatī”ti.",
  "atk-s0513a20:1311_0": "Tattha guṇā paramabhaddakāti yassa ete paramabhaddakā cattāro rāsaṭṭhena piṇḍaṭṭhena",
  "atk-s0513a20:1311_1": "guṇā na vijjanti, so paccāmittaṁ atikkamituṁ na sakkotīti. Sesamettha sabbaṁ heṭṭhā",
  "atk-s0513a20:1311_2": "kumbhilajātake vuttanayameva saddhiṁ samodhānenāti.",
  "atk-s0513a20:1312": "Kumbhilajātakavaṇṇanā catutthā.",
  "atk-s0513a20:1314": "[225] 5. Khantivaṇṇajātakavaṇṇanā",
  "atk-s0513a20:1315_0": "Atthi me puriso, devāti idaṁ satthā jetavane viharanto kosalarājānaṁ ārabbha kathesi.",
  "atk-s0513a20:1315_1": "Tassa kireko bahūpakāro amacco antepure padussi. Rājā “upakārako me”ti ñatvāpi adhivāsetvā",
  "atk-s0513a20:1315_2": "satthu ārocesi. Satthā “porāṇakarājānopi, mahārāja, evaṁ adhivāsesuṁyevā”ti vatvā",
  "atk-s0513a20:1315_3": "tena yācito atītaṁ āhari.",
  "atk-s0513a20:1316_0": "Atīte bārāṇasiyaṁ brahmadatte rajjaṁ kārente eko amacco tassa antepure padussi, amaccassāpi",
  "atk-s0513a20:1316_1": "sevako tassa gehe padussi. So tassa aparādhaṁ adhivāsetuṁ asakkonto taṁ ādāya rañño",
  "atk-s0513a20:1316_2": "santikaṁ gantvā “deva, eko me upaṭṭhāko sabbakiccakārako, so mayhaṁ gehe padussi,",
  "atk-s0513a20:1316_3": "tassa kiṁ kātuṁ vaṭṭatī”ti pucchanto paṭhamaṁ gāthamāha –",
  "atk-s0513a20:1317": "149.",
  "atk-s0513a20:1318": "“Atthi me puriso deva, sabbakiccesu byāvaṭo;",
  "atk-s0513a20:1319": "Tassa cekoparādhatthi, tattha tvaṁ kinti maññasī”ti.",
  "atk-s0513a20:1320_0": "Tattha tassa cekoparādhatthīti tassa ca purisassa eko aparādho atthi. Tattha tvaṁ",
  "atk-s0513a20:1320_1": "kinti maññasīti tattha tassa purisassa aparādhe tvaṁ “kiṁ kātabba”nti maññasi, yathā",
  "atk-s0513a20:1320_2": "te cittaṁ uppajjati, tadanurūpamassa daṇḍaṁ paṇehīti dīpeti.",
  "atk-s0513a20:1321": "Taṁ sutvā rājā dutiyaṁ gāthamāha –",
  "atk-s0513a20:1322": "150.",
  "atk-s0513a20:1323": "“Amhākampatthi puriso, ediso idha vijjati;",
  "atk-s0513a20:1324": "Dullabho aṅgasampanno, khantirasmāka ruccatī”ti.",
  "atk-s0513a20:1325_0": "Tassattho – amhākampi rājūnaṁ sataṁ ediso bahūpakāro agāre dussanakapuriso atthi,",
  "atk-s0513a20:1325_1": "so ca kho idha vijjati, idānipi idheva saṁvijjati, mayaṁ rājānopi samānā tassa bahūpakārataṁ",
  "atk-s0513a20:1325_2": "sandhāya adhivāsema, tuyhaṁ pana araññopi sato adhivāsanabhāro jāto. Aṅgasampanno",
  "atk-s0513a20:1325_3": "hi sabbehi guṇakoṭṭhāsehi samannāgato puriso nāma dullabho, tena kāraṇena asmākaṁ",
  "atk-s0513a20:1325_4": "evarūpesu ṭhānesu adhivāsanakhantiyeva ruccatīti.",
  "atk-s0513a20:1326": "Amacco attānaṁ sandhāya rañño vuttabhāvaṁ ñatvā tato paṭṭhāya antepure padussituṁ na visahi, sopissa sevako rañño ārocitabhāvaṁ ñatvā tato paṭṭhāya taṁ kammaṁ kātuṁ na visahi.",
  "atk-s0513a20:1327_0": "Satthā imaṁ dhammadesanaṁ āharitvā jātakaṁ samodhānesi – “tadā ahameva bārāṇasirājā",
  "atk-s0513a20:1327_1": "ahosi”nti. Sopi amacco rañño satthu kathitabhāvaṁ ñatvā tato paṭṭhāya taṁ kammaṁ kātuṁ nāsakkhīti.",
  "atk-s0513a20:1328": "Khantivaṇṇajātakavaṇṇanā pañcamā.",
  "atk-s0513a20:1330": "[226] 6. Kosiyajātakavaṇṇanā",
  "atk-s0513a20:1331": "Kālenikkhamanā sādhūti idaṁ satthā jetavane viharanto kosalarājānaṁ ārabbha kathesi. Kosalarājā paccantavūpasamanatthāya akāle nikkhami. Vatthu heṭṭhā vuttanayameva.",
  "atk-s0513a20:1332_0": "Satthā pana atītaṁ āharitvā āha – “mahārāja, atīte bārāṇasirājā akāle nikkhamitvā",
  "atk-s0513a20:1332_1": "uyyāne khandhāvāraṁ nivesayi. Tasmiṁ kāle eko ulūkasakuṇo veḷugumbaṁ pavisitvā nilīyi.",
  "atk-s0513a20:1332_2": "Kākasenā āgantvā ‘nikkhantameva taṁ gaṇhissāmā”’ti parivāresi. So sūriyatthaṅgamanaṁ",
  "atk-s0513a20:1332_3": "anoloketvā akāleyeva nikkhamitvā palāyituṁ ārabhi. Atha naṁ kākā parivāretvā tuṇḍehi",
  "atk-s0513a20:1332_4": "koṭṭentā paripātesuṁ. Rājā bodhisattaṁ āmantetvā “kiṁ nu kho, paṇḍita, ime kākā kosiyaṁ",
  "atk-s0513a20:1332_5": "paripātentī”ti pucchi. Bodhisatto “akāle, mahārāja, attano vasanaṭṭhānā nikkhamantā",
  "atk-s0513a20:1332_6": "evarūpaṁ dukkhaṁ paṭilabhantiyeva, tasmā akāle attano vasanaṭṭhānā nikkhamituṁ na",
  "atk-s0513a20:1332_7": "vaṭṭatī”ti imamatthaṁ pakāsento imaṁ gāthādvayamāha –",
  "atk-s0513a20:1333": "151.",
  "atk-s0513a20:1334": "“Kāle nikkhamanā sādhu, nākāle sādhu nikkhamo;",
  "atk-s0513a20:1335": "Akālena hi nikkhamma, ekakampi bahujjano;",
  "atk-s0513a20:1336": "Na kiñci atthaṁ joteti, dhaṅkasenāva kosiyaṁ.",
  "atk-s0513a20:1337": "152.",
  "atk-s0513a20:1338": "“Dhīro ca vidhividhānaññū, paresaṁ vivarānugū;",
  "atk-s0513a20:1339": "Sabbāmitte vasīkatvā, kosiyova sukhī siyā”ti.",
  "atk-s0513a20:1340_0": "Tattha kāle nikkhamanā sādhūti, mahārāja, nikkhamanā nāma nikkhamanaṁ vā parakkamanaṁ",
  "atk-s0513a20:1340_1": "vā yuttapayuttakāle sādhu. Nākāle sādhu nikkhamoti akāle pana attano vasanaṭṭhānato",
  "atk-s0513a20:1340_2": "aññattha gantuṁ nikkhamo nāma nikkhamanaṁ vā parakkamanaṁ vā na sādhu. “Akālena hī”tiādīsu",
  "atk-s0513a20:1340_3": "catūsu padesu paṭhamena saddhiṁ tatiyaṁ, dutiyena catutthaṁ yojetvā evaṁ attho veditabbo.",
  "atk-s0513a20:1340_4": "Attano vasanaṭṭhānato hi koci puriso akālena nikkhamitvā vā parakkamitvā vā na kiñciatthaṁ",
  "atk-s0513a20:1340_5": "joteti, attano appamattakampi vuḍḍhiṁ uppādetuṁ na sakkoti, atha kho ekakampi bahujjano",
  "atk-s0513a20:1340_6": "bahupi so paccatthikajano etaṁ akāle nikkhamantaṁ vā parakkamantaṁ vā ekakaṁ parivāretvā",
  "atk-s0513a20:1340_7": "mahāvināsaṁ pāpeti. Tatrāyaṁ upamā – dhaṅkasenāva kosiyaṁ, yathā ayaṁ dhaṅkasenā",
  "atk-s0513a20:1340_8": "imaṁ akāle nikkhamantañca parakkamantañca kosiyaṁ tuṇḍehi vitudanti mahāvināsaṁ pāpenti,",
  "atk-s0513a20:1340_9": "tathā tasmā tiracchānagate ādiṁ katvā kenaci akāle attano vasanaṭṭhānato na nikkhamitabbaṁ",
  "atk-s0513a20:1340_10": "na parakkamitabbanti.",
  "atk-s0513a20:1341_0": "Dutiyagāthāya dhīroti paṇḍito. Vidhīti porāṇakapaṇḍitehi ṭhapitapaveṇī. Vidhānanti",
  "atk-s0513a20:1341_1": "koṭṭhāso vā saṁvidahanaṁ vā. Vivarānugūti vivaraṁ anugacchanto jānanto. Sabbāmitteti",
  "atk-s0513a20:1341_2": "sabbe amitte. Vasīkatvāti attano vase katvā. Kosiyovāti imamhā bālakosiyā añño paṇḍitakosiyo",
  "atk-s0513a20:1341_3": "viya. Idaṁ vuttaṁ hoti – yo ca kho paṇḍito “imasmiṁ kāle nikkhamitabbaṁ parakkamitabbaṁ,",
  "atk-s0513a20:1341_4": "imasmiṁ na nikkhamitabbaṁ na parakkamitabba”nti porāṇakapaṇḍitehi ṭhapitassa paveṇisaṅkhātassa",
  "atk-s0513a20:1341_5": "vidhino koṭṭhāsasaṅkhātaṁ vidhānaṁ vā tassa vā vidhino vidhānaṁ saṁvidahanaṁ anuṭṭhānaṁ",
  "atk-s0513a20:1341_6": "jānāti, so vidhividhānaññū paresaṁ attano paccāmittānaṁ vivaraṁ ñatvā yathā nāma",
  "atk-s0513a20:1341_7": "paṇḍito kosiyo rattisaṅkhāte attano kāle nikkhamitvā ca parakkamitvā ca tattha tattha",
  "atk-s0513a20:1341_8": "sayitānaññeva kākānaṁ sīsāni chindamāno te sabbe amitte vasīkatvā sukhī siyā, evaṁ",
  "atk-s0513a20:1341_9": "dhīropi kāle nikkhamitvā parakkamitvā attano paccāmitte vasīkatvā sukhī niddukkho",
  "atk-s0513a20:1341_10": "bhaveyyāti. Rājā bodhisattassa vacanaṁ sutvā nivatti.",
  "atk-s0513a20:1342": "Satthā imaṁ dhammadesanaṁ āharitvā jātakaṁ samodhānesi – “tadā rājā ānando ahosi, paṇḍitāmacco pana ahameva ahosi”nti.",
  "atk-s0513a20:1343": "Kosiyajātakavaṇṇanā chaṭṭhā.",
  "atk-s0513a20:1345": "[227] 7. Gūthapāṇajātakavaṇṇanā",
  "atk-s0513a20:1346_0": "Sūro sūrena saṅgammāti idaṁ satthā jetavane viharanto aññataraṁ bhikkhuṁ ārabbha",
  "atk-s0513a20:1346_1": "kathesi. Tasmiṁ kira kāle jetavanato tigāvutaḍḍhayojanamatte eko nigamagāmo, tattha",
  "atk-s0513a20:1346_2": "bahūni salākabhattapakkhiyabhattāni atthi. Tatreko pañhapucchako koṇḍo vasati. So",
  "atk-s0513a20:1346_3": "salākabhattapakkhiyabhattānaṁ atthāya āgate dahare ca sāmaṇere ca “ke khādanti, ke",
  "atk-s0513a20:1346_4": "pivanti, ke bhuñjantī”ti pañhaṁ pucchitvā kathetuṁ asakkonte lajjāpesi. Te tassa",
  "atk-s0513a20:1346_5": "bhayena salākabhattapakkhiyabhattatthāya taṁ gāmaṁ na gacchanti. Athekadivasaṁ eko",
  "atk-s0513a20:1346_6": "bhikkhu salākaggaṁ gantvā “bhante, asukagāme salākabhattaṁ vā pakkhiyabhattaṁ vā",
  "atk-s0513a20:1346_7": "atthī”ti pucchitvā “atthāvuso, tattha paneko koṇḍo pañhaṁ pucchati, taṁ kathetuṁ",
  "atk-s0513a20:1346_8": "asakkonte akkosati paribhāsati, tassa bhayena koci gantuṁ na sakkotī”ti vutte “bhante,",
  "atk-s0513a20:1346_9": "tattha bhattāni mayhaṁ pāpetha, ahaṁ taṁ dametvā nibbisevanaṁ katvā tato paṭṭhāya",
  "atk-s0513a20:1346_10": "tumhe disvā palāyanakaṁ karissāmī”ti āha. Bhikkhū “sādhū”ti sampaṭicchitvā tassa",
  "atk-s0513a20:1346_11": "tattha bhattāni pāpesuṁ.",
  "atk-s0513a20:1347_0": "So tattha gantvā gāmadvāre cīvaraṁ pārupi. Taṁ disvā koṇḍo caṇḍameṇḍako viya vegena",
  "atk-s0513a20:1347_1": "upagantvā “pañhaṁ me, samaṇa, kathehī”ti āha. “Upāsaka, gāme caritvā yāguṁ ādāya",
  "atk-s0513a20:1347_2": "āsanasālaṁ tāva me āgantuṁ dehī”ti. So yāguṁ ādāya āsanasālaṁ āgatepi tasmiṁ tatheva",
  "atk-s0513a20:1347_3": "āha. Sopi naṁ bhikkhu “yāguṁ tāva me pātuṁ dehi, āsanasālaṁ tāva sammajjituṁ dehi,",
  "atk-s0513a20:1347_4": "salākabhattaṁ tāva me āharituṁ dehī”ti vatvā salākabhattaṁ āharitvā tameva pattaṁ",
  "atk-s0513a20:1347_5": "gāhāpetvā “ehi, pañhaṁ te kathessāmī”ti bahigāmaṁ netvā cīvaraṁ saṁharitvā aṁse ṭhapetvā",
  "atk-s0513a20:1347_6": "tassa hatthato pattaṁ gahetvā aṭṭhāsi. Tatrāpi naṁ so “samaṇa, pañhaṁ me kathehī”ti",
  "atk-s0513a20:1347_7": "āha. Atha naṁ “kathemi te pañha”nti ekappahāreneva pātetvā aṭṭhīni saṁcuṇṇento viya",
  "atk-s0513a20:1347_8": "pothetvā gūthaṁ mukhe pakkhipitvā “ito dāni paṭṭhāya imaṁ gāmaṁ āgataṁ kañci bhikkhuṁ",
  "atk-s0513a20:1347_9": "pañhaṁ pucchitakāle jānissāmī”ti santajjetvā pakkāmi. So tato paṭṭhāya bhikkhū disvāva",
  "atk-s0513a20:1347_10": "palāyati. Aparabhāge tassa bhikkhuno sā kiriyā bhikkhusaṅghe pākaṭā jātā. Athekadivasaṁ",
  "atk-s0513a20:1347_11": "dhammasabhāyaṁ bhikkhū kathaṁ samuṭṭhāpesuṁ – “āvuso, asukabhikkhu kira koṇḍassa",
  "atk-s0513a20:1347_12": "mukhe gūthaṁ pakkhipitvā gato”ti. Satthā āgantvā “kāya nuttha, bhikkhave, etarahi",
  "atk-s0513a20:1347_13": "kathāya sannisinnā”ti pucchitvā “imāya nāmā”ti vutte “na, bhikkhave, so bhikkhu idāneva",
  "atk-s0513a20:1347_14": "taṁ mīḷhena āsādeti, pubbepi āsādesiyevā”ti vatvā atītaṁ āhari.",
  "atk-s0513a20:1348_0": "Atīte aṅgamagadhavāsino aññamaññassa raṭṭhaṁ gacchantā ekadivasaṁ dvinnaṁ raṭṭhānaṁ",
  "atk-s0513a20:1348_1": "sīmantare ekaṁ saraṁ nissāya vasitvā suraṁ pivitvā macchamaṁsaṁ khāditvā pātova yānāni",
  "atk-s0513a20:1348_2": "yojetvā pakkamiṁsu. Tesaṁ gatakāle eko gūthakhādako pāṇako gūthagandhena āgantvā",
  "atk-s0513a20:1348_3": "tesaṁ pītaṭṭhāne chaḍḍitaṁ suraṁ disvā pipāsāya pivitvā matto hutvā gūthapuñjaṁ abhiruhi,",
  "atk-s0513a20:1348_4": "allagūthaṁ tasmiṁ āruḷhe thokaṁ onami. So “pathavī maṁ dhāretuṁ na sakkotī”ti viravi.",
  "atk-s0513a20:1348_5": "Tasmiññeva khaṇe eko mattavaravāraṇo taṁ padesaṁ patvā gūthagandhaṁ ghāyitvā jigucchanto",
  "atk-s0513a20:1348_6": "paṭikkami. So taṁ disvā “esa mama bhayena palāyatī”ti saññī hutvā “iminā me saddhiṁ",
  "atk-s0513a20:1348_7": "saṅgāmaṁ kātuṁ vaṭṭatī”ti taṁ avhayanto paṭhamaṁ gāthamāha –",
  "atk-s0513a20:1349": "153.",
  "atk-s0513a20:1350": "“Sūro sūrena saṅgamma, vikkantena pahārinā;",
  "atk-s0513a20:1351": "Ehi nāga nivattassu, kiṁ nu bhīto palāyasi;",
  "atk-s0513a20:1352": "Passantu aṅgamagadhā, mama tuyhañca vikkama”nti.",
  "atk-s0513a20:1353_0": "Tassattho – tvaṁ sūro mayā sūrena saddhiṁ samāgantvā vīriyavikkamena vikkantena pahāradānasamatthatāya",
  "atk-s0513a20:1353_1": "pahārinā kiṁkāraṇā asaṅgāmetvāva gacchasi, nanu nāma ekasampahāropi dātabbo siyā,",
  "atk-s0513a20:1353_2": "tasmā ehi nāga nivattassu, ettakeneva maraṇabhayatajjito hutvā kiṁ nu bhīto palāyasi,",
  "atk-s0513a20:1353_3": "ime imaṁ sīmaṁ antaraṁ katvā vasantā passantu, aṅgamagadhā mama tuyhañca vikkamaṁ",
  "atk-s0513a20:1353_4": "ubhinnampi amhākaṁ parakkamaṁ passantūti.",
  "atk-s0513a20:1354": "So hatthī kaṇṇaṁ datvā tassa vacanaṁ sutvā nivattitvā tassa santikaṁ gantvā taṁ apasādento dutiyaṁ gāthamāha –",
  "atk-s0513a20:1355": "154.",
  "atk-s0513a20:1356": "“Na taṁ pādā vadhissāmi, na dantehi na soṇḍiyā;",
  "atk-s0513a20:1357": "Mīḷhena taṁ vadhissāmi, pūti haññatu pūtinā”ti.",
  "atk-s0513a20:1358": "Tassattho – na taṁ pādādīhi vadhissāmi, tuyhaṁ pana anucchavikena mīḷhena taṁ vadhissāmīti.",
  "atk-s0513a20:1359_0": "Evañca pana vatvā “pūtigūthapāṇako pūtināva haññatū”ti tassa matthake mahantaṁ laṇḍaṁ",
  "atk-s0513a20:1359_1": "pātetvā udakaṁ vissajjetvā tattheva taṁ jīvitakkhayaṁ pāpetvā koñcanādaṁ nadanto araññameva pāvisi.",
  "atk-s0513a20:1360_0": "Satthā imaṁ dhammadesanaṁ āharitvā jātakaṁ samodhānesi – “tadā gūthapāṇako koṇḍo",
  "atk-s0513a20:1360_1": "ahosi, vāraṇo so bhikkhu, taṁ kāraṇaṁ paccakkhato disvā tasmiṁ vanasaṇḍe nivutthadevatā",
  "atk-s0513a20:1360_2": "pana ahameva ahosi”nti.",
  "atk-s0513a20:1361": "Gūthapāṇajātakavaṇṇanā sattamā.",
  "atk-s0513a20:1363": "[228] 8. Kāmanītajātakavaṇṇanā",
  "atk-s0513a20:1364_0": "Tayogirinti idaṁ satthā jetavane viharanto kāmanītabrāhmaṇaṁ nāma ārabbha kathesi.",
  "atk-s0513a20:1364_1": "Vatthu paccuppannañca atītañca dvādasakanipāte kāmajātake āvibhavissati. Tesu pana",
  "atk-s0513a20:1364_2": "dvīsu rājaputtesu jeṭṭhako āgantvā bārāṇasiyaṁ rājā ahosi, kaniṭṭho uparājā. Tesu",
  "atk-s0513a20:1364_3": "rājā vatthukāmakilesakāmesu atitto dhanalolo ahosi. Tadā bodhisatto sakko devarājā",
  "atk-s0513a20:1364_4": "hutvā jambudīpaṁ olokento tassa rañño dvīsupi kāmesu atittabhāvaṁ ñatvā “imaṁ rājānaṁ",
  "atk-s0513a20:1364_5": "niggaṇhitvā lajjāpessāmī”ti brāhmaṇamāṇavavaṇṇena āgantvā rājānaṁ passi, raññā ca",
  "atk-s0513a20:1364_6": "“kenatthena āgatosi māṇavā”ti vutte “ahaṁ, mahārāja, tīṇi nagarāni passāmi khemāni",
  "atk-s0513a20:1364_7": "subhikkhāni pahūtahatthiassarathapattīni hiraññasuvaṇṇālaṅkārabharitāni, sakkā ca",
  "atk-s0513a20:1364_8": "pana tāni appakeneva balena gaṇhituṁ, ahaṁ te tāni gahetvā dātuṁ āgato”ti āha. “Kadā",
  "atk-s0513a20:1364_9": "gacchāma, māṇavā”ti vutte “sve mahārājā”ti. “Tena hi gaccha, pātova āgaccheyyāsī”ti.",
  "atk-s0513a20:1364_10": "“Sādhu, mahārāja, vegena balaṁ sajjehī”ti vatvā sakko sakaṭṭhānameva gato.",
  "atk-s0513a20:1365_0": "Rājā punadivase bheriṁ carāpetvā balasajjaṁ kāretvā amacce pakkosāpetvā hiyyo eko",
  "atk-s0513a20:1365_1": "brāhmaṇamāṇavo “uttarapañcāle indapatte kekaketi imesu tīsu nagaresu rajjaṁ gahetvā",
  "atk-s0513a20:1365_2": "dassāmī”ti āha, taṁ māṇavaṁ ādāya tīsu nagaresu rajjaṁ gaṇhissāma, vegena naṁ pakkosathāti.",
  "atk-s0513a20:1365_3": "“Katthassa, deva, nivāso dāpito”ti? “Na me tassa nivāsagehaṁ dāpita”nti. “Nivāsaparibbayo",
  "atk-s0513a20:1365_4": "pana dinno”ti? “Sopi na dinno”ti. Atha “kahaṁ naṁ passissāmā”ti? “Nagaravīthīsu olokethā”ti.",
  "atk-s0513a20:1365_5": "Te olokentā adisvā “na passāma, mahārājā”ti āhaṁsu. Rañño māṇavaṁ apassantassa “evaṁ",
  "atk-s0513a20:1365_6": "mahantā nāma issariyā parihīnomhī”ti mahāsoko udapādi, hadayavatthu uṇhaṁ ahosi,",
  "atk-s0513a20:1365_7": "vatthulohitaṁ kuppi, lohitapakkhandikā udapādi, vejjā tikicchituṁ nāsakkhiṁsu.",
  "atk-s0513a20:1366_0": "Tato tīhacatūhaccayena sakko āvajjamāno tassa taṁ ābādhaṁ ñatvā “tikicchissāmi na”nti",
  "atk-s0513a20:1366_1": "brāhmaṇavaṇṇena āgantvā dvāre ṭhatvā “vejjabrāhmaṇo tumhākaṁ tikicchanatthāya āgato”ti",
  "atk-s0513a20:1366_2": "ārocāpesi. Rājā taṁ sutvā “mahantamahantā rājavejjā maṁ tikicchituṁ nāsakkhiṁsu,",
  "atk-s0513a20:1366_3": "paribbayamassa dāpetvā uyyojethā”ti āha. Sakko taṁ sutvā “mayhaṁ neva nivāsaparibbayena",
  "atk-s0513a20:1366_4": "attho, vejjalābhampi na gaṇhissāmi, tikicchissāmi naṁ, puna rājā maṁ passatū”ti āha.",
  "atk-s0513a20:1366_5": "Rājā taṁ sutvā “tena hi āgacchatū”ti āha. Sakko pavisitvā jayāpetvā ekamantaṁ aṭṭhāsi,",
  "atk-s0513a20:1366_6": "rājā “tvaṁ maṁ tikicchasī”ti āha. “Āma, devā”ti. “Tena hi tikicchassū”ti. “Sādhu,",
  "atk-s0513a20:1366_7": "mahārāja, byādhino me lakkhaṇaṁ kathetha, kena kāraṇena uppanno, kiṁ khāditaṁ vā",
  "atk-s0513a20:1366_8": "pītaṁ vā nissāya, udāhu diṭṭhaṁ vā sutaṁ vā”ti? “Tāta, mayhaṁ byādhi sutaṁ nissāya",
  "atk-s0513a20:1366_9": "uppanno”ti. “Kiṁ te suta”nti. “Tāta eko māṇavo āgantvā mayhaṁ ‘tīsu nagaresu rajjaṁ",
  "atk-s0513a20:1366_10": "gaṇhitvā dassāmī’ti āha, ahaṁ tassa nivāsaṭṭhānaṁ vā nivāsaparibbayaṁ vā na dāpesiṁ,",
  "atk-s0513a20:1366_11": "so mayhaṁ kujjhitvā aññassa rañño santikaṁ gato bhavissati. Atha me ‘evaṁ mahantā",
  "atk-s0513a20:1366_12": "nāma issariyā parihīnomhī’ti cintentassa ayaṁ byādhi uppanno. Sace sakkosi tvaṁ me",
  "atk-s0513a20:1366_13": "kāmacittaṁ nissāya uppannaṁ byādhiṁ tikicchituṁ, tikicchāhī”ti etamatthaṁ pakāsento",
  "atk-s0513a20:1366_14": "paṭhamaṁ gāthamāha –",
  "atk-s0513a20:1367": "155.",
  "atk-s0513a20:1368": "“Tayo giriṁ antaraṁ kāmayāmi, pañcālā kuruyo kekake ca;",
  "atk-s0513a20:1369": "Tatuttariṁ brāhmaṇa kāmayāmi, tikiccha maṁ brāhmaṇa kāmanīta”nti.",
  "atk-s0513a20:1370_0": "Tattha tayo girinti tayo girī, ayameva vā pāṭho. Yathā “sudassanassa girino, dvārañhetaṁ",
  "atk-s0513a20:1370_1": "pakāsatī”ti ettha sudassanaṁ devanagaraṁ yujjhitvā duggaṇhatāya duccalanatāya “sudassanagirī”ti",
  "atk-s0513a20:1370_2": "vuttaṁ, evamidhāpi tīṇi nagarāni “tayo giri”nti adhippetāni. Tasmā ayamettha attho",
  "atk-s0513a20:1370_3": "– tīṇi ca nagarāni tesañca antaraṁ tividhampi raṭṭhaṁ kāmayāmi. “Pañcālā kuruyo kekake",
  "atk-s0513a20:1370_4": "cā”ti imāni tesaṁ raṭṭhānaṁ nāmāni. Tesu pañcālāti uttarapañcālā, tattha kapilaṁ",
  "atk-s0513a20:1370_5": "nāma nagaraṁ. Kuruyoti kururaṭṭhaṁ, tattha indapattaṁ nāma nagaraṁ. Kekake cāti paccatte",
  "atk-s0513a20:1370_6": "upayogavacanaṁ, tena kekakaraṭṭhaṁ dasseti. Tattha kekakarājadhānīyeva nagaraṁ. Tatuttarinti",
  "atk-s0513a20:1370_7": "taṁ ahaṁ ito paṭiladdhā bārāṇasirajjā tatuttariṁ tividhaṁ rajjaṁ kāmayāmi. Tikiccha",
  "atk-s0513a20:1370_8": "maṁ, brāhmaṇa, kāmanītanti imehi vatthukāmehi ca kilesakāmehi ca nītaṁ hataṁ pahataṁ",
  "atk-s0513a20:1370_9": "sace sakkosi, tikiccha maṁ brāhmaṇāti.",
  "atk-s0513a20:1371": "Atha naṁ sakko “mahārāja, tvaṁ mūlosadhādīhi atekiccho. Ñāṇosadheneva tikicchitabbo”ti vatvā dutiyaṁ gāthamāha –",
  "atk-s0513a20:1372": "156.",
  "atk-s0513a20:1373": "“Kaṇhāhidaṭṭhassa karonti heke, amanussapaviṭṭhassa karonti paṇḍitā;",
  "atk-s0513a20:1374": "Na kāmanītassa karoti koci, okkantasukkassa hi kā tikicchā”ti.",
  "atk-s0513a20:1375_0": "Tattha kaṇhāhidaṭṭhassa karonti heketi ekacce hi tikicchakā ghoravisena kāḷasappena",
  "atk-s0513a20:1375_1": "daṭṭhassa mantehi ceva osadhehi ca tikicchaṁ karonti. Amanussapaviṭṭhassa karonti",
  "atk-s0513a20:1375_2": "paṇḍitāti apare paṇḍitā bhūtavejjā bhūtayakkhādīhi amanussehi paviṭṭhassa abhibhūtassa",
  "atk-s0513a20:1375_3": "gahitassa balikammaparittakaraṇaosadhaparibhāvitādīhi tikicchaṁ karonti. Na kāmanītassa",
  "atk-s0513a20:1375_4": "karoti kocīti kāmehi pana nītassa kāmavasikassa puggalassa aññatra paṇḍitehi añño",
  "atk-s0513a20:1375_5": "koci tikicchaṁ na karoti, karontopi kātuṁ samattho nāma natthi. Kiṁkāraṇā? Okkantasukkassa",
  "atk-s0513a20:1375_6": "hi kā tikicchāti, okkantasukkassa avakkantassa kusaladhammamariyādaṁ atikkantassa",
  "atk-s0513a20:1375_7": "akusaladhamme patiṭṭhitassa puggalassa mantosadhādīhi kā nāma tikicchā, na sakkā",
  "atk-s0513a20:1375_8": "osadhehi tikicchitunti.",
  "atk-s0513a20:1376_0": "Itissa mahāsatto imaṁ kāraṇaṁ dassetvā uttari evamāha – “mahārāja, sace tvaṁ tāni",
  "atk-s0513a20:1376_1": "tīṇi rajjāni lacchasi, api nu kho imesu catūsu nagaresu rajjaṁ karonto ekappahāreneva",
  "atk-s0513a20:1376_2": "cattāri sāṭakayugāni paridaheyyāsi, catūsu vā suvaṇṇapātīsu bhuñjeyyāsi, catūsu vā",
  "atk-s0513a20:1376_3": "sayanesu sayeyyāsi, mahārāja, taṇhāvasikena nāma bhavituṁ na vaṭṭati, taṇhā hi nāmesā",
  "atk-s0513a20:1376_4": "vipattimūlā. Sā vaḍḍhamānā yo taṁ vaḍḍheti, taṁ puggalaṁ aṭṭhasu mahānirayesu soḷasasu",
  "atk-s0513a20:1376_5": "ussadanirayesu nānappakārabhedesu ca avasesesu apāyesu khipatī”ti. Evaṁ rājānaṁ nirayādibhayena",
  "atk-s0513a20:1376_6": "tajjetvā mahāsatto dhammaṁ desesi. Rājāpissa dhammaṁ sutvā vigatasoko hutvā tāvadeva",
  "atk-s0513a20:1376_7": "nibyādhitaṁ pāpuṇi. Sakkopissa ovādaṁ datvā sīlesu patiṭṭhāpetvā devalokameva gato.",
  "atk-s0513a20:1376_8": "Sopi tato paṭṭhāya dānādīni puññāni katvā yathākammaṁ gato.",
  "atk-s0513a20:1377": "Satthā imaṁ dhammadesanaṁ āharitvā saccāni pakāsetvā jātakaṁ samodhānesi – “tadā rājā kāmanītabrāhmaṇo ahosi, sakko pana ahameva ahosi”nti.",
  "atk-s0513a20:1378": "Kāmanītajātakavaṇṇanā aṭṭhamā.",
  "atk-s0513a20:1380": "[229] 9. Palāyitajātakavaṇṇanā",
  "atk-s0513a20:1381_0": "Gajaggameghehīti idaṁ satthā jetavane viharanto palāyitaparibbājakaṁ ārabbha kathesi.",
  "atk-s0513a20:1381_1": "So kira vādatthāya sakalajambudīpaṁ vicaritvā kañci paṭivādiṁ alabhitvā anupubbena",
  "atk-s0513a20:1381_2": "sāvatthiṁ gantvā “atthi nu kho koci mayā saddhiṁ vādaṁ kātuṁ samattho”ti manusse",
  "atk-s0513a20:1381_3": "pucchi. Manussā “tādisānaṁ sahassenapi saddhiṁ vādaṁ kātuṁ samattho sabbaññū dvipadānaṁ",
  "atk-s0513a20:1381_4": "aggo mahāgotamo dhammissaro parappavādamaddano, sakalepi jambudīpe uppanno parappavādo",
  "atk-s0513a20:1381_5": "taṁ bhagavantaṁ atikkamituṁ samattho nāma natthi. Velantaṁ patvā samuddaūmiyo viya",
  "atk-s0513a20:1381_6": "hi sabbavādā tassa pādamūlaṁ patvā cuṇṇavicuṇṇā hontī”ti buddhaguṇe kathesuṁ. Paribbājako",
  "atk-s0513a20:1381_7": "“kahaṁ pana so etarahī”ti pucchitvā “jetavane”ti sutvā “idānissa vādaṁ āropessāmī”ti",
  "atk-s0513a20:1381_8": "mahājanaparivuto jetavanaṁ gacchanto jetena rājakumārena navakoṭidhanaṁ vissajjetvā",
  "atk-s0513a20:1381_9": "kāritaṁ jetavanadvārakoṭṭhakaṁ disvā “ayaṁ samaṇassa gotamassa vasanapāsādo”ti pucchitvā",
  "atk-s0513a20:1381_10": "“dvārakoṭṭhako aya”nti sutvā “dvārakoṭṭhako tāva evarūpo, vasanagehaṁ kīdisaṁ bhavissatī”ti",
  "atk-s0513a20:1381_11": "vatvā “gandhakuṭi nāma appameyyā”ti vutte “evarūpena samaṇena saddhiṁ ko vādaṁ karissatī”ti",
  "atk-s0513a20:1381_12": "tatova palāyi. Manussā unnādino hutvā jetavanaṁ pavisitvā satthārā “kiṁ akāle āgatatthā”ti",
  "atk-s0513a20:1381_13": "vuttā taṁ pavattiṁ kathayiṁsu. Satthā “na kho upāsakā idāneva, pubbepesa mama vasanaṭṭhānassa",
  "atk-s0513a20:1381_14": "dvārakoṭṭhakaṁ disvā palāyatevā”ti vatvā tehi yācito atītaṁ āhari.",
  "atk-s0513a20:1382_0": "Atīte gandhāraraṭṭhe takkasilāyaṁ bodhisatto rajjaṁ kāresi, bārāṇasiyaṁ brahmadatto.",
  "atk-s0513a20:1382_1": "So “takkasilaṁ gaṇhissāmī”ti mahantena balakāyena gantvā nagarato avidūre ṭhatvā",
  "atk-s0513a20:1382_2": "“iminā niyāmena hatthī pesetha, iminā asse, iminā rathe, iminā pattī, evaṁ dhāvitvā",
  "atk-s0513a20:1382_3": "āvudhehi paharatha, evaṁ ghanavassavalāhakā viya saravassaṁ vassathā”ti tenaṁ vicārento",
  "atk-s0513a20:1382_4": "imaṁ gāthādvayamāha –",
  "atk-s0513a20:1383": "157.",
  "atk-s0513a20:1384": "“Gajaggameghehi hayaggamālibhi, rathūmijātehi sarābhivassebhi;",
  "atk-s0513a20:1385": "Tharuggahāvaṭṭadaḷhappahāribhi, parivāritā takkasilā samantato.",
  "atk-s0513a20:1386": "158.",
  "atk-s0513a20:1387": "“Abhidhāvatha cūpadhāvatha ca, vividhā vināditā vadantibhi;",
  "atk-s0513a20:1388": "Vattatajja tumulo ghoso yathā, vijjulatā jaladharassa gajjato”ti.",
  "atk-s0513a20:1389_0": "Tattha gajaggameghehīti aggagajameghehi, koñcanādaṁ gajjantehi mattavaravāraṇavalāhakehīti",
  "atk-s0513a20:1389_1": "attho. Hayaggamālibhīti aggahayamālīhi, varasindhavavalāhakakulehi assānīkehīti attho.",
  "atk-s0513a20:1389_2": "Rathūmijātehīti sañjātaūmivegehi sāgarasalilehi viya sañjātarathūmīhi, rathānīkehīti",
  "atk-s0513a20:1389_3": "attho. Sarābhivassebhīti tehiyeva rathānīkehi ghanavassamegho viya saravassaṁ vassantehi.",
  "atk-s0513a20:1389_4": "Tharuggahāvaṭṭadaḷhappahāribhīti tharuggahehi āvaṭṭadaḷhappahārīhi, ito cito ca āvattitvā",
  "atk-s0513a20:1389_5": "parivattitvā daḷhaṁ paharantehi gahitakhaggaratanatharudaṇḍehi pattiyodhehi cāti",
  "atk-s0513a20:1389_6": "attho. Parivāritā takkasilā samantatoti yathā ayaṁ takkasilā parivāritā hoti, sīghaṁ",
  "atk-s0513a20:1389_7": "tathā karothāti attho.",
  "atk-s0513a20:1390_0": "Abhidhāvathacūpadhāvatha cāti vegena dhāvatha ceva upadhāvatha ca. Vividhā vināditā",
  "atk-s0513a20:1390_1": "vadantibhīti varavāraṇehi saddhiṁ vividhā vinaditā bhavatha, selitagajjitavāditehi",
  "atk-s0513a20:1390_2": "nānāviravā hothāti attho. Vattatajja tumulo ghosoti vattatu ajja tumulo mahanto asanisaddasadiso",
  "atk-s0513a20:1390_3": "ghoso. Yathā vijjulatā jaladharassa gajjatoti yathā gajjantassa jaladharassa mukhato",
  "atk-s0513a20:1390_4": "niggatā vijjulatā caranti, evaṁ vicarantā nagaraṁ parivāretvā rajjaṁ gaṇhathāti vadati.",
  "atk-s0513a20:1391_0": "Iti so rājā gajjitvā senaṁ vicāretvā nagaradvārasamīpaṁ gantvā dvārakoṭṭhakaṁ disvā",
  "atk-s0513a20:1391_1": "“idaṁ rañño vasanageha”nti pucchitvā “ayaṁ nagaradvārakoṭṭhako”ti vutte “nagaradvārakoṭṭhako",
  "atk-s0513a20:1391_2": "tāva evarūpo, rañño nivesanaṁ kīdisaṁ bhavissatī”ti vatvā “vejayantapāsādasadisa”nti",
  "atk-s0513a20:1391_3": "sutvā “evaṁ yasasampannena raññā saddhiṁ yujjhituṁ na sakkhissāmā”ti dvārakoṭṭhakaṁ",
  "atk-s0513a20:1391_4": "disvāva nivattitvā palāyitvā bārāṇasimeva agamāsi.",
  "atk-s0513a20:1392": "Satthā imaṁ dhammadesanaṁ āharitvā jātakaṁ samodhānesi – “tadā bārāṇasirājā palāyitaparibbājako ahosi, takkasilarājā pana ahameva ahosi”nti.",
  "atk-s0513a20:1393": "Palāyitajātakavaṇṇanā navamā.",
  "atk-s0513a20:1395": "[230] 10. Dutiyapalāyitajātakavaṇṇanā",
  "atk-s0513a20:1396_0": "Dhajamaparimitanti idaṁ satthā jetavane viharanto ekaṁ palāyitaparibbājakameva ārabbha",
  "atk-s0513a20:1396_1": "kathesi. Imasmiṁ pana vatthusmiṁ so paribbājako jetavanaṁ pāvisi. Tasmiṁ khaṇe satthā",
  "atk-s0513a20:1396_2": "mahājanaparivuto alaṅkatadhammāsane nisinno manosilātale sīhanādaṁ nadanto sīhapotako",
  "atk-s0513a20:1396_3": "viya dhammaṁ deseti. Paribbājako dasabalassa brahmasarīrapaṭibhāgaṁ rūpaṁ puṇṇacandasassirikaṁ",
  "atk-s0513a20:1396_4": "mukhaṁ suvaṇṇapaṭṭasadisaṁ nalāṭañca disvā “ko evarūpaṁ purisuttamaṁ jinituṁ sakkhissatī”ti",
  "atk-s0513a20:1396_5": "nivattitvā parisantaraṁ pavisitvā palāyi. Mahājano taṁ anubandhitvā nivattitvā satthussa",
  "atk-s0513a20:1396_6": "taṁ pavattiṁ ārocesi. Satthā “na so paribbājako idāneva, pubbepi mama suvaṇṇavaṇṇaṁ",
  "atk-s0513a20:1396_7": "mukhaṁ disvā palātoyevā”ti vatvā atītaṁ āhari.",
  "atk-s0513a20:1397_0": "Atīte bodhisatto bārāṇasiyaṁ rajjaṁ kāresi, takkasilāyaṁ eko gandhārarājā. So “bārāṇasiṁ",
  "atk-s0513a20:1397_1": "gahessāmī”ti caturaṅginiyā senāya āgantvā nagaraṁ parivāretvā nagaradvāre ṭhito attano",
  "atk-s0513a20:1397_2": "balavāhanaṁ oloketvā “ko ettakaṁ balavāhanaṁ jinituṁ sakkhissatī”ti attano senaṁ",
  "atk-s0513a20:1397_3": "saṁvaṇṇetvā paṭhamaṁ gāthamāha –",
  "atk-s0513a20:1398": "159.",
  "atk-s0513a20:1399": "“Dhajamaparimitaṁ anantapāraṁ, duppasahaṁ dhaṅkehi sāgaraṁva;",
  "atk-s0513a20:1400": "Girimiva anilena duppasayho, duppasaho ahamajja tādisenā”ti.",
  "atk-s0513a20:1401_0": "Tattha dhajamaparimitanti idaṁ tāva me rathesu morachade ṭhapetvā ussāpitadhajameva",
  "atk-s0513a20:1401_1": "aparimitaṁ bahuṁ anekasatasaṅkhyaṁ. Anantapāranti balavāhanampi me “ettakā hatthī",
  "atk-s0513a20:1401_2": "ettakā assā ettakā rathā ettakā pattī”ti gaṇanaparicchedarahitaṁ anantapāraṁ. Duppasahanti",
  "atk-s0513a20:1401_3": "na sakkā paṭisattūhi sahituṁ abhibhavituṁ. Yathā kiṁ? Dhaṅkehi sāgaraṁva, yathā sāgaro",
  "atk-s0513a20:1401_4": "bahūhi kākehi vegavikkhambhanavasena vā atikkamanavasena vā duppasaho, evaṁ duppasahaṁ.",
  "atk-s0513a20:1401_5": "Girimiva anilena duppasayhoti apica me ayaṁ balakāyo yathā pabbato vātena akampanīyato",
  "atk-s0513a20:1401_6": "duppasaho, tathā aññena balakāyena duppasaho. Duppasaho ahamajja tādisenāti svāhaṁ",
  "atk-s0513a20:1401_7": "iminā balena samannāgato ajja tādisena duppasahoti aṭṭālake ṭhitaṁ bodhisattaṁ sandhāya vadati.",
  "atk-s0513a20:1402": "Athassa so puṇṇacandasassirikaṁ attano mukhaṁ dassetvā “bāla, mā vippalapasi, idāni te balavāhanaṁ mattavāraṇo viya naḷavanaṁ viddhaṁsessāmī”ti santajjetvā dutiyaṁ gāthamāha –",
  "atk-s0513a20:1403": "160.",
  "atk-s0513a20:1404": "“Mā bāliyaṁ vilapi na hissa tādisaṁ, viḍayhase na hi labhase nisedhakaṁ;",
  "atk-s0513a20:1405": "Āsajjasi gajamiva ekacārinaṁ, yo taṁ padā naḷamiva pothayissatī”ti.",
  "atk-s0513a20:1406_0": "Tattha mā bāliyaṁ vilapīti mā attano bālabhāvaṁ vippalapasi. Na hissa tādisanti na",
  "atk-s0513a20:1406_1": "hi assa tādiso, ayameva vā pāṭho. Tādiso “anantapāraṁ me balavāhana”nti evarūpaṁ",
  "atk-s0513a20:1406_2": "takkento rajjañca gahetuṁ samattho nāma na hi assa, na hotīti attho. Viḍayhaseti",
  "atk-s0513a20:1406_3": "tvaṁ bāla, kevalaṁ rāgadosamohamānapariḷāhena viḍayhasiyeva. Na hi labhase nisedhakanti",
  "atk-s0513a20:1406_4": "mādisaṁ pana pasayha abhibhavitvā nisedhakaṁ na tāva labhasi, ajja taṁ āgatamaggeneva",
  "atk-s0513a20:1406_5": "palāpessāmi. Āsajjasīti upagacchasi. Gajamiva ekacārinanti ekacārinaṁ mattavaravāraṇaṁ",
  "atk-s0513a20:1406_6": "viya. Yo taṁ padā naḷamiva pothayissatīti yo taṁ yathā nāma mattavaravāraṇo pādā",
  "atk-s0513a20:1406_7": "naḷaṁ potheti saṁcuṇṇeti, evaṁ pothayissati, taṁ tvaṁ āsajjasīti attānaṁ sandhāyāha.",
  "atk-s0513a20:1407": "Evaṁ tajjentassa panassa kathaṁ sutvā gandhārarājā ullokento kañcanapaṭṭasadisaṁ mahānalāṭaṁ disvā attano gahaṇabhīto nivattitvā palāyanto sakanagarameva agamāsi.",
  "atk-s0513a20:1408": "Satthā imaṁ dhammadesanaṁ āharitvā jātakaṁ samodhānesi – “tadā gandhārarājā palāyitaparibbājako ahosi, bārāṇasirājā pana ahameva ahosi”nti.",
  "atk-s0513a20:1409": "Dutiyapalāyitajātakavaṇṇanā dasamā.",
  "atk-s0513a20:1410": "Kāsāvavaggo aṭṭhamo.",
  "atk-s0513a20:1411": "Tassuddānaṁ –",
  "atk-s0513a20:1412": "Kāsāvaṁ cūḷanandiyaṁ, puṭabhattañca kumbhilaṁ;",
  "atk-s0513a20:1413": "Khantivaṇṇaṁ kosiyañca, gūthapāṇaṁ kāmanītaṁ;",
  "atk-s0513a20:1414": "Palāyitadvayampi ca.",
  "atk-s0513a20:1415": "9. Upāhanavaggo",
  "atk-s0513a20:1417": "[231] 1. Upāhanajātakavaṇṇanā",
  "atk-s0513a20:1418_0": "Yathāpikītāti idaṁ satthā jetavane viharanto devadattaṁ ārabbha kathesi. Dhammasabhāyañhi",
  "atk-s0513a20:1418_1": "bhikkhū kathaṁ samuṭṭhāpesuṁ – “āvuso, devadatto ācariyaṁ paccakkhāya tathāgatassa",
  "atk-s0513a20:1418_2": "paṭipakkho paṭisattu hutvā mahāvināsaṁ pāpuṇī”ti. Satthā āgantvā “kāya nuttha, bhikkhave,",
  "atk-s0513a20:1418_3": "etarahi kathāya sannisinnā”ti pucchitvā “imāya nāmā”ti vutte “na, bhikkhave, devadatto",
  "atk-s0513a20:1418_4": "idāneva ācariyaṁ paccakkhāya mama paṭipakkho hutvā mahāvināsaṁ patto, pubbepi pattoyevā”ti vatvā atītaṁ āhari.",
  "atk-s0513a20:1419_0": "Atīte bārāṇasiyaṁ brahmadatte rajjaṁ kārente bodhisatto hatthācariyakule nibbattitvā",
  "atk-s0513a20:1419_1": "vayappatto hatthisippe nipphattiṁ pāpuṇi. Atheko kāsigāmako māṇavako āgantvā tassa",
  "atk-s0513a20:1419_2": "santike sippaṁ uggaṇhi. Bodhisattā nāma sippaṁ vācentā ācariyamuṭṭhiṁ na karonti,",
  "atk-s0513a20:1419_3": "attano jānananiyāmena niravasesaṁ sikkhāpenti. Tasmā so māṇavo bodhisattassa jānanasippaṁ",
  "atk-s0513a20:1419_4": "niravasesamuggaṇhitvā bodhisattaṁ āha – “ācariya, ahaṁ rājānaṁ upaṭṭhahissāmī”ti.",
  "atk-s0513a20:1419_5": "Bodhisatto “sādhu, tātā”ti gantvā rañño ārocesi – “mahārāja, mama antevāsiko tumhe",
  "atk-s0513a20:1419_6": "upaṭṭhātuṁ icchatī”ti. “Sādhu, upaṭṭhātū”ti. “Tena hissa paribbayaṁ jānāthā”ti? “Tumhākaṁ",
  "atk-s0513a20:1419_7": "antevāsiko tumhehi samakaṁ na lacchati, tumhesu sataṁ labhantesu paṇṇāsaṁ lacchati,",
  "atk-s0513a20:1419_8": "dve labhantesu ekaṁ lacchatī”ti. So gehaṁ gantvā taṁ pavattiṁ antevāsikassa ārocesi.",
  "atk-s0513a20:1419_9": "Antevāsiko “ahaṁ, ācariya, tumhehi samaṁ sippaṁ jānāmi. Sace samakaññeva paribbayaṁ",
  "atk-s0513a20:1419_10": "labhissāmi, upaṭṭhahissāmi. No ce, na upaṭṭhahissāmī”ti āha. Bodhisatto taṁ pavattiṁ",
  "atk-s0513a20:1419_11": "rañño ārocesi. Rājā “sace so tumhehi samappakāro, tumhehi samakaññeva sippaṁ dassetuṁ",
  "atk-s0513a20:1419_12": "sakkonto samakaṁ labhissatī”ti āha. Bodhisatto taṁ pavattiṁ tassa ārocetvā tena “sādhu",
  "atk-s0513a20:1419_13": "dassessāmī”ti vutte rañño ārocesi. Rājā “tena hi sve sippaṁ dassethā”ti. “Sādhu,",
  "atk-s0513a20:1419_14": "dassessāma, nagare bheriṁ carāpethā”ti. Rājā “sve kira ācariyo ca antevāsiko ca ubho",
  "atk-s0513a20:1419_15": "hatthisippaṁ dassessanti, rājaṅgaṇe sannipatitvā daṭṭhukāmā passantū”ti bheriṁ carāpesi.",
  "atk-s0513a20:1420_0": "Ācariyo “na me antevāsiko upāyakosallaṁ jānātī”ti ekaṁ hatthiṁ gahetvā ekaratteneva",
  "atk-s0513a20:1420_1": "vilomaṁ sikkhāpesi. So taṁ “gacchā”ti vutte osakkituṁ, “osakkā”ti vutte gantuṁ, “tiṭṭhā”ti",
  "atk-s0513a20:1420_2": "vutte nipajjituṁ, “nipajjā”ti vutte ṭhātuṁ, “gaṇhā”ti vutte ṭhapetuṁ, “ṭhapehī”ti",
  "atk-s0513a20:1420_3": "vutte gaṇhituṁ sikkhāpetvā punadivase taṁ hatthiṁ abhiruhitvā rājaṅgaṇaṁ agamāsi.",
  "atk-s0513a20:1420_4": "Antevāsikopi ekaṁ manāpaṁ hatthiṁ abhiruhi. Mahājano sannipati. Ubhopi samakaṁ sippaṁ",
  "atk-s0513a20:1420_5": "dassesuṁ. Puna bodhisatto attano hatthiṁ vilomaṁ kāresi, so “gacchā”ti vutte osakki,",
  "atk-s0513a20:1420_6": "“osakkā”ti vutte purato dhāvi, “tiṭṭhā”ti vutte nipajji, “nipajjā”ti vutte aṭṭhāsi,",
  "atk-s0513a20:1420_7": "“gaṇhā”ti vutte nikkhipi, “nikkhipā”ti vutte gaṇhi. Mahājano “are duṭṭhaantevāsika,",
  "atk-s0513a20:1420_8": "tvaṁ ācariyena saddhiṁ sārambhaṁ karosi, attano pamāṇaṁ na jānāsi, ‘ācariyena samakaṁ",
  "atk-s0513a20:1420_9": "jānāmī’ti evaṁsaññī hosī”ti leḍḍudaṇḍādīhi paharitvā tattheva jīvitakkhayaṁ pāpesi.",
  "atk-s0513a20:1421_0": "Bodhisatto hatthimhā oruyha rājānaṁ upasaṅkamitvā “mahārāja, sippaṁ nāma attano sukhatthāya",
  "atk-s0513a20:1421_1": "gaṇhanti, ekaccassa pana gahitasippaṁ dukkaṭaupāhanā viya vināsameva āvahatī”ti vatvā",
  "atk-s0513a20:1421_2": "idaṁ gāthādvayamāha –",
  "atk-s0513a20:1422": "161.",
  "atk-s0513a20:1423": "“Yathāpi kītā purisassupāhanā, sukhassa atthāya dukhaṁ udabbahe;",
  "atk-s0513a20:1424": "Ghammābhitattā talasā papīḷitā, tasseva pāde purisassa khādare.",
  "atk-s0513a20:1425": "162.",
  "atk-s0513a20:1426": "“Evameva yo dukkulīno anariyo, tammāka vijjañca sutañca ādiya;",
  "atk-s0513a20:1427": "Tameva so tattha sutena khādati, anariyo vuccati pānadūpamo”ti.",
  "atk-s0513a20:1428_0": "Tattha udabbaheti udabbaheyya. Ghammābhitattā talasā papīḷitāti ghammena abhitattā",
  "atk-s0513a20:1428_1": "pādatalena ca pīḷitā. Tassevāti yena tā sukhatthāya kiṇitvā pādesu paṭimukkā dukkaṭūpāhanā,",
  "atk-s0513a20:1428_2": "tasseva. Khādareti vaṇaṁ karontā pāde khādanti.",
  "atk-s0513a20:1429_0": "Dukkulīnoti dujjātiko akulaputto. Anariyoti hirottappavajjito asappuriso. Tammāka",
  "atk-s0513a20:1429_1": "vijjañca sutañca ādiyāti ettha taṁ taṁ manatīti “tammo”ti vattabbe tammāko, taṁ taṁ",
  "atk-s0513a20:1429_2": "sippaṁ āsevati parivattetīti attho, ācariyassetaṁ nāmaṁ. Tasmā tammākā, gāthābandhasukhatthaṁ",
  "atk-s0513a20:1429_3": "panassa rassabhāvo kato. Vijjanti aṭṭhārasasu vijjāṭṭhānesu yaṁkiñci. Sutanti yaṁkiñci",
  "atk-s0513a20:1429_4": "sutapariyatti. Ādiyātiādiyitvā. Tameva so tattha sutena khādatīti tamevāti attānameva.",
  "atk-s0513a20:1429_5": "Soti yo dukkulīno anariyo ācariyamhā vijjañca sutañca ādiyati, so. Tattha sutena",
  "atk-s0513a20:1429_6": "khādatīti tassa santike sutena so attānameva khādatīti attho. Aṭṭhakathāyaṁ pana",
  "atk-s0513a20:1429_7": "“teneva so tattha sutena khādatī”tipi pāṭho. Tassāpi so tena tattha sutena attānameva",
  "atk-s0513a20:1429_8": "khādatīti ayameva attho. Anariyo vuccati pānadūpamoti iti anariyo dupāhanūpamo dukkaṭūpāhanūpamo",
  "atk-s0513a20:1429_9": "vuccati. Yathā hi dukkaṭūpāhanā purisaṁ khādanti, evamesa sutena khādanto attanāva",
  "atk-s0513a20:1429_10": "attānaṁ khādati. Atha vā pānāya dutoti pānadu, upāhanūpatāpitassa upāhanāya khāditapādassetaṁ",
  "atk-s0513a20:1429_11": "nāmaṁ. Tasmā yo so attānaṁ sutena khādati, so tena sutena khāditattā “anariyo”ti",
  "atk-s0513a20:1429_12": "vuccati pānadūpamo, upāhanūpatāpitapādasadisoti vuccatīti ayamettha attho. Rājā tuṭṭho",
  "atk-s0513a20:1429_13": "bodhisattassa mahantaṁ yasaṁ adāsi.",
  "atk-s0513a20:1430": "Satthā imaṁ dhammadesanaṁ āharitvā jātakaṁ samodhānesi – “tadā antevāsiko devadatto ahosi, ācariyo pana ahameva ahosi”nti.",
  "atk-s0513a20:1431": "Upāhanajātakavaṇṇanā paṭhamā.",
  "atk-s0513a20:1433": "[232] 2. Vīṇāthūṇajātakavaṇṇanā",
  "atk-s0513a20:1434_0": "Ekacintitoyamatthoti idaṁ satthā jetavane viharanto aññataraṁ kumārikaṁ ārabbha kathesi.",
  "atk-s0513a20:1434_1": "Sā kirekā sāvatthiyaṁ seṭṭhidhītā attano gehe usabharājassa sakkāraṁ kayiramānaṁ",
  "atk-s0513a20:1434_2": "disvā dhātiṁ pucchi – “amma, ko nāmesa evaṁ sakkāraṁ labhatī”ti. “Usabharājā nāma,",
  "atk-s0513a20:1434_3": "ammā”ti. Puna sā ekadivasaṁ pāsāde ṭhatvā antaravīthiṁ olokentī ekaṁ khujjaṁ disvā",
  "atk-s0513a20:1434_4": "cintesi – “gunnaṁ antare jeṭṭhakassa piṭṭhiyaṁ kakudhaṁ hoti, manussajeṭṭhakassapi",
  "atk-s0513a20:1434_5": "tena bhavitabbaṁ, ayaṁ manussesu purisūsabho bhavissati, etassa mayā pādaparicārikāya",
  "atk-s0513a20:1434_6": "bhavituṁ vaṭṭatī”ti. Sā dāsiṁ pesetvā “seṭṭhidhītā tayā saddhiṁ gantukāmā, asukaṭṭhānaṁ",
  "atk-s0513a20:1434_7": "kira gantvā tiṭṭhā”ti tassa ārocetvā sārabhaṇḍakaṁ ādāya aññātakavesena pāsādā otaritvā",
  "atk-s0513a20:1434_8": "tena saddhiṁ palāyi. Aparabhāge taṁ kammaṁ nagare ca bhikkhusaṅghe ca pākaṭaṁ jātaṁ.",
  "atk-s0513a20:1434_9": "Dhammasabhāyaṁ bhikkhū kathaṁ samuṭṭhāpesuṁ – “āvuso, asukā kira seṭṭhidhītā khujjena",
  "atk-s0513a20:1434_10": "saddhiṁ palātā”ti. Satthā āgantvā “kāya nuttha, bhikkhave, etarahi kathāya sannisinnā”ti",
  "atk-s0513a20:1434_11": "pucchitvā “imāya nāmā”ti vutte satthā “na, bhikkhave, idānevesā khujjaṁ kāmeti, pubbepi",
  "atk-s0513a20:1434_12": "kāmesiyevā”ti vatvā atītaṁ āhari.",
  "atk-s0513a20:1435_0": "Atīte bārāṇasiyaṁ brahmadatte rajjaṁ kārente bodhisatto ekasmiṁ nigamagāme seṭṭhikule",
  "atk-s0513a20:1435_1": "nibbattitvā vayappatto gharāvāsaṁ vasanto puttadhītāhi vaḍḍhamāno attano puttassa",
  "atk-s0513a20:1435_2": "bārāṇasīseṭṭhissa dhītaraṁ vāretvā divasaṁ ṭhapesi. Seṭṭhidhītā attano gehe usabhassa",
  "atk-s0513a20:1435_3": "sakkārasammānaṁ disvā “ko nāmeso”ti dhātiṁ pucchitvā “usabho”ti sutvā antaravīthiyā",
  "atk-s0513a20:1435_4": "gacchantaṁ ekaṁ khujjaṁ disvā “ayaṁ purisūsabho bhavissatī”ti sārabhaṇḍakaṁ gahetvā",
  "atk-s0513a20:1435_5": "tena saddhiṁ palāyi. Bodhisattopi kho “seṭṭhidhītaraṁ gehaṁ ānessāmī”ti mahantena",
  "atk-s0513a20:1435_6": "parivārena bārāṇasiṁ gacchanto tameva maggaṁ paṭipajji. Te ubhopi sabbarattiṁ maggaṁ",
  "atk-s0513a20:1435_7": "agamaṁsu. Atha khujjassa sabbarattiṁ sītāsihatassa aruṇodaye sarīre vāto kuppi, mahantā",
  "atk-s0513a20:1435_8": "vedanā vattanti. So maggā okkamma vedanāppatto hutvā vīṇādaṇḍako viya saṁkuṭito nipajji,",
  "atk-s0513a20:1435_9": "seṭṭhidhītāpissa pādamūle nisīdi. Bodhisatto seṭṭhidhītaraṁ khujjassa pādamūle nisinnaṁ",
  "atk-s0513a20:1435_10": "disvā sañjānitvā upasaṅkamitvā seṭṭhidhītāya saddhiṁ sallapanto paṭhamaṁ gāthamāha –",
  "atk-s0513a20:1436": "163.",
  "atk-s0513a20:1437": "“Ekacintitoyamattho, bālo apariṇāyako;",
  "atk-s0513a20:1438": "Na hi khujjena vāmena, bhoti saṅgantumarahasī”ti.",
  "atk-s0513a20:1439_0": "Tattha ekacintitoyamatthoti amma, yaṁ tvaṁ atthaṁ cintetvā iminā khujjena saddhiṁ",
  "atk-s0513a20:1439_1": "palātā, ayaṁ tayā ekikāya eva cintito bhavissati. Bālo apariṇāyakoti ayaṁ khujjo",
  "atk-s0513a20:1439_2": "bālo, duppaññabhāvena mahallakopi bālova, aññasmiṁ gahetvā gacchante asati gantuṁ",
  "atk-s0513a20:1439_3": "asamatthatāya apariṇāyako. Na hi khujjena vāmena, bhoti saṅgantumarahasīti iminā",
  "atk-s0513a20:1439_4": "hi khujjena vāmanattā vāmena bhoti tvaṁ mahākule jātā abhirūpā dassanīyā saṅgantuṁ",
  "atk-s0513a20:1439_5": "saha gantuṁ nārahasīti.",
  "atk-s0513a20:1440": "Athassa taṁ vacanaṁ sutvā seṭṭhidhītā dutiyaṁ gāthamāha –",
  "atk-s0513a20:1441": "164.",
  "atk-s0513a20:1442": "“Purisūsabhaṁ maññamānā, ahaṁ khujjamakāmayiṁ;",
  "atk-s0513a20:1443": "Soyaṁ saṁkuṭito seti, chinnatanti yathā thuṇā”ti.",
  "atk-s0513a20:1444_0": "Tassattho – ahaṁ, ayya, ekaṁ usabhaṁ disvā “gunnaṁ jeṭṭhakassa piṭṭhiyaṁ kakudhaṁ",
  "atk-s0513a20:1444_1": "hoti, imassapi taṁ atthi, imināpi purisūsabhena bhavitabba”nti evamahaṁ khujjaṁ purisūsabhaṁ",
  "atk-s0513a20:1444_2": "maññamānā akāmayiṁ. Soyaṁ yathā nāma chinnatanti sadoṇiko vīṇādaṇḍako, evaṁ saṁkuṭito setīti.",
  "atk-s0513a20:1445": "Bodhisatto tassā aññātakavesena nikkhantabhāvameva ñatvā taṁ nhāpetvā alaṅkaritvā rathaṁ āropetvā gehameva agamāsi.",
  "atk-s0513a20:1446": "Satthā imaṁ dhammadesanaṁ āharitvā jātakaṁ samodhānesi – “tadā ayameva seṭṭhidhītā ahosi, bārāṇasīseṭṭhi pana ahameva ahosi”nti.",
  "atk-s0513a20:1447": "Vīṇāthūṇajātakavaṇṇanā dutiyā.",
  "atk-s0513a20:1449": "[233] 3. Vikaṇṇakajātakavaṇṇanā",
  "atk-s0513a20:1450_0": "Kāmaṁyahiṁ icchasi tena gacchāti idaṁ satthā jetavane viharanto ekaṁ ukkaṇṭhitabhikkhuṁ",
  "atk-s0513a20:1450_1": "ārabbha kathesi. So hi dhammasabhaṁ ānīto “saccaṁ kira, tvaṁ bhikkhu, ukkaṇṭhito”ti",
  "atk-s0513a20:1450_2": "satthārā puṭṭho “sacca”nti vatvā “kasmā ukkaṇṭhitosī”ti vutte “kāmaguṇakāraṇā”ti",
  "atk-s0513a20:1450_3": "āha. Atha naṁ satthā “kāmaguṇā nāmete bhikkhu vikaṇṇakasallasadisā, sakiṁ hadaye",
  "atk-s0513a20:1450_4": "patiṭṭhaṁ labhamānā vikaṇṇakaṁ viya viddhaṁ suṁsumāraṁ maraṇameva pāpentī”ti vatvā atītaṁ āhari.",
  "atk-s0513a20:1451_0": "Atīte bodhisatto bārāṇasiyaṁ dhammena rajjaṁ kārento ekadivasaṁ uyyānaṁ gantvā pokkharaṇītīraṁ",
  "atk-s0513a20:1451_1": "sampāpuṇi. Naccagītāsu kusalā naccagītāni payojesuṁ, pokkharaṇiyaṁ macchakacchapā",
  "atk-s0513a20:1451_2": "gītasaddalolatāya sannipatitvā raññāva saddhiṁ gacchanti. Rājā tālakkhandhappamāṇaṁ",
  "atk-s0513a20:1451_3": "macchaghaṭaṁ disvā “kiṁ nu kho ime macchā mayā saddhiṁyeva carantī”ti amacce pucchi.",
  "atk-s0513a20:1451_4": "Amaccā “ete, deva, upaṭṭhahantī”ti āhaṁsu. Rājā “ete kira maṁ upaṭṭhahantī”ti tussitvā",
  "atk-s0513a20:1451_5": "tesaṁ niccabhattaṁ paṭṭhapesi. Devasikaṁ taṇḍulambaṇaṁ pācesi. Macchā bhattavelāya",
  "atk-s0513a20:1451_6": "ekacce āgacchanti, ekacce nāgacchanti, bhattaṁ nassati. Rañño tamatthaṁ ārocesuṁ.",
  "atk-s0513a20:1451_7": "Rājā “ito paṭṭhāya sattavelāya bheriṁ paharitvā bherisaññāya macchesu sannipatitesu",
  "atk-s0513a20:1451_8": "bhattaṁ dethā”ti āha. Tato paṭṭhāya bhattakammiko bheriṁ paharāpetvā sannipatitānaṁ",
  "atk-s0513a20:1451_9": "macchānaṁ bhattaṁ deti. Tepi bherisaññāya sannipatitvā bhuñjanti.",
  "atk-s0513a20:1452_0": "Tesu evaṁ sannipatitvā bhuñjantesu eko suṁsumāro āgantvā macche khādi. Bhattakammiko",
  "atk-s0513a20:1452_1": "rañño ārocesi. Rājā taṁ sutvā “suṁsumāraṁ macchānaṁ khādanakāle vikaṇṇakena vijjhitvā",
  "atk-s0513a20:1452_2": "gaṇhā”ti āha. So “sādhū”ti gantvā nāvāya ṭhatvā macche khādituṁ āgataṁ suṁsumāraṁ",
  "atk-s0513a20:1452_3": "vikaṇṇakena pahari, taṁ tassa antopiṭṭhiṁ pāvisi. So vedanāppatto hutvā taṁ gahetvāva",
  "atk-s0513a20:1452_4": "palāyi. Bhattakammiko tassa viddhabhāvaṁ ñatvā taṁ ālapanto paṭhamaṁ gāthamāha –",
  "atk-s0513a20:1453": "165.",
  "atk-s0513a20:1454": "“Kāmaṁ yahiṁ icchasi tena gaccha, viddhosi mammamhi vikaṇṇakena;",
  "atk-s0513a20:1455": "Hatosi bhattena suvāditena, lolo ca macche anubandhamāno”ti.",
  "atk-s0513a20:1456_0": "Tattha kāmanti ekaṁsena. Yahiṁ icchasi tena gacchāti yasmiṁ icchasi, tasmiṁ gaccha.",
  "atk-s0513a20:1456_1": "Mammamhīti mammaṭṭhāne. Vikaṇṇakenāti vikaṇṇakasallena. Hatosi bhattena suvāditena,",
  "atk-s0513a20:1456_2": "lolo ca macche anubandhamānoti tvaṁ bherivāditasaññāya bhatte dīyamāne lolo hutvā",
  "atk-s0513a20:1456_3": "khādanatthāya macche anubandhamāno tena savāditena bhattena hato, gataṭṭhānepi te",
  "atk-s0513a20:1456_4": "jīvitaṁ natthīti attho. So attano vasanaṭṭhānaṁ gantvā jīvitakkhayaṁ patto.",
  "atk-s0513a20:1457": "Satthā imaṁ kāraṇaṁ dassetvā abhisambuddho hutvā dutiyaṁ gāthamāha –",
  "atk-s0513a20:1458": "166.",
  "atk-s0513a20:1459": "“Evampi lokāmisaṁ opatanto, vihaññatī cittavasānuvattī;",
  "atk-s0513a20:1460": "So haññatī ñātisakhāna majjhe, macchānugo soriva suṁsumāro”ti.",
  "atk-s0513a20:1461_0": "Tattha lokāmisanti pañca kāmaguṇā. Te hi loko iṭṭhato kantato manāpato gaṇhāti, tasmā",
  "atk-s0513a20:1461_1": "“lokāmisa”nti vuccati. Opatantoti taṁ lokāmisaṁ anupatanto kilesavasena cittavasānuvattī",
  "atk-s0513a20:1461_2": "puggalo vihaññati kilamati, so haññatīti so evarūpo puggalo ñātīnañca sakhānañca",
  "atk-s0513a20:1461_3": "majjhe so vikaṇṇakena viddho macchānugo suṁsumāro viya pañca kāmaguṇe manāpāti gahetvā",
  "atk-s0513a20:1461_4": "haññati kilamati mahāvināsaṁ pāpuṇātiyevāti.",
  "atk-s0513a20:1462_0": "Evaṁ satthā imaṁ dhammadesanaṁ āharitvā saccāni pakāsetvā jātakaṁ samodhānesi, saccapariyosāne",
  "atk-s0513a20:1462_1": "ukkaṇṭhitabhikkhu sotāpattiphale patiṭṭhahi. “Tadā suṁsumāro devadatto, macchā buddhaparisā,",
  "atk-s0513a20:1462_2": "bārāṇasirājā pana ahameva ahosi”nti.",
  "atk-s0513a20:1463": "Vikaṇṇakajātakavaṇṇanā tatiyā.",
  "atk-s0513a20:1465": "[234] 4. Asitābhūjātakavaṇṇanā",
  "atk-s0513a20:1466_0": "Tvamevadānimakarāti idaṁ satthā jetavane viharanto aññataraṁ kumārikaṁ ārabbha kathesi.",
  "atk-s0513a20:1466_1": "Sāvatthiyaṁ kirekasmiṁ dvinnaṁ aggasāvakānaṁ upaṭṭhākakule ekā kumārikā abhirūpā",
  "atk-s0513a20:1466_2": "sobhaggappattā, sā vayappattā samānajātikaṁ kulaṁ agamāsi. Sāmiko taṁ kismiñci amaññamāno",
  "atk-s0513a20:1466_3": "aññattha cittavasena carati. Sā tassa taṁ attani anādarataṁ agaṇetvā dve aggasāvake",
  "atk-s0513a20:1466_4": "nimantetvā dānaṁ datvā dhammaṁ suṇantī sotāpattiphale patiṭṭhahi. Sā tato paṭṭhāya",
  "atk-s0513a20:1466_5": "maggaphalasukhena vītināmayamānā “sāmikopi maṁ na icchati, gharāvāsena me kammaṁ",
  "atk-s0513a20:1466_6": "natthi, pabbajissāmī”ti cintetvā mātāpitūnaṁ ācikkhitvā pabbajitvā arahattaṁ pāpuṇi.",
  "atk-s0513a20:1466_7": "Tassā sā kiriyā bhikkhūsu pākaṭā jātā. Athekadivasaṁ bhikkhū dhammasabhāyaṁ kathaṁ",
  "atk-s0513a20:1466_8": "samuṭṭhāpesuṁ – “āvuso, asukakulassa dhītā atthagavesikā sāmikassa anicchabhāvaṁ",
  "atk-s0513a20:1466_9": "ñatvā aggasāvakānaṁ dhammaṁ sutvā sotāpattiphale patiṭṭhāya puna mātāpitaro āpucchitvā",
  "atk-s0513a20:1466_10": "pabbajitvā arahattaṁ pattā, evaṁ atthagavesikā, āvuso sā kumārikā”ti. Satthā āgantvā",
  "atk-s0513a20:1466_11": "“kāya nuttha, bhikkhave, etarahi kathāya sannisinnā”ti pucchitvā “imāya nāmā”ti vutte",
  "atk-s0513a20:1466_12": "“na, bhikkhave, idānevesā kuladhītā atthagavesikā, pubbepi atthagavesikāyevā”ti vatvā atītaṁ āhari.",
  "atk-s0513a20:1467_0": "Atīte bārāṇasiyaṁ brahmadatte rajjaṁ kārente bodhisatto isipabbajjaṁ pabbajitvā abhiññā",
  "atk-s0513a20:1467_1": "ca samāpattiyo ca nibbattetvā himavantapadese vāsaṁ kappesi. Tadā bārāṇasirājā attano",
  "atk-s0513a20:1467_2": "puttassa brahmadattakumārassa parivārasampattiṁ disvā uppannāsaṅko puttaṁ raṭṭhā",
  "atk-s0513a20:1467_3": "pabbājesi. So asitābhuṁ nāma attano deviṁ ādāya himavantaṁ pavisitvā macchamaṁsaphalāphalāni",
  "atk-s0513a20:1467_4": "khādanto paṇṇasālāya nivāsaṁ kappesi. So ekaṁ kinnariṁ disvā paṭibaddhacitto “imaṁ",
  "atk-s0513a20:1467_5": "pajāpatiṁ karissāmī”ti asitābhuṁ agaṇetvā tassā anupadaṁ agamāsi. Sā taṁ kinnariṁ",
  "atk-s0513a20:1467_6": "anubandhamānaṁ disvā “ayaṁ maṁ agaṇetvā kinnariṁ anubandhati, kiṁ me iminā”ti virattacittā",
  "atk-s0513a20:1467_7": "hutvā bodhisattaṁ upasaṅkamitvā vanditvā attano kasiṇaparikammaṁ kathāpetvā kasiṇaṁ",
  "atk-s0513a20:1467_8": "olokentī abhiññā ca samāpattiyo ca nibbattetvā bodhisattaṁ vanditvā āgantvā attano",
  "atk-s0513a20:1467_9": "paṇṇasālāya dvāre aṭṭhāsi. Brahmadattopi kinnariṁ anubandhanto vicaritvā tassā gatamaggampi",
  "atk-s0513a20:1467_10": "adisvā chinnāso hutvā paṇṇasālābhimukhova āgato. Asitābhū taṁ āgacchantaṁ disvā vehāsaṁ",
  "atk-s0513a20:1467_11": "abbhuggantvā maṇivaṇṇe gaganatale ṭhitā “ayyaputta, taṁ nissāya mayā idaṁ jhānasukhaṁ",
  "atk-s0513a20:1467_12": "laddha”nti vatvā imaṁ gāthamāha –",
  "atk-s0513a20:1468": "167.",
  "atk-s0513a20:1469": "“Tvameva dānimakara, yaṁ kāmo byagamā tayi;",
  "atk-s0513a20:1470": "Soyaṁ appaṭisandhiko, kharachinnaṁva renuka”nti.",
  "atk-s0513a20:1471_0": "Tattha tvameva dānimakarāti, ayyaputta, maṁ pahāya kinnariṁ anubandhanto tvaññeva",
  "atk-s0513a20:1471_1": "idāni idaṁ akara. Yaṁ kāmo byagamā tayīti yaṁ mama tayi kāmo vigato vikkhambhanappahānena",
  "atk-s0513a20:1471_2": "pahīno, yassa pahīnattā ahaṁ imaṁ visesaṁ pattāti dīpeti. Soyaṁ appaṭisandhikoti",
  "atk-s0513a20:1471_3": "so pana kāmo idāni appaṭisandhiko jāto, na sakkā paṭisandhituṁ. Kharachinnaṁva renukanti",
  "atk-s0513a20:1471_4": "kharo vuccati kakaco, renukaṁ vuccati hatthidanto. Yathā kakacena chinno hatthidanto",
  "atk-s0513a20:1471_5": "appaṭisandhiko hoti, na puna purimanayena allīyati, evaṁ puna mayhaṁ tayā saddhiṁ",
  "atk-s0513a20:1471_6": "cittassa ghaṭanaṁ nāma natthīti vatvā tassa passantasseva uppatitvā aññattha agamāsi.",
  "atk-s0513a20:1472": "So tassā gatakāle paridevamāno dutiyaṁ gāthamāha –",
  "atk-s0513a20:1473": "168.",
  "atk-s0513a20:1474": "“Atricchaṁ atilobhena, atilobhamadena ca;",
  "atk-s0513a20:1475": "Evaṁ hāyati atthamhā, ahaṁva asitābhuyā”ti.",
  "atk-s0513a20:1476_0": "Tattha atricchaṁ atilobhenāti atricchā vuccati atra atra icchāsaṅkhātā apariyantataṇhā,",
  "atk-s0513a20:1476_1": "atilobho vuccati atikkamitvā pavattalobho. Atilobhamadena cāti purisamadaṁ uppādanato",
  "atk-s0513a20:1476_2": "atilobhamado nāma jāyati. Idaṁ vuttaṁ hoti – atricchāvasena atricchamāno puggalo",
  "atk-s0513a20:1476_3": "atilobhena ca atilobhamadena ca yathā ahaṁ asitābhuyā rājadhītāya parihīno, evaṁ atthā hāyatīti.",
  "atk-s0513a20:1477": "Iti so imāya gāthāya paridevitvā araññe ekakova vasitvā pitu accayena gantvā rajjaṁ gaṇhi.",
  "atk-s0513a20:1478": "Satthā imaṁ dhammadesanaṁ āharitvā jātakaṁ samodhānesi – “tadā rājaputto ca rājadhītā ca ime dve janā ahesuṁ, tāpaso pana ahameva ahosi”nti.",
  "atk-s0513a20:1479": "Asitābhūjātakavaṇṇanā catutthā.",
  "atk-s0513a20:1481": "[235] 5. Vacchanakhajātakavaṇṇanā",
  "atk-s0513a20:1482_0": "Sukhāgharā vacchanakhāti idaṁ satthā jetavane viharanto rojamallaṁ ārabbha kathesi.",
  "atk-s0513a20:1482_1": "So kirāyasmato ānandassa gihisahāyo. So ekadivasaṁ āgamanatthāya therassa sāsanaṁ",
  "atk-s0513a20:1482_2": "pāhesi, thero satthāraṁ āpucchitvā agamāsi. So theraṁ nānaggarasabhojanaṁ bhojetvā",
  "atk-s0513a20:1482_3": "ekamantaṁ nisinno therena saddhiṁ paṭisanthāraṁ katvā theraṁ gihibhogehi pañcahi",
  "atk-s0513a20:1482_4": "kāmaguṇehi nimantento “bhante ānanda, mama gehe pahūtaṁ saviññāṇakaaviññāṇakaratanaṁ,",
  "atk-s0513a20:1482_5": "idaṁ majjhe bhinditvā tuyhaṁ dammi, ehi ubho agāraṁ ajjhāvasāmā”ti. Thero tassa kāmaguṇesu",
  "atk-s0513a20:1482_6": "ādīnavaṁ kathetvā uṭṭhāyāsanā vihāraṁ gantvā “diṭṭho te, ānanda, rojo”ti satthārā",
  "atk-s0513a20:1482_7": "pucchito “āma, bhante”ti vatvā “kimassa kathesī”ti vutte “bhante, maṁ rojo gharāvāsena",
  "atk-s0513a20:1482_8": "nimantesi, athassāhaṁ gharāvāse ceva kāmaguṇesu ca ādīnavaṁ kathesi”nti. Satthā “na",
  "atk-s0513a20:1482_9": "kho, ānanda, rojo mallo idāneva pabbajite gharāvāsena nimantesi, pubbepi nimantesiyevā”ti",
  "atk-s0513a20:1482_10": "vatvā tena yācito atītaṁ āhari.",
  "atk-s0513a20:1483_0": "Atīte bārāṇasiyaṁ brahmadatte rajjaṁ kārente bodhisatto aññatarasmiṁ nigamagāme brāhmaṇakule",
  "atk-s0513a20:1483_1": "nibbattitvā vayappatto isipabbajjaṁ pabbajitvā himavantapadese ciraṁ vasitvā loṇambilasevanatthāya",
  "atk-s0513a20:1483_2": "bārāṇasiṁ patvā rājuyyāne vasitvā punadivase bārāṇasiṁ pāvisi. Athassa bārāṇasiseṭṭhi",
  "atk-s0513a20:1483_3": "ācāravihāre pasīditvā gehaṁ netvā bhojetvā uyyāne vasanatthāya paṭiññaṁ gahetvā taṁ",
  "atk-s0513a20:1483_4": "paṭijagganto uyyāne vasāpesi. Te aññamaññaṁ uppannasinehā ahesuṁ.",
  "atk-s0513a20:1484_0": "Athekadivasaṁ bārāṇasiseṭṭhi bodhisatte pemavissāsavasena evaṁ cintesi – “pabbajjā",
  "atk-s0513a20:1484_1": "nāma dukkhā, mama sahāyaṁ vacchanakhaparibbājakaṁ uppabbājetvā sabbaṁ vibhavaṁ majjhe",
  "atk-s0513a20:1484_2": "bhinditvā tassa datvā dvepi samaggavāsaṁ vasissāmā”ti. So ekadivasaṁ bhattakiccapariyosāne",
  "atk-s0513a20:1484_3": "tena saddhiṁ madhurapaṭisanthāraṁ katvā “bhante vacchanakha, pabbajjā nāma dukkhā,",
  "atk-s0513a20:1484_4": "sukho gharāvāso, ehi ubho samaggā kāme paribhuñjantā vasāmā”ti vatvā paṭhamaṁ gāthamāha –",
  "atk-s0513a20:1485": "169.",
  "atk-s0513a20:1486": "“Sukhā gharā vacchanakha, sahiraññā sabhojanā;",
  "atk-s0513a20:1487": "Yattha bhutvā pivitvā ca, sayeyyātha anussuko”ti.",
  "atk-s0513a20:1488_0": "Tattha sahiraññāti sattaratanasampannā. Sabhojanāti bahukhādanīyabhojanīyā. Yattha",
  "atk-s0513a20:1488_1": "bhutvā pivitvā cāti yesu sahiraññabhojanesu gharesu nānaggarasāni bhojanāni paribhuñjitvā",
  "atk-s0513a20:1488_2": "nānāpānāni ca pivitvā. Sayeyyātha anussukoti yesu alaṅkatasirisayanapiṭṭhe anussuko",
  "atk-s0513a20:1488_3": "hutvā sayeyyāsi, te gharā nāma ativiya sukhāti.",
  "atk-s0513a20:1489_0": "Athassa taṁ sutvā bodhisatto “mahāseṭṭhi, tvaṁ aññāṇatāya kāmagiddho hutvā gharāvāsassa",
  "atk-s0513a20:1489_1": "guṇaṁ, pabbajjāya ca aguṇaṁ kathesi, gharāvāsassa te aguṇaṁ kathessāmi, suṇāhi dānī”ti",
  "atk-s0513a20:1489_2": "vatvā dutiyaṁ gāthamāha –",
  "atk-s0513a20:1490": "170.",
  "atk-s0513a20:1491": "“Gharā nānīhamānassa, gharā nābhaṇato musā;",
  "atk-s0513a20:1492": "Gharā nādinnadaṇḍassa, paresaṁ anikubbato;",
  "atk-s0513a20:1493": "Evaṁ chiddaṁ durabhisambhavaṁ, ko gharaṁ paṭipajjatī”ti.",
  "atk-s0513a20:1494_0": "Tattha gharā nānīhamānassāti niccakālaṁ kasigorakkhādikaraṇena anīhamānassa avāyamantassa",
  "atk-s0513a20:1494_1": "gharā nāma natthi, gharāvāso na patiṭṭhātīti attho. Gharā nābhaṇato musāti khettavatthuhiraññasuvaṇṇādīnaṁ",
  "atk-s0513a20:1494_2": "atthāya amusābhaṇatopi gharā nāma natthi. Gharā nādinnadaṇḍassa, paresaṁ anikubbatoti",
  "atk-s0513a20:1494_3": "nādinnadaṇḍassāti aggahitadaṇḍassa, nikkhittadaṇḍassa paresaṁ anikubbato gharā nāma",
  "atk-s0513a20:1494_4": "natthi. Yo pana ādinnadaṇḍo hutvā paresaṁ dāsakammakarādīnaṁ tasmiṁ tasmiṁ aparādhe",
  "atk-s0513a20:1494_5": "aparādhānurūpaṁ vadhabandhanachedanatāḷanādivasena karoti, tasseva gharāvāso saṇṭhahatīti",
  "atk-s0513a20:1494_6": "attho. Evaṁ chiddaṁ durabhisambhavaṁ, ko gharaṁ paṭipajjatīti taṁ dāni evaṁ etesaṁ",
  "atk-s0513a20:1494_7": "īhanādīnaṁ akaraṇe sati tāya tāya parihāniyā chiddaṁ karaṇepi sati niccameva kātabbato",
  "atk-s0513a20:1494_8": "durabhisambhavaṁ durārādhanīyaṁ, niccaṁ karontassapi vā durabhisambhavameva duppūraṁ",
  "atk-s0513a20:1494_9": "gharāvāsaṁ “ahaṁ nipparitasso hutvā ajjhāvasissāmī”ti ko paṭipajjatīti.",
  "atk-s0513a20:1495": "Evaṁ mahāsatto gharāvāsassa dosaṁ kathetvā uyyānameva agamāsi.",
  "atk-s0513a20:1496": "Satthā imaṁ dhammadesanaṁ āharitvā jātakaṁ samodhānesi – “tadā bārāṇasiseṭṭhi rojo mallo ahosi, vacchanakhaparibbājako pana ahameva ahosi”nti.",
  "atk-s0513a20:1497": "Vacchanakhajātakavaṇṇanā pañcamā.",
  "atk-s0513a20:1499": "[236] 6. Bakajātakavaṇṇanā",
  "atk-s0513a20:1500_0": "Bhaddakovatayaṁ pakkhīti idaṁ satthā jetavane viharanto ekaṁ kuhakabhikkhuṁ ārabbha",
  "atk-s0513a20:1500_1": "kathesi. Tañhi satthā ānetvā dassitaṁ disvā “na, bhikkhave, idāneva, pubbepesa kuhakoyevā”ti vatvā atītaṁ āhari.",
  "atk-s0513a20:1501_0": "Atīte bārāṇasiyaṁ brahmadatte rajjaṁ kārente bodhisatto himavantapadese ekasmiṁ sare",
  "atk-s0513a20:1501_1": "maccho hutvā mahāparivāro vasi. Atheko bako “macche khādissāmī”ti sarassa āsannaṭṭhāne",
  "atk-s0513a20:1501_2": "sīsaṁ pātetvā pakkhe pasāretvā mandamando macche olokento aṭṭhāsi tesaṁ pamādaṁ āgamayamāno.",
  "atk-s0513a20:1501_3": "Tasmiṁ khaṇe bodhisatto macchagaṇaparivuto gocaraṁ gaṇhanto taṁ ṭhānaṁ pāpuṇi. Macchagaṇo",
  "atk-s0513a20:1501_4": "taṁ bakaṁ passitvā paṭhamaṁ gāthamāha –",
  "atk-s0513a20:1502": "171.",
  "atk-s0513a20:1503": "“Bhaddako vatayaṁ pakkhī, dijo kumudasannibho;",
  "atk-s0513a20:1504": "Vūpasantehi pakkhehi, mandamandova jhāyatī”ti.",
  "atk-s0513a20:1505": "Tattha mandamandova jhāyatīti abalabalo viya hutvā kiñci ajānanto viya ekakova jhāyatīti.",
  "atk-s0513a20:1506": "Atha naṁ bodhisatto oloketvā dutiyaṁ gāthamāha –",
  "atk-s0513a20:1507": "172.",
  "atk-s0513a20:1508": "“Nāssa sīlaṁ vijānātha, anaññāya pasaṁsatha;",
  "atk-s0513a20:1509": "Amhe dijo na pāleti, tena pakkhī na phandatī”ti.",
  "atk-s0513a20:1510_0": "Tattha anaññāyāti ajānitvā. Amhe dijo na pāletīti esa dijo amhe na rakkhati na gopāyati,",
  "atk-s0513a20:1510_1": "“kataraṁ nu kho etesu kabaḷaṁ karissāmī”ti upadhāreti. Tena pakkhī na phandatīti",
  "atk-s0513a20:1510_2": "tenāyaṁ sakuṇo na phandati na calatīti. Evaṁ vutte macchagaṇo udakaṁ khobhetvā bakaṁ palāpesi.",
  "atk-s0513a20:1511": "Satthā imaṁ dhammadesanaṁ āharitvā jātakaṁ samodhānesi – “tadā bako kuhako bhikkhu ahosi, maccharājā pana ahameva ahosi”nti.",
  "atk-s0513a20:1512": "Bakajātakavaṇṇanā chaṭṭhā.",
  "atk-s0513a20:1514": "[237] 7. Sāketajātakavaṇṇanā",
  "atk-s0513a20:1515_0": "Konu kho bhagavā hetūti idaṁ satthā sāketaṁ upanissāya viharanto sāketaṁ brāhmaṇaṁ",
  "atk-s0513a20:1515_1": "ārabbha kathesi. Vatthu panettha atītampi paccuppannampi heṭṭhā ekakanipāte kathitameva.",
  "atk-s0513a20:1515_2": "Tathāgatassa pana vihāraṁ gatakāle bhikkhū “sineho nāmesa, bhante, kathaṁ patiṭṭhātī”ti",
  "atk-s0513a20:1515_3": "pucchantā paṭhamaṁ gāthamāhaṁsu –",
  "atk-s0513a20:1516": "173.",
  "atk-s0513a20:1517": "“Ko nu kho bhagavā hetu, ekacce idha puggale;",
  "atk-s0513a20:1518": "Atīva hadayaṁ nibbāti, cittañcāpi pasīdatī”ti.",
  "atk-s0513a20:1519_0": "Tassattho – ko nu kho hetu, yena idhekacce puggale diṭṭhamatteyeva hadayaṁ ativiya",
  "atk-s0513a20:1519_1": "nibbāti, suvāsitassa sītassa udakassa ghaṭasahassena parisittaṁ viya sītalaṁ hoti,",
  "atk-s0513a20:1519_2": "ekacce na nibbāti. Ekacce diṭṭhamatteyeva cittaṁ pasīdati, mudu hoti, pemavasena",
  "atk-s0513a20:1519_3": "allīyati, ekacce na allīyatīti.",
  "atk-s0513a20:1520": "Atha nesaṁ satthā pemakāraṇaṁ dassento dutiyaṁ gāthamāha –",
  "atk-s0513a20:1521": "174.",
  "atk-s0513a20:1522": "“Pubbeva sannivāsena, paccuppannahitena vā;",
  "atk-s0513a20:1523": "Evaṁ taṁ jāyate pemaṁ, uppalaṁva yathodake”ti.",
  "atk-s0513a20:1524_0": "Tassattho – bhikkhave, pemaṁ nāmetaṁ dvīhi kāraṇehi jāyati, purimabhave mātā vā pitā",
  "atk-s0513a20:1524_1": "vā putto vā dhītā vā bhātā vā bhaginī vā pati vā bhariyā vā sahāyo vā mitto vā hutvā",
  "atk-s0513a20:1524_2": "yo yena saddhiṁ ekaṭṭhāne vutthapubbo, tassa iminā pubbeva sannivāsena bhavantarepi",
  "atk-s0513a20:1524_3": "anubandhanto so sineho na vijahati. Imasmiṁ attabhāve katena paccuppannahitena vā",
  "atk-s0513a20:1524_4": "evaṁ taṁ jāyate pemaṁ, imehi dvīhi kāraṇehi pemaṁ nāma jāyati. Yathā kiṁ? Uppalaṁva",
  "atk-s0513a20:1524_5": "yathodaketi. Vā-kārassa rassattaṁ kataṁ. Samuccayatthe cesa vutto, tasmā uppalañca",
  "atk-s0513a20:1524_6": "sesaṁ jalajapupphañca yathā udake jāyamānaṁ dve kāraṇāni nissāya jāyati udakañceva",
  "atk-s0513a20:1524_7": "kalalañca, tathā etehi dvīhi kāraṇehi pemaṁ jāyatīti evamettha attho daṭṭhabbo.",
  "atk-s0513a20:1525": "Satthā imaṁ dhammadesanaṁ āharitvā jātakaṁ samodhānesi – “tadā brāhmaṇo ca brāhmaṇī ca ime dve janā ahesuṁ, putto pana ahameva ahosi”nti.",
  "atk-s0513a20:1526": "Sāketajātakavaṇṇanā sattamā.",
  "atk-s0513a20:1528": "[238] 8. Ekapadajātakavaṇṇanā",
  "atk-s0513a20:1529_0": "Iṅghaekapadaṁ, tātāti idaṁ satthā jetavane viharanto ekaṁ kuṭumbikaṁ ārabbha kathesi.",
  "atk-s0513a20:1529_1": "Sāvatthivāsī kiresa kuṭumbiko, athassa ekadivasaṁ aṅke nisinno putto atthassa dvāraṁ",
  "atk-s0513a20:1529_2": "nāma pañhaṁ pucchi. So “buddhavisayo esa pañho, na taṁ añño kathetuṁ sakkhissatī”ti",
  "atk-s0513a20:1529_3": "puttaṁ gahetvā jetavanaṁ gantvā satthāraṁ vanditvā “bhante, ayaṁ me dārako ūrumhi",
  "atk-s0513a20:1529_4": "nisinno atthassa dvāraṁ nāma pañhaṁ pucchi, ahaṁ taṁ ajānanto idhāgato, kathetha,",
  "atk-s0513a20:1529_5": "bhante, imaṁ pañha”nti. Satthā “na kho, upāsaka, ayaṁ dārako idāneva atthagavesako,",
  "atk-s0513a20:1529_6": "pubbepi atthagavesakova hutvā imaṁ pañhaṁ paṇḍite pucchi, porāṇakapaṇḍitāpissa kathesuṁ,",
  "atk-s0513a20:1529_7": "bhavasaṅkhepagatattā pana na sallakkhesī”ti vatvā tena yācito atītaṁ āhari.",
  "atk-s0513a20:1530_0": "Atīte bārāṇasiyaṁ brahmadatte rajjaṁ kārente bodhisatto seṭṭhikule nibbattitvā vayappatto",
  "atk-s0513a20:1530_1": "pitu accayena seṭṭhiṭṭhānaṁ labhi. Athassa putto daharo kumāro ūrumhi nisīditvā “tāta,",
  "atk-s0513a20:1530_2": "mayhaṁ ekapadaṁ anekatthanissitaṁ ekaṁ kāraṇaṁ kathethā”ti pucchanto paṭhamaṁ gāthamāha –",
  "atk-s0513a20:1531": "175.",
  "atk-s0513a20:1532": "“Iṅgha ekapadaṁ tāta, anekatthapadassitaṁ;",
  "atk-s0513a20:1533": "Kiñci saṅgāhikaṁ brūsi, yenatthe sādhayemase”ti.",
  "atk-s0513a20:1534_0": "Tattha iṅghāti yācanatthe codanatthe vā nipāto. Ekapadanti ekaṁ kāraṇapadaṁ, ekaṁ",
  "atk-s0513a20:1534_1": "kāraṇūpasañhitaṁ vā byañjanapadaṁ. Anekatthapadassitanti anekāni atthapadāni kāraṇapadāni",
  "atk-s0513a20:1534_2": "nissitaṁ. Kiñci saṅgāhikaṁ brūsīti kiñci ekapadaṁ bahūnaṁ padānaṁ saṅgāhikaṁ brūhi,",
  "atk-s0513a20:1534_3": "ayameva vā pāṭho. Yenatthe sādhayemaseti yena ekena padena anekatthanissitena mayaṁ",
  "atk-s0513a20:1534_4": "attano vuḍḍhiṁ sādheyyāma, taṁ me kathehīti pucchi.",
  "atk-s0513a20:1535": "Athassa pitā kathento dutiyaṁ gāthamāha –",
  "atk-s0513a20:1536": "176.",
  "atk-s0513a20:1537": "“Dakkheyyekapadaṁ tāta, anekatthapadassitaṁ;",
  "atk-s0513a20:1538": "Tañca sīlena saññuttaṁ, khantiyā upapāditaṁ;",
  "atk-s0513a20:1539": "Alaṁ mitte sukhāpetuṁ, amittānaṁ dukhāya cā”ti.",
  "atk-s0513a20:1540_0": "Tattha dakkheyyekapadanti dakkheyyaṁ ekapadaṁ. Dakkheyyaṁ nāma lābhuppādakassa chekassa",
  "atk-s0513a20:1540_1": "kusalassa ñāṇasampayuttaṁ vīriyaṁ. Anekatthapadassitanti evaṁ vuttappakāraṁ vīriyaṁ",
  "atk-s0513a20:1540_2": "anekehi atthapadehi nissitaṁ. Katarehīti? Sīlādīhi. Teneva “tañca sīlena saññutta”ntiādimāha.",
  "atk-s0513a20:1540_3": "Tassattho – tañca panetaṁ vīriyaṁ ācārasīlasampayuttaṁ adhivāsanakhantiyā upetaṁ",
  "atk-s0513a20:1540_4": "mitte sukhāpetuṁ amittānañca dukkhāya alaṁ samatthaṁ. Ko hi nāma lābhuppādakañāṇasampayuttakusalavīriyasamannāgato",
  "atk-s0513a20:1540_5": "ācārakhantisampanno mitte sukhāpetuṁ, amitte vā dukkhāpetuṁ na sakkotīti.",
  "atk-s0513a20:1541": "Evaṁ bodhisatto puttassa pañhaṁ kathesi. Sopi pitu kathitanayeneva attano atthaṁ sādhetvā yathākammaṁ gato.",
  "atk-s0513a20:1542_0": "Satthā imaṁ dhammadesanaṁ āharitvā saccāni pakāsetvā jātakaṁ samodhānesi, saccapariyosāne",
  "atk-s0513a20:1542_1": "pitāputtā sotāpattiphale patiṭṭhitā. “Tadā putto ayameva putto ahosi, bārāṇasiseṭṭhi",
  "atk-s0513a20:1542_2": "pana ahameva ahosi”nti.",
  "atk-s0513a20:1543": "Ekapadajātakavaṇṇanā aṭṭhamā.",
  "atk-s0513a20:1545": "[239] 9. Haritamaṇḍūkajātakavaṇṇanā",
  "atk-s0513a20:1546_0": "Āsīvisampimaṁ santanti idaṁ satthā veḷuvane viharanto ajātasattuṁ ārabbha kathesi.",
  "atk-s0513a20:1546_1": "Kosalarājassa hi pitā mahākosalo bimbisārarañño dhītaraṁ dadamāno dhītu nhānamūlaṁ",
  "atk-s0513a20:1546_2": "kāsigāmakaṁ nāma adāsi. Sā ajātasattunā pitughātakakamme kate rañño sinehena nacirasseva",
  "atk-s0513a20:1546_3": "kālamakāsi. Ajātasattu mātari kālakatāyapi taṁ gāmaṁ bhuñjateva. Kosalarājā “pitughātakassa",
  "atk-s0513a20:1546_4": "corassa mama kulasantakaṁ gāmaṁ na dassāmī”ti tena saddhiṁ yujjhati. Kadāci mātulassa",
  "atk-s0513a20:1546_5": "jayo hoti, kadāci bhāgineyyassa. Yadā pana ajātasattu jināti, tadā somanassappatto",
  "atk-s0513a20:1546_6": "rathe dhajaṁ ussāpetvā mahantena yasena nagaraṁ pavisati. Yadā pana parājayati, tadā",
  "atk-s0513a20:1546_7": "domanassappatto kañci ajānāpetvāva pavisati. Athekadivasaṁ dhammasabhāyaṁ bhikkhū",
  "atk-s0513a20:1546_8": "kathaṁ samuṭṭhāpesuṁ “āvuso, ajātasattu mātulaṁ jinitvā tussati, parājito domanassappatto",
  "atk-s0513a20:1546_9": "hotī”ti. Satthā āgantvā “kāya nuttha, bhikkhave, etarahi kathāya sannisinnā”ti pucchitvā",
  "atk-s0513a20:1546_10": "“imāya nāmā”ti vutte “na, bhikkhave, idāneva, pubbepesa jinitvā tussati, parājito",
  "atk-s0513a20:1546_11": "domanassappatto hotī”ti vatvā atītaṁ āhari.",
  "atk-s0513a20:1547_0": "Atīte bārāṇasiyaṁ brahmadatte rajjaṁ kārente bodhisatto nīlamaṇḍūkayoniyaṁ nibbatti.",
  "atk-s0513a20:1547_1": "Tadā manussā nadīkandarādīsu tattha tattha macche gahaṇatthāya kumīnāni oḍḍesuṁ.",
  "atk-s0513a20:1547_2": "Ekasmiṁ kumīne bahū macchā pavisiṁsu. Atheko udakāsīviso macche khādanto taṁ kumīnaṁ",
  "atk-s0513a20:1547_3": "pāvisi, bahū macchā ekato hutvā taṁ khādantā ekalohitaṁ akaṁsu. So paṭisaraṇaṁ apassanto",
  "atk-s0513a20:1547_4": "maraṇabhayatajjito kumīnamukhena nikkhamitvā vedanāppatto udakapariyante nipajji.",
  "atk-s0513a20:1547_5": "Nīlamaṇḍūkopi tasmiṁ khaṇe uppatitvā kumīnasūlamatthake nipanno hoti. Āsīviso vinicchayaṭṭhānaṁ",
  "atk-s0513a20:1547_6": "alabhanto tattha nipannaṁ taṁ disvā “samma nīlamaṇḍūka, imesaṁ macchānaṁ kiriyā ruccati",
  "atk-s0513a20:1547_7": "tuyha”nti pucchanto paṭhamaṁ gāthamāha –",
  "atk-s0513a20:1548": "177.",
  "atk-s0513a20:1549": "“Āsīvisampi maṁ santaṁ, paviṭṭhaṁ kumināmukhaṁ;",
  "atk-s0513a20:1550": "Ruccate haritāmātā, yaṁ maṁ khādanti macchakā”ti.",
  "atk-s0513a20:1551": "Tattha āsīvisampi maṁ santanti maṁ āgatavisaṁ samānaṁ. Ruccate haritāmātā, yaṁ maṁ khādanti macchakāti etaṁ tava ruccati haritamaṇḍūkaputtāti vadati.",
  "atk-s0513a20:1552_0": "Atha naṁ haritamaṇḍūko “āma, samma, ruccatī”ti. “Kiṁkāraṇā”ti? “Sace tvampi tava",
  "atk-s0513a20:1552_1": "padesaṁ āgate macche khādasi, macchāpi attano padesaṁ āgataṁ taṁ khādanti, attano",
  "atk-s0513a20:1552_2": "visaye padese gocarabhūmiyaṁ abalavā nāma natthī”ti vatvā dutiyaṁ gāthamāha –",
  "atk-s0513a20:1553": "178.",
  "atk-s0513a20:1554": "“Vilumpateva puriso, yāvassa upakappati;",
  "atk-s0513a20:1555": "Yadā caññe vilumpanti, so vilutto vilumpatī”ti.",
  "atk-s0513a20:1556_0": "Tattha vilumpateva puriso, yāvassa upakappatīti yāva assa purisassa issariyaṁ upakappati",
  "atk-s0513a20:1556_1": "ijjhati pavattati, tāva so aññaṁ vilumpatiyeva. “Yāva so upakappatī”tipi pāṭho, yattakaṁ",
  "atk-s0513a20:1556_2": "kālaṁ so puriso sakkoti vilumpitunti attho. Yadā caññe vilumpantīti yadā ca aññe",
  "atk-s0513a20:1556_3": "issarā hutvā vilumpanti. So vilutto vilumpatīti atha so vilumpako aññehi vilumpati.",
  "atk-s0513a20:1556_4": "“Vilumpate”tipi pāṭho, ayamevattho. “Vilumpana”ntipi paṭhanti, tassattho na sameti.",
  "atk-s0513a20:1556_5": "Evaṁ “vilumpako puna vilumpaṁ pāpuṇātī”ti bodhisattena aḍḍe vinicchite udakāsīvisassa",
  "atk-s0513a20:1556_6": "dubbalabhāvaṁ ñatvā “paccāmittaṁ gaṇhissāmā”ti macchagaṇā kumīnamukhā nikkhamitvā",
  "atk-s0513a20:1556_7": "tattheva naṁ jīvitakkhayaṁ pāpetvā pakkamuṁ.",
  "atk-s0513a20:1557": "Satthā imaṁ dhammadesanaṁ āharitvā jātakaṁ samodhānesi – “tadā udakāsīviso ajātasattu ahosi, nīlamaṇḍūko pana ahameva ahosi”nti.",
  "atk-s0513a20:1558": "Haritamaṇḍūkajātakavaṇṇanā navamā.",
  "atk-s0513a20:1560": "[240] 10. Mahāpiṅgalajātakavaṇṇanā",
  "atk-s0513a20:1561_0": "Sabbo janoti idaṁ satthā jetavane viharanto devadattaṁ ārabbha kathesi. Devadatte",
  "atk-s0513a20:1561_1": "satthari āghātaṁ bandhitvā navamāsaccayena jetavanadvārakoṭṭhake pathaviyaṁ nimugge",
  "atk-s0513a20:1561_2": "jetavanavāsino ca sakalaraṭṭhavāsino ca “buddhapaṭikaṇṭako devadatto pathaviyā gilito,",
  "atk-s0513a20:1561_3": "nihatapaccāmitto dāni sammāsambuddho jāto”ti tuṭṭhahaṭṭhā ahesuṁ. Tesaṁ kathaṁ sutvā",
  "atk-s0513a20:1561_4": "paramparaghosena sakalajambudīpavāsino yakkhabhūtadevagaṇā ca tuṭṭhahaṭṭhā eva ahesuṁ.",
  "atk-s0513a20:1561_5": "Athekadivasaṁ bhikkhū dhammasabhāyaṁ kathaṁ samuṭṭhāpesuṁ – “āvuso, devadatte pathaviyaṁ",
  "atk-s0513a20:1561_6": "nimugge ‘buddhapaṭikaṇṭako devadatto pathaviyā gilito’ti mahājano attamano jāto”ti.",
  "atk-s0513a20:1561_7": "Satthā āgantvā “kāya nuttha, bhikkhave, etarahi kathāya sannisinnā”ti pucchitvā “imāya",
  "atk-s0513a20:1561_8": "nāmā”ti vutte “na, bhikkhave, idāneva devadatte mate mahājano tussati ceva hasati",
  "atk-s0513a20:1561_9": "ca, pubbepi tussi ceva hasi cā”ti vatvā atītaṁ āhari.",
  "atk-s0513a20:1562_0": "Atīte bārāṇasiyaṁ mahāpiṅgalo nāma rājā adhammena visamena rajjaṁ kāresi, chandādivasena",
  "atk-s0513a20:1562_1": "pāpakammāni karonto daṇḍabalijaṅghakahāpaṇādiggahaṇena ucchuyante ucchuṁ viya mahājanaṁ",
  "atk-s0513a20:1562_2": "pīḷesi kakkhaḷo pharuso sāhasiko, paresu anuddayāmattampi nāmassa natthi, gehe itthīnampi",
  "atk-s0513a20:1562_3": "puttadhītānampi amaccabrāhmaṇagahapatikādīnampi appiyo amanāpo, akkhimhi patitarajaṁ",
  "atk-s0513a20:1562_4": "viya, bhattapiṇḍe sakkharā viya, paṇhiṁ vijjhitvā paviṭṭhakaṇṭako viya ca ahosi.",
  "atk-s0513a20:1562_5": "Tadā bodhisatto mahāpiṅgalassa putto hutvā nibbatti. Mahāpiṅgalo dīgharattaṁ rajjaṁ",
  "atk-s0513a20:1562_6": "kāretvā kālamakāsi. Tasmiṁ kālakate sakalabārāṇasivāsino haṭṭhatuṭṭhā mahāhasitaṁ",
  "atk-s0513a20:1562_7": "hasitvā dārūnaṁ sakaṭasahassena mahāpiṅgalaṁ jhāpetvā anekehi ghaṭasahassehi āḷāhanaṁ",
  "atk-s0513a20:1562_8": "nibbāpetvā bodhisattaṁ rajje abhisiñcitvā “dhammiko no rājā laddho”ti haṭṭhatuṭṭhā",
  "atk-s0513a20:1562_9": "nagare ussavabheriṁ carāpetvā samussitadhajapaṭākaṁ nagaraṁ alaṅkaritvā dvāre dvāre",
  "atk-s0513a20:1562_10": "maṇḍapaṁ kāretvā vippakiṇṇalājakusumamaṇḍitatalesu alaṅkatamaṇḍapesu nisīditvā khādiṁsu ceva piviṁsu ca.",
  "atk-s0513a20:1563_0": "Bodhisattopi alaṅkate mahātale samussitasetacchattassa pallaṅkavarassa majjhe mahāyasaṁ",
  "atk-s0513a20:1563_1": "anubhavanto nisīdi. Amaccā ca brāhmaṇagahapatiraṭṭhikadovārikādayo ca rājānaṁ parivāretvā",
  "atk-s0513a20:1563_2": "aṭṭhaṁsu. Atheko dovāriko nātidūre ṭhatvā assasanto passasanto parodi. Bodhisatto",
  "atk-s0513a20:1563_3": "taṁ disvā “samma dovārika, mama pitari kālakate sabbe tuṭṭhapahaṭṭhā ussavaṁ kīḷantā",
  "atk-s0513a20:1563_4": "vicaranti, tvaṁ pana rodamāno ṭhito, kiṁ nu kho mama pitā taveva piyo ahosi manāpo”ti",
  "atk-s0513a20:1563_5": "pucchanto paṭhamaṁ gāthamāha –",
  "atk-s0513a20:1564": "179.",
  "atk-s0513a20:1565": "“Sabbo jano hiṁsito piṅgalena, tasmiṁ mate paccayā vedayanti;",
  "atk-s0513a20:1566": "Piyo nu te āsi akaṇhanetto, kasmā nu tvaṁ rodasi dvārapālā”ti.",
  "atk-s0513a20:1567_0": "Tattha hiṁsitoti nānappakārehi daṇḍabaliādīhi pīḷito. Piṅgalenāti piṅgalakkhena.",
  "atk-s0513a20:1567_1": "Tassa kira dvepi akkhīni nibbiddhapiṅgalāni biḷārakkhivaṇṇāni ahesuṁ, tenevassa “piṅgalo”ti",
  "atk-s0513a20:1567_2": "nāmaṁ akaṁsu. Paccayā vedayantīti pītiyo pavedayanti. Akaṇhanettoti piṅgalanetto.",
  "atk-s0513a20:1567_3": "Kasmā nu tvanti kena nu kāraṇena tvaṁ rodasi. Aṭṭhakathāyaṁ pana “kasmā tuva”nti pāṭho.",
  "atk-s0513a20:1568_0": "So tassa vacanaṁ sutvā “nāhaṁ, mahārāja, ‘mahāpiṅgalo mato’ti sokena rodāmi, sīsassa",
  "atk-s0513a20:1568_1": "me sukhaṁ jātaṁ. Piṅgalarājā hi pāsādā otaranto ca ārohanto ca kammāramuṭṭhikāya",
  "atk-s0513a20:1568_2": "paharanto viya mayhaṁ sīse aṭṭhaṭṭha khaṭake deti, so paralokaṁ gantvāpi mama sīse",
  "atk-s0513a20:1568_3": "dadamāno viya nirayapālānampi yamassapi sīle khaṭake dassati, atha naṁ te ‘ativiya",
  "atk-s0513a20:1568_4": "ayaṁ amhe bādhatī’ti puna idheva ānetvā vissajjeyyuṁ, atha me so punapi sīse khaṭake",
  "atk-s0513a20:1568_5": "dadeyyāti bhayenāhaṁ rodāmī”ti imamatthaṁ pakāsento dutiyaṁ gāthamāha –",
  "atk-s0513a20:1569": "180.",
  "atk-s0513a20:1570": "“Na me piyo āsi akaṇhanetto, bhāyāmi paccāgamanāya tassa;",
  "atk-s0513a20:1571": "Ito gato hiṁseyya maccurājaṁ, so hiṁsito āneyya puna idhā”ti.",
  "atk-s0513a20:1572_0": "Atha naṁ bodhisatto “so rājā dārūnaṁ vāhasahassena daḍḍho udakaghaṭasatehi sitto,",
  "atk-s0513a20:1572_1": "sāpissa āḷāhanabhūmi samantato khatā, pakatiyāpi ca paralokaṁ gatā nāma aññattha",
  "atk-s0513a20:1572_2": "gativasā puna teneva sarīrena nāgacchanti, mā tvaṁ bhāyī”ti taṁ samassāsento imaṁ gāthamāha –",
  "atk-s0513a20:1573": "181.",
  "atk-s0513a20:1574": "“Daḍḍho vāhasahassehi, sitto ghaṭasatehi so;",
  "atk-s0513a20:1575": "Parikkhatā ca sā bhūmi, mā bhāyi nāgamissatī”ti.",
  "atk-s0513a20:1576": "Tato paṭṭhāya dovāriko assāsaṁ paṭilabhi. Bodhisatto dhammena rajjaṁ kāretvā dānādīni puññāni katvā yathākammaṁ gato.",
  "atk-s0513a20:1577": "Satthā imaṁ dhammadesanaṁ āharitvā jātakaṁ samodhānesi – “tadā mahāpiṅgalo devadatto ahosi, putto pana ahameva ahosi”nti.",
  "atk-s0513a20:1578": "Mahāpiṅgalajātakavaṇṇanā dasamā.",
  "atk-s0513a20:1579": "Upāhanavaggo navamo.",
  "atk-s0513a20:1580": "Tassuddānaṁ –",
  "atk-s0513a20:1581": "Upāhanaṁ vīṇāthūṇaṁ, vikaṇṇakaṁ asitābhu;",
  "atk-s0513a20:1582": "Vacchanakhaṁ bakañceva, sāketañca ekapadaṁ;",
  "atk-s0513a20:1583": "Haritamātu piṅgalaṁ.",
  "atk-s0513a20:1584": "10. Siṅgālavaggo",
  "atk-s0513a20:1586": "[241] 1. Sabbadāṭhajātakavaṇṇanā",
  "atk-s0513a20:1587_0": "Siṅgālomānatthaddhoti idaṁ satthā veḷuvane viharanto devadattaṁ ārabbha kathesi.",
  "atk-s0513a20:1587_1": "Devadatto ajātasattuṁ pasādetvā uppāditaṁ lābhasakkāraṁ ciraṭṭhitikaṁ kātuṁ nāsakkhi,",
  "atk-s0513a20:1587_2": "nāḷāgiripayojane pāṭihāriyassa diṭṭhakālato paṭṭhāya tassa so lābhasakkāro antaradhāyi.",
  "atk-s0513a20:1587_3": "Athekadivasaṁ bhikkhū dhammasabhāyaṁ kathaṁ samuṭṭhāpesuṁ – “āvuso, devadatto lābhasakkāraṁ",
  "atk-s0513a20:1587_4": "uppādetvā ciraṭṭhitikaṁ kātuṁ nāsakkhī”ti. Satthā āgantvā “kāya nuttha, bhikkhave,",
  "atk-s0513a20:1587_5": "etarahi kathāya sannisinnā”ti pucchitvā “imāya nāmā”ti vutte “na, bhikkhave, devadatto",
  "atk-s0513a20:1587_6": "idāneva attano uppannaṁ lābhasakkāraṁ antaradhāpeti, pubbepi antaradhāpesiyevā”ti vatvā atītaṁ āhari.",
  "atk-s0513a20:1588_0": "Atīte bārāṇasiyaṁ brahmadatte rajjaṁ kārente bodhisatto tassa purohito ahosi tiṇṇaṁ",
  "atk-s0513a20:1588_1": "vedānaṁ aṭṭhārasannañca sippānaṁ pāraṁ gato. So pathavījayamantaṁ nāma jānāti. Pathavījayamantoti",
  "atk-s0513a20:1588_2": "āvaṭṭanamanto vuccati. Athekadivasaṁ bodhisatto “taṁ mantaṁ sajjhāyissāmī”ti ekasmiṁ",
  "atk-s0513a20:1588_3": "aṅgaṇaṭṭhāne piṭṭhipāsāṇe nisīditvā sajjhāyamakāsi. Taṁ kira mantaṁ aññavihitaṁ dhitivirahitaṁ",
  "atk-s0513a20:1588_4": "sāvetuṁ na sakkā, tasmā naṁ so tathārūpe ṭhāne sajjhāyati. Athassa sajjhāyanakāle",
  "atk-s0513a20:1588_5": "eko siṅgālo ekasmiṁ bile nipanno taṁ mantaṁ sutvāva paguṇamakāsi. So kira anantarātīte",
  "atk-s0513a20:1588_6": "attabhāve paguṇapathavījayamanto eko brāhmaṇo ahosi. Bodhisatto sajjhāyaṁ katvā uṭṭhāya",
  "atk-s0513a20:1588_7": "“paguṇo vata me ayaṁ manto”ti āha. Siṅgālo bilā nikkhamitvā “ambho brāhmaṇa, ayaṁ",
  "atk-s0513a20:1588_8": "manto tayāpi mameva paguṇataro”ti vatvā palāyi. Bodhisatto “ayaṁ siṅgālo mahantaṁ",
  "atk-s0513a20:1588_9": "akusalaṁ karissatī”ti “gaṇhatha gaṇhathā”ti thokaṁ anubandhi. Siṅgālo palāyitvā araññaṁ pāvisi.",
  "atk-s0513a20:1589_0": "So gantvā ekaṁ siṅgāliṁ thokaṁ sarīre ḍaṁsi, “kiṁ, sāmī”ti ca vutte “mayhaṁ jānāsi",
  "atk-s0513a20:1589_1": "na jānāsī”ti āha. Sā “āma, jānāmī”ti sampaṭicchi. So pathavījayamantaṁ parivattetvā",
  "atk-s0513a20:1589_2": "anekāni siṅgālasatāni āṇāpetvā sabbepi hatthiassasīhabyagghasūkaramigādayo catuppade",
  "atk-s0513a20:1589_3": "attano santike akāsi. Katvā ca pana sabbadāṭho nāma rājā hutvā ekaṁ siṅgāliṁ aggamahesiṁ",
  "atk-s0513a20:1589_4": "akāsi. Dvinnaṁ hatthīnaṁ piṭṭhe sīho tiṭṭhati, sīhapiṭṭhe sabbadāṭho siṅgālo rājā",
  "atk-s0513a20:1589_5": "siṅgāliyā aggamahesiyā saddhiṁ nisīdati, mahanto yaso ahosi. So yasamahantena pamajjitvā",
  "atk-s0513a20:1589_6": "mānaṁ uppādetvā “bārāṇasirajjaṁ gaṇhissāmī”ti sabbacatuppadaparivuto bārāṇasiyā avidūraṭṭhānaṁ",
  "atk-s0513a20:1589_7": "sampāpuṇi, parisā dvādasayojanā ahosi. So avidūre ṭhitoyeva “rajjaṁ vā detu, yuddhaṁ",
  "atk-s0513a20:1589_8": "vā”ti rañño sāsanaṁ pesesi. Bārāṇasivāsino bhītatasitā nagaradvārāni pidahitvā aṭṭhaṁsu.",
  "atk-s0513a20:1590_0": "Bodhisatto rājānaṁ upasaṅkamitvā “mā bhāyi, mahārāja, sabbadāṭhasiṅgālena saddhiṁ",
  "atk-s0513a20:1590_1": "yuddhaṁ mama bhāro, ṭhapetvā maṁ añño tena saddhiṁ yujjhituṁ samattho nāma natthī”ti",
  "atk-s0513a20:1590_2": "rājānañca nāgare ca samassāsetvā “kinti katvā nu kho sabbadāṭho rajjaṁ gahessati,",
  "atk-s0513a20:1590_3": "pucchissāmi tāva na”nti dvāraṭṭālakaṁ abhiruhitvā “samma sabbadāṭha, kinti katvā",
  "atk-s0513a20:1590_4": "imaṁ rajjaṁ gaṇhissasī”ti pucchi. “Sīhanādaṁ nadāpetvā mahājanaṁ saddena santāsetvā",
  "atk-s0513a20:1590_5": "gaṇhissāmī”ti. Bodhisatto “attheta”nti ñatvā aṭṭālakā oruyha “sakaladvādasayojanikabārāṇasinagaravāsino",
  "atk-s0513a20:1590_6": "kaṇṇacchiddāni māsapiṭṭhena lañjantū”ti bheriṁ carāpesi. Mahājano bheriyā āṇaṁ sutvā",
  "atk-s0513a20:1590_7": "antamaso biḷāle upādāya sabbacatuppadānañceva attano ca kaṇṇacchiddāni yathā parassa",
  "atk-s0513a20:1590_8": "saddaṁ sotuṁ na sakkā, evaṁ māsapiṭṭhena lañji.",
  "atk-s0513a20:1591_0": "Atha bodhisatto puna aṭṭālakaṁ abhiruhitvā “sabbadāṭhā”ti āha. “Kiṁ, brāhmaṇā”ti?",
  "atk-s0513a20:1591_1": "“Imaṁ rajjaṁ kinti katvā gaṇhissasī”ti? “Sīhanādaṁ nadāpetvā manusse tāsetvā jīvitakkhayaṁ",
  "atk-s0513a20:1591_2": "pāpetvā gaṇhissāmī”ti. “Sīhanādaṁ nadāpetuṁ na sakkhissasi. Jātisampannā hi surattahatthapādā",
  "atk-s0513a20:1591_3": "kesarasīharājāno tādisassa jarasiṅgālassa āṇaṁ na karissantī”ti. Siṅgālo mānatthaddho",
  "atk-s0513a20:1591_4": "hutvā “aññe tāva sīhā tiṭṭhantu, yassāhaṁ piṭṭhe nisinno, taññeva nadāpessāmī”ti",
  "atk-s0513a20:1591_5": "āha. “Tena hi nadāpehi, yadi sakkosī”ti. So yasmiṁ sīhe nisinno, tassa “nadāhī”ti",
  "atk-s0513a20:1591_6": "pādena saññaṁ adāsi. Sīho hatthikumbhe mukhaṁ uppīḷetvā tikkhattuṁ appaṭivattiyaṁ",
  "atk-s0513a20:1591_7": "sīhanādaṁ nadi. Hatthī santāsappattā hutvā siṅgālaṁ pādamūle pātetvā pādenassa sīsaṁ",
  "atk-s0513a20:1591_8": "akkamitvā cuṇṇavicuṇṇaṁ akaṁsu, sabbadāṭho tattheva jīvitakkhayaṁ patto. Tepi hatthī",
  "atk-s0513a20:1591_9": "sīhanādaṁ sutvā maraṇabhayatajjitā aññamaññaṁ ovijjhitvā tattheva jīvitakkhayaṁ pāpuṇiṁsu,",
  "atk-s0513a20:1591_10": "ṭhapetvā sīhe sesāpi migasūkarādayo sasabiḷārapariyosānā sabbe catuppādā tattheva",
  "atk-s0513a20:1591_11": "jīvitakkhayaṁ pāpuṇiṁsu. Sīhā palāyitvā araññaṁ pavisiṁsu, dvādasayojaniko maṁsarāsi",
  "atk-s0513a20:1591_12": "ahosi. Bodhisatto aṭṭālakā otaritvā nagaradvārāni vivarāpetvā “sabbe attano kaṇṇesu",
  "atk-s0513a20:1591_13": "māsapiṭṭhaṁ apanetvā maṁsatthikā maṁsaṁ āharantū”ti nagare bheriṁ carāpesi. Manussā",
  "atk-s0513a20:1591_14": "allamaṁsaṁ khāditvā sesaṁ sukkhāpetvā vallūramakaṁsu. Tasmiṁ kira kāle vallūrakaraṇaṁ udapādīti vadanti.",
  "atk-s0513a20:1592": "Satthā imaṁ dhammadesanaṁ āharitvā imā abhisambuddhagāthā vatvā jātakaṁ samodhānesi –",
  "atk-s0513a20:1593": "182.",
  "atk-s0513a20:1594": "“Siṅgālo mānatthaddho ca, parivārena atthiko;",
  "atk-s0513a20:1595": "Pāpuṇi mahatiṁ bhūmiṁ, rājāsi sabbadāṭhinaṁ.",
  "atk-s0513a20:1596": "183.",
  "atk-s0513a20:1597": "“Evameva manussesu, yo hoti parivāravā;",
  "atk-s0513a20:1598": "So hi tattha mahā hoti, siṅgālo viya dāṭhina”nti.",
  "atk-s0513a20:1599_0": "Tattha mānatthaddhoti parivāraṁ nissāya uppannena mānena thaddho. Parivārena atthikoti",
  "atk-s0513a20:1599_1": "uttarimpi parivārena atthiko hutvā. Mahatiṁ bhūminti mahantaṁ sampattiṁ. Rājāsi sabbadāṭhinanti",
  "atk-s0513a20:1599_2": "sabbesaṁ dāṭhīnaṁ rājā āsi. So hi tattha mahā hotīti so parivārasampanno puriso tesu",
  "atk-s0513a20:1599_3": "parivāresu mahā nāma hoti. Siṅgālo viya dāṭhinanti yathā siṅgālo dāṭhīnaṁ mahā ahosi,",
  "atk-s0513a20:1599_4": "evaṁ mahā hoti, atha so siṅgālo viya pamādaṁ āpajjitvā taṁ parivāraṁ nissāya vināsaṁ pāpuṇātīti.",
  "atk-s0513a20:1600": "“Tadā siṅgālo devadatto ahosi, rājā sāriputto, purohito pana ahameva ahosi”nti.",
  "atk-s0513a20:1601": "Sabbadāṭhajātakavaṇṇanā paṭhamā.",
  "atk-s0513a20:1603": "[242] 2. Sunakhajātakavaṇṇanā",
  "atk-s0513a20:1604_0": "Bālo vatāyaṁ sunakhoti idaṁ satthā jetavane viharanto ambaṇakoṭṭhake āsanasālāya",
  "atk-s0513a20:1604_1": "bhattabhuñjanasunakhaṁ ārabbha kathesi. Taṁ kira jātakālato paṭṭhāya pānīyahārakā",
  "atk-s0513a20:1604_2": "gahetvā tattha posesuṁ. So aparabhāge tattha bhattaṁ bhuñjanto thūlasarīro ahosi.",
  "atk-s0513a20:1604_3": "Athekadivasaṁ eko gāmavāsī puriso taṁ ṭhānaṁ patto sunakhaṁ disvā pānīyahārakānaṁ",
  "atk-s0513a20:1604_4": "uttarisāṭakañca kahāpaṇañca datvā gaddūlena bandhitvā taṁ ādāya pakkāmi. So gahetvā",
  "atk-s0513a20:1604_5": "nīyamāno na vassi, dinnaṁ dinnaṁ khādanto pacchato pacchato agamāsi. Atha so puriso",
  "atk-s0513a20:1604_6": "“ayaṁ idāni maṁ piyāyatī”ti gaddūlaṁ mocesi, so vissaṭṭhamatto ekavegena āsanasālameva",
  "atk-s0513a20:1604_7": "gato. Bhikkhū taṁ disvā tena gatakāraṇaṁ jānitvā sāyanhasamaye dhammasabhāyaṁ kathaṁ",
  "atk-s0513a20:1604_8": "samuṭṭhāpesuṁ – “āvuso, āsanasālāya sunakho bandhanamokkhakusalo vissaṭṭhamattova",
  "atk-s0513a20:1604_9": "puna āgato”ti. Satthā āgantvā “kāya nuttha, bhikkhave, etarahi kathāya sannisinnā”ti",
  "atk-s0513a20:1604_10": "pucchitvā “imāya nāmā”ti vutte “na, bhikkhave, so sunakho idāneva bandhanamokkhakusalo,",
  "atk-s0513a20:1604_11": "pubbepi kusaloyevā”ti vatvā atītaṁ āhari.",
  "atk-s0513a20:1605_0": "Atīte bārāṇasiyaṁ brahmadatte rajjaṁ kārente bodhisatto kāsiraṭṭhe ekasmiṁ mahābhogakule",
  "atk-s0513a20:1605_1": "nibbattitvā vayappatto gharāvāsaṁ aggahesi. Tadā bārāṇasiyaṁ ekassa manussassa sunakho",
  "atk-s0513a20:1605_2": "ahosi, so piṇḍibhattaṁ labhanto thūlasarīro jāto. Atheko gāmavāsī bārāṇasiṁ āgato",
  "atk-s0513a20:1605_3": "taṁ sunakhaṁ disvā tassa manussassa uttarisāṭakañca kahāpaṇañca datvā sunakhaṁ gahetvā",
  "atk-s0513a20:1605_4": "cammayottena bandhitvā yottakoṭiyaṁ gahetvā gacchanto aṭavimukhe ekaṁ sālaṁ pavisitvā",
  "atk-s0513a20:1605_5": "sunakhaṁ bandhitvā phalake nipajjitvā niddaṁ okkami. Tasmiṁ kāle bodhisatto kenacideva",
  "atk-s0513a20:1605_6": "karaṇīyena aṭaviṁ paṭipanno taṁ sunakhaṁ yottena bandhitvā ṭhapitaṁ disvā paṭhamaṁ gāthamāha –",
  "atk-s0513a20:1606": "184.",
  "atk-s0513a20:1607": "“Bālo vatāyaṁ sunakho, yo varattaṁ na khādati;",
  "atk-s0513a20:1608": "Bandhanā ca pamuñceyya, asito ca gharaṁ vaje”ti.",
  "atk-s0513a20:1609": "Tattha pamuñceyyāti pamoceyya, ayameva vā pāṭho. Asito ca gharaṁ vajeti asito suhito hutvā attano vasanaṭṭhānaṁ gaccheyya.",
  "atk-s0513a20:1610": "Taṁ sutvā sunakho dutiyaṁ gāthamāha –",
  "atk-s0513a20:1611": "185.",
  "atk-s0513a20:1612": "“Aṭṭhitaṁ me manasmiṁ me, atho me hadaye kataṁ;",
  "atk-s0513a20:1613": "Kālañca paṭikaṅkhāmi, yāva passupatū jano”ti.",
  "atk-s0513a20:1614_0": "Tattha aṭṭhitaṁ me manasmiṁ meti yaṁ tumhe kathetha, taṁ mayā adhiṭṭhitameva, manasmiṁyeva",
  "atk-s0513a20:1614_1": "me etaṁ. Atho me hadaye katanti atha ca pana me tumhākaṁ vacanaṁ hadaye katameva.",
  "atk-s0513a20:1614_2": "Kālañca paṭikaṅkhāmīti kālaṁ paṭimānemi. Yāva passupatū janoti yāvāyaṁ mahājano pasupatu",
  "atk-s0513a20:1614_3": "niddaṁ okkamatu, tāvāhaṁ kālaṁ paṭimānemi. Itarathā hi “ayaṁ sunakho palāyatī”ti",
  "atk-s0513a20:1614_4": "ravo uppajjeyya, tasmā rattibhāge sabbesaṁ suttakāle cammayottaṁ khāditvā palāyissāmīti.",
  "atk-s0513a20:1614_5": "So evaṁ vatvā mahājane niddaṁ okkante yottaṁ khāditvā suhito hutvā palāyitvā attano",
  "atk-s0513a20:1614_6": "sāmikānaṁ gharameva gato.",
  "atk-s0513a20:1615": "Satthā imaṁ dhammadesanaṁ āharitvā jātakaṁ samodhānesi – “tadā sunakhova etarahi sunakho, paṇḍitapuriso pana ahameva ahosi”nti.",
  "atk-s0513a20:1616": "Sunakhajātakavaṇṇanā dutiyā.",
  "atk-s0513a20:1618": "[243] 3. Guttilajātakavaṇṇanā",
  "atk-s0513a20:1619_0": "Sattatantiṁ sumadhuranti idaṁ satthā veḷuvane viharanto devadattaṁ ārabbha kathesi.",
  "atk-s0513a20:1619_1": "Tasmiñhi kāle bhikkhū devadattaṁ āhaṁsu – “āvuso devadatta, sammāsambuddho tuyhaṁ",
  "atk-s0513a20:1619_2": "ācariyo, tvaṁ sammāsambuddhaṁ nissāya tīṇi piṭakāni uggaṇhi, cattāri jhānāni uppādesi,",
  "atk-s0513a20:1619_3": "ācariyassa nāma paṭisattunā bhavituṁ na yutta”nti. Devadatto “kiṁ pana me, āvuso,",
  "atk-s0513a20:1619_4": "samaṇo gotamo ācariyo, nanu mayā attano baleneva tīṇi piṭakāni uggahitāni, cattāri",
  "atk-s0513a20:1619_5": "jhānāni uppāditānī”ti ācariyaṁ paccakkhāsi. Bhikkhū dhammasabhāyaṁ kathaṁ samuṭṭhāpesuṁ",
  "atk-s0513a20:1619_6": "“āvuso, devadatto ācariyaṁ paccakkhāya sammāsambuddhassa paṭisattu hutvā mahāvināsaṁ",
  "atk-s0513a20:1619_7": "patto”ti. Satthā āgantvā “kāya nuttha, bhikkhave, etarahi kathāya sannisinnā”ti pucchitvā",
  "atk-s0513a20:1619_8": "“imāya nāmā”ti vutte “na, bhikkhave, devadatto idāneva ācariyaṁ paccakkhāya mama",
  "atk-s0513a20:1619_9": "paṭisattu hutvā vināsaṁ pāpuṇāti, pubbepi pattoyevā”ti vatvā atītaṁ āhari.",
  "atk-s0513a20:1620_0": "Atīte bārāṇasiyaṁ brahmadatte rajjaṁ kārente bodhisatto gandhabbakule nibbatti, “guttilakumāro”tissa",
  "atk-s0513a20:1620_1": "nāmaṁ akaṁsu. So vayappatto gandhabbasippe nipphattiṁ patvā guttilagandhabbo nāma",
  "atk-s0513a20:1620_2": "sakalajambudīpe aggagandhabbo ahosi. So dārābharaṇaṁ akatvā andhe mātāpitaro posesi.",
  "atk-s0513a20:1620_3": "Tadā bārāṇasivāsino vāṇijā vaṇijjāya ujjeninagaraṁ gantvā ussave ghuṭṭhe chandakaṁ",
  "atk-s0513a20:1620_4": "saṁharitvā bahuṁ mālāgandhavilepanañca khajjabhojjādīni ca ādāya kīḷanaṭṭhāne sannipatitvā",
  "atk-s0513a20:1620_5": "“vetanaṁ datvā ekaṁ gandhabbaṁ ānethā”ti āhaṁsu. Tena ca samayena ujjeniyaṁ mūsilo",
  "atk-s0513a20:1620_6": "nāma jeṭṭhagandhabbo hoti, te taṁ pakkosāpetvā attano gandhabbaṁ kāresuṁ.",
  "atk-s0513a20:1621_0": "Mūsilo vīṇaṁ vādanto vīṇaṁ uttamamucchanāya mucchitvā vādesi. Tesaṁ guttilagandhabbassa",
  "atk-s0513a20:1621_1": "gandhabbe jātaparicayānaṁ tassa gandhabbaṁ kilañjakaṇḍūvanaṁ viya hutvā upaṭṭhāsi,",
  "atk-s0513a20:1621_2": "ekopi pahaṭṭhākāraṁ na dassesi. Mūsilo tesu tuṭṭhākāraṁ adassentesu “atikharaṁ katvā",
  "atk-s0513a20:1621_3": "vādemi maññe”ti majjhimamucchanāya mucchitvā majjhimasarena vādesi, te tatthapi majjhattāva",
  "atk-s0513a20:1621_4": "ahesuṁ. Atha so “ime na kiñci jānanti maññe”ti sayampi ajānanako viya hutvā tantiyo",
  "atk-s0513a20:1621_5": "sithile vādesi, te tatthapi na kiñci āhaṁsu. Atha ne mūsilo “ambho vāṇijā, kiṁ nu",
  "atk-s0513a20:1621_6": "kho mayi vīṇaṁ vādente tumhe na tussathā”ti. “Kiṁ pana tvaṁ vīṇaṁ vādesi, mayañhi",
  "atk-s0513a20:1621_7": "‘ayaṁ vīṇaṁ mucchetī’ti saññaṁ akarimhā”ti. “Kiṁ pana tumhe mayā uttaritaraṁ ācariyaṁ",
  "atk-s0513a20:1621_8": "jānātha, udāhu attano ajānanabhāvena na tussathā”ti. Vāṇijā “bārāṇasiyaṁ guttilagandhabbassa",
  "atk-s0513a20:1621_9": "vīṇāsaddaṁ sutapubbānaṁ tava vīṇāsaddo itthīnaṁ dārake tosāpanasaddo viya hotī”ti",
  "atk-s0513a20:1621_10": "āhaṁsu. “Tena hi, handa, tumhehi dinnaparibbayaṁ paṭiggaṇhatha, na mayhaṁ etenattho,",
  "atk-s0513a20:1621_11": "apica kho pana bārāṇasiṁ gacchantā maṁ gaṇhitvā gaccheyyāthā”ti. Te “sādhū”ti sampaṭicchitvā",
  "atk-s0513a20:1621_12": "gamanakāle taṁ ādāya bārāṇasiṁ gantvā tassa “etaṁ guttilassa vasanaṭṭhāna”nti ācikkhitvā",
  "atk-s0513a20:1621_13": "sakasakanivesanaṁ agamiṁsu.",
  "atk-s0513a20:1622_0": "Mūsilo bodhisattassa gehaṁ pavisitvā laggetvā ṭhapitaṁ bodhisattassa jātivīṇaṁ disvā",
  "atk-s0513a20:1622_1": "gahetvā vādesi, atha bodhisattassa mātāpitaro andhabhāvena taṁ apassantā “mūsikā",
  "atk-s0513a20:1622_2": "maññe vīṇaṁ khādantī”ti saññāya “susū”ti āhaṁsu. Tasmiṁ kāle mūsilo vīṇaṁ ṭhapetvā",
  "atk-s0513a20:1622_3": "bodhisattassa mātāpitaro vanditvā “kuto āgatosī”ti vutte “ācariyassa santike sippaṁ",
  "atk-s0513a20:1622_4": "uggaṇhituṁ ujjenito āgatomhī”ti āha. So “sādhū”ti vutte “kahaṁ ācariyo”ti pucchitvā",
  "atk-s0513a20:1622_5": "“vippavuttho, tāta, ajja āgamissatī”ti sutvā tattheva nisīditvā bodhisattaṁ āgataṁ",
  "atk-s0513a20:1622_6": "disvā tena katapaṭisanthāro attano āgatakāraṇaṁ ārocesi. Bodhisatto aṅgavijjāpāṭhako,",
  "atk-s0513a20:1622_7": "so tassa asappurisabhāvaṁ ñatvā “gaccha tāta, natthi tava sippa”nti paṭikkhipi. So",
  "atk-s0513a20:1622_8": "bodhisattassa mātāpitūnaṁ pāde gahetvā upakāraṁ karonto te ārādhetvā “sippaṁ me dāpethā”ti",
  "atk-s0513a20:1622_9": "yāci. Bodhisatto mātāpitūhi punappunaṁ vuccamāno te atikkamituṁ asakkonto sippaṁ",
  "atk-s0513a20:1622_10": "adāsi. So bodhisatteneva saddhiṁ rājanivesanaṁ gacchati. Rājā taṁ disvā “ko esa,",
  "atk-s0513a20:1622_11": "ācariyā”ti pucchi. “Mayhaṁ antevāsiko, mahārājā”ti. So anukkamena rañño vissāsiko",
  "atk-s0513a20:1622_12": "ahosi. Bodhisatto ācariyamuṭṭhiṁ akatvā attano jānananiyāmena sabbaṁ sippaṁ sikkhāpetvā",
  "atk-s0513a20:1622_13": "“niṭṭhitaṁ te, tāta, sippa”nti āha.",
  "atk-s0513a20:1623_0": "So cintesi – “mayhaṁ sippaṁ paguṇaṁ, idañca bārāṇasinagaraṁ sakalajambudīpe agganagaraṁ,",
  "atk-s0513a20:1623_1": "ācariyopi mahallako, idheva mayā vasituṁ vaṭṭatī”ti. So ācariyaṁ āha – “ācariya ahaṁ",
  "atk-s0513a20:1623_2": "rājānaṁ upaṭṭhahissāmī”ti. Ācariyo “sādhu, tāta, rañño ārocessāmī”ti gantvā “amhākaṁ",
  "atk-s0513a20:1623_3": "antevāsiko devaṁ upaṭṭhātuṁ icchati, deyyadhammamassa jānāthā”ti rañño ārocetvā raññā",
  "atk-s0513a20:1623_4": "“tumhākaṁ deyyadhammato upaḍḍhaṁ labhissatī”ti vutte taṁ pavattiṁ mūsilassa ārocesi.",
  "atk-s0513a20:1623_5": "Mūsilo “ahaṁ tumhehi samakaññeva labhanto upaṭṭhahissāmi, na alabhanto”ti āha. “Kiṁkāraṇā”ti?",
  "atk-s0513a20:1623_6": "“Nanu ahaṁ tumhākaṁ jānanasippaṁ sabbaṁ jānāmī”ti? “Āma, jānāsī”ti. “Evaṁ sante kasmā",
  "atk-s0513a20:1623_7": "mayhaṁ upaḍḍhaṁ detī”ti? Bodhisatto rañño ārocesi. Rājā “yadi evaṁ tumhehi samakaṁ",
  "atk-s0513a20:1623_8": "sippaṁ dassetuṁ sakkonto samakaṁ labhissatī”ti āha. Bodhisatto rañño vacanaṁ tassa",
  "atk-s0513a20:1623_9": "ārocetvā tena “sādhu dassessāmī”ti vutte rañño taṁ pavattiṁ ārocetvā “sādhu dassetu,",
  "atk-s0513a20:1623_10": "kataradivasaṁ sākacchā hotū”ti vutte “ito sattame divase hotu, mahārājā”ti āha.",
  "atk-s0513a20:1624_0": "Rājā mūsilaṁ pakkosāpetvā “saccaṁ kira tvaṁ ācariyena saddhiṁ sākacchaṁ karissasī”ti",
  "atk-s0513a20:1624_1": "pucchitvā “saccaṁ, devā”ti vutte “ācariyena saddhiṁ viggaho nāma na vaṭṭati, mā karī”ti",
  "atk-s0513a20:1624_2": "vāriyamānopi “alaṁ, mahārāja, hotuyeva me ācariyena saddhiṁ sattame divase sākacchā,",
  "atk-s0513a20:1624_3": "katarassa jānibhāvaṁ jānissāmā”ti āha. Rājā “sādhū”ti sampaṭicchitvā “ito kira sattame",
  "atk-s0513a20:1624_4": "divase ācariyaguttilo ca antevāsikamūsilo ca rājadvāre aññamaññaṁ sākacchaṁ katvā",
  "atk-s0513a20:1624_5": "sippaṁ dassessanti, nāgarā sannipatitvā sippaṁ passantū”ti bheriṁ carāpesi.",
  "atk-s0513a20:1625_0": "Bodhisatto cintesi – “ayaṁ mūsilo daharo taruṇo, ahaṁ mahallako parihīnathāmo, mahallakassa",
  "atk-s0513a20:1625_1": "kiriyā nāma na sampajjati. Antevāsike nāma parājitepi viseso natthi, antevāsikassa",
  "atk-s0513a20:1625_2": "pana jaye sati pattabbalajjato araññaṁ pavisitvā maraṇaṁ varatara”nti. So araññaṁ",
  "atk-s0513a20:1625_3": "pavisitvā maraṇabhayena nivattati, lajjābhayena gacchati. Evamassa gamanāgamanaṁ",
  "atk-s0513a20:1625_4": "karontasseva cha divasā atikkantā, tiṇāni matāni, jaṅghamaggo nibbatti. Tasmiṁ khaṇe",
  "atk-s0513a20:1625_5": "sakkassa bhavanaṁ uṇhākāraṁ dassesi. Sakko āvajjamāno taṁ kāraṇaṁ ñatvā “guttilagandhabbo",
  "atk-s0513a20:1625_6": "antevāsikassa bhayena araññe mahādukkhaṁ anubhoti, etassa mayā avassayena bhavituṁ",
  "atk-s0513a20:1625_7": "vaṭṭatī”ti vegena gantvā bodhisattassa purato ṭhatvā “ācariya, kasmā araññaṁ paviṭṭhosī”ti",
  "atk-s0513a20:1625_8": "pucchitvā “kosi tva”nti vutte “sakkohamasmī”ti āha. Atha naṁ bodhisatto “ahaṁ kho,",
  "atk-s0513a20:1625_9": "devarāja, antevāsikato parājayabhayena araññaṁ paviṭṭho”ti vatvā paṭhamaṁ gāthamāha –",
  "atk-s0513a20:1626": "186.",
  "atk-s0513a20:1627": "“Sattatantiṁ sumadhuraṁ, rāmaṇeyyaṁ avācayiṁ;",
  "atk-s0513a20:1628": "So maṁ raṅgamhi avheti, saraṇaṁ me hoti kosiyā”ti.",
  "atk-s0513a20:1629_0": "Tassattho – ahaṁ, devarāja, mūsilaṁ nāma antevāsikaṁ sattatantiṁ sumadhuraṁ rāmaṇeyyaṁ",
  "atk-s0513a20:1629_1": "vīṇaṁ attano jānananiyāmena sikkhāpesiṁ, so maṁ idāni raṅgamaṇḍale pakkosati, tassa",
  "atk-s0513a20:1629_2": "me tvaṁ, kosiyagotta, saraṇaṁ hohīti.",
  "atk-s0513a20:1630": "Sakko tassa vacanaṁ sutvā “mā bhāyi, ahaṁ te tāṇañca leṇañcā”ti vatvā dutiyaṁ gāthamāha –",
  "atk-s0513a20:1631": "187.",
  "atk-s0513a20:1632": "“Ahaṁ taṁ saraṇaṁ samma, ahamācariyapūjako;",
  "atk-s0513a20:1633": "Na taṁ jayissati sisso, sissamācariya jessasī”ti.",
  "atk-s0513a20:1634_0": "Tattha ahaṁ taṁ saraṇanti ahaṁ saraṇaṁ avassayo patiṭṭhā hutvā taṁ tāyissāmi. Sammāti",
  "atk-s0513a20:1634_1": "piyavacanametaṁ. Sissamācariya, jessasīti, ācariya, tvaṁ vīṇaṁ vādayamāno sissaṁ",
  "atk-s0513a20:1634_2": "jinissasi. Apica tvaṁ vīṇaṁ vādento ekaṁ tantiṁ chinditvā cha vādeyyāsi, vīṇāya te",
  "atk-s0513a20:1634_3": "pakatisaddo bhavissati. Mūsilopi tantiṁ chindissati, athassa vīṇāya saddo na bhavissati.",
  "atk-s0513a20:1634_4": "Tasmiṁ khaṇe so parājayaṁ pāpuṇissati. Athassa parājayabhāvaṁ ñatvā dutiyampi tatiyampi",
  "atk-s0513a20:1634_5": "catutthampi pañcamampi sattamampi tantiṁ chinditvā suddhadaṇḍakameva vādeyyāsi, chinnatantikoṭīhi",
  "atk-s0513a20:1634_6": "saro nikkhamitvā sakalaṁ dvādasayojanikaṁ bārāṇasinagaraṁ chādetvā ṭhassatīti.",
  "atk-s0513a20:1635_0": "Evaṁ vatvā sakko bodhisattassa tisso pāsakaghaṭikā datvā evamāha – “vīṇāsaddeneva",
  "atk-s0513a20:1635_1": "pana sakalanagare chādite ito ekaṁ pāsakaghaṭikaṁ ākāse khipeyyāsi, atha te purato",
  "atk-s0513a20:1635_2": "otaritvā tīṇi accharāsatāni naccissanti. Tāsaṁ naccanakāle ca dutiyaṁ khipeyyāsi,",
  "atk-s0513a20:1635_3": "athāparānipi tīṇi satāni otaritvā tava vīṇādhure naccissanti. Tato tatiyaṁ khipeyyāsi,",
  "atk-s0513a20:1635_4": "athāparāni tīṇi satāni otaritvā raṅgamaṇḍale naccissanti. Ahampi te santikaṁ āgamissāmi,",
  "atk-s0513a20:1635_5": "gaccha mā bhāyī”ti bodhisattaṁ assāsesi. Bodhisatto pubbaṇhasamaye gehaṁ agamāsi.",
  "atk-s0513a20:1635_6": "Nāgarā rājadvārasamīpe maṇḍapaṁ katvā rañño āsanaṁ paññapesuṁ. Rājā pāsādā otaritvā",
  "atk-s0513a20:1635_7": "alaṅkatamaṇḍape pallaṅkamajjhe nisīdi, dvādasasahassā alaṅkatitthiyo amaccabrāhmaṇagahapatikādayo",
  "atk-s0513a20:1635_8": "ca rājānaṁ parivārayiṁsu, sabbe nāgarā sannipatiṁsu, rājaṅgaṇe cakkāticakke mañcātimañce bandhiṁsu.",
  "atk-s0513a20:1636_0": "Bodhisattopi nhātānulitto nānaggarasabhojanaṁ bhuñjitvā vīṇaṁ gāhāpetvā attano paññattāsane",
  "atk-s0513a20:1636_1": "nisīdi. Sakko adissamānakāyena āgantvā ākāse aṭṭhāsi, bodhisattoyeva naṁ passati.",
  "atk-s0513a20:1636_2": "Mūsilopi āgantvā attano āsane nisīdi. Mahājano parivāresi, āditova dvepi samasamaṁ",
  "atk-s0513a20:1636_3": "vādayiṁsu. Mahājano dvinnampi vāditena tuṭṭho ukkuṭṭhisahassāni pavattesi. Sakko",
  "atk-s0513a20:1636_4": "ākāse ṭhatvā bodhisattaññeva sāvento “ekaṁ tantiṁ chindā”ti āha. Bodhisatto tantiṁ",
  "atk-s0513a20:1636_5": "chindi, sā chinnāpi chinnakoṭiyā saraṁ muñcateva, devagandhabbaṁ viya vattati. Mūsilopi",
  "atk-s0513a20:1636_6": "tantiṁ chindi, tato saddo na nikkhami. Ācariyo dutiyampi chindi …pe… sattamampi chindi.",
  "atk-s0513a20:1636_7": "Suddhadaṇḍakaṁ vādentassa saddo nagaraṁ chādetvā aṭṭhāsi. Celukkhepasahassāni ceva",
  "atk-s0513a20:1636_8": "ukkuṭṭhisahassāni ca pavattayiṁsu. Bodhisatto ekaṁ pāsakaṁ ākāse khipi, tīṇi accharāsatāni",
  "atk-s0513a20:1636_9": "otaritvā nacciṁsu. Evaṁ dutiye ca tatiye ca khitte tīṇi tīṇi accharāsatāni otaritvā",
  "atk-s0513a20:1636_10": "vuttanayeneva nacciṁsu.",
  "atk-s0513a20:1637_0": "Tasmiṁ khaṇe rājā mahājanassa iṅgitasaññaṁ adāsi, mahājano uṭṭhāya “tvaṁ ācariyena",
  "atk-s0513a20:1637_1": "saddhiṁ virujjhitvā ‘samakāraṁ karomī’ti vāyamasi, attano pamāṇaṁ na jānāsī”ti mūsilaṁ",
  "atk-s0513a20:1637_2": "tajjetvā gahitagahiteheva pāsāṇadaṇḍādīhi saṁcuṇṇetvā jīvitakkhayaṁ pāpetvā pāde",
  "atk-s0513a20:1637_3": "gahetvā saṅkāraṭṭhāne chaḍḍesi. Rājā tuṭṭhacitto ghanavassaṁ vassāpento viya bodhisattassa",
  "atk-s0513a20:1637_4": "bahuṁ dhanaṁ adāsi, tathā nāgarā. Sakko bodhisattena saddhiṁ paṭisanthāraṁ katvā",
  "atk-s0513a20:1637_5": "“ahaṁ te, paṇḍita, sahassayuttaṁ ājaññarathaṁ gāhāpetvā pacchā mātaliṁ pesessāmi,",
  "atk-s0513a20:1637_6": "tvaṁ sahassayuttaṁ vejayantarathavaraṁ abhiruyha devalokaṁ āgaccheyyāsī”ti vatvā pakkāmi.",
  "atk-s0513a20:1638_0": "Atha naṁ gantvā paṇḍukambalasilāyaṁ nisinnaṁ “kahaṁ gatāttha, mahārājā”ti devadhītaro",
  "atk-s0513a20:1638_1": "pucchiṁsu. Sakko tāsaṁ taṁ kāraṇaṁ vitthārena kathetvā bodhisattassa sīlañca guṇañca",
  "atk-s0513a20:1638_2": "vaṇṇesi. Devadhītaro “mahārāja, mayampi ācariyaṁ daṭṭhukāmā, idha naṁ ānehī”ti āhaṁsu.",
  "atk-s0513a20:1638_3": "Sakko mātaliṁ āmantetvā “tāta, devaccharā guttilagandhabbaṁ daṭṭhukāmā, gaccha naṁ",
  "atk-s0513a20:1638_4": "vejayantarathe nisīdāpetvā ānehī”ti. So “sādhū”ti gantvā bodhisattaṁ ānesi. Sakko",
  "atk-s0513a20:1638_5": "bodhisattena saddhiṁ sammoditvā “devakaññā kira te, ācariya, gandhabbaṁ sotukāmā”ti",
  "atk-s0513a20:1638_6": "āha. “Mayaṁ mahārāja, gandhabbā nāma sippaṁ nissāya jīvāma, mūlaṁ labhantā vādeyyāmā”ti.",
  "atk-s0513a20:1638_7": "“Vādehi, ahaṁ te mūlaṁ dassāmī”ti. “Na mayhaṁ aññena mūlenattho, imā pana devadhītaro",
  "atk-s0513a20:1638_8": "attano attano kalyāṇakammaṁ kathentu, evāhaṁ vādessāmī”ti. Atha naṁ devadhītaro āhaṁsu",
  "atk-s0513a20:1638_9": "– “amhehi kataṁ kalyāṇakammaṁ pacchā tumhākaṁ kathessāma, gandhabbaṁ karohi ācariyā”ti.",
  "atk-s0513a20:1638_10": "Bodhisatto sattāhaṁ devatānaṁ gandhabbaṁ akāsi, taṁ dibbagandhabbaṁ abhibhavitvā",
  "atk-s0513a20:1638_11": "pavatti. Sattame divase ādito paṭṭhāya devadhītānaṁ kalyāṇakammaṁ pucchi. Ekaṁ kassapasammāsambuddhakāle",
  "atk-s0513a20:1638_12": "ekassa bhikkhuno uttamavatthaṁ datvā sakkassa paricārikā hutvā nibbattaṁ accharāsahassaparivāraṁ",
  "atk-s0513a20:1638_13": "uttamavatthadevakaññaṁ “tvaṁ purimabhave kiṁ kammaṁ katvā nibbattā”ti pucchi. Tassa",
  "atk-s0513a20:1638_14": "pucchanākāro ca vissajjanā ca vimānavatthumhi āgatameva. Vuttañhi tattha –",
  "atk-s0513a20:1639": "“Abhikkantena vaṇṇena, yā tvaṁ tiṭṭhasi devate;",
  "atk-s0513a20:1640": "Obhāsentī disā sabbā, osadhī viya tārakā.",
  "atk-s0513a20:1641": "“Kena tetādiso vaṇṇo, kena te idha mijjhati;",
  "atk-s0513a20:1642": "Uppajjanti ca te bhogā, ye keci manaso piyā.",
  "atk-s0513a20:1643": "“Pucchāmi taṁ devi mahānubhāve, manussabhūtā kimakāsi puññaṁ;",
  "atk-s0513a20:1644": "Kenāsi evaṁ jalitānubhāvā, vaṇṇo ca te sabbadisā pabhāsatī”ti.",
  "atk-s0513a20:1645": "“Vatthuttamadāyikā nārī, pavarā hoti naresu nārīsu;",
  "atk-s0513a20:1646": "Evaṁ piyarūpadāyikā manāpaṁ, dibbaṁ sā labhate upecca ṭhānaṁ.",
  "atk-s0513a20:1647": "“Tassā me passa vimānaṁ, accharā kāmavaṇṇinīhamasmi;",
  "atk-s0513a20:1648": "Accharāsahassassāhaṁ, pavarā passa puññānaṁ vipākaṁ.",
  "atk-s0513a20:1649": "“Tena metādiso vaṇṇo, tena me idha mijjhati;",
  "atk-s0513a20:1650": "Uppajjanti ca me bhogā, ye keci manaso piyā.",
  "atk-s0513a20:1651": "“Tenamhi evaṁ jalitānubhāvā;",
  "atk-s0513a20:1652": "Vaṇṇo ca me sabbadisā pabhāsatī”ti. ;",
  "atk-s0513a20:1653_0": "Aparā piṇḍāya caramānassa bhikkhuno pūjanatthāya pupphāni adāsi, aparā “cetiye gandhapañcaṅgulikaṁ",
  "atk-s0513a20:1653_1": "dethā”ti gandhe adāsi, aparā madhurāni phalāphalāni adāsi, aparā ucchurasaṁ adāsi,",
  "atk-s0513a20:1653_2": "aparā kassapadasabalassa cetiye gandhapañcaṅgulikaṁ adāsi, aparā maggapaṭipannānaṁ",
  "atk-s0513a20:1653_3": "bhikkhūnaṁ bhikkhunīnañca kulagehe vāsaṁ upagatānaṁ santike dhammaṁ assosi, aparā",
  "atk-s0513a20:1653_4": "nāvāya upakaṭṭhāya velāya bhuttassa bhikkhuno udake ṭhatvā udakaṁ adāsi, aparā agāramajjhe",
  "atk-s0513a20:1653_5": "vasamānā akkodhanā hutvā sassusasuravattaṁ akāsi, aparā attano laddhakoṭṭhāsatopi",
  "atk-s0513a20:1653_6": "saṁvibhāgaṁ katvāva paribhuñji, sīlavatī ca ahosi, aparā paragehe dāsī hutvā nikkodhanā",
  "atk-s0513a20:1653_7": "nimmānā attano laddhakoṭṭhāsato saṁvibhāgaṁ katvā devarañño paricārikā hutvā nibbattā.",
  "atk-s0513a20:1653_8": "Evaṁ sabbāpi guttilavimānavatthusmiṁ āgatā chattiṁsa devadhītā yaṁ yaṁ kammaṁ katvā",
  "atk-s0513a20:1653_9": "tattha nibbattā, sabbaṁ bodhisatto pucchi. Tāpissa attano katakammaṁ gāthāhiyeva",
  "atk-s0513a20:1653_10": "kathesuṁ. Taṁ sutvā bodhisatto “lābhā vata me, suladdhaṁ vata me, svāhaṁ idhāgantvā",
  "atk-s0513a20:1653_11": "appamattakenapi kammena paṭiladdhadibbasampattiyo assosiṁ. Ito dāni paṭṭhāya manussalokaṁ",
  "atk-s0513a20:1653_12": "gantvā dānādīni kusalakammāneva karissāmī”ti vatvā imaṁ udānaṁ udānesi –",
  "atk-s0513a20:1654": "“Svāgataṁ vata me ajja, suppabhātaṁ suhuṭṭhitaṁ;",
  "atk-s0513a20:1655": "Yaṁ addasāmi devatāyo, accharākāmavaṇṇiyo.",
  "atk-s0513a20:1656": "“Imāsāhaṁ dhammaṁ sutvā, kāhāmi kusalaṁ bahuṁ;",
  "atk-s0513a20:1657": "Dānena samacariyāya, saṁyamena damena ca;",
  "atk-s0513a20:1658": "Svāhaṁ tattha gamissāmi, yattha gantvā na socare”ti. ;",
  "atk-s0513a20:1659_0": "Atha naṁ sattāhaccayena devarājā mātalisaṅgāhakaṁ āṇāpetvā rathe nisīdāpetvā bārāṇasimeva",
  "atk-s0513a20:1659_1": "pesesi. So bārāṇasiṁ gantvā devaloke attanā diṭṭhakāraṇaṁ manussānaṁ ācikkhi. Tato",
  "atk-s0513a20:1659_2": "paṭṭhāya manussā saussāhā puññāni kātuṁ maññiṁsu.",
  "atk-s0513a20:1660": "Satthā imaṁ dhammadesanaṁ āharitvā jātakaṁ samodhānesi – “tadā mūsilo devadatto ahosi, sakko anuruddho, rājā ānando, guttilagandhabbo pana ahameva ahosi”nti.",
  "atk-s0513a20:1661": "Guttilajātakavaṇṇanā tatiyā.",
  "atk-s0513a20:1663": "[244] 4. Vigaticchajātakavaṇṇanā",
  "atk-s0513a20:1664_0": "Yaṁpassati na taṁ icchatīti idaṁ satthā jetavane viharanto ekaṁ palāyikaṁ paribbājakaṁ",
  "atk-s0513a20:1664_1": "ārabbha kathesi. So kira sakalajambudīpe paṭivādaṁ alabhitvā sāvatthiṁ āgantvā “ko",
  "atk-s0513a20:1664_2": "mayā saddhiṁ vādaṁ kātuṁ samattho”ti pucchitvā “sammāsambuddho”ti sutvā mahājanaparivuto",
  "atk-s0513a20:1664_3": "jetavanaṁ gantvā bhagavantaṁ catuparisamajjhe dhammaṁ desentaṁ pañhaṁ pucchi. Athassa",
  "atk-s0513a20:1664_4": "satthā taṁ vissajjetvā “ekaṁ nāma ki”nti pañhaṁ pucchi, so taṁ kathetuṁ asakkonto",
  "atk-s0513a20:1664_5": "uṭṭhāya palāyi. Nisinnaparisā “ekapadeneva vo, bhante, paribbājako niggahito”ti āhaṁsu.",
  "atk-s0513a20:1664_6": "Satthā “nāhaṁ, upāsakā, idānevetaṁ ekapadeneva niggaṇhāmi, pubbepi niggaṇhiṁyevā”ti vatvā atītaṁ āhari.",
  "atk-s0513a20:1665_0": "Atīte bārāṇasiyaṁ brahmadatte rajjaṁ kārente bodhisatto kāsiraṭṭhe brāhmaṇakule nibbattitvā",
  "atk-s0513a20:1665_1": "vayappatto kāme pahāya isipabbajjaṁ pabbajitvā dīgharattaṁ himavante vasi. So pabbatā",
  "atk-s0513a20:1665_2": "oruyha ekaṁ nigamagāmaṁ nissāya gaṅgānivattane paṇṇasālāyaṁ vāsaṁ kappesi. Atheko",
  "atk-s0513a20:1665_3": "paribbājako sakalajambudīpe paṭivādaṁ alabhitvā taṁ nigamaṁ patvā “atthi nu kho koci",
  "atk-s0513a20:1665_4": "mayā saddhiṁ vādaṁ kātuṁ samattho”ti pucchitvā “atthī”ti bodhisattassa ānubhāvaṁ",
  "atk-s0513a20:1665_5": "sutvā mahājanaparivuto tassa vasanaṭṭhānaṁ gantvā paṭisanthāraṁ katvā nisīdi. Atha",
  "atk-s0513a20:1665_6": "naṁ bodhisatto “vaṇṇagandhaparibhāvitaṁ gaṅgāpānīyaṁ pivissatī”ti pucchi. Paribbājako",
  "atk-s0513a20:1665_7": "vādena ottharanto “kā gaṅgā, vālukā gaṅgā, udakaṁ gaṅgā, orimatīraṁ gaṅgā, pārimatīraṁ",
  "atk-s0513a20:1665_8": "gaṅgā”ti āha. Bodhisatto “tvaṁ pana, paribbājaka, ṭhapetvā udakaṁ vālukaṁ orimatīraṁ",
  "atk-s0513a20:1665_9": "pārimatīrañca kahaṁ gaṅgaṁ labhissasī”ti āha. Paribbājako appaṭibhāno hutvā uṭṭhāya",
  "atk-s0513a20:1665_10": "palāyi. Tasmiṁ palāte bodhisatto nisinnaparisāya dhammaṁ desento imā gāthā avoca –",
  "atk-s0513a20:1666": "188.",
  "atk-s0513a20:1667": "“Yaṁ passati na taṁ icchati, yañca na passati taṁ kiricchati;",
  "atk-s0513a20:1668": "Maññāmi ciraṁ carissati, na hi taṁ lacchati yaṁ sa icchati.",
  "atk-s0513a20:1669": "189.",
  "atk-s0513a20:1670": "“Yaṁ labhati na tena tussati, yañca pattheti laddhaṁ hīḷeti;",
  "atk-s0513a20:1671": "Icchā hi anantagocarā, vigaticchāna namo karomase”ti.",
  "atk-s0513a20:1672_0": "Tattha yaṁ passatīti yaṁ udakādiṁ passati, taṁ gaṅgāti na icchati. Yañca na passatīti",
  "atk-s0513a20:1672_1": "yañca udakādivinimuttaṁ gaṅgaṁ na passati, taṁ kiricchati. Maññāmi ciraṁ carissatīti",
  "atk-s0513a20:1672_2": "ahaṁ evaṁ maññāmi – ayaṁ paribbājako evarūpaṁ gaṅgaṁ pariyesanto ciraṁ carissati.",
  "atk-s0513a20:1672_3": "Yathā vā udakādivinimuttaṁ gaṅgaṁ, evaṁ rūpādivinimuttaṁ attānampi pariyesanto saṁsāre",
  "atk-s0513a20:1672_4": "ciraṁ carissati. Na hi taṁ lacchatīti ciraṁ carantopi yaṁ taṁ evarūpaṁ gaṅgaṁ vā",
  "atk-s0513a20:1672_5": "attānaṁ vā icchati, taṁ na lacchati. Yaṁ labhatīti yaṁ udakaṁ vā rūpādiṁ vā labhati,",
  "atk-s0513a20:1672_6": "tena na tussati. Yañca pattheti laddhaṁ hīḷetīti evaṁ laddhena atussanto yaṁ yaṁ",
  "atk-s0513a20:1672_7": "sampattiṁ pattheti, taṁ taṁ labhitvā “kiṁ etāyā”ti hīḷeti avamaññati. Icchā hi anantagocarāti",
  "atk-s0513a20:1672_8": "laddhaṁ hīḷetvā aññamaññaṁ ārammaṇaṁ icchanato ayaṁ icchā nāma taṇhā anantagocarā.",
  "atk-s0513a20:1672_9": "Vigaticchāna namo karomaseti tasmā ye vigaticchā buddhādayo, tesaṁ mayaṁ namakkāraṁ karomāti.",
  "atk-s0513a20:1673": "Satthā imaṁ dhammadesanaṁ āharitvā jātakaṁ samodhānesi – “tadā paribbājako etarahi paribbājako ahosi, tāpaso pana ahameva ahosi”nti.",
  "atk-s0513a20:1674": "Vigaticchajātakavaṇṇanā catutthā.",
  "atk-s0513a20:1676": "[245] 5. Mūlapariyāyajātakavaṇṇanā",
  "atk-s0513a20:1677_0": "Kālo ghasati bhūtānīti idaṁ satthā ukkaṭṭhaṁ nissāya subhagavane viharanto mūlapariyāyasuttantaṁ",
  "atk-s0513a20:1677_1": "ārabbha kathesi. Tadā kira pañcasatā brāhmaṇā tiṇṇaṁ vedānaṁ pāragū sāsane pabbajitvā",
  "atk-s0513a20:1677_2": "tīṇi piṭakāni uggaṇhitvā mānamadamattā hutvā “sammāsambuddhopi tīṇeva piṭakāni jānāti,",
  "atk-s0513a20:1677_3": "mayampi tāni jānāma, evaṁ sante kiṁ tassa amhehi nānākaraṇa”nti buddhupaṭṭhānaṁ na",
  "atk-s0513a20:1677_4": "gacchanti, paṭipakkhā hutvā caranti.",
  "atk-s0513a20:1678_0": "Athekadivasaṁ satthā tesu āgantvā attano santike nisinnesu aṭṭhahi bhūmīhi paṭimaṇḍetvā",
  "atk-s0513a20:1678_1": "mūlapariyāyasuttantaṁ kathesi, te na kiñci sallakkhesuṁ. Atha nesaṁ etadahosi – “mayaṁ",
  "atk-s0513a20:1678_2": "amhehi sadisā paṇḍitā natthī’ti mānaṁ karoma, idāni pana na kiñci jānāma, buddhehi",
  "atk-s0513a20:1678_3": "sadiso paṇḍito nāma natthi, aho buddhaguṇā nāmā”ti. Te tato paṭṭhāya nihatamānā hutvā",
  "atk-s0513a20:1678_4": "uddhaṭadāṭhā viya sappā nibbisevanā jātā. Satthā ukkaṭṭhāyaṁ yathābhirantaṁ viharitvā",
  "atk-s0513a20:1678_5": "vesāliṁ gantvā gotamakacetiye gotamakasuttantaṁ nāma kathesi, dasasahassilokadhātu",
  "atk-s0513a20:1678_6": "kampi, taṁ sutvā te bhikkhū arahattaṁ pāpuṇiṁsu. Mūlapariyāyasuttantapariyosāne pana",
  "atk-s0513a20:1678_7": "satthari ukkaṭṭhāyaṁ viharanteyeva bhikkhū dhammasabhāyaṁ kathaṁ samuṭṭhāpesuṁ –",
  "atk-s0513a20:1678_8": "“āvuso, aho buddhānaṁ ānubhāvo, te nāma brāhmaṇapabbajitā tathā mānamadamattā bhagavatā",
  "atk-s0513a20:1678_9": "mūlapariyāyadesanāya nihatamānā katā”ti. Satthā āgantvā “kāya nuttha, bhikkhave,",
  "atk-s0513a20:1678_10": "etarahi kathāya sannisinnā”ti pucchitvā “imāya nāmā”ti vutte “na, bhikkhave, idāneva,",
  "atk-s0513a20:1678_11": "pubbepāhaṁ ime evaṁ mānapaggahitasire vicarante nihatamāne akāsiṁyevā”ti vatvā atītaṁ āhari.",
  "atk-s0513a20:1679_0": "Atīte bārāṇasiyaṁ brahmadatte rajjaṁ kārente bodhisatto brāhmaṇakule nibbattitvā",
  "atk-s0513a20:1679_1": "vayappatto tiṇṇaṁ vedānaṁ pāragū disāpāmokkho ācariyo hutvā pañca māṇavakasatāni",
  "atk-s0513a20:1679_2": "mante vācesi. Te pañcasatāpi niṭṭhitasippā sippe anuyogaṁ datvā “yattakaṁ mayaṁ jānāma,",
  "atk-s0513a20:1679_3": "ācariyopi tattakameva, viseso natthī”ti mānatthaddhā hutvā ācariyassa santikaṁ na",
  "atk-s0513a20:1679_4": "gacchanti, vattapaṭivattaṁ na karonti. Te ekadivasaṁ ācariye badarirukkhamūle nisinne",
  "atk-s0513a20:1679_5": "taṁ vambhetukāmā badarirukkhaṁ nakhena ākoṭetvā “nissārovāyaṁ rukkho”ti āhaṁsu. Bodhisatto",
  "atk-s0513a20:1679_6": "attano vambhanabhāvaṁ ñatvā antevāsike “ekaṁ vo pañhaṁ pucchissāmī”ti āha. Te haṭṭhatuṭṭhā",
  "atk-s0513a20:1679_7": "“vadetha, kathessāmā”ti. Ācariyo pañhaṁ pucchanto paṭhamaṁ gāthamāha –",
  "atk-s0513a20:1680": "190.",
  "atk-s0513a20:1681": "“Kālo ghasati bhūtāni, sabbāneva sahattanā;",
  "atk-s0513a20:1682": "Yo ca kālaghaso bhūto, sa bhūtapacaniṁ pacī”ti.",
  "atk-s0513a20:1683_0": "Tattha kāloti purebhattakālopi pacchābhattakālopīti evamādi. Bhūtānīti sattādhivacanametaṁ,",
  "atk-s0513a20:1683_1": "na kālo bhūtānaṁ cammamaṁsādīni luñcitvā khādati, apica kho nesaṁ āyuvaṇṇabalāni",
  "atk-s0513a20:1683_2": "khepento yobbaññaṁ maddanto ārogyaṁ vināsento ghasati khādatīti vuccati. Evaṁ ghasanto",
  "atk-s0513a20:1683_3": "ca na kiñci vajjeti, sabbāneva ghasati. Na kevalañca bhūtāneva, apica kho sahattanā",
  "atk-s0513a20:1683_4": "attānampi ghasati, purebhattakālo pacchābhattakālaṁ na pāpuṇāti. Esa nayo pacchābhattakālādīsu.",
  "atk-s0513a20:1683_5": "Yo ca kālaghaso bhūtoti khīṇāsavassetaṁ adhivacanaṁ. So hi ariyamaggena āyatiṁ paṭisandhikālaṁ",
  "atk-s0513a20:1683_6": "khepetvā khāditvā ṭhitattā “kālaghaso bhūto”ti vuccati. Sa bhūtapacaniṁ pacīti so",
  "atk-s0513a20:1683_7": "yāyaṁ taṇhā apāyesu bhūte pacati, taṁ ñāṇagginā paci dahi bhasmamakāsi, tena “bhūtapacaniṁ",
  "atk-s0513a20:1683_8": "pacī”ti vuccati. “Pajani”ntipi pāṭho, janikaṁ nibbattakinti attho.",
  "atk-s0513a20:1684_0": "Imaṁ pañhaṁ sutvā māṇavesu ekopi jānituṁ samattho nāma nāhosi. Atha ne bodhisatto",
  "atk-s0513a20:1684_1": "“mā kho tumhe ‘ayaṁ pañho tīsu vedesu atthī’ti saññaṁ akattha, tumhe ‘yamahaṁ jānāmi,",
  "atk-s0513a20:1684_2": "taṁ sabbaṁ jānāmā’ti maññamānā maṁ badarirukkhasadisaṁ karotha, mama tumhehi aññātassa",
  "atk-s0513a20:1684_3": "bahuno jānanabhāvaṁ na jānātha, gacchatha sattame divase kālaṁ dammi, ettakena kālena",
  "atk-s0513a20:1684_4": "imaṁ pañhaṁ cintethā”ti. Te bodhisattaṁ vanditvā attano attano vasanaṭṭhānaṁ gantvā",
  "atk-s0513a20:1684_5": "sattāhaṁ cintetvāpi pañhassa neva antaṁ, na koṭiṁ passiṁsu. Te sattamadivase ācariyassa",
  "atk-s0513a20:1684_6": "santikaṁ gantvā vanditvā nisīditvā “kiṁ, bhadramukhā, jānittha pañha”nti vutte “na",
  "atk-s0513a20:1684_7": "jānāmā”ti vadiṁsu. Atha bodhisatto te garahamāno dutiyaṁ gāthamāha –",
  "atk-s0513a20:1685": "191.",
  "atk-s0513a20:1686": "“Bahūni narasīsāni, lomasāni brahāni ca;",
  "atk-s0513a20:1687": "Gīvāsu paṭimukkāni, kocidevettha kaṇṇavā”ti.",
  "atk-s0513a20:1688_0": "Tassattho – bahūni narānaṁ sīsāni dissanti, sabbāni ca tāni lomasāni, sabbāni mahantāni",
  "atk-s0513a20:1688_1": "gīvāsuyeva ṭhapitāni, na tālaphalaṁ viya hatthena gahitāni, natthi tesaṁ imehi dhammehi",
  "atk-s0513a20:1688_2": "nānākaraṇaṁ. Ettha pana kocideva kaṇṇavāti attānaṁ sandhāyāha. Kaṇṇavāti paññavā,",
  "atk-s0513a20:1688_3": "kaṇṇachiddaṁ pana na kassaci natthi. Iti te māṇavake “kaṇṇachiddamattameva tumhākaṁ",
  "atk-s0513a20:1688_4": "bālānaṁ atthi, na paññā”ti garahitvā pañhaṁ vissajjesi. Te sutvā – “aho ācariyā nāma",
  "atk-s0513a20:1688_5": "mahantā”ti khamāpetvā nihatamānā bodhisattaṁ upaṭṭhahiṁsu.",
  "atk-s0513a20:1689": "Satthā imaṁ dhammadesanaṁ āharitvā jātakaṁ samodhānesi – “tadā pañcasatā māṇavakā ime bhikkhū ahesuṁ, ācariyo pana ahameva ahosi”nti.",
  "atk-s0513a20:1690": "Mūlapariyāyajātakavaṇṇanā pañcamā.",
  "atk-s0513a20:1692": "[246] 6. Bālovādajātakavaṇṇanā",
  "atk-s0513a20:1693_0": "Hantvāchetvā vadhitvā cāti idaṁ satthā vesāliṁ upanissāya kūṭāgārasālāyaṁ viharanto",
  "atk-s0513a20:1693_1": "sīhasenāpatiṁ ārabbha kathesi. So hi bhagavantaṁ saraṇaṁ gantvā nimantetvā punadivase",
  "atk-s0513a20:1693_2": "samaṁsakabhattaṁ adāsi. Nigaṇṭhā taṁ sutvā kupitā anattamanā tathāgataṁ viheṭhetukāmā",
  "atk-s0513a20:1693_3": "“samaṇo gotamo jānaṁ uddissakataṁ maṁsaṁ bhuñjatī”ti akkosiṁsu. Bhikkhū dhammasabhāyaṁ",
  "atk-s0513a20:1693_4": "kathaṁ samuṭṭhāpesuṁ – “āvuso, nigaṇṭho nāṭaputto ‘samaṇo gotamo jānaṁ uddissakataṁ",
  "atk-s0513a20:1693_5": "maṁsaṁ bhuñjatī’ti saddhiṁ parisāya akkosanto āhiṇḍatī”ti. Taṁ sutvā satthā “na,",
  "atk-s0513a20:1693_6": "bhikkhave, nigaṇṭho nāṭaputto idāneva maṁ uddissakatamaṁsakhādanena garahati, pubbepi",
  "atk-s0513a20:1693_7": "garahiyevā”ti vatvā atītaṁ āhari.",
  "atk-s0513a20:1694_0": "Atīte bārāṇasiyaṁ brahmadatte rajjaṁ kārente bodhisatto brāhmaṇakule nibbattitvā",
  "atk-s0513a20:1694_1": "vayappatto isipabbajjaṁ pabbajitvā loṇambilasevanatthāya himavantato bārāṇasiṁ gantvā",
  "atk-s0513a20:1694_2": "punadivase nagaraṁ bhikkhāya pāvisi. Atheko kuṭumbiko “tāpasaṁ viheṭhessāmī”ti gharaṁ",
  "atk-s0513a20:1694_3": "pavesetvā paññattāsane nisīdāpetvā macchamaṁsena parivisitvā bhattakiccāvasāne ekamantaṁ",
  "atk-s0513a20:1694_4": "nisīditvā “imaṁ maṁsaṁ tumheyeva uddissa pāṇe māretvā kataṁ, idaṁ akusalaṁ mā amhākameva,",
  "atk-s0513a20:1694_5": "tumhākampi hotū”ti vatvā paṭhamaṁ gāthamāha –",
  "atk-s0513a20:1695": "192.",
  "atk-s0513a20:1696": "“Hantvā chetvā vadhitvā ca, deti dānaṁ asaññato;",
  "atk-s0513a20:1697": "Edisaṁ bhattaṁ bhuñjamāno, sa pāpena upalippatī”ti.",
  "atk-s0513a20:1698_0": "Tattha hantvāti paharitvā. Chetvāti kilametvā. Vadhitvāti māretvā. Deti dānaṁ asaññatoti",
  "atk-s0513a20:1698_1": "asaññato dussīlo evaṁ katvā dānaṁ deti. Edisaṁ bhattaṁ bhuñjamāno, sa pāpena upalippatīti",
  "atk-s0513a20:1698_2": "edisaṁ uddissakatabhattaṁ bhuñjamāno so samaṇopi pāpena upalippati saṁyujjatiyevāti.",
  "atk-s0513a20:1699": "Taṁ sutvā bodhisatto dutiyaṁ gāthamāha –",
  "atk-s0513a20:1700": "193.",
  "atk-s0513a20:1701": "“Puttadārampi ce hantvā, deti dānaṁ asaññato;",
  "atk-s0513a20:1702": "Bhuñjamānopi sappañño, na pāpena upalippatī”ti.",
  "atk-s0513a20:1703_0": "Tattha bhuñjamānopi sappaññoti tiṭṭhatu aññaṁ maṁsaṁ, puttadāraṁ vadhitvāpi dussīlena",
  "atk-s0513a20:1703_1": "dinnaṁ sappañño khantimettādiguṇasampanno taṁ bhuñjamānopi pāpena na upalippatīti.",
  "atk-s0513a20:1703_2": "Evamassa bodhisatto dhammaṁ kathetvā uṭṭhāyāsanā pakkāmi.",
  "atk-s0513a20:1704": "Satthā imaṁ dhammadesanaṁ āharitvā jātakaṁ samodhānesi – “tadā kuṭumbiko nigaṇṭho nāṭaputto ahosi, tāpaso pana ahameva ahosi”nti.",
  "atk-s0513a20:1705": "Bālovādajātakavaṇṇanā chaṭṭhā.",
  "atk-s0513a20:1707": "[247] 7. Pādañjalijātakavaṇṇanā",
  "atk-s0513a20:1708_0": "Addhā pādañjalī sabbeti idaṁ satthā jetavane viharanto lāḷudāyītheraṁ ārabbha kathesi.",
  "atk-s0513a20:1708_1": "Ekasmiñhi divase dve aggasāvakā pañhaṁ vinicchinanti, bhikkhū pañhaṁ suṇantā there",
  "atk-s0513a20:1708_2": "pasaṁsanti. Lāḷudāyīthero pana parisantare nisinno “ete amhehi samaṁ kiṁ jānantī”ti",
  "atk-s0513a20:1708_3": "oṭṭhaṁ bhañji. Taṁ disvā therā uṭṭhāya pakkamiṁsu, parisā bhijji. Dhammasabhāyaṁ",
  "atk-s0513a20:1708_4": "bhikkhū kathaṁ samuṭṭhāpesuṁ – “āvuso lāḷudāyī, dve aggasāvake garahitvā oṭṭhaṁ bhañjī”ti.",
  "atk-s0513a20:1708_5": "Taṁ sutvā satthā “na, bhikkhave, idāneva, pubbepi lāḷudāyī ṭhapetvā oṭṭhabhañjanaṁ",
  "atk-s0513a20:1708_6": "tato uttari aññaṁ na jānātī”ti vatvā atītaṁ āhari.",
  "atk-s0513a20:1709_0": "Atīte bārāṇasiyaṁ brahmadatte rajjaṁ kārente bodhisatto tassa atthadhammānusāsako",
  "atk-s0513a20:1709_1": "amacco ahosi. Rañño pādañjalī nāma putto lālo dandhaparisakkano ahosi. Aparabhāge",
  "atk-s0513a20:1709_2": "rājā kālamakāsi. Amaccā rañño matakiccāni katvā “taṁ rajje abhisiñcissāmā”ti mantayamānā",
  "atk-s0513a20:1709_3": "rājaputtaṁ pādañjaliṁ āhaṁsu. Bodhisatto pana “ayaṁ kumāro lālo dandhaparisakkano,",
  "atk-s0513a20:1709_4": "pariggahetvā naṁ abhisiñcissāmā”ti āha. Amaccā vinicchayaṁ sajjetvā kumāraṁ samīpe",
  "atk-s0513a20:1709_5": "nisīdāpetvā aḍḍaṁ vinicchinantā na sammā vinicchiniṁsu. Te assāmikaṁ sāmikaṁ katvā",
  "atk-s0513a20:1709_6": "kumāraṁ pucchiṁsu – “kīdisaṁ, kumāra, suṭṭhu aḍḍaṁ vinicchinimhā”ti. So oṭṭhaṁ bhañji.",
  "atk-s0513a20:1709_7": "Bodhisatto “paṇḍito vata maññe kumāro, asammāvinicchitabhāvo tena ñāto bhavissatī”ti",
  "atk-s0513a20:1709_8": "maññamāno paṭhamaṁ gāthamāha –",
  "atk-s0513a20:1710": "194.",
  "atk-s0513a20:1711": "“Addhā pādañjalī sabbe, paññāya atirocati;",
  "atk-s0513a20:1712": "Tathā hi oṭṭhaṁ bhañjati, uttariṁ nūna passatī”ti.",
  "atk-s0513a20:1713": "Tassattho – ekaṁsena pādañjalikumāro sabbe amhe paññāya atirocati. Tathā hi oṭṭhaṁ bhañjati, nūna uttariṁ aññaṁ kāraṇaṁ passatīti.",
  "atk-s0513a20:1714_0": "Te aparasmimpi divase vinicchayaṁ sajjetvā aññaṁ aḍḍaṁ suṭṭhu vinicchinitvā “kīdisaṁ,",
  "atk-s0513a20:1714_1": "deva, suṭṭhu vinicchinita”nti pucchiṁsu. So punapi oṭṭhameva bhañji. Athassa andhabālabhāvaṁ",
  "atk-s0513a20:1714_2": "ñatvā bodhisatto dutiyaṁ gāthamāha –",
  "atk-s0513a20:1715": "195.",
  "atk-s0513a20:1716": "“Nāyaṁ dhammaṁ adhammaṁ vā, atthānatthañca bujjhati;",
  "atk-s0513a20:1717": "Aññatra oṭṭhanibbhogā, nāyaṁ jānāti kiñcana”nti.",
  "atk-s0513a20:1718": "Amaccā pādañjalikumārassa lālabhāvaṁ ñatvā bodhisattaṁ rajje abhisiñciṁsu.",
  "atk-s0513a20:1719": "Satthā imaṁ dhammadesanaṁ āharitvā jātakaṁ samodhānesi – “tadā pādañjalī lāḷudāyī ahosi, paṇḍitāmacco pana ahameva ahosi”nti.",
  "atk-s0513a20:1720": "Pādañjalijātakavaṇṇanā sattamā.",
  "atk-s0513a20:1722": "[248] 8. Kiṁsukopamajātakavaṇṇanā",
  "atk-s0513a20:1723_0": "Sabbehikiṁsuko diṭṭhoti idaṁ satthā jetavane viharanto kiṁsukopamasuttantaṁ ārabbha",
  "atk-s0513a20:1723_1": "kathesi. Cattāro hi bhikkhū tathāgataṁ upasaṅkamitvā kammaṭṭhānaṁ yāciṁsu, satthā",
  "atk-s0513a20:1723_2": "tesaṁ kammaṭṭhānaṁ kathesi. Te kammaṭṭhānaṁ gahetvā attano rattiṭṭhānadivāṭṭhānāni",
  "atk-s0513a20:1723_3": "agamiṁsu. Tesu eko cha phassāyatanāni pariggaṇhitvā arahattaṁ pāpuṇi, eko pañcakkhandhe,",
  "atk-s0513a20:1723_4": "eko cattāro mahābhūte, eko aṭṭhārasa dhātuyo. Te attano attano adhigatavisesaṁ satthu",
  "atk-s0513a20:1723_5": "ārocesuṁ. Athekassa bhikkhuno parivitakko udapādi – “imesaṁ kammaṭṭhānāni nānā, nibbānaṁ",
  "atk-s0513a20:1723_6": "ekaṁ, kathaṁ sabbehi arahattaṁ patta”nti. So satthāraṁ pucchi. Satthā “kiṁ te, bhikkhu,",
  "atk-s0513a20:1723_7": "kiṁsukadiṭṭhabhātikehi nānatta”nti vatvā “idaṁ no, bhante, kāraṇaṁ kathethā”ti bhikkhūhi",
  "atk-s0513a20:1723_8": "yācito atītaṁ āhari.",
  "atk-s0513a20:1724_0": "Atīte bārāṇasiyaṁ brahmadatte rajjaṁ kārente tassa cattāro puttā ahesuṁ. Te ekadivasaṁ",
  "atk-s0513a20:1724_1": "sārathiṁ pakkosetvā “mayaṁ, samma, kiṁsukaṁ daṭṭhukāmā, kiṁsukarukkhaṁ no dassehī”ti",
  "atk-s0513a20:1724_2": "āhaṁsu. Sārathi “sādhu, dassessāmī”ti vatvā catunnampi ekato adassetvā jeṭṭharājaputtaṁ",
  "atk-s0513a20:1724_3": "tāva rathe nisīdāpetvā araññaṁ netvā “ayaṁ kiṁsuko”ti khāṇukakāle kiṁsukaṁ dassesi.",
  "atk-s0513a20:1724_4": "Aparassa bahalapalāsakāle, aparassa pupphitakāle, aparassa phalitakāle. Aparabhāge",
  "atk-s0513a20:1724_5": "cattāropi bhātaro ekato nisinnā “kiṁsuko nāma kīdiso”ti kathaṁ samuṭṭhāpesuṁ. Tato",
  "atk-s0513a20:1724_6": "eko “seyyāthāpi jhāmathūṇo”ti āha. Dutiyo “seyyathāpi nigrodharukkho”ti, tatiyo “seyyathāpi",
  "atk-s0513a20:1724_7": "maṁsapesī”ti, catuttho “seyyathāpi sirīso”ti. Te aññamaññassa kathāya aparituṭṭhā",
  "atk-s0513a20:1724_8": "pitu santikaṁ gantvā “deva, kiṁsuko nāma kīdiso”ti pucchitvā “tumhehi kiṁ kathita”nti",
  "atk-s0513a20:1724_9": "vutte attanā kathitanīhāraṁ rañño kathesuṁ. Rājā “catūhipi tumhehi kiṁsuko diṭṭho,",
  "atk-s0513a20:1724_10": "kevalaṁ vo kiṁsukassa dassento sārathi ‘imasmiṁ kāle kiṁsuko kīdiso, imasmiṁ kīdiso’ti",
  "atk-s0513a20:1724_11": "vibhajitvā na pucchito, tena vo kaṅkhā uppannā”ti vatvā paṭhamaṁ gāthamāha –",
  "atk-s0513a20:1725": "196.",
  "atk-s0513a20:1726": "“Sabbehi kiṁsuko diṭṭho, kiṁ nvettha vicikicchatha;",
  "atk-s0513a20:1727": "Na hi sabbesu ṭhānesu, sārathī paripucchito”ti.",
  "atk-s0513a20:1728_0": "Tattha na hi sabbesu ṭhānesu, sārathī paripucchitoti sabbehi vo kiṁsuko diṭṭho, kiṁ",
  "atk-s0513a20:1728_1": "nu tumhe ettha vicikicchatha, sabbesu ṭhānesu kiṁsukoveso, tumhehi pana na hi sabbesu",
  "atk-s0513a20:1728_2": "ṭhānesu sārathi paripucchito, tena vo kaṅkhā uppannāti.",
  "atk-s0513a20:1729_0": "Satthā imaṁ kāraṇaṁ dassetvā “yathā, bhikkhu, te cattāro bhātikā vibhāgaṁ katvā apucchitattā",
  "atk-s0513a20:1729_1": "kiṁsuke kaṅkhaṁ uppādesuṁ, evaṁ tvampi imasmiṁ dhamme kaṅkhaṁ uppādesī”ti vatvā abhisambuddho",
  "atk-s0513a20:1729_2": "hutvā dutiyaṁ gāthamāha –",
  "atk-s0513a20:1730": "197.",
  "atk-s0513a20:1731": "“Evaṁ sabbehi ñāṇehi, yesaṁ dhammā ajānitā;",
  "atk-s0513a20:1732": "Te ve dhammesu kaṅkhanti, kiṁsukasmiṁva bhātaro”ti.",
  "atk-s0513a20:1733_0": "Tassattho – yathā te bhātaro sabbesu ṭhānesu kiṁsukassa adiṭṭhattā kaṅkhiṁsu, evaṁ",
  "atk-s0513a20:1733_1": "sabbehi vipassanāñāṇehi yesaṁ sabbe chaphassāyatanakhandhabhūtadhātubhedā dhammā",
  "atk-s0513a20:1733_2": "ajānitā, sotāpattimaggassa anadhigatattā appaṭividdhā, te ve tesu phassāyatanādidhammesu",
  "atk-s0513a20:1733_3": "kaṅkhanti yathā ekasmiṁyeva kiṁsukasmiṁ cattāro bhātaroti.",
  "atk-s0513a20:1734": "Satthā imaṁ dhammadesanaṁ āharitvā jātakaṁ samodhānesi – “tadā bārāṇasirājā ahameva ahosi”nti.",
  "atk-s0513a20:1735": "Kiṁsukopamajātakavaṇṇanā aṭṭhamā.",
  "atk-s0513a20:1737": "[249] 9. Sālakajātakavaṇṇanā",
  "atk-s0513a20:1738_0": "Ekaputtako bhavissasīti idaṁ satthā jetavane viharanto aññataraṁ mahātheraṁ ārabbha",
  "atk-s0513a20:1738_1": "kathesi. So kirekaṁ kumārakaṁ pabbājetvā pīḷento tattha viharati. Sāmaṇero pīḷaṁ",
  "atk-s0513a20:1738_2": "sahituṁ asakkonto uppabbaji. Thero gantvā taṁ upalāpeti “kumāra, tava cīvaraṁ taveva",
  "atk-s0513a20:1738_3": "bhavissati pattopi, mama santakaṁ pattacīvarampi taveva bhavissati, ehi pabbajāhī”ti.",
  "atk-s0513a20:1738_4": "So “nāhaṁ pabbajissāmī”ti vatvāpi punappunaṁ vuccamāno pabbaji. Atha naṁ pabbajitadivasato",
  "atk-s0513a20:1738_5": "paṭṭhāya puna thero viheṭhesi. So pīḷaṁ asahanto puna uppabbajitvā anekavāraṁ yācantepi",
  "atk-s0513a20:1738_6": "tasmiṁ “tvaṁ neva maṁ sahasi, na vinā vattituṁ sakkosi, gaccha na pabbajissāmī”ti",
  "atk-s0513a20:1738_7": "na pabbaji. Bhikkhū dhammasabhāyaṁ kathaṁ samuṭṭhāpesuṁ – “āvuso, suhadayo vata so",
  "atk-s0513a20:1738_8": "dārako mahātherassa āsayaṁ ñatvā na pabbajī”ti. Satthā āgantvā “kāya nuttha, bhikkhave,",
  "atk-s0513a20:1738_9": "etarahi kathāya sannisinnā”ti pucchitvā “imāya nāmā”ti vutte “na, bhikkhave, idānevesa",
  "atk-s0513a20:1738_10": "suhadayo, pubbepi suhadayova, ekavāraṁ etassa dosaṁ disvā na puna upagacchī”ti vatvā atītaṁ āhari.",
  "atk-s0513a20:1739_0": "Atīte bārāṇasiyaṁ brahmadatte rajjaṁ kārente bodhisatto kuṭumbikakule nibbattitvā",
  "atk-s0513a20:1739_1": "vayappatto dhaññavikkayena jīvikaṁ kappesi. Aññataropi ahituṇḍiko ekaṁ makkaṭaṁ sikkhāpetvā",
  "atk-s0513a20:1739_2": "osadhaṁ gāhāpetvā tena sappaṁ kīḷāpento jīvikaṁ kappesi. So bārāṇasiyaṁ ussave ghuṭṭhe",
  "atk-s0513a20:1739_3": "ussavaṁ kīḷitukāmo “imaṁ mā pamajjī”ti taṁ makkaṭaṁ tassa dhaññavāṇijassa hatthe",
  "atk-s0513a20:1739_4": "ṭhapetvā ussavaṁ kīḷitvā sattame divase tassa santikaṁ gantvā “kahaṁ makkaṭo”ti pucchi.",
  "atk-s0513a20:1739_5": "Makkaṭo sāmikassa saddaṁ sutvāva dhaññāpaṇato vegena nikkhami. Atha naṁ so veḷupesikāya",
  "atk-s0513a20:1739_6": "piṭṭhiyaṁ pothetvā ādāya uyyānaṁ gantvā ekamante bandhitvā niddaṁ okkami. Makkaṭo",
  "atk-s0513a20:1739_7": "tassa niddāyanabhāvaṁ ñatvā attano bandhanaṁ mocetvā palāyitvā ambarukkhaṁ āruyha",
  "atk-s0513a20:1739_8": "ambapakkaṁ khāditvā aṭṭhiṁ ahituṇḍikassa sarīre pātesi. So pabujjhitvā ullokento",
  "atk-s0513a20:1739_9": "taṁ disvā “madhuravacanena naṁ vañcetvā rukkhā otāretvā gaṇhissāmī”ti taṁ upalāpento",
  "atk-s0513a20:1739_10": "paṭhamaṁ gāthamāha –",
  "atk-s0513a20:1740": "198.",
  "atk-s0513a20:1741": "“Ekaputtako bhavissasi, tvañca no hessasi issaro kule;",
  "atk-s0513a20:1742": "Oroha dumasmā sālaka, ehi dāni gharakaṁ vajemase”ti.",
  "atk-s0513a20:1743": "Tassattho – tvaṁ mayhaṁ ekaputtako bhavissasi, kule ca me bhogānaṁ issaro, etamhā rukkhā otara, ehi amhākaṁ gharaṁ gamissāma. Sālakāti nāmena ālapanto āha.",
  "atk-s0513a20:1744": "Taṁ sutvā makkaṭo dutiyaṁ gāthamāha –",
  "atk-s0513a20:1745": "199.",
  "atk-s0513a20:1746": "“Nanu maṁ suhadayoti maññasi, yañca maṁ hanasi veḷuyaṭṭhiyā;",
  "atk-s0513a20:1747": "Pakkambavane ramāmase, gaccha tvaṁ gharakaṁ yathāsukha”nti.",
  "atk-s0513a20:1748_0": "Tattha nanu maṁ suhadayoti maññasīti nanu tvaṁ maṁ “suhadayo”ti maññasi, “suhadayo",
  "atk-s0513a20:1748_1": "aya”nti maññasīti attho. Yañca maṁ hanasi veḷuyaṭṭhiyāti yaṁ maṁ evaṁ atimaññasi,",
  "atk-s0513a20:1748_2": "yañca veḷupesikāya hanasi, tenāhaṁ nāgacchāmīti dīpeti. Atha naṁ “mayaṁ imasmiṁ pakkambavane",
  "atk-s0513a20:1748_3": "ramāmase, gaccha tvaṁ gharakaṁ yathāsukha”nti vatvā uppatitvā vanaṁ pāvisi. Ahituṇḍikopi",
  "atk-s0513a20:1748_4": "anattamano attano gehaṁ agamāsi.",
  "atk-s0513a20:1749": "Satthā imaṁ dhammadesanaṁ āharitvā jātakaṁ samodhānesi – “tadā makkaṭo sāmaṇero ahosi, ahituṇḍiko mahāthero, dhaññavāṇijo pana ahameva ahosi”nti.",
  "atk-s0513a20:1750": "Sālakajātakavaṇṇanā navamā.",
  "atk-s0513a20:1752": "[250] 10. Kapijātakavaṇṇanā",
  "atk-s0513a20:1753_0": "Ayaṁ isī upasamasaṁyame ratoti idaṁ satthā jetavane viharanto ekaṁ kuhakaṁ bhikkhuṁ",
  "atk-s0513a20:1753_1": "ārabbha kathesi. Tassa hi kuhakabhāvo bhikkhūsu pākaṭo jāto. Bhikkhū dhammasabhāyaṁ",
  "atk-s0513a20:1753_2": "kathaṁ samuṭṭhāpesuṁ – “āvuso, asuko bhikkhu niyyānike buddhasāsane pabbajitvā kuhakavattaṁ",
  "atk-s0513a20:1753_3": "pūretī”ti. Satthā āgantvā “kāya nuttha, bhikkhave, etarahi kathāya sannisinnā”ti",
  "atk-s0513a20:1753_4": "pucchitvā “imāya nāmā”ti vutte “na, bhikkhave, esa bhikkhu idāneva, pubbepi kuhakoyeva,",
  "atk-s0513a20:1753_5": "aggimattassa kāraṇā makkaṭo hutvā kohaññamakāsī”ti vatvā atītaṁ āhari.",
  "atk-s0513a20:1754_0": "Atīte bārāṇasiyaṁ brahmadatte rajjaṁ kārente bodhisatto kāsiraṭṭhe brāhmaṇakule nibbattitvā",
  "atk-s0513a20:1754_1": "vayappatto puttassa ādhāvitvā paridhāvitvā vicaraṇakāle brāhmaṇiyā matāya puttaṁ",
  "atk-s0513a20:1754_2": "aṅkenādāya himavantaṁ pavisitvā isipabbajjaṁ pabbajitvā tampi puttaṁ tāpasakumārakaṁ",
  "atk-s0513a20:1754_3": "katvā paṇṇasālāya vāsaṁ kappesi. Vassārattasamaye acchinnadhāre deve vassante eko",
  "atk-s0513a20:1754_4": "makkaṭo sītapīḷito dante khādanto kampanto vicarati. Bodhisatto mahante dārukkhandhe",
  "atk-s0513a20:1754_5": "āharitvā aggiṁ katvā mañcake nipajji, puttakopissa pāde parimajjamāno nisīdi. So",
  "atk-s0513a20:1754_6": "makkaṭo ekassa matatāpasassa santakāni vakkalāni nivāsetvā ca pārupitvā ca ajinacammaṁ",
  "atk-s0513a20:1754_7": "aṁse katvā kājakamaṇḍaluṁ ādāya isivesenāgantvā paṇṇasāladvāre aggissa kāraṇā kuhakakammaṁ",
  "atk-s0513a20:1754_8": "katvā aṭṭhāsi. Tāpasakumārako taṁ disvā “tāta, tāpaso eko sītapīḷito kampamāno tiṭṭhati,",
  "atk-s0513a20:1754_9": "idha naṁ pakkosatha, visibbessatī”ti pitaraṁ āyācanto paṭhamaṁ gāthamāha –",
  "atk-s0513a20:1755": "200.",
  "atk-s0513a20:1756": "“Ayaṁ isī upasamasaṁyame rato, sa tiṭṭhati sisirabhayena aṭṭito;",
  "atk-s0513a20:1757": "Handa ayaṁ pavisatumaṁ agārakaṁ, vinetu sītaṁ darathañca kevala”nti.",
  "atk-s0513a20:1758_0": "Tattha upasamasaṁyame ratoti rāgādikilesaupasame ca sīlasaṁyame ca rato. Sa tiṭṭhatīti",
  "atk-s0513a20:1758_1": "so tiṭṭhati. Sisirabhayenāti vātavuṭṭhijanitassa sisirassa bhayena. Aṭṭitoti pīḷito.",
  "atk-s0513a20:1758_2": "Pavisatumanti pavisatu imaṁ. Kevalanti sakalaṁ anavasesaṁ.",
  "atk-s0513a20:1759": "Bodhisatto puttassa vacanaṁ sutvā uṭṭhāya olokento makkaṭabhāvaṁ ñatvā dutiyaṁ gāthamāha –",
  "atk-s0513a20:1760": "201.",
  "atk-s0513a20:1761": "“Nāyaṁ isī upasamasaṁyame rato, kapī ayaṁ dumavarasākhagocaro;",
  "atk-s0513a20:1762": "So dūsako rosako cāpi jammo, sace vajemampi dūseyyagāra”nti.",
  "atk-s0513a20:1763_0": "Tattha dumavarasākhagocaroti dumavarānaṁ sākhagocaro. So dūsako rosako cāpi jammoti",
  "atk-s0513a20:1763_1": "so evaṁ gatagataṭṭhānassa dūsanato dūsako, ghaṭṭanatāya rosako, lāmakabhāvena jammo.",
  "atk-s0513a20:1763_2": "Sace vajeti yadi imaṁ paṇṇasālaṁ vaje paviseyya, sabbaṁ uccārapassāvakaraṇena ca",
  "atk-s0513a20:1763_3": "aggidānena ca dūseyyāti.",
  "atk-s0513a20:1764_0": "Evañca pana vatvā bodhisatto ummukaṁ gahetvā taṁ santāsetvā palāpesi. So uppatitvā",
  "atk-s0513a20:1764_1": "vanaṁ pakkhanto tathā pakkhantova ahosi, na puna taṁ ṭhānaṁ agamāsi. Bodhisatto abhiññā",
  "atk-s0513a20:1764_2": "ca samāpattiyo ca nibbattetvā tāpasakumārassa kasiṇaparikammaṁ ācikkhi, sopi abhiññā",
  "atk-s0513a20:1764_3": "ca samāpattiyo ca uppādesi. Te ubhopi aparihīnajjhānā brahmalokaparāyaṇā ahesuṁ.",
  "atk-s0513a20:1765_0": "Satthā “na, bhikkhave, idāneva, porāṇato paṭṭhāyapesa kuhakoyevā”ti imaṁ dhammadesanaṁ",
  "atk-s0513a20:1765_1": "āharitvā saccāni pakāsetvā jātakaṁ samodhānesi. Saccapariyosāne keci sotāpannā, keci",
  "atk-s0513a20:1765_2": "sakadāgāmino, keci anāgāmino keci arahanto ahesuṁ. “Tadā makkaṭo kuhakabhikkhu ahosi,",
  "atk-s0513a20:1765_3": "putto rāhulo, pitā pana ahameva ahosi”nti.",
  "atk-s0513a20:1766": "Kapijātakavaṇṇanā dasamā.",
  "atk-s0513a20:1767": "Siṅgālavaggo dasamo.",
  "atk-s0513a20:1768": "Tassuddānaṁ –",
  "atk-s0513a20:1769": "Sabbadāṭhī ca sunakho, guttilo vigaticchā ca;",
  "atk-s0513a20:1770": "Mūlapariyāyaṁ bālovādaṁ, pādañjali kiṁ sukopamaṁ;",
  "atk-s0513a20:1771": "Sālakaṁ kapi te dasa.",
  "atk-s0513a20:1772": "Atha vagguddānaṁ –",
  "atk-s0513a20:1773": "Daḷhavaggo ca santhavo, kalyāṇadhammāsadiso;",
  "atk-s0513a20:1774": "Rūhako daḷhavaggo ca, bīraṇathambhakāsāvo;",
  "atk-s0513a20:1775": "Upāhano siṅgālo ca, dasavaggā duke siyuṁ.",
  "atk-s0513a20:1776": "Dukanipātavaṇṇanā niṭṭhitā."
}