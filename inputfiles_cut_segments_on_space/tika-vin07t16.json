{
  "tika-vin07t16:0.1": "Mahāvaggavaṇṇanā",
  "tika-vin07t16:0.2": "1. Mahākhandhako",
  "tika-vin07t16:1": "Bodhikathāvaṇṇanā",
  "tika-vin07t16:2_0": "Mahāvagge ubhinnaṁ pātimokkhānanti ubhinnaṁ pātimokkhavibhaṅgānaṁ. Yaṁ khandhakaṁ",
  "tika-vin07t16:2_1": "saṅgāyiṁsūti sambandho. Khandhānaṁ samūho, khandhānaṁ vā pakāsanato khandhako. Khandhāti",
  "tika-vin07t16:2_2": "cettha pabbajjādicārittavārittasikkhāpadapaññattisamūho adhippeto. Padabhājanīye",
  "tika-vin07t16:2_3": "yesaṁ padānaṁ atthā yehi aṭṭhakathānayehi pakāsitāti yojanā. Atha vā ye atthāti yojetabbaṁ.",
  "tika-vin07t16:2_4": "Hi-saddo cettha padapūraṇe daṭṭhabbo.",
  "tika-vin07t16:3_0": "1.Visesakāraṇanti ‘‘yena samayena āyasmato sāriputtattherassa sikkhāpadapaññattiyācanahetubhūto",
  "tika-vin07t16:3_1": "parivitakko udapādi, tena samayenā’’tiādinā vuttakāraṇaṁ viya visesakāraṇaṁ bhummavacananivattanakakāraṇanti",
  "tika-vin07t16:3_2": "attho. Etassāti abhisambodhito paṭṭhāya satthu cariyāvibhāvanassa vinayapaññattiyaṁ",
  "tika-vin07t16:3_3": "kiṁ payojanaṁ? Yadi visesakāraṇaṁ natthīti adhippāyo. Nidānadassanaṁ payojananti",
  "tika-vin07t16:3_4": "yojanā. Nidānanticettha sikkhāpadapaññattihetubhūtaṁ vatthupuggalādikāraṇaṁ adhippetaṁ,",
  "tika-vin07t16:3_5": "na paññattiṭṭhānameva. Tenāha ‘‘yā hī’’tiādi.",
  "tika-vin07t16:4_0": "Uruvelāyanti ettha uru-saddo mahantavācī. Velā-saddo tīrapariyāyo. Unnatattādinā",
  "tika-vin07t16:4_1": "velā viya velā. Uru mahantī velā uruvelā, tassaṁ. Tenāha ‘‘mahāvelāya’’ntiādi. Mariyādāti",
  "tika-vin07t16:4_2": "sīlādiguṇasīmā. Pattapuṭenāti tālādīnaṁ paṇṇapuṭena.",
  "tika-vin07t16:5_0": "‘‘Paṭhamābhisambuddho’’ti anunāsikalopenāyaṁ niddesoti āha ‘‘paṭhamaṁ abhisambuddho’’ti.",
  "tika-vin07t16:5_1": "Paṭhamanti ca bhāvanapuṁsakaniddeso. Tasmā abhisambuddho hutvā sabbapaṭhamaṁ bodhirukkhamūle",
  "tika-vin07t16:5_2": "viharatīti yojanā daṭṭhabbā.",
  "tika-vin07t16:6_0": "Pāḷiyaṁ atha khoti ettha athāti etasmiṁ samayeti attho anekatthattā nipātānaṁ. Sattāhanti",
  "tika-vin07t16:6_1": "accantasaṁyoge etaṁ upayogavacanaṁ. Atha khoti adhikārantaradassane nipāto. Tena",
  "tika-vin07t16:6_2": "vimuttisukhapaṭisaṁvedanaṁ pahāya paṭiccasamuppādamanasikāre adhikatabhāvaṁ dasseti.",
  "tika-vin07t16:6_3": "Paṭiccāti paṭimukhaṁ gantvā, aññamaññaṁ apekkhitvāti attho. Etena kāraṇabahutā dassitā.",
  "tika-vin07t16:6_4": "Sahiteti kāriyabahutā. Anulomanti bhāvanapuṁsakaniddeso. Svevāti so eva paccayākāro.",
  "tika-vin07t16:6_5": "Purimanayena vā vuttoti ‘‘avijjāpaccayā saṅkhārā’’tiādinā nayena vutto paccayākāro.",
  "tika-vin07t16:6_6": "Pavattiyāti saṁsārappavattiyā.",
  "tika-vin07t16:7_0": "Pāḷiyaṁ ‘‘avijjāpaccayā’’tiādīsu dukkhādīsu aññāṇaṁ avijjā. Lokiyakusalākusalacetanā",
  "tika-vin07t16:7_1": "saṅkhārā. Lokiyavipākameva viññāṇaṁ. Lokiyavedanādikkhandhattayaṁ nāmaṁ, bhūtupādāyabhedaṁ",
  "tika-vin07t16:7_2": "rūpaṁ. Pasādaviññāṇabhedaṁ saḷāyatanaṁ. Vipākabhūto sabbo phasso, vedanā ca. Rāgo",
  "tika-vin07t16:7_3": "taṇhā. Balavarāgo, tividhā ca diṭṭhi upādānaṁ. Bhavo pana duvidho kammabhavo, upapattibhavo",
  "tika-vin07t16:7_4": "ca. Tattha kammabhavo sāsavakusalākusalacetanāva, upapattibhavo upādinnakakkhandhā.",
  "tika-vin07t16:7_5": "Tesaṁ upapatti jāti. Pāko jarā. Bhedo maraṇaṁ. Te eva nissāya socanaṁ soko. Kandanaṁ",
  "tika-vin07t16:7_6": "paridevo. Dukkhaṁ kāyikaṁ. Domanassaṁ cetasikaṁ. Ativiya soko upāyāso.",
  "tika-vin07t16:8": "Paccekañca sambhavati-saddo yojetabbo. Tenāha ‘‘iminā nayenā’’tiādi. ‘‘Dukkharāsissā’’ti iminā na sattassa. Nāpi subhasukhādīnanti dasseti.",
  "tika-vin07t16:9_0": "Haveti byattanti imasmiṁ atthe nipāto. ‘‘Anulomapaccayākārapaṭivedhasādhakā bodhipakkhiyadhammā’’ti",
  "tika-vin07t16:9_1": "idaṁ paṭhamavāre kiñcāpi ‘‘avijjāyatveva asesavirāganirodhā’’tiādinā paṭilomapaccayākāropi",
  "tika-vin07t16:9_2": "āgato, tathāpi ‘‘yato pajānāti sahetudhamma’’nti anulomapaccayākārapaṭivedhasseva",
  "tika-vin07t16:9_3": "kāraṇattena vuttanti. Yathā cettha, evaṁ dutiyavārepi ‘‘yato khayaṁ paccayānaṁ avedī’’ti",
  "tika-vin07t16:9_4": "gāthāya vuttattā ‘‘paccayānaṁ khayasaṅkhāta’’ntiādi vuttanti veditabbaṁ. No kallo",
  "tika-vin07t16:9_5": "pañhoti ayutto na byākātabbo, avijjamānaṁ attānaṁ siddhaṁ katvā ‘‘ko phusatī’’ti",
  "tika-vin07t16:9_6": "tassa kiriyāya puṭṭhattā ‘‘ko vañjhāputto phusatī’’tiādi viyāti adhippāyo. Soḷasa",
  "tika-vin07t16:9_7": "kaṅkhāti ‘‘ahosiṁ nu kho ahamatītamaddhānaṁ, nanu kho ahosiṁ, kiṁ nu kho ahosiṁ,",
  "tika-vin07t16:9_8": "kathaṁ nu kho ahosiṁ, kiṁ hutvā kiṁ ahosiṁ nu kho ahamatītamaddhānaṁ, bhavissāmi",
  "tika-vin07t16:9_9": "nu kho ahaṁ anāgatamaddhānaṁ, nanu kho bhavissāmi, kiṁ nu kho bhavissāmi, kathaṁ",
  "tika-vin07t16:9_10": "nu kho bhavissāmi, kiṁ hutvā kiṁ bhavissāmi nu kho ahaṁ anāgatamaddhānaṁ, ahaṁ nu",
  "tika-vin07t16:9_11": "khosmi, no nu khosmi, kiṁ nu khosmi, kathaṁ nu khosmi, ayaṁ nu kho satto kuto āgato,",
  "tika-vin07t16:9_12": "so kuhiṁ gāmī bhavissatī’’ti (ma. ni. 1.18; saṁ. ni. 2.20) evaṁ āgatā atīte pañca,",
  "tika-vin07t16:9_13": "anāgate pañca, paccuppanne chāti soḷasavidhā kaṅkhā.",
  "tika-vin07t16:10_0": "Tattha kiṁ nu khoti manussadevādīsu, khattiyādīsu vā aññataraṁ nissāya kaṅkhati.",
  "tika-vin07t16:10_1": "Kathaṁ nu khoti pana saṇṭhānākārādīsu issarādijanakaṁ, kāraṇaṁ vā nissāya. Kiṁ hutvā",
  "tika-vin07t16:10_2": "kiṁ ahosinti ca manussādīsu paṭhamaṁ kiṁ hutvā pacchā kiṁ ahosinti kaṅkhati. Ahaṁ",
  "tika-vin07t16:10_3": "nu khosmītiādi idāni attano vijjamānāvijjamānataṁ, sarūpapakārādikañca kaṅkhati.",
  "tika-vin07t16:10_4": "Vapayantīti viapayanti byapagacchanti. Tenāha ‘‘apagacchanti nirujjhantī’’ti.",
  "tika-vin07t16:11_0": "3.Tassa vasenāti tassa paccayākārapajānanassa, paccayakkhayādhigamassa ca vasena.",
  "tika-vin07t16:11_1": "Ekekameva koṭṭhāsanti anulomapaṭilomato ekekameva koṭṭhāsaṁ. Pāṭipadarattiyā evaṁ",
  "tika-vin07t16:11_2": "manasākāsīti rattiyā tīsupi yāmesu evaṁ idha khandhakapāḷiyā āgatanayena anulomapaṭilomaṁyeva manasākāsi.",
  "tika-vin07t16:12": "Ajapālakathāvaṇṇanā",
  "tika-vin07t16:13_0": "4. Tassa sattāhassa accayenāti pallaṅkasattāhassa apagamanena. Tamhā samādhimhāti",
  "tika-vin07t16:13_1": "arahattaphalasamāpattisamādhimhā. Antarantarā eva hi paccayākāramanasikāro. Avasesakālaṁ",
  "tika-vin07t16:13_2": "pana sabbaṁ bhagavā phalasamāpattiyāpi vītināmesi. Taṁ sandhāya ‘‘tamhā samādhimhā’’ti",
  "tika-vin07t16:13_3": "vuttaṁ. Ratanacaṅkameti bhagavato ciraṁ ṭhitassa caṅkamanādhippāyaṁ ñatvā devatāhi",
  "tika-vin07t16:13_4": "māpite ratanacaṅkame. Ratanagharanti bhagavato nisīdanādhippāyaṁ ñatvā devatāhi māpitaṁ ratanamayaṁ gehaṁ.",
  "tika-vin07t16:14_0": "Tatrāpīti na kevalaṁ ratanaghareyeva. Tatrāpi ajapālanigrodhamūlepi abhidhammaṁ vicinanto",
  "tika-vin07t16:14_1": "eva antarantarā vimuttisukhaṁ paṭisaṁvedentoti attho. Tatthāpi hi anantanayasamantapaṭṭhānaṁ",
  "tika-vin07t16:14_2": "sammasato sammāsambuddhassa pītisamuṭṭhitā chabbaṇṇā buddharasmiyo ratanaghare viya",
  "tika-vin07t16:14_3": "nicchariṁsu eva. ‘‘Huṁhu’’nti karontoti ‘‘sabbe hīnajātikā maṁ mā upagacchantū’’ti",
  "tika-vin07t16:14_4": "mānavasena, samīpaṁ upagatesu kodhavasena ca ‘‘apethā’’ti adhippāyanicchāritaṁ huṁhuṁkāraṁ karonto.",
  "tika-vin07t16:15": "Brahmaññanti brāhmaṇattaṁ. Antanti nibbānaṁ. Devānaṁ vā antanti maggañāṇānaṁ vā antabhūtaṁ arahattaphalaṁ.",
  "tika-vin07t16:16": "Mucalindakathāvaṇṇanā",
  "tika-vin07t16:17_0": "5.Mucalindamūleti ettha ca mucalindo vuccati nīparukkho, yo ‘‘niculo’’tipi vuccati.",
  "tika-vin07t16:17_1": "Uppannameghoti sakalacakkavāḷagabbhaṁ pūretvā uppanno mahāmegho. Vaddalikāti vuṭṭhiyā",
  "tika-vin07t16:17_2": "eva itthiliṅgavasena nāmaṁ. Yā ca sattāhaṁ pavattattā sattāhavaddalikāti vuttāti",
  "tika-vin07t16:17_3": "āha ‘‘sattāhaṁ avicchinnavuṭṭhikā ahosī’’ti. Sītavātena dūsitaṁ dinametissā vaddalikāyāti",
  "tika-vin07t16:17_4": "sītavātaduddinīti āha ‘‘udakaphusitasammissenā’’tiādi. Ubbiddhatā nāma dūrabhāvena",
  "tika-vin07t16:17_5": "upaṭṭhānanti āha ‘‘meghavigamena dūrībhūta’’nti. Indanīlamaṇi viya dibbati jotetīti devo, ākāso.",
  "tika-vin07t16:18": "Etamatthaṁ viditvāti vivekassa sukhabhāvaṁ viditvā. Sabbaso asantuṭṭhisamucchedakattā maggañāṇānaṁ ‘‘catumaggañāṇasantosenā’’ti vuttaṁ. Akuppanabhāvoti akujjhanasabhāvo.",
  "tika-vin07t16:19": "Rājāyatanakathāvaṇṇanā",
  "tika-vin07t16:20": "6.Paccaggheti abhinave. Ayameva attho pasattho, na purimo. Na hi buddhā mahagghaṁ pattaṁ paribhuñjanti.",
  "tika-vin07t16:21": "Brahmayācanakathāvaṇṇanā",
  "tika-vin07t16:22_0": "7. Ālīyanti sevīyantīti ālayā. Pañca kāmaguṇāti āha ‘‘sattā…pe… vuccantī’’ti. Suṭṭhu",
  "tika-vin07t16:22_1": "muditāti ativiya pamuditā. Ṭhānaṁ sandhāyāti ṭhāna-saddaṁ apekkhitvā. Imesanti saṅkhārādīnaṁ",
  "tika-vin07t16:22_2": "phalānaṁ. Pāḷiyaṁ sabbasaṅkhārasamathotiādīni nibbānavevacanāni. Apissūti sampiṇḍanatthe",
  "tika-vin07t16:22_3": "nipāto. Na kevalaṁ etadahosi, imāpi gāthā paṭibhaṁsūti attho.",
  "tika-vin07t16:23_0": "Kicchena me adhigatanti pāramipūraṇaṁ sandhāya vuttaṁ, na dukkhāpaṭipadaṁ. Buddhānañhi",
  "tika-vin07t16:23_1": "cattāro maggā sukhāpaṭipadāva honti. Ha-iti byattaṁ, ekaṁsanti dvīsu atthesu nipāto,",
  "tika-vin07t16:23_2": "byattaṁ, ekaṁsena vā alanti viyojenti. Halanti vā eko nipāto.",
  "tika-vin07t16:24_0": "8. Pāḷiyaṁ sahampatissāti so kira kassapassa bhagavato sāsane sahako nāma thero paṭhamajjhānabhūmiyaṁ",
  "tika-vin07t16:24_1": "brahmapati hutvā nibbatto, tena naṁ ‘‘sahampatī’’ti sañjāniṁsu. Assavanatāti assavanatāya,",
  "tika-vin07t16:24_2": "assavanenāti attho. Savanameva hi savanatā yathā devatāti.",
  "tika-vin07t16:25": "Dhammo asuddhoti micchādiṭṭhidhammo. Samalehīti pūraṇakassapādīhi chahi satthārehi. Apāpurāti desanāhatthena vivara. Dvāranti ariyamaggaṁ sandhāya vadati.",
  "tika-vin07t16:26_0": "Seleti ghanasilāmaye. Tathūpamanti ettha tathā-saddo taṁ-saddatthe daṭṭhabbo. Tena",
  "tika-vin07t16:26_1": "so selapabbato upamā yassa. Taṁ tathūpamanti attho. Tena vā pabbatādinā pakārena",
  "tika-vin07t16:26_2": "upamā assātipi attho. Dhammamayanti lokuttaradhammabhūtaṁ. Uṭṭhāhīti dhammadesanatthāya",
  "tika-vin07t16:26_3": "cārikacaraṇatthaṁ imamhā āsanā kāyena, appossukkabhāvato vā cittena uṭṭhehi, ayameva",
  "tika-vin07t16:26_4": "vā pāṭho. Teneva ‘‘vicara, desassū’’ti duvidhepi kāyacittapayoge niyojesi. Vīrātiādi",
  "tika-vin07t16:26_5": "cattāri thutivasena sambodhanāni.",
  "tika-vin07t16:27_0": "9.Buddhacakkhunāti indriyaparopariyattañāṇena, āsayānusayañāṇena ca. Imesañhi dvinnaṁ",
  "tika-vin07t16:27_1": "‘‘buddhacakkhū’’ti nāmaṁ. Svākārāti saddhindriyādayova ākārā sundarā yesaṁ, te svākārā,",
  "tika-vin07t16:27_2": "suviññāpayā, paralokañca vajjañca bhayato dassanasīlā cāti daṭṭhabbaṁ. Uppalāni ettha",
  "tika-vin07t16:27_3": "santīti uppalinīti gacchalatāpi pokkharaṇīpi vuccati. Idha pana pokkharaṇī. Evamitaresupi.",
  "tika-vin07t16:27_4": "Udakānuggatānīti udakato anuggatāni. Anto nimuggāneva hutvā pusanti vaḍḍhanti, tāni",
  "tika-vin07t16:27_5": "antonimuggaposīni. Accuggammāti udakaṁ atikkamanavasena uggantvā.",
  "tika-vin07t16:28_0": "Apārutāti vivaṭā. Tesanti saupanissayānaṁ sattānaṁ. Dvārāti ariyamaggadvārāni. Idañca",
  "tika-vin07t16:28_1": "attano sayambhuñāṇena saupanissayānaṁ tesaṁ magguppattidiṭṭhataṁ sandhāya vadati.",
  "tika-vin07t16:28_2": "Vihiṁsasaññītiādīsu evamattho daṭṭhabbo – ‘‘ahañhi attano paguṇaṁ suppavattitampi",
  "tika-vin07t16:28_3": "imaṁ paṇītaṁ dhammaṁ ajānantesu manujesu desanāya vihiṁsā kāyavācākilamatho hotī’’ti",
  "tika-vin07t16:28_4": "evaṁ vihiṁsasaññī hutvā na bhāsiṁ bhāsituṁ na icchiṁ. Idāni pana hetusampannā attano",
  "tika-vin07t16:28_5": "saddhābhājanaṁ vivarantu, pūressāmi nesaṁ saṅkappanti.",
  "tika-vin07t16:29": "Pañcavaggiyakathāvaṇṇanā",
  "tika-vin07t16:30_0": "10.Āḷāroti nāmaṁ. Kālāmoti gottaṁ. Bhagavatopi kho ñāṇaṁ udapādīti kiṁ idāneva udapādi,",
  "tika-vin07t16:30_1": "nanu bodhimūle tekālikā, kālavinimuttā ca sabbe dhammā sabbākārato diṭṭhāti? Saccaṁ",
  "tika-vin07t16:30_2": "diṭṭhā, tathāpi nāmādivasena avikappitā ekacittakkhaṇikattā sabbaññutaññāṇassa. Na",
  "tika-vin07t16:30_3": "hi ekena cittena sabbadhammānaṁ nāmajātiādikaṁ paccekaṁ anantaṁ vibhāgaṁ vikappetuṁ",
  "tika-vin07t16:30_4": "sakkā vikappānaṁ viruddhānaṁ sahānuppattito, sabbavikappārahadhammadassanameva panānena",
  "tika-vin07t16:30_5": "sakkā kātuṁ. Yathā diṭṭhesu pana yathicchitākāraṁ ārabbha vikappo uppajjati cakkhuviññāṇena",
  "tika-vin07t16:30_6": "diṭṭhe cittapaṭe viya. Idhāpi āḷāraṁ nissāya āvajjanānantarameva sabbākārañāṇaṁ udapādi.",
  "tika-vin07t16:30_7": "Na kevalañca taṁ, atha kho pañcavaggiyā eva paṭhamaṁ dhammaṁ jānissanti, tappamukhā",
  "tika-vin07t16:30_8": "ca devatā, āḷāro kālaṁ katvā ākiñcaññāyatane, udako ca nevasaññānāsaññāyatane nibbattoti",
  "tika-vin07t16:30_9": "evamādikaṁ sabbampi nissāya ñāṇaṁ uppajjati eva. Taṁ pana khaṇasampattiyā dullabhabhāvaṁ",
  "tika-vin07t16:30_10": "dassetuṁ kamena oloketvā devatāya vutte ñāṇaṁ viya katvā vuttaṁ. Saddagatiyā hi bandhattā",
  "tika-vin07t16:30_11": "ekena ñāṇena ñātampi vuccamānaṁ kamena ñātaṁ viya paṭibhāti, devatāpi ca bhagavatā",
  "tika-vin07t16:30_12": "ñātamevatthaṁ ārocesi. Teneva ‘‘bhagavatopi kho ñāṇaṁ udapādī’’ti vuttanti daṭṭhabbaṁ.",
  "tika-vin07t16:30_13": "Evamaññatthāpi īdisesu ‘‘lokaṁ volokento asukaṁ addasa, tattha mayi gate kiṁ bhavissatī’’ti",
  "tika-vin07t16:30_14": "evamādinā satthu hitesitāsandassanavasappavattesu. Sabbattha vacanagatiyaṁ kamavuttite",
  "tika-vin07t16:30_15": "paññāyamānepi ekeneva ñāṇena sakalāvabodho veditabbo. Bahukārā kho me pañcavaggiyāti",
  "tika-vin07t16:30_16": "upakārassāpi vijjamānataṁ sandhāya vuttaṁ, na pana dhammadesanāya kāraṇattena anupakārānampi desanato.",
  "tika-vin07t16:31": "11.Antarā ca gayaṁ antarā ca bodhinti gayāya, bodhissa ca antare tigāvute ṭhāne.",
  "tika-vin07t16:32_0": "Sabbābhibhūti sabbaṁ tebhūmakadhammaṁ abhibhavitvā ṭhito. Anūpalittoti kilesalepena",
  "tika-vin07t16:32_1": "alitto. Tato eva sabbañjaho. Taṇhakkhaye vimuttoti taṇhakkhaye nibbāne ārammaṇakaraṇavasaena",
  "tika-vin07t16:32_2": "vimutto. Evaṁ sayaṁ sabbadhamme attanāva jānitvā. Kamuddiseyyanti kaṁ aññaṁ ‘‘ayaṁ",
  "tika-vin07t16:32_3": "me ācariyo’’ti uddiseyyaṁ.",
  "tika-vin07t16:33": "Kāsinaṁ puranti bārāṇasiṁ. Āhañchanti āhanissāmi. Amatādhigamāya ugghosanato amatadundubhinti satthu dhammadesanā vuttā, ‘‘amatabheriṁ paharissāmī’’ti gacchāmīti attho.",
  "tika-vin07t16:34_0": "Arahasi anantajinoti anantajinopi bhavituṁ yuttoti attho. Anantañāṇatāya ananto jino",
  "tika-vin07t16:34_1": "ca, anantena vā ñāṇena, anantaṁ vā dosaṁ jitavā, uppādavayantarahitatāya vā anantaṁ",
  "tika-vin07t16:34_2": "nibbānaṁ ajini kilesārayo madditvā gaṇhītipi anantajino.",
  "tika-vin07t16:35_0": "Hupeyyāpīti evampi bhaveyya, evaṁvidhe rūpakāyaratane īdisena ñāṇena bhavitabbanti",
  "tika-vin07t16:35_1": "adhippāyo. Evaṁ nāma kathanañhissa upanissayasampannassa aparakāle dukkhappattassa",
  "tika-vin07t16:35_2": "bhagavantaṁ upagamma pabbajitvā maggaphalapaṭivedhāya paccayo jāto. Tathāhesa bhagavā",
  "tika-vin07t16:35_3": "tena samāgamatthaṁ padasāva maggaṁ paṭipajji.",
  "tika-vin07t16:36_0": "12.Bāhullikoti paccayabāhulliko. Padhānavibbhantoti padhānato dukkaracaraṇato parihīno.",
  "tika-vin07t16:36_1": "Natthi ettha agāriyaṁ, agārassa hitaṁ kasigorakkhādikammanti anagāriyā, pabbajjā,",
  "tika-vin07t16:36_2": "taṁ anagāriyaṁ. Pabbajantīti upagacchanti. Tadanuttaranti taṁ anuttaraṁ. Brahmacariyapariyosānanti",
  "tika-vin07t16:36_3": "maggabrahmacariyassa pariyosānaṁ, arahattaphalanti attho. Tassa hi atthāya kulaputtā",
  "tika-vin07t16:36_4": "pabbajanti. Diṭṭheva dhammeti imasmiṁ paccakkhe attabhāve. Sayanti aparappaccayā",
  "tika-vin07t16:36_5": ". Abhiññā sacchikatvāti attanova ñāṇena paccakkhaṁ katvā. Upasampajjāti pāpuṇitvā.",
  "tika-vin07t16:37_0": "Iriyāyāti dukkarairiyāya. Uttarimanussadhammātiādīsu manussadhammato lokiyañāṇato",
  "tika-vin07t16:37_1": "upari ariyaṁ kātuṁ alaṁ samattho alamariyo. Ñāṇadassanavisesoti sabbaññutaññāṇassa",
  "tika-vin07t16:37_2": "pubbabhāgaṁ adhippetaṁ. Noti nu. Bhāsitametanti evarūpametaṁ vākyabhedanti attho.",
  "tika-vin07t16:37_3": "Te ca ‘‘yadi esa padhānakāle ‘ahaṁ arahā’ti vadeyya, mayañca saddahāma, na cānena",
  "tika-vin07t16:37_4": "tadā vuttaṁ. Idāni pana vijjamānameva guṇaṁ vadatī’’ti ekapadena satiṁ labhitvā ‘‘buddho",
  "tika-vin07t16:37_5": "jāto’’ti uppannagāravā āvusovādaṁ pahāya ‘‘no hetaṁ, bhante’’ti āhaṁsu. Aññā cittanti",
  "tika-vin07t16:37_6": "aññāya arahattappattiyā cittaṁ.",
  "tika-vin07t16:38_0": "13.Antāti koṭṭhāsā dve bhāgā. Kāmesu kāmasukhallikānuyogoti vatthukāmesu kilesakāmasukhassa",
  "tika-vin07t16:38_1": "anubhavo. Kilesakāmā eva vā āmisasukhena allīyanato kāmasukhallikāti vuttāti daṭṭhabbā.",
  "tika-vin07t16:38_2": "Gammoti gāmavāsīnaṁ santako. Attakilamathānuyogoti attano kilamathassa kaṇṭakaseyyādidukkhassa",
  "tika-vin07t16:38_3": "anuyogo. Ubho anteti yathāvutte lobho vā sassato vā eko anto, doso vā ucchedo vā ekoti veditabbo.",
  "tika-vin07t16:39_0": "Cakkhukaraṇītiādīsu attanā sampayuttañāṇacakkhuṁ karotīti cakkhukaraṇī. Dutiyaṁ tasseva",
  "tika-vin07t16:39_1": "vevacanaṁ. Upasamoti kilesupasamo. Abhiññā, sambodho ca catusaccapaṭivedhova. Nibbānaṁ",
  "tika-vin07t16:39_2": "asaṅkhatadhātu. Etesampi atthāya saṁvattatīti paṭipadaṁ thometi. Sammādiṭṭhīti ñāṇaṁ.",
  "tika-vin07t16:39_3": "Sammāsaṅkappoti vitakko. Sesaṁ dhammato suviññeyyameva.",
  "tika-vin07t16:40_0": "14. Evaṁ cattāropi magge ekato dassetvā idāni tehi maggehi paṭivijjhitabbāni cattāri",
  "tika-vin07t16:40_1": "ariyasaccāni dassetuṁ ‘‘idaṁ kho pana, bhikkhave’’tiādimāha. Jātipi dukkhātiādīsu",
  "tika-vin07t16:40_2": "tattha tattha bhave nibbattamānānaṁ sattānaṁ sabbapaṭhamaṁ rūpārūpadhammappavatti",
  "tika-vin07t16:40_3": "idha jāti nāma, sā ca tattha tattha bhavesu upalabbhamānānaṁ dukkhādīnaṁ vatthubhāvato",
  "tika-vin07t16:40_4": "dukkhā, evaṁ jarādīsu dukkhavatthukatāya dukkhatā veditabbā. Pañcupādānakkhandhā",
  "tika-vin07t16:40_5": "pana dukkhadukkhavipariṇāmadukkhasaṅkhāradukkhavasena dukkhā eva. Ponobhavikāti punabbhavakaraṇaṁ",
  "tika-vin07t16:40_6": "punabbhavo uttarapadalopena, punabbhavo sīlametissāti ponobhavikā. Nandirāgasahagatāti",
  "tika-vin07t16:40_7": "ettha rūpādīsu nandati piyāyatīti nandī, sā eva rāgoti nandirāgoti bhāvappadhānoyaṁ",
  "tika-vin07t16:40_8": "niddeso, nandirāgattanti attho. Tena sahagatāni nandirāgasahagatā. Tatra tatrāti",
  "tika-vin07t16:40_9": "tasmiṁ tasmiṁ bhave. Rūpādīsu chasu ārammaṇesu kāmassādanavasena pavattā kāmataṇhā",
  "tika-vin07t16:40_10": "nāma. Sassatadiṭṭhiyā saha pavattā bhavataṇhā. Ucchedadiṭṭhiyā saha pavattā vibhavataṇhā.",
  "tika-vin07t16:40_11": "Asesavirāganirodhotiādinā nibbānameva vuccati. Tattha virajjanaṁ vigamanaṁ virāgo.",
  "tika-vin07t16:40_12": "Nirujjhanaṁ nirodho. Ubhayenāpi suṭṭhu vigamova vuccati. Asesāyapi taṇhāya virāgo,",
  "tika-vin07t16:40_13": "nirodho ca yena hoti, so asesavirāganirodho, nibbānameva. Yasmā ca taṁ āgamma taṇhaṁ,",
  "tika-vin07t16:40_14": "vaṭṭañca cajanti paṭinissajjanti vimuccanti na allīyanti, tasmā cāgo paṭinissaggo",
  "tika-vin07t16:40_15": "mutti anālayoti vuccati.",
  "tika-vin07t16:41": "15.Cakkhuntiādīni ñāṇavevacanāneva.",
  "tika-vin07t16:42_0": "16.Yāvakīvañcāti yattakaṁ kālaṁ. Tiparivaṭṭanti saccañāṇa, kiccañāṇa, katañāṇasaṅkhātānaṁ",
  "tika-vin07t16:42_1": "tiṇṇaṁ parivaṭṭānaṁ vasena tiparivaṭṭaṁ ñāṇadassanaṁ. Ettha ca ‘‘idaṁ dukkhaṁ ariyasaccaṁ,",
  "tika-vin07t16:42_2": "idaṁ dukkhasamudaya’’nti evaṁ catūsu saccesu yathābhūtañāṇaṁ saccañāṇaṁ nāma. Tesu",
  "tika-vin07t16:42_3": "eva ‘‘pariññeyyaṁ pahātabbaṁ sacchikātabbaṁ bhāvetabba’’nti evaṁ kattabbakiccajānanañāṇaṁ",
  "tika-vin07t16:42_4": "kiccañāṇaṁ nāma. ‘‘Pariññātaṁ pahīnaṁ sacchikataṁ bhāvita’’nti tassa kiccassa katabhāvajānanañāṇaṁ",
  "tika-vin07t16:42_5": "katañāṇaṁ nāma. Dvādasākāranti tesameva ekekasmiṁ sacce tiṇṇaṁ tiṇṇaṁ ākārānaṁ vasena dvādasākāraṁ.",
  "tika-vin07t16:43_0": "Abhisambuddhoti paccaññāsinti abhisambuddho arahattaṁ pattoti evaṁ na paṭijāniṁ.",
  "tika-vin07t16:43_1": "Yato ca khoti yato bodhimūle nisinnakālato paṭṭhāya . Athāhanti tato paraṁ ahaṁ.",
  "tika-vin07t16:43_2": "Ñāṇañca pana meti paccavekkhaṇañāṇaṁ sandhāya vadati. Akuppā metiādi tassa pavattiākāradassanaṁ.",
  "tika-vin07t16:43_3": "Tattha akuppā me vimuttīti arahattaphalaṁ tassa maggasaṅkhātakāraṇato ca ārammaṇato",
  "tika-vin07t16:43_4": "ca akuppatā veditabbā.",
  "tika-vin07t16:44_0": "Imasmiṁ pana veyyākaraṇasminti niggāthasutte. Bhaññamāneti bhaṇiyamāne. Dhammacakkhunti",
  "tika-vin07t16:44_1": "idha catusaccadhammesu cakkhukiccakaraṇato sotāpattimaggo adhippeto. Yaṁ kiñcītiādi",
  "tika-vin07t16:44_2": "nibbānārammaṇattepi kiccavasena asammohato pavattidassanatthaṁ vuttaṁ.",
  "tika-vin07t16:45_0": "17.Dhammacakkanti paṭivedhañāṇadhammañceva desanāñāṇadhammañca pavattanaṭṭhena cakkanti",
  "tika-vin07t16:45_1": "dhammacakkaṁ . Obhāsoti sabbaññutaññāṇānubhāvena pavatto cittapaccayautusamuṭṭhāno",
  "tika-vin07t16:45_2": "dasasahassilokadhātuṁ pharitvā ṭhito obhāso.",
  "tika-vin07t16:46_0": "18. Diṭṭho ariyasaccadhammo etenāti diṭṭhadhammo. Esa nayo sesesupi. Attano paccakkhato",
  "tika-vin07t16:46_1": "adhigatattā na paraṁ pacceti, parassa saddhāya ettha na pavattatīti aparappaccayo.",
  "tika-vin07t16:46_2": "Ehi bhikkhūti ettake vuttamatte pabbajjā, upasampadā ca sijjhati, teneva tattha iti-saddena",
  "tika-vin07t16:46_3": "paricchedo dassitoti vadanti. Keci pana ‘‘sammā dukkhassa antakiriyāyāti vacanapariyosāne",
  "tika-vin07t16:46_4": "eva upasampadā sijjhati, aṭṭhakathāyaṁ pana ‘ehi bhikkhūti bhagavato vacanenā’ti",
  "tika-vin07t16:46_5": "idaṁ ehibhikkhusaddopalakkhitavacanaṁ ehibhikkhuvacanantiādipadavasena vuttaṁ musāvādavaggotiādīsu",
  "tika-vin07t16:46_6": "viyā’’ti vadanti, tadetaṁ paṭhamapārājikaṭṭhakathāyaṁ ‘‘bhagavā hi…pe… ehi bhikkhu,",
  "tika-vin07t16:46_7": "cara brahmacariyaṁ sammā dukkhassa antakiriyāyā’’ti (pārā. aṭṭha. 1.45 bhikkhūpadabhājanīyavaṇṇanā)",
  "tika-vin07t16:46_8": "iminā vacanena sameti. Yattakañhi bhagavatā niyamena vuccati, tattakaṁ sabbampi aṅgameva.",
  "tika-vin07t16:46_9": "Sekkhaputhujjanānañhi etaṁ paripuṇṇaṁ vuccati, asekkhānaṁ pana ‘‘cara brahmacariya’’nti",
  "tika-vin07t16:46_10": "pariyosānanti daṭṭhabbaṁ sikkhattayasamiddhito. Lokiyasampadāhi uparibhūtā seṭṭhabhūtā",
  "tika-vin07t16:46_11": "sampadāti upasampadā.",
  "tika-vin07t16:47": "19-21.Nīhārabhattoti bhikkhūhi gāmato nīharitvā dinnabhatto. Kallaṁ nūti yuttaṁ nu. Etaṁ mamātiādi yathākkamaṁ taṇhāmānadiṭṭhigāhānaṁ dassanaṁ.",
  "tika-vin07t16:48_0": "22-23.Tasmātihāti ettha tihāti nipātamattaṁ, tasmāti attho. Nibbindatīti vuṭṭhānagāminivipassanāvasena",
  "tika-vin07t16:48_1": "ukkaṇṭhati. Virajjatīti catunnaṁ maggānaṁ vasena na rajjati. Vimuccatīti phalavasena",
  "tika-vin07t16:48_2": "vimuccati. Vimuttasmintiādi paccavekkhaṇañāṇadassanaṁ. Brahmacariyanti maggabrahmacariyaṁ.",
  "tika-vin07t16:48_3": "Karaṇīyaṁ catūsu saccesu catūhi maggehi paccekaṁ kattabbaṁ pariññādivasena soḷasavidhaṁ",
  "tika-vin07t16:48_4": "kiccaṁ. Nāparaṁ itthattāyāti itthabhāvāya soḷasakiccabhāvāya, kilesakkhayāya vā aparaṁ",
  "tika-vin07t16:48_5": "puna maggabhāvanākiccaṁ me natthīti pajānāti. Atha vā itthattāyāti itthabhāvato vattamānakkhandhasantānato",
  "tika-vin07t16:48_6": "aparaṁ khandhasantānaṁ mayhaṁ na bhavissatīti attho.",
  "tika-vin07t16:49": "Pabbajjākathāvaṇṇanā",
  "tika-vin07t16:50_0": "15.Āḷambaranti paṇavaṁ. Vikesikanti vippakiṇṇakesaṁ. Vikkheḷikanti vissandamānalālaṁ",
  "tika-vin07t16:50_1": ". Susānaṁ maññeti susānaṁ viya addasa sakaṁ parijananti sambandho. Udānaṁ udānesīti",
  "tika-vin07t16:50_2": "saṁvegavasappavattaṁ vacanaṁ nicchāresi. Upassaṭṭhanti dukkhena sammissaṁ, dukkhotiṇṇaṁ",
  "tika-vin07t16:50_3": "sabbasattakāyajātanti attho.",
  "tika-vin07t16:51_0": "26.Idaṁ kho yasāti bhagavā nibbānaṁ sandhāyāha. Anupubbiṁ kathanti anupaṭipāṭikathaṁ.",
  "tika-vin07t16:51_1": "Ādīnavanti dosaṁ. Okāranti nihīnatā nihīnajanasevitattā. Saṁkilesanti tehi sattānaṁ",
  "tika-vin07t16:51_2": "saṁkilesanaṁ, saṁkilesavisayanti vā attho. Kallacittanti arogacittaṁ. Sāmaṁ attanāva",
  "tika-vin07t16:51_3": "ukkaṁso ukkhipanaṁ etissanti sāmukkaṁsikā, saccadesanā. Tassā sarūpadassanaṁ ‘‘dukkha’’ntiādi.",
  "tika-vin07t16:52": "27.Assadūteti assaāruḷhe dūte. Iddhābhisaṅkhāranti iddhikiriyaṁ. Abhisaṅkharesi akāsi.",
  "tika-vin07t16:53_0": "28.Yathādiṭṭhanti paṭhamamaggena diṭṭhaṁ catussaccabhūmiṁ sesamaggattayena paccavekkhantassa,",
  "tika-vin07t16:53_1": "passantassāti attho. Mātu no jīvitanti ettha noti nipātamattaṁ, mātu jīvitanti attho.",
  "tika-vin07t16:53_2": "Yasassa khīṇāsavattā ‘‘ehi bhikkhu, svākkhāto dhammo, cara brahmacariya’’nti ettakeneva",
  "tika-vin07t16:53_3": "bhagavā upasampadaṁ adāsi. Khīṇāsavānañhi ettakeneva upasampadā anuññātā pubbeva",
  "tika-vin07t16:53_4": "dukkhassa parikkhīṇattā. Cara brahmacariyanti sāsanabrahmacariyasaṅkhātaṁ sikkhāpadapūraṇaṁ",
  "tika-vin07t16:53_5": "sandhāya vuttaṁ, na maggabrahmacariyaṁ.",
  "tika-vin07t16:54": "30.Seṭṭhānuseṭṭhīnanti seṭṭhino ca anuseṭṭhino ca paveṇīvasena āgatā yesaṁ kulānaṁ santi, tesaṁ seṭṭhānuseṭṭhīnaṁ kulānaṁ. Orakoti lāmako.",
  "tika-vin07t16:55": "32-33.Mā ekena dveti ekena maggena dve bhikkhū mā agamittha. Visuddhe satte, guṇe vā māretīti māro. Pāpe niyutto pāpimā.",
  "tika-vin07t16:56_0": "Sabbapāsehīti sabbakilesapāsehi. Ye dibbā ye ca mānusāti ye dibbakāmaguṇanissitā,",
  "tika-vin07t16:56_1": "mānusakakāmaguṇanissitā ca kilesapāsā nāma atthi, sabbehi tehi. ‘‘Tvaṁ buddho’’ti",
  "tika-vin07t16:56_2": "devamanussehi kariyamānasakkārasampaṭicchanaṁ sandhāya vadati.",
  "tika-vin07t16:57": "Antalikkhe carante pañcābhiññepi bandhatīti antalikkhacaro, rāgapāso. Māro pana pāsampi antalikkhacaraṁ maññati. Mānasoti manosampayutto.",
  "tika-vin07t16:58": "Jānāti manti so kira ‘‘mahānubhāvo añño devaputto nivāretīti bhīto nivattissati nu kho’’tisaññāya vatvā ‘‘nihato tvamasi antakā’’ti vutte ‘‘jānāti ma’’nti dummano palāyi.",
  "tika-vin07t16:59_0": "34.Parivitakko udapādīti yasmā ehibhikkhubhāvāya upanissayarahitānampi pabbajitukāmatā",
  "tika-vin07t16:59_1": "uppajjissati, buddhā ca te na pabbājenti, tasmā tesampi pabbajjāvidhiṁ dassento evaṁ",
  "tika-vin07t16:59_2": "parivitakkesīti daṭṭhabbaṁ. Upanissayasampannā pana bhagavantaṁ upasaṅkamitvā ehibhikkhubhāveneva",
  "tika-vin07t16:59_3": "pabbajanti. Ye paṭikkhittapuggalāti sambandho. Sayaṁ pabbājetabboti ettha ‘‘kesamassuṁ",
  "tika-vin07t16:59_4": "ohāretvā’’tiādivacanato kesacchedanakāsāyacchādanasaraṇadānāni pabbajjā nāma, tesu",
  "tika-vin07t16:59_5": "pacchimadvayaṁ bhikkhūhi eva kātabbaṁ, kāretabbaṁ vā. ‘‘Pabbājehī’’ti idaṁ tividhampi",
  "tika-vin07t16:59_6": "sandhāya vuttaṁ. Khaṇḍasīmaṁ netvāti bhaṇḍukammārocanapariharaṇatthaṁ. Bhikkhūnañhi",
  "tika-vin07t16:59_7": "anārocetvā ekasīmāya ‘‘etassa kese chindā’’ti aññaṁ āṇāpetumpi na vaṭṭati. Pabbājetvāti",
  "tika-vin07t16:59_8": "kesādicchedanameva sandhāya vuttaṁ ‘‘kāsāyāni acchādetvā’’ti visuṁ vuttattā. Pabbājetuṁ",
  "tika-vin07t16:59_9": "na labhatīti saraṇadānaṁ sandhāya vuttaṁ, anupasampannena bhikkhuāṇattiyā dinnampi saraṇaṁ na ruhati.",
  "tika-vin07t16:60_0": "Yasassīti parivārasampanno. Nijjīvanissattabhāvanti ‘‘kesā nāma imasmiṁ sarīre pāṭiyekko",
  "tika-vin07t16:60_1": "koṭṭhāso acetano abyākato suñño nissatto thaddho pathavīdhātū’’tiādinayaṁ saṅgaṇhāti,",
  "tika-vin07t16:60_2": "sabbaṁ visuddhimagge (visuddhi. 1.311) āgatanayena gahetabbaṁ. Pubbeti pubbabuddhuppādesu.",
  "tika-vin07t16:60_3": "Madditasaṅkhāroti vipassanāvasena vuttaṁ. Bhāvitabhāvanoti samathavasenāpi.",
  "tika-vin07t16:61_0": "Kāsāyāni tikkhattuṁ vā…pe… paṭiggāhāpetabboti ettha ‘‘sabbadukkhanissaraṇatthāya",
  "tika-vin07t16:61_1": "imaṁ kāsāvaṁ gahetvā’’ti vā ‘‘taṁ kāsāvaṁ datvā’’ti vā vatvā ‘‘pabbājetha maṁ, bhante,",
  "tika-vin07t16:61_2": "anukampaṁ upādāyā’’ti evaṁ yācanapubbakaṁ cīvaraṁ paṭicchāpeti. Athāpītiādi tikkhattuṁ",
  "tika-vin07t16:61_3": "paṭiggāhāpanato paraṁ kattabbavidhidassanaṁ. Athāpīti tato parampīti attho. Keci",
  "tika-vin07t16:61_4": "pana ‘‘cīvaraṁ appaṭiggāhāpetvā pabbajanappakārabhedadassanatthaṁ ‘‘athāpī’’ti vuttaṁ,",
  "tika-vin07t16:61_5": "athāpīti ca atha vāti attho’’ti vadanti. ‘‘Adinnaṁ na vaṭṭatī’’ti iminā pabbajjā",
  "tika-vin07t16:61_6": "na ruhatīti dasseti.",
  "tika-vin07t16:62_0": "Pādevandāpetvāti pādābhimukhaṁ namāpetvā. Dūre vandantopi hi pāde vandatīti vuccati.",
  "tika-vin07t16:62_1": "Upajjhāyena vāti ettha yassa santike upajjhaṁ gaṇhāti, ayaṁ upajjhāyo. Ābhisamācārikesu",
  "tika-vin07t16:62_2": "vinayanatthaṁ yaṁ ācariyaṁ katvā niyyātenti, ayaṁ ācariyo. Sace pana upajjhāyo sayameva",
  "tika-vin07t16:62_3": "sabbaṁ sikkhāpeti, aññasmiṁ na niyyāteti, upajjhāyovassa ācariyopi hoti, yathā upasampadākāle",
  "tika-vin07t16:62_4": "sayameva kammavācaṁ vācento upajjhāyova kammavācācariyopi hoti.",
  "tika-vin07t16:63": "Anunāsikantaṁ katvā dānakāle antarā vicchedo na kātabboti āha ‘‘ekasambandhānī’’ti.",
  "tika-vin07t16:64": "‘‘Ābhisamācārikesu vinetabbo’’ti iminā sekhiyavattakhandhakavattesu, aññesu",
  "tika-vin07t16:65": "Ca sukkavissaṭṭhiādilokavajjasikkhāpadesu sāmaṇerehi vattitabbaṁ, tattha avattamāno alajjī, daṇḍakammāraho ca hotīti dasseti.",
  "tika-vin07t16:66": "Pabbajjākathāvaṇṇanā niṭṭhitā.",
  "tika-vin07t16:67": "Dutiyamārakathāvaṇṇanā",
  "tika-vin07t16:68_0": "35. Pāḷiyaṁ anuttaraṁ vimuttiṁ anupāpuṇāthāti ‘‘khīṇāsavā mayaṁ, kiṁ amhākaṁ padhānenā’’ti",
  "tika-vin07t16:68_1": "vāsanādosena vosānaṁ anāpajjitvā pantesu senāsanesu phalasamāpattiyāva vītināmanatthaṁ,",
  "tika-vin07t16:68_2": "taṁ disvā aññesampi diṭṭhānugatisamāpajjanatthañca ovadatīti veditabbaṁ.",
  "tika-vin07t16:69": "Dutiyamārakathāvaṇṇanā niṭṭhitā.",
  "tika-vin07t16:70": "Bhaddavaggiyakathāvaṇṇanā",
  "tika-vin07t16:71_0": "36.Idaṁ nesaṁ pubbakammanti tesaṁ tiṁsajanānaṁ ekato abhisamayassa pubbakammaṁ. Aññampi",
  "tika-vin07t16:71_1": "tesaṁ paccekaṁ pubbabuddhuppādesu saddhammassavanasaraṇagamanadānasīlasamādhivipassanāsamāyogavasena",
  "tika-vin07t16:71_2": "bahuṁ vivaṭṭūpanissayaṁ kusalaṁ atthevāti gahetabbaṁ. Itarathā hi tadaheva paṭivedho,",
  "tika-vin07t16:71_3": "ehibhikkhubhāvādiviseso ca na sampajjeyya.",
  "tika-vin07t16:72": "Bhaddavaggiyakathāvaṇṇanā niṭṭhitā.",
  "tika-vin07t16:73": "Uruvelapāṭihāriyakathāvaṇṇanā",
  "tika-vin07t16:74_0": "37-38. Pāḷiyaṁ agarūti bhāriyaṁ na siyāti attho. Ubhinnaṁ sajotibhūtānanti ubhosu",
  "tika-vin07t16:74_1": "sajotibhūtesu. Patte pakkhipīti taṁ nāgaṁ nihatatejaṁ dhammadesanāya santappetvā",
  "tika-vin07t16:74_2": "saraṇasīlāni datvā sakalarattiṁ bhagavantaṁ payirupāsitvā ṭhitaṁ jaṭilānaṁ dassanatthaṁ",
  "tika-vin07t16:74_3": "patte pakkhipi, na ahituṇḍiko viya balakkārenāti veditabbaṁ. Yatra hi nāmāti yo nāma.",
  "tika-vin07t16:75_0": "39.Ajjaṇhoti ajja ekadivasaṁ. Aggisālamhīti agyāgāre. Sumanānaṁ buddhānaṁ manasā",
  "tika-vin07t16:75_1": "sadiso mano assāti sumanamanaso. Adhicittoti mahākaruṇādīhi adhicitto. Udicchareti",
  "tika-vin07t16:75_2": "ullokesuṁ, parivāresunti attho. Anekavaṇṇā acciyoti chabbaṇṇaraṁsiyo vuttā. Ahaṁ",
  "tika-vin07t16:75_3": "te dhuvabhattena paṭimānanaṁ karissāmīti seso.",
  "tika-vin07t16:76_0": "40.Abhikkantāyarattiyāti parikkhīṇāya rattiyā, majjharattisamayeti attho. Abhikkantavaṇṇāti",
  "tika-vin07t16:76_1": "abhirūpacchavivaṇṇā. Kevalakappanti ettha kevala-saddassa anavasesattho, kappa-saddassa",
  "tika-vin07t16:76_2": "samantabhāvo, tasmā anavasesaṁ samantato vanasaṇḍanti attho. Catuddisāti catūsu disāsu.",
  "tika-vin07t16:76_3": "Yatra hi nāmāti yaṁ nāma.",
  "tika-vin07t16:77_0": "43.Aṅgamagadhāti aṅgamagadharaṭṭhavāsino. Iddhipāṭihāriyanti abhiññiddhiyeva paṭipakkhānaṁ",
  "tika-vin07t16:77_1": "titthiyānaṁ, veneyyasattagatadosānañca haraṇato apanayanato pāṭihāriyaṁ, taṁ taṁ",
  "tika-vin07t16:77_2": "vā sattahitaṁ paṭicca haritabbaṁ pavattetabbanti paṭihāriyaṁ, tadeva pāṭihāriyaṁ.",
  "tika-vin07t16:77_3": "Iddhi eva pāṭihāriyaṁ iddhipāṭihāriyaṁ.",
  "tika-vin07t16:78_0": "44.Paṁsukūlaṁ uppannaṁ hotīti puṇṇāya dāsiyā sarīraṁ parikkhipitvā chaḍḍitaṁ sāṇamayaṁ",
  "tika-vin07t16:78_1": "kimikulākulaṁ pariyesanavasena uppannaṁ hoti, yaṁ bhagavā bhūmiṁ kampento pārupitvā",
  "tika-vin07t16:78_2": "pacchā mahākassapattherassa adāsi, taṁ sandhāyetaṁ vuttanti vadanti. Kattha nu khotiādiparivitakko",
  "tika-vin07t16:78_3": "jaṭilānaṁ vividhapāṭihāriyadassanatthaṁ kato. Pāṇinā khaṇanto viya iddhiyā mattikaṁ",
  "tika-vin07t16:78_4": "apanetvā dinnattā vuttaṁ ‘‘pāṇinā pokkharaṇiṁ khaṇitvā’’ti.",
  "tika-vin07t16:79": "46.Phāliyantu, kassapa, kaṭṭhānīti uruvelakassapena nivedite evamavocāti daṭṭhabbaṁ. Evaṁ sesesupi.",
  "tika-vin07t16:80_0": "49.Antaraṭṭhakāsuhimapātasamayeti ettha māghamāsassa avasāne catasso, phagguṇamāsassa",
  "tika-vin07t16:80_1": "ādimhi catassoti evaṁ ubhinnaṁ māsānaṁ antare aṭṭharattiyo antaraṭṭhakā nāma. Tāsu",
  "tika-vin07t16:80_2": "antaraṭṭhakāsu rattīsu himapātakāle. Ummujjananimujjanampi sahasā tadubhayakaraṇavasena vuttaṁ.",
  "tika-vin07t16:81_0": "50.Udakavāhakoti udakogho. Reṇuhatāyāti rajokiṇṇāya, atintāyāti attho. Nāvāyāti kullena.",
  "tika-vin07t16:81_1": "Idaṁ nu tvaṁ mahāsamaṇāti idha nu tvaṁ. Dha-kārassa da-kāraṁ, anusārañca katvā ‘‘idaṁ",
  "tika-vin07t16:81_2": "nū’’ti vuttaṁ ‘‘ekamidāha’’ntiādīsu (dī. ni. 1.165, 265) viya. ‘‘Imasmiṁ padese tvaṁ",
  "tika-vin07t16:81_3": "nu kho ṭhitosī’’ti pucchi. Ayamahamasmīti ayamahaṁ idha ṭhitosmīti attho.",
  "tika-vin07t16:82_0": "51.Cirapaṭikāti cirakālato paṭṭhāya. Kesamissaṁ sabbaṁ parikkhāraṁ udake pavāhetvātipi",
  "tika-vin07t16:82_1": "yojetabbaṁ. Araṇikamaṇḍaluādikā tāpasaparikkhārā khārī nāma, taṁharaṇakakājaṁ khārikājaṁ",
  "tika-vin07t16:82_2": "nāma. Aggihutamissanti aggipūjopakaraṇasahitaṁ.",
  "tika-vin07t16:83": "52-3.Upasaggoti upaddavo. ‘‘Aḍḍhuḍḍhāni pāṭihāriyasahassānī’’ti idaṁ nāgadamanādīni pannarasa pāṭihāriyāni vajjetvā vuttaṁ appakamadhikaṁ gaṇanūpagaṁ na hotīti.",
  "tika-vin07t16:84": "54.Gayāyanti gayānāmikāya nadiyā adūrabhavattā gāmo itthiliṅgavasena gayā nāma jāto, tassaṁ. Gayāsīseti evaṁnāmake piṭṭhipāsāṇe.",
  "tika-vin07t16:85_0": "‘‘Yamidaṁ cakkhusamphassapaccayā…pe… sukhaṁ vā’’tiādinā cakkhuviññāṇavīthicittesu",
  "tika-vin07t16:85_1": "somanassadomanassaupekkhāvedanāmukhena sesārūpakkhandhānampi ādittataṁ dasseti. Esa",
  "tika-vin07t16:85_2": "nayo sesesupi. Manoti bhavaṅgacittaṁ manodvārassa adhippetattā. Manoviññāṇanti manodvāravīthipaayāpannameva gahitaṁ.",
  "tika-vin07t16:86": "Uruvelapāṭihāriyakathāvaṇṇanā niṭṭhitā.",
  "tika-vin07t16:87": "Bimbisārasamāgamakathāvaṇṇanā",
  "tika-vin07t16:88_0": "55.Yaññāabhivadantīti yāgahetu ijjhantīti vadanti. Upadhīsūti ettha dukkhasukhādīnaṁ",
  "tika-vin07t16:88_1": "adhiṭṭhānaṭṭhena cattāro upadhī kāmakhandhakilesaabhisaṅkhārūpadhīnaṁ vasena. Tesu",
  "tika-vin07t16:88_2": "khandhūpadhi idhādhippetoti āha ‘‘khandhūpadhīsu malanti ñatvā’’ti. Yaññāti yaññahetu.",
  "tika-vin07t16:88_3": "Yiṭṭheti mahāyāge. Huteti divase divase kattabbe aggiparicaraṇe. Kiṁ vakkhāmīti kathaṁ vakkhāmi.",
  "tika-vin07t16:89_0": "57-8.Āsīsanāti manorathā. Siṅgīsuvaṇṇanikkhenāti siṅgīsuvaṇṇassa rāsinā. Suvaṇṇesu",
  "tika-vin07t16:89_1": "hi yuttikataṁ hīnaṁ. Tato rasaviddhaṁ seṭṭhaṁ, tato ākaruppannaṁ seṭṭhaṁ, tato yaṁkiñci",
  "tika-vin07t16:89_2": "dibbasuvaṇṇaṁ seṭṭhaṁ , tatrāpi cāmīkaraṁ, tato sātakumbhaṁ, tato jambunadaṁ, tatopi",
  "tika-vin07t16:89_3": "siṅgīsuvaṇṇaṁ seṭṭhaṁ. Tassa nikkhaṁ nāma pañcasuvaṇṇaparimāṇaṁ. Aṭṭhasuvaṇṇādibhedaṁ",
  "tika-vin07t16:89_4": "anekavidhampi vadanti. Dasasu ariyavāsesūti –",
  "tika-vin07t16:90_0": "‘‘Idha, bhikkhave, bhikkhu pañcaṅgavippahīno hoti chaḷaṅgasamannāgato ekārakkho caturāpasseno",
  "tika-vin07t16:90_1": "paṇunnapaccekasacco samavayasaṭṭhesano anāvilasaṅkappo passaddhakāyasaṅkhāro suvimuttacitto",
  "tika-vin07t16:90_2": "suvimuttapañño’’ti (dī. ni. 3.348, 360; a. ni. 10.19) –",
  "tika-vin07t16:91_0": "Evamāgatesu dasasu ariyavāsesu. Tattha pañcaṅgavippahīnoti pañcanīvaraṇehi vippayuttatā",
  "tika-vin07t16:91_1": "vuttā. Chaḷaṅgasamannāgatoti iṭṭhādīsu chasu ārammaṇesu somanassitādipaṭipakkhā chaḷaṅgupekkhā",
  "tika-vin07t16:91_2": "vuttā. Ekārakkhoti upaṭṭhitasatitā. Saṅkhāyasevanā adhivāsanā parivajjanā vinodanāsaṅkhātāni",
  "tika-vin07t16:91_3": "cattāri apassenā nissayā etassāti caturāpasseno, etena ca te nissayā dassitā. Paṇunnāni",
  "tika-vin07t16:91_4": "apanītāni diṭṭhigatikehi paccekaṁ gahitāni diṭṭhisaccāni yassa, so paṇunnapaccekasacco,",
  "tika-vin07t16:91_5": "tena lokiyañāṇena diṭṭhippahānaṁ vuttaṁ. Kāmesanā bhavesanābrahmacariyesanāsaṅkhātā",
  "tika-vin07t16:91_6": "esanā sammadeva avayā anūnā saṭṭhā nisaṭṭhā anenāti samavayasaṭṭhesano. Etena tiṇṇaṁ",
  "tika-vin07t16:91_7": "esanānaṁ abhāvo vutto. ‘‘Anāvilasaṅkappo’’ti iminā kāmavitakkādīhi anāvilacittatā.",
  "tika-vin07t16:91_8": "‘‘Passaddhakāyasaṅkhāro’’ti iminā catutthajjhānasamāyogena vigatadarathatā vuttā.",
  "tika-vin07t16:91_9": "‘‘Suvimuttacitto’’ti iminā maggo. ‘‘Suvimuttapañño’’ti iminā paccavekkhaṇañāṇamukhena",
  "tika-vin07t16:91_10": "phalañāṇaṁ vuttaṁ. Ete hi ariyā vasanti etthāti ariyavāsāti vuccanti . Te pana vāsā",
  "tika-vin07t16:91_11": "vutthā vasitā sampāditā yena, so vutthavāso, bhagavā. Dasabaloti dasahi kāyabalehi,",
  "tika-vin07t16:91_12": "ñāṇabalehi ca upeto. Yāni hetāni –",
  "tika-vin07t16:92": "‘‘Kāḷāvakañca gaṅgeyyaṁ, paṇḍaraṁ tambapiṅgalaṁ;",
  "tika-vin07t16:93_0": "Gandhamaṅgalahemañca, uposathachaddantime dasā’’ti. (ma. ni. aṭṭha. 1.148; saṁ. ni.",
  "tika-vin07t16:93_1": "aṭṭha. 2.2.22; a. ni. aṭṭha. 3.10.21; vibha. aṭṭha. 760; udā. aṭṭha. 75; bu. va.",
  "tika-vin07t16:93_2": "aṭṭha. 1.39; cūḷani. aṭṭha. 81; paṭi. ma. aṭṭha. 2.2.44) –",
  "tika-vin07t16:94_0": "Evaṁ vuttāni dasahatthikulāni purimapurimato dasabalaguṇopetāni, tesu sabbajeṭṭhānaṁ",
  "tika-vin07t16:94_1": "dasannaṁ chaddantānaṁ balāni bhagavato kāyassa dasabalāni nāma. Tañca kāḷāvakasaṅkhātānaṁ",
  "tika-vin07t16:94_2": "pakatihatthīnaṁ koṭisahassassa, majjhimapurisānaṁ pana dasannaṁ koṭisahassānañca",
  "tika-vin07t16:94_3": "balaṁ hoti, taṁ ‘‘nārāyanasaṅghātabala’’ntipi vuccati.",
  "tika-vin07t16:95_0": "Yāni panetāni pāḷiyaṁ ‘‘idha, sāriputta, tathāgato ṭhānañca ṭhānato aṭṭhānañca aṭṭhānato",
  "tika-vin07t16:95_1": "yathābhūtaṁ pajānātī’’tiādinā (ma. ni. 1.148; a. ni. 10.21; vibha. 760; paṭi. ma.",
  "tika-vin07t16:95_2": "2.44) vuttāni ṭhānāṭhānañāṇabalaṁ, kammavipākañāṇabalaṁ, sabbatthagāminipaṭipadāñāṇabalaṁ,",
  "tika-vin07t16:95_3": "anekadhātunānādhātulokañāṇabalaṁ, sattānaṁ nānādhimuttikatāñāṇabalaṁ, indriyaparopariyattañāṇabalaṁ,",
  "tika-vin07t16:95_4": "jhānavimokkhasamādhisamāpattīnaṁ saṁkilesavodānavuṭṭhānañāṇabalaṁ, pubbenivāsañāṇabalaṁ,",
  "tika-vin07t16:95_5": "dibbacakkhuñāṇabalaṁ, āsavakkhayañāṇabalanti dasabalañāṇāni, imāni bhagavato dasabalāni",
  "tika-vin07t16:95_6": "nāma. Dasahi asekkhehi aṅgehīti arahattaphalasampayuttehi pāḷiyaṁ ‘‘asekkhā sammādiṭṭhi…pe…",
  "tika-vin07t16:95_7": "asekkho sammāsamādhi, asekkhaṁ sammāñāṇaṁ, asekkhā sammāvimuttī’’ti (dī. ni. 3.348,",
  "tika-vin07t16:95_8": "360) evaṁ vuttehi dasahi asekkhadhammehi samannāgato. Ettha ca dassanaṭṭhena vuttā",
  "tika-vin07t16:95_9": "sammādiṭṭhi eva jānanaṭṭhena sammāñāṇantipi vuttā, vuttāvasesā pana phalacittasampayuttā",
  "tika-vin07t16:95_10": "sabbe phassādidhammā sammāvimuttīti vuttāti daṭṭhabbaṁ.",
  "tika-vin07t16:96": "Bimbisārasamāgamakathāvaṇṇanā niṭṭhitā.",
  "tika-vin07t16:97": "Sāriputtamoggallānapabbajjākathāvaṇṇanā",
  "tika-vin07t16:98_0": "60. Sārībrāhmaṇiyā putto sāriputto. Moggalībrāhmaṇiyā putto moggallāno. Channaparibbājakassāti",
  "tika-vin07t16:98_1": "setavatthena hirikopīnaṁ chādetvā vicaraṇakaparibbājakassa, tena ‘‘nāyaṁ naggaparibbājako’’ti",
  "tika-vin07t16:98_2": "dasseti. ‘‘Upaññāta’’nti imassa vivaraṇaṁ ñāto cevāti. ‘‘Magga’’nti imassa vivaraṇaṁ",
  "tika-vin07t16:98_3": "upagato ca maggoti. Tena ca upaññātanti ettha ñāta-saddo ñāṇapariyāyo. Magganti liṅgavipallāsena",
  "tika-vin07t16:98_4": "maggova vutto. Upasaddo ca upagamanattho maggasaddenapi sambandhitabboti dasseti.",
  "tika-vin07t16:98_5": "Idaṁ vuttaṁ hoti – yasmā piṭṭhito piṭṭhito anubandhanaṁ nāma atthikehi upaññātaṁ",
  "tika-vin07t16:98_6": "upagatañāṇañceva hoti, tehi upagato paṭipanno maggo ca, tasmā yaṁnūnāhaṁ anubandheyyanti.",
  "tika-vin07t16:98_7": "Upaññātaṁ nibbānanti upapattiyā anumānena ñātaṁ nibbānaṁ. ‘‘Magga’’nti imassa vivaraṇaṁ",
  "tika-vin07t16:98_8": "maggantoti, anumānena ñātaṁ paccakkhato dassanatthāya gavesantoti attho.",
  "tika-vin07t16:99": "Nirodho ca nirodhūpāyo ca ekasesena nirodhoti vuttoti dassento ‘‘atha vā’’tiādimāha. Paṭipādentoti nigamento.",
  "tika-vin07t16:100": "Ito uttarīti ito mayā laddhasotāpattito uttari itaramaggattayaṁ yadipi natthi, tathāpi eso eva mayā gavesito nibbānadhammoti attho.",
  "tika-vin07t16:101_0": "62-3.Tadārammaṇāyāti nibbānārammaṇāya sotāpattiphalavimuttiyā. Tesaṁ āyasmantānanti",
  "tika-vin07t16:101_1": "saparisānaṁ tesaṁ dvinnaṁ parisānaṁ tasmiṁyeva khaṇe bhagavato dhammaṁ sutvā arahattaṁ",
  "tika-vin07t16:101_2": "pāpuṇi, aggasāvakā pana attano ñāṇakiccassa mahantatāya katipāhaccayena. Tenāha ‘‘eva’’ntiādi.",
  "tika-vin07t16:101_3": "Usūyanakiriyāya kammabhāvaṁ sandhāya ‘‘upayogatthevā’’ti vuttaṁ.",
  "tika-vin07t16:102": "Sāriputtamoggallānapabbajjākathāvaṇṇanā niṭṭhitā.",
  "tika-vin07t16:103": "Upajjhāyavattakathāvaṇṇanā",
  "tika-vin07t16:104_0": "64.Vajjāvajjanti khuddakaṁ, mahantañca vajjaṁ. Uttiṭṭhapattanti ettha uttiṭṭhaṁ nāma",
  "tika-vin07t16:104_1": "piṇḍāya caraṇaṁ vuccati ‘‘uttiṭṭhe nappamajjeyyā’’tiādīsu (dha. pa. 168) viya. Uttiṭṭhatthāya",
  "tika-vin07t16:104_2": "gahitaṁ pattaṁ uttiṭṭhapattaṁ, tenāha ‘‘piṇḍāya caraṇakapatta’’nti. Tassa upanāme",
  "tika-vin07t16:104_3": "ko dosoti āha ‘‘tasmiṁ hī’’tiādi. Tasmāti yasmā manussā etasmiṁyeva ete bhuñjantīti",
  "tika-vin07t16:104_4": "uttiṭṭhapatte ucchiṭṭhasaññino, tasmā uttiṭṭhapattanti vuttaṁ uttiṭṭha-saddeneva",
  "tika-vin07t16:104_5": "manussānaṁ saññāya ucchiṭṭhatāpi gammatīti. Keci pana ‘‘ucchiṭṭhasaddena samānattho",
  "tika-vin07t16:104_6": "uttiṭṭhasaddo’’ti vadanti. ‘‘Uttiṭṭhā’’ti tvāpaccayantopi hotīti āha ‘‘uṭṭhahitvā’’ti.",
  "tika-vin07t16:104_7": "Upajjhāyaṁ gahetunti upajjhāyattaṁ manasā gahetuṁ, yācanavacanena tassa anumatiṁ gahetunti vā attho.",
  "tika-vin07t16:105_0": "65. Patissayanaṁ patisso, garuṁ nissāya vattanabhāvo, yaṁkiñci gāravanti attho. Saha",
  "tika-vin07t16:105_1": "patissena sappatisso, paraṁ jeṭṭhaṁ katvā tassovāde vattanatāti attho. Tenāha ‘‘jeṭṭhakabhāvañca",
  "tika-vin07t16:105_2": "upaṭṭhapetvā’’ti. Sāhūti sādhu sundaraṁ. Lahūti agaru, subharatāti attho. Opāyikanti",
  "tika-vin07t16:105_3": "upāyapaṭisaṁyuttaṁ, evaṁ paṭipajjanaṁ nittharaṇūpāyoti attho. Patirūpanti sāmīcikammamidanti",
  "tika-vin07t16:105_4": "attho. Pāsādikenāti pasādāvahena kāyavacīpayogena sampādehīti attho. Kāyenāti etadatthaviññāpakaṁ",
  "tika-vin07t16:105_5": "hatthamuddādiṁ dassento kāyena viññāpeti. Sādhūti sampaṭicchanaṁ sandhāyāti upajjhāyena",
  "tika-vin07t16:105_6": "‘‘sāhū’’tiādīsu vuttesu saddhivihārikassa ‘‘sādhū’’ti sampaṭicchanaṁ vacanaṁ sandhāya",
  "tika-vin07t16:105_7": "‘‘kāyena viññāpetī’’tiādi vuttanti adhippāyo. Āyācanadānamattenāti saddhivihārikassa",
  "tika-vin07t16:105_8": "paṭhamaṁ āyācanamattena, tato upajjhāyassa ca ‘‘sāhū’’tiādinā vacanamattenāti attho.",
  "tika-vin07t16:106_0": "66.Assāti saddhivihārikassa. Dve cīvarānīti uttarāsaṅgaṁ, saṅghāṭiñca sandhāya vadati.",
  "tika-vin07t16:106_1": "Ito paṭṭhāyāti ‘‘na upajjhāyassa bhaṇamānassā’’ti ettha na-kārato paṭṭhāya, tena",
  "tika-vin07t16:106_2": "‘‘nātidūre’’tiādīsu na-kārapaṭisiddhesu āpatti natthīti dasseti. Sabbattha dukkaṭāpattīti",
  "tika-vin07t16:106_3": "āpadāummattakhittacittavedanaṭṭatādīhi vinā paṇṇattiṁ ajānitvāpi vadantassa gilānassapi",
  "tika-vin07t16:106_4": "dukkaṭameva. Āpadāsu hi antarantarā kathā vattuṁ vaṭṭati. Evamaññesupi na-kārapaṭisiddhesu",
  "tika-vin07t16:106_5": "īdisesu, itaresu pana gilānopi na muccati. Pāḷiyaṁ ‘‘heṭṭhāpīṭhaṁ vā parāmasitvā’’ti",
  "tika-vin07t16:106_6": "idaṁ pubbe tattha ṭhapitapattādinā asaṅghaṭṭanatthāya vuttaṁ, cakkhunā oloketvāpi",
  "tika-vin07t16:106_7": "aññesaṁ abhāvaṁ ñatvāpi ṭhapetuṁ vaṭṭati eva. Āpattiyā āsannanti āpattikaraṇameva.",
  "tika-vin07t16:107_0": "Gāmeti antogāme tādise maṇḍapādimhi. Antaraghareti antogehe. Paṭikkamaneti āsanasālāyaṁ.",
  "tika-vin07t16:107_1": "Dhotavālikāyāti udakena gataṭṭhāne nirajāya parisuddhavālikāya. Niddhūmeti jantāghare",
  "tika-vin07t16:107_2": "jaliyamānaaggidhūmarahite. Jantāgharañhi nāma himapātabahulesu desesu tappaccayarogapīḷādinivāraṇatthaṁ",
  "tika-vin07t16:107_3": "sarīrasedāpanaṭṭhānaṁ. Tattha kira andhakārapaṭicchannatāya bahūpi ekato pavisitvā",
  "tika-vin07t16:107_4": "cīvaraṁ nikkhipitvā aggitāpaparihārāya mattikāya mukhaṁ limpitvā sarīraṁ yāvadatthaṁ",
  "tika-vin07t16:107_5": "sedetvā cuṇṇādīhi ubbaṭṭetvā nahāyanti. Teneva pāḷiyaṁ ‘‘cuṇṇaṁ sannetabba’’ntiādi",
  "tika-vin07t16:107_6": "vuttaṁ. Ullokanti uddhaṁ olokanaṭṭhānaṁ. Uparibhāganti attho.",
  "tika-vin07t16:108_0": "Aññattha netabboti yattha viharato sāsane anabhirati uppannā, tato aññattha kalyāṇamittādisampattiyuttaṭṭhāne",
  "tika-vin07t16:108_1": "netabbo. Visabhāgapuggalānanti lajjino vā alajjino vā upajjhāyassa avaḍḍhikāme sandhāya",
  "tika-vin07t16:108_2": "vuttaṁ. Sace pana upajjhāyo alajjī ovādampi na gaṇhāti, lajjino ca etassa visabhāgā",
  "tika-vin07t16:108_3": "honti, tattha upajjhāyaṁ vihāya lajjīheva saddhiṁ āmisādiparibhogo kātabbo. Upajjhāyādibhāvo",
  "tika-vin07t16:108_4": "hettha na pamāṇanti daṭṭhabbaṁ. Pariveṇaṁ gantvāti upajjhāyassa pariveṇaṁ gantvā.",
  "tika-vin07t16:108_5": "‘‘Na susāna’’nti idaṁ upalakkhaṇaṁ, upacārasīmato bahi gantukāmena anāpucchā gantuṁ na vaṭṭati.",
  "tika-vin07t16:109": "Upajjhāyavattakathāvaṇṇanā niṭṭhitā.",
  "tika-vin07t16:110": "Saddhivihārikavattakathāvaṇṇanā",
  "tika-vin07t16:111_0": "67. Saddhivihārikavattakathāyaṁ saṅgahetabbo anuggahetabbotiādīsu anādariyaṁ paṭicca",
  "tika-vin07t16:111_1": "dhammāmisehi asaṅgaṇhantānaṁ ācariyupajjhāyānaṁ dukkaṭaṁ vattabhedattā. Teneva parivārepi",
  "tika-vin07t16:111_2": "‘‘nadento āpajjatī’’ti (pari. 322) vuttaṁ. Sesaṁ suviññeyyameva.",
  "tika-vin07t16:112": "Saddhivihārikavattakathāvaṇṇanā niṭṭhitā.",
  "tika-vin07t16:113": "Nasammāvattanādikathāvaṇṇanā",
  "tika-vin07t16:114_0": "68. Nasammāvattanādikathāyaṁ vattaṁ na pūreyyāti ‘‘vattakaraṇakālo’’ti vatthuvijānanavasena",
  "tika-vin07t16:114_1": "ñatvā mānakosajjādivasena vā upajjhāyādīsu anādarena vā ‘‘akātuṁ na vaṭṭatī’’ti ajānanatāya",
  "tika-vin07t16:114_2": "vā na kareyya, dukkaṭameva. Asañcicca asatiyātiādīhi ca akarontassa pana anāpatti.",
  "tika-vin07t16:114_3": "Sabbāni hi vattāni sekhiyāneva, tasmā sekhiyesu vuttanayenevettha sabbopi vinicchayo",
  "tika-vin07t16:114_4": "veditabbo. Gehassitapemanti mettāpemaṁ.",
  "tika-vin07t16:115_0": "Sādiyanaṁvā asādiyanaṁ vā na jānātīti ‘‘mayi sādiyante akarontānaṁ āpatti hoti, paṭikkhipitvā",
  "tika-vin07t16:115_1": "asādiyante āpatti na hotī’’ti evaṁ na jānātīti attho. ‘‘Tesu eko vattasampanno bhikkhu…pe…",
  "tika-vin07t16:115_2": "tesaṁ anāpattī’’ti vacanato sace koci ‘‘tumhākaṁ saddhivihārike, antevāsike vā gilāne",
  "tika-vin07t16:115_3": "upaṭṭhahissāmi, ovādānusāsaniādikaṁ sabbaṁ kattabbaṁ karissāmī’’ti vadati, te vā",
  "tika-vin07t16:115_4": "saddhivihārikādayo ‘‘appossukkā hothā’’ti vadanti, vattaṁ vā na sādiyanti, ācariyupajjhāyānampi anāpatti.",
  "tika-vin07t16:116": "Nasammāvattanādikathāvaṇṇanā niṭṭhitā.",
  "tika-vin07t16:117": "Rādhabrāhmaṇavatthukathāvaṇṇanā",
  "tika-vin07t16:118_0": "69. Rādhabrāhmaṇavatthusmiṁ pāḷiyaṁ uppaṇḍuppaṇḍukajātoti sakalasarīre sañjātapaṇḍuvaṇṇo.",
  "tika-vin07t16:118_1": "Paṇḍuvaṇṇassa sakalasarīre byāpitabhāvadassanatthañhi vicchāvacanaṁ kataṁ. Adhikāranti",
  "tika-vin07t16:118_2": "upakāraṁ. Katavedinoti attano kataṁ upakāraṁ paṭikiriyāya ñāpakā. Upasampadākammavācāya",
  "tika-vin07t16:118_3": "yaṁ vattabbaṁ, taṁ pariyosāne vakkhāma. Parimaṇḍalehīti paripuṇṇehi.",
  "tika-vin07t16:119_0": "71-73.Paṇṇattivītikkamanti sikkhāpadavītikkamaṁ. Pāḷiyaṁ piṇḍiyālopabhojananti jaṅghapiṇḍimaṁsabalena",
  "tika-vin07t16:119_1": "caritvā ālopālopavasena pariyiṭṭhabhojanaṁ. Atirekalābhoti bhikkhāhārato adhikalābho.",
  "tika-vin07t16:119_2": "Saṅghabhattādīnaṁ vibhāgo senāsanakkhandhake āvi bhavissati. Vihāroti tiṇakuṭikādisahito",
  "tika-vin07t16:119_3": "pākāraparicchinno sakalo saṅghārāmo. Aḍḍhayogoti ekasālo dīghapāsādo. Hatthipiṭṭhigaruḷasaṇṭhāno",
  "tika-vin07t16:119_4": "dīghapāsādotipi vadanti. Pāsādoti caturasso ucco anekabhūmakapāsādo. Hammiyanti muṇḍacchadano",
  "tika-vin07t16:119_5": "candikaṅgaṇayutto nātiucco pāsādo. Guhāti pabbataguhā. Pūtimuttanti gomuttaṁ.",
  "tika-vin07t16:120": "Rādhabrāhmaṇavatthukathāvaṇṇanā niṭṭhitā.",
  "tika-vin07t16:121": "Ācariyavattakathāvaṇṇanā",
  "tika-vin07t16:122_0": "76.Sahadhammikaṁ vuccamānoti ‘‘evaṁ nivāsetabba’’ntiādinā sikkhāpadena ovadiyamāno.",
  "tika-vin07t16:122_1": "Vādaṁ āropetvāti ‘‘olambitvā nivāsanādīsu ko doso? Yadi doso bhaveyya , parimaṇḍalanivāsanādīsupi",
  "tika-vin07t16:122_2": "doso siyā’’tiādinā niggahaṁ āropetvā. Taṁyeva titthāyatananti diṭṭhisaṅkhātatitthameva",
  "tika-vin07t16:122_3": "āyatanaṁ dukkhuppattiṭṭhānanti titthāyatanaṁ. Āyasmato nissāya vacchāmīti āyasmantaṁ",
  "tika-vin07t16:122_4": "nissāya vasissāmīti attho.",
  "tika-vin07t16:123": "Ācariyavattakathāvaṇṇanā niṭṭhitā.",
  "tika-vin07t16:124": "Paṇāmanākhamāpanākathāvaṇṇanā",
  "tika-vin07t16:125_0": "80. Yaṁ pubbe lakkhaṇaṁ vuttaṁ, teneva lakkhaṇena nissayantevāsikassa āpatti na veditabbāti",
  "tika-vin07t16:125_1": "sambandhayojanā daṭṭhabbā. Potthakesu pana ‘‘na teneva lakkhaṇenā’’ti ettha na-kāraṁ",
  "tika-vin07t16:125_2": "chaḍḍetvā ‘‘teneva lakkhaṇena nissayantevāsikassa āpatti veditabbā’’ti likhanti,",
  "tika-vin07t16:125_3": "taṁ pamādalikhitaṁ. Tathā hi teneva lakkhaṇena āpattibhāve gayhamāne nissayamuttakassāpi",
  "tika-vin07t16:125_4": "amuttakassāpi āpatti evāti vuttalakkhaṇena āpattiṁ āpajjeyya. Tathā ca ‘‘nissayantevāsikena",
  "tika-vin07t16:125_5": "hi yāva ācariyaṁ nissāya vasati, tāva sabbaṁ ācariyavattaṁ kātabba’’nti iminā anantaravacanena",
  "tika-vin07t16:125_6": "virodho siyā. Visuddhimaggepi ca –",
  "tika-vin07t16:126": "‘‘Nissayācariya, uddesācariya, nissayantevāsika, uddesantevāsika, samānācariyakā pana yāva nissayauddesā anupacchinnā. Tāva paṭijaggitabbā’’ti (visuddhi. 1.41) –",
  "tika-vin07t16:127": "Vuttaṁ . Tasmā vuttanayena idha parigaḷitaṁ na-kāraṁ ānetvā teneva saddhivihārikassa vutteneva lakkhaṇena nissayantevāsikassa āpatti na veditabbāti evamattho gahetabbo.",
  "tika-vin07t16:128": "Paṇāmanākhamāpanākathāvaṇṇanā niṭṭhitā.",
  "tika-vin07t16:129": "Nissayapaṭippassaddhikathāvaṇṇanā",
  "tika-vin07t16:130_0": "83. Nissayapaṭippassaddhikathāyaṁ ‘‘yo vā ekasambhogaparibhogo, tassa santike nissayo",
  "tika-vin07t16:130_1": "gahetabbo’’ti iminā lajjīsu eva nissayaggahaṇaṁ niyojeti alajjīsu paṭikkhittattā.",
  "tika-vin07t16:130_2": "Ettha ca paribhogasaddena ekakammādiko saṁvāso gahito paccayaparibhogassa sambhoga-saddena",
  "tika-vin07t16:130_3": "gahitattā, etena ca sambhogasaṁvāsānaṁ alajjīhi saddhiṁ na kattabbataṁ dasseti. Parihāro",
  "tika-vin07t16:130_4": "natthīti āpattiparihāro natthi. Tādisoti yattha nissayo gahitapubbo, yo ca ekasambhogaparibhogo,",
  "tika-vin07t16:130_5": "tādiso. Tathā vuttanti ‘‘lahuṁ āgamissāmī’’ti vuttañceti attho. ‘‘Cattāri pañca divasānī’’ti",
  "tika-vin07t16:130_6": "idaṁ upalakkhaṇamattaṁ. Yadi ekāhadvīhena sabhāgatā paññāyati, ñātadivasena gahetabbova.",
  "tika-vin07t16:130_7": "Athāpi catupañcāhenāpi na paññāyati, yattakehi divasehi paññāyati, tattakāni atikkametabbāni.",
  "tika-vin07t16:130_8": "Sabhāgataṁ olokemīti pana leso na kātabbo.",
  "tika-vin07t16:131": "Daharā suṇantīti ettha asutvāpi āgamissati, kenaci antarāyena cirāyatīti saññāya sati labbhateva parihāro. Tenāha ‘‘idhevāhaṁ vasissāmīti pahiṇati, parihāro natthī’’ti.",
  "tika-vin07t16:132": "Ekadivasampi parihāro natthīti gamane nirussāhaṁ sandhāya vuttaṁ. Saussāhassa pana senāsanapaṭisāmanādivasena katipāhe gatepi na doso.",
  "tika-vin07t16:133_0": "Tatreva vasitabbanti tatra sabhāgaṭṭhāne eva nissayaṁ gahetvā vasitabbaṁ. ‘‘Taṁyeva",
  "tika-vin07t16:133_1": "vihāraṁ…pe… vasituṁ vaṭṭatī’’ti iminā upajjhāye saṅgaṇhanteyeva taṁsamodhāne nissayapaṭippassaddhi",
  "tika-vin07t16:133_2": "vuttā, tasmiṁ pana kodhena vā gaṇanirapekkhatāya vā asaṅgaṇhante aññesu gahito nissayo",
  "tika-vin07t16:133_3": "na paṭippassambhatīti dasseti.",
  "tika-vin07t16:134": "Ācariyamhā nissayapaṭippassaddhiyaṁ vutto ‘‘koci ācariyo’’tiādiko nayo upajjhāyapakkamanādīsupi netvā tattha ca vutto idhāpi netvā yathārahaṁ yojetabbo.",
  "tika-vin07t16:135_0": "Dve leḍḍupāte atikkamma aññasmiṁ vihāre vasantīti upacārasīmato bahi aññasmiṁ vihāre",
  "tika-vin07t16:135_1": "antevāsikānaṁ vasanaṭṭhānato dve leḍḍupāte atikkamma vasanti. Tena bahiupacārepi",
  "tika-vin07t16:135_2": "antevāsikādīnaṁ vasanaṭṭhānato dvinnaṁ leḍḍupātānaṁ antare āsannapadese vasati, nissayo",
  "tika-vin07t16:135_3": "na paṭippassambhatīti dasseti. Antoupacārasīmāyaṁ pana dve leḍḍupāte atikkamitvā",
  "tika-vin07t16:135_4": "vasato nissayo na paṭippassambhateva.",
  "tika-vin07t16:136": "Nissayapaṭippassaddhikathāvaṇṇanā niṭṭhitā.",
  "tika-vin07t16:137": "Upasampādetabbapañcakakathāvaṇṇanā",
  "tika-vin07t16:138": "84. Upajjhācariyalakkhaṇakathāyaṁ na sāmaṇero upaṭṭhāpetabboti upajjhāyena hutvā na pabbājetabbo. Asekkhassa ayanti asekkho, lokiyalokuttaro sīlakkhandho.",
  "tika-vin07t16:139_0": "Antaggāhikāyāti sassatucchedakoṭṭhāsaggāhikāya. Pacchimāni dveti appassuto hoti,",
  "tika-vin07t16:139_1": "duppañño hotīti imāni dve aṅgāni. Pacchimāni tīṇīti na paṭibalo uppannaṁ kukkuccaṁ",
  "tika-vin07t16:139_2": "dhammato vinodetuṁ, āpattiṁ na jānāti, āpattiyā vuṭṭhānaṁ na jānātīti imāni tīṇi.",
  "tika-vin07t16:139_3": "Kukkuccassa hi pāḷiaṭṭhakathānayasaṅkhātadhammato vinodetuṁ apaṭibalatā nāma abyattatā",
  "tika-vin07t16:139_4": "eva hotīti sāpi āpattiaṅgameva vuttā.",
  "tika-vin07t16:140_0": "Abhivisiṭṭho uttamo samācāro ābhisamācāro, vattapaṭivattasīlaṁ. Taṁ ārabbha paññattā",
  "tika-vin07t16:140_1": "khandhakasikkhāpadasaṅkhātā sikkhā ābhisamācārikā. Sikkhāpadampi hi taṁ tattha paṭipūraṇatthikehi",
  "tika-vin07t16:140_2": "uggahaṇādivasena sikkhitabbato ‘‘sikkhā’’ti vuccati. Maggabrahmacariyassa ādibhūtā",
  "tika-vin07t16:140_3": "kāraṇabhūtāti ādibrahmacariyakā sikkhā, ubhatovibhaṅgapariyāpannasikkhāpadaṁ. Teneva",
  "tika-vin07t16:140_4": "visuddhimaggepi ‘‘ubhatovibhaṅgapariyāpannasikkhāpadaṁ ādibrahmacariyakaṁ, khandhakavattapaayāpannaṁ",
  "tika-vin07t16:140_5": "ābhisamācārika’’nti (visuddhi. 1.11) vuttaṁ. Tasmā sekkhapaṇṇattiya’’nti ettha sikkhitabbato",
  "tika-vin07t16:140_6": "sekkhā, bhagavatā paññattattā paṇṇatti. Sabbāpi ubhatovibhaṅgapariyāpannā sikkhāpadapaṇṇatti",
  "tika-vin07t16:140_7": "‘‘sekkhapaṇṇattī’’ti vuttāti gahetabbā. Nāmarūpaparicchedeti ettha kusalattikādīhi",
  "tika-vin07t16:140_8": "vuttaṁ jātibhūmipuggalasampayogavatthārammaṇakammadvāralakkhaṇarasādibhedehi vedanākkhandhādicatubbidhaṁ",
  "tika-vin07t16:140_9": "sanibbānaṁ nāmaṁ, bhūtupādāyabhedaṁ rūpañca paricchinditvā jānanapaññā, tappakāsako",
  "tika-vin07t16:140_10": "ca gantho nāmarūpaparicchedo nāma. Iminā abhidhammatthakusalena bhavitabbanti dasseti.",
  "tika-vin07t16:140_11": "Sikkhāpetunti uggaṇhāpetuṁ.",
  "tika-vin07t16:141": "Upasampādetabbapañcakakathāvaṇṇanā niṭṭhitā.",
  "tika-vin07t16:142": "Aññatitthiyapubbavatthukathāvaṇṇanā",
  "tika-vin07t16:143_0": "86. Titthiyaparivāsakathāyaṁ ājīvakassa vātiādīsu akiriyavādī ājīvako nāma, kiriyavādino",
  "tika-vin07t16:143_1": "pana nigaṇṭhāpi aññepi naggatitthikā acelakapade saṅgahitā. Sabbathā naggasseva titthiyaparivāso",
  "tika-vin07t16:143_2": "vihito. So ca teneva naggavesena bhikkhūnaṁ santikaṁ āgatassa, na paṭicchādetvā āgatassāti",
  "tika-vin07t16:143_3": "dassetuṁ ‘‘sace sopī’’tiādi vuttaṁ. Tattha sopīti ājīvako.",
  "tika-vin07t16:144_0": "Āmisakiñcikkhasampadānaṁ nāma appamattakassa deyyadhammassa anuppadānaṁ. Rūpūpajīvikāti",
  "tika-vin07t16:144_1": "attano rūpameva nissāya jīvantiyo. Vesiyā gocaro bahulaṁ pavattiṭṭhānaṁ assāti vesiyāgocaro.",
  "tika-vin07t16:144_2": "Esa nayo sabbattha. Yobbannātītāti anividdhā eva mahallikabhāvaṁ pattā thullakumārī",
  "tika-vin07t16:144_3": "evāti vuttaṁ. Ādāyassāti ādānassa gahaṇassa.",
  "tika-vin07t16:145": "Aññatitthiyapubbavatthukathāvaṇṇanā niṭṭhitā.",
  "tika-vin07t16:146": "Pañcābādhavatthukathāvaṇṇanā",
  "tika-vin07t16:147_0": "88-9. Pañcābādhādivatthūsu pāḷiyaṁ somhi arogo, vibbhamissāmīti so ahaṁ arogo, vibbhamissāmīti",
  "tika-vin07t16:147_1": "attho. Nakhapiṭṭhippamāṇanti kaniṭṭhaṅgulinakhapiṭṭhi adhippetā. ‘‘Paṭicchanne ṭhāne",
  "tika-vin07t16:147_2": "nakhapiṭṭhippamāṇaṁ avaḍḍhanakapakkhe ṭhitaṁ hoti, vaṭṭatī’’ti vuttattā appaṭicchannaṭṭhāne",
  "tika-vin07t16:147_3": "tādisampi na vaṭṭati, paṭicchannaṭṭhānepi ca vaḍḍhanakapakkhe ṭhitopi na vaṭṭatīti",
  "tika-vin07t16:147_4": "siddhameva hoti. Pākaṭaṭṭhānepi pana nakhapiṭṭhippamāṇato ūnataraṁ avaḍḍhanakaṁ vaṭṭatīti",
  "tika-vin07t16:147_5": "ye gaṇheyyuṁ, tesaṁ taṁ gahaṇaṁ paṭisedhetuṁ ‘‘mukhe panā’’tiādi vuttaṁ.",
  "tika-vin07t16:148_0": "Kolaṭṭhimattakopīti badaraṭṭhippamāṇopi. Avaḍḍhanakapakkhe ṭhitopi na vaṭṭatīti ettha",
  "tika-vin07t16:148_1": "pi-saddena kolaṭṭhimattato khuddakataropi gaṇḍo na vaṭṭatīti dasseti. Tenāha ‘‘sacchaviṁ",
  "tika-vin07t16:148_2": "kāretvā’’ti, vijjamānacchaviṁ katvāti attho. ‘‘Sañchavi’’nti vā pāṭho, sañjātacchavinti",
  "tika-vin07t16:148_3": "attho. Gaṇḍādīsu vūpasantesupi gaṇḍānaṁ vivaṇṇampi hoti, taṁ vaṭṭati.",
  "tika-vin07t16:149_0": "Padumapuṇḍarīkapattavaṇṇanti rattapadumasetapadumapupphadalavaṇṇaṁ. Kuṭṭhe vuttanayenevāti",
  "tika-vin07t16:149_1": "paṭicchannaṭṭhāne avaḍḍhanakaṁ vaṭṭati, aññattha na kiñcipi vaṭṭatīti vuttanayaṁ",
  "tika-vin07t16:149_2": "dasseti. Sosabyādhīti khayarogo. Yakkhummāroti kadāci kadāci āgantvā bhūmiyaṁ pātetvā",
  "tika-vin07t16:149_3": "hatthamukhādikaṁ avayavaṁ bhūmiyaṁ ghaṁsanako yakkhova rogo.",
  "tika-vin07t16:150": "Pañcābādhavatthukathāvaṇṇanā niṭṭhitā.",
  "tika-vin07t16:151": "Rājabhaṭavatthukathāvaṇṇanā",
  "tika-vin07t16:152_0": "90.Nadānāhaṁ devassa bhaṭoti āpucchatīti raññā eva dinnaṭṭhānantaraṁ sandhāya vuttaṁ.",
  "tika-vin07t16:152_1": "Yo pana rājakammikehi amaccādīhi ṭhapito, amaccādīnaṁ eva vā bhaṭo hoti, tena taṁ",
  "tika-vin07t16:152_2": "taṁ amaccādimpi āpucchituṁ vaṭṭati.",
  "tika-vin07t16:153": "Rājabhaṭavatthukathāvaṇṇanā niṭṭhitā.",
  "tika-vin07t16:154": "Coravatthukathāvaṇṇanā",
  "tika-vin07t16:155_0": "91.Tasmāti bhagavā sayaṁ yasmā dhammassāmī, tasmā aṅgulimālaṁ ehibhikkhubhāvena pabbājesi,",
  "tika-vin07t16:155_1": "bhikkhūnaṁ pana sikkhāpadaṁ paññapento evamāhāti adhippāyo. Evaṁ jānantīti sīlavā jātoti jānanti.",
  "tika-vin07t16:156_0": "92.Uparamanti viramanti. Bhinditvāti andubandhanaṁ bhinditvā. Chinditvāti saṅkhalikaṁ",
  "tika-vin07t16:156_1": "chinditvā. Muñcitvāti rajjubandhanaṁ muñcitvā. Vivaritvāti gāmabandhanādīsu gāmadvārādīnaṁ",
  "tika-vin07t16:156_2": "vivaritvā. Apassamānānanti purisaguttiyaṁ gopakānaṁ apassantānaṁ.",
  "tika-vin07t16:157": "95.Purimanayenevāti ‘‘kasāhato katadaṇḍakammo’’ti ettha vuttanayeneva.",
  "tika-vin07t16:158": "Coravatthukathāvaṇṇanā niṭṭhitā.",
  "tika-vin07t16:159": "Iṇāyikavatthukathāvaṇṇanā",
  "tika-vin07t16:160_0": "96.Palātopīti iṇasāmikānaṁ āgamanaṁ ñatvā bhayena palāto. Gīvā hotīti iṇāyikabhāvaṁ",
  "tika-vin07t16:160_1": "ñatvā anādarena iṇamuttake bhikkhubhāve pavesitattā. Upaḍḍhupaḍḍhanti thokathokaṁ.",
  "tika-vin07t16:160_2": "Dātabbamevāti iṇāyikena dhanaṁ sampaṭicchatu vā mā vā, dāne saussāheneva bhavitabbaṁ.",
  "tika-vin07t16:160_3": "Aññehi ca bhikkhūhi ‘‘mā dhuraṁ nikkhipāhī’’ti vatvā sahāyakehi bhavitabbanti dasseti.",
  "tika-vin07t16:160_4": "Dhuranikkhepena hissa bhaṇḍagghena kāretabbatā siyāti.",
  "tika-vin07t16:161": "Iṇāyikavatthukathāvaṇṇanā niṭṭhitā.",
  "tika-vin07t16:162": "Dāsavatthukathāvaṇṇanā",
  "tika-vin07t16:163_0": "97.‘‘Dāsacārittaṁāropetvā kīto’’ti iminā dāsabhāvaparimocanatthāya kītakaṁ nivatteti.",
  "tika-vin07t16:163_1": "Tādiso hi dhanakkītopi adāso eva. Tattha tattha cārittavasenāti tasmiṁ tasmiṁ janapade",
  "tika-vin07t16:163_2": "dāsapaṇṇajjhāpanādinā adāsakaraṇaniyāmena. Abhisekādīsu sabbabandhanāni mocāpenti,",
  "tika-vin07t16:163_3": "taṁ sandhāya ‘‘sabbasādhāraṇenā’’ti vuttaṁ.",
  "tika-vin07t16:164_0": "Sayameva paṇṇaṁ āropenti, na vaṭṭatīti tā bhujissitthiyo ‘‘mayampi vaṇṇadāsiyo homā’’ti",
  "tika-vin07t16:164_1": "attano rakkhaṇatthāya sayameva rājūnaṁ dāsipaṇṇe attano nāmaṁ likhāpenti, tāsaṁ puttāpi",
  "tika-vin07t16:164_2": "rājadāsāva honti, tasmā te pabbājetuṁ na vaṭṭati. Tehi adinnā na pabbājetabbāti yattakā",
  "tika-vin07t16:164_3": "tesaṁ sāmino, tesu ekena adinnepi na pabbājetabbā.",
  "tika-vin07t16:165_0": "Bhujisse pana katvā pabbājetuṁ vaṭṭatīti yassa vihārassa te ārāmikā dinnā, tasmiṁ",
  "tika-vin07t16:165_1": "vihāre saṅghaṁ ñāpetvā phātikammena dhanāni datvā bhujisse katvā pabbājetuṁ vaṭṭati.",
  "tika-vin07t16:165_2": "Takkaṁ sīse āsittakasadisāva hontīti kesuci janapadesu adāse karontā takkaṁ sīse",
  "tika-vin07t16:165_3": "āsiñcanti, tena kira te adāsā honti, evamidampi ārāmikavacanena dānampīti adhippāyo.",
  "tika-vin07t16:165_4": "Tathā dinnepi saṅghassa ārāmikadāso evāti ‘‘neva pabbājetabbo’’ti vuttaṁ. ‘‘Tāvakāliko",
  "tika-vin07t16:165_5": "nāmā’’ti vuttattā kālaparicchedaṁ katvā vā pacchāpi gahetukāmatāya vā dinnaṁ sabbaṁ",
  "tika-vin07t16:165_6": "tāvakālikamevāti gahetabbaṁ. Nissāmikadāso nāma yassa sāmikulaṁ aññātikaṁ maraṇena",
  "tika-vin07t16:165_7": "parikkhīṇaṁ, na koci tassa dāyādo, so pana samānajātikehi vā nivāsagāmavāsīhi vā",
  "tika-vin07t16:165_8": "issarehi vā bhujisso katova pabbājetabbo. Devadāsāpi dāsā eva. Te hi katthaci dese",
  "tika-vin07t16:165_9": "rājadāsā honti, katthaci vihāradāsā, tasmā pabbājetuṁ na vaṭṭati. Dāsampi pabbājetvā",
  "tika-vin07t16:165_10": "sāmike disvā paṭicchādanatthaṁ apanento padavārena adinnādānāpattiyā kāretabbo, dāsassa",
  "tika-vin07t16:165_11": "pana palāyato anāpatti.",
  "tika-vin07t16:166": "Dāsavatthukathāvaṇṇanā niṭṭhitā.",
  "tika-vin07t16:167": "Kammārabhaṇḍuvatthādikathāvaṇṇanā",
  "tika-vin07t16:168_0": "98. Bhaṇḍukammāpucchānādikathāyaṁ kammārabhaṇḍūti daharatāya amoḷibandho muṇḍikasīso",
  "tika-vin07t16:168_1": "kammāradārako eva vutto. Tulādhāramuṇḍakoti ettha tulādhārāti tambasuvaṇṇādīnaṁ tulaṁ",
  "tika-vin07t16:168_2": "hatthena dhāretīti kammārā ‘‘tulādhārā’’ti vuttā, tesu eko muṇḍikasīso daharoti attho.",
  "tika-vin07t16:168_3": "Tenāha ‘‘pañcasikho taruṇadārako’’ti. Ekāva sikhā pañca veṇiyo katvā bandhanena pañcasikhāti",
  "tika-vin07t16:168_4": "vuccati, sā etassa atthīti pañcasikho, tassa sikhaṁ chindantā kañci bhikkhuṁ ajānāpetvāva",
  "tika-vin07t16:168_5": "pabbājesuṁ. Tena bhaṇḍukammāpalokanaṁ anuññātaṁ. Sīmāpariyāpanneti baddhasīmāya sati",
  "tika-vin07t16:168_6": "tadantogadhe, asati upacārasīmantogadheti attho. Ettha ca kiñcāpi ‘‘anujānāmi, bhikkhave,",
  "tika-vin07t16:168_7": "saṅghaṁ apaloketuṁ bhaṇḍukammāyā’’ti ettakameva vuttaṁ, na pana anapalokentassa āpatti",
  "tika-vin07t16:168_8": "vuttā, tathāpi aṭṭhakathāyaṁ ‘‘sabbe āpucchitā amhehītisaññino…pe… pabbājentassapi",
  "tika-vin07t16:168_9": "anāpattī’’ti vuttattā sañcicca anāpucchā kese ohārentassa dukkaṭamevāti daṭṭhabbaṁ.",
  "tika-vin07t16:168_10": "Kesoropanampi samaṇapabbajanavohāraṁ labhatīti āha ‘‘imassa samaṇakaraṇa’’ntiādi.",
  "tika-vin07t16:168_11": "Ekasikhāmattadharoti ettha ekena kesena sikhā ekasikhāti vadanti, appakesāva sikhā",
  "tika-vin07t16:168_12": "evaṁ vuttāti gahetabbā. Ekakesampi pana anāpucchā chindituṁ na vaṭṭatiyeva.",
  "tika-vin07t16:169": "100.Vāmahatthenāti dakkhiṇahatthena bhuñjanato vuttaṁ.",
  "tika-vin07t16:170_0": "103-4. Nissayamuccanakassa vattesu pañcakachakkesu pana ‘‘ubhayāni kho panassa pātimokkhāni…pe…",
  "tika-vin07t16:170_1": "anubyañjanaso’’ti ettha sabbopi cāyaṁ pabhedo mātikāṭṭhakathāyaṁ ñātāyaṁ ñāto hoti.",
  "tika-vin07t16:170_2": "‘‘Āpattiṁ jānāti, anāpattiṁ jānātī’’ti idañca attanā ñātaṭṭhānesu āpattādiṁ sandhāya",
  "tika-vin07t16:170_3": "vuttanti na gahetabbaṁ.",
  "tika-vin07t16:171": "Kammārabhaṇḍuvatthādikathāvaṇṇanā niṭṭhitā.",
  "tika-vin07t16:172": "Rāhulavatthukathāvaṇṇanā",
  "tika-vin07t16:173_0": "105.Pokkharavassanti pokkhare padumagacche viya atemitukāmānaṁ sarīrato pavaṭṭanakavassaṁ.",
  "tika-vin07t16:173_1": "Tasmiṁ kira vassante temitukāmāva tementi, na itare. ‘‘Bhikkhaṁ gaṇhathā’’ti vatvā",
  "tika-vin07t16:173_2": "gato nāma natthīti attano santake rajje sabbampi sāpateyyaṁ sayameva paribhuñjissatīti",
  "tika-vin07t16:173_3": "gāravena suddhodanamahārājāpi na nimantesi, gantvā pana gehe sakalarattiṁ mahādānañceva",
  "tika-vin07t16:173_4": "buddhappamukhassa saṅghassa āsanapaññattiṭṭhānālaṅkārañca saṁvidahantova vītināmesi.",
  "tika-vin07t16:174_0": "Nakoci…pe… pattaṁ vā aggahesīti bhagavā attano pitu nivesanameva gamissatītisaññāya",
  "tika-vin07t16:174_1": "naggahesi. Kulanagareti ñātikulantake nagare. Piṇḍacāriyavattanti attano ñātigāmesupi",
  "tika-vin07t16:174_2": "sapadānacārikavattaṁ. Bhikkhāya cāro caraṇaṁ etassāti bhikkhācāro, khattiyo.",
  "tika-vin07t16:175_0": "Uttiṭṭheti uttiṭṭhitvā paresaṁ gharadvāre uddissa ṭhatvā gahetabbapiṇḍe. Nappamajjeyyāti",
  "tika-vin07t16:175_1": "nimantanādivasena labbhamānapaṇītabhojanaṁ paṭikkhipitvā piṇḍāya caraṇavasena tattha",
  "tika-vin07t16:175_2": "nappamajjeyya. Dhammanti anesanaṁ pahāya sapadānaṁ caranto tameva bhikkhācariyadhammaṁ",
  "tika-vin07t16:175_3": "sucaritaṁ careyya. Sukhaṁ setīti catūhi iriyāpathehi sukhaṁ viharatīti attho.",
  "tika-vin07t16:176_0": "Dutiyagāthāyaṁ na naṁ duccaritanti vesiyādibhede agocare caraṇavasena taṁ yathāvuttaṁ",
  "tika-vin07t16:176_1": "dhammaṁ duccaritaṁ na ca care. Sesaṁ vuttanayameva. Imaṁ pana gāthaṁ sutvāti nivesane",
  "tika-vin07t16:176_2": "nisinnena bhagavatā ñātisamāgame attano piṇḍāya caraṇaṁ nissāya pavattāya gāthāya",
  "tika-vin07t16:176_3": "vuttaṁ imaṁ dutiyagāthaṁ sutvā.",
  "tika-vin07t16:177_0": "Dhammapālajātakantiādīsu pana tato parakālesupi rañño pavatti parinibbānaṁ pāpetvā",
  "tika-vin07t16:177_1": "yathāpasaṅgavasena dassetuṁ vuttā. Tenāha ‘‘sotāpattiphalaṁ sacchikatvā’’tiādi. Sirigabbhaṁ",
  "tika-vin07t16:177_2": "gantvāti ettha yadi hi bhagavā tadaheva gantvā na passeyya, sā hadayena phalitena",
  "tika-vin07t16:177_3": "mareyyāti agamāsīti daṭṭhabbaṁ.",
  "tika-vin07t16:178_0": "Taṁ divasamevāti tasmiṁ rāhulamātudassanadivaseyeva. Dhammapadaṭṭhakathāyaṁ pana",
  "tika-vin07t16:178_1": "‘‘satthā kapilapuraṁ gantvā tatiyadivase nandaṁ pabbājesī’’ti (dha. pa. aṭṭha. 1.12",
  "tika-vin07t16:178_2": "nandattheravatthu) vuttaṁ. Kesavissajjananti rājamoḷibandhanatthaṁ kumārakāle bandhitasikhāveṇimocanaṁ,",
  "tika-vin07t16:178_3": "taṁ kira karontā maṅgalaṁ karonti. Sāratthadīpaniyaṁ pana ‘‘kesavissajjananti kulamariyādavasena",
  "tika-vin07t16:178_4": "kesoropana’’nti (sārattha. ṭī. mahāvagga 3.105) vuttaṁ. Paṭṭabandhoti ‘‘asukarājā’’ti",
  "tika-vin07t16:178_5": "naḷāṭe suvaṇṇapaṭṭabandhanaṁ. Abhinavapāsādappavesamaṅgalaṁ gharamaṅgalaṁ. Chattussāpane",
  "tika-vin07t16:178_6": "maṅgalaṁ chattamaṅgalaṁ. Janapadakalyāṇīti janapadamhi kalyāṇī parehi asādhāraṇehi",
  "tika-vin07t16:178_7": "pañcakalyāṇādīhi sahitattā sā evaṁ vuttā. Tuvaṭanti sīghaṁ. Anicchamānanti manasā",
  "tika-vin07t16:178_8": "arocentaṁ, vācāya pana bhagavatā ‘‘pabbajissasi nandā’’ti vutte gāravena paṭikkhipituṁ",
  "tika-vin07t16:178_9": "avisahanto ‘‘āmā’’ti avoca. Bhagavā ca etena lesena pabbājesi.",
  "tika-vin07t16:179": "Brahmarūpavaṇṇanti brahmarūpasamānarūpaṁ. Tyassāti te assa. Nivattetuṁ na visahīti ‘‘mā naṁ nivattayitthā’’ti bhagavatā vuttattā nāsakkhi. Sattavidhaṁ ariyadhananti –",
  "tika-vin07t16:180": "‘‘Saddhādhanaṁ sīladhanaṁ, hiriottappiyaṁ dhanaṁ;",
  "tika-vin07t16:181": "Sutadhanañca cāgo ca, paññā ve sattamaṁ dhana’’nti. (a. ni. 7.5, 6) –",
  "tika-vin07t16:182_0": "Evaṁ vuttaṁ sattavidhaṁ ariyadhanaṁ. Adhimattaṁ rāhuleti rāhule pabbajite nandapabbajjāya",
  "tika-vin07t16:182_1": "uppannadukkhatopi adhikataraṁ dukkhaṁ ahosīti attho. Ito pacchāti ito vuttasokuppattito",
  "tika-vin07t16:182_2": "aparadivasesu anāgāmīnaṁ ñātisinehapaṭighacittuppādābhāvā. Pāḷiyaṁ puttapemantiādi",
  "tika-vin07t16:182_3": "raññā puttasinehassa tibbabhāvaṁ dassetuṁ vuttaṁ. Puttasineho hi attanā sahajātapītivegasamuṭṭhitānaṁ",
  "tika-vin07t16:182_4": "rūpadhammānaṁ sakalasarīraṁ khobhetvā pavattanavasena ‘‘chaviṁ…pe… aṭṭhimiñjaṁ āhacca",
  "tika-vin07t16:182_5": "tiṭṭhatī’’ti vutto. Attano piyatarāti bhagavantaṁ sandhāya vadati. Putteti rāhulaṁ.",
  "tika-vin07t16:182_6": "Saddahantenāti tassa vacanena avematikenāti attho. Vimatiyā sati āpatti eva.",
  "tika-vin07t16:183": "Rāhulavatthukathāvaṇṇanā niṭṭhitā.",
  "tika-vin07t16:184": "Sikkhāpadadaṇḍakammavatthukathāvaṇṇanā",
  "tika-vin07t16:185_0": "106. Sāmaṇerasikkhāpadādīsu pāḷiyaṁ sikkhāpadānīti sikkhākoṭṭhāsā. Adhisīlasikkhānaṁ",
  "tika-vin07t16:185_1": "vā adhigamūpāyā. Pāṇoti paramatthato jīvitindriyaṁ. Tassa atipātanaṁ pabandhavasena",
  "tika-vin07t16:185_2": "pavattituṁ adatvā satthādīhi atikkamma abhibhavitvā pātanaṁ pāṇātipāto. Pāṇavadhoti",
  "tika-vin07t16:185_3": "attho. So pana atthato pāṇe pāṇasaññino jīvitindriyupacchedakaupakkamasamuṭṭhāpikā",
  "tika-vin07t16:185_4": "vadhakacetanāva. Tasmā pāṇātipātā veramaṇi, verahetutāya verasaṅkhātaṁ pāṇātipātādipāpadhammaṁ",
  "tika-vin07t16:185_5": "maṇati nīharatīti virati ‘‘veramaṇī’’ti vuccati, viramati etāyāti vā ‘‘viramaṇī’’ti",
  "tika-vin07t16:185_6": "vattabbe niruttinayena ‘‘veramaṇī’’ti samādānavirati vuttā. Esa nayo sesesupi.",
  "tika-vin07t16:186_0": "Adinnassa ādānaṁ adinnādānaṁ, theyyacetanāva. Abrahmacariyanti aseṭṭhacariyaṁ, maggena",
  "tika-vin07t16:186_1": "maggapaṭipattisamuṭṭhāpikā methunacetanā. Musāti abhūtavatthu, tassa vādo abhūtataṁ",
  "tika-vin07t16:186_2": "ñatvāva bhūtato viññāpanacetanā musāvādo. Piṭṭhapūvādinibbattasurā ceva pupphāsavādibhedaṁ",
  "tika-vin07t16:186_3": "merayañca surāmerayaṁ. Tadeva madanīyaṭṭhena majjañceva pamādakāraṇaṭṭhena pamādaṭṭhānañca,",
  "tika-vin07t16:186_4": "taṁ yāya cetanāya pivati, tassa etaṁ adhivacanaṁ.",
  "tika-vin07t16:187_0": "Aruṇuggamanato paṭṭhāya yāva majjhanhikā ayaṁ ariyānaṁ bhojanassa kālo nāma, tadañño",
  "tika-vin07t16:187_1": "vikālo. Bhuñjitabbaṭṭhena bhojananti idha sabbaṁ yāvakālikaṁ vuccati, tassa ajjhoharaṇaṁ",
  "tika-vin07t16:187_2": "idha uttarapadalopena ‘‘bhojana’’nti adhippetaṁ. Vikāle bhojanaṁ ajjhoharaṇaṁ vikālabhojanaṁ,",
  "tika-vin07t16:187_3": "vikāle vā yāvakālikassa bhojanaṁ ajjhoharaṇaṁ vikālabhojanantipi attho gahetabbo,",
  "tika-vin07t16:187_4": "atthato vikāle yāvakālikaajjhoharaṇacetanāva.",
  "tika-vin07t16:188_0": "Sāsanassa ananulomattā visūkaṁ paṭāṇībhūtaṁ dassanaṁ visūkadassanaṁ, naccagītādidassanasavanānañceva",
  "tika-vin07t16:188_1": "vaṭṭakayuddhajūtakīḷādisabbakīḷānañca nāmaṁ. Dassananti cettha pañcannampi viññāṇānaṁ",
  "tika-vin07t16:188_2": "yathāsakaṁ visayassa ālocanasabhāvatāya dassana-saddena saṅgahetabbattā savanampi",
  "tika-vin07t16:188_3": "saṅgahitaṁ. Naccagītavādita-saddehi cettha attano naccanagāyanādīnipi saṅgahitānīti daṭṭhabbaṁ.",
  "tika-vin07t16:189_0": "Mālāti baddhamabaddhaṁ vā antamaso suttādimayampi alaṅkāratthāya piḷandhiyamānaṁ",
  "tika-vin07t16:189_1": "‘‘mālā’’tveva vuccati. Gandhanti vāsacuṇṇādivilepanato aññaṁ yaṁ kiñci gandhajātaṁ.",
  "tika-vin07t16:189_2": "Vilepananti pisitvā gahitaṁ chavirāgakaraṇañceva gandhajātañca. Dhāraṇaṁ nāma piḷandhanaṁ.",
  "tika-vin07t16:189_3": "Maṇḍanaṁ nāma ūnaṭṭhānapūraṇaṁ. Gandhavasena, chavirāgavasena ca sādiyanaṁ vibhūsanaṁ",
  "tika-vin07t16:189_4": "nāma. Mālādīsu vā dhāraṇādīni yathākkamaṁ yojetabbāni. Tesaṁ dhāraṇādīnaṁ ṭhānaṁ",
  "tika-vin07t16:189_5": "kāraṇaṁ vītikkamacetanā.",
  "tika-vin07t16:190_0": "Uccāti ucca-saddena samānattho nipāto, uccāsayanaṁ vuccati pamāṇātikkantaṁ āsandādi.",
  "tika-vin07t16:190_1": "Mahāsayanaṁ akappiyattharaṇehi atthataṁ, salohitavitānañca. Etesu hi āsanaṁ, sayanañca",
  "tika-vin07t16:190_2": "uccāsayanamahāsayana-saddehi gahitāni uttarapadalopena. Jātarūparajatapaṭiggahaṇāti",
  "tika-vin07t16:190_3": "ettha rajata-saddena dārumāsakādi sabbaṁ rūpiyaṁ saṅgahitaṁ, muttāmaṇiādayopettha",
  "tika-vin07t16:190_4": "dhaññakhettavatthādayo ca saṅgahitāti daṭṭhabbā. Paṭiggahaṇa-saddena paṭiggāhāpanasādiyanāni",
  "tika-vin07t16:190_5": "saṅgahitāni. Nāsanavatthūti pārājikaṭṭhānatāya liṅganāsanāya kāraṇaṁ.",
  "tika-vin07t16:191_0": "107. Pāḷiyaṁ sabbaṁ saṅghārāmaṁ āvaraṇaṁ karontīti sabbasaṅghārāme pavesanivāraṇaṁ",
  "tika-vin07t16:191_1": "karonti. Saṅghārāmo āvaraṇaṁ kātabboti saṅghārāmo āvaraṇo kātabbo, saṅghārāme vā",
  "tika-vin07t16:191_2": "āvaraṇaṁ kātabbanti attho. Teneva ‘‘tattha āvaraṇaṁ kātu’’nti bhummavasena vuttaṁ.",
  "tika-vin07t16:191_3": "Āhāraṁ āvaraṇantiādīsupi eseva nayo. ‘‘Yattha vā vasatī’’ti iminā sāmaṇerassa vassaggena",
  "tika-vin07t16:191_4": "laddhaṁ vā sakasantakameva vā nibaddhavasanakasenāsanaṁ vuttaṁ. Yattha vā paṭikkamatīti",
  "tika-vin07t16:191_5": "ācariyupajjhāyānaṁ vasanaṭṭhānaṁ vuttaṁ. Tenāha ‘‘attano’’tiādi. Attanoti hi sayaṁ,",
  "tika-vin07t16:191_6": "ācariyassa, upajjhāyassa vāti attho. Daṇḍenti vinenti etenāti daṇḍo, so eva kattabbattā",
  "tika-vin07t16:191_7": "kammanti daṇḍakammaṁ, āvaraṇādi. Udakaṁ vā pavesetunti pokkharaṇīādiudake pavesetuṁ.",
  "tika-vin07t16:192": "Sikkhāpadadaṇḍakammavatthukathāvaṇṇanā niṭṭhitā.",
  "tika-vin07t16:193": "Anāpucchāvaraṇavatthuādikathāvaṇṇanā",
  "tika-vin07t16:194_0": "108.Saddhivihārikaantevāsikānampīti upasampanne sandhāya vuttaṁ. Tesupi hi ācariyupajjhāyesu",
  "tika-vin07t16:194_1": "yathā oramanti, tathā tesaṁ niggahaṁ akarontesu aññehi āvaraṇādiniggahakammaṁ kātabbameva.",
  "tika-vin07t16:194_2": "Saṅgaṇhantīti ‘‘paraparisato bhinditvā gaṇhissāmī’’ti dānādicatūhi saṅgahavatthūhi",
  "tika-vin07t16:194_3": "(dī. ni. 3.210; a. ni. 4.32, 256) upalāḷanavasena saṅgaṇhanti. So bhijjatu vā mā",
  "tika-vin07t16:194_4": "vā, saṅgaṇhantassa payoge āpatti eva. Bhinditvā gaṇhituṁ na vaṭṭatīti bhinditumpi",
  "tika-vin07t16:194_5": "na vaṭṭati, gaṇhitumpi na vaṭṭatīti attho. Ādīnavaṁ pana vattuṁ vaṭṭatīti sāsanagāravena",
  "tika-vin07t16:194_6": "vā parānuddayatāya vā vattuṁ vaṭṭati, na parisalolatāya.",
  "tika-vin07t16:195_0": "‘‘Senāsanaggāho ca paṭippassambhatī’’ti iminā vassacchedaṁ dasseti. Upasampannānampi",
  "tika-vin07t16:195_1": "pārājikasamāpattiyā saraṇagamanādisāmaṇerabhāvassāpi vinassanato senāsanaggāho ca",
  "tika-vin07t16:195_2": "paṭippassambhati, saṅghalābhampi te na labhantīti veditabbaṁ. Purimikāya puna saraṇāni",
  "tika-vin07t16:195_3": "gahitānīti saraṇaggahaṇena saha tadahevassa vassūpagamanampi dasseti. Pacchimikāya",
  "tika-vin07t16:195_4": "vassāvāsikanti vassāvāsikalābhaggahaṇadassanamattamevetaṁ, tato purepi, pacchāpi",
  "tika-vin07t16:195_5": "vā vassāvāsikañca cīvaramāsesu saṅghe uppannaṁ kālacīvarañca purimikāya upagantvā",
  "tika-vin07t16:195_6": "avipannasīlo sāmaṇero labhati eva. Sace pacchimikāya gahitānīti pacchimikāya vassūpagamanañca",
  "tika-vin07t16:195_7": "chinnavassatañca dasseti. Tassa hi kālacīvare bhāgo na pāpuṇāti. Tasmā ‘‘apaloketvā",
  "tika-vin07t16:195_8": "lābho dātabbo’’ti vuttaṁ.",
  "tika-vin07t16:196_0": "Vassāvāsikalābho pana yadi senāsanasāmikā dāyakā senāsanaguttatthāya pacchimikāya",
  "tika-vin07t16:196_1": "upagantvā vattaṁ katvā attano senāsane vasantassapi vassāvāsikaṁ dātabbanti vadanti,",
  "tika-vin07t16:196_2": "anapaloketvāpi dātabbova. Yaṁ pana sāratthadīpaniyaṁ ‘‘pacchimikāya vassāvāsikaṁ",
  "tika-vin07t16:196_3": "lacchatīti pacchimikāya puna vassaṁ upagatattā lacchatī’’ti (sārattha. ṭī. mahāvagga",
  "tika-vin07t16:196_4": "3.108) vuttaṁ, tampi vassāvāsike dāyakānaṁ imaṁ adhippāyaṁ nissāya vuttañce, sundaraṁ.",
  "tika-vin07t16:196_5": "Saṅghikaṁ, kālacīvarampi sandhāya vuttañce, na yujjatīti veditabbaṁ.",
  "tika-vin07t16:197_0": "Na ajānitvāti ‘‘surā’’ti ajānitvā pivato pāṇātipātaveramaṇiādisabbasīlabhedaṁ, saraṇabhedañca",
  "tika-vin07t16:197_1": "na āpajjati, akusalaṁ pana surāpānaveramaṇisīlabhedo ca hoti mālādidhāraṇādīsu viyāti",
  "tika-vin07t16:197_2": "daṭṭhabbaṁ. Itarānīti vikālabhojanaveramaṇiādīni. Tānipi hi sañcicca vītikkamantassa",
  "tika-vin07t16:197_3": "taṁ taṁ bhijjati eva, itarītaresaṁ pana abhijjamānena nāsanaṅgāni na honti. Teneva",
  "tika-vin07t16:197_4": "‘‘tesu bhinnesū’’ti bhedavacanaṁ vuttaṁ.",
  "tika-vin07t16:198_0": "Accayaṁdesāpetabboti ‘‘accayo maṁ, bhante, accagamā’’tiādinā saṅghamajjhe desāpetvā",
  "tika-vin07t16:198_1": "saraṇasīlaṁ dātabbanti adhippāyo pārājikattā tesaṁ. Tenāha ‘‘liṅganāsanāya nāsetabbo’’ti.",
  "tika-vin07t16:198_2": "Ayameva hi nāsanā idha adhippetāti liṅganāsanākāraṇehi pāṇātipātādīhi avaṇṇabhāsanādīnaṁ",
  "tika-vin07t16:198_3": "saha patitattā vuttaṁ.",
  "tika-vin07t16:199_0": "Nanu ca kaṇṭakasāmaṇeropi micchādiṭṭhiko eva, tassa ca heṭṭhā daṇḍakammanāsanāva",
  "tika-vin07t16:199_1": "vuttā. Idha pana micchādiṭṭhikassa liṅganāsanā vuccati, ko imesaṁ bhedoti codanaṁ",
  "tika-vin07t16:199_2": "manasi nidhāyāha ‘‘sassatucchedānañhi aññataradiṭṭhiko’’ti. Ettha cāyamadhippāyo",
  "tika-vin07t16:199_3": "– yo hi ‘‘attā issaro vā nicco dhuvo’’tiādinā vā ‘‘attā ucchijjissati vinassissatī’’tiādinā",
  "tika-vin07t16:199_4": "vā titthiyaparikappitaṁ yaṁ kiñci sassatucchedadiṭṭhiṁ daḷhaṁ gahetvā voharati, tassa",
  "tika-vin07t16:199_5": "sā pārājikaṭṭhānaṁ hoti. So ca liṅganāsanāya nāsetabbo. Yo pana īdisaṁ diṭṭhiṁ aggahetvā",
  "tika-vin07t16:199_6": "sāsanikova hutvā kevalaṁ buddhavacanādhippāyaṁ viparītato gahetvā bhikkhūhi ovadiyamānopi",
  "tika-vin07t16:199_7": "appaṭinissajjitvā voharati, tassa sā diṭṭhi pārājikaṁ na hoti, so pana kaṇṭakanāsanāya eva nāsetabboti.",
  "tika-vin07t16:200": "Anāpucchāvaraṇavatthuādikathāvaṇṇanā niṭṭhitā.",
  "tika-vin07t16:201": "Paṇḍakavatthukathāvaṇṇanā",
  "tika-vin07t16:202_0": "109. Paṇḍakavatthusmiṁ āsittausūyapakkhapaṇḍakā tayopi purisabhāvaliṅgādiyuttā ahetukapaṭisandhikā,",
  "tika-vin07t16:202_1": "te ca kilesapariyuṭṭhānassa balavatāya napuṁsakapaṇḍakasadisattā ‘‘paṇḍakā’’ti vuttā.",
  "tika-vin07t16:202_2": "Tesu āsittausūyapaṇḍakānaṁ dvinnaṁ kilesapariyuṭṭhānaṁ yonisomanasikārādīhi vītikkamato",
  "tika-vin07t16:202_3": "nivāretumpi sakkā, tena te pabbājetabbā vuttā. Pakkhapaṇḍakassa pana kāḷapakkhesu",
  "tika-vin07t16:202_4": "ummādo viya kilesapariḷāho avattharanto āgacchati, vītikkamaṁ patvā eva ca nivattati.",
  "tika-vin07t16:202_5": "Tasmā so tasmiṁ pakkhe na pabbājetabboti vutto. Tadetaṁ vibhāgaṁ dassetuṁ ‘‘yassa",
  "tika-vin07t16:202_6": "paresa’’ntiādi vuttaṁ. Tattha āsittassāti mukhe āsittassa attanopi asucimuccanena",
  "tika-vin07t16:202_7": "pariḷāho vūpasammati. Usūyāya uppannāyāti usūyāya vasena attano sevetukāmatārāge",
  "tika-vin07t16:202_8": "uppanne asucimuttiyā pariḷāho vūpasammati.",
  "tika-vin07t16:203_0": "‘‘Bījāni apanītānī’’ti vuttattā bījesu ṭhitesu nimittamatte apanīte paṇḍako na hoti.",
  "tika-vin07t16:203_1": "Bhikkhunopi anābādhapaccayā tadapanayane thullaccayameva, na pana paṇḍakattaṁ, bījesu",
  "tika-vin07t16:203_2": "pana apanītesu aṅgajātampi rāgena kammaniyaṁ na hoti, pumabhāvo vigacchati, massuādipurisaliṅgampi",
  "tika-vin07t16:203_3": "upasampadāpi vigacchati, kilesapariḷāhopi dunnivāravītikkamo hoti napuṁsakapaṇḍakassa",
  "tika-vin07t16:203_4": "viya. Tasmā īdiso upasampannopi nāsetabboti vadanti. Yadi evaṁ kasmā bījuddharaṇe",
  "tika-vin07t16:203_5": "pārājikaṁ na paññattanti? Ettha tāva keci vadanti ‘‘paññattamevetaṁ bhagavatā ‘paṇḍako,",
  "tika-vin07t16:203_6": "bhikkhave, anupasampanno na upasampādetabbo, upasampanno nāsetabbo’ti vuttattā’’ti.",
  "tika-vin07t16:203_7": "Keci pana ‘‘yasmā bījuddharaṇakkhaṇe paṇḍako na hoti, tasmā tasmiṁ khaṇe pārājikaṁ",
  "tika-vin07t16:203_8": "na paññattaṁ. Yasmā pana so uddhaṭabījo bhikkhu aparena samayena vuttanayena paṇḍakattaṁ",
  "tika-vin07t16:203_9": "āpajjati, abhāvako hoti, upasampadāya avatthu, tato eva cassa upasampadā vigacchati,",
  "tika-vin07t16:203_10": "tasmā esa paṇḍakattupagamanakālato paṭṭhāya jātiyā napuṁsakapaṇḍakena saddhiṁ yojetvā",
  "tika-vin07t16:203_11": "‘upasampanno nāsetabbo’ti abhabboti vutto, na tato pubbe. Ayañca kiñcāpi sahetuko,",
  "tika-vin07t16:203_12": "bhāvakkhayena panassa ahetukasadisatāya maggopi na uppajjatī’’ti vadanti. Apare pana",
  "tika-vin07t16:203_13": "‘‘pabbajjato pubbe upakkamena paṇḍakabhāvamāpannaṁ sandhāya ‘upasampanno nāsetabbo’ti",
  "tika-vin07t16:203_14": "vuttaṁ, upasampannassa pana pacchā upakkamena upasampadāpi na vigacchatī’’ti, taṁ",
  "tika-vin07t16:203_15": "na yuttaṁ. Yadaggena hi pabbajjato pubbe upakkamena abhabbo hoti, tadaggena pacchāpi",
  "tika-vin07t16:203_16": "hotīti vīmaṁsitvā gahetabbaṁ.",
  "tika-vin07t16:204_0": "Itthattādi bhāvo natthi etassāti abhāvako. Pabbajjā na vāritāti ettha pabbajjāgahaṇeneva",
  "tika-vin07t16:204_1": "upasampadāpi gahitā. Tenāha ‘‘yassa cettha pabbajjā vāritā’’tiādi. Tasmiṁyevassa",
  "tika-vin07t16:204_2": "pakkhe pabbajjā vāritāti ettha pana apaṇḍakapakkhepi pabbajjāmattameva labhati, upasampadā",
  "tika-vin07t16:204_3": "pana tadāpi na vaṭṭati, paṇḍakapakkhe pana āgate liṅganāsanāya nāsetabboti veditabbaṁ.",
  "tika-vin07t16:205": "Paṇḍakavatthukathāvaṇṇanā niṭṭhitā.",
  "tika-vin07t16:206": "Theyyasaṁvāsakavatthukathāvaṇṇanā",
  "tika-vin07t16:207_0": "110. Theyyasaṁvāsakavatthumhi kolaññāti kule jātā, tattha vā viditā ñātā pasiddhā,",
  "tika-vin07t16:207_1": "taṁ vā jānanti kolaññāti ñātakānaṁ nāmaṁ. Theyyāya liṅgaggahaṇamattampi idha saṁvāso",
  "tika-vin07t16:207_2": "evāti āha ‘‘tayo theyyasaṁvāsakā’’ti. Na yathāvuḍḍhaṁ vandananti bhikkhūnaṁ, sāmaṇerānaṁ",
  "tika-vin07t16:207_3": "vā vandanaṁ na sādiyati.",
  "tika-vin07t16:208_0": "Yathāvuḍḍhaṁ vandananti attanā musāvādena dassitavassakkamena bhikkhūnaṁ vandanaṁ",
  "tika-vin07t16:208_1": "sādiyati, daharasāmaṇero pana vuḍḍhasāmaṇerānaṁ, daharabhikkhu ca vuḍḍhānaṁ vandanaṁ",
  "tika-vin07t16:208_2": "sādiyantopi theyyasaṁvāsako na hoti. Imasmiṁ attheti saṁvāsatthenakatthe.",
  "tika-vin07t16:209_0": "‘‘Bhikkhuvassānī’’ti idaṁ saṁvāsatthenake vuttapāṭhavasena vuttaṁ, sayameva pana",
  "tika-vin07t16:209_1": "pabbajitvā sāmaṇeravassāni gaṇentopi ubhayatthenako eva. Na kevalañca purisova, itthīpi",
  "tika-vin07t16:209_2": "bhikkhunīsu evaṁ paṭipajjati, theyyasaṁvāsikāva. Ādikammikāpi cettha na muccanti,",
  "tika-vin07t16:209_3": "upasampannesu eva paññattāpattiṁ paṭicca ādikammikā vuttā, tenevettha ādikammikopi na mutto.",
  "tika-vin07t16:210_0": "Rāja…pe… bhayenāti ettha bhaya-saddo paccekaṁ yojetabbo. Yāva so suddhamānasoti ‘‘iminā",
  "tika-vin07t16:210_1": "liṅgena bhikkhū vañcetvā tehi saṁvasissāmī’’ti asuddhacittābhāvena suddhacitto. Tena",
  "tika-vin07t16:210_2": "hi asuddhacittena liṅge gahitamatte pacchā bhikkhūhi saha saṁvasatu vā mā vā, liṅgatthenako",
  "tika-vin07t16:210_3": "hoti. Pacchā saṁvasantopi abhabbo hutvā saṁvasati. Tasmā ubhayatthenakopi liṅgatthenake",
  "tika-vin07t16:210_4": "eva pavisatīti veditabbaṁ. Yo pana rājādibhayena suddhacittova liṅgaṁ gahetvā vicaranto",
  "tika-vin07t16:210_5": "pacchā ‘‘bhikkhuvassāni gaṇetvā jīvissāmī’’ti asuddhacittaṁ uppādeti, so cittuppādamattena",
  "tika-vin07t16:210_6": "theyyasaṁvāsakopi na hoti suddhacittena gahitaliṅgattā. Sace pana so bhikkhūnaṁ santikaṁ",
  "tika-vin07t16:210_7": "gantvā sāmaṇeravassagaṇanādiṁ karoti, tadā saṁvāsatthenako, ubhayatthenako vā hotīti",
  "tika-vin07t16:210_8": "daṭṭhabbaṁ. Yaṁ pana parato saha dhuranikkhepena ‘‘ayampi theyyasaṁvāsako, vā’’ti",
  "tika-vin07t16:210_9": "vuttaṁ, taṁ bhikkhūhi saṅgamma saṁvāsādhivāsanavasena dhuranikkhepaṁ sandhāya vuttaṁ.",
  "tika-vin07t16:210_10": "Tena vuttaṁ ‘‘saṁvāsaṁ nādhivāseti yāvā’’ti. Tassa tāva theyyasaṁvāsako nāma na vuccatīti",
  "tika-vin07t16:210_11": "sambandho daṭṭhabbo. Ettha ca corādibhayaṁ vināpi kīḷādhippāyena liṅgaṁ gahetvā bhikkhūnaṁ",
  "tika-vin07t16:210_12": "santike pabbajitālayaṁ dassetvā vandanādiṁ asādiyantopi ‘‘sobhati nu kho me pabbajitaliṅga’’ntiādinā",
  "tika-vin07t16:210_13": "suddhacittena gaṇhantopi theyyasaṁvāsako na hotīti daṭṭhabbaṁ.",
  "tika-vin07t16:211_0": "Sabbapāsaṇḍiyabhattānīti sabbasāmayikānaṁ sādhāraṇaṁ katvā paññattabhattāni, idañca",
  "tika-vin07t16:211_1": "bhikkhūnaññeva niyamitabhattagahaṇe saṁvāsopi sambhaveyyāti sabbasādhāraṇabhattaṁ",
  "tika-vin07t16:211_2": "vuttaṁ. Saṁvāsaṁ pana asādiyitvā abhikkhukavihārādīsu vihārabhattādīni bhuñjantopi",
  "tika-vin07t16:211_3": "theyyasaṁvāsako na hoti eva. Kammantānuṭṭhānenāti kasiādikammakaraṇena. Pattacīvaraṁ",
  "tika-vin07t16:211_4": "ādāyāti bhikkhuliṅgavesena sarīrena dhāretvā.",
  "tika-vin07t16:212_0": "‘‘Yo evaṁ pabbajati, so theyyasaṁvāsako nāma hotī’’ti idaṁ nidassanamattaṁ, ‘‘theyyasaṁvāsako’’ti",
  "tika-vin07t16:212_1": "pana nāmaṁ ajānantopi ‘‘evaṁ kātuṁ na vaṭṭatī’’ti vā ‘‘evaṁ karonto samaṇo nāma na",
  "tika-vin07t16:212_2": "hotī’’ti vā ‘‘yadi ārocessāmi, chaḍḍessanti ma’’nti vā ‘‘yena kenaci pabbajjā me",
  "tika-vin07t16:212_3": "na ruhatī’’ti jānāti, theyyasaṁvāsako hoti. Yo pana paṭhamaṁ ‘‘pabbajjā evaṁ me gahitā’’tisaññī",
  "tika-vin07t16:212_4": "kevalaṁ antarā attano setavatthanivāsanādivippakāraṁ pakāsetuṁ lajjanto na katheti,",
  "tika-vin07t16:212_5": "so theyyasaṁvāsako na hoti. Anupasampannakāleyevāti ettha avadhāraṇena upasampannakāle",
  "tika-vin07t16:212_6": "theyyasaṁvāsakalakkhaṇaṁ ñatvā vañcanāyapi nāroceti, theyyasaṁvāsako na hotīti dīpeti.",
  "tika-vin07t16:212_7": "So parisuddhacittena gahitaliṅgattā liṅgatthenako na hoti, laddhūpasampadattā tadanuguṇasseva",
  "tika-vin07t16:212_8": "saṁvāsassa sāditattā saṁvāsatthenakopi na hoti. Anupasampanno pana liṅgatthenako",
  "tika-vin07t16:212_9": "hoti, saṁvāsārahassa liṅgassa gahitattā saṁvāsasādiyanamattena saṁvāsatthenako hoti.",
  "tika-vin07t16:213_0": "Saliṅge ṭhitoti saliṅgabhāve ṭhito. Theyyasaṁvāsako na hotīti bhikkhūhi dinnaliṅgassa",
  "tika-vin07t16:213_1": "apariccattattā liṅgatthenako na hoti, bhikkhupaṭiññāya apariccattattā saṁvāsatthenako",
  "tika-vin07t16:213_2": "na hotīti. Yaṁ pana mātikāṭṭhakathāyaṁ ‘‘liṅgānurūpassa saṁvāsassa sāditattā na saṁvāsatthenako’’ti",
  "tika-vin07t16:213_3": "(kaṅkhā. aṭṭha. paṭhamapārājikavaṇṇanā) kāraṇaṁ vuttaṁ, tampi idameva kāraṇaṁ sandhāya",
  "tika-vin07t16:213_4": "vuttaṁ. Itarathā sāmaṇerassapi bhikkhuvassagaṇanādīsu liṅgānurūpasaṁvāso eva sāditoti",
  "tika-vin07t16:213_5": "saṁvāsatthenakatā na siyā bhikkhūhi dinnaliṅgassa ubhinnampi sādhāraṇattā. Yathā",
  "tika-vin07t16:213_6": "cettha bhikkhu, evaṁ sāmaṇeropi pārājikaṁ samāpanno sāmaṇerapaṭiññāya apariccattattā",
  "tika-vin07t16:213_7": "saṁvāsatthenako na hotīti veditabbo. Sobhatīti sampaṭicchitvāti kāsāvadhāraṇe dhuraṁ",
  "tika-vin07t16:213_8": "nikkhipitvā gihibhāvaṁ sampaṭicchitvā.",
  "tika-vin07t16:214_0": "Yo koci vuḍḍhapabbajitoti sāmaṇeraṁ sandhāya vuttaṁ. Mahāpeḷādīsūti vilīvādimayesu",
  "tika-vin07t16:214_1": "gharadvāresu ṭhapitabhattabhājanavisesesu, etena vihāre bhikkhūhi saddhiṁ vassagaṇanādīnaṁ akaraṇaṁ dasseti.",
  "tika-vin07t16:215": "Theyyasaṁvāsakavatthukathāvaṇṇanā niṭṭhitā.",
  "tika-vin07t16:216": "Titthiyapakkantakakathāvaṇṇanā",
  "tika-vin07t16:217_0": "Titthiyapakkantakādikathāsu tesaṁ liṅge ādinnamatteti vīmaṁsādiadhippāyaṁ vinā ‘‘titthiyo",
  "tika-vin07t16:217_1": "bhavissāmī’’ti sanniṭṭhānavasena liṅge kāyena dhāritamatte. Sayamevāti titthiyānaṁ",
  "tika-vin07t16:217_2": "santikaṁ agantvā sayameva saṅghārāmepi kusacīrādīni nivāseti. Ājīvako bhavissāmi…pe…",
  "tika-vin07t16:217_3": "gacchatīti ājīvakānaṁ santike tesaṁ pabbajanavidhinā ‘‘ājīvako bhavissāmī’’ti gacchati.",
  "tika-vin07t16:217_4": "Tassa hi titthiyabhāvūpagamanaṁ pati sanniṭṭhāne vijjamānepi ‘‘gantvā bhavissāmī’’ti",
  "tika-vin07t16:217_5": "parikappitattā padavāre dukkaṭameva vuttaṁ. Dukkaṭanti pāḷiyā avuttepi methunādīsu",
  "tika-vin07t16:217_6": "vuttapubbapayogadukkaṭānulomato vuttaṁ. Etena ca sanniṭṭhānavasena liṅge sampaṭicchite",
  "tika-vin07t16:217_7": "pārājikaṁ, tato purimapayoge thullaccayañca vattabbameva, thullaccayakkhaṇe nivattantopi",
  "tika-vin07t16:217_8": "āpattiṁ desāpetvā muccati evāti daṭṭhabbaṁ. Yathā cettha, evaṁ saṅghabhedepi lohituppādepi",
  "tika-vin07t16:217_9": "bhikkhūnaṁ pubbapayogādīsu dukkaṭathullaccayapārājikāhi muccanasīmā ca veditabbā.",
  "tika-vin07t16:217_10": "Sāsanaviruddhatāyettha ādikammikānampi anāpatti na vuttā. Pabbajjāyapi abhabbatādassanatthaṁ",
  "tika-vin07t16:217_11": "panete, aññe ca pārājikakaṇḍe visuṁ sikkhāpadena pārājikādiṁ adassetvā idha abhabbesu",
  "tika-vin07t16:217_12": "eva vuttāti veditabbaṁ.",
  "tika-vin07t16:218_0": "Taṁladdhinti titthiyavese seṭṭhabhāvaggahaṇameva sandhāya vuttaṁ. Tesañhi titthiyānaṁ",
  "tika-vin07t16:218_1": "sassatādiggāhaṁ gaṇhantopi liṅge asampaṭicchite titthiyapakkantako na hoti, taṁ laddhiṁ",
  "tika-vin07t16:218_2": "aggahetvāpi ‘‘etesaṁ vatacariyā sundarā’’ti liṅgaṁ sampaṭicchanto titthiyapakkantako",
  "tika-vin07t16:218_3": "hoti eva . Laddhiyā abhāvenāti bhikkhubhāve sālayatāya titthiyabhāvūpagamanaladdhiyā",
  "tika-vin07t16:218_4": "abhāvena, etena ca āpadāsu kusacīrādiṁ pārupantassāpi naggassa viya anāpattiṁ dasseti.",
  "tika-vin07t16:219": "Upasampannabhikkhunā kathitoti ettha saṅghabhedakopi upasampannabhikkhunāva kathito, mātughātakādayo pana anupasampannenāpīti daṭṭhabbaṁ.",
  "tika-vin07t16:220": "Titthiyapakkantakakathāvaṇṇanā niṭṭhitā.",
  "tika-vin07t16:221": "Tiracchānavatthukathāvaṇṇanā",
  "tika-vin07t16:222_0": "111. Udakasañcārikaṁ maṇḍūkabhakkhaṁ nāgasarīranti sambandhitabbaṁ. Vissarabhayenāti",
  "tika-vin07t16:222_1": "nāgassa sarīraṁ disvā bhikkhuno viravanabhayena. Kapimiddhādīsu nāgasarīraṁ nuppajjatīti",
  "tika-vin07t16:222_2": "taduppattisīmaṁ dassento āha ‘‘vissaṭṭho’’tiādi.",
  "tika-vin07t16:223": "Tiracchānavatthukathāvaṇṇanā niṭṭhitā.",
  "tika-vin07t16:224": "Mātughātakādikathāvaṇṇanā",
  "tika-vin07t16:225_0": "112.Apavāhananti sodhanaṁ. Tiracchānādiamanussajātito manussajātikānaññeva puttesu",
  "tika-vin07t16:225_1": "mettādayopi tikkhavisadā honti lokuttaraguṇā viyāti āha ‘‘manussitthibhūtā janikā",
  "tika-vin07t16:225_2": "mātā’’ti. Yathā manussānaññeva kusalappavatti tikkhavisadā, evaṁ akusalappavattipīti",
  "tika-vin07t16:225_3": "āha ‘‘sayampi manussajātikenevā’’tiādi. Ānantariyenāti ettha cutianantaraṁ niraye",
  "tika-vin07t16:225_4": "paṭisandhiphalaṁ anantaraṁ nāma, tasmiṁ anantare janakattena niyuttaṁ ānantariyaṁ,",
  "tika-vin07t16:225_5": "tena. Vesiyā puttoti upalakkhaṇamattaṁ, kulitthiyā aticāriniyā puttopi attano pitaraṁ",
  "tika-vin07t16:225_6": "ajānitvā ghātento pitughātakova hoti.",
  "tika-vin07t16:226": "114.Avasesanti anāgāmiādikaṁ. Yaṁ panettha vattabbaṁ, taṁ manussaviggahapārājike vuttameva.",
  "tika-vin07t16:227_0": "115.Ayaṁ saṅghabhedakoti pakatattaṁ bhikkhuṁ sandhāya vuttaṁ. Pubbe eva pārājikaṁ",
  "tika-vin07t16:227_1": "samāpanno vā vatthādidosena vipannopasampado vā saṅghaṁ bhindantopi anantariyaṁ na",
  "tika-vin07t16:227_2": "phusati, saṅgho pana bhinnova hoti, pabbajjā cassa na vāritāti daṭṭhabbaṁ.",
  "tika-vin07t16:228_0": "‘‘Duṭṭhacittenā’’ti vuttamevatthaṁ vibhāveti ‘‘vadhakacittenā’’ti. Lohitaṁ uppādetīti",
  "tika-vin07t16:228_1": "tathāgatassa verīhi abhejjakāyatāya kenaci balakkārena cammādichedaṁ katvā bahi lohitaṁ",
  "tika-vin07t16:228_2": "paggharāpetuṁ na sakkā, āvudhādipahārena pana lohitaṁ ṭhānato calitvā kuppamānaṁ",
  "tika-vin07t16:228_3": "ekattha sañcitaṁ hoti, ettakena pana pahāradāyako lohituppādako nāma hoti devadatto",
  "tika-vin07t16:228_4": "viya. Cetiyaṁ pana bodhiṁ vā paṭimādiṁ vā bhindato ānantariyaṁ na hoti, ānantariyasadisaṁ",
  "tika-vin07t16:228_5": "mahāsāvajjaṁ hoti. Bodhirukkhassa pana ojoharaṇasākhā ceva sadhātukaṁ cetiyaṁ bādhayamānā",
  "tika-vin07t16:228_6": "ca chinditabbā, puññamevettha hoti.",
  "tika-vin07t16:229": "Mātughātakādikathāvaṇṇanā niṭṭhitā.",
  "tika-vin07t16:230": "Ubhatobyañjanakavatthukathāvaṇṇanā",
  "tika-vin07t16:231_0": "116.Itthiubhatobyañjanakoti itthindriyayutto, itaro pana purisindriyayutto. Ekassa",
  "tika-vin07t16:231_1": "hi bhāvadvayaṁ saha nuppajjati yamake (yama. 3.indriyayamaka.188) paṭikkhittattā.",
  "tika-vin07t16:231_2": "Dutiyabyañjanaṁ pana kammasahāyena akusalacitteneva bhāvavirahitaṁ uppajjati. Pakatitthipurisānampi",
  "tika-vin07t16:231_3": "kammameva byañjanaliṅgānaṁ kāraṇaṁ, na bhāvo tassa kenaci paccayena paccayattassa",
  "tika-vin07t16:231_4": "paṭṭhāne avuttattā. Kevalaṁ bhāvasahitānaṁyeva byañjanaliṅgānaṁ pavattidassanatthaṁ",
  "tika-vin07t16:231_5": "aṭṭhakathāsu ‘‘itthindriyaṁ paṭicca itthiliṅgādīnī’’tiādinā (dha. sa. aṭṭha. 632)",
  "tika-vin07t16:231_6": "indriyaṁ byañjanakaāraṇattena vuttaṁ, idha pana akusalabalena indriyaṁ vināpi byañjanaṁ",
  "tika-vin07t16:231_7": "uppajjatīti vuttaṁ. Ubhinnampi cesaṁ ubhatobyañjanakānaṁ yadā itthiyā rāgo uppajjati,",
  "tika-vin07t16:231_8": "tadā purisabyañjanaṁ pākaṭaṁ hoti, itaraṁ paṭicchannaṁ. Yadā purise rāgo uppajjati,",
  "tika-vin07t16:231_9": "tadā itthibyañjanaṁ pākaṭaṁ hoti, itaraṁ paṭicchannaṁ. Tattha vicāraṇakkamoti paṭisandhikkhaṇe",
  "tika-vin07t16:231_10": "eva itthipurisaliṅgānampi pātubhāvappakāsake kurundivacane ayuttatāpakāsanatthaṁ",
  "tika-vin07t16:231_11": "atthavicāraṇakkamo. Aṭṭhasāliniyañhi ‘‘itthiliṅgādīni pana itthindriyaṁ paṭicca pavatte",
  "tika-vin07t16:231_12": "samuṭṭhitānī’’tiādi (dha. sa. aṭṭha. 632) vuttaṁ. Nevassa pabbajjā atthīti yojanā.",
  "tika-vin07t16:231_13": "Yo ca paṭikkhitte abhabbe, bhabbe ca puggale ñatvā pabbājeti, upasampādeti vā, dukkaṭaṁ.",
  "tika-vin07t16:231_14": "Ajānantassa sabbattha anāpattīti veditabbaṁ.",
  "tika-vin07t16:232": "Ubhatobyañjanakavatthukathāvaṇṇanā niṭṭhitā.",
  "tika-vin07t16:233": "Anupajjhāyakādivatthukathāvaṇṇanā",
  "tika-vin07t16:234_0": "117. Anupajjhāyādivatthūsu sikkhāpadaṁ apaññattanti ‘‘na, bhikkhave, anupajjhāyako",
  "tika-vin07t16:234_1": "upasampādetabbo’’ti idheva paññāpiyamānasikkhāpadaṁ sandhāya vuttaṁ. ‘‘Kammaṁ pana",
  "tika-vin07t16:234_2": "na kuppatī’’ti idaṁ upajjhāyābhāvepi ‘‘itthannāmassa upasampadāpekkho, itthannāmena",
  "tika-vin07t16:234_3": "upajjhāyenā’’ti matassa vā vibbhamantassa vā purāṇaupajjhāyassa, aññassa vā yassa",
  "tika-vin07t16:234_4": "kassaci avijjamānassāpi nāmena sabbattha upajjhāyakittanassa katattā vuttaṁ. Yadi",
  "tika-vin07t16:234_5": "hi upajjhāyakittanaṁ na kareyya, ‘‘puggalaṁ na parāmasatī’’ti vuttakammavipatti eva",
  "tika-vin07t16:234_6": "siyā. Teneva pāḷiyaṁ ‘‘anupajjhāyaka’’nti vuttaṁ. Aṭṭhakathāyampissa ‘‘upajjhāyaṁ",
  "tika-vin07t16:234_7": "akittetvā’’ti avatvā ‘‘upajjhāyaṁ agāhāpetvā sabbena sabbaṁ upajjhāyavirahitaṁ’’icceva",
  "tika-vin07t16:234_8": "atthoti vutto. Pāḷiyaṁ saṅghena upajjhāyenāti ‘‘ayaṁ itthannāmo saṅghassa upasampadāpekkho,",
  "tika-vin07t16:234_9": "itthannāmo saṅghaṁ upasampadaṁ yācati saṅghena upajjhāyenā’’ti evaṁ kammavācāya saṅghameva",
  "tika-vin07t16:234_10": "upajjhāyaṁ kittetvāti attho. Evaṁ gaṇena upajjhāyenāti etthāpi ‘‘ayaṁ itthannāmo",
  "tika-vin07t16:234_11": "gaṇassa upasampadāpekkho’’tiādinā yojanā veditabbā, evaṁ vuttepi kammaṁ na kuppati",
  "tika-vin07t16:234_12": "eva dukkaṭasseva vuttattā. Aññathā ‘‘so ca puggalo anupasampanno’’ti vadeyya. Tenāha",
  "tika-vin07t16:234_13": "‘‘saṅghenā’’tiādi. Tattha paṇḍakādīhi upajjhāyehi kariyamānesu kammesu paṇḍakādike",
  "tika-vin07t16:234_14": "vināva yadi pañcavaggādigaṇo pūrati, kammaṁ na kuppati, itarathā kuppatīti veditabbaṁ.",
  "tika-vin07t16:235": "Anupajjhāyakādivatthukathāvaṇṇanā niṭṭhitā.",
  "tika-vin07t16:236": "Apattakādivatthukathāvaṇṇanā",
  "tika-vin07t16:237_0": "118. Apattacīvaravatthūsupi pattacīvarānaṁ abhāvepi ‘‘paripuṇṇassa pattacīvara’’nti",
  "tika-vin07t16:237_1": "kammavācāya sāvitattā kammakopaṁ avatvā dukkaṭameva vuttaṁ. Itarathā sāvanāya hāpanato",
  "tika-vin07t16:237_2": "kammakopo eva siyā. Keci pana ‘‘paṭhamaṁ anuññātakammavācāya upasampannā viya idānipi",
  "tika-vin07t16:237_3": "‘paripuṇṇassa pattacīvara’nti avatvā kammavācāya upasampannāpi sūpasampannāevā’’ti",
  "tika-vin07t16:237_4": "vadanti, taṁ na yuttaṁ. Anuññātakālato paṭṭhāya hi aparāmasanaṁ sāvanāya hāpanavipatti",
  "tika-vin07t16:237_5": "eva hoti ‘‘itthannāmo saṅghaṁ upasampadaṁ yācatī’’ti padassa hāpane viya. Tampi hi",
  "tika-vin07t16:237_6": "pacchā anuññātaṁ, ‘‘saṅghaṁ, bhante, upasampadaṁ yācāmī’’tiādivākyena ayācetvā tampi",
  "tika-vin07t16:237_7": "upasampādento ‘‘ayaṁ itthannāmo saṅghaṁ upasampadaṁ yācatī’’ti vatvāva yadi kammavācaṁ",
  "tika-vin07t16:237_8": "karoti, kammaṁ sukatameva hoti , no ce vipannaṁ. Sabbapacchā hi anuññātakammavācato",
  "tika-vin07t16:237_9": "kiñcipi parihāpetuṁ na vaṭṭati, sāvanāya hāpanameva hoti. Aññe vā bhikkhū dātukāmā hontīti sambandho.",
  "tika-vin07t16:238_0": "Anāmaṭṭhapiṇḍapātanti bhikkhūhi laddhabhikkhato aggahitaggaṁ piṇḍapātaṁ. Sāmaṇerabhāgasamakoti",
  "tika-vin07t16:238_1": "ettha kiñcāpi sāmaṇerānampi āmisabhāgassa samakameva diyyamānattā visuṁ sāmaṇerabhāgo",
  "tika-vin07t16:238_2": "nāma natthi, pattacīvaraparikammamattapaṭibaddhapabbajjatāya pana sāmaṇerasadisā",
  "tika-vin07t16:238_3": "ete paṇḍupalāsāti dassanatthaṁ evaṁ vuttanti daṭṭhabbaṁ. Niyatāsannapabbajjasseva",
  "tika-vin07t16:238_4": "cāyaṁ bhāgo dīyati. Teneva ‘‘yāva patto paccatī’’tiādi vuttaṁ. Āmisabhāgoti vihāre",
  "tika-vin07t16:238_5": "dinnaṁ saṅghabhattaṁ, tatruppādañca sandhāya vuttaṁ, na dāyakānaṁ gehesu tehi diyyamānaṁ.",
  "tika-vin07t16:238_6": "Teneva salākabhattādi paṭikkhittaṁ, dāyakā vippaṭisārino hontīti. Bhesajjantiādinā",
  "tika-vin07t16:238_7": "pana gihīnaṁ bhesajjakaraṇādidoso ettha na hotīti dasseti.",
  "tika-vin07t16:239": "Apattakādivatthukathāvaṇṇanā niṭṭhitā.",
  "tika-vin07t16:240": "Hatthacchinnādivatthukathāvaṇṇanā",
  "tika-vin07t16:241_0": "119. Hatthacchinnādivatthūsu kaṇṇamūleti sakalassa kaṇṇassa chedaṁ sandhāya vuttaṁ.",
  "tika-vin07t16:241_1": "Kaṇṇasakkhalikāyāti kaṇṇacūḷikāya. Yassa pana kaṇṇāviddheti heṭṭhā kuṇḍalādiṭhapanacchiddaṁ",
  "tika-vin07t16:241_2": "sandhāya vuttaṁ. Tañhi saṅghaṭanakkhamaṁ. Ajapadaketi ajapadanāsikaṭṭhikoṭiyaṁ. Tato",
  "tika-vin07t16:241_3": "hi uddhaṁ na vicchindati. Sakkā hoti sandhetunti avirūpasaṇṭhānaṁ sandhāya vuttaṁ,",
  "tika-vin07t16:241_4": "virūpaṁ pana parisadūsakataṁ āpādeti.",
  "tika-vin07t16:242": "Khujjasarīroti vaṅkasarīro. Brahmuno viya ujukaṁ gattaṁ sarīraṁ yassa, so brahmujjugatto, bhagavā.",
  "tika-vin07t16:243": "Parivaṭumoti samantato vaṭṭakāyo, etena evarūpā eva vāmanakā na vaṭṭantīti dasseti.",
  "tika-vin07t16:244_0": "Kūṭakūṭasīsoti anekesu ṭhānesu piṇḍikamaṁsataṁ dassetuṁ āmeḍitaṁ kataṁ. Tenāha ‘‘tālaphalapiṇḍisadisenā’’ti,",
  "tika-vin07t16:244_1": "tālaphalānaṁ mañjarī piṇḍi nāma. Anupubbatanukena sīsenāti cetiyathūpikā viya kamena",
  "tika-vin07t16:244_2": "kisena sīsena, thūlaveḷupabbaṁ viya ādito paṭṭhāya yāvapariyosānaṁ samathūlena uccena",
  "tika-vin07t16:244_3": "sīsena samannāgato nāḷisīso nāma. Kappasīsoti gajamatthakaṁ viya dvidhā bhinnasīso.",
  "tika-vin07t16:244_4": "‘‘Kaṇṇikakeso vā’’ti imassa vivaraṇaṁ ‘‘pāṇakehī’’tiādi. Makkaṭasseva naḷāṭepi kesānaṁ",
  "tika-vin07t16:244_5": "uṭṭhitabhāvaṁ sandhāyāha ‘‘sīsalomehī’’tiādi.",
  "tika-vin07t16:245_0": "Makkaṭabhamukoti naḷāṭalomehi avibhattalomabhamuko. Akkhicakkalehīti kaṇhamaṇḍalehi.",
  "tika-vin07t16:245_1": "Kekaroti tiriyaṁ passanako. Udakatārakāti olokentānaṁ udake paṭibimbikacchāyā, udakapubbuḷanti",
  "tika-vin07t16:245_2": "keci. Akkhitārakāti abhimukhe ṭhitānaṁ chāyā, akkhigaṇḍakātipi vadanti. Atipiṅgalakkhīti",
  "tika-vin07t16:245_3": "majjārakkhi. Madhupiṅgalanti madhuvaṇṇapiṅgalaṁ. Nippakhumakkhīti ettha pakhuma-saddo",
  "tika-vin07t16:245_4": "akkhidalalomesu nirūḷho, tadabhāvā nippakhumakkhi. Akkhipākenāti akkhidala pariyantesu",
  "tika-vin07t16:245_5": "pūtibhāvāpajjanarogena.",
  "tika-vin07t16:246_0": "Cipiṭanāsikoti anunnatanāsiko. Paṭaṅgamaṇḍūko nāma mahāmukhamaṇḍūko. Bhinnamukhoti",
  "tika-vin07t16:246_1": "upakkamukhapariyosāno, sabbadā vivaṭamukho vā. Vaṅkamukhoti ekapasse apakkamma ṭhitaheṭṭhimahanukaṭṭhiko.",
  "tika-vin07t16:246_2": "Oṭṭhacchinnakoti ubhosu oṭṭhesu yattha katthaci jātiyā vā pacchā vā satthādinā apanītamaṁsena",
  "tika-vin07t16:246_3": "oṭṭhena samannāgato. Eḷamukhoti niccapaggharitalālāmukho.",
  "tika-vin07t16:247_0": "Bhinnagaloti avanatagato. Bhinnauroti atininnauramajjho. Evaṁ bhinnapiṭṭhipi. Sabbañcetanti",
  "tika-vin07t16:247_1": "‘‘kacchugatto’’tiādiṁ sandhāya vuttaṁ. Ettha ca vinicchayo kuṭṭhādīsu vutto evāti",
  "tika-vin07t16:247_2": "āha ‘‘vinicchayo’’tiādi.",
  "tika-vin07t16:248_0": "Vātaṇḍikoti aṇḍavātarogena uddhutabījaṇḍakosena samannāgato, yassa nivāsanena paṭicchannampi",
  "tika-vin07t16:248_1": "unnataṁ pakāsati, sova na pabbājetabbo. Vikaṭoti tiriyaṁgamanapādo, yassa caṅkamato",
  "tika-vin07t16:248_2": "jāṇukā bahi nigacchanti. Paṇhoti pacchato parivattanakapādo, yassa caṅkamato jāṇukā",
  "tika-vin07t16:248_3": "anto pavisanti. Mahājaṅghoti thūlajaṅgho. Mahāpādoti mahantena pādatalena yutto.",
  "tika-vin07t16:248_4": "Pādavemajjheti piṭṭhipādavemajjhe, etena aggapādo ca paṇhi ca sadisoti dasseti.",
  "tika-vin07t16:249_0": "Majjhe saṅkuṭitapādattāti kuṇḍapādatāya kāraṇavibhāvanaṁ. Agge saṅkuṭitapādattāti",
  "tika-vin07t16:249_1": "kuṇḍapādatāya sakuṇapādasseva gamanavibhāvanaṁ. Piṭṭhipādaggena caṅkamantoti ‘‘pādassa",
  "tika-vin07t16:249_2": "bāhirantenāti ca abbhantarantenā’’ti ca idaṁ pādatalassa ubhohi pariyantehi caṅkamanaṁ sandhāya vuttaṁ.",
  "tika-vin07t16:250_0": "Mammananti ṭhānakaraṇavisuddhiyā abhāvena ayuttakkharavacanaṁ. Vacanānukaraṇena hi",
  "tika-vin07t16:250_1": "so mammano vutto. Yo ca karaṇasampannopi ekamevakkharaṁ hikkārabahuso vadati, sopi",
  "tika-vin07t16:250_2": "idheva saṅgayhati. Yo vā pana hikkaṁ niggahetvāpi anāmeḍitakkharameva siliṭṭhavacanaṁ",
  "tika-vin07t16:250_3": "vattuṁ samattho, so pabbājetabbo.",
  "tika-vin07t16:251": "Āpattito na muccatīti ñatvā karontova na muccati. Jīvitantarāyādiāpadāsu aruciyā kāyasāmaggiṁ dentassa anāpatti. Appatto osāraṇanti osāraṇāya anarahoti attho.",
  "tika-vin07t16:252": "Hatthacchinnādivatthukathāvaṇṇanā niṭṭhitā.",
  "tika-vin07t16:253": "Alajjinissayavatthukathāvaṇṇanā",
  "tika-vin07t16:254": "120. Nissayapaṭisaṁyuttavatthūsu bhikkhūhi samāno bhāgo diṭṭhisīlādiguṇakoṭṭhāso assāti bhikkhusabhāgo, tassa bhāvo bhikkhusabhāgatā.",
  "tika-vin07t16:255": "Alajjinissayavatthukathāvaṇṇanā niṭṭhitā.",
  "tika-vin07t16:256": "Gamikādinissayavatthukathāvaṇṇanā",
  "tika-vin07t16:257_0": "121.Nissayakaraṇīyoti ettha nissayaggahaṇaṁ nissayo, so karaṇīyo yassāti visesanassa",
  "tika-vin07t16:257_1": "paranipāto daṭṭhabbo. Vissamento vā…pe… anāpattīti gamanasaussāhatāya tathā vasantopi",
  "tika-vin07t16:257_2": "addhiko eva, tattha nissayadāyake asati anāpattīti adhippāyo. Etena ca parissamādiabhāve",
  "tika-vin07t16:257_3": "senāsanādisampadaṁ paṭicca vasato āpattīti dasseti. Tañca agamanapaccayā divase divase",
  "tika-vin07t16:257_4": "āpajjatīti vadanti. Cīvararajanādikiccatthāya garūhi pesitassāpi kiccapariyosānameva",
  "tika-vin07t16:257_5": "vasitabbaṁ, na tato paraṁ. Garūhipi tāvakālikakiccatthameva pesaladaharā pesitabbā,",
  "tika-vin07t16:257_6": "na niccakālakiccatthanti daṭṭhabbaṁ. ‘‘Nāvāya gacchantassa…pe… anāpattī’’ti vuttattā",
  "tika-vin07t16:257_7": "evarūpaṁ avidheyyataṁ vinā nissayadāyakarahitaṭṭhāne vassaṁ upagantuṁ na vaṭṭatīti daṭṭhabbaṁ.",
  "tika-vin07t16:258_0": "Tassa nissāyāti taṁ nissāya. Āsāḷhīmāse…pe… tattha gantabbanti ettha pana sacepi",
  "tika-vin07t16:258_1": "‘‘asuko thero ettha āgamissati āgamissatī’’ti āgamentasseva vassūpanāyikadivaso hoti.",
  "tika-vin07t16:258_2": "Hotu, vasitaṭṭhāne vassaṁ anupagamma yattha nissayo labbhati, dūrepi tattha gantvā",
  "tika-vin07t16:258_3": "pacchimikāya upagantabbaṁ.",
  "tika-vin07t16:259_0": "122.Gottenapīti ‘‘āyasmato pippalissa upasampadāpekkho’’ti evaṁ nāmaṁ avatvā gottanāmenapīti",
  "tika-vin07t16:259_1": "attho, tena ‘‘konāmo te upajjhāyo’’ti puṭṭhena gottanāmena ‘‘āyasmā kassapo’’ti vattabbanti",
  "tika-vin07t16:259_2": "siddhaṁ hoti. Tasmā aññampi kiñci tassa nāmaṁ pasiddhaṁ, tasmiṁ vā khaṇe sukhaggahaṇatthaṁ",
  "tika-vin07t16:259_3": "nāmaṁ paññāpitaṁ, taṁ sabbaṁ gahetvāpi anussāvanā kātabbā. Yathā upajjhāyassa, evaṁ",
  "tika-vin07t16:259_4": "upasampadāpekkhassapi gottādināmena, taṅkhaṇikanāmena ca anussāvanaṁ kātuṁ vaṭṭati.",
  "tika-vin07t16:259_5": "Tasmimpi khaṇe ‘‘ayaṁ tisso’’ti vā ‘‘nāgo’’ti vā nāmaṁ karontehi anusāsakasammutito",
  "tika-vin07t16:259_6": "paṭhamameva kātabbaṁ, evaṁ katvāpi antarāyikadhammānusāsanapucchanakālesu ‘‘kinnāmosi,",
  "tika-vin07t16:259_7": "ahaṁ bhante nāgo nāma, konāmo te upajjhāyo, upajjhāyo me bhante tisso nāmā’’tiādinā",
  "tika-vin07t16:259_8": "viññāpentena ubhinnampi citte ‘‘mamedaṁ nāma’’nti yathā saññā uppajjati, evaṁ viññāpetabbaṁ.",
  "tika-vin07t16:259_9": "Sace pana tasmiṁ khaṇe pakatināmena vatvā pacchā tissa-nāmādiapubbanāmena anussāveti, na vaṭṭati.",
  "tika-vin07t16:260_0": "Tattha ca kiñcāpi upajjhāyasseva nāmaṁ aggahetvā yena kenaci nāmena ‘‘tissassa upasampadāpekkho’’tiādināpi",
  "tika-vin07t16:260_1": "puggale parāmaṭṭhe kammaṁ sukatameva hoti anupajjhāyakādīnaṁ upasampadākammaṁ viya",
  "tika-vin07t16:260_2": "upajjhāyassa abhāvepi abhabbattepi kammavācāya puggale parāmaṭṭhe kammassa sijjhanato.",
  "tika-vin07t16:260_3": "Upasampadāpekkhassa pana yathāsakaṁ nāmaṁ vinā aññena nāmena anussāvite kammaṁ kuppati,",
  "tika-vin07t16:260_4": "so anupasampannova hoti. Tattha ṭhito añño anupasampanno viya gahitanāmassa vatthupuggalassa",
  "tika-vin07t16:260_5": "tattha abhāvā, etassa ca nāmassa anussāvanāya avuttattā. Tasmā upasampadāpekkhassa",
  "tika-vin07t16:260_6": "pakatināmaṁ parivattetvā anupubbena nāgādināmena anussāvetukāmena paṭikacceva ‘‘tvaṁ",
  "tika-vin07t16:260_7": "nāgo’’tiādinā viññāpetvā anusāsanaantarāyikadhammapucchanakkhaṇesupi tassa ca saṅghassa",
  "tika-vin07t16:260_8": "ca yathā pākaṭaṁ hoti, tathā pakāsetvāva nāgādināmena anussāvetabbaṁ. Ekassa bahūni",
  "tika-vin07t16:260_9": "nāmāni honti, tesu ekaṁ gahetuṁ vaṭṭati.",
  "tika-vin07t16:261_0": "Yaṁ pana upasampadāpekkhaupajjhāyānaṁ ekattha gahitaṁ nāmaṁ, tadeva ñattiyā, sabbattha",
  "tika-vin07t16:261_1": "anussāvanāsu ca gahetabbaṁ. Gahitato hi aññasmiṁ gahite byañjanaṁ bhinnaṁ nāma hoti,",
  "tika-vin07t16:261_2": "kammaṁ vipajjati. Atthato, hi byañjanato ca abhinnā eva ñatti, anussāvanā ca vaṭṭanti,",
  "tika-vin07t16:261_3": "upajjhāyanāmassa pana purato ‘‘āyasmato tissassā’’tiādinā āyasmanta-padaṁ sabbattha",
  "tika-vin07t16:261_4": "yojetvāpi anussāveti, tathā ayojitepi doso natthi.",
  "tika-vin07t16:262_0": "Pāḷiyaṁ pana kiñcāpi ‘‘itthannāmassa āyasmato’’ti pacchato ‘‘āyasmato’’ti padaṁ vuttaṁ,",
  "tika-vin07t16:262_1": "tathāpi ‘‘āyasmā sāriputto atthakusalo’’tiādinā nāmassa purato āyasmanta-padayogassa",
  "tika-vin07t16:262_2": "dassanato puratova payogo yuttataro. Tañca ekattha yojetvā aññattha ayojitepi ekattha",
  "tika-vin07t16:262_3": "purato yojetvā aññattha pacchato yojanepi sāvanāya hāpanaṁ nāma na hoti nāmassa ahāpitattā.",
  "tika-vin07t16:262_4": "Teneva pāḷiyampi ‘‘itthannāmassa āyasmato’’ti ekattha yojetvā ‘‘itthannāmena upajjhāyenā’’tiādīsu",
  "tika-vin07t16:262_5": "‘‘āyasmato’’ti na yojitanti vadanti. Tañca kiñcāpi evaṁ, tathāpi sabbaṭṭhānepi ekeneva",
  "tika-vin07t16:262_6": "pakārena yojetvā eva vā ayojetvā vā anussāvanaṁ pasatthataranti gahetabbaṁ.",
  "tika-vin07t16:263": "Gamikādinissayavatthukathāvaṇṇanā niṭṭhitā.",
  "tika-vin07t16:264": "Dveupasampadāpekkhādivatthukathāvaṇṇanā",
  "tika-vin07t16:265_0": "123. Ekato saheva ekasmiṁ khaṇe anussāvanaṁ etesanti ekānussāvanā, upasampadāpekkhā,",
  "tika-vin07t16:265_1": "ete ekānussāvane kātuṁ. Tenāha ‘‘ekānussāvane kātu’’nti, idañca ekaṁ padaṁ vibhattialopena",
  "tika-vin07t16:265_2": "daṭṭhabbaṁ. Ekena vāti dvinnampi ekasmiṁ khaṇe ekāya eva kammavācāya anussāvane ekenācariyenāti",
  "tika-vin07t16:265_3": "attho. ‘‘Ayaṁ buddharakkhito ca ayaṁ dhammarakkhito ca āyasmato saṅgharakkhitassa",
  "tika-vin07t16:265_4": "upasampadāpekkho’’tiādinā nayena ekena ācariyena dvinnaṁ ekasmiṁ khaṇe anussāvananayo",
  "tika-vin07t16:265_5": "daṭṭhabbo. Imināva nayena tiṇṇampi ekena ācariyena ekakkhaṇe anussāvanaṁ daṭṭhabbaṁ.",
  "tika-vin07t16:266_0": "Purimanayeneva ekato anussāvane kātunti ‘‘ekena ekassa, aññena itarassā’’tiādinā",
  "tika-vin07t16:266_1": "pubbe vuttanayena dvinnaṁ dvīhi vā, tiṇṇaṁ tīhi vā ācariyehi, ekakena vā ācariyena",
  "tika-vin07t16:266_2": "tayopi ekato anussāvane kātunti attho, tañca kho ekena upajjhāyena. ‘‘Na tveva nānupajjhāyenā’’ti",
  "tika-vin07t16:266_3": "idaṁ ekena ācariyena dvīhi vā tīhi vā upajjhāyehi dve vā tayo vā upasampadāpekkhe",
  "tika-vin07t16:266_4": "ekakkhaṇe ekāya anussāvanāya ekānussāvane kātuṁ na vaṭṭatīti paṭikkhepapadaṁ. Na",
  "tika-vin07t16:266_5": "pana nānācariyehi nānupajjhāyehi tayo ekānussāvane kātuṁ na vaṭṭatīti āha ‘‘sace",
  "tika-vin07t16:266_6": "pana nānācariyā nānupajjhāyā…pe… vaṭṭatī’’ti. Yañcettha ‘‘tissatthero sumanattherassa",
  "tika-vin07t16:266_7": "saddhivihārikaṁ, sumanatthero tissattherassa saddhivihārika’’nti evaṁ upajjhāyehi",
  "tika-vin07t16:266_8": "aññamaññaṁ saddhivihārikānaṁ anussāvanakaraṇaṁ vuttaṁ, taṁ upalakkhaṇamattaṁ. Tasmā",
  "tika-vin07t16:266_9": "sace tissatthero sumanattherassa saddhivihārikaṁ, sumanatthero nandattherassa saddhivihārikaṁ",
  "tika-vin07t16:266_10": "anussāveti, aññamaññañca gaṇapūrakā honti, vaṭṭati eva. Sace pana upajjhāyo sayameva",
  "tika-vin07t16:266_11": "attano saddhivihārikaṁ anussāvetīti ettha vattabbameva natthi, kammaṁ sukatameva",
  "tika-vin07t16:266_12": "hoti. Anupajjhāyakassapi yena kenaci anussāvite upasampadā hoti, kimaṅgaṁ pana saupajjhāyakassa",
  "tika-vin07t16:266_13": "upajjhāyeneva anussāvaneti daṭṭhabbaṁ. Teneva navaṭṭanapakkhaṁ dassetuṁ ‘‘sace panā’’tiādimāha.",
  "tika-vin07t16:267": "Dveupasampadāpekkhādivatthukathāvaṇṇanā niṭṭhitā.",
  "tika-vin07t16:268": "Upasampadāvidhikathāvaṇṇanā",
  "tika-vin07t16:269_0": "126.Upajjhāti upajjhāya-saddasamānattho ākāranto upajjhāsaddoti dasseti. Upajjhāya-saddo",
  "tika-vin07t16:269_1": "eva vā upajjhā upayogapaccattavacanesu ya-kāralopaṁ katvā evaṁ vutto karaṇavacanādīsu",
  "tika-vin07t16:269_2": "upajjhā-saddassa payogābhāvāti daṭṭhabbaṁ. Pāḷiyaṁ attanāva attānaṁ sammannitabbanti",
  "tika-vin07t16:269_3": "attanāva kattubhūtena karaṇabhūtena attānameva kammabhūtaṁ pati sammananakiccaṁ kātabbaṁ.",
  "tika-vin07t16:269_4": "Attānanti vā paccatte upayogavacanaṁ, attanāva attā sammannitabboti attho. Na kevalañca",
  "tika-vin07t16:269_5": "ettheva, aññatrāpi terasasammutiādīsu imināva lakkhaṇena attanāva attā sammannitabbova.",
  "tika-vin07t16:269_6": "Apica sayaṁ kammārahattā attānaṁ muñcitvā catuvaggādiko gaṇo sabbattha icchitabbo.",
  "tika-vin07t16:270_0": "Saccakāloti ‘‘nigūhissāmī’’ti vañcanaṁ pahāya saccasseva te icchitabbakālo. Bhūtakāloti",
  "tika-vin07t16:270_1": "vañcanāya abhāvepi manussattādivatthuno bhūtatāya avassaṁ icchitabbakālo, itarathā",
  "tika-vin07t16:270_2": "kammakopādiantarāyo hotīti adhippāyo. Maṅkūti adhomukho. Uddharatūti anupasampannabhāvato",
  "tika-vin07t16:270_3": "upasampattiyaṁ patiṭṭhapetūti attho.",
  "tika-vin07t16:271_0": "Sabbakammavācāsu atthakosallatthaṁ panettha upasampadākammavācāya evamattho daṭṭhabbo",
  "tika-vin07t16:271_1": "– suṇātūti savanāṇattiyaṁ paṭhamapurisekavacanaṁ. Tañca kiñcāpi yo saṅgho savanakiriyāya",
  "tika-vin07t16:271_2": "niyojīyati, tassa sammukhattā ‘‘suṇāhī’’ti majjhimapurisekavacanena vattabbaṁ, tathāpi",
  "tika-vin07t16:271_3": "yasmā saṅgha-saddasannidhāne paṭhamapurisapayogova saddavidhūhi samāciṇṇo bhagavantaāyasmantādisaddasannidhānesu",
  "tika-vin07t16:271_4": "viya ‘‘adhivāsetu me bhavaṁ gotamo (pārā. 22). Etassa sugata kālo, yaṁ bhagavā sāvakānaṁ",
  "tika-vin07t16:271_5": "sikkhāpadaṁ paññapeyya (pārā. 21). Pakkamatāyasmā (pārā. 436). Suṇantu me āyasmanto’’tiādīsu",
  "tika-vin07t16:271_6": "viya. Tasmā idha paṭhamapurisapayogo kato. Atha vā gāravavasenevetaṁ vuttaṁ. Garuṭṭhānīyesu",
  "tika-vin07t16:271_7": "hi gāravavasena majjhimapurisapayoguppattiyampi paṭhamapurisapayogaṁ payujjanti ‘‘desetu",
  "tika-vin07t16:271_8": "sugato dhamma’’ntiādīsu (dī. ni. 2.66; ma. ni. 2.338; saṁ. ni. 1.172; mahāva. 8)",
  "tika-vin07t16:271_9": "viyāti daṭṭhabbaṁ. Keci pana ‘‘bhante, āvusoti sadde apekkhitvā idha paṭhamapurisapayogo’’ti",
  "tika-vin07t16:271_10": "vadanti, taṁ na yuttaṁ ‘‘ācariyo me bhante hohi, (mahāva. 77) iṅghāvuso upāli, imaṁ",
  "tika-vin07t16:271_11": "pabbajitaṁ anuyuñjāhī’’tiādīsu (pārā. 517) tappayogepi majjhimapurisapayogasseva dassanato.",
  "tika-vin07t16:272_0": "Meti yo sāveti, tassa attaniddese sāmivacanaṁ. Bhanteti ālapanatthe vuḍḍhesu sagāravavacanaṁ.",
  "tika-vin07t16:272_1": "‘‘Āvuso’’ti padaṁ pana navakesu. Tadubhayampi nipāto ‘‘tumhe bhante, tumhe āvuso’’ti",
  "tika-vin07t16:272_2": "bahūsupi samānarūpattā. Saṅghoti avisesato catuvaggādike pakatattapuggalasamūhe vattati.",
  "tika-vin07t16:272_3": "Idha pana paccantimesu janapadesu pañcavaggato paṭṭhāya, majjhimesu janapadesu dasavaggato",
  "tika-vin07t16:272_4": "paṭṭhāya saṅghoti gahetabbo. Tatrāyaṁ piṇḍattho – bhante, saṅgho mama vacanaṁ suṇātūti.",
  "tika-vin07t16:272_5": "Idañca navakatarena vattabbavacanaṁ. Sace pana anussāvako sabbehi bhikkhūhi vuḍḍhataro",
  "tika-vin07t16:272_6": "hoti, ‘‘suṇātu me, āvuso, saṅgho’’ti vattabbaṁ. Sopi ce ‘‘bhante’’ti vadeyya, navakataro",
  "tika-vin07t16:272_7": "vā ‘‘āvuso’’ti, kammakopo natthi. Keci pana ‘‘ekattha ‘āvuso’ti vatvā aññattha ‘bhante’ti",
  "tika-vin07t16:272_8": "vuttepi natthi doso ubhayenāpi ālapanassa sijjhanato’’ti vadanti.",
  "tika-vin07t16:273_0": "Idāni yamatthaṁ ñāpetukāmo ‘‘suṇātū’’ti saṅghaṁ savane niyojeti, taṁ ñāpento ‘‘ayaṁ",
  "tika-vin07t16:273_1": "itthannāmo’’tiādimāha. Tattha ayanti upasampadāpekkhassa hatthapāse sannihitabhāvadassanaṁ.",
  "tika-vin07t16:273_2": "Tena ca hatthapāse ṭhitasseva upasampadā ruhatīti sijjhati hatthapāsato bahi ṭhitassa",
  "tika-vin07t16:273_3": "‘‘aya’’nti na vattabbato. Teneva anusāsakasammutiyaṁ so hatthapāsato bahi ṭhitattā",
  "tika-vin07t16:273_4": "‘‘aya’’nti na vutto. Tasmā upasampadāpekkho anupasampanno hatthapāse ṭhapetabbo.",
  "tika-vin07t16:273_5": "Ayaṁ itthannāmoti ayaṁ-saddo ca avassaṁ payujjitabbo. So ca imasmiṁ paṭhamanāmapayoge",
  "tika-vin07t16:273_6": "evāti gahetabbaṁ . ‘‘Itthannāmo’’ti idaṁ aniyamato tassa nāmadassanaṁ. Ubhayenapi",
  "tika-vin07t16:273_7": "ayaṁ buddharakkhitotiādināmaṁ dasseti. ‘‘Upasampadāpekkho’’ti bhinnādhikaraṇavisaye",
  "tika-vin07t16:273_8": "bahubbīhisamaāso, upasampadaṁ me saṅgho apekkhamānoti attho. Tassa ca upajjhāyataṁ",
  "tika-vin07t16:273_9": "samaṅgibhāvena dassetuṁ ‘‘itthannamassa āyasmato’’ti vuttaṁ. Etena ‘‘ayaṁ buddharakkhito",
  "tika-vin07t16:273_10": "āyasmato dhammarakkhitassa saddhivihārikabhūto upasampadāpekkho’’ti evamādinā nayena",
  "tika-vin07t16:273_11": "nāmayojanāya saha attho dassitoti. Ettha ca ‘‘āyasmato’’ti padaṁ avatvāpi ‘‘ayaṁ",
  "tika-vin07t16:273_12": "buddharakkhito dhammarakkhitassa upasampadāpekkho’’ti vattuṁ vaṭṭati. Teneva pāḷiyaṁ",
  "tika-vin07t16:273_13": "‘‘itthannāmena upajjhāyenā’’ti ettha ‘‘āyasmato’’ti padaṁ na vuttaṁ. Yañcettha vattabbaṁ,",
  "tika-vin07t16:273_14": "taṁ heṭṭhā vuttameva.",
  "tika-vin07t16:274_0": "Nanu cettha upajjhāyopi upasampadāpekkho viya hatthapāse ṭhito eva icchitabbo, atha",
  "tika-vin07t16:274_1": "kasmā ‘‘ayaṁ itthannāmo imassa itthannāmassa upasampadāpekkho’’ti evaṁ upajjhāyaparāmasanepi",
  "tika-vin07t16:274_2": "ima-saddassa payogo na katoti? Nāyaṁ virodho upajjhāyassa abhāvepi kammakopābhāvato.",
  "tika-vin07t16:274_3": "Kevalañhi kammanipphattiyā santapadavasena avijjamānassapi upajjhāyassa nāmakittanaṁ",
  "tika-vin07t16:274_4": "anupajjhāyassa upasampadādīsupi karīyati. Tasmā upajjhāyassa asannihitatāyapi tapparāmasanamatteneva",
  "tika-vin07t16:274_5": "kammasiddhito ‘‘imassā’’ti niddisituṁ na vaṭṭati.",
  "tika-vin07t16:275_0": "Parisuddho antarāyikehi dhammehīti abhabbatādikehi upasampadāya avatthukarehi ceva",
  "tika-vin07t16:275_1": "pañcābādhahatthacchinnādīhi ca āpattimattakarehi antarāyikehi sabhāvehi parimutto.",
  "tika-vin07t16:275_2": "Evaṁ vutto eva ca āpattimattakarehi pañcābādhādīhi aparimuttassapi upasampadā ruhati,",
  "tika-vin07t16:275_3": "nāññathā. Paripuṇṇassa pattacīvaranti paripuṇṇamassa upasampadāpekkhassa pattacīvaraṁ.",
  "tika-vin07t16:275_4": "Evaṁ vutte eva apattacīvarassāpi upasampadā ruhati, nāññathā. Upasampadaṁ yācatīti",
  "tika-vin07t16:275_5": "‘‘saṅghaṁ, bhante, upasampadaṁ yācāmī’’tiādinā (mahāva. 71, 126) yācitabhāvaṁ sandhāya",
  "tika-vin07t16:275_6": "vuttaṁ. Evaṁ tena saṅghe ayācitepi ‘‘itthannāmo saṅghaṁ upasampadaṁ yācatī’’ti vutte",
  "tika-vin07t16:275_7": "eva kammaṁ avipannaṁ hoti, nāññathā. Upajjhāyenāti upajjhāyena karaṇabhūtena itthannāmaṁ",
  "tika-vin07t16:275_8": "upajjhāyaṁ katvā kammabhūtaṁ upasampadaṁ dātuṁ nipphādetuṁ kattubhūtaṁ saṅghaṁ yācatīti",
  "tika-vin07t16:275_9": "attho. Yācadhātuno pana dvikammakattā ‘‘saṅghaṁ, upasampada’’nti dve kammapadāni vuttāni.",
  "tika-vin07t16:276_0": "Yadi saṅghassa pattakallanti ettha patto kālo imassāti pattakālaṁ, apalokanādicatubbidhasaṅghakammaṁ,",
  "tika-vin07t16:276_1": "tadeva sakatthe ya-paccayena ‘‘pattakalla’’nti vuccati. Idha pana ñatticatutthaupasampadākammaṁ",
  "tika-vin07t16:276_2": "adhippetaṁ, taṁ kātuṁ saṅghassa pattakallaṁ jātaṁ. Yadīti anumatigahaṇavasena kammassa",
  "tika-vin07t16:276_3": "pattakallataṁ ñāpeti. Yo hi koci tattha apattakallataṁ maññissati, so vakkhati. Imameva",
  "tika-vin07t16:276_4": "hi atthaṁ sandhāya anussāvanāsu ‘‘yassāyasmato khamati…pe… so bhāseyyā’’ti (mahāva.",
  "tika-vin07t16:276_5": "127) vuttaṁ. Taṁ panetaṁ pattakallaṁ vatthusampadā, antarāyikehi dhammehi cassa parisuddhatā,",
  "tika-vin07t16:276_6": "sīmāsampadā, parisasampadā, pubbakiccaniṭṭhāpananti imehi pañcahi aṅgehi saṅgahitaṁ.",
  "tika-vin07t16:277_0": "Tattha vatthusampadā nāma yathāvuttehi ekādasahi abhabbapuggalehi ceva antimavatthuajjhāpannehi",
  "tika-vin07t16:277_1": "ca añño paripuṇṇavīsativasso anupasampannabhūto manussapuriso, etasmiṁ puggale sati",
  "tika-vin07t16:277_2": "eva idaṁ saṅghassa upasampadākammaṁ pattakallaṁ nāma hoti, nāsati. Katañca kuppameva hoti.",
  "tika-vin07t16:278_0": "Antarāyikehi dhammehi cassa parisuddhatā nāma yathāvuttasseva upasampadāvatthubhūtassa",
  "tika-vin07t16:278_1": "puggalassa ye ime bhagavatā paṭikkhittā pañcābādhaphuṭṭhatādayo mātāpitūhi ananuññātatāpariyosānā",
  "tika-vin07t16:278_2": "ceva hatthacchinnatādayo ca dosadhammā kārakasaṅghassa āpattādiantarāyahetutāya ‘‘antarāyikā’’ti",
  "tika-vin07t16:278_3": "vuccanti tehi antarāyikehi dosadhammehi parimuttattā, imissā ca sati eva idaṁ kammaṁ",
  "tika-vin07t16:278_4": "pattakallaṁ nāma hoti, nāsati. Kataṁ pana kammaṁ sukatameva hoti ṭhapetvā ūnavīsativassapuggalaṁ.",
  "tika-vin07t16:279_0": "Sīmāsampadā pana uposathakkhandhake (mahāva. 147-148) vakkhamānanayena sabbadosavirahitāya",
  "tika-vin07t16:279_1": "baddhābaddhavasena duvidhāya sīmāya vaseneva veditabbā. Tādisāya hi sīmāya sati eva",
  "tika-vin07t16:279_2": "idaṁ kammaṁ pattakallaṁ nāma hoti, nāsati. Katañca kammaṁ vipajjati.",
  "tika-vin07t16:280_0": "Parisasampadā pana ye ime upasampadākammassa sabbantimena paricchedena kammappattā",
  "tika-vin07t16:280_1": "dasahi vā pañcahi vā anūnā pārājikaṁ anāpannā, anukkhittā ca samānasaṁvāsakā bhikkhū,",
  "tika-vin07t16:280_2": "tesaṁ ekasīmāyaṁ hatthapāsaṁ avijahitvā ṭhānaṁ, chandārahānañca chandassa ānayanaṁ,",
  "tika-vin07t16:280_3": "sammukhībhūtānañca appaṭikkosanaṁ, upasampadāpekkharahitānaṁ uposathakkhandhake paṭikkhittānaṁ",
  "tika-vin07t16:280_4": "gahaṭṭhādianaupasampannānañceva pārājikukkhittakanānāsaṁvāsakabhikkhunīnañca vajjanīyapuggalānaṁ",
  "tika-vin07t16:280_5": "saṅghassa hatthapāse abhāvo cāti imehi catūhi aṅgehi saṅgahitā. Evarūpāya ca parisasampadāya",
  "tika-vin07t16:280_6": "sati eva idaṁ pattakallaṁ nāma hoti, nāsati. Tattha purimānaṁ tiṇṇaṁ aṅgānaṁ aññatarassapi",
  "tika-vin07t16:280_7": "abhāve kataṁ kammaṁ vipajjati, na pacchimassa.",
  "tika-vin07t16:281_0": "Pubbakiccaniṭṭhāpanaṁ nāma yānimāni ‘‘paṭhamaṁ upajjhaṁ gāhāpetabbo’’tiādinā pāḷiyaṁ",
  "tika-vin07t16:281_1": "vuttāni ‘‘upajjhaṁ gāhāpanaṁ, pattacīvarācikkhanaṁ, tato taṁ hatthapāsato bahi ṭhapetvā",
  "tika-vin07t16:281_2": "anusāsakasammutikammakaraṇaṁ, sammatena ca gantvā anusāsanaṁ, tena ca paṭhamataraṁ",
  "tika-vin07t16:281_3": "āgantvā saṅghassa ñāpetvā upasampadāpekkhaṁ ‘āgacchāhī’ti hatthapāse eva abbhānaṁ,",
  "tika-vin07t16:281_4": "tena ca bhikkhūnaṁ pāde vandāpetvā upasampadāyācāpanaṁ, tato antarāyikadhammapucchakasammutikaraṇaṁ,",
  "tika-vin07t16:281_5": "sammatena ca pucchana’’nti imāni aṭṭha pubbakiccāni, tesaṁ sabbesaṁ yāthāvato karaṇena",
  "tika-vin07t16:281_6": "niṭṭhāpanaṁ. Etasmiñca pubbakammaniṭṭhāpane sati eva idaṁ saṅghassa upasampadākammaṁ",
  "tika-vin07t16:281_7": "pattakallaṁ nāma hoti, nāsati. Etesu pana pubbakammesu akatesupi kataṁ kammaṁ yathāvuttavatthusampattiādīsu",
  "tika-vin07t16:281_8": "vijjamānesu akuppameva hoti. Tadevamettha pattakallaṁ imehi pañcahi aṅgehi saṅgahitanti",
  "tika-vin07t16:281_9": "veditabbaṁ. Imināva nayena heṭṭhā vuttesu, vakkhamānesu ca sabbesu kammesu pattakallatā",
  "tika-vin07t16:281_10": "yathārahaṁ yojetvā ñātabbā.",
  "tika-vin07t16:282_0": "Itthannāmaṁupasampādeyyāti upasampadānipphādanena taṁsamaṅgiṁ kareyya karotūti patthanāyaṁ,",
  "tika-vin07t16:282_1": "vidhimhi vā idaṁ daṭṭhabbaṁ. Yathā hi ‘‘devadattaṁ sukhāpeyyā’’ti vutte sukhamassa",
  "tika-vin07t16:282_2": "nipphādetvā taṁ sukhasamaṅginaṁ kareyyāti attho hoti, evamidhāpi upasampadamassa",
  "tika-vin07t16:282_3": "nipphādetvā taṁ upasampadāsamaṅginaṁ kareyyāti attho. Payojakabyāpāre cetaṁ yathā",
  "tika-vin07t16:282_4": "sukhayantaṁ kañci suddhakattāraṁ koci hetukattā sukhahetunipphādanena sukhāpeyyāti",
  "tika-vin07t16:282_5": "vuccati, evamidhāpi upasampajjantaṁ suddhakattāraṁ puggalaṁ hetukattubhūto saṅgho",
  "tika-vin07t16:282_6": "upasampadāhetunipphādanena upasampādeyyāti vutto. Etena ca sukhaṁ viya sukhadāyakena",
  "tika-vin07t16:282_7": "saṅghena puggalassa diyyamānā tathāpavattaparamatthadhamme upādāya ariyajanapaññattā",
  "tika-vin07t16:282_8": "upasampadā nāma sammutisaccatā atthīti samatthitaṁ hoti. Ettha ca ‘‘itthannāmo saṅghaṁ",
  "tika-vin07t16:282_9": "upasampadaṁ yācatī’’ti vuttattā parivāsādīsu viya yācanānuguṇaṁ ‘‘itthannāmassa upasampadaṁ",
  "tika-vin07t16:282_10": "dadeyyā’’ti avatvā ‘‘itthannāmaṁ upasampādeyyā’’ti vuttattā idaṁ upasampadākammaṁ",
  "tika-vin07t16:282_11": "dāne asaṅgahetvā kammalakkhaṇe eva saṅgahitanti daṭṭhabbaṁ. Iminā nayena ‘‘itthannāmaṁ",
  "tika-vin07t16:282_12": "upasampādeti, upasampanno saṅghenā’’ti etthāpi attho veditabbo. Kevalañhi tattha",
  "tika-vin07t16:282_13": "vattamānakālaatītakālavasena, idha pana anāmaṭṭhakālavasenāti ettakameva viseso.",
  "tika-vin07t16:283_0": "Esā ñattīti ‘‘saṅgho ñāpetabbo’’ti vuttañāpanā esā. Idañca anussāvanānampi sabbhāvasūcanatthaṁ",
  "tika-vin07t16:283_1": "vuccati. Avassañcetaṁ vattabbameva, ñattikamme eva taṁ na vattabbaṁ. Tattha pana",
  "tika-vin07t16:283_2": "yya-kāre vuttamatte eva ñattikammaṁ niṭṭhitaṁ hotīti daṭṭhabbaṁ. Khamatīti ruccati.",
  "tika-vin07t16:283_3": "Upasampadāti saṅghena diyyamānā nipphādiyamānā upasampadā yassa khamati. So tuṇhassāti",
  "tika-vin07t16:283_4": "yojanā. Tuṇhīti ca akathanatthe nipāto, akathanako assa bhaveyyāti attho. Khamati",
  "tika-vin07t16:283_5": "saṅghassa itthannāmassa upasampadāti pakatena sambandho. Tattha kāraṇamāha ‘‘tasmā",
  "tika-vin07t16:283_6": "tuṇhī’’ti. Tattha ‘‘āsī’’ti seso. Yasmā ‘‘yassa nakkhamati, so bhāseyyā’’ti tikkhattuṁ",
  "tika-vin07t16:283_7": "vuccamānopi saṅgho tuṇhī niravo ahosi, tasmā khamati saṅghassāti attho. Evanti iminā",
  "tika-vin07t16:283_8": "pakārena. Tuṇhībhāvenevetaṁ saṅghassa ruccanabhāvaṁ dhārayāmi bujjhāmi pajānāmīti",
  "tika-vin07t16:283_9": "attho. Iti-saddo parisamāpanatthe kato, so ca kammavācāya anaṅgaṁ. Tasmā anussāvakena",
  "tika-vin07t16:283_10": "‘‘dhārayāmī’’ti ettha mi-kārapariyosānameva vatvā niṭṭhāpetabbaṁ, iti-saddo na payujjitabboti",
  "tika-vin07t16:283_11": "daṭṭhabbaṁ. Iminā nayena sabbattha kammavācānamattho veditabbo.",
  "tika-vin07t16:284": "Upasampadāvidhikathāvaṇṇanā niṭṭhitā.",
  "tika-vin07t16:285": "Cattāronissayādikathāvaṇṇanā",
  "tika-vin07t16:286_0": "128.Ekaporisā vātiādi sattānaṁ sarīracchāyaṁ pādehi minitvā jānanappakāradassanaṁ.",
  "tika-vin07t16:286_1": "Chasattapadaparamatā hi chāyā ‘‘porisā’’ti vuccati. Idañca utuppamāṇācikkhanādi ca",
  "tika-vin07t16:286_2": "āgantukehi saddhiṁ vīmaṁsitvā vuḍḍhanavabhāvaṁ ñatvā vandanavandāpanādikaraṇatthaṁ",
  "tika-vin07t16:286_3": "vuttaṁ. Eti āgacchati, gacchati cāti utu, sova pamiyate anena saṁvaccharanti pamāṇanti",
  "tika-vin07t16:286_4": "āha ‘‘utuyeva utuppamāṇa’’nti. Aparipuṇṇāti upasampadādivasena aparipuṇṇā. Yadi utuvemajjhe",
  "tika-vin07t16:286_5": "upasampādito, tadā tasmiṁ utumhi avasiṭṭhadivasācikkhanaṁ ‘‘divasabhāgācikkhana’’nti",
  "tika-vin07t16:286_6": "dasseti. Tenāha ‘‘yattakehi divasehi yassa yo utu aparipuṇṇo, te divase’’ti. Tattha",
  "tika-vin07t16:286_7": "yassa taṁ khaṇaṁ laddhūpasampadassa puggalassa sambandhī yo utu yattakehi divasehi",
  "tika-vin07t16:286_8": "aparipuṇṇo, te divaseti yojanā.",
  "tika-vin07t16:287_0": "Chāyādikameva sabbaṁ saṅgahetvā gāyitabbato kathetabbato saṅgītīti āha ‘‘idamevā’’tiādi.",
  "tika-vin07t16:287_1": "Tattha ekato katvā ācikkhitabbaṁ. Tvaṁ kiṁ labhasīti tvaṁ upasampādanakāle kataravassaṁ,",
  "tika-vin07t16:287_2": "katarautuñca labhasi, katarasmiṁ te upasampadā laddhāti attho. Vassanti vassānautu.",
  "tika-vin07t16:287_3": "Idañca saṁvaccharācikkhanaṁ vinā vuttampi na ñāyatīti iminā utuācikkhaneneva sāsanavassesu",
  "tika-vin07t16:287_4": "vā kaliyugavassādīsu vā sahassime vā satime vā asukaṁ utuṁ labhāmīti dassitanti daṭṭhabbaṁ.",
  "tika-vin07t16:287_5": "‘‘Chāyā’’ti idaṁ pāḷiyaṁ āgatapaṭipāṭiṁ sandhāya vuttaṁ. Vattabbakamato pana kaliyugavassādīsu",
  "tika-vin07t16:287_6": "sabbadesapasiddhesu asukavasse asukautumhi asukamāse asuke kaṇhe vā sukke vā pakkhe",
  "tika-vin07t16:287_7": "asukatithivāravisesayutte nakkhatte pubbaṇhādidivasabhāge ettake chāyāpamāṇe, nāḍikāpamāṇe",
  "tika-vin07t16:287_8": "vā mayā upasampadā laddhāti vadeyyāsīti evaṁ ācikkhitabbaṁ. ‘‘Idaṁ suṭṭhu uggahetvā",
  "tika-vin07t16:287_9": "āgantukehi vuḍḍhapaṭipāṭiṁ ñatvā paṭipajjāhī’’ti vattabbaṁ. Pāḷiyaṁ kissa tvanti",
  "tika-vin07t16:287_10": "kiṁ tvaṁ ettakaṁ kālaṁ akāsīti attho.",
  "tika-vin07t16:288_0": "130.Upasampadaṁ yācīti pabbajjañca upasampadañca yācīti attho. Passissāmīti ettha",
  "tika-vin07t16:288_1": "vadatīti seso, evaṁ uparipi. ‘‘Osāretabbo’’ti iminā purimo ukkhittabhāvo vibbhamitvā",
  "tika-vin07t16:288_2": "puna laddhūpasampadampi na muñcati. Tena ca sambhuñjanādīsupi bhikkhūnaṁ pācittiyamevāti",
  "tika-vin07t16:288_3": "dasseti. Anāpatti sambhoge saṁvāseti ettha sahaseyyāpi saṅgahitāti daṭṭhabbaṁ. Ettha",
  "tika-vin07t16:288_4": "cāyamadhippāyo – yasmā ayaṁ osāritattā pakatatto, tasmā ukkhittasambhogādipaccayena",
  "tika-vin07t16:288_5": "pācittiyenettha anāpattīti. Yo pana āpattiṭṭhāne anāpattidiṭṭhitāya āpattiṁ na passati,",
  "tika-vin07t16:288_6": "teneva paṭikammampi na karoti, so yasmā ettāvatā alajjī nāma na hoti. Paṇṇattiṁ ñatvā",
  "tika-vin07t16:288_7": "vītikkamaṁ karonto eva hi alajjī nāma hoti. ‘‘Sañcicca āpattiṁ āpajjatī’’tiādi (pari.",
  "tika-vin07t16:288_8": "359) hi vuttaṁ. Tasmā ettha alajjisambhogādipaccayā dukkaṭāpattiniyamo natthi. Tena",
  "tika-vin07t16:288_9": "sāpettha āpatti na vuttāti daṭṭhabbaṁ. Yo panettha imaṁ adhippāyaṁ asallakkhentena",
  "tika-vin07t16:288_10": "kenaci ‘‘anāpatti sambhoge saṁvāse’’ti iminā pācittiyena anāpatti vuttā, alajjisambhogapaccayā",
  "tika-vin07t16:288_11": "dukkaṭaṁ pana āpajjati evāti āpattiniyamo vutto, so alajjitte sati eva vutto, nāsatīti daṭṭhabbaṁ.",
  "tika-vin07t16:289_0": "131.Vinayamhītiādigāthāsu niggahānanti niggahakaraṇesu. Pāpiccheti pāpapuggalānaṁ",
  "tika-vin07t16:289_1": "niggahakaraṇesu, lajjīnaṁ paggahesu ca pesalānaṁ sukhāvahe mahante vinayamhi yathā",
  "tika-vin07t16:289_2": "atthakārī atthānuguṇaṁ karontova yasmā yoniso paṭipajjati nāma hoti, tasmā uddānaṁ",
  "tika-vin07t16:289_3": "pavakkhāmīti sambandhayojanā daṭṭhabbā. Sesaṁ sabbattha suviññeyyameva.",
  "tika-vin07t16:290": "Cattāronissayādikathāvaṇṇanā niṭṭhitā.",
  "tika-vin07t16:291": "Iti samantapāsādikāya vinayaṭṭhakathāya vimativinodaniyaṁ",
  "tika-vin07t16:292": "Mahākhandhakavaṇṇanānayo niṭṭhito."
}